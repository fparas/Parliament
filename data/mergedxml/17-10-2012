"","Content","name","ParlmemberID"
"38074","Date","17-10-2012",NA
"38075"," Κύριε Πρόεδρε, κύριε Υπουργέ, κυρίες και κύριοι συνάδελφοι, με τον παρόντα νόμο κυρώνουμε την πράξη νομοθετικού περιεχομένου από 21 Αυγούστου 2012 σύμφωνα με το άρθρο 44 παράγραφος 1 του Συντάγματος που αποσκοπεί στη ρύθμιση ζητημάτων που αφορούν τις ετήσιες κρίσεις των αξιωματικών της Ελληνικής Αστυνομίας έτους 2012. 
Όπως όλοι γνωρίζουμε, λόγω των εκλογικών αναμετρήσεων που είχαμε αυτόν τον χρόνο, οι ετήσιες τακτικές κρίσεις των Αξιωματικών και των Ενόπλων Δυνάμεων και των Σωμάτων Ασφαλείας μετατέθηκαν μετά τις εκλογές. Αυτό είχε σαν αποτέλεσμα να δημιουργηθούν κάποιες παρενέργειες που έχουν σχέση με τις οργανικές θέσεις των υπό μετάθεση αξιωματικών, αλλά και τη θεμελίωση του χρόνου υπολογισμού της μεταθετότητας για τα στελέχη για τα επόμενα έτη. 
Έτσι με το πρώτο άρθρο του παρόντος νόμου αποκαθίσταται μια αδικία σε βάρος των αξιωματικών, κυρίως των κατώτερων. Οι κατώτεροι αξιωματικοί έχουν δικαίωμα υποβολής αιτήσεων μετάθεσης τον Απρίλιο εκάστου έτους. Αυτό ο νομοθέτης το έχει θεσπίσει με την προϋπόθεση ότι θα είχαν προηγηθεί οι ετήσιες τακτικές κρίσεις, θα είχαν γίνει οι προαγωγές και άρα θα έκανε ο καθένας αίτηση να καταλάβει αντίστοιχη θέση του βαθμού τον οποίον θα είχε μετά τις ετήσιες τακτικές κρίσεις.
Φέτος, όμως, οι κρίσεις πήγαν πίσω. Παρ’ όλα αυτά οι αιτήσεις των αξιωματικών αυτών υποβλήθηκαν στην κανονική ημερομηνία, δηλαδή το μήνα Απρίλιο του τρέχοντος έτους. Πολλοί εξ αυτών στις κρίσεις που επακολούθησαν ειδικά για φέτος, πήραν προαγωγή, με αποτέλεσμα τη θέση που επιδίωκαν να καταλάβουν με τη μετάθεσή τους, να μην μπορούν να την καταλάβουν γιατί ήδη είχαν βαθμό ανώτερο από την οργανική θέση για την οποία είχαν κάνει την αίτηση. Και έρχεται ο νομοθέτης τώρα και αποκαθιστά αυτή την αδικία δίνοντας το δικαίωμα σ’ αυτούς τους αξιωματικούς να καταλάβουν τη θέση για την οποία είχαν κάνει την αίτηση τον Απρίλιο, έστω και αν προήχθησαν σε βαθμό μεγαλύτερου αυτού που κατείχαν τη συγκεκριμένη ημερομηνία. 
Πιστεύω ότι αυτή η διάταξη θα ψηφισθεί απ’ όλες τις πτέρυγες. Είναι μια δίκαιη αποκατάσταση της αδικίας που έγινε για τους συγκεκριμένους αξιωματικούς. Δεν προκαλεί δαπάνη σε βάρος του προϋπολογισμού και αποκαθιστά το περί δικαίου αίσθημα στα στελέχη της Ελληνικής Αστυνομίας. Να πάνε στις θέσεις τις οποίες δήλωσαν ότι επιθυμούν, έστω και αν κατέχουν ένα βαθμό παραπάνω από την οργανική θέση που είχαν ζητήσει να καταλάβουν. 
Με το δεύτερο άρθρο επιδιώκεται η αποκατάσταση μιας άλλης αδικίας που έγινε γιατί οι κανονικές μεταθέσεις ολοκληρώνονται μέχρι 31 Αυγούστου εκάστου έτους. Φέτος με τις εκλογικές αναμετρήσεις και τη μετάθεση του χρόνου διενέργειας των κρίσεων, οι μεταθέσεις πήγαν παραπίσω και ολοκληρώθηκαν 30 Σεπτεμβρίου του 2012. Αυτό έχει σαν συνέπεια αυτοί οι αξιωματικοί να χάνουν με ένα μήνα καθυστέρηση ένα χρόνο θεμελίωσης δικαιώματος μεταθετότητας για τα επόμενα έτη. 
Κατά πλάσμα του νόμου ο νομοθέτης λέει να υπολογίσουμε σαν ημερομηνία πραγματοποίησης των αιτήσεων μεταθέσεων την 31η  Αυγούστου του τρέχοντος έτους, έτσι ώστε να μη χάσουν το δικαίωμα για τα επόμενα έτη: Είτε με δική τους αίτηση είτε με πρωτοβουλία της υπηρεσίας, να μπορεί να μετατεθεί αυτό το στέλεχος, όταν συμπληρώσει έναν ορισμένο χρόνο στη νέα του θέση. 
Είμαι βέβαιος ότι αυτές τις διατάξεις θα τις ψηφίσουν όλες οι πτέρυγες, γιατί είναι καθαρά τυπικές διατάξεις, αλλά μου δίνεται η ευκαιρία με βάση αυτόν το νόμο να εκφράσω από την πλευρά μου την ιδιαίτερη ικανοποίηση για το προσωπικό των Σωμάτων Ασφαλείας για το έργο το οποίο επιτελούν. Υπηρέτησα στα Σώματα Ασφαλείας, ήμουν πρόεδρος της ομοσπονδίας αξιωματικών για δέκα χρόνια και παραιτήθηκα σαν ανώτατος αξιωματικός και χαίρομαι πραγματικά γιατί είναι από τις λίγες δομές του κράτους που εξακολουθούν να παρέχουν σημαντικές υπηρεσίες στον πολίτη και έχουν όλοι ανάγκη της στήριξής μας, την οποία πιστεύω ότι όλες οι πτέρυγες παρέχουμε στο προσωπικό των Σωμάτων Ασφαλείας. 
Είναι ευκαιρία τώρα με τα νέα μέτρα να καταβάλλουμε όλοι κάθε προσπάθεια που μπορούμε, έτσι ώστε οι απώλειες που θα υποστούν αυτοί οι άνθρωποι, οι οποίοι είναι στην πρώτη γραμμή μάχιμοι κάθε μέρα, να είναι οι λιγότερες δυνατές. Είναι μια ελάχιστη ανταπόδοση για αυτά τα οποία μας προσφέρουν. Δεν κοιτάνε το ρολόι αυτοί οι άνθρωποι όταν εκτελούν υπηρεσία. Είναι η μοναδική υπηρεσία στην ευρεία ελληνική Δημόσια Διοίκηση που πραγματικά παρέχει τόσο σημαντικές υπηρεσίες με τις λιγότερες αμοιβές συγκριτικά με άλλους κλάδους.
Εγώ ευχαριστώ πάρα πολύ όλες τις πτέρυγες, γιατί κατά τη συζήτηση που έγινε στη Διαρκή Επιτροπή υπήρχε σύγκλιση, δεν υπήρχαν αντεγκλήσεις και πιστεύω ότι αυτό θα συμβεί και σήμερα. 
Ευχαριστώ πάρα πολύ, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"38076"," Ευχαριστούμε και εμείς, κύριε συνάδελφε.
Το λόγο έχει ο κ. Δημήτριος Τσουκαλάς εκ μέρους του Συνασπισμού Ριζοσπαστικής Αριστεράς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38077"," Ευχαριστώ, κυρία Πρόεδρε.
Θα είμαι και εγώ αρκετά σύντομος. Δεν θα εξαντλήσω το χρόνο, όπως και ο προηγούμενος ομιλητής. 
Θα ήθελα να πω ότι συμφωνώ με την ανάπτυξη του συνδικαλιστικού κινήματος στην Αστυνομία γιατί πράγματι πάρα πολλοί αστυνομικοί, και αξιωματικοί, οι αστυφύλακες που τους βλέπουμε καθημερινά στους δρόμους, είναι ένα αναπόσπαστο κομμάτι των εργαζομένων και νομίζω σαν τέτοιο θα πρέπει πάντα να το αντιμετωπίζουμε, άσχετο εάν η κριτική μας στην Αστυνομία ως Σώμα για παραλείψεις, λάθη και σκοπιμότητες πρέπει να υπάρχει, και θα πρέπει να συνεχίζεται όπου εντοπίζουμε πράγματα τα οποία πρέπει να αναφέρονται και πρέπει να θεραπεύονται. 
Έτσι, εμείς και στη Διαρκή Επιτροπή μιλήσαμε για τα θέματα που αφορούσαν στις κρίσεις που έγιναν το τελευταίο χρονικό διάστημα. Αυτό το νομοσχέδιο δεν είναι μόνο μεταχρονολογημένη τακτοποίηση. Αν ήταν μόνο αυτό, δεν θα είχαμε κάποια αντίρρηση, αλλά είναι θέμα αρχής και θέμα ουσίας ότι οι κρίσεις με τον τρόπο που γίνονται μας βρίσκουν -και το έχουμε πει επανειλημμένα- εντελώς αντίθετους. Έχουμε την αίσθηση ότι για μία ακόμη φορά στο θέμα των κρίσεων, αυτό που υπερίσχυσε ήταν όλο αυτό το πελατειακό αλισβερίσι που υπάρχει γενικότερα στη Δημόσια Διοίκηση και φαίνεται ότι εδώ και πάρα πολλές δεκαετίες αναπτύσσεται και στο χώρο της Αστυνομίας. Γνωρίζετε πολύ καλά ότι μια σειρά από έμπειρους, ευαίσθητους ικανούς αστυνομικούς έφυγαν από το Σώμα γιατί δεν είχαν, κατά την άποψή μας, τα απόλυτα κομματικά διαπιστευτήρια. 
Αυτό δεν σημαίνει ότι αυτοί που έμειναν είναι αξιωματικοί που δεν είναι ικανοί. Αυτό όμως δεν είναι ένα σύστημα που δείχνει ότι έφυγαν ικανοί, αλλά και παρέμειναν ικανοί. Πρέπει να δούμε με ποιο τρόπο γίνονται και θα συνεχίσουν να γίνονται αυτού του είδους οι κρίσεις. 
Γι’ αυτό εμείς έχουμε πει επανειλημμένως ότι θα πρέπει να αλλάξει το σύστημα, θα πρέπει να λογίζονται κριτήρια ικανότητας, αποτελεσματικότητας, γενικότερων προσόντων που έχει ο καθένας και αυτά να μπαίνουν στο μικροσκόπιο και μόνο με αυτά να προχωρούν οι κρίσεις. Να μην μπαίνουν άλλου είδους κριτήρια που γνωρίζουμε πολύ καλά ότι παρεισφρείουν και αλλοιώνουν το πνεύμα που πρέπει να επικρατεί στην Αστυνομία ή ακόμα και τον γενικότερο εκδημοκρατισμό που χρειάζεται η Αστυνομία, ιδιαίτερα αυτή την εποχή που έχουμε να αντιμετωπίσουμε πέρα από το οργανωμένο έγκλημα, το μικροέγκλημα, αλλά και την παραποίηση της δουλειάς της Αστυνομίας, που είναι ένα σημαντικό φαινόμενο το οποίο βλέπουμε να αναπτύσσεται καθημερινά το τελευταίο χρονικό διάστημα. Τα πράγματα δεν πάνε καθόλου καλά.
Εγώ έχω πει στον κύριο Υπουργό ότι στηρίζω σθεναρά τη ρήση του, ότι θα προχωρήσει απαρέγκλιτα απέναντι στον εκφασισμό που προσπαθεί να επικρατήσει και ότι θα συντρίψει τα διάφορα τάγματα εφόδου που κάνουν καθημερινή την παρουσία τους σε ολόκληρη την Ελλάδα. Παρ’ όλο που έχουμε δει μέχρι αυτή τη στιγμή κάποια ψήγματα αντίδρασης από πλευράς κράτους και Υπουργείου, αυτή η αντίδραση θα πρέπει να ενταθεί. Θα πρέπει να βοηθήσουμε όλοι στο να ενισχυθεί η ασπίδα προστασίας της δημοκρατίας, για να μην βλέπουμε φαινόμενα τύπου «Χυτηρίου», που έγιναν πριν από λίγες μέρες. 
Εκεί βέβαια υπήρξε μία αντιμετώπιση. Εγώ θέλω να είμαι δίκαιος σε αυτά που τουλάχιστον έχω δει να γίνονται. Πρέπει όμως να είμαστε παρόντες και στον Άγιο Παντελεήμονα, να είμαστε παρόντες στην αστυνόμευση που πρέπει να επικρατεί στην πρωτεύουσα και σε όλες τις πόλεις και τα χωριά της πατρίδας μας, γιατί η αστυνόμευση υπολείπεται αυτής που θα έπρεπε να είναι. 
Αντ’ αυτού βλέπουμε –γιατί πρέπει να αναφερθούμε και στη θεωρία των δύο άκρων- ότι από την άλλη πλευρά επιδεικνύεται ένας αφάνταστος ζήλος, όταν πρόκειται να γίνουν διαδηλώσεις ή να καταστείλουμε κινητοποιήσεις. Εκεί έχουμε μία διαφορετική αντιμετώπιση. 
Δεν θέλω να πω ότι συνολικά η Αστυνομία δρα αυτοβούλως. Πιστεύω ότι αυτή τη στιγμή στο μυαλό της Κυβέρνησης και όχι μόνο του Υπουργού υπάρχει η γνώση ότι τα μέτρα αυτά δεν μπορούν να «περπατήσουν» χωρίς καταστολή, γιατί η λεηλασία του ελληνικού πλούτου και η ισοπέδωση των εργαζομένων, με την κατάσταση που επικρατεί είναι ο τελικός βρόχος στο λαιμό ενός ολόκληρου λαού. 
Σας καλώ όλους να σκεφθείτε ότι δεν μπορεί το κράτος να καταστείλει μέσα από τέτοιου είδους μηχανισμούς το λαό, που θέλει –το βλέπετε, το νιώθετε- και μπορεί και πρέπει να εξεγερθεί απέναντι σε αυτή την πολιτική. Δεν μπορείτε να το κάνετε. 
Θα ήθελα αυτό να το συνδέσω με το θέμα των κρίσεων. Εμείς πιστεύουμε σε μια Αστυνομία που πρέπει να είναι πέρα και έξω από κόμματα. Έχουμε πολλά στοιχεία για το πώς γίνονταν οι κρίσεις μέχρι τώρα. Εμείς πιστεύουμε ότι ο κρίσεις θα πρέπει να περνάνε από μία διακομματική επιτροπή της Βουλής, όπου εκεί θα βλέπουμε τα στοιχεία του καθενός. 
Δεν μπορεί, με τον τρόπο που γίνονται αυτή τη στιγμή οι κρίσεις στην Αστυνομία, να προχωρήσουμε και να έχουμε μια Αστυνομία δημοκρατική, όπως εμείς την θέλουμε.
Το δεύτερο που θέλω να πω είναι πως θα πρέπει να είμαστε συμπαραστάτες στους αστυνομικούς, να είμαστε συμπαραστάτες με μια συνεχή δημοκρατική εκπαίδευση, με μια στήριξη απέναντί τους. Γιατί οι άνθρωποι μέσα σε αυτή τη διαδικασία χάνονται. Έχω την αίσθηση ότι πάρα πολλοί αστυνομικοί -και δεν μιλάω για τον αστυνομικό στη γωνιά που προσπαθεί να κάνει τη δουλειά του, αλλά για μια σειρά Αστυνομικών που υπηρετούν σε δύσκολες υπηρεσίες έχουν καταρρακωθεί ψυχολογικά. Δεν στηρίζονται με τον τρόπο που πρέπει να στηριχθούν, και μέσα από αυτήν τη διαδικασία να υπάρξει εκδημοκρατισμός των Σωμάτων Ασφαλείας προκειμένου να νιώσει και ο κόσμος ότι το αγαθό της ασφάλειας του ανήκει και πρέπει να το απολαμβάνει. Δεν το απολαμβάνει.
Έτσι εμείς θα καταψηφίσουμε, γιατί πιστεύουμε ότι όλα αυτά θα πρέπει να έρχονται και να συζητούνται στην αρμόδια επιτροπή της Βουλής για να μπορέσουμε να πούμε ότι με τις βάσεις αυτές, θα έχουμε μέσα στο επόμενο χρονικό διάστημα μια αστυνομία δημοκρατική. Όχι ότι και τώρα δεν υπάρχουν θύλακες δημοκρατίας. Υπάρχουν και θύλακες δημοκρατίας, αλλά υπάρχουν και θύλακες οι οποίοι δεν έχουν καμμία, μα καμμία σχέση με τη δημοκρατία. Και αυτά πρέπει να καταπολεμηθούν γιατί αυτά είναι τα εμφανή, αυτά βλέπουμε να λειτουργούν παράλληλα προς άλλες εξουσίες, προς παρακρατικές εξουσίες, πέρα και έξω από αυτό που θα έπρεπε να είναι η Αστυνομία.
Έτσι με αυτά τα λόγια, εμείς θα καταψηφίσουμε αυτό το νομοσχέδιο για λόγους αρχής και όχι βέβαια για λόγους που αφορούν στο τυπικό του θέματος, που δεν είναι τίποτα άλλο παρά μια τακτοποίηση προγενεστέρων θεμάτων.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΤΣΟΥΚΑΛΑΣ",519
"38078"," Ευχαριστούμε,  κύριε συνάδελφε.
Το λόγο έχει ο  κ. Δημήτριος Σαλτούρος, ειδικός αγορητής εκ μέρους του ΠΑΣΟΚ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38079"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, καλούμαστε για άλλη μια φορά να κυρώσουμε μια πράξη νομοθετικού περιεχομένου, το επείγον της οποίας δεν προτίθεμαι να αμφισβητήσω. 
Δεν θα ταυτιστούμε σε καμμία περίπτωση με τη στείρα πολιτική της αντιπολίτευσης -της όποιας αντιπολίτευσης, από όπου και αν προέρχεται, από όποιον- εκείνης που αρνείται να ξεχωρίσει, να διαχωρίσει την ουσία από τις εντυπώσεις. 
Ωστόσο, θα ήθελα να επισημάνω ότι η όποια αναστάτωση δημιουργήθηκε, κυρίως λόγω της φετινής, διπλής εκλογικής αναμέτρησης, η οποία σε μεγάλο βαθμό αποτελεί τη γενεσιουργό αιτία των επειγόντων και απρόβλεπτων αναγκών, ανήκει ήδη στο παρελθόν. Δυστυχώς όμως, διακρίνω μια τάση διεύρυνσης του πλαισίου με βάση το οποίο προβλέπεται η προσφυγή στις πράξεις νομοθετικού περιεχομένου από μέρους ορισμένων κυβερνητικών παραγόντων. 
Κυρίες και κύριοι συνάδελφοι, διαφωνώ με τις τάσεις αυτές. Διαφωνώ με οποιαδήποτε τακτική που πραγματικά υποβαθμίζει το κοινοβουλευτικό έργο με την καταχρηστική επίκληση επειγουσών αναγκών του δημιουργεί τετελεσμένα, παρακάμπτοντας την ουσιαστική πολιτική ζύμωση και συζήτηση εντός του Κοινοβουλίου, όσο και εκτός αυτού, στην ίδια την κοινωνία. Θεωρώ δε πώς η υιοθέτηση της τακτικής αυτής σε μείζονα ζητήματα και χωρίς τη συνδρομή των συνταγματικών προϋποθέσεων, θα μπορούσε να αποτελέσει ακόμη και λόγο καταψήφισης του κυρωτικού νομοσχεδίου, ανεξάρτητα από το εάν κάποιος συμφωνεί ή διαφωνεί με την ουσία του. 
Η εγρήγορση και η αποφασιστικότητα είναι υποχρέωση όλων μας και κυρίως βέβαια της Κυβέρνησης. Μπορεί και πρέπει όμως να εκφραστεί πολύ αποτελεσματικότερα σε άλλα πεδία και όχι εις βάρος της δημοκρατίας και των θεσμών της.
Σχετικά τώρα με το υπό συζήτηση νομοσχέδιο, δυνάμει της διάταξης της παραγράφου 4, του άρθρου 2, της από 13-7-2012 πράξης νομοθετικού περιεχομένου, οι ετήσιες τακτικές μεταθέσεις των αξιωματικών της Ελληνικής Αστυνομίας και του Λιμενικού Σώματος της Ελληνικής Ακτοφυλακής, διενεργήθηκαν για το έτος 2012 μέσα σε ένα μήνα από τη λήξη των ετήσιων τακτικών κρίσεων και εκτελέστηκαν έως το τέλος Σεπτεμβρίου, σύμφωνα με τις ισχύουσες για κάθε Σώμα διατάξεις.
Αυτή η πράξη νομοθετικού περιεχομένου ήδη έχει κυρωθεί διά νόμου. Το σχετικό νομοσχέδιο συζητήθηκε στη Διαρκή Επιτροπή Άμυνας και Εξωτερικών Υποθέσεων και ψηφίστηκε από την Ολομέλεια στις 13-9-2012. Πρόκειται για το ν. 4080/2012.
Είναι γεγονός ότι διά της προαναφερθείσας διάταξης, η θεσπισθείσα μεταφορά του χρόνου διενέργειας των αιτήσεων τακτικών κρίσεων έτους 2012 στις Ένοπλες Δυνάμεις, την Ελληνική Αστυνομία και το Λιμενικό Σώμα-Ελληνική Ακτοφυλακή δημιούργησε αρκετά παρεμπίπτοντα ζητήματα όσον αφορά τη βαθμολογική, μισθολογική και ασφαλιστική εξέλιξη των στελεχών τους, αλλά, όπως αποδεικνύεται και όσον αφορά τις μεταθέσεις τους. Η πλειονότητα των προβλημάτων αυτών διευθετήθηκε με την ψήφιση του προαναφερθέντος υπ’ αριθμόν 4080/2012 νόμου.
Ωστόσο, το πρόβλημα που προέκυψε και αφορούσε τις μεταθέσεις των κατώτερων αξιωματικών της Ελληνικής Αστυνομίας και συγκεκριμένα, αυτών που προήχθησαν στο βαθμό του Αστυνόμου Β’ και Υπαστυνόμου Α’ επιλύθηκε διά της κύρωσης πράξης νομοθετικού περιεχομένου. Το ανακύψαν πρόβλημα συνίστατο στο ότι οι άνθρωποι αυτοί, έχοντας υποβάλει αίτηση μετάθεσης σε χρόνο προγενέστερο των κρίσεων -οι οποίες φέτος, λόγω της μεταφοράς του χρόνου των τακτικών κρίσεων, πραγματοποιήθηκαν το μήνα Ιούλιο- για οργανική θέση του τότε κατεχόμενου κατώτερου βαθμού έχαναν το δικαίωμα της μετάθεσης αυτής, αφού επακολουθούσε η προαγωγή τους σε ανώτερο βαθμό, για τον οποίο όμως ίσχυαν διαφορετικά δεδομένα, όπως οι κενές οργανικές θέσεις και διαφορετικές προϋποθέσεις μετάθεσης.
Αυτό το πρόβλημα ήρθε να επιλύσει η υπό συζήτηση διάταξη, ορίζοντας ότι ειδικά για φέτος, αυτές οι αιτήσεις μετάθεσης, των αξιωματικών δηλαδή που προήχθησαν κατά τις τακτικές κρίσεις του έτους 2012 στους βαθμούς του Αστυνόμου Β’ και Υπαστυνόμου Α’, εξετάζονται με βάση το βαθμό που κατείχαν οι αιτηθέντες τη μετάθεση πριν την προαγωγή τους.
Είναι αλήθεια, κυρίες και κύριοι συνάδελφοι, ότι η ρύθμιση αυτή εμπεριέχει στοιχεία αντιφατικότητας. Δηλαδή, ενώ υπάρχει ήδη μια διαμορφωμένη νέα κατάσταση όσον αφορά τη σύνθεση του Αστυνομικού Σώματος, η οποία προέκυψε από τις τελευταίες προαγωγές, καλούμαστε να νομοθετήσουμε ότι η διά των μεταθέσεων κάλυψη των αναγκών θα πραγματοποιηθεί βάσει της προτέρας κατάστασης.
Παρ’ όλα αυτά, εκτιμώ ότι η διαφύλαξη της συνέχειας και της ομαλότητας στις διαδικασίες των μεταθέσεων, η ασφάλεια δικαίου και ο σεβασμός στον οικογενειακό προγραμματισμό, γενικότερα στον προγραμματισμό της ζωής των στελεχών της Ελληνικής Αστυνομίας -στελέχη τα οποία αξίζουν την κάθε δυνατή στήριξη από την πολιτεία- είναι έννοιες βαρύνουσες και ουσιαστικές, πολύ περισσότερο όταν υπεύθυνη για τις αρρυθμίες που δημιουργούνται είναι η ίδια η πολιτεία.
Με την ίδια ακριβώς λογική, αυτή δηλαδή της διαφύλαξης της συνέχειας και της ομαλότητας στις διαδικασίες των μεταθέσεων και δεδομένου ότι η συμπλήρωση του ελάχιστου χρόνου υπηρεσίας που απαιτείται κατά περίπτωση υπολογίζεται με καταληκτική ημερομηνία την 15η Σεπτεμβρίου εκάστου έτους και κατά το οποίο υποβάλλεται αίτηση μετάθεσης, είμαστε σύμφωνοι και με τη διάταξη του δεύτερου άρθρου του νομοσχεδίου, με το οποίο θεσμοθετείται πλασματικός χρόνος πραγματοποίησης των μεταθέσεων και συγκεκριμένα, η 31η Αυγούστου του 2012. Με τον τρόπο αυτό αποφεύγεται το ενδεχόμενο να χαθεί για ορισμένα στελέχη ένας ολόκληρος χρόνος για λίγες μόνο μέρες και μάλιστα, χωρίς δική τους ευθύνη.
Σας ευχαριστώ.
(Χειροκροτήματα)","ΔΗΜΗΤΡΙΟΣ ΣΑΛΤΟΥΡΟΣ",450
"38080"," Σας ευχαριστούμε, κύριε συνάδελφε.
Ο κ. Ιωάννης Κουράκος εκ μέρους των Ανεξαρτήτων Ελλήνων έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38081"," Κυρία Πρόεδρε, κυρίες και κύριοι συνάδελφοι, η κύρωση της πράξης νομοθετικού περιεχομένου για τη μεταφορά των αιτήσεων τακτικών κρίσεων του 2012 αξιωματικών της Ελληνικής Αστυνομίας αφορά σε μια στρέβλωση που έχει δημιουργηθεί λόγω των εκλογών. Είναι ένα τυπικό και τεχνικής φύσης ζήτημα, το οποίο έρχεται να αποκαταστήσει μια αδικία σε βάρος των υπηρετούντων.
Πρακτικά, όπως αναφέρθηκε και στην αρμόδια επιτροπή, μέχρι σήμερα οι αιτήσεις μεταθέσεων για τους κατώτερους αξιωματικούς γίνονται το πρώτο τρίμηνο του έτους αμέσως μετά τις κρίσεις. Έτσι, ενώ οι χαμηλόβαθμοι αξιωματικοί υπέβαλαν έγκαιρα τις αιτήσεις τους, η αναβολή των κρίσεων προκάλεσε αδικία εις βάρος τους. Η καθυστέρηση της προαγωγής τους είχε σαν συνέπεια να μην υπάρχουν οι αντίστοιχες κενές θέσεις. Το σχέδιο νόμου ρυθμίζει αυτήν την αδικία. 
Επίσης, με το άρθρο 2 κατοχυρώνεται το δικαίωμα της μετάθεσης της επόμενης κρίσης σε όσους πιθανόν να το έχασαν εξαιτίας της καθυστέρησης των κρίσεων.
Στο πλαίσιο μιας τέτοιας συζήτησης είναι χρήσιμο να αξιοποιήσουμε την αφορμή προκειμένου να δούμε κάποια πιο ουσιαστικά ζητήματα. Αποτελεί κοινή πεποίθηση ότι ο χώρος της ΕΛΑΣ πρέπει να μείνει μακριά από μικροπολιτικές. Οφείλουμε να ενισχύσουμε το ρόλο της Αστυνομίας στο πλευρό του πολίτη, τόσο με τον εκσυγχρονισμό του εξοπλισμού, όσο και με τη συρρίκνωση των πολιτικών παρεμβάσεων. 
Οι κρίσεις και οι μεταθέσεις της ΕΛΑΣ αποτελούσαν διαχρονικά πεδία πελατειακής αντίληψης της εκάστοτε κυβέρνησης και του εκάστοτε Υπουργού. Η κομματική ταυτότητα αντικαθιστούσε την αξιοκρατία, ενώ πολλές φορές βασικό κριτήριο αποτελούσε η περιφέρεια εκλογής του εκάστοτε Υπουργού. 
Σήμερα, η κοινωνία προβάλλει το αίτημα της αποκομματικοποίησης του κράτους και την ανάγκη αξιοποίησης πλέον ικανών και έντιμων σε όλους τους τομείς και ιδιαίτερα στα Σώματα Ασφαλείας.
Όσον αφορά το ζήτημα των μεταθέσεων, θα ήταν χρήσιμο να λάβουμε υπ’ όψιν και τις θέσεις των συνδικαλιστικών φορέων. Ένα παράδειγμα αποτελεί η πρόταση της Ένωσης Αξιωματικών Υπαλλήλων Αττικής με την τροποποίηση του άρθρου 3 του π.δ 100∕2003 ΦΕΚ Α94230422, ώστε να προβλέπεται η χορήγηση δύο επιπλέον μορίων για τους υπηρετούντες σε μάχιμες υπηρεσίες της Αττικής και στην υπόλοιπη Ελλάδα, καθώς είναι γνωστό σε όλους ότι στο Λεκανοπέδιο υπάρχει ο κύριος όγκος εργασίας και περισσότερος κίνδυνος απ’ ό,τι στην  επαρχία και δεύτερον, η χορήγηση ενός επιπλέον μορίου για τους υπηρετούντες σε επιτελικές θέσεις του Νομού Αττικής. Πολλές φορές καλούνται αυτοί οι συνάδελφοί τους να ενισχύσουν τις μάχιμες επιχειρήσεις, όπως γήπεδα, συγκεντρώσεις και τόσα άλλα.
Στην επιτροπή ο Υπουργός Δημόσιας Τάξης και Προστασίας του Πολίτη κατά τη διάρκεια της συζήτησης του νομοσχεδίου δήλωσε ότι είναι έτοιμος να υιοθετήσει τροποποιήσεις και κάλεσε σε όλους εμάς να καταθέσουμε προτάσεις. Περιμένουμε να δείξει την ανάλογη αποφασιστικότητα και να μην ακολουθήσει την πεπατημένη πολλών προκατόχων του και να τολμήσει να απαντήσει θετικά σε αιτήματα που δεν έχουν κομματική αφετηρία αλλά προέρχονται από τους πλέον γνώστες, όλους αυτούς που καθημερινά δίνουν τη μάχη με το έγκλημα έχοντας πενιχρά μέσα, τόσο από εξοπλισμό, όσο και από προσωπικό με ρίσκο της ζωής τους. Δυστυχώς, τα μέχρι σήμερα δείγματα είναι απογοητευτικά. 
Κατά την πρόσφατη συγκέντρωση διαμαρτυρίας την ημέρα της επίσκεψης της καγκελαρίου κ. Μέρκελ, η Κυβέρνηση αποφάσισε να κηρύξει την Αθήνα αποκλεισμένη πόλη απαγορεύοντας τις συγκεντρώσεις στη μισή έκταση. Στη συνέχεια, άνδρες των ΜΑΤ επιτέθηκαν απρόκλητα με χημικά στους Ανεξάρτητους Έλληνες, που είχαν συγκέντρωση στις στήλες του Ολυμπίου Διος και μάλιστα σε μέλη του ελληνικού Κοινοβουλίου, επικαλούμενοι φθηνές δικαιολογίες περί έμμεσης και ψυχολογικής πίεσης. 
Λίγες ημέρες μετά η ασυνεννοησία της πολιτικής ηγεσίας πρόσβαλε το ρόλο της Αστυνομίας, όταν όλοι παρακολουθήσαμε από τους τηλεοπτικούς δέκτες την περίφημη απελευθέρωση προσαχθέντος Βουλευτή στα επεισόδια του θεάτρου «Χυτήριο».
Λίγη σοβαρότητα, κύριε Υπουργέ, δεν βλάπτει. Είμαστε φθηνοί στο αλεύρι και ακριβώς στα πίτουρα. Δεν παίζουμε με τα θέματα ασφάλειας. 
Κλείνοντας, θα αναφέρω κάτι που ακούστηκε από πολλούς στην επιτροπή, ακόμα και της κυβερνητικής πλειοψηφίας και αποτελεί συνέχεια της διάκρισης που επιδεικνύετε. 
Κατά τη διάρκεια των πρόσφατων κινητοποιήσεων των αστυνομικών και των Σωμάτων Ασφαλείας χρησιμοποιήθηκε μία θηλιά, για να αποδοθεί η απόγνωση που βιώνουν τα Σώματα Ασφαλείας και ιδιαίτερα οι αστυνομικοί, όπως ακριβώς η συντριπτική πλειοψηφία του ελληνικού λαού. 
Ένας αστυνομικός αντιμετωπίζει δίωξη για αυτήν την πράξη. Σύμφωνα με παλιούς συναδέλφους του, οι οποίοι εκφράστηκαν δημόσια και η γνώμη τους έχει ιδιαίτερη βαρύτητα, πρόκειται για έναν εξαιρετικά ικανό αστυνομικό και μάλιστα πολύτεκνο. Οφείλει η πολιτική ηγεσία να δείξει άμεσα την ουσιαστική παρέμβασή της και να αποκαταστήσει μία τέτοια αδικία. 
Την ώρα που η χώρα βιώνει τη μεγαλύτερη οικονομική ύφεση της Μεταπολίτευσης, με την ανεργία να υπερβαίνει το 25% και σύμφωνα με το προσχέδιο του προϋπολογισμού αναμένουμε την έκτη συνεχόμενη χρονιά ύφεσης για το 2012, ο ρόλος των Σωμάτων Ασφαλείας καθίσταται πιο κρίσιμος από ποτέ για τη διαφύλαξη της εθνικής ασφάλειας και της κοινωνικής ισορροπίας. Οι πρακτικές στοχοποίησης των Σωμάτων Ασφαλείας προκαλούν αποπροσανατολισμό, εσωστρέφεια, συμβάλλοντας στη διάρρηξη του κοινωνικού ιστού. 
Με άλλα λόγια, κύριε Υπουργέ, εμείς ψηφίζουμε αυτήν την πράξη νομοθετικού περιεχομένου και σας λέμε προχωρήστε σύντομα στις κρίσεις των αξιωματικών των Σωμάτων Ασφαλείας, χωρίς την κομματική σας παρέμβαση, αλλά με αξιοκρατικά κριτήρια.
Σας ευχαριστώ πολύ. 
(Χειροκροτήματα από την πτέρυγα των Ανεξάρτητων Ελλήνων)","ΙΩΑΝΝΗΣ ΚΟΥΡΑΚΟΣ",250
"38082"," Ευχαριστούμε πολύ, κύριε συνάδελφε. 
Ο κ. Γεώργιος Γερμενής εκ μέρους του Λαϊκού Συνδέσμου – Χρυσή Αυγή έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38083"," Κυρία Πρόεδρε, καλούμαστε σήμερα να επικυρώσουμε με την ψήφο μας ακόμα μία πράξη νομοθετικού περιεχομένου. Αυτή τη φορά η πράξη αυτή αφορά τη ρύθμιση θεμάτων των μεταθέσεων των κατώτερων αξιωματικών της Αστυνομίας. Είναι θέματα που ανέκυψαν λόγω της μεταφοράς των φετινών τακτικών κρίσεων. Οι λόγοι που είχαν προβληθεί για τη μεταφορά των τακτικών κρίσεων ήταν οι εκλογές και οι δυσμενείς οικονομικές συνθήκες. 
Για εμάς, οι λόγοι αυτοί δεν πληρούσαν σε καμμία περίπτωση τους όρους που θέτει το άρθρο 44 του Συντάγματος στην παράγραφο 1. Συγκεκριμένα, αυτό προβλέπει πως οι πράξεις νομοθετικού περιεχομένου μπορούν να εκδοθούν από τον Πρόεδρο της Δημοκρατίας ύστερα από πρόταση του Υπουργικού Συμβουλίου σε έκτακτες περιστάσεις εξαιρετικά επείγουσας και απρόβλεπτης ανάγκης. 
Σε καμμία περίπτωση δεν συνέτρεχαν αυτές οι περιστάσεις, κύριε Πρόεδρε. Σε ποια σοβαρή χώρα η διεξαγωγή εθνικών εκλογών –έστω και πρόωρων- δημιουργεί περιστάσεις τόσο έκτακτες, απρόβλεπτης ανάγκης; 
Η μεταφορά των φετινών τακτικών κρίσεων ήταν προδήλως αντισυνταγματική και είχαμε καταψηφίσει όταν ήρθε προς κύρωση πράξη νομοθετικού περιεχομένου που την προέβλεπε. 
Έτσι και τώρα δεν θα υπερψηφίσουμε την κύρωση της πράξης που ρυθμίζει θέματα που δημιούργησε η εν λόγω μεταφορά των τακτικών κρίσεων. Κατανοούμε πως πράγματι δημιουργήθηκαν κάποια θέματα με τις μεταθέσεις των κατώτερων αξιωματικών της Αστυνομίας. Όμως, δεν μπορούμε να «κάνουμε τα στραβά μάτια» και να αποδεχθούμε την αντισυνταγματική αυτή πρακτική της άκριτης έκδοσης πράξης νομοθετικού περιεχομένου για όποιο θέμα θέλει η Κυβέρνηση. 
Δεν θα συμμετάσχουμε στην υποβάθμιση του νομοθετικού έργου που προκαλεί αυτή η τακτική. Καταψηφίζουμε τη ρύθμιση, όπως θα καταψηφίζουμε την κύρωση κάθε πράξης νομοθετικού περιεχομένου που δεν τηρεί τις συνταγματικές προϋποθέσεις. 
Γενικότερα τώρα όσον αφορά την Ελληνική Αστυνομία και στην επιτροπή κι εδώ στην Ολομέλεια η υποκρισία ξεχείλισε από όλες τις παρατάξεις της Βουλής. Είδαμε για παράδειγμα το ΣΥΡΙΖΑ να ανακαλύπτει πως οι αστυνομικοί είναι εργαζόμενοι, είναι οικογενειάρχες πολλές φορές, που πλήττονται και αυτοί από τα βάρβαρα μέτρα της Κυβέρνησης και πως δεν είναι γουρούνια. 
Κάποιοι μυρίστηκαν εξουσία και στο κυνήγι της ψήφου των αστυνομικών ανέπτυξαν όψιμη συμπάθια γι’ αυτούς. Ελπίζω μόνο να κατανείμουν σωστά το χρόνο τους  μεταξύ της υπεράσπισης των εργασιακών δικαιωμάτων αστυνομικών σε πορείες κ.λπ. από τη μία και την υπεράσπιση των γνωστών-αγνώστων που επιχειρούν να σκοτώσουν αυτούς τους αστυνομικούς αυτούς από την άλλη. 
Είδαμε και τη Νέα Δημοκρατία να δίδει ρεσιτάλ στην υποκρισία. Από τη μία κατανοεί ότι οι αστυνομικοί επιχειρούν σε δύσκολες συνθήκες, δείχνει τη συμπάθειά της στο έργο τους, τους στηρίζει, λέει, αλλά από την άλλη κατ’ επιταγή της τρόικας έχει πετσοκόψει τα εισοδήματά τους, τους έχει οδηγήσει στην εξαθλίωση, έχει αναγκάσει τους μισούς να κάνουν και δεύτερη δουλειά για να καταφέρουν να συντηρήσουν τις οικογένειές τους και τολμά να γυρνά και να κατηγορεί τη Χρυσή Αυγή ότι το παίζει φίλος της Αστυνομίας, ενώ έχει συγκρουστεί πολλές φορές μαζί της. 
Κύριοι της Νέας Δημοκρατίας, η Χρυσή Αυγή στηρίζει και θα στηρίζει την Ελληνική Αστυνομία ως θεσμό, διότι τη θεωρεί στυλοβάτη της ασφάλειας του Έλληνα πολίτη. Στηρίζει και θα στηρίζει τον Έλληνα αστυνομικό, γιατί αντιλαμβάνεται ότι είναι κι αυτός εργαζόμενος, οικογενειάρχης, που ασκεί ένα επάγγελμα επικίνδυνο με ελάχιστη ανταμοιβή. 
Από την άλλη υπάρχουν πράγματι κάποιοι αστυνομικοί, επίορκοι, που δεν διστάζουν να υπακούσουν σε παράνομες και αντισυνταγματικές εντολές. Ναι, σε τέτοιες περιπτώσεις η Χρυσή Αυγή βρίσκεται και θα βρίσκεται στο πλευρό του Έλληνα πολίτη και θα υπερασπίζεται τα δικαιώματά του. 
Είναι εύκολο, όμως, κανείς να συμπεράνει γιατί η Νέα Δημοκρατία κατηγορεί τη Χρυσή Αυγή για διγλωσσία. Είναι γνωστό τοις πάσι πως το κίνημά μας χαίρει μεγάλης εκτίμησης στις τάξεις των αστυνομικών, ειδικά στις τάξεις των απλών αστυνομικών μη βαθμοφόρων. Μαθημένη η Νέα Δημοκρατία να θεωρεί τους αστυνομικούς δικούς της σίγουρους ψήφους έχοντας μία σχέση χτυπήματος στην πλάτη με αυτούς, δυσαρεστήθηκε με την εξέλιξη αυτή. Θέλει να συνεχίσει να έχει αυτήν την προνομιακή σχέση με την Ελληνική Αστυνομία. Να ξέρετε, όμως, κύριοι και κυρίες της Νέας Δημοκρατίας, πως οι Έλληνες αστυνομικοί δεν είναι χαζοί, ξέρουν να ξεχωρίζουν ποιος πραγματικά στηρίζει τα δικαιώματά τους και ποιος τους θεωρεί δεδομένους. Βλέπει ποιος τους έχει να δουλεύουν σε δύσκολες και επικίνδυνες ενίοτε συνθήκες με τόσο μειωμένες αμοιβές, ποιος σκοπεύει με νέα μέτρα να τους οδηγήσει σε νέα επίπεδα φτώχειας. Να καταλάβετε πως τα πράγματα έχουν αλλάξει. Οι αστυνομικοί είναι ελεύθεροι πια να στηρίζουν όποιο κόμμα θέλουν. Κανένα κόμμα δεν έχει μία προνομιακή σχέση με τους αστυνομικούς, όπως είναι και το σωστό. 
Θα ήθελα να καλέσω την Κυβέρνηση να αφήσει την Ελληνική Αστυνομία να κάνει τη δουλειά της, που ξέρει να την κάνει όταν έχει το ελεύθερο και να μην τη σύρει σε επικοινωνιακού τύπου επιχειρήσεις, όπως η χθεσινή που έγινε στο Ζεφύρι. Οι εγκληματίες εκεί ήταν ενήμεροι από πριν για τις κινήσεις της Αστυνομίας, όπως προκύπτει και από το φτωχό αποτέλεσμα της επιχείρησης. Μέσα σε έδρα σκληρής εγκληματικότητας, το έγκλημα, κύριοι, δεν πατάσσεται με τέτοιους είδους επικοινωνιακά τρικ. 
Τέλος, θα ήθελα να αναφερθώ σε κάτι εντελώς ανήθικο που κάνει τον τελευταίο καιρό η παράταξη της Νέας Δημοκρατίας. Προσπαθεί συνεχώς να εξισώσει τη νόμιμη πολιτική δράση, τον ακτιβισμό της Χρυσής Αυγής με την αριστερή βία και τρομοκρατία. Πρόκειται για ύβρη. Σίγουρα δεν υπάρχει περίπτωση πράγματι να το πιστεύουν αυτό οι εκπρόσωποι της Νέας Δημοκρατίας κι όταν το λένε, το κάνουν καθαρά για ψηφοθηρικούς λόγους. Δεν γίνεται κάποιος λογικός νους, κάποιος άνθρωπος που ζει σε αυτήν τη χώρα να εξισώσει τη δράση Ελλήνων εθνικιστών με τη βία των κάθε λογής κουκουλοφόρων, τρομοκρατών, μπακαλίκεδων ορφανών του Μαρξ. 
Πολλοί λένε ότι η βία της Χρυσής Αυγής ταυτίζεται με την κόκκινη βία. Κάποιοι έχουν χάσει το μέτρο. Τι σχέση μπορεί να έχει η Χρυσή Αυγή με τη «17 Νοέμβρη», με τον «ΕΛΑ», με την τρομοκρατική για παράδειγμα Αριστερά; Τι έγινε με τους δολοφόνους των εργαζομένων της «Marfin»; Γιατί σταματήσατε την έρευνα; Πώς μπορείς να βάζεις στο ίδιο τσουβάλι τους αγωνιστές της Χρυσής Αυγής με τους εγκληματίες του ποινικού δικαίου, που βγαίνουν από τα μπλοκ κομμάτων της Αριστεράς και κατακαίνε το κέντρο της Αθήνας και άλλων πόλεων, που στέλνουν αστυνομικούς στο νοσοκομείο, με την Αριστερά που κλείνει με το έτσι θέλει λιμάνια, που «μπουκάρει» με το έτσι θέλω σε Υπουργεία και δημόσιες υπηρεσίες, που πλακώνει στο ξύλο όποιον βαφτίζει απεργοσπάστη;
Είχαμε και την πολύ πρόσφατη περίπτωση της εισόδου και κατάληψης χώρου του Υπουργείου Εθνικής Αμύνης, ενός χώρου που αποτελεί στην ουσία στρατόπεδο. Είχαμε εκεί και την παρουσία Βουλευτών. Αυτοί οι Βουλευτές δεν παραβαίνουν το νόμο; Μόνο για τους Βουλευτές της Χρυσής Αυγής τηρείται ο νόμος, ακόμη και με αμφιλεγόμενες ερμηνείες; Κάποιοι Βουλευτές είναι υπεράνω, μάλλον, του νόμου. 
Η Νέα Δημοκρατία, είναι η τελευταία που θα έπρεπε να εξισώνει τόσο άδικα και παράλογα τη βία της κάθε είδους απόχρωσης της Αριστεράς με το νόμιμο αγώνα που δίνει η Χρυσή Αυγή για τα δίκαια του ελληνικού λαού. Η Χρυσή Αυγή θα συνεχίσει την πολιτική της δράση πάντα στο πλαίσιο του Συντάγματος και του νόμου και δεν θα πτοηθεί από τις επιθέσεις της Κυβέρνησης. Όταν προ διετίας γίναμε μάρτυρες του δημόσιου άγριου ξυλοδαρμού νυν Υπουργού της Κυβέρνησης, στελέχους της Νέας Δημοκρατίας, κανένα κόμμα της Αριστεράς δεν βγήκε να καταδικάσει την επίθεση. Το ξέρει καλά η Νέα Δημοκρατία και οι υποστηρικτές της ότι η Αριστερά δεν χαρίζεται σ’ αυτά. Καταδικάζει τη βία απ’ όπου κι αν προέρχεται, εκτός εάν προέρχεται απ’ αυτήν.
Εδώ και δεκαετίες στην Ελλάδα όλοι γνωρίζουμε πώς λειτουργεί η Αριστερά. Όταν δέρνει και καταστρέφει η Αριστερά, είναι πολιτική βία που δικαιολογείται. Όταν φονεύει η τρομοκρατική Αριστερά αθώους ανθρώπους –ξέρετε η «17 Νοέμβρη»- και δεν συμμαζεύεται τότε έχουμε εκτέλεση, όχι φόνο. Έτσι έγραφε μετά από κάθε φονικό της η «17 Νοέμβρη» στην αγαπημένη εφημερίδα των τρομοκρατών «ΕΛΕΥΘΕΡΟΤΥΠΙΑ».
Η απαράδεκτη αυτή εξίσωση της βίας της Αριστεράς με τη νόμιμη δράση της Χρυσή Αυγή αποτελεί ύβρη. Κυρίες και κύριοι της Νέας Δημοκρατίας, αλλάξτε σκεπτικό και φιλολογία όσο το δυνατόν πιο γρήγορα, γιατί μετά από κάθε ύβρη έρχεται και η νέμεση, αλλιώς ο ελληνικός λαός θα σας τιμωρήσει, με την ψήφο του πάντα, εσάς και την παράταξή σας και θα σας στείλει στο χρονοντούλαπο της ιστορίας.
Ευχαριστώ.","ΓΕΩΡΓΙΟΣ ΓΕΡΜΕΝΗΣ",90
"38084"," Ευχαριστούμε, κύριε συνάδελφε.
Ο κ. Ιωάννης Πανούσης εκ μέρους της Δημοκρατικής Αριστεράς έχει το λόγο.
Παρακαλώ, όμως, επί του θέματος οι εισηγήσεις σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38085"," Ευχαριστώ, κυρία Πρόεδρε.
Κυρίες και κύριοι συνάδελφοι, η κύρωση μιας πράξης νομοθετικού περιεχομένου θέτει κάποια εννοιολογικά προαπαιτούμενα, μια συζήτηση δηλαδή για τα οργανωτικά, λειτουργικά, επιχειρησιακά της Αστυνομίας, τις δομές της, άρα την ουσία της αστυνόμευσης.
Κρίσιμο ερώτημα: Πώς παντρεύεται η ασφάλεια με τα δικαιώματα του πολίτη και την κοινωνική πολιτική του κράτους; Άρα η κοινωνιολογία της Αστυνομίας προηγείται της ανάλυσης του οργανωτικού και λειτουργικού σχήματος και ερμηνεύει τη σχέση του Σώματος με τους άλλους φορείς. 
Ο έλεγχος του εγκλήματος, ο σεβασμός των συνταγματικών περιορισμών στη διαχείριση της ανασφάλειας, η εσωτερική διαφθορά, οι νέες τεχνολογίες της οργανωμένης εγκληματικότητας, τα οικονομικά μεγέθη, οι μαζικές μεταναστεύσεις, η πτώση των συνόρων, διαφοροποιούν σε καθημερινή σχεδόν βάση τη δράση της Αστυνομίας. Σήμερα διαμορφώνονται άλλες κοινωνικές προσδοκίες από την Αστυνομία, μία ακομμάτιστη, ουδέτερη Αστυνομία, εταίρος της κοινότητας την οποία υπηρετεί, μια αστυνομία χωρίς σκοτεινό παρελθόν και χωρίς απομονωτικές και διαχωριστικές γραμμές. 
Η άμεση σύνδεση όμως της αστυνομίας από τη μια με το δίκαιο και από την άλλη με την εξουσία, την καθιστά θεσμό κρίσιμο του κράτους δικαίου και της δημοκρατίας. Έτσι είναι έξω από το πλαίσιο δράσης της Αστυνομίας η καταστολή των κοινωνικών κινημάτων ή η χρησιμοποίηση της ασφάλειας για δίωξη αντεθνικών και «ανατρεπτικών ιδεών», που δυστυχώς στην Ελλάδα δεν έλειψαν ούτε σε ήρεμες ούτε σε ταραγμένες περιόδους.
Μπορεί η αστυνομία ως πολιτική ενέργεια που αποτρέπει κινδύνους διατάραξης της δημόσιας τάξης, να εντάσσεται στα όργανα του επίσημου ελέγχου του εγκλήματος, όμως η εμπλοκή της αστυνομίας στην πολιτική ζωή του τόπου και η πολιτική εργαλειοποίησή της από τους κομματικούς μηχανισμούς συνιστά ή συνιστούσε ένα διαχρονικό ελληνικό φαινόμενο, που ελπίζουμε πια να έχει βγει από την πολιτική και κοινωνική μας ζωή.
Η αποτελεσματική άσκηση του κοινωνικού ελέγχου από την Αστυνομία προϋποθέτει ένα μίνιμουμ πολιτικής δημοκρατίας και νομιμοποίησης αλλά και ένα μάξιμουμ κοινωνικής συναίνεσης. Ακόμη και σε περιπτώσεις εξαιρετικών συνθηκών όπου κατά πολλούς το  πολίτευμα κινδυνεύει, η ειδική νομιμοφροσύνη των αστυνομικών οργάνων δεν αυτονομείται από τις επιταγές του Συντάγματος, άρθρο 48 παρ. 1, άρθρο 120 παρ. 4.
Η επέκταση της κατάστασης ανάγκης, που την ακούμε πολύ συχνά τελευταία και κακώς, ή των εξαιρετικών περιστάσεων, οδηγούν όλο και συχνότερα σε ρήτρες περιοριστικές της ελευθερίας –ασφάλεια, δημόσια τάξη- που θέτουν σε σοβαρό κίνδυνο τα θεμελιώδη δικαιώματα. 
Η αρχή της σκοπιμότητας που χαρακτηρίζει το αστυνομικό κράτος βρίσκεται σε πλήρη αντίθεση με την αρχή της νομιμότητας που διέπει το  κράτος δικαίου. Η Αστυνομία σε ένα δημοκρατικό  κράτος προστατεύει τα δικαιώματα των πολιτών, ενώ σε ένα αυταρχικό καταπιέζει τους πολίτες. Προσοχή όμως, κράτος δικαίου δεν είναι το κράτος οποιουδήποτε δικαίου. 
Άρα η τριγωνική σχέση κράτος-Αστυνομία-πολίτης με μία τριπλή σημασία συναντιέται κατά τη γνώμη μας στην υποχρέωση των αστυνομικών για την προστασία του δημοκρατικού πολιτεύματος στο πλαίσιο της συνταγματικής τάξης.
Το κρίσιμο ερώτημα: Η Αστυνομία μπορεί να επιφορτιστεί πέραν του κοινωνικού ελέγχου και με την εδραίωση της δημοκρατικής νομιμότητας, ίσως και με την εξασφάλιση της κοινωνικής συνοχής; Η Αστυνομία ως κοινωνική λειτουργία αλλά και ως θεσμική λειτουργία, μπορεί να στοχεύει στην προστασία και στη ρύθμιση της κοινωνικής τάξης, δηλαδή του χώρου άσκησης των δικαιωμάτων όλων μας; 
Σήμερα τα πράγματα φαίνεται να αλλάζουν. Οι πολίτες δεν επιθυμούν μόνο προστασία από το έγκλημα αλλά και από τη γενικευμένη αταξία και ανομία. Η Αστυνομία δεν πρέπει να ασχολείται  μόνο με τα συμβάντα αλλά πρέπει να προλαβαίνει τα κοινωνικά γεγονότα, τις κοινωνικές εντάσεις πριν γίνουν εγκληματογόνες. 
Άρα, ο εντοπισμός του προβλήματος και κυρίως των αιτίων του, δημιουργεί τη νέα δράση της Αστυνομίας, μιας επιστημονικής αστυνόμευσης, μιας κοινοτικής αστυνόμευσης. 
Αυτή η πολυκλαδική συνεργασία ανάμεσα στους τοπικούς θεσμούς, τις κοινωνικές υπηρεσίες, τους πολίτες και την Αστυνομία –ένα τετράγωνο- δεν είναι εύκολη υπόθεση.
Η προσαρμογή της αστυνομικής κουλτούρας στις τοπικές παραδόσεις, η ανανέωση του αστυνομικού στυλ, ενδιαφέρουν περισσότερο τους πολίτες και όλους τους κοινωνικούς εταίρους. Οι κοινωνικοί λειτουργοί στο δρόμο και οι δάσκαλοι στα σχολεία. 
Άρα, η κοινωνική αναγνώριση της Αστυνομίας συναρτάται από παράγοντες όπως το αίσθημα ασφάλειας -ξέρω πού, πότε και πώς θα βρω τον αστυνόμο- το οποίο αυξάνεται με τον αστυνομικό της γειτονιάς, την πεζή αστυνόμευση, την καθημερινή πρακτική διευθέτηση των διαφορών και πιθανόν με διάφορες κινητές μονάδες και συνεγείρει τον πολίτη στη συμμετοχή της αντιεγκληματικής πολιτικής. 
Κυρίες και κύριοι συνάδελφοι, εκτός από την ορθή διοίκηση που, κυρίως, προϋποθέτει ανεξαρτησία δράσης, προσφορότητα δράσης, αποτελεσματικότητα, κρίσιμες παράμετροι παραμένουν η νομιμότητα της επέμβασης, η βασιμότητα των μέτρων και η κοινωνική αποδοχή του αποτελέσματος.
Ο ακριβής ορισμός «τι σημαίνει νόμιμη αστυνομική επέμβαση», η θετική αντίδραση της Αστυνομίας-πολιτών, η αποκεντρωμένη λειτουργία, η διά των μίντια ενημέρωση και κινητοποίηση των πολιτών, πρέπει να μελετηθούν από την Αστυνομία σε βάθος. Η νέα Αστυνομία πρέπει να εντάξει την αστυνόμευση μέσα στην κοινότητα με πρόληψη και διαμεσολάβηση και, κυρίως, να ρυθμίζει και όχι να καταστέλλει τα κοινωνικά προβλήματα.
Ο κοινοβουλευτικός, διοικητικός, πειθαρχικός, δικαστικός έλεγχος μπορεί να επισύρει κυρώσεις και να χαράσσει κατευθυντήριες γραμμές ή να επιβάλει τη διαφάνεια αλλά τελικά μόνο η επαγγελματική δεοντολογία, η παράδοση, ο κώδικας συμπεριφοράς των αστυνόμων μπορούν να δώσουν θετικά αποτελέσματα. 
Η Αστυνομία ως θεσμός της ίδιας της δημοκρατίας, πρέπει να τύχει ιδιαίτερης πολιτικής προσοχής και επιστημονικής προσέγγισης. 
Ως προς το πολιτικό σκέλος θα ήταν ίσως ευκταίο να δημιουργηθεί ένα εθνικό συμβούλιο αστυνόμευσης, το οποίο θα χαράζει γενική στρατηγική και θα αναφέρεται στο Κοινοβούλιο.
Ως προς το επιστημονικό σκέλος, έφτασε η ώρα πιστεύω να ιδρυθεί ένα ερευνητικό ινστιτούτο μελέτης και ανάλυσης της εγκληματικότητας και των αστυνομικών σπουδών. 
Ανεξάρτητα από το αν η χώρα μας υιοθετεί συγκεντρωτικό ή αποκεντρωτικό σύστημα, από το αν υπάρχει τοπική ή αν σκεφτόμαστε να κάνουμε τοπική ή δικαστική αστυνομία που είναι πολύ χρήσιμος θεσμός για την πάταξη της διαφθοράς –εκεί στηρίχθηκε η αντιδιαφθορά σ’ άλλα κράτη- θεωρώ ιδιαίτερα κρίσιμη τη μετουσίωση του κατασταλτικού χαρακτήρα της Αστυνομίας σε φορέα πρόληψης. Κάτι τέτοιο σημαίνει πρωτίστως αλλαγή στάσεων, αντιλήψεων και εκπαίδευσης. 
Τίποτα βέβαια δεν μπορεί να πετύχει, αν δεν αλλάξει το κοινωνικό προφίλ του Έλληνα αστυνομικού. Όπως δεν μπορούμε να έχουμε εκπαίδευση χωρίς δασκάλους, κατά τον ίδιο τρόπο δεν μπορούμε να έχουμε Aστυνομία χωρίς αστυνομικούς με υψηλό αίσθημα αυτοεκτίμησης, με κοινωνική αναγνώριση και με εξασφαλισμένο status. Ο σύγχρονος αστυνόμος, δεν παίζει κρυφτούλι με τους κλέφτες στις γωνιές της αλάνας ή της αυλής αλλά έχει να αντιμετωπίσει την αυτοκρατορία του εγκλήματος, τον λεγόμενο killer capitalismus. Για να τον έχουμε φίλο και προστάτη στο δρόμο, στο σχολείο, στην επιχείρηση, πρέπει αφ’ ενός να τού εμπιστευτούμε στρατηγικό ρόλο και όχι μόνο εκτελεστικό και αφ’ ετέρου να τον εκπαιδεύσουμε κατάλληλα. Ίσως αυτή να είναι η αρχή μιας νέας εποχής στις σχέσεις αστυνομίας-πολίτη, αλλά και μια νέα εποχή στην ορθή, σύγχρονη, αποτελεσματική και πάντα εντός των ορίων του Συντάγματος και του πολιτισμού μας αντιμετώπιση του εγκλήματος. 
Ψηφίζουμε το άρθρο που κυρώνει την πράξη νομοθετικού περιεχομένου αλλά περιμένουμε από τον αρμόδιο Υπουργό μία ευρεία συζήτηση για το ρόλο της Αστυνομίας και το συνταγματικό πλαίσιο της αστυνόμευσης στην Ελλάδα του 2012, δηλαδή για το ρόλο της Αστυνομίας εν μέσω οικονομικής, κοινωνικής και τελικά αξιακής κρίσης.
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΙΩΑΝΝΗΣ ΠΑΝΟΥΣΗΣ",391
"38086"," Το λόγο έχει ο κοινοβουλευτικός εκπρόσωπος του Κομμουνιστικού Κόμματος Ελλάδας, κ. Χαλβατζής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38087"," Ευχαριστώ, κυρία Πρόεδρε.
Έχει γίνει αρκετή συζήτηση σχετικά με τις κρίσεις και τις μεταθέσεις των κρίσεων αστυνομικών, αξιωματικών της ΕΛΑΣ, της Πυροσβεστικής και του Λιμενικού. Είναι γνωστό ότι οι κρίσεις γίνονται το Μάρτιο. Θεωρούμε απαράδεκτο το γεγονός ότι μετατέθηκαν αυτές οι κρίσεις λόγω των εκλογών, για να γίνουν από τη νέα Κυβέρνηση. Είναι απαράδεκτο αυτό, γιατί επιβεβαιώνει για μία ακόμα φορά την πρόθεση της Κυβέρνησης να έχει τους δικούς της λόγους για την πορεία των κρίσεων. Βέβαια η εκάστοτε κυβέρνηση, επιδιώκει πάντα να προωθήσει τους στόχους της στην περίπτωση των κρίσεων. 
Εμείς ψηφίσαμε «παρών» στην επιτροπή και στο «παρών» θα μείνουμε. Εδώ έχουμε μία ρύθμιση που έχει ήδη υλοποιηθεί και έρχεται απλά να επικυρωθεί από τη Βουλή. Εμείς καταγγείλαμε αυτήν την αλλαγή, όπως καταγγείλαμε και το «ξήλωμα» της ηγεσίας των Ενόπλων Δυνάμεων προεκλογικά. 
Κυρία Πρόεδρε, από τη μετάθεση των κρίσεων, δημιουργούνται παρενέργειες που αφορούν τις μεταθέσεις κατωτέρων αξιωματικών και αυτό γιατί είναι γνωστό ότι η υποβολή αιτημάτων μεταθέσεων για τους κατώτερους αξιωματικούς, είναι η περίοδος του πρώτου τριμήνου του έτους, αμέσως μετά τις κρίσεις του Μαρτίου. Η καθυστέρηση των κρίσεων των χαμηλόβαθμων αξιωματικών με τη μετάθεση των κρίσεων έχει δημιουργήσει ένα πολύ σοβαρό πρόβλημα. Κανονικά τον Ιούλιο του 2012 θα έπρεπε αυτοί οι αξιωματικοί να προαχθούν και να μετατεθούν σε κενές θέσεις στο βαθμό τους. Με τη μετάθεση του χρόνου των κρίσεων η προαγωγή τους καθυστέρησε, με αποτέλεσμα οι κενές θέσεις που προϋπήρχαν να μην υπάρχουν πλέον στις περισσότερες περιπτώσεις.
Ένα άλλο ενδεχόμενο, είναι οι ενδιαφερόμενοι για μετάθεση να βρεθούν σε θέσεις κατώτερες του νέου βαθμού τους. Αυτό είναι ένα ακόμα πρόβλημα το οποίο νομίζουμε ότι πρέπει να αντιμετωπιστεί.
Είναι αλήθεια ότι πολύ συχνά σ’ αυτήν την Αίθουσα και στην επιτροπή αναφέρθηκε η λέξη «αξιοκρατία».
Ας είμαστε ειλικρινείς. Δεν υπάρχει αξιοκρατία με την ουσιαστική έννοια του όρου. Και δεν είναι τεχνητό ζήτημα. Αν ήταν τέτοιο θα μπορούσαν να υπάρχουν  μετρήσιμα στοιχεία και ένα σύστημα προαγωγών και μεταθέσεων. Η εκάστοτε κυβέρνηση όμως όλα τα τελευταία χρόνια προωθεί τις δικές της επιδιώξεις σε ό,τι αφορά στις κρίσεις και τις μεταθέσεις, παραβιάζοντας τους νόμους που οι ίδιες οι κυβερνήσεις έχουν  ψηφίσει. 
Παρεμφερές με το προηγούμενο, είναι η αναφορά της άποψης για κομματικά, πολιτικά ουδέτερη Αστυνομία. Σ’ αυτόν τον τόπο ζούμε όλοι. Είναι υποκριτική αυτή η άποψη, γιατί η αστυνομία αποτελεί ένα βασικό όργανο καταστολής των λαϊκών αγώνων και κινητοποιήσεων στο πλαίσιο πάντα του αστικού πολιτικού συστήματος,  στο πλαίσιο λειτουργίας του κράτους. 
Επίσης, θέλω να σημειώσουμε ότι το Κομμουνιστικό Κόμμα Ελλάδας, είναι κατηγορηματικά αντίθετο με τα τοπικά συμβούλια εγκληματικότητας. 
Κύριε Υπουργέ, θα σας παραπέμψω στα πρακτικά συνεδρίασης του Δημοτικού Συμβουλίου του Δήμου Αθηναίων, όταν πριν από εννέα περίπου χρόνια συζητήθηκε παρόμοιο θέμα. Εκεί θα διαβάσετε μια άποψη δημοτικού συμβούλου της τότε πλειοψηφίας, ο οποίος προερχόταν από τα υψηλά κλιμάκια της Αστυνομίας. Ανάμεσα στα άλλα ανέφερε ότι αυτά τα τοπικά συμβούλια δεν θα είναι τίποτα άλλο, ή δεν θα μετατραπούν σε τίποτα άλλο, παρά σε χαφιέδικους μηχανισμούς και δεν θα λύσουν κανένα ουσιαστικό πρόβλημα. 
Επαναλαμβάνω, λοιπόν, ότι αυτά τα τοπικά συμβούλια ουσιαστικά θα συμβάλλουν με το δικό τους τρόπο, στην  καταστολή του εργατικού και λαϊκού κινήματος. 
Εμείς  καταδικάζουμε την πολιτική της τρικομματικής Κυβέρνησης, πολιτική της Ευρωπαϊκής Ένωσης των μονοπωλίων η οποία στο όνομα των περικοπών μείωσε και μειώνει παραπέρα τους μισθούς και τα εισοδήματα των ενστόλων. 
Τέλος, ήθελα να σημειώσω ότι ο εκπρόσωπος της Χρυσής Αυγής, βάφτισε τις φασιστικές δραστηριότητες και βιαιοπραγίες εναντίον μικροπωλητών, εναντίον εργαζομένων, σε ακτιβιστικές δράσεις. Αλήθεια, είναι πλούσια η ελληνική γλώσσα. 
Ταυτόχρονα, κατάγγειλε εργατικές συνδικαλιστικές κινητοποιήσεις στους εργασιακούς χώρους σε εργοστάσια, επιχειρήσεις, σε λιμάνια, στους τόπους δουλειάς. Χρησιμοποίησε την ίδια επιχειρηματολογία την οποία χρησιμοποιούν κεφαλαιοκράτες, οι μεγάλοι επιχειρηματικοί όμιλοι ενάντια στο εργατικό λαϊκό κίνημα και στην πάλη του. Το εργατικό κίνημα, το ταξικό συνδικαλιστικό κίνημα είναι το μόνο ικανό να αντιμετωπίσει αποφασιστικά και αποτελεσματικά τις φασιστικές δράσεις της Χρυσής Αυγής. 
Θέλουμε γι’ άλλη μια φορά από το Βήμα της Βουλής να τονίσουμε ότι το εργατικό συνδικαλιστικό κίνημα, το ταξικό συνδικαλιστικό κίνημα, δεν έχει καμμία σχέση με τη δράση κουκουλοφόρων, με τη δράση μηχανισμών και μυστικών υπηρεσιών του κράτους και του παρακράτους, που σκοπό έχουν από τη μια μεριά, να συκοφαντούν το οργανωμένο συνδικαλιστικό κίνημα αλλά και από την άλλη μεριά, να δίνουν την δυνατότητα σε κάθε κυβέρνηση, στους κρατικούς μηχανισμούς να παίρνουν περιοριστικά κατασταλτικά μέτρα ενάντια στο λαϊκό κίνημα.
Αύριο  υπάρχει γενική απεργία. Μια απεργία ενάντια στην αντεργατική αντιλαϊκή πολιτική που εφαρμόζει η τρικομματική Κυβέρνηση Νέας Δημοκρατίας, ΠΑΣΟΚ και ΔΗΜΑΡ. Αυτή την πολιτική εφάρμοζαν όλες οι μέχρι τώρα κυβερνήσεις και του ΠΑΣΟΚ και της Νέας Δημοκρατίας. 
Είναι η πολιτική της Ευρωπαϊκής Ένωσης των μονοπωλίων, γιατί αυτά τα αντεργατικά, αντιλαϊκά μέτρα που εδώ παίρνονται, παίρνονται σε όλες τις χώρες της Ευρωπαϊκής Ένωσης. 
Εμείς καλούμε την εργατική τάξη, όλους τους εργαζόμενους, καλούμε τους αυτοαπασχολούμενους, τους μικροεπαγγελματίες και βιοτέχνες, καλούμε τους φτωχούς αγρότες, να βγουν στο δρόμο, να πλημμυρίσουν οι δρόμοι και οι πλατείες της χώρας, να παλέψουν οργανωμένα, συνειδητά, για την ανατροπή αυτής της βάρβαρης, αντεργατικής και αντιλαϊκής πολιτικής, να περιφρουρήσουν τις κινητοποιήσεις και τους αγώνες τους και η Κυβέρνηση να μην κάνει καμμία σκέψη για κατασταλτικές πολιτικές που εφάρμοσε πρόσφατα ενάντια στο εργατικό λαϊκό κίνημα.
Ευχαριστώ, κυρία Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"38088"," Κι εμείς ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και τρεις εκπαιδευτικοί από το 2ο Γενικό Λύκειο Πετρούπολης.
Σάς καλωσορίζουμε παιδιά.
(Χειροκροτήματα απ’ όλες τις πτέρυγες της Βουλής)
Επίσης, από τα άνω δυτικά θεωρεία παρακολουθούν τη συνεδρίαση, αφού προηγουμένως συμμετείχαν στο εκπαιδευτικό πρόγραμμα: «Εργαστήρι Δημοκρατίας», που οργανώνει το Ίδρυμα της Βουλής, δεκατέσσερις μαθητές και μαθήτριες και δύο εκπαιδευτικοί από το 2ο Δημοτικό Σχολείο Νέας Περάμου Αττικής.
Καλώς ήλθατε παιδιά.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Αργύρης Ντινόπουλος, Βουλευτής της Νέας Δημοκρατίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38089"," Κατ’ αρχάς, κύριε Χαλβατζή, εγώ δεν είδα να εμποδίζει κανείς τους εργαζόμενους να διαδηλώνουν. Και στην επίσκεψη, πρόσφατα, της γερμανίδας Καγκελαρίου οι δρόμοι ήταν γεμάτοι και κανείς δεν τους εμπόδισε.
Με την άδειά σας, κυρία Πρόεδρε, θα κινηθώ στις παρυφές του νομοσχεδίου. 
Κύριε Υπουργέ, προ ημερών είχα μία καταγγελία για το κέντρο αλλοδαπών, το οποίο βρίσκεται στην οδό Πέτρου Ράλλη, και στο οποίο πηγαίνουν πάρα πολλοί αλλοδαποί, κυρίως για να κάνουν την αίτηση χορήγησης του λεγόμενου «πολιτικού ασύλου». Τις καθημερινές πηγαίνουν συνήθως κάποιες ευπαθείς, ας το πούμε, ομάδες από αυτούς αλλά το Σαββατοκύριακο είναι για όλους. 
Εκεί πέρα συμβαίνει μία απίστευτη κατάσταση, κυρίες και κύριοι συνάδελφοι. Για να μπορέσουν να υποβάλουν την αίτηση το Σάββατο το πρωί, μαζεύονται στην Πέτρου Ράλλη από τις 4 το μεσημέρι της Παρασκευής. Κι ενώ, σύμφωνα με τις πληροφορίες και την έρευνα την οποία έκανα, μπορούν να εξεταστούν, από τις προσπάθειες που κάνουν οι άνδρες της Ελληνικής Αστυνομίας, γύρω στις εβδομήντα με ογδόντα αιτήσεις κάθε φορά, εκεί μαζεύονται πάνω από χίλιοι άνθρωποι.
Δημιουργείται, λοιπόν, μία απίστευτη κατάσταση στην περιοχή και ιδιαίτερα στους παρακείμενους δρόμους, οι οποίοι ανήκουν και στο Δήμο Αιγάλεω. Για να καταλάβετε, κύριοι συνάδελφοι, είναι τέτοια τα απορρίμματα που αφήνονται πίσω, ώστε τα λίγα φρεάτια τα οποία υπάρχουν στην περιοχή βουλώνουν και η περιοχή πλημμυρίζει. 
Επειδή, λοιπόν, αυτήν την άσχημη κατάσταση, η οποία υπάρχει, μου την κατήγγειλαν κάποιοι από τους κατοίκους, επισκέφτηκα το δήμο για να δω τι μπορεί να γίνει. Εκεί να δείτε τι συνάντησα.
Μπαίνοντας μέσα στο γραφείο του δημάρχου, κυριολεκτικά όρμησαν –και το λέω με την καλή έννοια του όρου- απλήρωτοι εργαζόμενοι. Και στο πρόσωπό μου είδαν, αν το θέλετε, τον εκπρόσωπο, τέλος πάντων, ας το πω, της Κυβέρνησης.
Θέλω να διευκρινίσω –και είναι προς τιμήν των εργαζομένων αυτών οι οποίοι ανήκουν σε διαφορετικούς πολιτικούς χώρους- ότι δεν το έκαναν γιατί ήθελαν να δημιουργήσουν ένα επικοινωνιακό επεισόδιο. Δεν ήθελαν να κάνουν αυτό που συνήθως συμβαίνει, δηλαδή να δημιουργηθεί ένας θόρυβος, να γίνει μια φραστική επίθεση εναντίον κάποιων Βουλευτών και όλοι με ένα κινητό να τραβάνε, για να το παίξουν μετά στα blogs. Οι άνθρωποι ήταν αξιοπρεπέστατοι πάνω στην οργή τους.
Κανείς απ’ αυτούς δεν θέλησε να δημιουργήσει ένα τέτοιο επικοινωνιακό γεγονός αλλά ξεχείλιζαν από την οργή. 
Στη συνέχεια, μέσα σε μια πολύ ηλεκτρισμένη ατμόσφαιρα η οποία είχε δημιουργηθεί, θεώρησα υποχρέωση μου να πάω να κουβεντιάσω μαζί τους. Δεν ήταν και τόσο εύκολο, γιατί οι άνθρωποι αυτοί ήθελαν περισσότερο να μιλήσουν παρά να ακούσουν. Και τους δικαιολογώ. 
Ακούστε ποια είναι η κατάσταση και δεν συμβαίνει βεβαίως μόνο στο Δήμο Αιγάλεω, συμβαίνει σε πάρα πολλούς άλλους δήμους: Υπάρχουν εργαζόμενοι, οι οποίοι πάνε καθημερινά εκεί και δουλεύουν οκτώ και δέκα ώρες και είναι απλήρωτοι για δώδεκα μήνες. Ορισμένοι δε εξ αυτών -και είναι ένας ικανός αριθμός- βρίσκονται στην εργασία τους κατόπιν δικαστικών αποφάσεων.","ΑΡΓΥΡΗΣ ΝΤΙΝΟΠΟΥΛΟΣ",369
"38090"," Κύριε συνάδελφε, καταλαβαίνετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38091"," Αφήστε, κυρία Πρόεδρε, σας παρακαλώ. Υπάρχει και μια ελευθερία λόγου από αυτό το Βήμα.","ΑΡΓΥΡΗΣ ΝΤΙΝΟΠΟΥΛΟΣ",369
"38092"," Εντάξει, αλλά ολοκληρώστε και μπείτε στο θέμα του νομοσχεδίου...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38093"," Θα μπω αμέσως στο θέμα, κυρία Πρόεδρε, με την ανοχή σας. Ξέρω, άλλωστε και την ευαισθησία σας για τέτοια ζητήματα, κυρία Κόλλια.
Τι συμβαίνει, λοιπόν, μ’ αυτούς; Ενώ έχουν τις δικαστικές αποφάσεις, ενώ μπορούν να δουλεύουν, έχουν δηλαδή το δικαίωμα στην εργασία, αφ’ ενός μεν δεν πληρώνονται, αφ’ ετέρου όμως, πολλοί εξ αυτών επειδή είναι με συμβάσεις έργου, οι οποίες εκρίθησαν ότι κάλυπταν πάγιες και διαρκείς ανάγκες, δεν μπορούν να πληρώσουν τα ασφαλιστικά τους ταμεία, είναι έκθετοι απέναντι στα ασφαλιστικά ταμεία και πολλές φορές, επειδή δεν μπορούν να καταβάλουν και το ΦΠΑ, είναι και έκθετοι απέναντι στην εφορία και δεν μπορούν να πάρουν ασφαλιστική ενημερότητα.
Τελειώνω, κυρία Πρόεδρε. Θεώρησα υποχρέωση μου να το κοινοποιήσω αυτό στο Σώμα. Θέλω, λοιπόν, να πω ότι αυτού του είδους οι καταστάσεις, πραγματικά δημιουργούν μια εκρηκτική κοινωνική ατμόσφαιρα. Οι άνθρωποι αυτοί -πιστέψτε με- δεν ήθελαν να δημιουργήσουν οποιαδήποτε κατάσταση πέρα από το να εκφράσουν την αγανάκτησή τους για το γεγονός ότι ένας δήμος, ο οποίος εν πάση περιπτώσει δεν είναι και ένας μικρός δήμος, δεν παίρνει τις ανάλογες επιχορηγήσεις, τις οποίες δικαιούται -και δεν είναι και κανένα μεγάλο ποσό- έτσι ώστε να μπορέσει να πληρώσει αυτούς τους ανθρώπους, οι οποίοι -επαναλαμβάνω- εργάζονται δώδεκα μήνες χωρίς να πληρώνονται.
Και κλείνω. Πιστεύω, -κύριε Υπουργέ, το λέω σ’ εσάς, βεβαίως, διότι εκπροσωπείται την Κυβέρνηση- με την καλή κατάληξη που όλοι θέλουμε να πιστεύουμε ότι θα έχουν οι διαπραγματεύσεις μας με τους δανειστές, με την εκταμίευση των χρημάτων αυτών, τα οποία είναι απαραίτητα για να μπορέσει η ελληνική οικονομία και κοινωνία να πάρει μια ανάσα, να δοθεί μια προτεραιότητα σ’ αυτές τις ευπαθέστατες κοινωνικές ομάδες -είναι όλοι τριάντα, σαράντα χρονών, νέοι άνθρωποι, οι οποίοι ξεχειλίζουν από οργή- διότι διαφορετικά εάν δεν το κάνουμε πολύ φοβάμαι ότι αυτή η κοινωνική αγανάκτηση θα πάρει ανεξέλεγκτες διαστάσεις.
Κυρία Πρόεδρε, σας ευχαριστώ.","ΑΡΓΥΡΗΣ ΝΤΙΝΟΠΟΥΛΟΣ",369
"38094"," Ευχαριστώ και εγώ, κύριε συνάδελφε, με όλο το σεβασμό για την αγωνία σας στο συγκεκριμένο θέμα που αναφέρατε, αλλά πρέπει να σεβόμαστε και τον κάθε Υπουργό, ο οποίος φέρνει το σχετικό νομοσχέδιο, εν πάση περιπτώσει, την πράξη νομοθετικού περιεχομένου και το θέμα για το οποίο ερχόμαστε εδώ να τοποθετηθούμε και να εισηγηθούμε. Εν πάση περιπτώσει, θα τα πείτε στους αρμόδιους Υπουργούς. Οπωσδήποτε η ελληνική Βουλή, πρέπει να γίνεται κοινωνός θεμάτων -και γίνεται- αλλά ωστόσο η συζήτηση να είναι επί του θέματος που συζητούμε κάθε φορά. Αλλιώς δημιουργείται ένα κακό προηγούμενο και το Προεδρείο βρίσκεται στη δύσκολη θέση να παρεμβαίνει και το κάνει με πολύ λύπη.   
Το λόγο έχει ο κ. Νικόλαος Βούτσης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38095"," Κυρίες και κύριοι συνάδελφοι, κύριε Υπουργέ, δράττομαι της ευκαιρίας που είστε εδώ, διότι είστε, πράγματι, από τους Υπουργούς που παρευρίσκονται συχνότατα και σ’ όλες τις διαδικασίες της Βουλής και το λέω σε αντιδιαστολή, δυστυχώς, μ’ άλλες απουσίες μαζικές πάνω στο σύνολο της κοινοβουλευτικής διαδικασίας από την Κυβέρνηση σας, να σας θέσω ορισμένα ζητήματα που τα γνωρίζετε αλλά έχει μεγάλη σημασία για σεβασμό και στο δημόσιο διάλογο και στη λειτουργία της Βουλής, να τα θέτουμε εδώ αντί να ανταλλάσσουμε, να ανταλλάσει ο φορέας μας μαζί σας -δια των γραφείων Τύπου- διάφορες ανακοινώσεις κ.λπ..
Υπάρχει ζήτημα δημοκρατικής διαπαιδαγώγησης μέσα στα Σώματα Ασφαλείας και κυριότερα μέσα στους νεότερους ανθρώπους, οι οποίοι στελεχώνουν τώρα την Αστυνομία, τις ομάδες «ΔΙΑΣ» κ.λπ..
Αυτό δεν το λέμε από καμμία ιδεοληψία ή μεροληψία εναντίον αυτού του χώρου. Είναι σαφές, όμως, ότι σε συνθήκες παρατεινόμενης και οξυνόμενης κρίσης, όταν καλείται η Αστυνομία –καλώς ή κακώς- από την Κυβέρνηση, η οποία εφαρμόζει αυτές τις συγκεκριμένες πολιτικές, να επιβάλει και να διασφαλίσει την τάξη, κατά την έννοια που η ίδια το καταλαβαίνει, δημιουργείται μια απόσταση ανάμεσα σε αυτά τα Σώματα από τον εργαζόμενο, από τον άνεργο, από τον αγωνιζόμενο, από τον κινητοποιούμενο. Άρα, λοιπόν, χρειάζεται μια περισσή προσπάθεια απ’ ότι σε άλλους δημόσιους υπαλλήλους, έτσι ώστε οι συμμετέχοντες και ιδιαίτερα –επαναλαμβάνω- οι νεότεροι άνθρωποι σε αυτά τα Σώματα Ασφαλείας, να έχουν αυτήν τη δημοκρατική ευαισθησία και διαπαιδαγώγηση, να κινούνται πάντοτε εντός των κανονισμών και, βεβαίως, των διαταγών που παίρνουν από την πολιτική ηγεσία και να μην μπαίνουν σε αντιλήψεις, παραδείγματος χάριν, βεντέτας είτε προσωπικής διένεξης, κάτι, το οποίο έχουμε δει πάρα πολλές φορές στον τρόπο συμπεριφοράς. 
Υπάρχουν τελευταία ζητήματα, τα οποία –επιτρέψτε μου την έκφραση, εμείς δεν τη χρησιμοποιούμε συνήθως, χρησιμοποιείται, όμως, από την άλλη πλευρά- εκθέτουν τη χώρα διεθνώς και για τα οποία θα έπρεπε να υπάρχει μια μεγαλύτερη ευαισθησία για δημόσια τοποθέτηση. 
Το ζήτημα των πρωτοφανών –λέω «πρωτοφανών», γιατί ευτυχώς δεν είναι σύνηθες φαινόμενο, είμαι σαφής και αυτό δεν αφορά όλους τους αστυνομικούς, ούτε καν τους περισσότερους, σε σχέση με τη ΓΑΔΑ- φαινομένων βασανισμών, το οποίο ήταν γνωστό -κι είχε έρθει και στην Αίθουσα αυτή με συγκεκριμένη ερώτηση και με φωτογραφίες κ.τλ. την ίδια μέρα που είχαν επισυμβεί προ δεκαημέρου- έγινε ορατό στα μίντια, αφού το δημοσίευσε η «GARDIAN». Και αυτό είναι πάρα πολύ σοβαρό ζήτημα. 
Επίσης, το γεγονός των ταλιμπάν της ορθοδοξίας και της ξενοφοβίας, που τουλάχιστον την πρώτη μέρα βρισκόταν για ώρες -και σε αντίθεση με τις προσπάθειες που έκανε κι ο κ. Ρουπακιώτης, εξ όσων γνωρίζουμε, για να τιθασευτεί αυτό το πλήθος των «ορθοδόξων»-  έξω από το «ΧΥΤΗΡΙΟ», υπό την κάλυψη της Αστυνομίας, είναι φαινόμενο, το οποίο διεθνώς μας εκθέτει.  Θα πρέπει να είμαστε πάρα πολύ προσεκτικοί. 
Επίσης, πάρα πολύ προσεκτικοί θα πρέπει να είμαστε και με τις φασιστικές συμμορίες που κυνηγούν και τρομοκρατούν, χτυπούν μετανάστες και κάνουν ελέγχους στους δρόμους. Είδατε την καταγγελία της κ. Τσιγάντε. Δεν έχετε τοποθετηθεί επ’ αυτού. Οι άνθρωποι αυτοί κάνουν ελέγχους στους δρόμους. Αυτό σας το είχα καταγγείλει εγώ τον Αύγουστο, στην πρώτη συζήτηση που είχαμε κάνει και είχατε πει ότι υπάρχουν τέτοια φαινόμενα από συμμορίες ξενοφοβικές, ακροδεξιές, υπό την έμπνευση –δεν θα έλεγα υπό την καθοδήγηση, αυτό δεν μπορώ να το ξέρω, αυτό θα το βρει η αστυνομική αρχή- της Χρυσής Αυγής -ή όχι- που κάνουν ελέγχους στους δρόμους και μπαίνουν σε μαγαζιά. Μπαίνουν σε χώρους δουλειάς και βγάζουν έξω ανθρώπους. 
Είχατε δεσμευτεί –και το είχαμε χαιρετήσει- κύριε Υπουργέ, τον Αύγουστο ότι θα κάνετε ένα παρατηρητήριο, διότι ακριβώς η πίεση -και το ενδιαφέρον- από το εξωτερικό ήταν πάρα πολύ μεγάλη. Είχατε δεσμευτεί ότι θα γίνει ένα παρατηρητήριο ενάντια στα φαινόμενα ξενοφοβίας, βίας, ρατσισμού κ.τλ., σε συνθήκες κρίσης. Αυτά τα ζητήματα είναι υπαρκτά. Δεν μπορούν να εξορκιστούν. Αυτό το γνωρίζουμε όλοι μας.
 Έγινε το παρατηρητήριο; Έχουμε αποτελέσματα; Έχουν περάσει τρεις μήνες.  Προχθές, ενός Αιγύπτιου Έλληνα υπήκοου, του έβγαλαν το μάτι άτομα από μια συμμορία. Οι εφημερίδες είναι γεμάτες από φωτογραφίες, από φαινόμενα καθημερινά, από αθλιότητες, δηλαδή, οι οποίες συμβαίνουν γύρω μας. 
Θα μου πείτε «Γιατί τα αναφέρεις;». Τα αναφέρω, γιατί είναι σαφές το τι γίνεται.  Ακόμα και σε συγκέντρωση των μαθητών και των γονιών των παιδιών των ειδικών σχολείων που ήταν έξω από το Υπουργείο Οικονομικών έγινε επίθεση με φυσούνα. Και οι άνθρωποι αυτοί, έκαναν συγκέντρωση για το θέμα της μεταφοράς τους έξω από το Υπουργείο Οικονομικών. 
Αντιθέτως, σε κάθε συγκέντρωση εργαζομένων που γίνεται τώρα –και γίνονται πολλές σε συνθήκες κρίσης-  και στις κινητοποιήσεις, υπάρχει μια πλήρης μεροληψία, απουσία, αποχή από τη στηλίτευση και από το δημόσιο λόγο, μέσω της περίφημης στρατηγικής σας των δύο άκρων. Αυτά είναι παρωχημένα πράγματα, ακροδεξιάς έμπνευσης, όσον αφορά την αστυνόμευση, σε σχέση με τέτοια ζητήματα.
Θέλω να είμαι πάρα πολύ σαφής και μιλώ πολιτικά. Το γνωρίζετε, κύριε Υπουργέ. Πολιτικές μηδενικής ανοχής είναι προφανές ότι δεν χρειάζονται προς τους κινητοποιούμενους. Μην πέσετε, μην πέσουμε σε έναν τέτοιο κυκεώνα, σε έναν τέτοιο έλικα, δηλαδή όλο και πιο σκληρά μέτρα, όλο και πιο σκληρή αντιμετώπιση, διότι θα γεννηθούν γενιές ανθρώπων και κυρίως νεότερων, οι οποίοι δεν έχουν ούτε να δουλέψουν ούτε μέλλον και προς τους οποίους δεν πρέπει να είμαστε και τόσο αυστηροί. Πρέπει να είμαστε λιγότερο αυστηροί, διότι η δική μου γενιά, η περίφημη «γενιά του Πολυτεχνείου», κύριε Δένδια, στην οποία ενδεχομένως ανήκετε και εσείς…","ΝΙΚΟΛΑΟΣ ΒΟΥΤΣΗΣ",75
"38096"," Όχι, είμαι νεότερος.","ΝΙΚΟΛΑΟΣ ΔΕΝΔΙΑΣ",122
"38097"," Γι’ αυτό σας το είπα. Σας το αναγνώρισα μαζί και με τα πρώτα που σας αναγνώρισα.
Τι παραδίδουμε, λοιπόν, στη νέα γενιά; Πήγα προχθές στο ΤΣΜΕΔΕ. Γνωρίζετε ότι ένας στους τρεις πολιτικούς μηχανικούς που τελειώνουν τη Σχολή του ΕΜΠ, δεν γράφεται στο ΤΣΜΕΔΕ, διότι δεν έχει να πληρώσει; Δεν χρειάζεται, λοιπόν, τόση αυστηρότητα, τόση ισοπέδωση. 
Κακουργήματα, σας το λέω ευθέως. Το «δώσε όλες τις φωτογραφίες στο διαδίκτυο», παρά την αντίρρηση του Υπουργού Δικαιοσύνης την πρώτη ημέρα, σας το λέω ευθέως ότι δεν χρειάζεται. Κοινωνικά είναι τα προβλήματα. Πρέπει να τα δούμε στη διάστασή τους και στον ποινικό τους κολασμό και στην εξακρίβωση των αιτίων και δεν πρέπει με έναν τρόπο μηδενικής ανοχής να απαντάμε σε μία τέτοια πολιτική.
Επιτρέψτε μου να πω μία κουβέντα ακόμη. Δεν θα ασχοληθώ με τους κυρίους της Χρυσής Αυγής και με αυτό που ακούστηκε προηγουμένως. Δεν θα το χαρακτηρίσω. Επισημαίνω, όμως, ότι αυτοί οι κύριοι, αυτή η οργάνωση, ήταν απολύτως απούσα από οποιουδήποτε τύπου διαμαρτυρία ή κινητοποίηση και όταν ήρθε η κ. Μέρκελ και την άλλη μέρα που ήρθε ο κ. Νταβούτογλου, που λόγω της δικής τους ιδεολογίας, όπως μας την έχουν αναλύσει εδώ, θα είχαν λόγους να κινητοποιηθούν κ.λπ.. Μάλλον πρόκειται για εντελώς μεροληπτική, επιλεκτική δράση, που προσομοιάζει σε άλλου τύπου οργανώσεις και όχι σε πολιτικές οργανώσεις. Αυτό, πρέπει να βάλει το μυαλό μας να λειτουργήσει για τον τρόπο αντιμετώπισης -και δεν εννοώ την παρανομοποίηση αυτής της οργάνωσης, έχουμε θέσεις επ’ αυτού- αλλά για τον αυστηρό, για τον ακριβή τρόπο με τον οποίο θα σταματήσουμε τον ομφάλιο λώρο ανάμεσα σε ένα τμήμα της κοινωνίας που εκφασίζεται λόγω της κρίσης και με τέτοιου τύπου οργανώσεις.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΒΟΥΤΣΗΣ",75
"38098"," Το λόγο έχει η κ. Γιαταγάνα εκ μέρους των Ανεξαρτήτων Ελλήνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38099"," Κυρία Πρόεδρε, κύριε Υπουργέ, αγαπητοί συνάδελφοι, κατά τη συνήθη πρακτική της η Κυβέρνηση μάς φέρνει πάλι προς ψήφιση μία πράξη νομοθετικού περιεχομένου. Εγώ καταγγέλλω αυτή την τακτική της Κυβέρνησης, γιατί καταλύει με αυτόν τον τρόπο τη λειτουργία του Κοινοβουλίου. Αντί να φέρνει νομοθετήματα που να ρυθμίζουν πλήρως ένα θέμα, μας φέρνει πάντα πράξεις νομοθετικού περιεχομένου. 
Αυτή η τακτική είναι αντισυνταγματική. Όταν λειτουργεί η Βουλή, πρέπει να ψηφίζει νομοσχέδια και όχι πράξεις νομοθετικού περιεχομένου, οι οποίες είναι ουσιαστικά κυβερνητικές πράξεις.
Ωστόσο, ειδικά αυτήν την πράξη νομοθετικού περιεχομένου, όπως είπα και κατά τη διάρκεια της συζήτησης του θέματος στη Διαρκή Επιτροπή, θα την ψηφίσω, γιατί, πράγματι, καλύπτει πάγιες και διαρκείς ανάγκες, οι οποίες δημιουργήθηκαν κατά τη διάρκεια μεταξύ των δύο εκλογών. Έπρεπε και πρέπει, λοιπόν, να λυθούν.
Δεν παραλείπω να πω ότι άνδρες των Σωμάτων Ασφαλείας, με τους οποίους είχα την τιμή να συνεργαστώ κατά το μακρό χρόνο που ήμουν εισαγγελέας, που τους γνωρίζω, που είναι φίλοι μου, αποτελούν την ασπίδα της κοινωνίας απέναντι στο έγκλημα, που τα τελευταία χρόνια παρουσιάζει αλματώδη αύξηση. 
Ενώ το λειτούργημα, λοιπόν, που επιτελούν είναι άκρως επικίνδυνο, είναι η μόνη κατηγορία ανθρώπων που υπηρετούν σε Σώματα Ασφαλείας, που δεν έχει αναγνωριστεί η επικινδυνότητα του επαγγέλματός τους και δεν παίρνουν το επίδομα επικινδύνου εργασίας.
Αντίθετα, επιτελούν το έργο τους κάτω από εντελώς αντίξοες συνθήκες. Δηλαδή δεν τους παρέχονται από το κράτος ούτε στοιχειώδεις ανάγκες που καλύπτονται από άλλα κράτη. Δεν γίνεται επαρκής εκπαίδευση, δεν τους δίνονται, αν θέλετε, αυτά τα γιλέκα που φορούν για την ασφάλειά τους ή αυτά που τους δίνονται είναι εντελώς ακατάλληλα. Δεν τους δίνεται καν βενζίνη για τα αυτοκίνητα με τα οποία κινούνται ή για τις μηχανές με τις οποίες κινούνται. Και τα τελευταία χρόνια, τους επιβάλλεται οι ίδιοι να επωμίζονται τα έξοδα επισκευής των μηχανών τους ή των αυτοκινήτων της Αστυνομίας. Τώρα με τα νέα μέτρα που θα μας φέρετε προς ψήφιση, δυστυχώς, προβλέπεται να μειωθούν περαιτέρω οι αποδοχές τους, οι οποίες είναι χαμηλότατες μεσοσταθμικά σε ποσοστό 15%. 
Κύριε Υπουργέ, απευθύνομαι σε εσάς. Προσέξτε. Αν εσείς, εγώ και όλοι εμείς, δεν λειτουργήσουμε για δύο μέρες, τίποτα δεν θα συμβεί σε αυτό το κράτος, το κράτος θα εξακολουθήσει να λειτουργεί. Εάν, όμως, η Αστυνομία ένα σαρανταοκτάωρο απεργήσει θα διαλυθεί το κράτος. Πρέπει να το λάβετε υπ’ όψιν σας αυτό, όταν λαμβάνετε μέτρα εναντίον των Σωμάτων Ασφαλείας. Πρέπει να το υπολογίσετε σοβαρά. 
Και διερωτώμαι: Εκείνη η δίωξη του αστυνομικού, του Δημήτρη του Φώτη, έγινε, επειδή φέρεται ότι παρουσίασε παραστατικά -κατά την συγκέντρωση που είχαν κάνει οι αστυνομικοί στο Καλλιμάρμαρο- ότι τους έχετε περάσει θηλιά γύρω από το λαιμό τους; Κάτι, το οποίο ανταποκρίνεται πλήρως στην πραγματικότητα και μάλιστα το παρουσίασε με μεγάλη προσοχή και σεβασμό. Πολύ χειρότερη είναι η κατάσταση στην οποία έχετε οδηγήσει την Αστυνομία. 
Δύο φορές έχω καταθέσει επίκαιρη ερώτηση γι’ αυτό το θέμα και σας έχω ζητήσει να μου πείτε γιατί εσείς τον διώκετε, αυτόν ο οποίος φέρεται ότι τέλεσε αυτήν την πράξη; Του έχετε ζητήσει να απολογηθεί κι εσείς αποφύγατε να έρθετε να ακούσετε και να απαντήσετε την ερώτησή μου. 
Δράττομαι, λοιπόν, της ευκαιρίας που σας βρίσκω εδώ και σας θέτω αυτό το θέμα. Λέω, λοιπόν –εγώ αυτό πιθανολογώ, ότι γι’ αυτόν το λόγο το κάνατε- μήπως το κάνατε για να αποτρέψετε αστυνομικούς να συμμετάσχουν σε απεργιακές κινητοποιήσεις; Αύριο θα κατέβει ο λαός και θα διαδηλώσει. Στην προηγούμενη διαδήλωση της ΓΣΕΕ και της ΑΔΕΔΥ, είχαν συμμετάσχει ενδεικτικά και αντιπροσωπευτικά κάποιοι αστυνομικοί. Νομίζω ότι είδα να τους γίνονται –μπροστά μου ήταν- κάποιες παραινέσεις. Λέω, μήπως γι’ αυτό καλέσατε σε απολογία αυτόν τον αστυνομικό, που είναι πατέρας πέντε παιδιών και ο οποίος τυχαίνει να είναι και συνδικαλιστής; 
Ξέρετε, οι αστυνομικοί τα τελευταία χρόνια, έχουν αναπτύξει με τους πολίτες αυτής της χώρας πάρα πολύ καλές σχέσεις. Έχουν αλλάξει τελείως οι σχέσεις μεταξύ κοινωνίας και Αστυνομίας. Παρουσιάζεται μία μεγάλη κοινωνικοποίηση της Αστυνομίας. Τι προσπαθείτε; Να την αλλάξετε αυτήν την σχέση; Μέσα σε αυτά τα πλαίσια, εντάσσεται και εκείνη η βόμβα που «έφαγε» ο κ. Κουίκ στο κεφάλι του –δεν ήταν βόμβα μολότωφ, ήταν βόμβα δακρυγόνων- κατά τη διάρκεια της καθ’ όλα ειρηνικής εκδήλωσης που κάναμε εμείς οι Ανεξάρτητοι Έλληνες, για να δούμε την κ. Μέρκελ και να διατυπώσουμε τις απόψεις μας; Μήπως εσείς πάτε να αλλάξετε αυτήν την ωραία, αν θέλετε, σχέση που έχει δημιουργηθεί μεταξύ Αστυνομίας και κοινωνίας;
Και επίσης, δράττομαι της ευκαιρίας να σας πω –και σας το έχω ξαναπεί- ότι στη Θεσσαλονίκη παρουσιάζεται πολύ μεγάλη έλλειψη προσωπικού.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό ακόμη, κυρία Πρόεδρε.
Είναι η συμπρωτεύουσα του κράτους και σας έχουν ζητήσει κατ’ επανάληψη να τους δώσετε αστυνομικούς που βγαίνουν από τις σχολές. Δεν έχετε δώσει κανέναν. Διαμαρτύρεται η Ένωση Αστυνομικών της Θεσσαλονίκης και δεν την ακούτε. Αντίθετα, έχετε μειώσει τον αριθμό των υπηρετούντων, διότι τους πήρατε όλους στον Έβρο απότομα, όπως τους πήρατε και από άλλες περιοχές της Ελλάδας, με αποτέλεσμα να μην μπορούν να λειτουργήσουν σωστά, ενώ έχει αυξηθεί δραματικά η εγκληματικότητα στο Νομό Θεσσαλονίκης.
Ευχαριστώ, κυρία Πρόεδρε.
(Χειροκροτήματα από την πτέρυγα των Ανεξάρτητων Ελλήνων)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"38100"," Κι εγώ σας ευχαριστώ, κυρία συνάδελφε.
Ο κ. Δημήτριος Κυριαζίδης, τελευταίος από τους ομιλητές, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38101"," Κυρία Πρόεδρε, κύριε Υπουργέ, συναδέλφισσες και συνάδελφοι, το θέμα μας σε ό,τι αφορά την κύρωση της πράξης νομοθετικού περιεχομένου είναι συγκεκριμένο, είναι τυπικό και άλλωστε από όλες τις πτέρυγες της Βουλής λίγο έως πολύ αναπτύχθηκε. Περισσότερο οι τοποθετήσεις των συναδέλφων, είχαν να κάνουν γενικότερα με την Αστυνομία. Χαίρομαι γι’ αυτόν το λόγο, που ακούγεται ο ρόλος της Αστυνομίας, οι εργαζόμενοι σε αυτήν, οι ανάγκες που έχει και η Αστυνομία και οι αστυνομικοί. 
Υπηρετώντας αυτό το χώρο επί τριάντα έξι χρόνια και εκπροσωπώντας τον επί είκοσι χρόνια, θα ήθελα να σημειώσω, να παρατηρήσω και να αποδεχτώ ότι, πράγματι, επειδή αναφέρθηκε το σύστημα των κρίσεων, πάσχει και πράγματι θέλει βελτίωση. Θέλω να πιστεύω ότι ο αρεστός Υπουργός της Δημόσιας Τάξης θα προχωρήσει σε αυτήν την αναγκαία βελτίωση, διότι τα πάντα, συναδέλφισσες και συνάδελφοι, κινούνται κατ’ εξοχήν από τις εκθέσεις «αξιολόγησης και ικανότητας» που κάθε χρόνο συντάσσονται. 
Καλώς ή κακώς, στις περισσότερες από τις εκθέσεις η βαθμολογία τους κινείται στο άριστα, στο «10». Άρα υπάρχει μια δυστοκία στην όποια επιλογή στη συνέχεια, σε ανώτατο βαθμό, των προσώπων. Άρα, υπάρχει μια ευχέρεια, μια δυνατότητα της εκάστοτε πολιτικής ηγεσίας, εφόσον όλοι είμαστε άριστοι, να κρίνει κατά το δοκούν. Αυτό είναι ένα ζήτημα.
Βεβαίως, ασχολούμενος επί τόσο χρόνια με τα εργασιακά τους ζητήματα, γνωρίζω ότι είχε τεθεί πάμπολλες φορές και ειδικά την περίοδο 2005-2007 η πρόταση προς τα πολιτικά κόμματα της χώρας, με μια συνεργασία με την Ομοσπονδία των Αστυνομικών, να αναδείξουν και να καταγράψουν τι Αστυνομία θέλουμε ως ελληνική κοινωνία. Δυστυχώς, αυτό παρέμεινε στα χαρτιά. Είναι μια ευκαιρία σήμερα από εδώ, να ξαναγίνει αυτή η εκκίνηση για το τι Αστυνομία θέλουμε, διότι η Αστυνομία ως ένα εκτελεστικό όργανο, είναι υποχρεωμένη να κινηθεί σε αυτά που εμείς εδώ μέσα κατ’ εξοχήν θεσμοθετούμε.
Άρα, για τις πολλές αναφορές ή πολλές φορές για τις καταδίκες κατά της Αστυνομίας, θα πρέπει να κριθεί και το τι νομοθετούμε εμείς εδώ μέσα, έτσι ώστε να το εφαρμόσει αυτή η υπηρεσία, αυτός ο οργανισμός. Κατατέθηκε σε όλα τα πολιτικά κόμματα και δεν το είδαμε να έρχεται προς παρουσίαση και εκμετάλλευση. 
Βεβαίως από πλευράς μου σήμερα ευρισκόμενος εντός, όχι εκτός, διεκδικώντας για τους αστυνομικούς, θα ήθελα να καταθέσω και τα ζητήματα που έχουν να κάνουν με την αναδιάρθρωση αλλά και τα ζητήματα που κατόπιν μελέτης με το Πάντειο Πανεπιστήμιο, έχουν καταγραφεί και υπάρχουν, για το πώς αντιλαμβάνονται οι αστυνομικοί εσωτερικά αυτήν την Αστυνομία, αλλά και μια δεύτερη μελέτη για το πώς η κοινωνία θέλει αυτήν την Αστυνομία.
Όλα αυτά υπάρχουν προς εκμετάλλευσή μας. Άρα, είναι μία ευκαιρία να εκμεταλλευτούμε όλα αυτά και να μην μπαίνουμε μόνο σε αφορισμούς για αυτόν τον οργανισμό που πάρα πολλές φορές τον έφερα ως πρώτο και ως ένα εθνικό ζήτημα ακόμα και πάνω από τα ζητήματα υγείας και παιδείας –θα με συγχωρήσετε- διότι αν κανείς χάσει τη ζωή του τα υπόλοιπα ζητήματα, δηλαδή της υγείας και της παιδείας είναι δεύτερα. Το θέμα της ασφάλειας έχει να κάνει με αυτόν τον οργανισμό. Άρα, θα πρέπει να του παράσχουμε τα εχέγγυα εκείνα και σε επίπεδο θεσμικό και σε επίπεδο οργανωτικό και υλικής υποδομής, ώστε να ανταποκριθεί σε αυτήν τη μεγάλη αποστολή.
Είχαμε αναφορές στη συνέχεια και ιδιαιτέρως από ένα κόμμα με κοινοβουλευτική κουκούλα ότι παράγουμε βία. Και καλώς η Αστυνομία παρεμβαίνει όταν μιλούμε για τους κουκουλοφόρους και τους καταδικάζουμε όλοι, αλλά έχουμε και εδώ στο Κοινοβούλιο μία παρουσία κόμματος με κοινοβουλευτική κουκούλα που λειτουργεί αναλόγως. Βεβαίως, αυτό γίνεται προς εκμετάλλευση αυτού του χώρου του ενστόλου σε κάθε επίπεδο έτσι ώστε να μπει στο θυμικό του ότι εμείς είμαστε οι προστάτες του και εσείς όλοι –και ειδικά ως Νέα Δημοκρατία γιατί τονίστηκε και από τον εισηγητή της συγκεκριμένης οργάνωσης- εκμεταλλευτήκατε χρόνια αυτόν το χώρο για ίδια οφέλη, λέγοντας ότι πλέον αυτό το πεδίο ανήκει σε εμάς και θα το εκμεταλλευθούμε εμείς με έναν άκρατο λαϊκισμό και με μία υποκρισία. Διότι το ότι τέθηκε σε διαθεσιμότητα ο προϊστάμενος του Τμήματος Ραφήνας, ήταν από δικές τους ενέργειες. Το ότι διώκονται πειθαρχικά συνάδελφοι που κατά την πρόσφατη απελευθέρωση κρατουμένου από «κοινοβουλευτικό εκπρόσωπό τους» από τα χέρια της Αστυνομίας, καταδεικνύει ιδιαίτερα αυτήν την έφεση και προστασία προς τους αστυνομικούς; Αυτό είναι άκρατα υποκριτικό. 
Ιδιαίτερα τονίστηκε και θα πρέπει να προσεχθεί γιατί το είδαμε και στο Κοινοβούλιο, να έρχεται σε ερώτηση, με την έννοια να εφαρμοστεί ο νόμος διότι υβρίζονται τα θεία. Είδαμε, όμως, πώς χρησιμοποιούν το Σύμβολο της Πίστης, είδαμε τι ακριβώς συνέβη και καταδικάζουν την είσοδο στο Υπουργείο Άμυνας, αλλά δεν κάνουν αναφορά για το στρατόπεδο του Παρανεστίου, όπου παρακίνησαν την είσοδο των διαμαρτυρομένων. Δύο μέτρα και δύο σταθμά όπως οι ίδιοι το αντιλαμβάνονται.
Θα πρέπει να είμαστε καθαροί, γιατί τονίστηκε από πλευράς τους ότι ακολουθούν το Σύνταγμα και τους νόμους και άρα δέχονται τη δημοκρατία. Όμως, η αναφορά του επικεφαλής τους σε ό,τι αφορά τον ύμνο προς τον Χίτλερ, είναι συγκεκριμένη. Λέει συγκεκριμένα: «Δεν έχουμε σκοπούς πολιτικάντικους ούτε και υποφέρουμε από το άγχος της κοινοβουλευτικής παρουσίας. Δεν αναζητούμε μια θέση κάτω από τον ήλιο της δημοκρατίας. Αρνούμεθα τη δημοκρατία. Αρνούμεθα την αρχή της πλειοψηφίας. Αρνούμεθα την πολιτική του marketing και παραμένουμε πιστοί -σήμερα που όλοι γίνανε άπιστοι- παραμένουμε πιστοί στα οράματα της εθνικοσοσιαλιστικής ιδέας.». 
Το καταθέτω στα Πρακτικά, για να δούμε για ποια δημοκρατία μιλάει η συγκεκριμένη οργάνωση.
(Στο σημείο αυτό ο Βουλευτής κ. Δημήτριος Κυριαζίδης                        καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Γι’ αυτό και σε μια προηγούμενη αναφορά, απευθυνόμενος στις πτέρυγες της Βουλής έκανα τη δική μου πρόταση, όταν ομιλεί η συγκεκριμένη οργάνωση, να απέρχονται οι Κοινοβουλευτικές Ομάδες, έτσι ώστε να ομιλούν επί κενών εδράνων και όχι να προκαλούν διαρκώς και μονίμως.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΚΥΡΙΑΖΙΔΗΣ",263
"38102"," Ευχαριστούμε.
Το λόγο έχει ο Υπουργός Δημόσιας Τάξης και Προστασίας του Πολίτη, κ. Δένδιας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38103"," Σας ευχαριστώ, κυρία Πρόεδρε. 
Κυρίες και κύριοι συνάδελφοι, στην πραγματικότητα δεν είχα την πρόθεση να πάρω το λόγο σε αυτήν τη φάση, ίσως μόνο θα έκανα μία τυπική παρέμβαση. Θα ήταν ιδιαίτερα ωφέλιμο για μένα να ακούσω και τις τοποθετήσεις των Κοινοβουλευτικών Εκπροσώπων, που φαντάζομαι θα είχαν και μια ευρύτερη ανάπτυξη όχι μόνο επί του συγκεκριμένου νομοθετήματος. Μεταξύ των Κοινοβουλευτικών Εκπροσώπων είναι και ο Κοινοβουλευτικός Εκπρόσωπος του ΠΑΣΟΚ, ο κ. Μιχάλης Χρυσοχοΐδης, του οποίου τη μεγάλη εμπειρία θα ήταν πολύ ενδιαφέρον να δούμε στο πλαίσιο της ανάπτυξης του λόγου του. 
Επί των θεμάτων του συγκεκριμένου νομοθετήματος, το οποίο είναι νομοθέτημα που αποτελεί στην πραγματικότητα ρύθμιση πρακτικών ζητημάτων, νομίζω ότι υπήρχε επαρκέστατη ανάπτυξη και από τον επιμελή εισηγητή της Νέας Δημοκρατίας, τον κ. Βλαχογιάννη, και από τους άλλους εισηγητές των κομμάτων της κυβερνητικής πλειοψηφίας. Επίσης, ήταν πολύ ενδιαφέρουσες οι παρατηρήσεις που ελέχθησαν από διάφορους συναδέλφους ευρύτερα για την Αστυνομία. Σημειώνω και τις παρατηρήσεις του τελευταίου ομιλήσαντος συναδέλφου, του κ. Κυριαζίδη, ο οποίος έχει μια μακρά εμπειρία. Μισό λεπτό θα μιλήσω λίγο γι’ αυτό, πριν έλθω στο θέμα για το οποίο κυρίως αισθάνομαι ότι έχω την υποχρέωση να πάρω το λόγο. 
Δεν έκρυψα από την Εθνική Αντιπροσωπεία -και σας το λέω ευθέως και τώρα- ότι βρισκόμαστε προ των πυλών μιας προσπάθειας ριζικής αναδιάρθρωσης και της Ελληνικής Αστυνομίας και της Πυροσβεστικής. Το μοντέλο της Ελληνικής Αστυνομίας, είναι ένα μοντέλο της δεκαετίας του ’80, ένα μοντέλο το οποίο δημιουργήθηκε για την αντιμετώπιση τελείως άλλων αναγκών με πλήρη άγνοια του μεταναστευτικού. Το μεταναστευτικό δεν υπήρχε ως θέμα που χειρίζεται αυτήν τη στιγμή σχεδόν συνολικά η Ελληνική Αστυνομία. Για την αντιμετώπιση αυτού του φαινομένου, έχουν ληφθεί υπ’ όψιν και η διεθνής εμπειρία και διάφορες εισηγήσεις και μια πολύ ενδιαφέρουσα μελέτη, στην οποία νομίζω ότι αναφέρθηκε ο κ. Κυριαζίδης προηγουμένως, μια εκτεταμένη μελέτη της ΠΟΑΣΥ, η οποία είναι μια μελέτη όχι του συνήθους ύφους μιας συνδικαλιστικής προσέγγισης αλλά μια ευρύτερη προσέγγιση των θεμάτων που πρέπει να καλύπτει μια σύγχρονη Αστυνομία. Για όλα αυτά θα έχουμε τη δυνατότητα να μιλήσουμε εκτεταμένα στο μέλλον. 
Όμως, θέλω να πω ότι, πράγματι, είναι πολύ σημαντικές και ορθότατες οι παρατηρήσεις όσον αφορά τον τρόπο αξιολόγησης των Ελλήνων αστυνομικών. Η τωρινή αξιολόγηση δεν είναι επαρκής. Παραδείγματος χάριν, ο αστυνομικός ο οποίος υπηρετεί τη θητεία του σε τμήματα πρώτης γραμμής, όπως η Ομόνοια, όπως το Σύνταγμα, όπως ο Άγιος Παντελεήμονας, όπως η Κυψέλη, δεν έχει καμμία περαιτέρω όχι απλώς αμοιβή αλλά ούτε κάποια περαιτέρω μοριοδότηση γι’ αυτό. Αντιθέτως, είναι εκτεθειμένος κάθε μέρα στους κινδύνους μιας εξαιρετικά επικίνδυνης θέσης, χωρίς η υπηρεσία να αναγνωρίζει από την άλλη πλευρά αυτήν του την υπηρεσία. Για όλα αυτά, λοιπόν, πρέπει να γίνει μια σημαντική προσπάθεια να διορθωθούν, ώστε να μπορέσουμε να δημιουργήσουμε μία Αστυνομία του 21ου αιώνα, μία Αστυνομία, η οποία να μπορεί να αντιμετωπίσει τις ανάγκες οι οποίες υπάρχουν τώρα.
Από την άλλη, ξέρετε όλοι καλά ότι έχουμε να αντιμετωπίσουμε μια εγκληματικότητα βαρύτατη, εξοπλισμένη με όπλα τα οποία ήταν αδιανόητα ακόμα και ως ύπαρξη στην ελληνική κοινωνία πριν από λίγα χρόνια. Η Αστυνομία αυτήν τη στιγμή, είναι οπλισμένη σε ένα μεγάλο βαθμό με περίστροφα των 9 mm, όταν έχει να αντιμετωπίσει Καλάσνικοφ των 7,62 mm. Τι γίνεται; Θα πρέπει να δημιουργήσουμε μικρές ευέλικτες ομάδες της Ελληνικής Αστυνομίας, οι οποίες να μπορούν να σταθούν απέναντι στο έγκλημα και να προασπίσουν τον πολίτη. 
Από την άλλη, πρέπει να σας πω ότι έχουμε ένα μηχανισμό με χίλιες τριακόσιες ογδόντα περίπου οργανικές μονάδες, οι οποίες δεν έχουν κανένα λόγο ύπαρξης πλέον. Έχουμε δεκάδες εκατοντάδες αστυνομικά τμήματα και από την άλλη έχουμε πολύ λίγη κινητικότητα. Η Αστυνομία, είναι μια ακίνητη αστυνομία στη σύλληψή της απέναντι σε ένα ιδιαίτερα κινητικό, ευέλικτο και βαριά οπλισμένο έγκλημα. Πρέπει, λοιπόν, όλα αυτά να επιχειρήσουμε να τα αλλάξουμε. Δεν είναι εύκολο. Γίνεται υπό τις χειρότερες δυνατές συνθήκες, υπό την έννοια ότι η Αστυνομία μάχεται συνεχώς, διαρκώς και καθημερινά και πρέπει να μεταβληθεί και να εξελιχθεί μαχόμενη και από την άλλη γίνεται υπό τις συνθήκες της χειρότερης οικονομικής κρίσης που έχει περάσει ο τόπος, τουλάχιστον μεταπολεμικά, που σημαίνει ότι δεν υπάρχει καν η δυνατότητα χρήσης πόρων γι’ αυτό το σκοπό. Παρά ταύτα, είναι κάτι το οποίο θα επιχειρηθεί. Ελπίζω μάλιστα ότι θα ολοκληρώσουμε αυτήν τη διαδικασία πριν τελειώσει το 2012.
Έρχομαι τώρα και τελειώνω με αυτό: Ουδείς κατέχει την απόλυτη αλήθεια και εγώ λιγότερο όλων. Εγώ είμαι ο πολιτικός Προϊστάμενος της Ελληνικής Αστυνομίας. Θέλω να σας το ξεκαθαρίσω. Δεν είμαι αστυνομικός, δεν έχω βαθιά γνώση, δεν είμαι επιστήμων της Αστυνομίας. Υπάρχουν άλλοι άνθρωποι πολύ ικανότεροι σ’ αυτό. Γι’ αυτό σας παρακαλώ οποιαδήποτε σκέψη, οποιαδήποτε ιδέα μπορεί να βελτιώσει τα πράγματα, είμαι στη διάθεσή σας και να την ακούσω και να υιοθετηθεί και να εξελιχθεί. 
Εδώ είναι κάτι που αφορά την πατρίδα στο σύνολό της. Όπως καλά ελέχθη, η Ελληνική Αστυνομία δεν είναι ιδιοκτησία καθενός. Εν πάση περιπτώσει, είναι ιδιοκτησία της ελληνικής δημοκρατίας και του έλληνα πολίτη υπό την ευρεία έννοια και κατά συνέπεια οποιαδήποτε συνεισφορά σε μια σύγχρονη, δημοκρατική αστυνομία είναι καλοδεχούμενη. Αυτό το είπα παρενθετικά, για να έχετε εικόνα του πού πηγαίνουμε. 
Θέλω τώρα να έρθω στο λόγο για τον οποίο ήθελα κυρίως να μιλήσω. Αγαπητέ κύριε Βούτση, θέλω να σας πω ευθέως -και με όλη τη συμπάθεια που έχω και για το ήπιο ύφος σας και για την προσήνειά σας- ότι με εκπλήξατε δυσάρεστα. 
Με εκπλήξατε δυσάρεστα, γιατί είχα την αίσθηση, ίσως την ελπίδα, ότι έχουμε περάσει τις παιδικές μας ασθένειες ως συνολικό πολιτικό σύστημα και οδεύουμε προς μια ψηλάφηση και αναγνώριση της πραγματικότητας ως έχει και ευρίσκεται, ότι έχουμε αφήσει πίσω, έχουμε αφήσει στο παρελθόν τους τρόπους αναλύσεως της γενιάς του Πολυτεχνείου στην οποία αναφερθήκατε και έχουμε φτάσει στο σημείο να καταλαβαίνουμε ότι η χώρα βρίσκεται στη δεύτερη δεκαετία του 21ου αιώνα και υπό την έννοια αυτή έχει να αντιμετωπίσει άλλα προβλήματα, με άλλες μεθόδους ανάλυσης. 
Δεν δέχομαι ότι είναι δυνατόν ο ΣΥΡΙΖΑ -και δεν έχει έννοια να σας το αποδίδω προσωπικά- να υιοθετεί άκριτα και αβασάνιστα κατ’ αρχάς την καταγγελία του «GUARDIAN» -η οποία διαψεύδεται στο ίδιο δημοσίευμα από τον εκπρόσωπο της Ελληνικής Αστυνομίας- που μιλάει για βασανισμούς με ηλεκτροσόκ και με αναπτήρες που καίνε τους κρατουμένους! 
Σας προλέγω και θα το δείτε –διότι διεξήχθη η έρευνα- ότι, από τις ιατροδικαστικές εκθέσεις που θα βγουν στη δημοσιότητα, σ’ αυτούς οι οποίοι δήθεν βασανίστηκαν και οι οποίοι δεν καταγγέλλουν, δεν μηνύουν και δεν μνημονεύεται το όνομά τους, δεν θα υπάρχει ούτε δείγμα ηλεκτροσόκ ούτε και κάψιμο. Θα υπάρχουν μόνο οι εκχυμώσεις και τα τραύματα, αποτέλεσμα του γεγονότος ότι είχε προϋπάρξει συμπλοκή με άλλους και πέραν αυτού είχε προϋπάρξει και αντίσταση κατά της αστυνομίας. 
Έρχεται το κόμμα της Αξιωματικής Αντιπολίτευσης της χώρας και υιοθετεί τι; Ότι στη ΓΑΔΑ, δηλαδή στη μεγαλύτερη αστυνομική αρχή, οι Έλληνες αστυνομικοί καίνε με αναπτήρες κρατουμένους και τους κάνουν ηλεκτροσόκ! Και εγκαλείται ο αρμόδιος Υπουργός γιατί δεν λαμβάνει μέτρα. Είναι δυνατόν! Τη στιγμή που γίνεται μια προσπάθεια να αναδιατάξουμε την εικόνα της χώρας στην Ευρώπη, είναι δυνατόν να υιοθετούνται τέτοια δημοσιεύματα; 
Είναι άδικο, ειλικρινά, να μπαίνω πια στην υπόνοια -όταν το ακούω για τρίτη φορά από Βουλευτή του ΣΥΡΙΖΑ- που μου υπέδειξαν ότι και το δημοσίευμα είναι υποβολιμαίο. Δεν ανεκάλυψε ξαφνικά ο GUARDIAN το θέμα. Σας το λέω ευθέως ότι θα τον ενάγω, όχι εγώ, το Νομικό Συμβούλιο του Κράτους. Θα τον ενάγουμε. Δεν μπορεί έτσι να βλάπτεται ηθικά η ελληνική δημοκρατία. Καίμε τους κρατουμένους με αναπτήρα; Υιοθετούνται αυτά τα πράγματα χωρίς να έχουμε στέρεες αποδείξεις;
Κυρίες και κύριοι, με συγχωρείτε για την ένταση της φωνής, αλλά η πατρίδα βρίσκεται σε υπαρξιακή αγωνία. Εγώ δεν πρόκειται να υπερασπιστώ και να καλύψω οποιαδήποτε αντιδημοκρατική ή παράνομη πρακτική, όσο καιρό ο Πρωθυπουργός, η Κυβέρνηση, η κοινοβουλευτική πλειοψηφία με τιμούν με την εμπιστοσύνη τους για τη συγκεκριμένη θέση του Υπουργού Δημοσίας Τάξης.
Δεν είναι όμως δυνατόν, είναι ανεπίτρεπτο να μείνω σιωπηρός και να ανέχομαι να υπάρχουν στο διεθνές στερέωμα τέτοιες κατηγορίες. Ειλικρινώς, απευθύνω έκκληση. Μην υιοθετείτε αυτά τα πράγματα άκριτα! Εγκαταλείψτε την αριστερίστικη λογική της δεκαετίας του ’70. 
Το κράτος δεν είναι αντίπαλος κανενός κόμματος. Η αστυνομία δεν είναι αντίπαλος κανενός ιδεολογικού χώρου. Δεν είναι, λοιπόν, δυνατόν να αναπτύσσουμε μια τέτοια λογική. 
Έρχομαι στην υπόθεση της Μέρκελ στην οποία επίσης έγινε αναφορά. Δείτε, σας παρακαλώ, το βίντεο των επεισοδίων της υπόθεσης Μέρκελ για το οποίο ο αγαπητός κ. Βούτσης ζητά να υπάρχει επιείκεια απέναντι στους «μπαχαλάκηδες» που με μάσκες ετοιμάζονταν να κάψουν την πόλη, αν δεν εμποδίζονταν, διότι αυτοί είναι προϊόν της οικονομικής κρίσης. Δηλαδή αυτοί που έχουν μολότοφ, που έχουν πέτρες, που σπάνε καταστήματα, αυτοί που καταστρέφουν την πόλη, αυτοί που διαλύουν την οικονομική και την κοινωνική ζωή, είναι συμπαθή θύματα της κρίσης, με τα οποία πρέπει να εναγκαλιστούμε, να αντιληφθούμε το υπαρξιακό τους πρόβλημα και να μην τους βάλουμε στη φυλακή, να μην τους βγάλουμε τις κουκούλες, να τους προασπίσουμε, να τους καταλάβουμε, να τους αγαπήσουμε! 
Μα, είναι δυνατόν αυτά τα πράγματα να λέγονται σ’ αυτή την Αίθουσα, όταν ο ένστολος ρισκάρει τη ζωή του -απέναντι στη μολότοφ που του πετάνε- για να τους συλλάβει; Εμείς όλοι που υφιστάμεθα ως αποτέλεσμα τη βία αυτής τη μορφής, η κοινωνία, η οικονομία, τι πρέπει να κάνουμε;
Ειλικρινά σας μιλώ και τελειώνω εδώ. Επιτρέψτε μου να παρακαλέσω -παράκληση διατυπώνω- να φύγουμε από αυτήν τη λογική. Η βία πρέπει να πατάσσεται, οι «μπαχαλάκιδες» πρέπει να πατάσσονται. Οι κουκούλες πρέπει να βγουν. Και ορθώς κατ’ εντολή του Πρωθυπουργού οι κουκούλες σε τριάντα πέντε από αυτούς βγήκαν. Και το λέω επίσης για να σημειωθεί ότι εάν ομάδες διαδηλωτών ανήκοντες σε συγκεκριμένο πολιτικό χώρο βοηθούσαν λίγο περισσότερο, όχι τριάντα πέντε, αλλά εκατόν πενήντα το σύνολο θα είχαν όλοι συλληφθεί. Δείτε στα video τη στιγμή που κατεβαίνει η διμοιρία αποκατάστασης από την αριστερή πλευρά προς τα κάτω για να τους αποκόψει, σε ποιον πολιτικό χώρο καταφεύγουν και δεν μπορούν να συλληφθούν. Και δείτε πού δεν υπάρχει περιφρούρηση για να τους εμποδίσει να  μπουν μέσα στον πολιτικό χώρο αυτό και να μην συλληφθούν. 
Για να είμαστε ξεκάθαροι, θέλουμε να πιάσουμε τους «μπαχαλάκηδες»; Το κράτος μπορεί να πιάσει τους μπαχαλάκηδες, μπορεί να τους πάει κατηγορούμενους, μπορεί να τους πάει φυλακή, αλλά δεν είναι δυνατόν το κράτος και η Αστυνομία να το κάνει αυτό, όταν πολιτικοί φορείς, πολιτικοί χώροι, εκπρόσωποι των πολιτικών χώρων έρχονται εδώ και μας λένε ότι πρέπει εδώ να υπάρχει επιείκεια, πρέπει να υπάρχει κατανόηση, είναι θέμα οικονομικής κρίσης, είναι θέμα παιδικής ψυχοσύνθεσης, πρέπει να τη χαϊδέψουμε, πρέπει να εντρυφήσουμε σε αυτήν, πρέπει να την αγαπήσουμε και τελικά πρέπει να την ανεχτούμε, να δούμε να γίνεται η πόλη «μπάχαλο», να γίνεται η πατρίδα «μπάχαλο», να γίνεται η οικονομία «μπάχαλο» και να δούμε πού θα πάμε από εδώ και πέρα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΔΕΝΔΙΑΣ",122
"38104"," Ευχαριστώ, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο  Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην Έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι οκτώ μαθητές και μαθήτριες και τρείς εκπαιδευτικοί τους από το  2ο Γενικό Λύκειο Πετρούπολης.
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Παναγιώτης Λαφαζάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38105"," Λυπάμαι πάρα πολύ για τον κύριο Υπουργό. 
Είχαμε μία ήρεμη συζήτηση, εκτέθηκαν απόψεις σοβαρά, με επιχειρήματα -μπορεί να διαφωνούσα με ορισμένες, αλλά τις άκουγα με προσοχή- και ξαφνικά βλέπουμε έναν Υπουργό Δημοσίας Τάξεως να βάζει φωτιά στο κλίμα, εμπρηστής μίας συζήτησης, την οποία προσπαθεί να εκτρέψει σε ανώμαλες κατευθύνσεις. 
Δυστυχώς, κύριε Υπουργέ, αποκαλύπτεται το πρόσωπο μίας Κυβέρνησης στην οποία έχει φωλιάσει ένας ακροδεξιός πυρήνας και την οδηγεί με μαθηματική ακρίβεια σε πολιτικές εκτροπές, σε αυταρχικές εκτροπές τις οποίες ζούμε σε όλη τη χώρα. Και τα λέτε αυτά πότε; Πότε τα λέτε αυτά, κύριε Υπουργέ; Πότε μιλάτε με αυτό το ύφος που δεν συνάδει με έναν Υπουργό Δημόσιας Τάξης, ο οποίος πρέπει να καταπραΰνει τα πνεύματα αντί να πετά πολιτικές βόμβες μολότοφ στη Βουλή και στην κοινωνία; Τα λέτε δυστυχώς μία ημέρα πριν από μία μεγάλη γενική απεργία, που ξέρετε ότι αυτή η γενική απεργία θα έχει συμμετοχή, όχι απλώς δεκάδων, αλλά μπορεί και εκατοντάδων χιλιάδων κόσμου σε όλη την Ελλάδα. Και ξέρετε ότι αυτή η γενική απεργία έχει και μία ειδική σημασία, ιστορική σημασία αυτήν την ώρα που γίνεται, αλλά και μια ευρύτερη πολιτική και κοινωνική συμμαχία, διότι δεν έχουμε μόνο απεργία μισθωτών εργαζομένων, έχουμε –ξέρετε- απεργία και κινητοποιήσεις και των επαγγελματιών και των βιοτεχνών και των εμπόρων. Δηλαδή η μεγάλη κοινωνική πλειοψηφία, η συντριπτική πλειοψηφία αυτής της χώρας απεργεί και αύριο θα διαδηλώνει. Κι ερχόσαστε να κάνετε αυτά τα εμπρηστικά κηρύγματα μία ημέρα πριν, αντί η έκκλησή σας να είναι ό,τι συμβεί αύριο να είναι ενωτικό, ειρηνικό και να μπορέσει να παίξει το ρόλο του; 
Δηλαδή τι θέλετε να κάνετε αύριο; Αυτά τα οποία κάνατε στην Πλατεία Συντάγματος με την Μέρκελ; Μην μου πείτε ότι τα έκαναν οι διαδηλωτές αυτά. Οι διαδηλωτές τα έκαναν; Οι διαδηλωτές παρήλασαν αγωνιστικά, δεκάδες χιλιάδες διαδηλωτές επί ώρες. Δεν υπήρχε τίποτα. Εσείς ανακαλύπτετε φαντάσματα, εμφυλιοπολεμικά φαντάσματα.","ΠΑΝΑΓΙΩΤΗΣ ΛΑΦΑΖΑΝΗΣ",279
"38106"," Απ’ τη «MARFIN» φαντάσματα;","ΦΩΤΕΙΝΗ ΠΙΠΙΛΗ",430
"38107"," Για τη «MARFIN» τι κάνατε;","ΝΙΚΟΛΑΟΣ ΣΥΡΜΑΛΕΝΙΟΣ",488
"38108"," Εμφυλιοπολεμικά φαντάσματα ανακαλύπτετε και μας κουνάτε το δάχτυλο. Σε ποιους κουνάτε το δάχτυλο; Σε ποιους μιλάτε;
Μη μιλάτε, σας παρακαλώ. Μη με διακόπτετε. Από το Προεδρείο θα πάρετε την άδεια.","ΠΑΝΑΓΙΩΤΗΣ ΛΑΦΑΖΑΝΗΣ",279
"38109"," Παρακαλώ, κύριε συνάδελφε του ΣΥΡΙΖΑ, έχετε τον Κοινοβουλευτικό σας Εκπρόσωπο που τα λέει. Συμπληρώνετε τον Κοινοβουλευτικό Εκπρόσωπο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38110"," Σας παρακαλώ, κυρία Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"38111"," Παρακαλώ, κύριε συνάδελφε, συνεχίστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38112"," Σε ποιους τα απευθύνετε αυτά; Τα απευθύνετε σε μια γενιά και σε ένα κίνημα διαχρονικό, δεκαετιών, το οποίο δεν άγγιξε ούτε τρίχα από αστυνομικό. Ούτε τρίχα! Και στη δικτατορία, αλλά και στις μεταδικτατορικές, δύσκολες στιγμές που πέρασε η χώρα. Μιλάμε για αγώνες οι οποίοι ήταν αγώνες μεγάλης έντασης και μεγάλων συγκρούσεων. Ουδέποτε αυτή η Αριστερά, σε όλες τις εκφράσεις της, χρησιμοποίησε μεθόδους σαν και αυτές τις οποίες θέλετε αυτή τη στιγμή να της αποδώσετε.
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Όμως, είστε ανιστόρητος! Δεν ξέρετε, δεν διαβάζετε, δεν παρακολουθείτε. Επικαλείσθε το ότι είστε στη μετέπειτα γενιά. Δεν σημαίνει αυτό ότι δεν πρέπει να γνωρίζετε ό,τι διαβάζετε. Πρέπει να παρακολουθείτε τις εξελίξεις και ποιοι είναι και τι κάνουν και πρέπει να ξέρετε τη μεγάλη αντιπαλότητα που υπάρχει ανάμεσα σε μια Αριστερά ανατρεπτική, Αριστερά επαναστατική, θα έλεγα, με όλο αυτό το σύστημα των κουκουλοφόρων και ό,τι κρύβεται πίσω από την κουκούλα, μεγάλη αντιπαλότητα η οποία δεν είναι απλώς πολιτική, είναι και πολιτισμική. Και αυτό οφείλετε να το γνωρίζατε, όταν μιλάτε με αυτό τον τρόπο.
Όμως, εσείς υπηρετείτε άλλους στόχους εδώ, με αυτού του είδους τις ομιλίες. Υπηρετείτε μόνο το στόχο της αυταρχικοποίησης, η οποία πνίγει αυτή τη στιγμή τη χώρα και αύριο θα την οδηγήσει σε καταστάσεις οι οποίες πολύ φοβάμαι ότι, αν συνεχίσετε με αυτές τις νοοτροπίες, θα είναι ανώμαλες καταστάσεις.
Μας φέρνετε εδώ μια πράξη νομοθετικού περιεχομένου. Κυβερνάτε ήδη με έκτακτο τρόπο, με πράξεις νομοθετικού περιεχομένου, τις οποίες ύστερα, με επείγοντα και κατεπείγοντα χαρακτήρα, έρχεστε και τις ψηφίζετε στη Βουλή ως τετελεσμένα γεγονότα. Διότι συζητάμε για ιστορία τώρα. Η Βουλή, όμως, δεν είναι για να συζητάει για την ιστορία. Τι θα ανατρέψουμε από αυτά τα έργα σας; Τίποτα. Και έρχεστε να μας πείτε πράγματα τα οποία δείχνουν ότι, ως νοοτροπία, βαδίζετε σε άλλους ατραπούς, πέρα και έξω από τη δημοκρατική ομαλότητα.
Είπατε, κύριε Υπουργέ, ότι είναι αρμοδιότητα της Αστυνομίας το μεταναστευτικό. Πού το ακούσατε αυτό το πράγμα; Αυτή την αντίληψη έχετε; Το μεταναστευτικό είναι θέμα του Υπουργείου Δημοσίας Τάξεως; Βεβαίως, έχει και το Υπουργείο Δημοσίας Τάξεως ένα ρόλο, αλλά δεν είναι ένα θέμα που αφορά το Υπουργείο Δημοσίας Τάξεως, την Αστυνομία.
Ακούστε, κύριοι. Μερικοί από εσάς έχετε θητεύσει στην Αστυνομία και νομίζω ότι ο ρόλος σας εκεί ήταν αρκετά θετικός. Μην έρχεστε εδώ, όταν φοράτε το κοινοβουλευτικό πρόσωπο, να ξεχάσετε αυτά τα οποία λέγατε ως αστυνομικοί, διότι οποιονδήποτε αστυνομικό και αν ρωτήσετε, ο οποίος κάνει επαγγελματικά τη δουλειά του και έχει ευσυνειδησία, δεν θα σας πει αυτό το πράγμα, ότι το μεταναστευτικό είναι θέμα Αστυνομίας. Δεν θα σας το πει αυτό.
Δεν είπε για τους παράνομους. Εγώ λέω τι είπε ο κύριος Υπουργός. Εσείς το υιοθετείτε αυτό; Είναι θέμα δημόσιας τάξης οι πολιτικές συγκεντρώσεις; Είναι θέμα, δηλαδή, της Αστυνομίας οι πολιτικές συγκεντρώσεις; Άκρως πολιτικό θέμα. Ακόμα και η εγκληματικότητα δεν είναι μόνο θέμα αστυνομικό. Δεν προέρχεται και ούτε μπορεί μόνο να επιλυθεί με αστυνομικά μέσα η εγκληματικότητα και το ξέρετε αυτό. Το ξέρετε ότι έχει βαθύτερες κοινωνικές αιτίες.
Όμως, εδώ, όταν αναφερόμαστε στις κοινωνικές αιτίες, τις ταυτίζει ένας Υπουργός Δημοσίας Τάξεως, ο οποίος κινείται σε ακραίες αντιδημοκρατικές κατευθύνσεις πλέον, με τους «μπαχαλάκηδες». Έλεος!
Δηλαδή, όταν μιλάμε για τους ανέργους, όταν μιλάμε για ανθρώπους που περιθωριοποιούνται, για νέα παιδιά που δεν έχουν στον ήλιο μοίρα και δεν έχουν μέλλον, όταν μιλάμε για μετανάστευση της νεολαίας, η οποία έχει πάρει τρομακτικές διαστάσεις και κάθε οικογένεια σκέφτεται σε ποια χώρα πλέον θα στείλει το παιδί της για να επιβιώσει, για να έχει μέλλον, αυτό το ταυτίζετε με τους κουκουλοφόρους και τους «μπαχαλάκηδες»; Τι ταυτίσεις είναι αυτές; Όποιος επικαλείται αυτούς τους νέους, οι οποίοι θέλουν πραγματικά μια άλλη πολιτική αντίληψη, έναν άλλο ρόλο, εσείς ερχόσαστε να μας πείτε: Α, καλύπτετε τους κουκουλοφόρους.
Εν πάση περιπτώσει, τι τις θέλατε αυτές τις προσαγωγές από το πρωί, όταν ξεκίνησε η μέρα της συγκέντρωσης διαμαρτυρίας για την πολιτική της Μέρκελ στην Ελλάδα, που έπρεπε εσείς πρώτοι να τη χαιρετίσετε, αν θέλατε να υπηρετείτε το εθνικό, το δημόσιο και το λαϊκό συμφέρον, βεβαίως. Τι τις θέλατε από το πρωί αυτές τις προσαγωγές; Όποιον είχε μία τσαντούλα, όποιος ήταν –υποτίθεται- ύποπτος, αν φορούσε και καμμιά μαύρη κάλτσα, τον προσαγάγαμε. Εκατοντάδες προσαγωγές έγιναν. Γιατί; Πείτε μας το λόγο.
Ξέρετε, αν θέλετε να αντιμετωπίσετε θέματα κουκουλοφόρων, πως αντιμετωπίζονται. Κι εμείς έχουμε εμπειρία και ξέρουμε ότι όταν οι αστυνομικές αρχές θέλουν να κάνουν τη δουλειά τους σωστά και έχουν ένα σχεδιασμό αποτροπής επεισοδίων, τότε το επιτυγχάνουν. Όμως, όταν δεν το θέλετε αυτό, τότε κάνετε την Αθήνα ένα στρατόπεδο απαγόρευσης συναθροίσεων -αυτά δεν έχουν γίνει και σε άλλες εποχές- μία έρημη πόλη, μία πόλη στην οποία δεν κινείται τίποτα, μία πόλη, η οποία μοιάζει ως κατεχόμενη που υποδέχεται τον κατακτητή και το μόνο που σαλεύει είναι οι εκατοντάδες χιλιάδες στην Ομόνοια και στο Σύνταγμα που συνενώθηκαν. Αυτοί σώζουν την τιμή και την υπόληψη αυτής της χώρας και του ελληνικού λαού σ’ αυτές τις ιστορικές στιγμές. 
Αν θέλετε έναν άλλον ρόλο και μία άλλη αποστολή –υποτίθεται- της Αστυνομίας, δεν πρέπει να την αναζητήσετε σε μια Αστυνομία που φέρει βαρέα όπλα. Δεν πρέπει να την αναζητάτε εκεί. Έλεος πια! Τι πάει να πει «να φέρει βαρέα όπλα η Αστυνομία»; Δεν μπαίνω σ’ αυτήν την συζήτηση ως τεχνικό θέμα, αλλά ως αντίληψη, την οποία εισάγετε εδώ στη Βουλή. Μας λέτε για τα βαρέα όπλα. Δηλαδή, τι θα κάνουμε εδώ;  Πόλεμο θα έχουμε στη χώρα; Εμφύλιο πόλεμο θα κάνουμε; Εναντίον ποίων; 
Πρώτα απ’ όλα, αν θέλετε να αναμορφώσετε την Αστυνομία, πρέπει να της αναδείξετε έναν καινούριο ρόλο, ο οποίος πρέπει να είναι καινούριος δημοκρατικός και πολιτικός ρόλος, κοινωνικός ρόλος, πολιτιστικός ρόλος. Αυτές τις έννοιες μην τις πετάτε στον κάλαθο των αχρήστων και δεν τις διανοείστε, λέγοντας ότι: για Αστυνομία μιλάμε, άρα αυτό που απομένει είναι τα μπαζούκας, είναι τα μυδράλια. Δεν μπαίνω στο τεχνικό θέμα -το λέω- αλλά στην αντίληψη, την οποία εσείς θέτετε εδώ από αυτό το Βήμα. Εμείς έναν άλλο ρόλο της Αστυνομίας θέλουμε.
Η Αστυνομία, αν θέλει να παίξει μέσα στην κοινωνία ένα ρόλο, να έχει μία αποστολή, η οποία να είναι θετική και προωθητική, πρέπει και ο αστυνομικός να κινηθεί πάρα πολύ διαφορετικά σήμερα από αυτές τις εντολές, οι οποίες τον φέρνουν αντιμέτωπο συχνά με τον πολίτη και τον σπρώχνουν συχνά στην αυθαιρεσία, στην παραβατικότητα ή να κινείται στα όρια της νομιμότητας, αλλά και η ίδια η Αστυνομία να κινηθεί διαφορετικά, προκειμένου να αντιμετωπίσει την παραβατικότητα και την εγκληματικότητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Αυτά θέλουν και μία άλλη πολιτική, ένα άλλο δόγμα πολιτικής, έναν άλλο προσανατολισμό πολιτικής. Δεν μπορεί αυτά να τα σκεφθείτε ποτέ, όταν ακολουθείτε αυτήν την ακραία μνημονιακή πολιτική λεηλασίας και κατεδάφισης, όταν φέρνετε αυτού του είδους τα πακέτα. Αυτά τα πακέτα μόνο με αυταρχισμό μπορούν να περάσουν, μόνο με βαρέα όπλα μπορούν να περάσουν απέναντι σε ειρηνικούς, ενωτικούς, αγωνιζόμενους διαδηλωτές, οι οποίοι θα πληθαίνουν.","ΠΑΝΑΓΙΩΤΗΣ ΛΑΦΑΖΑΝΗΣ",279
"38113"," Κύριε Λαφαζάνη, έχουμε ονομαστική ψηφοφορία. Παρακαλώ, συντομεύετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38114"," Αυτήν την ώρα ο ΣΥΡΙΖΑ είναι η μόνη δύναμη, που κατ’ εξοχήν μπορεί να κινηθεί ενωτικά στο χώρο της Αριστεράς και εναλλακτικά από την άποψη του προγράμματος και της προοπτικής, προκειμένου να δοθεί μια θετική δημοκρατική διέξοδος από την κρίση. Αλλιώς, αναμένονται κακές περίοδοι και κακές μέρες, όχι μόνο από κοινωνική άποψη, αλλά και από πολιτική άποψη και από άποψη δημοκρατίας. 
Δυστυχώς, αυτή η συγκυβέρνηση σύρεται όλο και περισσότερο -με τη συνεργασία δυνάμεων που δεν θα όφειλαν να τη συνδράμουν- σε ακροδεξιό δρόμο. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"38115"," Παρακαλείται ο Κοινοβουλευτικός Εκπρόσωπος του ΠΑΣΟΚ, κ. Μιχαήλ Χρυσοχοΐδης, να λάβει το λόγο. 
Σας ενημερώνω ότι αμέσως μετά την ομιλία του κ. Χρυσοχοΐδη θα ξεκινήσει η ονομαστική ψηφοφορία. Κάνω παράκληση στους Βουλευτές σιγά-σιγά να μαζεύονται στην Αίθουσα. 
Ορίστε, κύριε Χρυσοχοΐδη, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38116"," Ευχαριστώ, κύριε Πρόεδρε. 
Κατ’ αρχάς, θα ήθελα να πω δυο λόγια για τη σημερινή συζήτηση που γίνεται για την κύρωση της Πράξης Νομοθετικού Περιεχομένου σχετικά με τις μεταθέσεις των αξιωματικών. Θα ήθελα να ενημερώσω το Σώμα ότι τα τελευταία χρόνια έχουν γίνει σημαντικά βήματα αξιοκρατίας, που συμβάλλουν στη δημιουργία κανόνων στη λειτουργία της Ελληνικής Αστυνομίας. 
Θέλω να πω ότι σήμερα στο Κοινοβούλιο συμμετέχουν σημαντικοί παλαιοί συνδικαλιστές της Αστυνομίας, οι οποίοι προσέδωσαν κύρος και στην ίδια την Αστυνομία απέναντι στην κοινωνία και βέβαια, όρθωσαν το ανάστημά τους απέναντι σε φασιστικές ακροδεξιές πρακτικές, που πάντα κατά καιρούς έτειναν να εμφανιστούν στα Σώματα Ασφαλείας. 
Θα ήθελα επίσης να τονίσω, ότι η συνδικαλιστική πρακτική ορισμένων εδώ μέσα στην Αίθουσα αυτή πρέπει να έχει όρια και πρέπει να έχουμε ψυχραιμία. Αυτά που είδαμε στις τελευταίες κινητοποιήσεις των αστυνομικών -οι οποίοι δικαιολογημένα μαζί με άλλους εργαζόμενους βγαίνουν στους δρόμους- θα έλεγα ότι δεν πρέπει να ξαναεμφανιστούν. Δεν πρέπει να εμφανιστούν ξανά ούτε οι θηλιές, αλλά πολύ περισσότερο και κάτι χειρότερο, οι δάδες που θυμίζουν ανατριχιαστικές στιγμές στην ιστορία της ανθρωπότητας. Μαζί με αυτές τις δάδες ήταν και Βουλευτές σχεδόν όλων των κομμάτων. Χρειάζεται, λοιπόν, ψυχραιμία. Χρειάζεται ψυχραιμία, γιατί έτσι δίνουμε τη σκυτάλη σε δυνάμεις οι οποίες επιθυμούν ή επιδιώκουν την αποσταθεροποίηση τη χώρα, βάζουν σε κίνδυνο τη δημοκρατία. 
Στο τέλος γινόμαστε γραφικοί οι πολιτικοί και βλέπουμε τις τελευταίες μέρες να δίνουμε μάχες για τα αυτονόητα. Από τη μια μεριά, κάποιοι επιχειρούν να εμποδίσουν εκδηλώσεις θεατρικές, κινηματογραφικές και ελεύθερης έκφρασης ενός κοσμικού δημοκρατικού κράτους, όπως είναι η Ελλάδα και υπάρχουν μέλη του Κοινοβουλίου που αμφισβητούν τη δημοκρατία εμπράκτως, εμποδίζοντας τις αστυνομικές αρχές και τους εισαγγελείς να κάνουν τη δουλειά τους, υπάρχουν κάποιοι που στα τηλεοπτικά παράθυρα με τρόπο απροκάλυπτο υπερασπίζονται το φασισμό και από την άλλη πλευρά, ακούμε τον Κοινοβουλευτικό Εκπρόσωπο του ΣΥΡΙΖΑ, τον κ. Λαφαζάνη, να λέει ότι η Αστυνομία θέλουμε να έχει έναν άλλο ρόλο. 
Ποιος είναι αυτός ο άλλος ρόλος; Ένας είναι ο ρόλος της Αστυνομίας σε κάθε δημοκρατική χώρα, να προστατεύει και να υπηρετεί τη νομιμότητα. Η νομιμότητα έχει μία πλευρά, δεν έχει πολλές πλευρές, δεν έχει καλή και κακή πλευρά. Δεν υπάρχει νομιμότητα από τη Δεξιά ή την Αριστερά. Δεν έχει χρώμα η νομιμότητα. 
Αγαπητοί συνάδελφοι, πρέπει λίγο να αναστοχαστούμε αυτήν την περίοδο, την περίοδο της βίας, της κοινωνικής αναστάτωσης, των μεγάλων κοινωνικών προβλημάτων και να κρατήσουμε όλοι μία ψύχραιμη στάση, δίνοντας ένα μήνυμα στην κοινωνία. Διαφορετικά, θα οδηγηθούμε σε διάρρηξη της κοινωνικής ειρήνης με απρόβλεπτες συνέπειες.
Το μεταναστευτικό πρόβλημα, φυσικά, δεν είναι πρόβλημα αστυνομικό. Δεν είναι, όμως, απλώς το αστυνομικό πρόβλημα που διαχειρίζεται σήμερα ο κ. Δένδιας και το Υπουργείο Δημόσιας Τάξης και Προστασίας του Πολίτη. Είναι το συνολικότερο ζήτημα, το οποίο χρειάζεται μία αντιμετώπιση από όλους μας και χρειάζεται να ομονοήσουμε και να συμφωνήσουμε ότι δεν είναι δυνατόν να διαχειριστούμε αυτές τις ροές εμείς ως χώρα, όπως πιστεύουν ορισμένοι. 
Η χώρα έχει κάνει σημαντικά βήματα. Αυτή τη στιγμή το Υπουργείο Δημόσιας Τάξης διαχειρίζεται το άσυλο, για πρώτη φορά η χώρα έχει υπηρεσία ασύλου και αντιμετωπίζει με σεβασμό αυτούς οι οποίοι έρχονται και ζητούν προστασία της ανθρώπινης υπόστασής τους, της προσωπικότητάς τους, της αξιοπρέπειάς τους, της ζωής τους, γιατί κινδυνεύουν από διώξεις στην πατρίδα τους. Ταυτόχρονα όμως έχουμε κι ένα τεράστιο πρόβλημα ως χώρα, που συνίσταται στο γεγονός ότι εκατοντάδες χιλιάδες άνθρωποι κάθε χρόνο μπαίνουν στα σύνορά μας, επιχειρώντας μία καλύτερη τύχη στον ήλιο. 
Μπορεί να λύσει η Ελλάδα αυτό το πρόβλημα; Το πιστεύει κανείς αυτό; Πιστεύουμε ότι αυτό το πρόβλημα θα λυθεί, χωρίς άραγε να θέσουμε κάποιους κανόνες και περιορισμούς, έτσι ώστε να μην τινάξουμε στον αέρα την κοινωνική ειρήνη κι έτσι ώστε να μην φτάσουμε στο σημείο ορισμένοι να υποκαθιστούν το κράτος, τη νομιμότητα, τη δημοκρατία και να έχουμε φαινόμενα που ντροπιάζουν την Ελλάδα σε όλο τον πλανήτη; Μιλάω για φαινόμενα που δεν είναι απλώς του φασισμού και του ρατσισμού, είναι τα φαινόμενα του διχασμού της κοινωνίας. Πρέπει, κύριε Πρόεδρε, αυτό να αποτελέσει μία ιδιαίτερη κουβέντα εδώ σύντομα, η καταδίκη όλων των φαινομένων της βίας, όχι απλά του ρατσισμού, που μπορεί κάποιος να θεωρεί τον εαυτό του ρατσιστή, αλλά η ζημιά είναι στη χώρα. 
Καμμία χώρα δεν μαζεύει, δεν πρόκειται να συλλέξει επενδυτές και επενδύσεις, όταν δεν έχει το στοιχείο της ανοχής και της δημοκρατίας. Καμμία χώρα δεν πρόκειται να έχει κοινωνική ειρήνη, όταν διάφοροι πιστεύουν ότι μπορούν να παίρνουν στα χέρια τους το νόμο και να την υποκαθιστούν και να διχάζουν τους πολίτες. Καμμία χώρα ιστορικά δεν δικαιώθηκε, καμμία δημοκρατία δεν δικαιώθηκε, κανένα έθνος, κανένας λαός από τέτοιες τις πρακτικές που οδήγησαν στην καταστροφή. Διαβάστε λίγο ιστορία επιτέλους. 
Ο φασισμός, ο ρατσισμός και μία σειρά άλλα φαινόμενα, δεν είναι απλώς το πρόβλημα κάποιων, είναι δικαίωμά τους. Αλλά όταν αυτό επιχειρούν να το κάνουν τρόπο ζωής και τρόπο λειτουργίας της δημοκρατίας, τότε γίνονται επικίνδυνοι. Η χώρα αυτή και ο λαός αυτός έχει παραδόσεις δημοκρατικές και οικουμενικές. Πρέπει, λοιπόν, να κάνουμε όλοι μία προσπάθεια να ανατάξουμε τη δημοκρατική τάξη στη χώρα, να λειτουργήσουν οι θεσμοί.
Πριν από δυόμισι χρόνια περίπου χάθηκαν τρεις άνθρωποι στη «MARFIN». Εγώ ξέρετε, είμαι από αυτούς που ποτέ δεν ενοχοποίησαν πολιτικούς χώρους και δεν τους συνέδεσα με εγκληματικές πράξεις και δεν θα το κάνω ποτέ. Όμως, επιτέλους πρέπει να μάθουμε στον τόπο αυτό να τιμάμε τα θύματα των εγκλημάτων, τα θύματα της τρομοκρατίας, τα θύματα της παραβίασης της δημοκρατίας και να υπερασπιζόμαστε το δίκιο. 
Αγαπητοί συνάδελφοι, πενήντα παιδιά δεκαοχτώ-είκοσι χρονών συμμετείχαν σε μία οργάνωση τρομοκρατική και έκαναν απίστευτες ενέργειες επί δύο-τρία χρόνια. Υποθέτω ότι όλοι θα συμφωνήσετε πως δεν ήταν κοινωνικό το ζήτημα των παιδιών αυτών, με την έννοια ότι πολλά από τα παιδιά ήταν και καλής προέλευσης οικονομικής, οικογενειακής και αστικής. Το πρόβλημα είναι τα πρότυπα που δημιουργούνται και νομίζω ότι πρέπει να σταθούμε όλοι απέναντι σε αυτά. 
Έχει αξία η σημερινή συζήτηση. Έχει αξία, γιατί αρχίσαμε στον τόπο μας συζητάμε πάλι τα αυτονόητα. Νομίζω ότι απέναντι στα αυτονόητα πρέπει να σταθούμε με αυστηρότητα, τηρώντας πάντα τη δημοκρατική νομιμότητα. 
Θέλω να κάνω μία παρένθεση και να πω κύριε Υπουργέ ότι υπάρχει -αν κάνω λάθος, διορθώστε με- κι έχει ψηφιστεί το Γραφείο Αντιμετώπισης Περιστατικών Βίας. Δεν ξέρω πού βρίσκεται, αλλά νομίζω ότι είναι μια λύση, έτσι ώστε και το φαινόμενο αυτό να περιοριστεί στην Αστυνομία -γιατί είναι πάρα πολύ επικίνδυνη για τη δημοκρατία η αστυνομική βία- αλλά ταυτόχρονα να πάψει και η σπέκουλα διαφόρων μέσα κι έξω από την Ελλάδα εναντίον των Σωμάτων Ασφαλείας. Αυτό χρειάζεται πολύ μεγάλη προσοχή, για να μην υπάρχουν παρεξηγήσεις.
Επίσης, επειδή όπως είπα γίνονται συζητήσεις για τα αυτονόητα σ’ αυτόν τον τόπο, είδα προχθές τον κ. Τατσόπουλο να υπερασπίζεται κάτι το αυτονόητο και έναν εκπρόσωπο ενός κόμματος να υποστηρίζει κάτι το οποίο δεν έχει συμβεί ποτέ σ’ αυτόν τον τόπο και μάλιστα, με την απειλή και την προειδοποίηση ότι από εδώ και πέρα, όποιος εμφανίζεται σ’ αυτή τη χώρα να διατυπώνει την άποψή του με τον έναν ή τον άλλο τρόπο στα πλαίσια της δημοκρατικής νομιμότητας, θα έχει να κάνει μ’ αυτόν και μ’ αυτούς. 
Αυτό το φαινόμενο πρέπει γρήγορα να συζητηθεί εδώ, να πάρουμε αποφάσεις, να το καταδικάσουμε και να πούμε στους Έλληνες ή σε όσους εν πάση περιπτώσει είναι θιασώτες αυτών των λογικών και αυτών των απόψεων ότι δυστυχώς η βία φέρνει αντιδράσεις και από την άλλη πλευρά, φέρνει βία και κανείς δεν είναι διατεθειμένος σε αυτόν τον τόπο που θέλει να μεγαλώσει τα παιδιά του μέσα σε καθεστώς κοινωνικής ειρήνης να ανεχτεί τέτοια φαινόμενα.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΧΡΥΣΟΧΟΪΔΗΣ",554
"38117"," Ευχαριστούμε πολύ, κύριε συνάδελφε. 
Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου του Υπουργείου Δημόσιας Τάξης και Προστασίας του Πολίτη και θα επανέλθουμε αργότερα.
�","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38118"," Κυρίες και κύριοι συνάδελφοι, εισερχόμεθα στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43 Α και 83 του Κανονισμού της Βουλής, για τις αιτήσεις άρσης της ασυλίας των Βουλευτών κυρίων Λεωνίδα Γρηγοράκου, Χρήστου Κέλλα και Γεωργίου Λαμπρούλη και Κωνσταντίνου Μπαρμπαρούση. 
H συζήτηση διεξάγεται με τη διαδικασία του άρθρου 108, παράγραφος 1 εδάφιο β’ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. 
Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης. 
Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή εάν η δίωξή του, η μήνυση ή η έγκληση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί, επί των αιτήσεων άρσης ασυλίας, η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο, στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής Ειδικής Ημερήσιας Διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά το συνάδελφο κ. Λεωνίδα Γρηγοράκο. 
Η δεύτερη υπόθεση αφορά τους συναδέλφους κυρίους Χρήστο Κέλλα και Γεώργιο Λαμπρούλη.
Η τρίτη υπόθεση αφορά το συνάδελφο κ. Κωνσταντίνο Μπαρμπαρούση. 
Οι λεπτομέρειες και των τριών υποθέσεων αναφέρονται στο σχετικό ενημερωτικό σημείωμα που διενεμήθη μαζί με την Ειδική Ημερήσια Διάταξη. 
Επί της αιτήσεως που αφορά την άρση ασυλίας του κ. Λεωνίδα Γρηγοράκου, υπάρχει συνάδελφος που ζητά το λόγο κατά το άρθρο 108 του Κανονισμού; Κανείς.
Επί της αιτήσεως που αφορά την άρση ασυλίας των κυρίων Χρήστο Κέλλα και Γεώργιο Λαμπρούλη, υπάρχει συνάδελφος που ζητά το λόγο κατά το άρθρο 108 του Κανονισμού;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38119"," Εγώ, κύριε Πρόεδρε.","ΧΡΗΣΤΟΣ ΚΕΛΛΑΣ",220
"38120"," Εγώ, κύριε Πρόεδρε.","ΓΕΩΡΓΙΟΣ ΛΑΜΠΡΟΥΛΗΣ",277
"38121"," Ορίστε, κύριε Κέλλα έχετε το λόγο για τρία λεπτά. Παρακαλώ πολύ να είστε σύντομος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38122"," Ευχαριστώ, κύριε Πρόεδρε. 
Πρόκειται για μία υπόθεση του Δήμου Λαρισαίων, στην οποία είναι κατηγορούμενο μετά από καταγγελία όλο το δημοτικό συμβούλιο. Αφορά μία προέγκριση άδειας λειτουργίας ενός καταστήματος υγειονομικού ενδιαφέροντος. Η δημαρχιακή επιτροπή –γιατί πρόκειται για υπόθεση προ του «Καλλικράτη», το 2008- αποφάσισε ομόφωνα να δώσει κατ’ εξαίρεση προέγκριση άδεια λειτουργίας. Πρόκειται για λέσχη των αποστράτων της Αστυνομίας. Το θέμα εισήχθη στο δημοτικό συμβούλιο όπου κατά πλειοψηφία –πλην ενός- ψηφίστηκε η πρόταση αυτή. Κάποιος άσχετος και χωρίς έννομο συμφέρον, για άλλους λόγους προσωπικούς, έκανε μια καταγγελία ότι δεν υπήρχε χρήση γης.
Εμείς δεν δώσαμε άδεια λειτουργίας. Δώσαμε προέγκριση άδειας λειτουργίας. Η προέγκριση δεν υπέχει θέση αδείας, απλά ο επιχειρηματίας μπορεί να βγάλει ΑΦΜ και να κάνει τις απαραίτητες ενέργειες στο κατάστημα. 
Όταν, λοιπόν, έγινε η καταγγελία, πάλι το δημοτικό συμβούλιο αποφάσισε την ανάκληση της άδειας λειτουργίας του καταστήματος. Ο ίδιος ο μηνυτής έχει αποσύρει την καταγγελία εναντίον των περισσοτέρων  δημοτικών συμβούλων, μεταξύ αυτών και για μένα. Έχει αφήσει την καταγγελία μόνο για τον δήμαρχο και τον αναπληρωτή δήμαρχο.
Ζητώ, λοιπόν, να αρθεί η ασυλία για να διεκπεραιωθεί η δικαστική υπόθεση.","ΧΡΗΣΤΟΣ ΚΕΛΛΑΣ",220
"38123"," Ο συνάδελφος κ. Λαμπρούλης έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38124"," Κύριε Πρόεδρε, η υπόθεσή μου είναι ίδια με του κ. Κέλλα. Πρόκειται για ένα θέμα προέγκρισης άδειας λειτουργίας καταστήματος υγειονομικού ενδιαφέροντος. Δεν θα επαναλάβω αυτά που είπε ο κύριος συνάδελφος. 
Ζητώ την άρση της ασυλίας μου, προκειμένου να διεκπεραιωθεί η δικαστική υπόθεση.","ΓΕΩΡΓΙΟΣ ΛΑΜΠΡΟΥΛΗΣ",277
"38125"," Ο Κοινοβουλευτικός Εκπρόσωπος του ΚΚΕ κ. Χαλβατζής έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38126"," Κύριε Πρόεδρε, είναι μία κλασσική περίπτωση λειτουργίας δημοτικού συμβουλίου. Παρά το γεγονός ότι συζητήσαμε και τοποθετηθήκαμε στην επιτροπή, σήμερα παίρνοντας υπόψη μας και την επιθυμία του Βουλευτή μας Γιώργου Λαμπρούλη αλλά και του κ. Κέλλα, ζητούμε και εμείς την άρση της ασυλίας για να πάει στο δικαστήριο και να διεκπεραιωθεί η υπόθεση.","ΣΠΥΡΙΔΩΝ ΧΑΛΒΑΤΖΗΣ",534
"38127"," Επί της αιτήσεως που αφορά την υπόθεση του κ. Κωνσταντίνου Μπαρμπαρούση, θέλει κάποιος συνάδελφος το λόγο;
Ο κ. Μπαρμπαρούσης έχει το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38128"," Ζητώ και εγώ την άρση της ασυλίας μου για να πάει η υπόθεση στη δικαιοσύνη. Αυτά που μου καταλογίζουν είναι αστεία. Εν πάση περιπτώσει, εμείς κινούμαστε πάντα στα πλαίσια της νομιμότητας. 
Ευχαριστώ.","ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ",338
"38129"," Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία.
Έχει καταρτιστεί ψηφοδέλτιο με τα ονόματα των συναδέλφων, για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. Εκείνος ο οποίος ψηφίζει υπέρ της άρσης ασυλίας, σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή, λέει «ναι» στην αίτηση του εισαγγελέα και αίρεται η ασυλία. 
Εκείνος ο οποίος ψηφίζει κατά της άρσης ασυλίας, σημειώνει την προτίμησή του δίπλα στο όνομα του Βουλευτή και στη στήλη «ΟΧΙ», αντιστοίχως «ΟΧΙ».
Εκείνος ο οποίος ψηφίζει «ΠΑΡΩΝ», το σημειώνει στην αντίστοιχη στήλη του ψηφοδελτίου.
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα το υπογράφει διότι, όπως είπα προηγουμένως, η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους, που είναι ο κ. Ιωάννης Καράμπελας από τη Νέα Δημοκρατία και ο κ. Χρήστος Καραγιαννίδης από το ΣΥΡΙΖΑ-Ενωτικό Κοινωνικό Μέτωπο. 
Μετά το τέλος της ψηφοφορίας θα γίνει η καταμέτρηση των ψήφων. 
Συμφωνεί το Σώμα;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38130"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"38131"," Συνεπώς, το Σώμα συμφώνησε ομοφώνως.
Παρακαλούνται εκ του καταλόγου οι Βουλευτές κ.κ. Δημήτριος Τσουμάνης από τη Νέα Δημοκρατία και Κωνσταντίνος Μπάρκας από το ΣΥΡΙΖΑ-Ενωτικό Κοινωνικό Μέτωπο να ανέβουν στο Βήμα.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38132"," Υπάρχει συνάδελφος που δεν άκουσε το όνομά του; Κανείς.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38133"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και τρεις εκπαιδευτικοί από το 2ο Γενικό Λύκειο Πετρούπολης.
Η Βουλή τούς καλωσορίζει.
(Χειροκροτήματα)
Κυρίες και κύριοι συνάδελφοι, ο Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Κωστής Χατζηδάκης ζητεί άδεια ολιγοήμερης απουσίας στο εξωτερικό. Η Βουλή εγκρίνει;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38134"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"38135"," Η Βουλή ενέκρινε τη ζητηθείσα άδεια.
Επανερχόμαστε στη συζήτηση του σχεδίου νόμου: «Κύρωση της Πράξης Νομοθετικού Περιεχομένου «Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012» και άλλες διατάξεις».
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Τέρενς Κουίκ.
ΤΕΡΕΝΣ – ΣΠΕΝΣΕΡ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38136"," Κύριε Πρόεδρε, ευχαριστώ για την ευκαιρία που μου δίνετε να μιλήσω σ’ ένα κατάμεστο Εθνικό Κοινοβούλιο σήμερα. Είναι εξαιρετικά σημαντικό ότι τουλάχιστον ένας, δύο, τρεις, τέσσερις, πέντε, έξι, επτά Βουλευτές -κι εσείς οκτώ- είμαστε παρόντες.
Κύριε Πρόεδρε, θα σας θερμοπαρακαλέσω, στα πλαίσια των δικών σας δυνατοτήτων και αρμοδιοτήτων, στη Διάσκεψη των Προέδρων να θέσετε το ζήτημα της αλλαγής του Κανονισμού της Βουλής, διότι αυτή τη στιγμή γίνονται σημαντικά πράγματα στις επιμέρους Επιτροπές όπου πρέπει να είναι οι συνάδελφοι, με αποτέλεσμα να δημιουργείται αυτή η στρεβλή εικόνα προς τα έξω, ότι δεν υπάρχουν Βουλευτές στο Ελληνικό Κοινοβούλιο, ενώ αυτοί είναι διασκορπισμένοι αλλού.","ΝΙΚΟΛΑΟΣ ΚΟΥΙΚ",134
"38137"," Αυτά είναι γνωστά, κύριε Κουίκ.
ΤΕΡΕΝΣ – ΣΠΕΝΣΕΡ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38138"," Το ξέρω, κύριε Πρόεδρε. Επειδή, όμως, είναι γνωστά, αλλά δεν διορθώνονται, γι’ αυτό τα επαναλαμβάνω.","ΝΙΚΟΛΑΟΣ ΚΟΥΙΚ",134
"38139"," Εκτός κι αν υπάρξει δέηση να μεγαλώσει το εικοσιτετράωρο. Αν μεγαλώσει το εικοσιτετράωρο, μπορούν να τακτοποιηθούν όλοι.
ΤΕΡΕΝΣ – ΣΠΕΝΣΕΡ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38140"," Να σας πω κάτι. Αν η ολομέλεια έμπαινε σε απογευματινή συνεδρίαση, φαντάζομαι ότι θα ήταν περισσότεροι Βουλευτές εδώ. 
Και ξέρετε, δεν θέλω να αποδεχθώ, κύριε Πρόεδρε, τη θεωρία…","ΝΙΚΟΛΑΟΣ ΚΟΥΙΚ",134
"38141"," Και το απόγευμα υπάρχουν επιτροπές, κύριε συνάδελφε.
ΤΕΡΕΝΣ – ΣΠΕΝΣΕΡ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38142"," Μία υπάρχει μόνο.","ΝΙΚΟΛΑΟΣ ΚΟΥΙΚ",134
"38143"," Και να λάβετε υπόψη ότι οι περισσότεροι Βουλευτές δεν είναι από την Αθήνα…
ΤΕΡΕΝΣ – ΣΠΕΝΣΕΡ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38144"," Ναι, καμμία αντίρρηση.","ΝΙΚΟΛΑΟΣ ΚΟΥΙΚ",134
"38145"," ...αλλά από απομακρυσμένα μέρη, από την επαρχία και πρέπει να έρχονται σε επαφή με τους ψηφοφόρους.
ΤΕΡΕΝΣ – ΣΠΕΝΣΕΡ –","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38146"," Είναι, όμως, κύριε Πρόεδρε, η μέση της εβδομάδας. Άρα, δεν υπάρχει Παρασκευή, Σάββατο, Κυριακή και Δευτέρα για να πω ότι δικαιολογούνται για την απουσία τους. Εξάλλου, πριν αναλάβουν τα καθήκοντά τους, ήξεραν ποιες είναι και οι δεσμεύσεις τους.
Επίσης, θα ήθελα να πω ότι δεν μπορώ να αποδεχτώ το γεγονός ότι ορίστηκαν οι περισσότερες συνεδριάσεις της ολομέλειας πρωί για να μην φεύγουν νύχτα για λόγους ασφάλειας οι Βουλευτές από το Κοινοβούλιο, γιατί αν αποδεχτώ …","ΝΙΚΟΛΑΟΣ ΚΟΥΙΚ",134
"38147"," Γιατί μπαίνει τέτοιο θέμα, κύριε Κουίκ;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38148"," Μα, σας λέω τι μου ελέχθη.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"38149","   Κύριε Κουίκ, έχω δεκαεννέα χρόνια Βουλευτής, τις ίδιες μέρες και τις ίδιες ώρες συνεδριάζει η Βουλή.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38150"," Σας λέω τι μου ελέχθη, κύριε Πρόεδρε.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"38151","   Από πού το βγάλατε αυτό;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38152"," Για να μην φεύγουν νύχτα οι Βουλευτές από εδώ. Δεν θέλω, όμως, να αποδεχτώ αυτή τη θεωρία.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"38153","   Δεν υπήρξαν ποτέ συνεδριάσεις την Τετάρτη, την Πέμπτη, την Παρασκευή απογευματινές. Ποτέ!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38154"," Ωραία, εφαρμόστε τες!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"38155","  Γιατί δημιουργείτε εντυπώσεις;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38156"," Δηλαδή το βράδυ τι κάνουν οι Βουλευτές…","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"38157"," Δημιουργείτε εντυπώσεις και λυπάμαι γι’ αυτό.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38158"," … βγαίνουν μόνο για τις δικές τους τις προσωπικές σταυροδοτούμενες υποχρεώσεις; Γιατί δεν είναι μέσα στο ελληνικό Κοινοβούλιο; Με συγχωρείτε.
Από εκεί και πέρα χαίρομαι ιδιαίτερα που έφυγαν τα παιδιά τουλάχιστον για να μην έχουν την αίσθηση τού ότι το Κοινοβούλιο λειτουργεί, όπως λειτουργεί. 
Τώρα να πάμε στο καθ’ εαυτό ζήτημά μας.
Κύριε Υπουργέ, αυτή η πράξη νομοθετικού περιεχομένου η οποία έρχεται, δεν διαφέρει από την προηγούμενη, η οποία αφορούσε τις Ένοπλες Δυνάμεις και τις προαγωγές στις Ένοπλες Δυνάμεις. Αυτό ξέρετε, ως δικαιολογητικό, το ότι είχαμε τις ενδιάμεσες εθνικές εκλογές, αποδεικνύει την επί χρόνια πελατειακή σχέση μεταξύ κομμάτων και των ενστόλων όλων των κατηγοριών ή των Ενόπλων Δυνάμεων ή των Σωμάτων Ασφαλείας για θέματα προαγωγών και μεταθέσεων. Είναι κάτι το οποίο σαφέστατα θα πρέπει να το διαχωρίσουμε από τη διαδικασία, δηλαδή όταν έχουμε εκλογές ή όχι, γιατί, όταν δεν το διαχωρίζουμε, τότε είναι σαν να βαράμε κουδουνάκια επάνω μας και να λέμε: εδώ είμαστε επειδή έχουμε αυτές τις κομματικές διασυνδέσεις ή έχουμε αυτά τα συγκοινωνούντα δοχεία. Πρέπει να παγώνουμε μια διαδικασία σε ένα ευνομούμενο δημοκρατικό κράτος, που δεν παρεμβαίνουν τα κόμματα και να προχωράει αυτομάτως. Τι σημασία έχει αν έχουμε ή δεν έχουμε εκλογές; Οπότε αντιλαμβάνομαι ότι είναι ένα τεχνικό ζήτημα. 
Εξάλλου ο εισηγητής μας, ο κ. Κουράκος, είπε ότι θα το ψηφίσουν οι Ανεξάρτητοι Έλληνες, παρ’όλο που, όπως ξέρετε, στο κίνημά μας έχουμε το δικαίωμα να πράττουμε κατά το Σύνταγμα, δηλαδή την ψήφο συνείδησης, αλλά εξηγήθηκε από τον κ. Κουράκο, οπότε δεν βάζω το ζήτημα αυτό στην κουβέντα μας.
Με την ευκαιρία, επειδή αναφέρομαι σε θέματα των Σωμάτων Ασφαλείας, δεν θα κάνω καμμία περαιτέρω συζήτηση για το περιστατικό το οποίο συνέβη την περασμένη εβδομάδα σ’ αυτήν τη συγκέντρωση που είχαμε οι Ανεξάρτητοι Έλληνες στους Στύλους του Ολυμπίου Διός, σε σχέση με το χημικό. Πρέπει να σας πω ότι τουλάχιστον το δικό μου το πολιτικό ήθος ή η παιδεία μου η προηγούμενη η δημοσιογραφική δεν με έβαλε στον πολιτικό πειρασμό την επόμενη ημέρα να αρχίσω να παίρνω σβάρνα τα κανάλια, για να έχω πολιτικά οφέλη από ένα περιστατικό το οποίο οπωσδήποτε είναι καταδικαστέο. Πρέπει απλά και μόνο να σας πω ότι συναντήθηκα με εκείνους, οι οποίοι ήταν εμπλεκόμενοι σ’ αυτήν την ιστορία -αναφέρομαι στους δύο αστυνομικούς των ΜΑΤ- και από εκεί και πέρα το κρατώ, διότι θεωρώ ότι κάποια πράγματα είναι δικά μου, απλά και μόνο με την παράκληση τού να υπάρχει μια ψυχραιμότερη αντιμετώπιση και πολύ περισσότερο, όταν βίωσα αυτά τα οποία κατέγραφα ως δημοσιογράφος.
Με την ευκαιρία αυτή, πρέπει επίσης να σας πω ότι έχουν επανειλημμένα ληφθεί αποφάσεις από το Υπουργείο σας -από Υπουργούς που προϋπήρχαν- το να φύγει, για παράδειγμα, η Αστυνομία από τα γήπεδα. 
Κύριε Υπουργέ, αυτό πρέπει να το κάνετε. Είναι ανώνυμες εταιρείες. Κι αν δεν μπορείτε μόνος σας, συνεννοηθήτε με τον αρμόδιο Υφυπουργό Αθλητισμού τον κ. Ιωαννίδη. 
Δεν μπορεί τελικά σε αυτήν την οικουμένη να υπάρχουν ένα σωρό παραδείγματα εφαρμογής νόμων, διαδικασιών, διατάξεων και να μην μπορούμε να τα αντιγράψουμε στο ακέραιο, ως είναι. Πιστεύω ότι το αγγλικό σύστημα είναι το καλύτερο. Εφαρμόστε το σύστημα αυτό, για να φύγει η Αστυνομία από τα γήπεδα και για να έχετε κι άλλους αστυνομικούς για την ασφάλεια του πολίτη. 
Διότι δεν σας κρύβω, για παράδειγμα, ότι στη Σάμο, στην τελευταία μου επίσκεψη –επειδή την έχω υπό την κοινοβουλευτική μου εποπτεία- διαπίστωσα ότι σε δύναμη διακοσίων πενήντα ανδρών υπάρχουν μόνο εκατόν πενήντα αστυνομικοί, οι οποίοι τις τελευταίες εβδομάδες δεν έκαναν τίποτε άλλο, παρά να ασχολούνται με την αθρόα λαθρομετανάστευση. Οι πολίτες αισθάνονται ότι είναι μόνοι τους απέναντι στο οποιοδήποτε κοινό έγκλημα, ακόμη και σε μια τροχαία παράβαση, διότι οι περισσότεροι ασχολούνται με τα κύματα που φτάνουν εκεί των λαθρομεταναστών. 
Επίσης, κύριε Υπουργέ, θα σας παρακαλέσω –κι αυτό είναι ένα απολύτως ανθρώπινο θέμα, κυρίες και κύριοι συνάδελφοι και το θέτω παρ’όλο που είμαι εκτός θέματος, αλλά αφορά αστυνομικό- να κοιτάξετε με ιδιαίτερη φροντίδα το θέμα του αστυνομικού της Ομάδας «ΔΙΑΣ» της Λέσβου, του Στράτου Δούκα.
Κυρίες και κύριοι συνάδελφοι, ο συγκεκριμένος αστυνομικός νύχτα με τη μοτοσυκλέτα του περιπολούσε και αντελήφθη δυο, οι οποίοι επίσης με μοτοσυκλέτα κινούντο υπόπτως και τους καταδίωξε. Τελικά αποδείχθηκε ότι πράγματι είχαν βεβαρημένα ποινικά μητρώα τουλάχιστον, εξ όσων γνωρίζω –και δεν νομίζω να κάνω λάθος- και προκειμένου να διαφύγουν μοτοσυκλέτα με μοτοσυκλέτα τον κλώτσησαν και τον πέταξαν μέσα στη θάλασσα πάνω σε βράχια. Ο αστυνομικός σώθηκε από πνιγμό, γιατί μέσα στα τραύματά του, το κεφάλι του έγερνε μέσα στο νερό και θα πνιγόταν. Ο αστυνομικός σώθηκε μεν, αλλά έμεινε παράλυτος από τη μέση και κάτω, γιατί έχει βαρύτατα τραύματα στη σπονδυλική του στήλη. 
Πρέπει να σας πω, κύριε Υπουργέ, ότι την περασμένη εβδομάδα η Ένωση των Φαρμακοποιών της Λέσβου αποφάσισε να του δίνουν δωρεάν ό,τι χρειάζεται, στο πλαίσιο της ανάρρωσής του, γιατί το Υπουργείο τον έχει ξεχασμένο. Γνωρίζω ότι κάνατε μια παρέμβαση και του δώσατε οφειλόμενα χρήματα τώρα τελευταία. Αυτό το παλληκάρι όμως χρειάζεται να πάει και στο εξωτερικό για να κάνει την όποια εγχείρηση, μήπως και κουνήσει το ένα του πόδι. Το παλικάρι αυτό είναι αστυνομικός του ελληνικού κράτους. 
Ένα τελευταίο που θα ήθελα να θέσω είναι το θέμα του ότι κάποια στιγμή θα πρέπει να υπάρξει σχέση εμπιστοσύνης μεταξύ αστυνομίας και πολιτών, παρόλο που βεβαίως, οι καταστάσεις δε βολεύουν. Διότι γνωρίζετε πολύ καλά ότι όπως έρχονται τα πράγματα σε λίγες μέρες, θα έχουμε σαφέστατα μια λαϊκή δυσαρέσκεια με όλο αυτό το τσουνάμι των μέτρων που έρχεται. 
Δεν μπορεί, όμως, μέσα από την αντιπαράθεση αστυνομίας και πολιτών στο δρόμο –και θα συμφωνήσω με τον κ. Λαφαζάνη, ότι οι συγκεντρώσεις είναι πολιτικές, έχουν ένα πολιτικό περιεχόμενο- να έρχεται ο πολίτης απέναντι από την Ελληνική Αστυνομία, όταν αυτή –και θα συμφωνήσω εδώ με τον κ. Χρυσοχοΐδη- είναι το απολύτως διατεταγμένο Σώμα του να υπηρετεί τους νόμους και να διασφαλίζει την έννομη τάξη στη χώρα μας. 
Κύριε Υπουργέ, σας παρακαλώ πάρα πολύ να δούμε το θέμα του κ. Δούκα. Πρόκειται για ένα παλικάρι μέσα από τις δικιές μας οικογένειες. 
Θα ήθελα να πω στα παιδιά που μας παρακολουθούν ότι υπάρχουν κι άλλοι Βουλευτές οι οποίοι βρίσκονται σε Επιτροπές αυτή τη στιγμή. Είμαστε όλοι εδώ. Απλά, σε αυτή τη συζήτηση που κάνουμε, είμαστε λιγότεροι, γιατί οι υπόλοιποι κουβεντιάζουν τα πολύ σημαντικά οικονομικά θέματα, τα θέματα εξωτερικής πολιτικής, οπότε μη μας παίρνετε με στραβό μάτι. Ο ναός της δημοκρατίας λειτουργεί. Να είστε βέβαιοι γι’ αυτό. 
Ευχαριστώ πολύ, κύριε Πρόεδρε, και για την ανοχή σας.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"38159"," Ευχαριστώ, κύριε συνάδελφε.
Κυρίες και κύριοι συνάδελφοι, θα ήθελα να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού πρώτα ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί από το Δημοτικό Σχολείο Τολού Αργολίδας. 
Η Βουλή τούς καλωσορίζει.
(Χειροκροτήματα από όλες τις πτέρυγες τής Βουλής)
Το λόγο έχει ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38160"," Με τη σειρά μου θέλω να καλωσορίσω τα παιδιά και να τους πω: Μη φοβάστε! Να μη φοβάστε την αριστερή τρομοκρατία. Δυνατά, ελληνικά και στα δεκαπενταμελή και μέσα στις τάξεις σας! 
Ο κύριος Υπουργός είπε ότι δεν είχε την πρόθεση να πάρει το λόγο. Την ίδια πρόθεση είχα και εγώ. Εξάλλου ο συναγωνιστής κ. Γερμενής ανέπτυξε στο χρόνο που διέθετε, όσο το δυνατόν καλύτερα τις θέσεις μας. Προκληθήκαμε όμως όχι μόνο ως κόμμα, προκληθήκαμε ως λογικοί άνθρωποι. 
Ακούστηκε λοιπόν από επίσημα χείλη –πιο επίσημα δεν γίνεται- από πλευράς Υπουργείου Δημοσίας Τάξεως το εξής: «Το κράτος μπορεί να πιάσει τους «μπαχαλάκηδες» όποια στιγμή θέλει, αλλά δεν το κάνει, γιατί υφίσταται τις πιέσεις από συγκεκριμένες πολιτικές παρατάξεις, δηλαδή την Αριστερά». 
Τα είπε όλα ο κ. Δένδιας σήμερα, τα είπε όλα σε μία κρίση ειλικρινείας. Εάν αυτό που είπε, δεν είναι αντιποίηση αρχής, τότε τι είναι; Είναι Υπουργός ο κ. Δένδιας ή παριστάνει τον Υπουργό; 
Τι ήταν αυτό που είπατε σήμερα; Ομολογία λοιπόν από την παράταξή σας, μία ομολογία κατ’ ουσίαν παράβασης καθήκοντος. Εσείς και η παράταξή σας, η «ελαφροδεξιά». Κύριε Πρόεδρε, «χαζοχαρούμενη» είχε αποκαλεστεί κάποτε σε αυτήν εδώ την Αίθουσα, πριν από καιρό και διεγράφη από τα Πρακτικά. Οπότε, καλώς να μην επαναληφθεί αυτή η λέξη. Να μη χρησιμοποιούμε, λοιπόν αυτόν τον όρο, θα πούμε όμως μία μεγάλη αλήθεια, που την κατανοούν πλέον και οι τελευταίοι ψηφοφόροι που σας έχουν απομείνει στη Νέα Δημοκρατία. Ποια είναι αυτή; Ότι η παράταξή σας είναι πλέον και ανίκανη και επικίνδυνη τόσο για θέματα δημοσίας τάξεως και ασφαλείας του τόπου όσο και συνολικά γι’ αυτήν καθαυτήν την Ελλάδα.
Το καλύτερο που θα είχατε να κάνετε, κύριε Υπουργέ, και να προσφέρετε έστω και για μία, μοναδική και τελευταία φορά στον τόπο, θα ήταν τώρα άμεσα! Μετά από αυτό που είπατε, σήμερα να παραιτηθείτε. Θα προσφέρετε και στα Σώματα Ασφαλείας. 
Κύριε Πρωθυπουργέ, απών από αυτήν την Αίθουσα ως συνήθως, γιατί αυτή η εμμονή σε αυτό το πρόσωπο για το Υπουργείο Δημοσίας Τάξεως; Μήπως σας κάνει όλα τα χατίρια, τόσο σε εσάς όσο ενδεχομένως και σε άλλους εξωθεσμικούς παράγοντες; 
Για τον έτερο πρώην Υπουργό Δημοσίας Τάξεως. Είναι σε επιτροπές, παιδιά, μάλλον κάπου πήγε, Εννοώ τον κ. Χρυσοχοΐδη, τον φιλομαθή αναγνώστη του μνημονίου, τον άνθρωπο που ψήφισε το μνημόνιο, τιμώντας τη βουλευτική και κομματική του ιδιότητα. 
Ο κ. Χρυσοχοΐδης στο λόγο του, τον άκουσα προσεκτικά, είπε πως δεν γνωρίζει πού βρίσκεται το γραφείο περιστατικών βίας. Εδώ, κύριε Χρυσοχοΐδη, δεν γνωρίζατε τι γράφει το μνημόνιο και το ψηφίσατε, το γραφείο περιστατικών βίας σάς μάρανε; Να του μεταφέρετε του κυρίου. 
Και αν θέλετε να προσφέρετε και εσείς έστω και την τελευταία στιγμή μία προσφορά στην Ελληνική Αστυνομία, κύριε Χρυσοχοΐδη, να αποσύρετε τουλάχιστον κάποιους από την πολυπληθή αστυνομική σας φρουρά.
Ξέρετε, εμείς δεν έχουμε ούτε έναν αστυνομικό προσωπική συνοδεία, με παράνομη απόφαση. Δεν έχουμε αστυνομικούς, έχουμε όμως όπλα. Έχουμε όπλα την πίστη μας και τη συμπαράσταση του αγωνιζόμενου ελληνικού λαού, ενός λαού που αύριο όπως και πριν από λίγο καιρό στη γενική απεργία, όπως έκανε και στην επίσκεψη της φράου Μέρκελ, της φίλης σας, έδωσε στους δρόμους ένα βροντερό «παρών».
Η Χρυσή Αυγή θα είναι παρούσα. Θα είναι παρούσα και πάλι, χωρίς μπλούζες, χωρίς κομματικές σημαίες. Θα είμαστε κατά μόνας, χωρίς καμμία διάθεση η απεργία του ελληνικού λαού να γίνει πεδίο ψηφοθηρικό, όπως κάνουν χρόνια τώρα τα κόμματα της Αριστεράς και όχι μόνο. 
Τώρα για τον κύριο της Νέας Δημοκρατίας που μίλησε για τη Χρυσή Αυγή να πω ότι θα έπρεπε να ήταν αυτός ο τελευταίος που θα μπορούσε να μιλήσει για εμάς –συγγνώμη, μέχρι και τα έντομα είναι εναντίον μας εδώ, όχι μόνο τα έξι κόμματα- θα έπρεπε να ήταν ο τελευταίος που θα μπορούσε να κάνει αυτήν την κακόβουλη και κακοήθη επίθεση και όχι κριτική. Ξέρετε, η κριτική για εμάς είναι καλοδεχούμενη αλλά, όταν δεχόμεθα τέτοιες επιθέσεις, θα λαμβάνετε τις πρέπουσες απαντήσεις και μέσα σε αυτήν την Αίθουσα αλλά και με τις αγωγές. Θα πληρώσετε γι’ αυτά που λέτε και τα έσοδα θα πάνε πάλι στο κοινωνικό έργο της Χρυσής Αυγής. Για τον κύριο λοιπόν αυτόν χρωστάμε μία απάντηση και να πούμε ότι έχουν γνώση οι φύλακες.
Κύριοι της Νέας Δημοκρατίας, επειδή πριν από λίγη ώρα συζητήθηκε η περίπτωση της άρσης της ασυλίας τού συναγωνιστή μας Κωνσταντίνου Μπαρμπαρούση. Θα περιμένουμε λοιπόν με ενδιαφέρον τη συζήτηση και της δικής του –μιλώ για τον κύριο που μίλησε προηγουμένως- άρσης ασυλίας, αν και όταν έρθει στην Ολομέλεια με την κατηγορία της πλαστογραφίας, παρακαλώ. 
Ποια γραμμάτια πληρώνει αυτός ο «λαγός», αυτός ο «νεότευκτος» Βουλευτής; Έτσι αποκάλεσε τον εαυτό του σε αυτήν εδώ την Αίθουσα και προκάλεσε τα έντονα μειδιάματα όλων μας. Το να μιλάμε λοιπόν απαντώντας του σε κενά έδρανα, όπως είπε, είναι κάτι που γίνεται.
Χθες είχαμε δύο ερωτήσεις. Η μία ήταν σχετικά με τη Βόρειο Ήπειρο και τις παράνομες βίζες που δίδονται σε Τούρκους υπηκόους, για να επισκεφθούν την Ελλάδα και η άλλη ερώτηση ήταν για εσάς, κύριε Δένδια, του συναγωνιστή μας  κ. Κουκούτση, σχετικά με το στρατόπεδο φιλοξενίας λαθρομεταναστών στην Κόρινθο.
Από την παράταξη της Νέας Δημοκρατίας ήσαν δύο Βουλευτές και μόνο. 
Από το ΠΑΣΟΚ ουδείς.
Ρωτώ λοιπόν –εκεί απέναντι είναι η κάμερα- γιατί, όταν γίνονται αυτές οι ερωτήσεις, η κάμερα να παίρνει μόνο τον ερωτώντα Βουλευτή και τον ερωτώμενο Υπουργό και να μην παίρνει πλάνα από όλη την Αίθουσα; Γιατί δεν δείχνει το σύνολο της Αιθούσης; Τι φοβούνται; Μήπως, επειδή έτσι θα έχει ο λαός την εικόνα και θα εδραιώσει την άποψη ότι εδώ έχουμε να κάνουμε, όχι μόνο με ληστάρχους της λίστας Λαγκάρντ, αλλά έχουμε να κάνουμε με κοινούς κοπανατζήδες και αργόσχολους που βγάζουν το ψωμί τους ή καλύτερα το παντεσπάνι τους στις πλάτες του ελληνικού λαού;
Η Χρυσή Αυγή λοιπόν δεν ενδιαφέρεται για τα κενά έδρανα ούτε για το θέατρο που παίζεται μέσα εδώ. Εμείς κάνουμε το καθήκον μας και εντός και εκτός Βουλής. Η ζωή είναι έξω, στο λαό. Η Χρυσή Αυγή είναι το μοναδικό κόμμα που μπορεί να κάνει συγκεντρώσεις χιλιάδων ατόμων και να εγκαινιάζει πολιτικά γραφεία, τοπικές οργανώσεις σε όλη την Ελλάδα. Η Χρυσή Αυγή είναι η ανερχόμενη δύναμη ελευθερίας για τον τόπο και κανένας αγορητής δικός σας και καμμία ασφαλίτικη νοοτροπία δεν μπορούν να τη σταματήσουν. Το ξέρετε αυτό και γι’ αυτό τρέμετε. Τρέμετε τη λαϊκή οργή, η οποία καταγράφεται και στις δημοσκοπήσεις και θα καταγραφεί σύντομα και στις επερχόμενες εκλογές. Ερχόμαστε και θα ξεβρωμίσουμε τον τόπο.","ΧΡΗΣΤΟΣ ΠΑΠΠΑΣ",418
"38161"," Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μαυρουδής Βορίδης και μετά ο κ. Σπυρίδων Χαλβατζής. Εκτός εάν θέλετε, κύριοι συνάδελφοι, να αλλάξετε αμοιβαία.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"38162"," Ό,τι θέλει ο συνάδελφος, κύριε Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"38163"," Ας μιλήσει ο κ. Βορίδης.
(Στο σημείο αυτό αποχωρεί από την Αίθουσα η Κοινοβουλευτική Ομάδα της Χρυσής Αυγής)","ΣΠΥΡΙΔΩΝ ΧΑΛΒΑΤΖΗΣ",534
"38164"," Κατά τ’ άλλα κατηγορούν για κενά έδρανα. Δεν είναι δυνατόν να φεύγετε.","ΗΛΙΑΣ ΒΛΑΧΟΓΙΑΝΝΗΣ",64
"38165"," Θέλετε να κάτσουμε;","ΕΥΣΤΑΘΙΟΣ ΜΠΟΥΚΟΥΡΑΣ",349
"38166"," Κατά τ’ άλλα σέβονται τη δημοκρατία και τους ομιλητές.","ΗΛΙΑΣ ΒΛΑΧΟΓΙΑΝΝΗΣ",64
"38167"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σε ένα σχέδιο νόμου το οποίο στην πραγματικότητα έχει ένα εξαιρετικά περιορισμένο εύρος, γενικεύθηκε μια συζήτηση και θα σημειώσω το εξής, κατά τη γνώμη μου, εξαιρετικά ενδιαφέρον. Η συζήτηση αυτή γενικεύθηκε για το ρόλο, τη σημασία και το έργο της Ελληνικής Αστυνομίας, αλλά εστιάστηκε, από την άλλη μεριά, κυρίως στα ζητήματα της πολιτικής βίας ή της αντιμετώπισης, αν θέλετε, της πολιτικής βίας, που κατ’ άλλους δεν θα έπρεπε να ορίζεται ως πολιτική βία, αλλά, εν πάση περιπτώσει, άνοιξε αυτή η συζήτηση.
Το πρώτο πράγμα που θα ήθελα να πω είναι ότι η Ελληνική Αστυνομία έχει ένα πολύ ευρύτερο, σημαντικότερο και χρησιμότερο έργο: αυτό της αντιμετώπισης της εγκληματικότητας. Η πολιτική βία είναι ένα μικρό μέρος του συνόλου της εγκληματικότητας και αυτό από το οποίο πρωτίστως και κυρίως υποφέρει ο πολίτης, είναι κυρίως αυτό, η καθημερινή εγκληματικότητα, η μικρή και μεγάλη παραβατικότητα, πράξεις ηθικοκοινωνικής απαξίας, άλλες μικρότερες, άλλες μεγαλύτερες, οι οποίες όμως θίγουν καθημερινά έννομα αγαθά. Και αυτήν την επιβολή του νόμου είναι, που πρέπει να αποπειραθεί να αντιμετωπίσει η Ελληνική Αστυνομία. 
Και εκεί δεν μπορώ παρά να συμφωνήσω με τον εισηγητή της Νέας Δημοκρατίας για το πόσο έχει σημασία η ηθική μας στάση απέναντι στην Ελληνική Αστυνομία και απέναντι σε αυτό το τεράστιο έργο το οποίο προσπαθεί να επιτελέσει και τις τεράστιες προσπάθειες που κάνει και που πάντως πρέπει να τις αναγνωρίσουμε. Καμμία αναγνώριση δεν είναι αρκετή για αυτόν τον αγώνα που δίνουν καθημερινά νέοι άνθρωποι με κίνδυνο της ζωής τους, νέοι άνθρωποι οι οποίοι καθημερινά τραυματίζονται, νέοι άνθρωποι οι οποίοι έχουν χάσει τις ζωές τους στην αντιμετώπιση αυτών ακριβώς των φαινομένων που πλήττουν, ξαναλέω, καίρια έννομα αγαθά, τη ζωή των πολιτών, τη σωματική ακεραιότητα των πολιτών, την περιουσία των πολιτών, την τιμή τους, την ηθική τους υπόσταση. Αυτό είναι το κύριο έργο της Ελληνικής Αστυνομίας.
Γιατί εστιάζουμε αλλού -και αυτό είναι ενδιαφέρον- αντί να αναγνωρίσουμε τις σημαντικές επιτυχίες τις οποίες έχει η Ελληνική Αστυνομία, όπως ήδη πρόσφατα σε αυτόν το συγκεκριμένο τομέα και αντί να επαινέσουμε και να τις πιστώσουμε στον πολιτικό της προϊστάμενο, τον νυν Υπουργό; Να θυμίσω δύο μεγάλες υποθέσεις; Η υπόθεση αυτής της αγριοτάτης απόπειρας ανθρωποκτονίας του κοριτσιού στην Πάρο, που συνελήφθη ο δράστης μετά ακριβώς από επιτυχείς ενέργειες της Ελληνικής Αστυνομίας, αλλά και τη σύλληψη εκείνου του φερόμενου, εν πάση περιπτώσει, ως τελέσαντος την ανθρωποκτονία, ταξιτζή στην Πάρο, ο οποίος πάλι φέρεται να είναι τμήμα, μέρος ενεργό μιας εγκληματικής οργάνωσης, μιας τρομοκρατικής οργάνωσης. Είναι δύο πολύ σημαντικές στιγμές της Ελληνικής Αστυνομίας, δύσκολες στην εξιχνίασή τους, οι οποίες πρέπει να της πιστωθούν.
Αυτά δεν τα αναγνωρίζουμε, ενώ είναι μεγάλα και κεντρικά κομμάτια. Δεν αναγνωρίζουμε εδώ μέσα, σε αυτήν τη γενικευμένη συζήτηση, κυρίες και κύριοι συνάδελφοι, τη μεγάλη αλλαγή που ζουν οι πολίτες στο κέντρο της Αθήνας. Είναι μια πολύ σημαντική παρέμβαση και η παρέμβαση αυτή τι λέει; Προς Θεού, δεν ισχυρίζομαι ότι ελύθη το πρόβλημα της παράνομης μετανάστευσης ούτε ισχυρίζεται, νομίζω, η Κυβέρνηση ότι έλυσε συνολικά ένα πραγματικά ταλαιπωρημένο κέντρο της Αθήνας από φαινόμενα που είχαν φτάσει σε ακραίο σημείο εγκληματικότητας. 
Αλλά δεν μπορεί κανείς να μη δει τη διαφορά. Δεν μπορεί κανείς να μην την αναγνωρίσει, γιατί την αναγνωρίζουν οι πολίτες οι ίδιοι. Δεν μπορεί κανείς να μην αναγνωρίσει ότι γίνεται μια τεράστια προσπάθεια ανάκτησης των πόλεων και με την επιχείρηση η οποία έγινε στο Ζεφύρι, που δεν μπορεί να είναι μεμονωμένη, αλλά πρέπει να είναι συνεχής η προσπάθεια γι’ αυτό. Είναι μια τεράστια υλοποίηση της προεκλογικής δέσμευσης της Νέας Δημοκρατίας για την ανάκτηση των πόλεών μας. Δεν μπορεί να μην τα αναγνωρίσουμε αυτά, χωρίς ταυτόχρονα να λέμε ότι μένουν πάρα πολλά να γίνουν. 
Αλλά να υπομνήσω και κάτι: γιατί αυτά που αλλάζουν το τοπίο, γίνονται σήμερα, γίνονται αποτελεσματικά, γίνονται με σεβασμό των ανθρωπίνων δικαιωμάτων, γίνονται μέσα στο πλαίσιο ενός κράτους δικαίου και δεν μπορούσαν να γίνουν όλα τα προηγούμενα χρόνια;
Τι είναι αυτό το οποίο αλλάζει; Για να δούμε από ένα σημείο και πέρα τη σημασία και του πολιτικού περιβάλλοντος. Κακά τα ψέματα όμως αυτό είναι κάτι που πρέπει να πιστωθεί προσωπικά και στις κατευθύνσεις που έχει δώσει ο Πρωθυπουργός Αντώνης Σαμαράς αλλά βεβαίως και ο παρών Υπουργός. Δεν είναι κακό να το αναγνωρίσουμε, να αναγνωρίσουμε τα βήματα και να συμφωνήσουμε ότι πράγματι υπάρχει μια κατεύθυνση αποτελεσματικής υπεράσπισης κεντρικών αγαθών για τους πολίτες. Δεν είναι κακό να το πούμε αυτό. Γιατί είναι κακό να το αναγνωρίσουμε αυτό, προσθέτοντας στην κριτική μας ότι μένουν ακόμα πολλά να γίνουν και πρέπει να συνεχίσουμε σ’ αυτήν την κατεύθυνση; 
Δεν συζητήσαμε όμως, κυρίες και κύριοι συνάδελφοι, γι’ αυτό, γι’ αυτά τα μεγάλα και σημαντικά βήματα. Μιλήσαμε και επικεντρωθήκαμε στα μεγάλα ζητήματα της αντιμετώπισης της πολιτικής βίας. Δεν θα αποφύγω τον πειρασμό να μπω σε αυτήν τη συζήτηση και να πω ότι εδώ χρειαζόμαστε καθαρές κουβέντες από όλες τις πτέρυγες.
Το βασικό ερώτημα είναι το εξής και εδώ πρέπει να τοποθετηθούμε. Την πολιτική βία θα την καταδικάζουμε ανάλογα με το χρώμα της ή ως τέτοια; Υπάρχει μια καλή πολιτική βία που παραδείγματος χάριν υπηρετεί την επανάσταση, υπηρετεί τα ιδεώδη της κομμουνιστικής Αριστεράς, υπηρετεί τα ιδεώδη μιας άλλης, ριζοσπαστικής Αριστεράς και επειδή υπηρετεί αυτά τα ιδεώδη, τότε αυτή η βία είναι καλή, έχει θετικό ηθικό πρόσημο; Και από την άλλη πλευρά, υπάρχει μια άλλη πολιτική βία η οποία παραδείγματος χάριν υπηρετεί τα πατριωτικά ιδανικά, την αντίσταση του λαού σε ένα παρηκμασμένο πολιτικό σύστημα –οτιδήποτε άλλο πρόσημο μπορεί να βάλει κανένας- και άρα αυτή η πολιτική βία για κάποιους ομοίους είναι καλή, δηλαδή προς τους μετανάστες; 
Άρα αυτή η άλλη πολιτική βία για κάποιους είναι καλή; Άρα θα τοποθετούμαστε απέναντι στην πολιτική βία ανάλογα με το ιδεολογικό της πρόσημο, ανάλογα με το ιδεολογικό της περιεχόμενο; Με δύο λόγια ο δολοφόνος που εκτελεί κάποιον που θεωρεί ότι είναι πολιτικός του αντίπαλος, εμείς δεν θα τον κρίνουμε ως δολοφόνο, δεν θα τον κρίνουμε ως τρομοκράτη, αλλά θα τοποθετούμαστε απέναντί του ανάλογα με  το ποια πολιτική δολοφονία διέπραξε, ανάλογα με το ποιον σκότωσε; Αυτή είναι η σκέψη που υπάρχει στην Αίθουσα;
Εδώ λοιπόν πρέπει να είμαστε καθαροί. Υπάρχει μια απλή τοποθέτηση. Η πολιτική βία είναι κακή ανεξάρτητα από  το ποιο είναι το πρόσημό της. Ο ΣΥΡΙΖΑ ειδικά κάνει το εξής αναλυτικό άλμα. Λέει: «Εμείς δεν θέλουμε να τοποθετηθούμε στο θέμα αυτό, θέλουμε απλώς να εξηγήσουμε γιατί συμβαίνει αυτό. Θέλουμε να βρούμε τις κοινωνικές ρίζες αυτής της πολιτικής βίας, θέλουμε να βρούμε τα κοινωνικά αίτια». Αυτή είναι μια μεγάλη συζήτηση. Μπορούμε να κάνουμε μια μεγάλη συζήτηση πάνω σε αυτό, στα κοινωνικά αίτια. Εδώ όμως δεν είμαστε κοινωνιολογική σχολή, δεν είμαστε εγκληματολογική σχολή, εδώ είμαστε βουλευόμενο όργανο και παίρνουμε πολιτική θέση απέναντι στα φαινόμενα. Δεν τα αναλύουμε.  Δεν έχουμε εξηγητική προσέγγιση απλώς, αλλά χρησιμοποιούμε την ανάλυση για να πάρουμε τελικά μια πολιτική θέση. 
Εγώ θέλω να την ακούσω αυτήν την πολιτική θέση. Είναι μία ξεκάθαρη, απερίφραστη, χωρίς επιφυλάξεις καταδίκη της πολιτικής βίας; Τους καταδικάζουμε απερίφραστα, χωρίς αστερίσκους, χωρίς εξηγήσεις, τους κουκουλοφόρους; Λέμε ότι είναι καρκίνωμα και πρέπει να αντιμετωπιστούν; Καταδικάζουμε αυτήν τη βία που έχει ζήσει η Αθήνα όλα αυτά τα χρόνια, χωρίς περικοκλάδες και χωρίς φιοριτούρες; Γιατί έχει μεγάλη σημασία εν συνεχεία για την αντιμετώπισή τους. 
Γιατί εγκαλούμε, εν πάση περιπτώσει, τον παρόντα Υπουργό; Γιατί τους έβγαλε τις κουκούλες; Δεν είχε πει η Νέα Δημοκρατία προεκλογικά ότι θα βγάλουμε τις κουκούλες; Δεν ήταν αυτή η δέσμευσή μας και αντιστοίχως δεν υλοποιούμε την εντολή του ελληνικού λαού; Άρα τι θα έπρεπε να κάνουμε; Να φερόμαστε όπως φερόμασταν –συλλογικά εννοώ, ως πολιτεία- όλα αυτά τα χρόνια;
Να φερόμαστε με μια λογική ανοχής; Με μια λογική εξηγητική; Με μια λογική κατανόησης μετά την εξήγηση; Η απάντηση λοιπόν είναι όχι. Δεν είναι αυτή η θέση της Κυβέρνησης. Δεν είναι αυτή η θέση της Νέας Δημοκρατίας. Δεν το ανεχόμαστε. Δεν πρόκειται να σταματήσουμε να αντιμετωπίζουμε το φαινόμενο αυτό. Βεβαίως υπάρχουν αναλυτικές προσεγγίσεις. 
Και θα πω και το εξής: Δεν στενοχωριέμαι, κυρίες και κύριοι συνάδελφοι, λιγότερο από εσάς και το λέω αυτό ειλικρινά, γιατί έχω υπάρξει υπερασπιστής, είμαι υπερασπιστής και έχω ζήσει προσωπικά δράματα από κοντά. Ξέρω τι σημαίνουν οι φυλακίσεις και για τους ανθρώπους και για τις οικογένειές τους. Δεν το λέω μεμακρυσμένα ούτε αποστειρωμένα ούτε ξένως. Ξέρω τι σημαίνει για τα παιδιά τα οποία είναι σε νεαρές ηλικίες η τέλεση αυτών των αξιοποίνων πράξεων. Και προφανώς εκεί θα συνταχθώ με όλους όσοι λένε ότι δεν μας αρκεί μία ποινική καταστολή. Άλλο «δεν μας αρκεί μια ποινική καταστολή» και άλλο «δεν θα έχουμε ποινική καταστολή». Άλλο «χρειαζόμαστε ιδεολογικούς μηχανισμούς που να απαντάνε στα βασικά ζητήματα» -και εκεί είναι μία πολύ μεγάλη μάχη- και άλλο το να πούμε ότι δεν θα υπάρχει ποινική προστασία. Είναι τελείως διαφορετικά πράγματα. «Και τούτο ποιείν κακείνο μη αφιέναι». Και τα δύο, για να υπάρξει μία συνολική απάντηση. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Αλλά να το ξεκαθαρίσουμε όμως:  Δεν πρόκειται -και αυτό είναι ενδιαφέρον-    και εκεί καλούμε τον κύριο Υπουργό, να συνεχίσει το έργο το οποίο έχει ξεκινήσει στο συγκεκριμένο τομέα η Κυβέρνηση. Εμείς περιμένουμε. Θέλουμε να δούμε τη νομοθεσία για τις κουκούλες. Θέλουμε να δούμε την αλλαγή του Κώδικα Ποινικής Δικονομίας στο ζήτημα της προσωρινής κράτησης. Γιατί τι βλέπουμε; Βλέπουμε να συλλαμβάνει η Ελληνική Αστυνομία και εν συνεχεία βλέπουμε να αφήνονται ελεύθεροι από τα δικαστήρια. Πολλές φορές και ο ανακριτής έχει δεμένα τα χέρια, γιατί έχουμε φτιάξει ένα νομοθετικό πλαίσιο που τον υποχρεώνει να τους αφήσει ελεύθερους. Θέλουμε αποτελεσματικές παρεμβάσεις του ποινικού μηχανισμού, αλλά ταυτόχρονα θέλουμε μία μεγάλη ιδεολογική συζήτηση για τα φαινόμενα αυτά.","ΜΑΥΡΟΥΔΗΣ ΒΟΡΙΔΗΣ",69
"38168"," Πότε την κάνατε;","ΝΙΚΟΛΑΟΣ ΒΟΥΤΣΗΣ",75
"38169"," Εγώ θέλω να ελπίζω ότι στο χώρο αυτό, κύριε συνάδελφε, κάνουμε αυτήν τη συζήτηση.","ΜΑΥΡΟΥΔΗΣ ΒΟΡΙΔΗΣ",69
"38170"," Εμείς την προκαλέσαμε, όποτε την προκαλέσαμε.","ΝΙΚΟΛΑΟΣ ΒΟΥΤΣΗΣ",75
"38171"," Κύριε συνάδελφε, παρακαλώ, μη διακόπτετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38172"," Άρα λοιπόν να το ξεκαθαρίσουμε. 
Βρίσκω εξαιρετικά ενδιαφέρον ότι ο κύριος Υπουργός και η Κυβέρνηση στο συγκεκριμένο θέμα δέχεται μία ταυτόχρονη κριτική από δυο πτέρυγες: και από το ΣΥΡΙΖΑ και από τη Χρυσή Αυγή. Είναι επίσης ενδιαφέρον το γιατί δέχεται ο συγκεκριμένος Υπουργός, το συγκεκριμένο Υπουργείο συγκεκριμένη κριτική, την ώρα που ακριβώς είναι σαφέστατα αποτελεσματικότερες οι πολιτικές από το παρελθόν, στο ζήτημα της προστασίας της δημόσιας τάξης και των βασικών αυτών νομίμων αγαθών των πολιτών. Η απάντηση γι’ αυτό είναι η εξής: Αυτοί που αισθάνονται άβολα με το καθεστώς της επιβολής του νόμου και της τάξης, αυτοί είναι εκείνοι που αντιδρούν. Αλλά ταυτόχρονα το γεγονός ότι δέχεστε, κύριε Υπουργέ, αυτού του τύπου την κριτική, είναι εκείνο που δείχνει ότι η πολιτική τής Κυβέρνησης είναι στο σωστό δρόμο και σε αυτόν το δρόμο πρέπει να συνεχίσει. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"38173"," Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως της ασυλίας συναδέλφων Βουλευτών.
Ψήφισαν συνολικά 220 Βουλευτές. 
Για το συνάδελφο κ. Λεωνίδα Γρηγοράκο, υπέρ της άρσεως ασυλίας, δηλαδή «ΝΑΙ», ψήφισαν 23 Βουλευτές, κατά της άρσεως ασυλίας, δηλαδή «ΟΧΙ», ψήφισαν 196 Βουλευτές, ψήφισαν «ΠΑΡΩΝ» κανείς.
Λευκό 1.
Συνεπώς η αίτηση της εισαγγελικής αρχής απορρίπτεται.
Για τους συναδέλφους κυρίους  Χρήστο Κέλλα και Γεώργιο Λαμπρούλη, υπέρ της άρσεως ασυλίας, δηλαδή «ΝΑΙ», ψήφισαν 171 Βουλευτές, κατά της άρσεως ασυλίας τους, δηλαδή «ΟΧΙ», ψήφισαν 46 Βουλευτές, ψήφισαν «ΠΑΡΩΝ» 2 Βουλευτές.
Λευκό 1.
Συνεπώς η αίτηση της εισαγγελικής αρχής γίνεται δεκτή. 
Για τον συνάδελφο κ. Κωνσταντίνο Μπαρμπαρούση, υπέρ της άρσεως ασυλίας, δηλαδή «ΝΑΙ», ψήφισαν 218, κατά της άρσεως ασυλίας, δηλαδή «ΟΧΙ», ψήφισαν 3 Βουλευτές, ψήφισε «ΠΑΡΩΝ»  1 Βουλευτής. 
Λευκό 1. 
Συνεπώς η αίτηση της εισαγγελικής αρχής γίνεται δεκτή.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να μπει το πρωτόκολλο ψηφοφορίας σελ. 137α)
(Να καταχωριστούν τα ψηφοδέλτια σελ. 137β)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38174"," Επανερχόμαστε στη συζήτηση του νομοσχεδίου του Υπουργείου Δημόσιας Τάξης και Προστασίας του Πολίτη.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ. Χαλβατζής, για έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38175"," Κύριε Πρόεδρε, μιλήσαμε για τις κρίσεις των αξιωματικών αναφορικά με το νομοσχέδιο. Θεωρήσαμε απαράδεκτη τη μετάθεση των κρίσεων λόγω των εκλογών. Επισημάναμε τα προβλήματα που δημιουργήθηκαν για τους κρινόμενους και την ανάγκη να ληφθούν μέτρα για να μην επιβαρυνθούν οι συγκεκριμένοι κρινόμενοι. Ψηφίσαμε «ΠΑΡΩΝ» στην επιτροπή και σ’ αυτό θα μείνουμε.
Ήθελα να κάνω μερικά σχόλια σχετικά με το γιατί για άλλη μια φορά αναπτύχθηκε πολύ μεγάλη συζήτηση για τους κουκουλοφόρους και τη δράση διαφόρων στοιχείων που κατά καιρούς έχουν μετατρέψει την Αθήνα σε κόλαση. Βεβαίως δεν μιλάμε γενικά και αφηρημένα. Είμαστε συγκεκριμένοι και σαφείς. 
Για άλλη μια φορά θέλουμε να πούμε ότι όλοι όσοι αγωνίζονται, το κάνουν με το πρόσωπό τους καθαρό. Αγωνίζονται ενάντια στη συγκεκριμένη εξουσία, στα συγκεκριμένα προβλήματα. Επανειλημμένα για την αντιμετώπιση αυτών των προβλημάτων και τη βελτίωση της θέσης τους οι εργαζόμενοι παλεύουν ενάντια στην αντεργατική αντιλαϊκή πολιτική, ενάντια στην πολιτική που εφάρμοσαν και οι προηγούμενες κυβερνήσεις, όπως εφαρμόζει και η σημερινή τρικομματική Κυβέρνηση.
Επανειλημμένα έχουμε καταγγείλει και συγκεκριμένα έχουμε δηλώσει ότι το εργατικό, το ευρύτερο λαϊκό κίνημα, το ταξικό συνδικαλιστικό κίνημα δεν έχουν ουδεμία σχέση με τη δράση κουκουλοφόρων, με τη δράση και τη σύμπλευση πολλές φορές, μηχανισμών και υπηρεσιών του κράτους και του παρακράτους. 
Έχουμε καταγγείλει συγκεκριμένα ότι όλες αυτές οι δραστηριότητες σκοπό έχουν από τη μια μεριά να συκοφαντήσουν το οργανωμένο, το εργατικό λαϊκό κίνημα και από την άλλη να δίνουν δυνατότητα στις εκάστοτε κυβερνήσεις να θεσμοθετούν περιοριστικά μέτρα για τη δράση του εργατικού και λαϊκού κινήματος, για να δρουν ασύδοτα και πολλές φορές σε συνεργασία και οι κατασταλτικές δυνάμεις. 
Μιλήσαμε και για αύριο που έχουμε την πανεργατική απεργία, μια απεργία ενάντια στην αντεργατική, αντιλαϊκή πολιτική που εφαρμόζεται και από την τρικομματική Κυβέρνηση. Είναι μια καθαρή πολιτική της Ευρωπαϊκής Ένωσης των μονοπωλίων.
Στην Ελλάδα έχουμε μνημόνιο. Στην Αγγλία δεν έχουν μνημόνιο. Στη Γερμανία δεν έχουν μνημόνιο. Λαμβάνονται αντίστοιχα μέτρα. Έχει δημοσιευθεί –και δεν έχει διαψευσθεί- ότι εφτά εκατομμύρια εργάτες στη Γερμανία πληρώνονται με 400 ευρώ το μήνα. Η ηλικία συνταξιοδότησης είναι στα εξήντα πέντε έτη και πηγαίνει στα εξήντα εφτά, το ίδιο και στην Αγγλία. 
Είναι μια γενικότερη πολιτική των δυνάμεων του μεγάλου κεφαλαίου, των πολυεθνικών στο όνομα του ανταγωνισμού της Ευρωπαϊκής Ένωσης με τις Ηνωμένες Πολιτείες, με την Κίνα, την Ινδία, τη Ρωσία, τη Βραζιλία κ.λπ.. 
Αυτή είναι η πραγματικότητα. Τα μέτρα που λαμβάνονται είναι συνολικότερα και θέλουν να τσακίσουν την εργατική τάξη και όλους τους εργαζόμενους. Και εμείς βεβαίως καλέσαμε και καλούμε την εργατική τάξη και όλους τους εργαζόμενους να δώσουν τη μάχη. 
Όμως αυτό που επιβεβαιώνεται και από την πρωτομιλία του Υπουργού, είναι, ότι, για να περάσει μια αντεργατική, αντιλαϊκή πολιτική, είναι παράδοση πλέον ότι πρέπει να συνοδεύεται αυτή η πολιτική με τη δράση των κατασταλτικών μηχανισμών, με τη δράση των ΜΑΤ, με τη ρίψη χημικών. 
Αλήθεια πόσες ελλείψεις σε υποδομές και σε εξοπλισμό υπάρχουν στην Αστυνομία; Είναι γνωστά, έχουν αναφερθεί πολλές φορές και από τις συνδικαλιστικές ενώσεις των αστυνομικών. Ωστόσο εδώ ο Υπουργός μίλησε για εργατικές λαϊκές κινητοποιήσεις και σε κάποιο βαθμό συνδύασε αυτές τις κινητοποιήσεις και με την ανάγκη να έχει βαρέα όπλα η Αστυνομία. Να καλύψετε τις ανάγκες που υπάρχουν για την αντιμετώπιση των εγκληματικών πράξεων, των πράξεων εκείνων που διασυνδέονται με μηχανισμούς ντόπιους και ξένους. 
Πάντως ανεξάρτητα από τις δηλώσεις και τις τοποθετήσεις του Υπουργού, εμείς για άλλη μια φορά θέλουμε να καλέσουμε τους εργάτες, όλους τους εργαζόμενους,  τους αυταπασχολούμενους, τους επαγγελματοβιοτέχνες, τους μικρομεσαίους αγρότες, τους νέους και τους ανέργους, να μη φοβηθούν ούτε τη «λευκή» τρομοκρατία που αναπτύσσεται από τα Μέσα Μαζικής Ενημέρωσης και από κυβερνητικά στελέχη, γιατί τρομοκρατία εκφράζεται καθημερινά. Υπογραμμίζεται από τις δηλώσεις ότι, αν δεν πάρουμε την επόμενη δόση, θα καταστραφούμε.  Το έχουμε ακούσει αυτό περισσότερο από δέκα φορές. Θα καταστραφεί –λέει- η χώρα. Και αυτή είναι ανοιχτή τρομοκρατία και βία. 
Αυτό που καταστρέφεται καθημερινά, είναι πλατιά τμήματα της εργατικής τάξης, των λαϊκών στρωμάτων, των αυτοαπασχολούμενων, των νέων. Ενάμισι εκατομμύριο είναι οι άνεργοι. Έχουν καταστραφεί. 
Κι έχουμε βέβαια την πιο τρομοκρατική δήλωση που έχει εκφραστεί. Ο Υπουργός των Οικονομικών, ο κ. Στουρνάρας, δήλωσε ότι αν δεν πάρουμε αυτήν την δόση, θα πεθάνουμε όλοι από ασφυξία, δηλαδή ένα θάνατο οδυνηρό, σκληρό. 
Εμείς λοιπόν λέμε ότι δεν πρέπει αυτή η ανοιχτή επιχείρηση κατατρομοκράτησης των εργαζομένων, του λαού, των νέων, των ανέργων, να περάσει. Ανεξάρτητα από αυτές τις τρομοκρατικές δηλώσεις, από αυτόν τον βομβαρδισμό των τρομοκρατικών δηλώσεων, το Κομμουνιστικό Κόμμα Ελλάδος καλεί την εργατική τάξη, τους εργαζόμενους, να σηκώσουν ψηλά το κεφάλι τους, να οργανώσουν την πάλη τους, να συντονίζουν τον αγώνα τους, να συμπαραταχθούν με τις ταξικές δυνάμεις, να ενισχύσουν το ταξικό ρεύμα του συνδικαλιστικού κινήματος και αύριο να πάρουν μαζικά μέρος σε αυτήν την πανελλαδική, πανεργατική απεργία, να δώσουν το μήνυμα ότι δεν έχουν γονατίσει, να διεκδικήσουν αυτά που τους ανήκουν. 
Και φυσικά δεν είναι μόνο το αύριο. Εμείς καλούμε τους εργαζόμενους να συνεχίσουν την πάλη στα εργοστάσια, στις επιχειρήσεις, στους τόπους δουλειάς, στα σχολειά, στα πανεπιστήμια, στη γειτονιά, παντού, γιατί έτσι μπορούν να βρουν το δίκιο τους.","ΣΠΥΡΙΔΩΝ ΧΑΛΒΑΤΖΗΣ",534
"38176"," Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο  Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής σαράντα ένας μαθητές και μαθήτριες και τρείς εκπαιδευτικοί τους από το 62ο Δημοτικό Σχολείο Πάτρας του Νομού Αχαΐας.
Η Βουλή τούς καλωσορίζει κι ευχόμαστε καλή προκοπή.	
(Χειροκροτήματα απ’ όλες τις πτέρυγες της Βουλής)
Εισερχόμεθα στις ομιλίες των εισηγητών.
Ο κ. Βλαχογιάννης έχει το λόγο για επτά λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38177"," Ευχαριστώ πολύ, κύριε Πρόεδρε.
Θα ήθελα να ξεκινήσω με αυτά που ακούστηκαν περί αστυνομικής βίας σε αυτήν την Αίθουσα. Πολλές φορές ξέρετε ότι η Αστυνομία είναι υποχρεωμένη να χρησιμοποιήσει βία για να εφαρμόσει το νόμο. Αυτή είναι η βία που δικαιολογείται μέσα στο πλαίσιο των νόμων και του Συντάγματος. Αν εννοούμε αυτό, προφανώς καμμία αστυνομία δεν μπορεί να πει: «Ελάτε στην κλούβα. Όχι, δεν περνάω. Ευχαριστώ πολύ».
Αν εννοούμε όμως ότι γίνονται βασανιστήρια και υιοθετούμε άκριτα, κάποια δημοσιεύματα, τότε προφανώς προσβάλλουμε το σύνολο της Αστυνομίας, γιατί τέτοια γεγονότα ούτε έχουν αποδειχθεί και πιστεύω ότι δεν θα αποδειχθούν. Η Ελληνική Αστυνομία είναι μία από τις πιο δημοκρατικές αστυνομίες στην Ευρώπη. Εγώ θα ήθελα ένας συνάδελφος να μου πει ποια αστυνομία είναι πιο δημοκρατική στην Ευρώπη από την ελληνική. Δεν είναι ρητορικό το ερώτημα, αλλά είναι πραγματικό. Να μου πει ότι μία αστυνομία στην Ευρώπη -γιατί στην Ευρώπη ανήκουμε- δρα πιο δημοκρατικά από την Ελληνική Αστυνομία. Πιστεύω ότι δεν υπάρχει καμμία και γι’ αυτό πρέπει να είμαστε περήφανοι και πρέπει να στηρίξουμε αυτήν την Αστυνομία, αυτά τα παιδιά, που είναι παιδιά του λαού μας, παιδιά δικά μας.
Προφανώς, δεν υπάρχουν ακροδεξιοί πυρήνες, ακροδεξιοί θύλακες και αντιδημοκρατικοί θύλακες στην Ελληνική Αστυνομία. Προφανώς και δεν υπάρχουν. Η Αστυνομία λειτουργεί κάτω από τους κανόνες που θέτει η ελληνική δημοκρατία και υπακούει πάντοτε στην πολιτική ηγεσία.
Είπε ο Κοινοβουλευτικός Εκπρόσωπος της Αξιωματικής Αντιπολίτευσης ότι το μεταναστευτικό δεν είναι θέμα της Αστυνομίας. Προφανώς δεν είπε κανείς ότι είναι θέμα του Υπουργείου Δημόσιας Τάξης. Πρέπει να παραδεχτούμε όμως όλοι ότι το μεγαλύτερο μέρος του μεταναστευτικού είναι οι παράνομες μεταναστευτικές ροές και η διαχείριση αυτών των παράνομων αλλοδαπών. Αυτό κατ’ εξοχήν είναι έργο του Υπουργείου Δημόσιας Τάξης.
Προφανώς δεν εννοούσε κανείς ότι, το ποιοι θα έρθουν στην Ελλάδα, είναι μόνο αρμοδιότητα του Υπουργείου Δημόσιας Τάξης. Νόμιμα θα έρθουν. Είναι θέμα και του Υπουργείου Εξωτερικών και του Υπουργείου Απασχόλησης, αλλά η διαχείριση των παράνομων μεταναστευτικών ροών είναι κατ’ εξοχήν έργο της Ελληνικής Αστυνομίας και του Υπουργείου Δημόσιας Τάξης, αν και δεν θα έπρεπε να είναι μόνο του Υπουργείου Δημόσιας Τάξης.
Εγώ, προσωπικά, ποτέ δεν κατανόησα πώς είναι δυνατόν δίπλα από περιπόλους στρατιωτών να διέρχονται αλλοδαποί και να εισέρχονται στο ελληνικό έδαφος. Επίσης ποτέ δεν κατάλαβα, γιατί θα πρέπει το Υπουργείο Εθνικής Άμυνας να φυλάσσεται από την Ελληνική Αστυνομία. Δεν είναι μόνο η Ελληνική Αστυνομία σ’ αυτό το κράτος να εφαρμόζει τη νομιμότητα.
Διερωτήθηκαν πολλοί, γιατί μετατέθηκαν οι κρίσεις. Όλοι ξέρουμε ότι μετατέθηκαν για λόγους που έχουν σχέση και με την οικονομική κατάσταση της χώρας και δευτερευόντως με τις εκλογικές αναμετρήσεις. Όμως ξέρουμε ότι κατά την προεκλογική περίοδο -και η προεκλογική περίοδος ήταν ο Μάρτης, γιατί οι εκλογές ήταν προγραμματισμένες για τον Απρίλη- απαγορεύεται να γίνονται και μετακινήσεις και μεταθέσεις γενικότερα στελεχών. Εκ των πραγμάτων επομένως, έπρεπε να πάνε πίσω και δημιούργησαν αυτές τις παρενέργειες.
Παραβλέπω αυτά που ειπώθηκαν από τον Κοινοβουλευτικό Εκπρόσωπο της Χρυσής Αυγής για «ελαφρά δεξιά». Δηλαδή δεν ξέρω αν εμείς είμαστε η «ελαφρά δεξιά» και αυτοί εννοούν τον εαυτό τους «βαριά δεξιά». Είναι θέμα τού πώς εννοεί κανείς και το «ελαφριά» και το «δεξιά».
Εμείς πάντως είμαστε περήφανοι που υπηρετούμε αυτήν την παράταξη, που θεμελίωσε τη δημοκρατία στην Ελλάδα και είναι βασικός πυλώνας του πολιτικού συστήματος του τόπου. Προφανώς δεν θα απολογηθούμε για το τι κάνουμε στον εκπρόσωπο της Χρυσής Αυγής. Απολογούμαστε στους ψηφοφόρους μας, στους Έλληνες πολίτες.
Ως προς αυτά που είπε ο εισηγητής των Ανεξαρτήτων Ελλήνων, ο κ. Κουράκος, έχει δίκιο, κύριε Υπουργέ, ίσως στο θέμα της μοριοδότησης. Θα πρέπει να το δούμε γιατί να μοριοδοτείται όποιος είναι στην Υπηρεσία Εσωτερικών Υποθέσεων ή να του δίνουμε το δικαίωμα να πάει στον τόπο συμφερόντων του μετά από μία ολιγόχρονη παραμονή σε αυτήν την υπηρεσία και αυτός που είναι, παραδείγματος χάριν, στην Ομάδα «ΔΙΑΣ», που διακινδυνεύει κάθε μέρα τη ζωή του, να μην παίρνει κάποια μπόνους, μόρια παραπάνω, για να πάει στον τόπο συμφερόντων του, δεν είναι δίκαιο. Πιστεύω ότι είναι ευκαιρία να ανοίξουμε αυτό το θέμα, γιατί υπάρχουν μάχιμες υπηρεσίες όπου θα πρέπει να επιβραβεύσουμε αυτά τα παιδιά, που δίνουν καθημερινά τη μάχη με το έγκλημα και όχι να επιβραβεύουμε αυτούς που είναι σε άλλες υπηρεσίες, που προσφέρουν και αυτοί, αλλά προφανώς δεν προσφέρουν το ίδιο.
Για το θέμα των κουκουλοφόρων και γενικότερα της πολιτικής βίας, νομίζω ότι ο Κοινοβουλευτικός μας Εκπρόσωπος, ο κ. Βορίδης, έθεσε τα πράγματα στις σωστές τους διαστάσεις. Η πολιτική βία είναι καταδικαστέα από όπου κι αν προέρχεται, ειδικότερα αν στρέφεται κατά του δημοκρατικού πολιτεύματος και δεν πρέπει να υπάρχουν ούτε προστάτες αυτών που στρέφονται κατά του δημοκρατικού πολιτεύματος ούτε δικαιολογίες για κάποιους από μία πλευρά, ότι αυτοί δικαιολογημένα δρουν, ενώ οι άλλοι από την άλλη πλευρά, αδικαιολόγητα. Η πολιτική βία είναι καταδικαστέα και ίσως μία γενικότερη συζήτηση, όπως προτάθηκε από τον εισηγητή της Αξιωματικής Αντιπολίτευσης, αλλά και από το δικό μας τον Κοινοβουλευτικό Εκπρόσωπο, θα βοηθούσε προς αυτήν την κατεύθυνση.
Τελειώνοντας, πραγματικά θέλω να πω ότι η Αστυνομία θέλει στήριξη. Δεν την αγαπάμε εμείς περισσότερο από κανέναν σ’ αυτήν την Αίθουσα ούτε μονοπωλήσαμε το ενδιαφέρον μας και την αγάπη μας για τον Έλληνα αστυνομικό. 
Θα μας επιτρέψουν όμως κάποιοι που τώρα απουσιάζουν από την Αίθουσα, ενώ μας κατηγόρησαν ότι εμείς δεν είμαστε στην Αίθουσα, να τους ακούσουμε -αλλά όταν μιλάμε εμείς φεύγουν όλοι τους, τόσο σεβασμό στους ομιλητές!- να έχουμε κι εμείς το ίδιο ενδιαφέρον για τον Έλληνα αστυνομικό, πόσω μάλλον εγώ και ο συνάδελφος, που υπηρετήσαμε επί χρόνια, τους εκπροσωπήσαμε επί χρόνια και δικαιούμαστε να λέμε κι εμείς ότι είμαστε από αυτούς που στηρίζουμε τους αστυνομικούς στο δύσκολο έργο τους, όπως τους στηρίζουν όλες οι πτέρυγες, όλοι οι Βουλευτές, αλλά πρωτίστως τους στηρίζει ο ελληνικός λαός. 
Πρέπει να στηρίξουμε τον Έλληνα αστυνομικό, όταν κάνει καλά τη δουλειά του. Όταν δεν κάνει καλά τη δουλειά του, υπάρχουν οι νόμοι, υπάρχει η ιεραρχία και πρέπει να υποστεί τις κυρώσεις. Όμως σε μία δύσκολη εποχή ένα από τα βάθρα της δημοκρατίας είναι ο νόμος και η τάξη, τον οποίο υπηρετούν πρωτίστως οι εργαζόμενοι στα Σώματα Ασφαλείας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"38178"," Ευχαριστώ πολύ, κύριε συνάδελφε.
Το λόγο έχει ο εισηγητής του ΣΥΡΙΖΑ, κ. Τσουκαλάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38179"," Ευχαριστώ, κύριε Πρόεδρε. 
Θα μιλήσω λιγότερο απ’ ό,τι δικαιούμαι. Θα ήθελα να εκθέσω κάποιες σκέψεις, σε σχέση με αυτά που ακούστηκαν.","ΔΗΜΗΤΡΙΟΣ ΤΣΟΥΚΑΛΑΣ",519
"38180"," Ας το δούμε, γιατί καμμιά φορά το λέμε και δεν το κάνουμε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38181"," Ναι, κύριε Πρόεδρε.
Πρώτα απ’ όλα, θέλω να συμφωνήσω με κάτι που ειπώθηκε για το πώς βλέπουμε την Αστυνομία και την εξέλιξή της. Όπως είπατε, κύριε Υπουργέ, θα πρέπει να τα συζητήσουμε αυτά εδώ -και θα είσαστε έτοιμος σε κάποιο χρονικό διάστημα- για να δούμε τέλος πάντων, πώς οργανώνεται, πώς δεν οργανώνεται, πώς βλέπουμε τα θέματα των κρίσεων και μια σειρά από ζητήματα, τα οποία αφορούν στην Ελληνική Αστυνομία. Εμείς περιμένουμε και πιστεύω ότι όλοι και όλες οι πλευρές θα έχουν να συμβάλουν σε έναν τέτοιο διάλογο. 
Δεν νομίζω ότι διαφωνεί κανείς, για τα θέματα που αφορούν στη συνεχή εκπαίδευση των αστυνομικών και στη στήριξη τους και βέβαια, σε έναν όσο γίνεται περισσότερο εκδημοκρατισμό της Αστυνομίας. Σε αντίθεση με αυτά που είπε ο προηγούμενος ομιλητής, έχω την αίσθηση ότι υπάρχουν στην Αστυνομία θύλακες, οι οποίοι δεν συνάδουν με τα δημοκρατικά ήθη και με τις δημοκρατικές αρχές. Αυτούς τους θύλακες θα πρέπει, όχι να τους απομονώσουμε, αλλά να δούμε γιατί έγιναν, πώς οδηγήθηκαν στα άκρα και να δούμε πώς θα τους βάλουμε να λειτουργήσουν προς μια κατεύθυνση που θα εδραιώνει τη δημοκρατία μέσα στα Σώματα Ασφαλείας και θα βοηθάει στην παροχή του αγαθού της ασφάλειας, που συνταγματικά το δικαιούται ο κάθε Έλληνας.
Δεν μπορούμε να κρυβόμαστε πίσω από το δάχτυλό μας. Έχουμε σαφείς ενδείξεις. 
Γνωρίζουμε τι γίνεται μέσα στην Αστυνομία. Γνωρίζουμε τι γίνεται στα κρατητήρια. Γνωρίζουμε το τι λένε στον κόσμο που πηγαίνει σε ορισμένα τμήματα.
 Και εδώ θα ήθελα να συμφωνήσω με κάποιες παρατηρήσεις όσον αφορά κάποια Αστυνομικά Τμήματα που δεν λειτουργούν με τον τρόπο που πρέπει, όπως είναι ο Άγιος Παντελεήμονας, η Καλλιδρομίου, η Κυψέλη ή η Ακροπόλεως κοντά στο Σύνταγμα. Όλα αυτά θα πρέπει να τα δούμε. Όμως, θα πρέπει να δούμε και το τι γίνεται μέσα σε αυτά τα τμήματα. Αυτά είναι δύσκολα τμήματα και δύσκολα μπορούν και ο διοικητής και αυτοί που υπηρετούν εκεί να γλιτώσουν από πιέσεις που δέχονται. 
Υπάρχει πίεση -και τη γνωρίζετε πολύ καλά και έχουμε συζητήσει για αυτή- στον Άγιο Παντελεήμονα, όπου εκεί το τοπικό Αστυνομικό Τμήμα, κατά την άποψή μας, είναι ολίγον ξέφραγο αμπέλι. Όποιος θέλει μπαίνει μέσα, όποιος θέλει βγαίνει, όποιος θέλει βουτάει πράγματα και καταστρέφει ότι θέλει. Υπάρχει μία όσμωση, ένας συγχρωτισμός με κάποιες ορδές που κυκλοφορούν γύρω και έξω από το Τμήμα, οι οποίες πραγματικά, δεν προάγουν την ασφάλεια των πολιτών. Το Τμήμα πρέπει να είναι εκεί, για να παρέχει ασφάλεια στους πολίτες. Δύσκολα; Δύσκολα. Γι’ αυτό θα συμφωνούσα προσωπικά ότι αυτοί που υπηρετούν σε αυτά τα τμήματα, αν πράγματι κάνουν τη δουλειά τους σωστά, καθαρά και είναι διακριτή η παροχή ασφάλειας στους πολίτες, πρέπει να αντιμετωπίζονται διαφορετικά. Πραγματικά, σε αυτούς τους ανθρώπους πρέπει να δώσουμε και κάτι παραπάνω, να τους αποζημιώσουμε όσο γίνεται περισσότερο, γιατί αυτοί προσφέρουν ένα σημαντικό έργο. 
Θα ήθελα να αναφερθώ για δυο λεπτά στο θέμα της αγχόνης, κύριε Χρυσοχοΐδη, όπου ένας αστυνομικός κατά τη διάρκεια της διαδήλωσης που έκαναν οι αστυνομικοί εμφανίστηκε -όχι μόνο αυτός, αλλά και ένας πυροσβέστης και ένας λιμενικός- σε αγχόνη. Αυτό καταλαβαίνετε και κατανοείτε ότι ήταν μία αλληγορία, μία αλληγορική παράσταση η οποία ήθελε να δείξει ότι όπως και ολόκληρος ο ελληνικός λαός, έτσι και αυτοί, πνίγονται, ασφυκτιούν μέσα από αυτά τα μέτρα που έχετε πάρει και ετοιμάζεστε να πάρετε. Αυτό ήθελαν να δείξουν. Δεν κατάλαβα γιατί μπορεί να έχει κάποιος άλλος τη δυνατότητα αλληγορικά να δείχνει την κατάσταση στην οποία βρίσκεται και να μην την έχει και ο αστυνομικός, από τη στιγμή που από εδώ και εμπρός κάποιοι νέοι αστυνομικοί θα πληρώνονται με 534 ευρώ το μήνα, σύμφωνα με τα μέτρα τα οποία εσείς θα ψηφίσετε. 
Τέλος, θα ήθελα να πω δυο κουβέντες –γιατί έχει γίνει πάρα πολύς λόγος- για τη MARFIN. Οι τρεις νεκροί της MARFIN ήταν τραπεζοϋπάλληλοι, ήταν μέλη της ομοσπονδίας της οποίας για χρόνια ήμουν πρόεδρος και γνωρίζω πολύ καλά τα πορίσματα για το συγκεκριμένο θέμα. Οι τραπεζοϋπάλληλοι πάντα κάναμε ειρηνικές διαδηλώσεις. Σε όλη μας τη διαδρομή προσπαθούσαμε να τις περιφρουρήσουμε, όπως κάνουμε και τώρα. 
Το ξέρετε πολύ καλά ότι δεν αφήνουμε να παρεισφρέουν «μπαχαλάκηδες» που είπατε εσείς. Δεν έχουμε καμμία επαφή και δεν θέλουμε να περιθάλπουμε ανθρώπους που φορούν κουκούλες για να κρύψουν το πρόσωπό τους, γιατί αυτοί δεν βοηθούν στο λαϊκό κίνημα. Είναι εχθροί του λαϊκού κινήματος. Το λαϊκό κίνημα και η διαδήλωση γίνεται με καθαρό πρόσωπο, γίνεται με μαζικές διαδηλώσεις, γίνεται με στεντόρεια τη φωνή απέναντι σε αυτά τα μέτρα που θέλετε να επιβάλλετε. 
Όσον αφορά στη MARFIN, επειδή πετάγονται διάφοροι και λένε ποιοι ήταν από πίσω στο θέμα της MARFIN, επειδή εκείνη τη στιγμή διαδήλωνα και ήμουν μπροστά, όταν έγινε αυτό το μακελειό, σας πληροφορώ ότι κάναμε μεγάλη προσπάθεια με πάρα πολλούς φίλους, συντρόφους, συναγωνιστές, εργαζόμενους και από άλλα συνδικάτα να σώσουμε του εγκλωβισμένους συναδέλφους μας. Δεν τα καταφέραμε και έγινε αυτό που έγινε. Και γνωρίζετε πολύ καλά -γιατί υπήρχαν καταγγελίες από συνδικάτα και από την ΟΤΟΕ μετά- ότι οι πόρτες ήταν κλειστές στην ταράτσα, όπως γνωρίζετε πολύ καλά, και ποιος εγκλώβισε αυτούς τους ανθρώπους, οι οποίοι κάηκαν ζωντανοί μέσα εκεί.","ΔΗΜΗΤΡΙΟΣ ΤΣΟΥΚΑΛΑΣ",519
"38182"," Ευτυχώς δεν καλύψατε όλο το χρόνο, όπως είχατε πει!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38183"," Παρασύρθηκα, κύριε Πρόεδρε.","ΔΗΜΗΤΡΙΟΣ ΤΣΟΥΚΑΛΑΣ",519
"38184"," Πάντως, κύριε Υπουργέ, είστε πολύ τυχερός, διότι βλέπετε ότι όλες οι πτέρυγες πλέον ειλικρινώς αποκηρύσσουν την κουκούλα. Επί προγενεστέρων προκατόχων σας δεν γινόταν αυτό.
Το λόγο έχει ο ειδικός αγορητής του ΠΑΣΟΚ κ. Δημήτριος Σαλτούρος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38185"," Κύριε Πρόεδρε, κυρίες και κύριοι συνάδελφοι, κρίνω ότι έχει εξαντληθεί κάθε ωφέλιμη πολιτική σκοπιμότητα αφορώσα στο υπό συζήτηση νομοσχέδιο. Ως εκ τούτου δεν θα κάνω χρήση του δικαιώματος δευτερολογίας.","ΔΗΜΗΤΡΙΟΣ ΣΑΛΤΟΥΡΟΣ",450
"38186"," Σας ευχαριστούμε ιδιαιτέρως.
Το λόγο έχει ο ειδικός αγορητής των Ανεξάρτητων Ελλήνων κ. Ιωάννης Κουράκος.  
Από τη θέση σας θα μιλήσετε, κύριε Κουράκο;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38187"," Αν θέλετε, να έρθω πάνω, δεν έχω πρόβλημα.","ΙΩΑΝΝΗΣ ΚΟΥΡΑΚΟΣ",250
"38188"," Παρακαλώ, όπως θέλετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38189"," Κύριε Πρόεδρε, για ένα τελείως τυπικό νομοσχέδιο έχει ανοιχτεί πολύ μεγάλη συζήτηση, που έχει πάρει πάρα πολλές διαστάσεις, όπως τους λαθρομετανάστες, την πολιτική βία κ.λπ. που πράγματι εμπεριέχεται σε ένα βαθμό. 
Ο Κοινοβουλευτικός Εκπρόσωπος της Νέας Δημοκρατίας μίλησε για την ηθική μας στάση απέναντι στην Αστυνομία, μίλησε για την αναγνώριση της προσφοράς της Αστυνομίας. Ποιος τα αμφισβητεί όλα αυτά; Τουλάχιστον για εμάς τους Ανεξάρτητους Έλληνες δεν τίθεται καν θέμα συζήτησης γι’ αυτό. 
Όμως δεν μίλησε για την ταμπακιέρα, δεν μίλησε για το λόγο που οι άνδρες και οι γυναίκες των Σωμάτων Ασφαλείας έχουν οδηγηθεί στην εξαθλίωση και για το ποιος τους οδήγησε. Μήπως τους οδήγησε το μνημόνιο, οι συγκυβερνήσεις που έχουν γίνει αυτά τα τελευταία χρόνια; Μήπως έτσι έχουν οδηγηθεί στην εξαθλίωση αυτοί οι άνθρωποι;
Συμφωνούμε απόλυτα ότι πρέπει να συλλαμβάνονται αυτοί που πετούν μολότοφ ή φοράνε κουκούλες και κρύβονται και δημιουργούν τεράστια προβλήματα, όμως θα πρέπει να κατανοήσουμε και να καταλάβουμε δύο πράγματα. 
Για ποιο λόγο δεν οδηγούνται πολλοί, απ’ αυτούς που συλλαμβάνει η Αστυνομία στη δικαιοσύνη και στον ανακριτή; Για δύο λόγους: 
Πρώτον, γιατί την ώρα που τους συλλαμβάνουν οι αστυνομικοί υπάρχει ένας τρίτος που πάει και τους παίρνει μέσα από τα χέρια της Αστυνομίας και εδώ δεν υπονοώ πολιτικά κόμματα. Μιλάω γι’ αυτά που έχουμε δει στις συγκεντρώσεις, όπου τους πιάνουν τα ΜΑΤ και ξαφνικά βρίσκεται ένας ως από μηχανής θεός και τους παίρνει και φεύγει και καταλαβαίνετε πολύ καλά τι λέω. 
Δεύτερον, γιατί οι αστυνομικοί τούς αφήνουν πολλές φορές επίτηδες. Ξέρετε γιατί; Γιατί η ίδια η πολιτεία δεν προστατεύει τον αστυνομικό όταν είναι να πάει να καταθέσει στην Ευελπίδων ή στα άλλα δικαστήρια. Υπάρχουν εκεί ομάδες που τους απειλούν, τους εξυβρίζουν και μάλιστα απειλούν και τις οικογένειές τους. 
Απευθύνομαι σε εσάς, κύριε Πρόεδρε, γιατί τα γνωρίζετε ως παλιός δικαστικός, εισαγγελέας και ξέρετε πολύ καλά τι εννοώ. Το αποτέλεσμα είναι πολλές φορές να φτάνει η υπόθεση στον ανακριτή και να τους αφήνουν και από τη δικαιοσύνη να φεύγουν.
Ένα άλλο σοβαρό θέμα, κύριε Υπουργέ, είναι οι αστυνομικοί που τίθενται σε διαθεσιμότητα. Περνάνε πολλές φορές πάρα πολλοί μήνες, έτσι ώστε να εκδικαστεί η υπόθεσή τους, που μπορεί να είναι μία πολύ απλή  υπόθεση, μπορεί να είναι και σοβαρή. Κατά περίπτωση όμως θα πρέπει να κρίνονται άμεσα γιατί η Αστυνομία χάνει έμψυχο δυναμικό κι όχι ανενεργό και στο τέλος μετά από πέντε, έξι, επτά, οκτώ μήνες δικαιώνονται αυτοί οι άνθρωποι. Θα πρέπει να το δούμε κι αυτό. Από την ώρα που ο εισηγητής της Πλειοψηφίας συμφώνησε και στις προτάσεις που έκαναν οι Ανεξάρτητοι Έλληνες για τη  μοριοδότηση των μαχίμων αστυνομικών, ανοίχτηκε πλέον το θέμα. Δείτε το εσείς ως Υπουργός για να δούμε τι μπορούμε να κάνουμε. 
Και κάτι άλλο. Πέρα από την εξαθλίωση του ελληνικού λαού, την οικονομική αυτή εξαθλίωση, πολλές φορές εξεγείρεται ο ελληνικός λαός από την αδικία και τις άδικες αποφάσεις που παίρνουν οι κυβερνήσεις και πολλές φορές οι Υπουργοί μεταξύ τους. 
Τι δηλαδή; Για παράδειγμα, όταν ήταν Υπουργός ο κ. Βορίδης –και επειδή είναι εδώ, μου δίνεται η ευκαιρία να απευθυνθώ- μαζί με τον κ. Παπακωνσταντίνου υπέγραψαν μία απόφαση, σύμφωνα με την οποία τα λύματα της ανατολικής και της βόρειας Αττικής να πέφτουν στην Ψυττάλεια. Ξέρετε τι σημαίνει; Ότι ο αγωγός δεν αντέχει. Υπογράψατε ένα έργο που είναι πολλαπλάσιας δαπάνης από το να φτιαχτεί τοπικός σταθμός εκεί στην ανατολική και βόρεια Αττική. Αυτό συμβαίνει. Όλος ο κόσμος του Πειραιά, κύριε Κοινοβουλευτικέ Εκπρόσωπε, πλέον σήμερα της Νέας Δημοκρατίας, έχει ξεσηκωθεί.
Το δεύτερο που έχω να σας πω, αφορά τον αγαπητό συνάδελφο κ. Ντινόπουλο, ο οποίος μίλησε και αντί να αναφερθεί στο επίμαχο νομοσχέδιο, με αναγκάζει να του απαντήσω…","ΙΩΑΝΝΗΣ ΚΟΥΡΑΚΟΣ",250
"38190"," Ενώ εσείς αναφέρεστε για τα λύματα!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38191"," Τι να κάνω; Πρέπει να δώσουμε μια απάντηση.
Ανοίχτηκαν πολλά θέματα, κύριε Υπουργέ, σε ένα τυπικό νομοσχέδιο και το είπα από την αρχή. Αναφέρθηκε στους απλήρωτους εργάτες του Δήμου Αιγάλεω και άλλων. Εγώ θα του έλεγα ότι υπάρχουν χιλιάδες απλήρωτοι εργάτες σήμερα που βρίσκονται στους δήμους όλης της χώρας. Αλλά γιατί οδηγούμαστε εκεί; Ποιος μας οδήγησε εκεί, στους απλήρωτους εργαζόμενους; Δεν μας οδήγησαν οι πολιτικές της τελευταίας τριετίας; Δεν μας οδήγησαν οι μνημονιακές πολιτικές; Δεν μας οδηγούν στον ξεσηκωμό της κοινωνίας; Ο ελληνικός λαός έχει πτωχεύσει πλέον.
Με άλλα λόγια, κύριε Υπουργέ, κλείνοντας θα ήθελα να σας πω τα εξής: Προχωρήστε στο νομοσχέδιο, προχωρήστε στις μεταθέσεις και θα πρέπει κάποτε να φτάσει η ελληνική Δημόσια Διοίκηση να είναι απεξαρτημένη από τα κόμματα που εναλλάσσονται στην εξουσία, έτσι ώστε απερίσπαστη να κάνει το καθήκον της και τη δουλειά της. Μόνο έτσι θα μπορέσουμε να προχωρήσουμε σαν μία σύγχρονη ευρωπαϊκή κοινωνία, που την επικαλούνται όλες οι πλευρές. 
Εάν καταφέρουμε να οδηγήσουμε τη Δημόσια Διοίκηση στο να είναι ανεξάρτητη από τα κόμματα που εναλλάσσονται στην κυβέρνηση, τότε θα έχουμε πετύχει πολύ μεγάλο εκσυγχρονισμό και στο ελληνικό κράτος και στη ζωή των πολιτών και θα μπορέσουμε να προχωρήσουμε σαν ένα σύγχρονο ευρωπαϊκό κράτος.
Ευχαριστώ.","ΙΩΑΝΝΗΣ ΚΟΥΡΑΚΟΣ",250
"38192"," Ευχαριστούμε πολύ, κύριε Κουράκο.
Κάποιος άλλος εισηγητής ή ειδικός αγορητής επιθυμεί να δευτερολογήσει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38193"," Εγώ, κύριε Πρόεδρε.","ΙΩΑΝΝΗΣ ΠΑΝΟΥΣΗΣ",391
"38194"," Ο κ. Πανούσης έχει το λόγο ως ειδικός αγορητής της Δημοκρατικής Αριστεράς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38195"," Ευχαριστώ, κύριε Πρόεδρε.
Κυρίες και κύριοι συνάδελφοι, ζούμε σε ένα νέο περιβάλλον εγκλήματος και ασφάλειας. Έχουμε ιδιαίτερα υψηλά επίπεδα βίας, τα οποία προσβάλλουν ευθέως την ανθρώπινη ζωή πια κι όχι μόνο την περιουσία, μέσα από εγκληματικές ενέργειες διαφόρων τύπων. Έχουμε εγκλήματα επιβίωσης από τους αποκλεισμένους και τους φτωχούς, αλλά κυρίως έχουμε πια οργανωμένα εγκλήματα που καμμιά φορά παίρνουν και τη μορφή μιας ιδεολογικής επικάλυψης. Κυρίως, όμως, έχουμε μια εγκληματικότητα και μια βία που προσβάλλοντας την ασφάλεια των πολιτών, δημιουργεί κινδύνους στην ίδια τη δημοκρατία. Γι’ αυτό πρέπει το κράτος δικαίου –και κυρίως η Αστυνομία και η δικαιοσύνη- να βρει με ποιον τρόπο θα διαχειριστούν αυτό το νέο περιβάλλον εγκλήματος και ανασφάλειας με όρους συνταγματικού δικαίου και νομιμότητας.
Άρα, η νέα μορφή βίας, εγκληματικότητας και ανασφάλειας δημιουργεί και νέους ρόλους και νέα στρατηγική για την Αστυνομία, μια Αστυνομία που δεν έχει –όπως το είπε και ο κύριος Υπουργός- πλήρως αυτή τη στιγμή εκσυγχρονιστεί –πάντα το έγκλημα πάει πιο γρήγορα από την Αστυνομία- παρ’ όλο που οι πολίτες πιστεύουν στην αστυνομική εκδοχή κι όχι τόσο στην κοινωνιολογική και πολιτική ανάλυση. Πάρα ταύτα, όμως, θέλει προσοχή κατά πόσον η Αστυνομία στον τρόπο που διαχειρίζεται την εγκληματικότητα παίρνει υπ’ όψιν της τα κοινωνικά, τα πολιτισμικά, τη συλλογική συνείδηση και βέβαια την ιστορία και τα δικαιώματα του λαού.
Η Αστυνομία -και το είχα πει και στην επιτροπή- είναι ένας θεσμός δημοκρατίας, αλλά είναι και ο φρουρός του φτωχού. Ο πλούσιος δεν έχει ανάγκη από τη δημόσια αστυνομία. Έχει το δικό του τρόπο να προστατεύει την περιουσία και τον εαυτό του. 
Συνεπώς πρέπει να πιστέψουμε στην Αστυνομία. Τους επίορκους και βέβαια να τους καταδικάσουμε. Πρέπει να κάνουμε δημοκρατικό έλεγχο στην Αστυνομία και είχα προτείνει ένα όργανο, το εθνικό συμβούλιο αστυνόμευσης. Κυρίως πρέπει να ενδυναμώσουμε την εμπιστοσύνη, διότι σε καμμία χώρα του κόσμου δεν μπορεί να εμπεδωθεί το αίσθημα ασφάλειας αν δεν υπάρχει συνέργεια με διακριτούς όρους για να μην υπάρχει παρεξήγηση ανάμεσα στους πολίτες, την κοινότητα και την Αστυνομία. 
Μία υπόμνηση. Αν η Αστυνομία δεν λειτουργήσει σε ένα παγκοσμιοποιημένο περιβάλλον, κινδυνεύουμε το ρόλο της να τον παίξουν οι υπηρεσίες οι οποίες δεν είναι στο ορατό μας πεδίο. Άρα καλύτερα μια Αστυνομία που ελέγχεται με τον τρόπο που ελέγχεται, παρά ένα σύστημα υπηρεσιών -και όπως αλλιώς μπορεί να το πει ο καθένας- το οποίο θα λειτουργεί υπό το κράτος, για να μην πω παρά το κράτος. 
Έτσι, λοιπόν, θέλουμε διαρθρωτικές αλλαγές στην εκπαίδευση των αστυνομικών, αντικειμενικό σύστημα προαγωγών και ανάληψης θέσης στην αστυνομική διοίκηση, μία καταγραφή και ανάλυση παραπόνων των πολιτών –πρέπει να λειτουργήσει αυτό το σύστημα- και εγκληματολογικών πληροφοριών, μία ακρόαση της πολιτικής και φυσικής ηγεσίας για τις απόψεις των κοινωνικών επιστημόνων. Οι εγκληματολόγοι, οι ψυχολόγοι, οι κοινωνιολόγοι έχουν κάτι να πουν στα ζητήματα της αστυνόμευσης. 
Θα πρέπει να μην ταυτίσει ποτέ η Ελληνική Αστυνομία –πιστεύω ότι πέρασαν αυτά τα χρόνια- το δημόσιο συμφέρον με ειδικά προνόμια μιας συγκεκριμένης κυρίαρχης τάξης ή μιας κυβέρνησης. Το οποιοδήποτε κυβερνητικό συμφέρον δεν ταυτίζεται με το δημόσιο συμφέρον σε καμμία περίπτωση. 
Μας δίνεται η ευκαιρία με την κύρωση αυτής της νομοθετικής πρωτοβουλίας, να ξαναδούμε τη φιλοσοφία, να ξαναδούμε τα προσόντα, να ξαναδούμε την αξιολόγηση και κυρίως να δώσει ένα μήνυμα η Βουλή των Ελλήνων ότι η Αστυνομία είναι θεσμός της δημοκρατίας. Δεν μπορούμε να λειτουργήσουμε χωρίς κάποιες βάσεις έννομης τάξης.
Ευχαριστώ.","ΙΩΑΝΝΗΣ ΠΑΝΟΥΣΗΣ",391
"38196"," Ευχαριστούμε, κύριε συνάδελφε.
Ολοκληρώθηκαν οι δευτερολογίες των εισηγητών και ειδικών αγορητών. Εισερχόμεθα στις δευτερολογίες των ομιλητών. 
Το λόγο έχει ο κ. Βούτσης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38197"," Κύριε Πρόεδρε, θα παρακαλούσα την ανοχή σας επειδή και ο κύριος Υπουργός αναφέρθηκε σε αρκετά ζητήματα.
Θα είμαι πολύ σαφής σε ορισμένα πράγματα ακριβώς για να έχουν κάποια σημασία οι συζητήσεις που γίνονται εδώ. Νομίζω ότι από αρκετές πλευρές υπήρξε μία τέτοια πρόθεση. 
Η μη αναφορά μας σε ζητήματα που έθεσε ο κ. Βορίδης του κύριου ρόλου της Αστυνομίας –για την εγκληματικότητα και για το κατά πόσον σε αυτά τα ζητήματα έχουν υπάρξει πρόοδοι, επιτυχίες κ.λπ.- προφανώς οφείλεται στο ότι υπάρχει μία σύμφωνη γνώμη και άποψη πως σ’ αυτόν τον τομέα θα πρέπει όλο και περισσότερο –και νομίζω υπάρχει ομοφωνία σε αυτό το ζήτημα- η Αστυνομία να είναι επαρκής. Σε μέρες κρίσης και στο νέο περιβάλλον εγκληματικότητας, όπως είπε ο κ. Πανούσης, θα πρέπει να υπάρχει η μεγαλύτερη δυνατή συναίνεση στον τρόπο που θα λειτουργεί. 
Δεν αντιλαμβάνομαι πως αντί να χαιρετιστεί ότι σ’ αυτόν τον τομέα υπάρχει από όλους μας και δημόσια εκπεφρασμένη άποψη κοινή, αντιδιαστέλλεται σε σχέση με το ότι εμείς θέσαμε άλλα ζητήματα. 
Το δεύτερο που θέλω να πω αφορά πάλι τη συζήτηση που έγινε. Υπάρχει μία αφήγηση για τη Μεταπολίτευση άκρως επικίνδυνη και διχαστική, η οποία τον τελευταίο καιρό «φοριέται» πάρα πολύ από την κυβερνώσα παράταξη, περί αριστερής βίας που επί χρόνια, επί δεκαετίες ηγεμόνευε και που σφράγισε τη Μεταπολίτευση. Αυτό είναι πολύ μεγάλο λάθος και έρχεται στην επιφάνεια μόνο και μόνο για να νομιμοποιήσει και να αθωώσει τις πολιτικές και τους πολιτικούς που επί τριάντα χρόνια είχαν τον απόλυτο έλεγχο στο τι έγινε στη χώρα μας. 
Αυτός ο συμψηφισμός που επιχειρείται επί του θυμικού έχει πολιτικό στόχο για το σήμερα και για το αύριο. Δεν γίνεται για το παρελθόν. Είναι μία λάθος αφήγηση η οποία θα μπορούσε επίσης να συζητηθεί.
Τρίτον, έχουμε υποστεί πολλά ως χώρος από μία επίθεση που δεχόμαστε ιδιαίτερα από την πλευρά της Νέας Δημοκρατίας και προεκλογικά και ύστερα και θα παρακαλούσα πάρα πολύ να είμαστε σαφείς και καθαροί μεταξύ μας. Έφευγαν από τη Ρηγίλλης τα non paper –τα έχω δει προσωπικά- τα οποία έλεγαν επί μήνες που ήμασταν στα πάνελ κ.λπ. ότι εμείς λέμε να αφοπλιστεί η Αστυνομία και αντιμετωπίζαμε αυτό το ζήτημα μπροστά μας. Σε μία συζήτηση η οποία υπάρχει σ’ όλη την Ευρώπη γνωρίζουμε πολύ καλά τη θέση μας να μην έχει όπλα η Αστυνομία στην αντιμετώπιση των διαδηλώσεων και μόνο. Αυτή η θέση είναι εκπεφρασμένη από χρόνια και την ακολουθούν κάποιες αστυνομίες. Άλλες δεν ακολουθούν αυτήν τη θέση. Αυτό, λοιπόν, έγινε «σημαία» για να φανεί ότι αυτός ο χώρος είναι υπέρ του αφοπλισμού και υπέρ ενός πασιφισμού άλλου τύπου και μίας κοινωνίας της ζούγκλας. Σας το επισημαίνω αυτό, γιατί δεν χρειάζονται ακρότητες και παρερμηνείες. 
Υπήρξαν πάρα πολλά ζητήματα τα οποία έθεσα για τις ΕΔΕ, για το παρατηρητήριο, για επιθέσεις απέναντι σε επώνυμα πρόσωπα που έγιναν την τελευταία εβδομάδα, για υπερβάσεις απέναντι και σε ΑΜΕΑ κ.λπ., για προληπτικές κρατήσεις εκ των οποίων ουδείς κρατήθηκε από τους διακόσιους είκοσι. Ήταν διάφοροι μαθητές που μαζεύονταν στις στάσεις του μετρό, τους οποίους έπαιρναν όλους μαζί ομαδικά σαν να γινόταν πλάκα, σαν να γινόταν εκδρομή. Αυτό έγινε δύο φορές, μπορεί να γίνει και αύριο, να είναι έτοιμο ένα σχέδιο. Επ’ αυτών δεν υπήρξε καμμία αντίκρουση. 
Αντίθετα, ο κύριος Υπουργός πήρε την ευθύνη –δικαίωμά του- να μιλήσει για χαλκευμένα στοιχεία σε σχέση με τα βασανιστήρια που έγραφε ο «GUARDIAN» κ.λπ. και άφησε και υπονοούμενα για το πού αποσκοπούσε ενδεχομένως αυτή η δημοσιοποίηση. Θα περιμένουμε τη συνέχιση αυτής της ιστορίας, έτσι ώστε να μη θεωρήσουμε –γιατί δεν είναι σωστό- ότι λειτουργείτε τελικά ως «ασπίδα» παρεκτροπών και υπερβάσεων, δηλαδή να μη φέρνετε τίποτα στην επιφάνεια μεροληπτώντας απολύτως μα απολύτως, να μη λέτε τίποτα για συμβαίνοντα και συμβάντα. Αν θέλετε, αυτό είναι φυσιολογικό. Απλώς εμείς θεωρούμε ότι είναι περισσότερα απ’ ό,τι θεωρούν άλλοι. Το να υπάρχει όμως η πλήρης μεροληψία τού να μην αναφέρεται τίποτα αρνητικό αλλά να υπάρχει μία «αγιογράφηση» τού τι συμβαίνει στην Αστυνομία, αυτή η συζήτηση δεν οδηγεί πουθενά και θα ήταν λάθος να μην οδηγήσει κάπου.
Θα πω κάτι προτελευταίο σε σχέση με κάτι ενδιαφέρον που είπε ο κ. Βορίδης. Κοιτάξτε: η απομόνωση της πολιτικής βίας και η ρητορική δεινότητα επ’ αυτής -για να το απομονώσουμε ως στοιχείο- δεν οδηγεί πουθενά, διότι υπάρχει το στοιχείο της κρατικής βίας, της κοινωνικής βίας και άρα όχι συμψηφισμός αυτών μεταξύ τους, αλλά είναι φανερό πως υπάρχει πάντα ένα ευρύ πεδίο κατανόησης, ερμηνείας κοινωνικών φαινομένων. Η ίδια η κίνηση της ιστορίας έρχεται μέσα από τη σύνθεση και την ανάλυση αυτών των γεγονότων και οι πολιτικές που ασκούνται πάνω σ’ όλα αυτά είναι πραγματικά πολύ διαφορετικές και έχουν διαφορετικό ορίζοντα. Άρα το να θεωρείται αυτονόητο ότι υπάρχει το μονοπώλιο της κρατικής βίας, ότι η πολιτική βία είναι απέναντι και η λογική της μηδενικής ανοχής του Τζουλιάνι που τη θυμηθήκαμε τώρα και χειροκροτείτε τον Υπουργό εν έτει 2012…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΝΙΚΟΛΑΟΣ ΒΟΥΤΣΗΣ",75
"38198"," Συντομεύετε, κύριε συνάδελφε. Ο Τζουλιάνι τώρα τελείωσε, πάει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38199"," Παλιά, ξινά σταφύλια! Μην το θυμάστε αυτό. 
Κάτι τελευταίο. Σας ενοχλεί κάτι πάρα πολύ στο ΣΥΡΙΖΑ εδώ και πολλά χρόνια σε σχέση με τις διαδηλώσεις. Εγώ θα σας πω πώς το έχουμε καταλάβει εμείς σε σχέση με σας. Δεν πάει να πει πως είναι η απόλυτη αλήθεια. Σας ενοχλεί το ότι είμαστε παρόντες, το ότι είμαστε εκεί και το ότι θα είμαστε εκεί πάντα. Αυτό σας ενοχλεί ατελείωτα. Το Δεκέμβρη στις διαδηλώσεις που έγιναν για τον Γρηγορόπουλο εμείς ήμασταν εκεί. Εσείς προφανώς δεν ήσασταν ούτε τον Δεκέμβρη, ούτε τον Γενάρη ούτε τον Φλεβάρη οποιουδήποτε έτους. Είναι απόλυτο δικαίωμά σας, αλλά παρακαλώ πάρα πολύ να σημειώσουμε τελικά ποιο είναι το σημείο της διαφωνίας μας.
Μας εγκαλείτε επί της ουσίας, εγώ αυτό έχω αντιληφθεί, επειδή συμβαίνουν πράγματι πολλές παρεκτροπές και προβλήματα στις συγκεντρώσεις, να απομονώσουμε αυτούς και αλλήλους, δηλαδή να μη γίνονται διαδηλώσεις, να μη γίνονται κινητοποιήσεις. Εμείς έτσι εκλαμβάνουμε την κριτική σας.","ΝΙΚΟΛΑΟΣ ΒΟΥΤΣΗΣ",75
"38200"," Ευχαριστώ πολύ. 
Έχει το λόγο ο κ. Κυριαζίδης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38201"," Κύριε Πρόεδρε, η Νέα Δημοκρατία σε ό,τι αφορά στις κινητοποιήσεις, που έχουν ένα περιεχόμενο δημοκρατίας, με την έννοια της διεκδίκησης, ποτέ δεν ήταν αντίθετη. 
Σήμερα πράγματι υπήρξε μια παραγωγική κουβέντα πέρα από τις έντονες στιγμές, που είναι επιβεβλημένες και πλην της εξαίρεσης των άναρθρων κραυγών από πλευράς της συγκεκριμένης οργάνωσης με κοινοβουλευτικό μανδύα. Σήμερα πάλι σήμερα εκτόξευσε απειλές και ύβρεις και κατά του προσώπου μου. 
Θα ήθελα να σημειώσω ότι δεν φοβούμαι, κύριε Πρόεδρε. Η δική μου ιστορία  και της οικογένειάς μου είναι συγκεκριμένη. Σε λίγο θα έχουμε την επέτειο του 1940. Ο παππούς μου εκεί, στο Γράμμο, στο Βίτσι, έχασε τα δυο του πόδια από κρυοπαγήματα. 
Δεν είδαμε σήμερα τους συγκεκριμένους, που συμπεριφέρονται ιδιαίτερα εθνικά, με την έννοια της εκμετάλλευσης του εθνικού φρονήματος των συμπατριωτών μας, να μιλούν για τις γερμανικές αποζημιώσεις. Δεν ακούσαμε ποτέ μια κουβέντα, γιατί το ό,τι υπέστη η χώρα μας, είναι προϊόν του οραματιστή τους, δηλαδή του Χίτλερ. 
Έγινε μια σοβαρή κουβέντα και χάρηκα ιδιαίτερα γιατί τονίστηκε το ενδιαφέρον απ’ όλες τις πτέρυγες γι’ αυτόν τον οργανισμό που έχει μια αποστολή κατ’ εξοχήν κοινωνική. Κάνει καθαρά κοινωνικό έργο. Θα πρέπει να τη διασφαλίσουμε σε κάθε επίπεδο, έτσι ώστε αυτό και να αναπτυχθεί και να διασφαλιστεί. 
Θα πρέπει να τονίσουμε ότι η Αστυνομία είναι, θα έλεγα, ο μόνος οργανισμός σε καιρό ειρήνης που καθημερινά είναι σε «εμπόλεμη κατάσταση». Είναι ένας οργανισμός που δεν έχει συγκεκριμένο ωράριο εργασίας, αλλά έχει εικοσιτετράωρη βάση. Υπάρχουν και οι ατυχείς στιγμές στις οποίες θα πρέπει να είμαστε περισσότερο ανεκτικοί. Είναι επόμενο όταν είσαι σε εικοσιτετράωρη βάση να υπάρξουν και λάθη. Όχι βεβαίως εσκεμμένα. 
Στην τριανταεξάχρονη πορεία μου, αλλά και ως εκπρόσωπος των συναδέλφων, τουλάχιστον στη Μεταπολίτευση, μας είχαν απασχολήσει ζητήματα που είχαν να κάνουν με βασανισμούς από πλευράς των αστυνομικών. Το είχαμε συζητήσει κατ’ επανάληψη μαζί. Δεν  υπήρχαν. Υπήρξαν μεμονωμένες καταστάσεις ή αναφορές, που βεβαίως δεν αποδείχθηκαν. Θα πρέπει τουλάχιστον εδώ να είμαστε πιο προσεκτικοί. Και ξέρω ότι είμαστε όλοι προσεκτικοί. Τουλάχιστον οι παρόντες.
Έγινε αναφορά σε ό,τι αφορά στην περιθωριοποίηση της Αστυνομίας, των αστυνομικών. Εκεί υπάρχει ένα ζήτημα. Θέλουμε έναν αστυνομικό μηχανή. Αυτό δεν μπορεί να συμβεί. Ο αστυνομικός είναι και αυτός εργαζόμενος και έχει και αυτός ανθρώπινα στοιχεία. Τον θέλουμε πάντα ως μηχανή, ή από μηχανής θεό, να παρεμβαίνει, να επεμβαίνει. Όταν παρεμβαίνει, λέμε «γιατί παρενέβη;» και όταν δεν παρεμβαίνει λέμε «γιατί δεν παρενέβη;». Θα πρέπει κατά περίπτωση ο καθένας να έχει  μια Αστυνομία μάγο. Αυτό δεν μπορεί να γίνει. Θα πρέπει να τη βοηθήσουμε. Όταν ήμουν εκπρόσωπός της Ομοσπονδίας Αστυνομικών υπήρξε, όπως είπα στην πρωτομιλία μου, μια συζήτηση με όλα τα κόμματα σχετικά με το τι Αστυνομία θέλουμε. Βεβαίως τώρα υπάρχουν περισσότερα κόμματα. Είναι καλό να το εκμεταλλευθούμε αυτό, γιατί προχωρήσαμε στο τι Αστυνομία θέλουμε. Βεβαίως και με τη βοήθεια του Υπουργού, γιατί αναφέρθηκε στην αναγκαιότητα λήψης βελτιωτικών μέτρων, να συμφωνήσουμε, γιατί η Αστυνομία, όπως η παιδεία, όπως η υγεία είναι θέματα εθνικού ενδιαφέροντος. Δεν μπορούμε να τα δούμε με ένα κομματικό μάτι. 
Σε ό,τι αφορά τα μέτρα που λαμβάνονται: 
Εμείς με μία προηγούμενη θέση και λειτουργία σε αυτόν τον οργανισμό, χαιρόμαστε που βλέπουμε πως σε μέρη – άσυλο, θα έλεγα, από πλευράς εγκληματικότητας, τα οποία υπάρχουν στην Αθήνα, η Αστυνομία κάνει τα πρώτα βήματά της. Το θεωρούμε πολύ χρήσιμο και για την κοινωνία, όπως έγινε και χθες. Και, βεβαίως, δεν έγινε για λόγους επικοινωνιακούς.
Ικανοποιήθηκα ιδιαίτερα όταν ο Υπουργός Δημόσιας Τάξης στη συνέντευξή του αναφέρθηκε στο αστυνομικό προσωπικό και σε ό,τι αφορά την οικονομική του κατάσταση. Θα υπάρξουν μέτρα. Όλοι συμφωνούμε -τουλάχιστον γι’ αυτόν το χώρο- πως δεν θα πρέπει να αντιμετωπιστεί με μία ιδιαιτερότητα. Θα πρέπει, όμως, ο αστυνομικός να παραμείνει ένας αξιοπρεπής εργαζόμενος στην Ελλάδα. Πιστεύω ότι θα βοηθήσουμε όλοι έμπρακτα, ώστε από τα οικονομικά μέτρα που έρχονται, να μη θιγεί. Άλλες χώρες θεωρούν τον αστυνομικό ως το μόνο φίλο. Είναι εκείνος ο άνθρωπος στον θα προστρέξουμε είκοσι τέσσερις ώρες το εικοσιτετράωρο για κάθε ζήτημά μας.
Ευχαριστώ, κύριε Πρόεδρε.","ΔΗΜΗΤΡΙΟΣ ΚΥΡΙΑΖΙΔΗΣ",263
"38202"," Ευχαριστούμε τον κύριο συνάδελφο.
Το λόγο έχει ο κύριος Υπουργός.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38203"," Κύριε Πρόεδρε, θα είμαι εξαιρετικά σύντομος, διότι έχει παρέλθει η ώρα και υπάρχει κόπωση στους συναδέλφους.","ΝΙΚΟΛΑΟΣ ΔΕΝΔΙΑΣ",122
"38204"," Σας έδωσα επτά λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38205"," Μου δώσατε περισσότερα απ’ όσα χρειάζομαι. Σας ευχαριστώ παρά ταύτα.
Κατ’ αρχάς, όσον αφορά τις κατηγορίες που εκτόξευσε εναντίον μου και με το γνωστό ύφος η Χρυσή Αυγή, δεν αισθάνομαι τον πειρασμό να απαντήσω. Θα μου επιτρέψετε να τις αντιπαρέλθω σιγή και να προχωρήσω σε θέματα πιο σημαντικά. 
Με στεναχώρησε λίγο -και δεν αναφέρομαι επωνύμως, διότι είναι εκτός της Αιθούσης- το σχόλιο που έγινε από τον Κοινοβουλευτικό Εκπρόσωπο του ΣΥΡΙΖΑ όσον αφορά αφ’ ενός μεν το ρόλο της Αστυνομίας στο μεταναστευτικό, αλλά κυρίως το θέμα των όπλων. Δηλαδή, διέκρινα μία προσπάθεια –για λόγους κοινοβουλευτικής εντύπωσης φαντάζομαι- διαστρέβλωσης αυτών των οποίων ελέχθησαν από εμένα.
Να ξεκινήσουμε με το θέμα το μεταναστευτικό, το οποίο είχαν την καλοσύνη και οι συνάδελφοι, ο κ. Κυριαζίδης, ο Κοινοβουλευτικός μας Εκπρόσωπος, ο κ. Βορίδης και ο κ. Βλαχογιάννης, να το σχολιάσουν. 
Εγώ δεν ισχυρίζομαι ότι η Αστυνομία είναι ο μόνος φορέας του ελληνικού δημοσίου που έχει αρμοδιότητα για το μεταναστευτικό. Λέω, όμως, αυτό το οποίο όλοι γνωρίζετε, ότι έχει επωμιστεί ένα τεράστιο βάρος από την παράνομη μετανάστευση, από το λαθρομεταναστευτικό πρόβλημα, για το οποίο δεν είχε σχεδιαστεί τη δεκαετία του ’80. Και πρέπει με τους πόρους που έχει, με το προσωπικό που έχει –που σας λέω, δεν είχαν σχεδιαστεί γι’ αυτήν τη δουλειά- να επιφορτιστεί με το να διεξάγει όλη αυτήν την τεράστια προσπάθεια.
Και πρέπει να πω με υπερηφάνεια –όχι για εμένα προσωπικά, αλλά για το προσωπικό της Ελληνικής Αστυνομίας και για τις θυσίες και τις προσπάθειες που καταβάλλει- ότι το τελευταίο διάστημα το χειρίζεται με εξαιρετική επιτυχία. Έχει υπάρξει φραγή στον Έβρο, έχει υπάρξει έναρξη λειτουργίας του συστήματος που υποσχεθήκαμε το 2010 στην Ευρωπαϊκή Ένωση για το χειρισμό των μεταναστευτικών ροών. Και αυτά έχουν γίνει εκ των ενόντων, με το ίδιο προσωπικό που έχει η Ελληνική Αστυνομία, με τεράστια –σας διαβεβαιώ- ανθρώπινη προσπάθεια. Τεράστια ανθρώπινη προσπάθεια!
Από εκεί και πέρα, στο θέμα των βαρέων όπλων: Κι εκεί υπήρξε μία διαστροφή. Εγώ λέω ότι αυτό προτίθεμαι να πράξω, αυτή είναι η εντολή που έχω δώσει στις υπηρεσίες της Ελληνικής Αστυνομίας, να υπάρξουν, δηλαδή, μικρές και ευέλικτες ομάδες της Ελληνικής Αστυνομίας βαρύτατα οπλισμένες, οι οποίες να μπορούν να αντιμετωπίσουν το έγκλημα των καλάσνικοφ. Και ερωτώ ευθέως το ΣΥΡΙΖΑ: Για ποιο πράγμα με κατηγορεί ο Κοινοβουλευτικός Εκπρόσωπος του ΣΥΡΙΖΑ; Δεν κατάλαβα. Δεν θέλει να το κάνουμε αυτό; Ας το πει ευθέως. 
Πάντως, η πολιτική είναι να γίνει αυτό. Και στο νέο οργανόγραμμα της Ελληνικής Αστυνομίας οι δυνάμεις αυτές θα υπάρχουν. Καθαρές κουβέντες, ξάστερες. Δεν μπορεί οι ληστές να έχουν καλάσνικοφ και ο Έλληνας αστυνομικός να προσπαθεί να τους αντιμετωπίσει με ένα περίστροφο των 9mm. Δεν γίνεται αυτό το πράγμα. 
Αν εσείς θεωρείτε τώρα ότι για κάποιο λόγο, για κάποιο ιδεολογικό νεφέλωμα, το οποίο εγώ δεν αντιλαμβάνομαι, αυτό είναι κάτι το κακό, νομίζω ότι έχετε άδικο. Και σκεφτείτε το. Και όπως έχετε μεταβάλει θέση σε μια σειρά από θέματα –προς τιμήν σας οφείλω να πω, εγώ ουδέποτε θα κατηγορούσα ένα κόμμα ή έναν άνθρωπο, ο οποίος βλέπει την πραγματικότητα και κινείται προς ρεαλιστικότερες λύσεις, το έχω κάνει κι εγώ πολλές φορές στη ζωή μου- αντιληφθείτε –αν μου επιτρέπετε την υπόδειξη, γιατί δεν διεκδικώ ότι έχω την απόλυτη αλήθεια- τη χρησιμότητα και συνταχθείτε με μία τέτοια αντιμετώπιση. 
Στο θέμα του «GUARDIAN». Εγώ ζητώ μία ξεκάθαρη απάντηση. Εγώ δεν λέω ότι η Αστυνομία σε ορισμένες περιπτώσεις δεν υπάρχει πιθανότητα να παρανομήσει. Άνθρωποι είναι. Πάρα πολλοί άνθρωποι. Ενενήντα δύο χιλιάδες άνθρωποι. Μπορεί να παρανομήσουν μερικοί από αυτούς, να υπερβούν τους κανόνες, να φερθούν αντιδημοκρατικά. Λέω απλώς ότι εδώ υπάρχει μία συγκεκριμένη καταγγελία, για συγκεκριμένο περιστατικό. Και σας παρακαλώ, με όλη τη βαρύτητα που έχει ένα κόμμα Αξιωματικής Αντιπολίτευσης, μην το υιοθετείτε πριν να έχετε στέρεες αποδείξεις ότι κάτι τέτοιο συνέβη, ιδίως όσον αφορά φρικιαστικές περιγραφές του τύπου να βασανίζονται άνθρωποι με αναπτήρες και να τους γίνεται ηλεκτροσόκ. Μην το υιοθετείτε πριν να έχετε στοιχεία.
Από εκεί και πέρα όσον αφορά το θέμα των διαδηλώσεων ο κ. Βούτσης έχει πάντοτε μια γλυκύτητα λόγου και μια γλυκύτητα έκφρασης που δεν είναι εύκολο κανείς να μιλήσει με οξύτητα απέναντι σε όσα εκφράζει.","ΝΙΚΟΛΑΟΣ ΔΕΝΔΙΑΣ",122
"38206"," Δεν είναι επίκτητο, ξέρετε.","ΝΙΚΟΛΑΟΣ ΒΟΥΤΣΗΣ",75
"38207"," Αγαπητέ κύριε συνάδελφε, το θέμα των κουκουλοφόρων θα μου επιτρέψετε να σας πω ότι το παρατήρησε και ο κύριος Πρόεδρος, γιατί μαζί είχαμε συνεργαστεί γι’ αυτό το θέμα και ο κύριος Πρόεδρος είχε τότε ορθότερες απόψεις από εμένα, εγώ ήμουν τότε πιο επιεικής. Εδώ πρέπει να υπάρξει μια ξεκάθαρη θέση για το θέμα των κουκουλοφόρων. Και η ξεκάθαρη θέση πρέπει να είναι σαφής και να γίνει και σαφής από την πρακτική.
Μου λέτε ότι μας ενοχλεί ότι ο ΣΥΡΙΖΑ είναι παρών στις διαδηλώσεις. Δεν λέτε αλήθεια και δεν το εννοείτε και στα αλήθεια. Επιτρέψτε μου να σας πω ότι όχι στις τελευταίες κινητοποιήσεις, στις αμέσως προηγούμενες, εγώ εξέδωσα ανακοίνωση επαινώντας τα κόμματα και τον ΣΥΡΙΖΑ για την παρουσία του και τον τρόπο που περιεφέρθησαν και δεν θα διστάσω να το κάνω οποτεδήποτε. Δεν έχω κανένα πρόβλημα να επαινέσω οποιονδήποτε χώρο κατά την κρίση μου. Δεν διεκδικώ πάλι ότι ο έπαινός μου έχει καμμία ιδιαίτερη σημασία, βοηθάει στο να υπάρξει μια δημοκρατική ανάπτυξη στη χώρα και μια δημοκρατική δυνατότητα έκφρασης της δυσαρέσκειας. 
Ειλικρινά, όμως, σας λέω ότι έχω επίγνωση της υπαρξιακής αγωνίας που διέρχεται ο τόπος και γι’ αυτό, παρακαλώ, περιφρουρείστε τις εκδηλώσεις διαμαρτυρίας. Είδατε αυτό που έγινε. Δεν μπορεί να μην είδατε αυτό που έγινε στο Σύνταγμα προχθές. Κρύφτηκαν οι κουκουλοφόροι στις δικές σας τάξεις. Δεν λέω ότι τους καλέσατε εσείς. Δεν μπορώ να το πω αυτό το πράγμα, όμως το είδα με τα μάτια μου στις οθόνες του Κέντρου Επιχειρήσεων να διώκονται από τις διμοιρίες και να καταφεύγουν μέσα στις τάξεις σας. Αν είχατε περιφρούρηση αυτό δεν θα είχε συμβεί και θα μπορούσε η Ελληνική Αστυνομία να τους είχε συλλάβει. Δεν είναι καλό για τη δημοκρατία αυτό.
Σας παρακαλώ επίσης, αν μου επιτρέπετε την υπόδειξη, δεχτείτε και συνταχτείτε με τη λογική της αποκάλυψης των χαρακτηριστικών τους. Είναι κρίσιμο για τη δημοκρατία να ξέρουμε ποιοι κρύβονται πίσω από τις κουκούλες.","ΝΙΚΟΛΑΟΣ ΔΕΝΔΙΑΣ",122
"38208"," Αλίμονο, αλλά όχι στην κοινή θέα.","ΝΙΚΟΛΑΟΣ ΒΟΥΤΣΗΣ",75
"38209","   Κύριε Βούτση, σας άφησα προηγουμένως διπλάσιο χρόνο απ’ αυτόν που δικαιούστε. Αφήστε τώρα τον Υπουργό, να τελειώσει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38210"," Πράγματι, έχετε δίκιο και το συνυπογράφω, διότι και εγώ κατ’ επάγγελμα δικηγόρος είμαι. Δεν έχω υπερασπίσει πάρα πολλά ποινικά, δεν ήταν το ποινικό ο χώρος που δραστηριοποιούμουν, όπως ο κ. Βορίδης. Έχω, όμως, υπερασπίσει ανθρώπους σε δύσκολες καταστάσεις. Αντιλαμβάνομαι βαθύτατα τα δικαιώματα του κατηγορουμένου. 
Θα μου επιτρέψετε, όμως, να σας πω ότι ο κουκουλοφόρος που συλλαμβάνεται με την πέτρα και τη μολότοφ δεν υπάρχουν ιδιαίτερες αμφιβολίες ως προς την πράξη και την ενοχή, μπορούν να σταθμιστούν η προσωπικότητα, τα ελαφρυντικά, οτιδήποτε, αλλά υπάρχει και ένα μείζον κοινωνικό αγαθό το οποίο πρέπει εκείνη τη στιγμή να προστατευτεί. Η αποκάλυψη των χαρακτηριστικών δείχνει αφ’ ενός στην ελληνική κοινωνία κάτι για το οποίο έχει δημιουργηθεί μια ολόκληρη συνωμοσιολογία, κύριε Βούτση. Με συγχωρείτε που απευθύνομαι σε εσάς. Πάρα πολλοί συμπολίτες μας, για λόγους που εγώ ειλικρινώς δεν αντιλαμβάνομαι, έχουν την ψευδαίσθηση ότι πίσω από τις κουκούλες κρύβονται κάποιοι άλλοι αστυνομικοί ή κάποιες άλλες σκοτεινές δυνάμεις και όλο αυτό είναι ένα παιχνίδι που γίνεται από τις δυνάμεις ασφαλείας και ότι αυτό χτίζεται για να εκτραπεί το λαϊκό κίνημα, κ.λπ.. Είναι συμφέρον όλου του πολιτικού συστήματος, της δημοκρατίας, του κάθε Έλληνα πολίτη, της δημόσιας ασφάλειας να αποκαλύπτονται τα χαρακτηριστικά αυτών που συλλαμβάνονται με κουκούλες να βιαιοπραγούν. 
Νομίζω ότι θα ήταν τομή και για το ΣΥΡΙΖΑ και για το πολιτικό σκηνικό της χώρας να πάρετε αυτήν τη γενναία απόφαση και να συνταχθείτε με το δικό μας αίτημα και τη δική μας θέση και τη θέση του Πρωθυπουργού, να πέσουν επιτέλους οι κουκούλες.
Ευχαριστώ πολύ, κύριε Πρόεδρε.","ΝΙΚΟΛΑΟΣ ΔΕΝΔΙΑΣ",122
"38211"," Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012» και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38212"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"38213"," Κατά πλειοψηφία.","ΔΗΜΗΤΡΙΟΣ ΤΣΟΥΚΑΛΑΣ",519
"38214"," Παρών.","ΣΠΥΡΙΔΩΝ ΧΑΛΒΑΤΖΗΣ",534
"38215"," Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012» και άλλες διατάξεις» έγινε δεκτό επί της αρχής κατά πλειοψηφία.
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38216"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"38217"," Κατά πλειοψηφία.","ΔΗΜΗΤΡΙΟΣ ΤΣΟΥΚΑΛΑΣ",519
"38218"," Παρών.","ΣΠΥΡΙΔΩΝ ΧΑΛΒΑΤΖΗΣ",534
"38219"," Συνεπώς το άρθρο πρώτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38220"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"38221"," Κατά πλειοψηφία.","ΔΗΜΗΤΡΙΟΣ ΤΣΟΥΚΑΛΑΣ",519
"38222"," Παρών.","ΣΠΥΡΙΔΩΝ ΧΑΛΒΑΤΖΗΣ",534
"38223"," Συνεπώς το άρθρο δεύτερο έγινε δεκτό ως έχει κατά πλειοψηφία.
Εισερχόμαστε στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38224"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"38225"," Κατά πλειοψηφία.","ΔΗΜΗΤΡΙΟΣ ΤΣΟΥΚΑΛΑΣ",519
"38226"," Παρών.","ΣΠΥΡΙΔΩΝ ΧΑΛΒΑΤΖΗΣ",534
"38227"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012» και άλλες διατάξεις» έγινε δεκτό επί της αρχής και επί των άρθρων κατά πλειοψηφία. 
Κυρίες και κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο και στο σύνολό του;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38228"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"38229"," Ερωτάται το Σώμα: Γίνεται δεκτό το νομοσχέδιο και στο σύνολο;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38230"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"38231"," Κατά πλειοψηφία.","ΔΗΜΗΤΡΙΟΣ ΤΣΟΥΚΑΛΑΣ",519
"38232"," Παρών.","ΣΠΥΡΙΔΩΝ ΧΑΛΒΑΤΖΗΣ",534
"38233"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012» και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 185α)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38234"," Κυρίες και κύριοι συνάδελφοι,  παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38235"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"38236"," Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"38237"," Μάλιστα, μάλιστα.
Με τη συναίνεση του Σώματος και ώρα 15.00’ λύεται η συνεδρίαση για αύριο ημέρα Πέμπτη 18 Οκτωβρίου 2012 και ώρα 9.30΄, με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
