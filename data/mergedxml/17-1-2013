"","Content","name","ParlmemberID"
"37277","Date","17-1-2013",NA
"37278"," Κύριε Πρόεδρε, μπορώ να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37279"," Ορίστε, κύριε Παπαδημούλη, έχετε το λόγο, για τρία λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37280"," Θα χρειαστώ λίγο παραπάνω, κύριε Πρόεδρε. Ελπίζω να κατανοείτε τη σημασία του θέματος που συζητούμε.
Διαφωνούμε κατηγορηματικά με την πρόταση που αναγνώσατε: Επτά κάλπες, τρεις ξεχωριστές ψηφοφορίες για τέσσερα πρόσωπα. Η απόλυτη γελοιοποίηση και ο εξευτελισμός των δημοκρατικών και κοινοβουλευτικών θεσμών. Με αυτήν την πρόταση γίνονται λάστιχο τα πάντα, το Σύνταγμα, ο Κανονισμός της Βουλής, η κοινοβουλευτική μας παράδοση.
Μέχρι τώρα, όσες φορές η Βουλή συζήτησε για τη σύσταση Προκαταρκτικής Επιτροπής, στο τέλος ομόφωνα το Σώμα συμφωνούσε στη διαδικασία: Μία ψηφοφορία και κάλπη για κάθε προτεινόμενο πρόσωπο.
Κύριε Πρόεδρε, η πρόταση που μας αναγνώσατε και η οποία είναι πολύ χειρότερη από την πρόταση που αποφάσισε χθες κατά πλειοψηφία η Διάσκεψη των Προέδρων μετά από πρότασή σας, είναι ένα ακόμη βήμα πανικού της κυβερνητικής πλειοψηφίας με στόχο το κουκούλωμα του σκανδάλου της λίστας Λαγκάρντ. Και για να λέμε αλήθειες, είναι απόφαση των τριών Αρχηγών και όχι της Διάσκεψης των Προέδρων. Γιατί η Διάσκεψη των Προέδρων αποφάσισε μια ψηφοφορία για τις κομματικές προτάσεις, όχι με τέσσερις κάλπες –μια για κάθε πρόσωπο, όπως πρότειναν όλα τα κόμματα της Αντιπολίτευσης- αλλά με τρεις κάλπες. Και έρχεστε τώρα εσείς ως εκτελεστής και διεκπεραιωτής μιας απόφασης που πάρθηκε ώρες μετά με άλλες διαδικασίες, άσχετες με τη μεσημεριανή Διάσκεψη των Προέδρων. Και γι’ αυτό έχετε μια βαριά προσωπική και θεσμική ευθύνη. 
Η δική μας πρόταση -και σας καλούμε να αποσυρθεί η πρόταση των τριών Αρχηγών για να συμφωνήσουμε τουλάχιστον στη διαδικασία- είναι η εξής: Μια ψηφοφορία και όχι τρεις αλληλοδιάδοχες. Και τις τρεις, τέσσερις ώρες που θα κερδίσουμε, να τις αφιερώσουμε στη συζήτηση. Ενιαία ψηφοφορία όπως θα γίνει και ενιαία συζήτηση μετά από δική σας πρόταση. Καθολική συμμετοχή των Βουλευτών σ’ αυτήν τη διαδικασία και διασφάλιση της μυστικότητας της ψήφου και της υποχρέωσης του Βουλευτή να ψηφίζει ελεύθερα. 
Η πρόταση Σαμαρά-Βενιζέλου-Κουβέλη γίνεται για να μπορούν μετά την πρώτη ψηφοφορία επί της κυβερνητικής προτάσεως κάποιοι Βουλευτές είτε με αρχηγική εντολή είτε με αρχηγική ανοχή να κάνουν σκασιαρχείο, όπως έκανε σκασιαρχείο από την ψηφοφορία η Νέα Δημοκρατία στην πρόταση για το Βατοπέδι.
Η δική μας πρόταση είναι: μια ψηφοφορία, ένα ψηφοδέλτιο –και σας καλώ να συναντηθούμε σ’ αυτό ομόφωνα- μια κάλπη για τα τέσσερα ονόματα και για κάθε όνομα τα προτεινόμενα προς έρευνα αδικήματα. 
Επειδή το θέμα είναι σοβαρό και η εικόνα που θα δώσουμε στην έναρξη αυτής της συζήτησης αφορά στο σεβασμό των δημοκρατικών θεσμών, εμείς ζητούμε για την απόφαση αυτή να μην αποφασίσουμε δι’ εγέρσεως αλλά με ονομαστική ψηφοφορία. Καταθέτουμε και σχετικό αίτημα. 
Σε ό,τι αφορά τη συζήτηση, χρειάζεται να δοθεί περισσότερος χρόνος για συζήτηση. Διαφωνούμε με την κατά πλειοψηφία απόφαση της Διάσκεψης των Προέδρων. Χρειαζόμαστε περισσότερες ώρες. Με την πρότασή μας –μια ψηφοφορία και όχι τρεις αλληλοδιάδοχες- εξασφαλίζουμε τρεις, τέσσερις ώρες παραπάνω. Να μη μιλήσουν οι Υπουργοί. Το πολύ-πολύ αν θελήσουν κάποιοι Υπουργοί να μιλήσουν, ας είναι μόνον αυτοί που έχουν σχετική αρμοδιότητα, οι Υπουργοί δηλαδή Οικονομικών και Δικαιοσύνης. Κανείς άλλος.
Διαφωνούμε κατηγορηματικά –γιατί συνιστά και παραβίαση του Κανονισμού- με την κατάργηση του δικαιώματος δευτερολογίας που προβλέπει ο Κανονισμός της Βουλής για τους ομιλούντες. 
Τέλος, για να είμαστε θεσμικά σοβαροί και δίκαιοι, από τη στιγμή που αποφασίσαμε να γίνει ενιαία συζήτηση για τρεις διαφορετικές προτάσεις για τη σύσταση προκαταρκτικής επιτροπής, αυτές οι προτάσεις είναι θεσμικά ισότιμες. Αυτό σημαίνει ότι ο χρόνος…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37281"," Δεν το αποφασίσαμε ακόμη.","ΑΠΟΣΤΟΛΟΣ ΚΑΚΛΑΜΑΝΗΣ",172
"37282"," …που θα αφιερωθεί για τη συζήτηση των προτάσεων, πρέπει να μοιραστεί ισότιμα και στις τρεις προτάσεις.
Επειδή διάφοροι διαδίδουν ότι δήθεν η Κοινοβουλευτική Ομάδα του ΣΥΡΙΖΑ αν αποφασίσετε να κάνετε λάστιχο τα πάντα και να εξευτελίσετε τα πάντα για να υπηρετήσετε σκοπιμότητες, θα αποχωρήσει από την κοινοβουλευτική διαδικασία, σας λέω ότι αυτό το δώρο –παρότι γιορτάζει ο Πρωθυπουργός σήμερα- δεν θα σας το κάνουμε. Αν αποφασίσατε εσείς να ευτελίσετε διαδικασίες και θεσμούς κάνοντάς τα λάστιχο για να μπορούν κάποιοι μετά την πρώτη ψηφοφορία να αποχωρήσουν, εμείς θα μείνουμε εδώ φρουροί της δημοκρατίας και του Κανονισμού της Βουλής. Το ποτήρι αυτό θα το πιείτε μόνοι σας. 
(Θόρυβος-διαμαρτυρίες από την πτέρυγα της Νέας Δημοκρατίας)
Σήμερα γιορτάζει ο Πρωθυπουργός και του εύχομαι χρόνια πολλά. Συνήθως όταν κανείς γιορτάζει, δέχεται δώρα. Σήμερα, ανήμερα της ονομαστικής του εορτής ο κ. Σαμαράς έκανε ένα ακόμη δώρο στον κυβερνητικό του συνεταίρο, το Βαγγέλη Βενιζέλο. Ελπίζω του Ευαγγελισμού ο κ. Βενιζέλος να του το ανταποδώσει. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37283"," Θα ήθελα να κάνω μία διευκρίνιση.
Κατ’ αρχάς, θέλω να σας διαβεβαιώσω ότι το Προεδρείο, όπως και όλες οι πτέρυγες της Βουλής, ενδιαφέρονται για το αδιάβλητο της ψηφοφορίας και για την ανεύρεση της αλήθειας. Πρέπει να σας πω καλοπροαίρετα και με τη δημοκρατική ευαισθησία που δείχνει το Προεδρείο, ότι δεν περάσαμε αβασάνιστα μια πρόταση, αλλά συνήλθαμε δύο και τρεις φορές, έγιναν και εσωτερικές συζητήσεις, διατέθηκαν πάνω από οκτώ-δέκα ώρες συνεδριάσεων και ταυτόχρονα εσωτερικών συζητήσεων των κομμάτων και δεν ελήφθη καμμία απόφαση αυθαίρετα από το Προεδρείο για το συγκεκριμένο θέμα. Αντιθέτως, θα έλεγα ότι το Προεδρείο κατηγορήθηκε για τη μεγάλη ανοχή που έδειξε και υφίσταται και κριτική σήμερα ότι έπρεπε να έχει αποφασίσει μόνο του από την πρώτη στιγμή. Εν τούτοις, εμείς θεωρούμε ως Προεδρείο ότι σωστά πράξαμε.
Επί της συζήτησης που ξεκίνησε ο κ. Παπαδημούλης, θα ήθελα μόνο να προσθέσω ότι το Προεδρείο και η Βουλή είναι υποχρεωμένο να διασφαλίσει την ψηφοφορία. Από εκεί και πέρα θέλω να καταστήσω σαφές, ότι αν κάποιος αποχωρήσει ή –για να μεταχειριστώ τη λέξη που είπατε- κάνει «σκασιαρχείο» ή οτιδήποτε, επαφίεται στη συνείδηση του συναδέλφου ή του κόμματος το οποίο θα το αποφασίσει. Αυτό δεν αφορά το Προεδρείο και τη Βουλή. Αφορά το συνάδελφο που θα πάρει την απόφαση. Το Προεδρείο οφείλει να δώσει το δικαίωμα σε όλους τους συναδέλφους να εκφραστούν όπως αυτοί επιθυμούν και να διασφαλίσει την ψηφοφορία. Αν κάποιος συνάδελφος θέλει να ψηφίσει φανερά, αν κάποιος συνάδελφος θέλει να απέχει, αν θέλει να εξυπηρετήσει μία κομματική σκοπιμότητα, αυτό είναι θέμα των κομμάτων ή του συναδέλφου. Δεν είναι της Βουλής.
Κατά συνέπεια το Προεδρείο απεδέχθη την πρόταση της Πλειοψηφίας της Διάσκεψης. Ξέρετε, δεν μπορούμε να ομοφωνούμε σε όλα, δυστυχώς, παρ’ ότι προσπαθήσαμε, όπως σας λέω, για πάρα πολλές ώρες και πάρα πολλές ημέρες. Επειδή πρέπει να ληφθεί απόφαση, η οποία άλλωστε επικυρώνεται από την Ολομέλεια, το Προεδρείο καταθέτει την πρόταση αυτή, την οποία βρίσκει απόλυτα σύμφωνη με το Κανονισμό της Βουλής. Διότι, ναι μεν, είπαμε να κάνουμε σύντμηση της συζήτησης, αλλά επειδή το συμπέρασμα της κάθε πρότασης είναι διαφορετικό και άρα η απόφαση για τα πρόσωπα είναι διαφορετική, γι’ αυτό το λόγο πρέπει να γίνει αυτοτελής η ψηφοφορία. Δεν θα είχαμε κανένα πρόβλημα αν συζητούσαμε σε ξεχωριστές, αυτοτελείς συνεδριάσεις την κάθε πρόταση και την κάθε ψηφοφορία, όπως λέει ο Κανονισμός και όπως θα έπρεπε να γίνει από την αρχή.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37284"," Όπως λέει ο Κανονισμός.","ΑΠΟΣΤΟΛΟΣ ΚΑΚΛΑΜΑΝΗΣ",172
"37285"," Κύριε Πρόεδρε, περίμενα ότι θα υπάρξει ένα όριο στο πολιτικό θράσος και την υποκρισία.
(Θόρυβος στην Αίθουσα)
Δυστυχώς, ο Άγιος Αντώνιος που γιορτάζει σήμερα και ο οποίος πέρασε από τους περιβόητους πειρασμούς του Αγίου Αντωνίου δεν έχει διδάξει τίποτα στους συναδέλφους του ΣΥΡΙΖΑ.
Τι έχει συμβεί τέσσερις μήνες τώρα; Παρακολουθούμε μία οργανωμένη πολιτική σκευωρία, η οποία έχει σα στόχο το ΠΑΣΟΚ, εμένα ως Πρόεδρό του, την Κυβέρνηση, τη σταθερότητα, τη χώρα. 
(Θόρυβος στην Αίθουσα)
Τι έχει αποδειχθεί με αλλεπάλληλα χτυπήματα στη σκευωρία τις τελευταίες μέρες; Ότι ήταν όλα ένα ψέμα. 
Σήμερα, λοιπόν, πρέπει να συζητήσουμε επί της ουσίας και ανάγκη προστασίας δεν έχει ούτε το ΠΑΣΟΚ, ούτε εγώ. Ανάγκη προστασίας έχουν οι αυτουργοί της σκευωρίας, γι’ αυτό πρέπει να μπούμε στη συζήτηση επί της ουσίας για να πούμε πολλά σήμερα. 
Βλέποντας ότι έχουν χάσει το παιχνίδι της ουσίας, βλέποντας ότι έχουν επενδύσει σε πρόσωπα, τα οποία απεδείχθησαν αναξιόπιστα και τραγικά, στήνουν από χθες το «χορό» της κάλπης, ενώ το πρόβλημα είναι η κάλπη και η σκευωρία. Αντί να μιλήσουμε επί της ουσίας σήμερα, θέτουν διαδικαστικά θέματα.
Κύριε Πρόεδρε, η πρόταση που αναπτύξατε αναμφίβολα είναι αυτή που εδράζεται στο Σύνταγμα και τον Κανονισμό της Βουλής. Δεν υπάρχει καμμία αμφιβολία. Δεν είχαμε στο παρελθόν ταυτόχρονη συζήτηση διαφορετικών προτάσεων. Σύμφωνα με το άρθρο 86 παράγραφος 3 και το άρθρο 150 του Συντάγματος και το άρθρο 155 παράγραφος 6 του Κανονισμού, οι προτάσεις τίθενται σε ψηφοφορία. Έτσι κάναμε στο παρελθόν. Κάθε πρόταση ετίθετο σε ψηφοφορία με χωριστή κάλπη ανά πρόσωπο που περιλαμβάνεται στην πρόταση. Απλώς τώρα έχουμε τρεις παράλληλες προτάσεις και η κάθε μία έχει τα πρόσωπα κατά των οποίων απευθύνεται. Είναι σωστό αυτό που λέτε και διαδικαστικά έτσι πρέπει να γίνει για να είμαστε νομικά και συνταγματικά άψογοι.
Όμως, δεν πρέπει να επιτρέψουμε σε κανέναν να βρει προσχήματα ή θέματα σήμερα, που πρέπει να μιλήσουμε στην ουσία, να αναδείξουμε τη σκευωρία, να πάει ο καθένας στον πάγκο του. 
(Χειροκροτήματα από την πτέρυγα του ΠΑΣΟΚ)
Η πρότασή μου, λοιπόν, είναι η εξής, υπερβαίνοντας τους διαδικαστικούς φραγμούς και το φορμαλισμό. Ό,τι γινόταν πάντα στη Βουλή: Κατηγορούνται αθροιστικά τέσσερα πρόσωπα, γιατί έτσι θεώρησαν τα κόμματα κάνοντας πολιτικές επιλογές και πολιτική επίθεση; Μήπως πρόκειται να γίνει καμμία δικανική κρίση; Μήπως θα αποφανθούν οι εισαγγελείς; Οι πολιτικοί αντίπαλοι και οι σκευωροί θα ψηφίσουν. Να ψηφίσουν, λοιπόν, σε μια κάλπη ανά πρόσωπο. 
(Χειροκροτήματα από την πτέρυγα του ΠΑΣΟΚ)
Δε θα μου στερήσουν όμως εμένα, ή του Γιώργου Παπανδρέου, το δικαίωμα να ψηφίσουμε εκεί που πρέπει να ψηφίσουμε λέγοντας μια κάλπη, ένα ψηφοδέλτιο. Από πού ως πού; Ποτέ δεν έγινε αυτό. Άλλη προσπάθεια συγκάλυψης και παραπλάνησης! 
Καθαρά πράγματα: τέσσερις κάλπες, μια ανά πρόσωπο. Ο καθένας να πάρει την ευθύνη του. Ζητώ από την πλειοψηφία, από τη Νέα Δημοκρατία, τη ΔΗΜΑΡ και το ΠΑΣΟΚ, να δώσουν αυτήν τη δυνατότητα στη συζήτηση επί της ουσίας.
Έρχομαι τώρα στη μυστικότητα. Η μυστικότητα έγινε υποχρεωτικότητα της ψήφου, έτσι; Και έγινε και υποχρεωτική νομιμοποίηση της σκευωρίας. Έγινε και υποχρεωτική νομιμοποίηση σχημάτων συνεργασίας που υπερβαίνουν το όριο της δημοκρατικής αξιοπιστίας εδώ μέσα. 
Άρα, πρέπει και να νομιμοποιήσουμε τώρα αυτό που κάνει ο ΣΥΡΙΖΑ, δηλαδή, το ρεσάλτο κατά του ΠΑΣΟΚ και κατά της Κυβέρνησης και κατά της χώρας. Επικαλούνται τη μυστικότητα αυτοί που υπέθαλψαν σύσσωμοι και σύμπαντες, με τον κ. Τσίπρα πρώτο, την πρόταση. Έχουν βγει από το πρωί στις τηλεοράσεις και λένε ότι έχουμε κάνει την πρόταση για να πέσει η Κυβέρνηση. Το λένε οι Βουλευτές του ΣΥΡΙΖΑ.","ΕΥΑΓΓΕΛΟΣ ΒΕΝΙΖΕΛΟΣ",58
"37286"," Κανείς δεν το έχει πει αυτό.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"37287"," Κύριοι συνάδελφοι, σας παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37288","  Πρόκειται για πολιτική αθλιότητα, η οποία ψάχνει τώρα το φερετζέ της κάλπης. Ε, όχι! Σηκώνουμε το φερετζέ της κάλπης και αποκαλύπτεται η κάλπικη σκευωρία.
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"37289"," Κύριοι συνάδελφοι, θα παρακαλέσω πολύ να μην καταναλώσουμε το χρόνο στο παρεμπίπτον διαδικαστικό ζήτημα. Βεβαίως θα πάρουν το λόγο οι κύριοι Αρχηγοί, στους οποίους δε θέλω να βάλω χρόνο, αλλά τους παρακαλώ πολύ να μην κάνουν υπέρβαση.
Αυτήν τη στιγμή υπάρχει δηλαδή μια πρόταση, την οποία είχαμε συζητήσει όλοι και στη Διάσκεψη και κατά κάποιο τρόπο μας είχε καλύψει σχεδόν όλα τα κόμματα. Να υπάρχουν, δηλαδή, αν κατάλαβα καλά, κύριε Πρόεδρε του ΠΑΣΟΚ, τέσσερις κάλπες, μια ανά πρόσωπο, με μια εκφώνηση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37290","  Μάλιστα.","ΕΥΑΓΓΕΛΟΣ ΒΕΝΙΖΕΛΟΣ",58
"37291"," Δηλαδή, τέσσερις κάλπες, μια εκφώνηση και …","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37292"," Όσες κάλπες θέλει ο ΣΥΡΙΖΑ. Τέσσερις θέλει; Τέσσερις.","ΑΠΟΣΤΟΛΟΣ ΚΑΚΛΑΜΑΝΗΣ",172
"37293"," Μην πάμε έτσι γιατί, κύριε Πρόεδρε, εγώ θέλω να τονίσω ότι είναι άλλο το θέμα του κόμματος και της υποχρεωτικότητας. Και τέσσερις να βάλουμε και τρεις να βάλουμε, αν τα κόμματα αποφασίσουν να αποχωρήσουν, είναι θέμα των κομμάτων. 
Εγώ σας λέω –επειδή και από τις συζητήσεις που είχα και με τα άλλα κόμματα, μου είχαν πει μια κάλπη κατά πρόσωπο- ότι είναι μια πρόταση, η οποία υπερβαίνει μεν τον Κανονισμό, αλλά αν συγκεντρώνει την πλειοψηφία –που φαντάζομαι ότι συγκεντρώνει- να προχωρήσουμε σε αυτό. 
Θα παρακαλούσα, λοιπόν, τα κόμματα να τοποθετηθούν επί της πρότασης, αλλά σύντομα, για να μη σπαταλίσουμε το χρόνο στα διαδικαστικά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37294"," Κύριε Πρόεδρε, θα ήθελα το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37295"," Ένα λεπτό, κύριε Παπαδημούλη. 
Να ξεκινήσουμε με τον κ. Καμμένο ως Πρόεδρο, τον κ. Βορίδη και συνεχίζουμε. 
Ο κ. Καμμένος έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37296"," «Όταν δεν μπορείς να ελέγξεις την ψηφοφορία, τουλάχιστον μην την εξευτελίζεις.» Έτσι σχολίασε Βουλευτής της Νέας Δημοκρατίας τη μεθόδευση που πάει να γίνει σήμερα. 
Εδώ, λοιπόν, βλέπουμε ότι η προσπάθεια εξευτελισμού της ψηφοφορίας –και απ’ ό,τι διαφαίνεται με το διάλογο- γίνεται από εκείνους, οι οποίοι δεν μπορούν να ελέγξουν, όπως θα ήθελαν, τη συγκάλυψη των πολιτικών τους συμμαθητών και φίλων.
Έρχεται σήμερα ο Πρόεδρος του ΠΑΣΟΚ και προτείνει το αυτονόητο: τέσσερις κάλπες για τα τέσσερα πρόσωπα με τα αδικήματα.
Φαίνεται, λοιπόν, ξεκάθαρα ότι η προσπάθεια να μπουν επτά κάλπες για να ελεγχθούν οι Βουλευτές, να καταργηθεί η μυστικότητα της ψήφου και η ελευθερία του Βουλευτού, ανήκει μόνο στον Πρωθυπουργό Αντώνη Σαμαρά, ο οποίος θέλει να ελέγξει την ψήφο των Βουλευτών της Νέας Δημοκρατίας. Ξεκάθαρο είναι!
(Θόρυβος από την πτέρυγα της Νέας Δημοκρατίας)
Η προσπάθεια που γίνεται από χθες το βράδυ είναι να μη δοθεί η δυνατότητα στην ελεύθερη βούληση των Βουλευτών να παραπέμψουν εκείνους, για τους οποίους επί χρόνια ολόκληρα…
(Θόρυβος από την πτέρυγα της Νέας Δημοκρατίας)","ΠΑΝΟΣ ΚΑΜΜΕΝΟΣ",181
"37297"," Φαίνεται, λοιπόν, ξεκάθαρα ότι η προσπάθεια κοινοβουλευτικού πραξικοπήματος, η οποία έγινε, με στήσιμο επτά καλπών για να ελεγχθεί ποιος πάει να ψηφίσει και τι, αφορά την πρόταση του ίδιου του Πρωθυπουργού και δεν λέω της Κοινοβουλευτικής Ομάδας της Νέας Δημοκρατίας, διότι ανέφερα προηγουμένως πώς σχολίασε παλιός Βουλευτής της Νέας Δημοκρατίας στο διαδίκτυο την ψηφοφορία των επτά καλπών.
Εμείς, κύριε Πρόεδρε, συμφωνούμε με τις τέσσερις κάλπες και την ψήφο κατά πρόσωπο.
Μάλιστα, εδώ θα πρέπει να δούμε και τι έχει γίνει στο παρελθόν. 18-7-1989: Υπουργός Δικαιοσύνης ο Φώτης Κουβέλης, Υπουργός Δικαιοσύνης ο σημερινός Πρόεδρος της Δημοκρατικής Αριστεράς, με τον οποίο επικοινώνησα χθες. Του θύμισα ότι η ψηφοφορία τότε έγινε κατά πρόσωπο και του ζήτησα, στη δημοκρατική του ευαισθησία, να στηρίξει ακριβώς αυτόν τον τρόπο με τον οποίο είχε γίνει η ψηφοφορία τότε.
Θα σας πω, όμως, το εξής: Χθες το βράδυ, κύριε Πρόεδρε, σας κατέθεσα ένα αίτημα, για να έχω τα Πρακτικά του τόμου της συζήτησης της 18-7-1989. Ήταν ο μόνος τόμος που είχε χαθεί από τη Βουλή. Χάθηκε ο τόμος!","ΠΑΝΟΣ ΚΑΜΜΕΝΟΣ",181
"37298"," Παρεδόθη αργά τη νύχτα. Παρεδόθη ο τόμος, κύριε Πρόεδρε…
(Θόρυβος από την πτέρυγα της Νέας Δημοκρατίας - Κωδωνοκρουσίες)
Παρεδόθη ο τόμος, αφού ενημερώσαμε ότι τον είχαμε βρει.
(Θόρυβος από την πτέρυγα της Νέας Δημοκρατίας)
Κι έγινε αυτό, γιατί ο τόμος αυτός και τα Πρακτικά της Βουλής τι δείχνουν; 
 (Θόρυβος από την πτέρυγα της Νέας Δημοκρατίας)
Δείχνουν ότι τότε τα κόμματα στο σύνολό τους απεδέχθησαν αυτήν τη διαδικασία.
ΣΠΥΡΙΔΩΝ –","ΠΑΝΟΣ ΚΑΜΜΕΝΟΣ",181
"37299"," … (Δεν ακούστηκε)
(Θόρυβος από την πτέρυγα της Νέας Δημοκρατίας - Κωδωνοκρουσίες)","ΑΔΩΝΙΣ ΓΕΩΡΓΙΑΔΗΣ",96
"37300"," Ποια είναι η διαδικασία, λοιπόν, που θα ακολουθήσουμε; Ψήφο…
(Θόρυβος από την πτέρυγα της Νέας Δημοκρατίας - Κωδωνοκρουσίες)","ΠΑΝΟΣ ΚΑΜΜΕΝΟΣ",181
"37301"," Σας είπα, αφού ενημερώσαμε τις υπηρεσίες, ότι βρήκαμε τον τόμο…","ΠΑΝΟΣ ΚΑΜΜΕΝΟΣ",181
"37302"," Εδώ, κύριε Πρόεδρε, αφού τακτοποιήθηκε το θέμα της ψηφοφορίας -και ελπίζω να συμφωνήσει πλέον, συρόμενος από το σύνολο της Βουλής των Ελλήνων, και ο κύριος Πρωθυπουργός- υπάρχει το θέμα της συζητήσεως.
Προβλέπεται από τον Κανονισμό συζήτηση μέχρι δύο ημέρες. Αφήστε, λοιπόν, όσο χρόνο θέλουν να πάρουν τα πρόσωπα, τα οποία είναι προς παραπομπή. Εμείς συμφωνούμε, όπως προκύπτει και από τα τότε Πρακτικά, να δοθεί όσος χρόνος επιθυμούν. Να αφήσουμε, όμως, και τη δυνατότητα στους Βουλευτές να ομιλήσουν.
Πρέπει να εξαντληθεί ο κατάλογος σε δύο συνεδριάσεις…","ΠΑΝΟΣ ΚΑΜΜΕΝΟΣ",181
"37303"," Σε πέντε.","ΦΩΤΕΙΝΗ ΠΙΠΙΛΗ",430
"37304"," ... για να μπορέσει ο ελληνικός λαός να μάθει ακριβώς για ποιους λόγους ζητάμε την παραπομπή των πολιτικών προσώπων για ποινικά αδικήματα.
Επειδή επικαλέστηκαν σήμερα –και κλείνω με αυτό- τον Άγιο Αντώνιο - μεγάλη η χάρη του!- θα σας πω ότι ο ελληνικός λαός επιθυμεί σήμερα την παρουσία του Αγίου Φανουρίου, για να φανερωθεί τι ακριβώς έχει γίνει σε αυτόν εδώ τον τόπο, γιατί είναι θλιβερό το φαινόμενο να υπάρχουν πολιτικοί, οι οποίοι στο πλαίσιο του πολιτικού συμβιβασμού πάνε να συγκαλύψουν ποινικές ευθύνες, που πρώτοι οι ίδιοι είχαν αναφέρει μέσα στη Βουλή, αλλά και στον ελληνικό λαό. 
Για τις ευθύνες Παπανδρέου και τις ευθύνες Βενιζέλου, αλλά και Παπαδήμου μίλαγε ο τωρινός Πρωθυπουργός Αντώνης Σαμαράς. Και σήμερα έρχεται με οποιαδήποτε μεθόδευση να καλύψει τα κενά.","ΠΑΝΟΣ ΚΑΜΜΕΝΟΣ",181
"37305"," Δεν έχει όρια αυτή η συζήτηση; Τι θα γίνει δηλαδή;","ΑΛΕΞΑΝΔΡΑ ΠΑΠΑΡΗΓΑ",413
"37306"," Μην μπαίνετε επί της ουσίας, κύριε Πρόεδρε, γιατί πρέπει να μιλήσουν οι Αρχηγοί.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37307"," Εμείς, λοιπόν, συντασσόμεθα με την πρόταση του ΠΑΣΟΚ για τέσσερις κάλπες…
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΟΣ ΚΑΜΜΕΝΟΣ",181
"37308"," Σας παρακαλώ, κύριε Πρόεδρε! Μη με φέρνετε σε δύσκολη θέση. 
Καταγράφω ότι οι Ανεξάρτητοι Έλληνες συμφωνούν με την πρόταση για τέσσερις κάλπες, τέσσερα πρόσωπα και έχουν τη διαφωνία ως προς το χρόνο, που θα συζητηθεί μετά. 
Ο κ. Παππάς από τη Χρυσή Αυγή έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37309"," Θα είμαι πολύ σύντομος, κύριε Πρόεδρε.
Θέλω να σας πω το εξής: Συμφωνούμε απολύτως –και ήταν πρότασή μας και χθες στη Διάσκεψη των Προέδρων- να υπάρξουν τέσσερις κάλπες για τα τέσσερα πρόσωπα, με την εξής ουσιαστική ένσταση: Για να διασφαλιστεί η μυστικότητα της ψηφοφορίας, θα πρέπει ο κάθε Βουλευτής με ένα ψηφοδέλτιο να ψηφίζει σε κάθε κάλπη. Δεν διασφαλίζεται η μυστικότητα της ψηφοφορίας, αν Βουλευτής ψηφίσει μόνο σε μια κάλπη, δηλαδή ψηφίσει, για παράδειγμα, μόνο τον κ. Παπακωνσταντίνου, διότι θα πούμε ή ψήφισε υπέρ ή ψήφισε κατά.","ΧΡΗΣΤΟΣ ΠΑΠΠΑΣ",418
"37310"," Και πώς θα γίνει; Θα τους πάμε με το ζόρι;","ΣΟΦΙΑ ΒΟΥΛΤΕΨΗ",73
"37311"," Έχουμε δύο εκδοχές. Θέλετε τρεις εκδοχές; Έχουμε τρεις εκδοχές. Προσέξτε με! Επειδή είμαστε νέοι στη Βουλή -ήρθαμε για να μείνουμε, όμως, και να αλλάξουμε τα πράγματα που γίνονται μέσα εδώ- επιθυμία μας είναι να είμαστε οι τελευταίοι σήμερα που θα δυναμιτίσουμε το κλίμα για να μη δώσουμε την αφορμή στην κυβερνητική πλειοψηφία να πει «ξέρετε, αποχωρούμε, γιατί οι κακοί φασίστες εκφράστηκαν έτσι» ή «γιατί δυναμιτίστηκε το κλίμα, γιατί η Χρυσή Αυγή είπε αυτά».
Εμείς θέλουμε όλοι οι Βουλευτές επιτέλους για μια φορά να ακούσουν τη φωνή της συνείδησής τους -αν θέλετε, θα προσθέσω και την εθνική τους συνείδηση, στο βαθμό που κάποιοι έχουν και στο βαθμό που την έχουν- και να ψηφίσουν κατά βούληση και στις τέσσερις κάλπες, ώστε να διασφαλιστεί η μυστικότητα.
Έγινε πολύ μεγάλη κουβέντα σήμερα και χαριτολογήματα περί διαφόρων αγίων. Άκουσα για τον Άγιο Αντώνιο –και χρόνια πολλά σε όσους γιορτάζουν. Άκουσα ότι θα βγάλουμε το φερετζέ της κάλπης -καλό είναι να μη λέγονται αυτές οι κουβέντες από αυτούς που λέγονται.
Εν πάση περιπτώσει, θέλω να πω ότι σήμερα γιορτάζει και ένας τοπικός άγιος, ο πολιούχος των Ιωαννίνων, ο Άγιος Γεώργιος των Ιωαννίνων. Είναι ένας άγιος, ο οποίος αγιογραφείται με φουστανέλα. Και η φουστανέλα μας παραπέμπει στους ήρωες του ’21 και μας παραπέμπει σε αυτό το περίφημο «φωτιά και τσεκούρι στους προσκυνημένους».","ΧΡΗΣΤΟΣ ΠΑΠΠΑΣ",418
"37312"," Καταγράφω ότι και  η Χρυσή Αυγή είναι υπέρ της διαδικασίας με τέσσερις κάλπες και με ψηφοδέλτιο κατά πρόσωπο και αδίκημα.
Ο κ. Χαλβατζής έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37313"," Κύριε Πρόεδρε, και η διαδικασία και η ουσία έχουν τη δική τους σημασία. Τα περί σκευωρίας που ανέφερε ο κ. Βενιζέλος, μπορεί να τα θέσει στη διαδικασία της ουσιαστικής συζήτησης. Δεν είναι θέμα διαδικαστικό. 
Βεβαίως, το Κομμουνιστικό Κόμμα Ελλάδας το αφήνουν παγερά αδιάφορο οι αναφορές για τη σκευωρία. 
Κύριε Πρόεδρε, θέλω να σας υπενθυμίσω ότι πριν από μία εβδομάδα απ’ αυτό εδώ το Βήμα η Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας, η Αλέκα Παπαρήγα, επισήμανε τους κινδύνους για τη διαδικασία και την πορεία συγκάλυψης. Όλα τα στοιχεία δείχνουν μέχρι πριν από λίγο ότι προς τα εκεί οδηγούμαστε. 
Κάναμε την πρόταση να υπάρξουν τέσσερις κάλπες, τέσσερα ψηφοδέλτια για κάθε συγκεκριμένη περίπτωση. Όλα τα άλλα, τα οποία αναφέρονται στον τρόπο ψηφοφορίας, το αν θα ψηφίσει ο ένας ή ο άλλος, είναι θέμα το οποίο κρίνεται για όλους. Κρίνονται τα κόμματα, κρίνονται οι Βουλευτές. Πάνω απ’ όλα, όμως, θα πρέπει να βγάλουν πολιτικά συμπεράσματα οι εργαζόμενοι για όλη αυτήν την ιστορία της λεγόμενης λίστας Λαγκάρντ. 
Πολλά ειπώθηκαν, πολλά κρύφθηκαν. Πολλά ψέματα ειπώθηκαν σε όλη αυτήν τη διαδικασία.
Εμείς λέμε ότι δεν θα πρέπει με κανέναν τρόπο να αποκρυβεί τίποτα. Δεν έχουμε αυταπάτες ότι με όποια διαδικασία θα διαλευκανθούν τα πράγματα. Δεν έχουμε αυταπάτες ότι με την παραπομπή κάποιων ανθρώπων θα λυθούν τα προβλήματα. Πλούτος υπάρχει, πλούτος παράγεται, πλούτος φαίνεται από τις καταθέσεις δισεκατομμυρίων ευρώ και είναι πλούτος ο οποίος έχει παραχθεί από τη δουλειά των εργατών και όλων των εργαζομένων. Αυτή είναι η πραγματικότητα. Όλα τα άλλα που λέγονται είναι για να κοροϊδέψουν τον κόσμο. 
Συνεπώς, τέσσερις κάλπες, τέσσερα πρόσωπα, τέσσερα ψηφοδέλτια.
Σας ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"37314"," Καταγράφω ότι και το ΚΚΕ συμφωνεί στις τέσσερις κάλπες και με ψηφοδέλτιο κατά πρόσωπο και  κατά αδίκημα. 
Το λόγο έχει ο Πρόεδρος της ΔΗΜΑΡ κ. Κουβέλης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37315"," Κύριε Πρόεδρε, η πρόταση του Προεδρείου είναι απόλυτα εναρμονισμένη με τις διατάξεις του Κανονισμού της Βουλής που ισχύει σήμερα, το 2013 και όχι το 1989, όπως είναι απόλυτα εναρμονισμένο αυτό που είπατε με το Σύνταγμα και όπως αυτό αναθεωρήθηκε το έτος 2001. 
Τέσσερις κάλπες σε αντιστοιχία με τα πρόσωπα. Η αναζήτηση της αλήθειας, αυτή μας ενδιαφέρει. Να μπούμε στην ουσία.","ΦΩΤΗΣ ΚΟΥΒΕΛΗΣ",241
"37316"," Καταγράφω, επομένως, ότι και η ΔΗΜΑΡ συμφωνεί στο τέσσερις κάλπες με ψηφοδέλτιο κατά πρόσωπο και κατά αδίκημα. 
Επιτρέψτε μου να υπενθυμίσω ότι το 1989 ήταν μία πρόταση με τέσσερα πρόσωπα και ετέθησαν τέσσερις κάλπες. Τώρα, έχουμε τρεις προτάσεις, με ίδιο σκεπτικό περίπου, που καταλήγουν σε διαφορετικά πρόσωπα.
Επίσης, εκφράζω την ικανοποίηση του Προεδρείου, που με την προσπάθειά του έχει συμβάλει στο να βρεθεί τουλάχιστον μία άποψη, στην οποία φαίνεται μέχρι στιγμής ότι θα συμφωνήσουν οι περισσότερες πτέρυγες της Βουλής.
Το λόγο έχει ο κ. Βορίδης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37317"," Ευχαριστώ, κύριε Πρόεδρε.
Κύριε Πρόεδρε, κυρίες και κύριοι Βουλευτές, λέει το άρθρο 154 του Κανονισμού της Βουλής: «Για την άσκηση δίωξης κατά το προηγούμενο άρθρο εναντίον προσώπου απαιτείται πρόταση κατηγορίας και απόφαση της Βουλής». 
Θέλω να υπομνήσω δύο πράγματα στο Σώμα. Πρώτον, αυτή είναι μια διαδικασία οιονεί ποινικού χαρακτήρα. Δεύτερον, υπάρχει μια υποχρέωση, κύριε Πρόεδρε της Βουλής, να αποφανθεί επί τριών προτάσεων. Χρειάζεται απάντηση για κάθε μια από τις τρεις. Τρεις ήταν οι δυνατότητες προκειμένου να διασφαλιστεί αυτό. Η πρώτη δυνατότητα ήταν: τρεις κάλπες, μία ανά πρόταση. Η δεύτερη δυνατότητα -και στηρίζεται στον Κανονισμό και η δεύτερη αυτή δυνατότητα- ήταν τέσσερις κάλπες ανά πρόσωπο, διότι εκεί πρέπει να υπάρξει απόφανση ανά πρόταση ανά πρόσωπο. Η τρίτη δυνατότητα ήταν: πρόταση και πρόσωπο. Ήταν η πρόταση στην οποία, κύριε Πρόεδρε, εισηγηθήκατε αρχικώς. 
Αν με ρωτάτε εμένα, κυρίες και κύριοι συνάδελφοι, αυτό που πραγματικά διασφάλιζε την απόλυτη τυπικότητα και ορθότητα της διαδικασίας ήταν η πρόταση του Προεδρείου: πρόταση – πρόσωπο – μια ψηφοφορία, πρόταση – δύο πρόσωπα – δεύτερη ψηφοφορία, πρόταση – τέσσερα πρόσωπα – τρίτη ψηφοφορία. Η τυπική ορθότητα, η απόλυτη διαφάνεια, η απόλυτη εξασφάλιση είναι αυτή.
Έχει γίνει τις τελευταίες μέρες πολύ μεγάλη συζήτηση βλέπω για ένα διαδικαστικό ζήτημα. Το διαδικαστικό ζήτημα έτσι όπως το έθεσε ο κ. Παπαδημούλης, από πίσω τι υποκρύπτει; Υποκρύπτει μια ανησυχία ότι δήθεν κάποιοι θα φύγουν και επομένως μ’ αυτόν τον τρόπο δεν διασφαλίζεται η συμμετοχή τους και άρα θα εκβιαστεί το Σώμα στην μια ή στην άλλη κατεύθυνση. Απαντώ εις αυτό. Οποιαδήποτε εκ των προτάσεων είτε τα τρία είτε τα τέσσερα είτε τα επτά αυτήν την ανησυχία που λέτε εσείς δεν τη διασκεδάζει. Για ποιο λόγο; Διότι αυτή η ανησυχία πηγαίνει στην ουσία της απόφασης του Σώματος και της πράξης των Βουλευτών, δεν είναι διαδικαστικού χαρακτήρα, κύριε Πρόεδρε.
Το αν οι Βουλευτές θα συμμετάσχουν ή δεν θα συμμετάσχουν -γιατί αυτό είναι το σκασιαρχείο που σας απασχολεί, κύριε Παπαδημούλη- δεν έχει να κάνει με τη διαδικασία, έχει να κάνει με την απόφαση των Βουλευτών και έχει να κάνει με την ευθύνη που φέρει ο καθένας τους. Δεν είναι διαδικαστικό ζήτημα.
Άρα, λοιπόν, τι κρύβεται, κυρίες και κύριοι συνάδελφοι, πίσω από την έμφαση στο διαδικαστικό ζήτημα; Κρύβεται η ένδεια ουσιαστικής επιχειρηματολογίας και για μια ακόμη φορά η απόπειρα πολιτικοποίησης μιας ποινικής διαδικασίας και η πολιτική εκμετάλλευση από την πλευρά του ΣΥΡΙΖΑ, τίποτα άλλο.
(Χειροκροτήματα)
Για να τελειώνουμε, όμως, γιατί το διαδικαστικό δεν είναι το μείζον, έκανε μια πρόταση ο κ. Βενιζέλος. Είναι μια από τις τρείς δυνατότητες. Αυτό που πρέπει οπωσδήποτε να αποκλείσουμε είναι η πρόταση του κ. Παπαδημούλη, η πρόταση ΣΥΡΙΖΑ, η μια κάλπη. Γιατί; Πρώτα απ’ όλα γιατί θα αποστερούσε το δικαίωμα ψηφοφορίας σε δύο μέλη της εθνοσυνελεύσεως. Αυτό δεν μπορεί να γίνει δεκτό. Πώς θα συμμετάσχει ο κ. Βενιζέλος και ο κ. Παπανδρέου στη διαδικασία όταν ρητώς τους απαγορεύεται από τον Κανονισμό να ψηφίσουν για τον εαυτό τους; Πώς θα διασφαλιστεί αυτό; Αυτό, λοιπόν, είναι απορριπτέο. Είναι, όμως, τόσο προφανώς απορριπτέο που η πρόταση αυτή δείχνει ποιος έχει πολιτικές στοχεύσεις. Αυτός που έχει πολιτικές στοχεύσεις πράγματι είναι η Αξιωματική Αντιπολίτευση που εισάγει αυτήν την πρόταση.
Άρα, λοιπόν, για να τελειώνουμε. Τέσσερις κάλπες; Τέσσερις κάλπες. Εμένα η γνώμη μου προσωπικά ήταν ότι το αδιάβλητο της διαδικασίας είναι το άλλο. Θέλετε, όμως, τέσσερις; Τέσσερις για να προχωράμε και να τελειώνουμε.
(Χειροκροτήματα)","ΜΑΥΡΟΥΔΗΣ ΒΟΡΙΔΗΣ",69
"37318"," Θα είμαι σύντομος. 
Κύριε Πρόεδρε, αυτή η θεαματική εγκατάλειψη της πρότασης για…
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37319"," … επτά κάλπες και τρεις διαδοχικές ψηφοφορίες για τέσσερα πρόσωπα, που σας επιβλήθηκε να την αναγνώσετε, νομίζω ότι είναι διδακτική γι’ όλους μας.
(PS)
Ο κ. Βενιζέλος εν μέσω λυσσώδους επίθεσης στο ΣΥΡΙΖΑ υιοθέτησε την πρόταση που ο ΣΥΡΙΖΑ-ΕΚΜ κατέθεσε στη Διάσκεψη των Προέδρων, δηλαδή μία κάλπη για κάθε πρόσωπο. Δεν έχουμε κανένα λόγο να αποστούμε από την αρχική μας πρόταση. 
(Θόρυβος στην Αίθουσα)
Επίσης η τεχνιτή οξύτητα όταν συζητούμε ενδεχόμενες ποινικές ευθύνες προσώπων –κι αυτή είναι μία σοβαρή υπόθεση- ωφελεί μόνο όσους έχουν λερωμένη τη φωλιά τους. Εμείς θέλουμε συζήτηση επί της ουσίας και ανυπομονούμε να μπούμε στη συζήτηση.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37320"," Να ξεκινήσει λοιπόν.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37321"," Τώρα για τη συζήτηση, προτείνουμε σε εφαρμογή των άρθρων 155 και 137 παράγραφος 2 του Συντάγματος, η συζήτηση να γενικευθεί και να ολοκληρωθεί αύριο, γιατί μας ενδιαφέρει η συζήτηση επί της ουσίας. 
Δεύτερον, επειδή αναρωτιέται ο κ. Βορίδης, αν υπάρχει τρόπος να διασφαλιστεί η μυστικότητα της ψήφου και ταυτόχρονα προφυλαγμένος ο Βουλευτής της πλειοψηφίας από τον κίνδυνο διαγραφής από τον Αρχηγό του, να ψηφίζει και διαφορετικά.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37322"," Έχουμε αγωνία για τη δική σας ψήφο. Η μυστικότητά της.","ΕΥΑΓΓΕΛΟΣ ΒΕΝΙΖΕΛΟΣ",58
"37323"," Η πρόταση μπορεί να είναι ως εξής: Να μοιραστούν σε όλους τους Βουλευτές, και στους τριακόσιους συναδέλφους –ελπίζω να το δεχθεί κι αυτό ο κ. Βενιζέλος- πέντε ψηφοδέλτια, τα τέσσερα για τα πρόσωπα κι ένα λευκό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37324"," Αρκετά, κύριε Πρόεδρε.","ΕΥΑΓΓΕΛΟΣ ΒΕΝΙΖΕΛΟΣ",58
"37325"," Και για να θεωρείται ότι μετείχε κάποιος Βουλευτής από τους τριακόσιους στην ψηφοφορία, να περάσει και να ρίξει χαρτί και στις τέσσερις κάλπες, έτσι ώστε να ακυρωθεί η δυνατότητα κάποιων Αρχηγών να εμποδίζουν τους Βουλευτές τους να ζυγώνουν τις κάλπες με τις αιρετικές προτάσεις.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37326"," Κύριε συνάδελφε, ολοκληρώνετε, για να μπούμε επί της ουσίας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37327"," Ολοκληρώνω, κύριε Πρόεδρε, σε τριάντα δευτερόλεπτα.
(Θόρυβος στην Αίθουσα-Κωδωνοκρουσίες)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37328"," Μην μπείτε επί της ουσίας, γιατί θα ζητήσει να απαντήσει μετά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37329"," Όχι, κύριε Πρόεδρε, θα ακούσετε και παρακαλώ να τα ακούσουν και οι συνάδελφοι.
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37330"," Κύριοι συνάδελφοι σας παρακαλώ, να ολοκληρωθεί το διαδικαστικό.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37331"," Παρακαλώ να τα ακούσουν και οι συνάδελφοι.
Επειδή ο κ. Βενιζέλος αυτήν την περίοδο είναι ιδιαίτερα επιθετικός εναντίον του ΣΥΡΙΖΑ, μιλώντας για σκευωρία, θα ήθελα…
(Θόρυβος στην Αίθουσα-Κωδωνοκρουσίες)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37332"," Σας παρακαλώ, κύριοι συνάδελφοι, να ολοκληρωθεί ένα λεπτό η διαδικασία και να προχωρήσουμε μετά επί της ουσίας. 
Ολοκληρώστε, κύριε Παπαδημούλη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37333"," Θα ήθελα να….","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37334"," Γίνεται κατάχρηση εδώ.","ΣΟΦΙΑ ΒΟΥΛΤΕΨΗ",73
"37335"," Θα ήθελα να σας θυμίσω τρεις γραμμές: «Δεν προκύπτει κανένα στοιχείο πιθανής τέλεσης ποινικού αδικήματος από τους κυρίους Τσοχατζόπουλο και Παπαντωνίου που επί μήνες προσεβλήθησαν και διασύρθηκαν αδίκως». Είναι ομιλία του κ. Βενιζέλου στις 25 Φεβρουαρίου 2005. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37336"," Δεν είναι διαδικαστικά όλα αυτά.","ΣΟΦΙΑ ΒΟΥΛΤΕΨΗ",73
"37337"," Δεν είναι διαδικαστικό τώρα αυτό. 
Να μην μπούμε επί της ουσίας; Θα έχετε το χρόνο να τα πείτε αυτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37338"," …για τα TOR M1 και ο κ. Τσοχατζόπουλος γι’ αυτήν την υπόθεση βρίσκεται τώρα προφυλακισμένος. 
Τα υπόλοιπα στη συζήτηση επί της ουσίας. 
Ευχαριστώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37339"," Είστε δημοκράτης εσείς!","ΕΥΑΓΓΕΛΟΣ ΒΕΝΙΖΕΛΟΣ",58
"37340"," Κύριοι συνάδελφοι, το Προεδρείο καταγράφει ομοφωνία των συναδέλφων…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37341"," Κύριε Πρόεδρε, αρκετά εξευτελίζεται ο Κανονισμός.","ΑΠΟΣΤΟΛΟΣ ΚΑΚΛΑΜΑΝΗΣ",172
"37342"," Κύριε Πρόεδρε, επιτρέψτε μου.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37343"," Δεν εξευτελίζεται ο Κανονισμός, εξευτελίζεται ο ομιλών κάθε φορά.","ΕΥΑΓΓΕΛΟΣ ΒΕΝΙΖΕΛΟΣ",58
"37344"," Δεν είναι εικόνα του Κοινοβουλίου αυτή.","ΑΠΟΣΤΟΛΟΣ ΚΑΚΛΑΜΑΝΗΣ",172
"37345"," Παρακαλώ. Κατ’ αρχάς να σας πω, ότι το Προεδρείο δείχνει μία ανοχή για να σχηματίζεται μία εικόνα για τον κάθε συνάδελφο. Αν ο κάθε συνάδελφος δεν έχει τον αυτοσεβασμό που απαιτείται, το Προεδρείο δεν μπορεί να παρεμβαίνει και να κάνει τον παιδονόμο, εκτός αν υπάρχουν υπερβολές.  Επιτρέψτε μου λοιπόν, να ολοκληρώσω κατ’ αρχάς για να μπούμε επί της ουσίας. 
(Θόρυβος στην Αίθουσα)
Κατ’ αρχάς να ξεκαθαρίσω ότι το Προεδρείο δεν αντιδικεί, προσπαθεί να συντονίσει τη συζήτηση με βάση τις διατάξεις του Κανονισμού που το Σώμα έχει ψηφίσει. Δεν αντιδικώ και σας παρακαλώ αυτό να το λάβετε υπ’ όψιν σας. Γι’ αυτό ακριβώς διαθέτουμε κι αυτήν την ανοχή και δεν διακόπτω, δεν βάζω χρόνο. Επειδή είναι σοβαρή η συνεδρίαση και προσπαθώ τουλάχιστον στις συνεδριάσεις που μου κάνουν την τιμή οι Αντιπρόεδροι να μου βάζουν τη βάρδια να παρίσταμαι και να Προεδρεύω -μου επιτρέπετε και το χιούμορ βέβαια- παρακαλώ τουλάχιστον να σέβεστε την παρουσία και του Προέδρου. 
Και γι’ αυτό ακριβώς παρακαλώ, όταν οι συνεδριάσεις είναι και τόσο σοβαρές, και οι εκφράσεις μας να μην είναι υπερβολικές και να προσπαθούμε όλοι οι συνάδελφοι να τηρήσουμε τον Κανονισμό για να εξελιχθεί ομαλά η διαδικασία.
Το Προεδρείο, λοιπόν, εκφράζει την ικανοποίηση του, διότι επετεύχθη ομοφωνία μετά από πολλές ώρες συζήτησης και μετά από πολλές εξετάσεις όλων των ενδεχομένων. Βεβαίως, δεν υπάρχει ομοφωνία στο θέμα της υποχρεωτικότητας της ψήφου ή σε όλα τα υπόλοιπα τα οποία συζητήθηκαν, διότι το Προεδρείο θεωρεί ότι αυτό δεν μπορεί να υπάρξει. Ο κάθε συνάδελφος έχει τη δική του ευθύνη. Βεβαίως θα διανεμηθεί λευκό ψηφοδέλτιο. Βεβαίως θα διανεμηθεί φάκελος. 
(Θόρυβος στην Αίθουσα)
Με συγχωρείτε. Θα πω τη διαδικασία, λοιπόν. Όλα τα κόμματα συμφώνησαν στην ταυτόχρονη μυστική ψηφοφορία …
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37346"," Όλο αυτό κάνετε. Δεν προβλέπει χειροπέδες για ψηφοφόρους η δημοκρατία.","ΑΠΟΣΤΟΛΟΣ ΚΑΚΛΑΜΑΝΗΣ",172
"37347"," Κύριε Πρόεδρε, επιτρέψετε μου, για να κλείσουμε, να τελειώνουμε και να διατυπωθεί.
Το Προεδρείο εκφράζει την ικανοποίηση του, διότι όλα τα κόμματα συμφώνησαν για διεξαγωγή ταυτόχρονης μυστικής ψηφοφορίας με μία ανάγνωση του καταλόγου των Βουλευτών, με τέσσερις κάλπες ανά πρόσωπο, τέσσερα ψηφοδέλτια με τα αδικήματα της κάθε πρότασης, τέσσερα λευκά –εξυπακούεται- και φάκελος.
Συμφωνεί το Σώμα;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37348"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"37349","  Συμφωνήσαμε, κύριε Πρόεδρε.
(Θόρυβος στην Αίθουσα)","ΜΑΥΡΟΥΔΗΣ ΒΟΡΙΔΗΣ",69
"37350"," Το Σώμα, συνεφώνησε ομόφωνα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37351"," Αλλά επιτρέψτε μου, κύριε Πρόεδρε …","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37352"," Σας παρακαλώ, κύριε Παπαδημούλη. 
Έχει ζητήσει ο κύριος Υπουργός το λόγο και δεν του τον έχω δώσει, παρ’ ότι σήμερα πρέπει όλοι να πούμε τα χρόνια πολλά στον κ. Σαμαρά και στους συναδέλφους και συναδέλφισσες Αντωνίες και Αντώνηδες. 
Αλλά επιτρέψτε μου, κύριε Παπαδημούλη, να μην σπαταλήσουμε άλλο χρόνο επί των συγκεκριμένων θεμάτων.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37353"," Θα είμαι πάρα πολύ σύντομος.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37354"," Για ποιο θέμα, κύριε Παπαδημούλη;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37355"," Σημειώνω ότι υπάρχει μια διαφορά ανάμεσα στην πρότασή μας και στην πρόταση όπως την κωδικοποιήσατε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37356"," Βεβαίως και υπάρχει.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37357"," Εμείς προτείνουμε, για να θεωρείται έγκυρη η συμμετοχή κάποιου Βουλευτή στην ψηφοφορία και να λέει από πάνω ο αναγιγνώσκων τον κατάλογο «ο κύριος  τάδε ή η κυρία τάδε εψήφισε», να μετάσχουν στη ψηφοφορία ρίχνοντας ό,τι θέλουν και στις τέσσερις κάλπες.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37358"," Καλά, αυτό είναι ευχή.
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37359"," Εμείς σιδεροδέσμιοι δεν πάμε σε κάλπη.","ΣΟΦΙΑ ΒΟΥΛΤΕΨΗ",73
"37360"," Αν σε αυτό η πλειοψηφία δεν συμφωνεί, δηλαδή αν κάποιος Βουλευτής ψηφίζει μόνο στην πρώτη κάλπη και όχι στις άλλες η πρόταση να μην θεωρείται ...
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37361"," Κύριε Παπαδημούλη, …","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37362"," Κύριε Πρόεδρε, γιατί αυτή η οχλαγωγία; Γιατί αυτές οι διακοπές;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37363"," Παρακαλώ, κύριοι συνάδελφοι.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37364"," Επαναλαμβάνω, κύριε Πρόεδρε, -και ζητώ και την προστασία του Προεδρείου- κάτι το οποίο ρητά πρότεινε και ανέφερε και εχθές στη Διάσκεψη των Προέδρων ο Κοινοβουλευτικός μας Εκπρόσωπος ο Παναγιώτης ο Λαφαζάνης και σας καλώ να το επιβεβαιώσετε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37365"," Έγινε κατανοητό.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37366"," Αν, λοιπόν, σε αυτό οι άλλοι δεν συμφωνούν, έχουμε διαφωνία, διότι νοθεύεται η μυστικότητα. 
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37367"," Ωραία. Κύριοι συνάδελφοι, σας παρακαλώ ένα λεπτό.
Κατ’ αρχάς, να το ξεκαθαρίσουμε: Το Προεδρείο επιβάλλει …","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37368"," Σε ποιο καθεστώς ο ψηφοφόρος υποχρεούνται να πάει να ψηφίσει;","ΑΠΟΣΤΟΛΟΣ ΚΑΚΛΑΜΑΝΗΣ",172
"37369"," Επιτρέψτε μου ένα λεπτό.
Κύριε Παπαδημούλη, για να συμφωνήσουμε: Το Προεδρείο ενδιαφέρεται να εξασφαλίσει τη ψηφοφορία με τον καλύτερο δυνατό συναινετικό τρόπο απόφασης. Από εκεί και πέρα, το Προεδρείο δεν μπορεί να υποχρεώσει τους συναδέλφους να συμμετέχουν ή να μη συμμετέχουν στη ψηφοφορία. 
Και πρέπει να σας πω, κυρίες και κύριοι συνάδελφοι, απαντώντας στον κ. Παπαδημούλη, ότι επιτέλους οι Βουλευτές, ειδικότερα δε σε αυτές τις διαδικασίες, υπακούουν στη συνείδησή τους. Άρα, εδώ θα πρέπει, όπως διάβαζα χιουμοριστικά σε μια εφημερίδα, να βάλουμε τριακόσιες κάλπες, μία μπροστά από τον κάθε Βουλευτή, για να δούμε αν ψήφισε. 
Δεν γίνονται αυτά, κύριε Παπαδημούλη, ούτε μπορεί σήμερα ο κάθε συνάδελφος να πει: « Ναι, εγώ θα ψηφίσω», εάν από τη συζήτηση πολιτικά κρίνει τι θα κάνει.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37370"," Και όλοι θα κριθούμε!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37371"," Αυτό που λέτε, λοιπόν, είναι μια ευχή στην οποία και το Προεδρείο συμφωνεί και θέλουμε πράγματι τη συμμετοχή. 
Από εκεί και πέρα όμως …","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37372"," Είναι προτροπή.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37373"," Ναι, συμφωνώ στην προτροπή. Αλλά εγώ σας λέω ότι το θέμα αυτό ολοκληρώθηκε. Και με εκπλήσσει κιόλας, διότι το ζήτημα το έθεσε πρώτο η Χρυσή Αυγή, στο οποίο ήδη απήντησα –ορθώς- στον κ. Παππά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37374"," Η συζήτηση επί της ουσίας πότε θα αρχίσει;","ΑΠΟΣΤΟΛΟΣ ΚΑΚΛΑΜΑΝΗΣ",172
"37375"," Κυρίες και κύριοι συνάδελφοι, πρωτού αρχίσει η διαδικασία, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι δύο μαθητές και μαθήτριες και δύο εκπαιδευτικοί από το 2ο Δημοτικό Σχολείο Χαλανδρίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, έχει ζητήσει το λόγο για ένα λεπτό ο Πρόεδρος των Ανεξάρτητων Ελλήνων κ. Παναγιώτης Καμμένος.
Ορίστε, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37376"," Για να διευκολύνω …","ΠΑΝΟΣ ΚΑΜΜΕΝΟΣ",181
"37377"," Ομοφωνήσαμε, τι να διευκολύνετε;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37378"," Θα μπει εφορευτική επιτροπή σε κάθε κάλπη και θα καταγράφεται ποιος Βουλευτής ψήφισε σε κάλπη.","ΠΑΝΟΣ ΚΑΜΜΕΝΟΣ",181
"37379"," Πάντα καταγράφεται. 
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37380"," Για να μπορούν εν συνεχεία να καταμετρηθούν οι ψήφοι.
Και το δεύτερο. Να ισχύσει, κύριε Πρόεδρε, αυτό που ισχύει στην εκλογή Αντιπροέδρων και Γραμματέων της Βουλής, δηλαδή, εάν βρεθεί ψηφοδέλτιο άλλου προσώπου σε άλλη κάλπη, να προσμετράται.","ΠΑΝΟΣ ΚΑΜΜΕΝΟΣ",181
"37381"," Εξυπακούεται. Προσθέτω κι εγώ ότι αν βρεθεί ψηφοδέλτιο άλλου προσώπου σε άλλη κάλπη να μη θεωρείται άκυρο, είναι αυτονόητο, το λέει και ο Κανονισμός.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37382"," Όχι, όχι, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"37383"," Είναι άκυρο.","ΑΠΟΣΤΟΛΟΣ ΚΑΚΛΑΜΑΝΗΣ",172
"37384"," Γιατί μπορεί να ρίξει δύο φορές το ίδιο και να αλλοιώσει το αποτέλεσμα.","ΕΥΑΓΓΕΛΟΣ ΒΕΝΙΖΕΛΟΣ",58
"37385"," Α, μπορεί να ρίξει δύο φορές το ίδιο, ναι. Θα ακολουθήσουμε τον Κανονισμό, όπως ορίζει. 
Κλείνουμε το διαδικαστικό με μία τοποθέτηση που θέλει να κάνει ο κύριος Υπουργός. Θέλει να απαντήσει πολιτικά υποθέτω, όχι επί της διαδικασίας.
Ο Υπουργός κ. Λυκουρέντζος, έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37386"," Ναι, κύριε Πρόεδρε, δεν πρόκειται να κάνω καμμία αναφορά στα διαδικαστικά θέματα, διότι αυτό αποφάσισε η Ολομέλεια της Βουλής. Αυτό το οποίο χρειάζεται, όμως, να σχολιάσω είναι ορισμένες άδικες αξιολογήσεις, οι οποίες έγιναν εκ μέρους της Αντιπολίτευσης. 
Κατ’ αρχάς, είναι καλοδεχούμενες οι ευχές στον Πρωθυπουργό της χώρας. Θα τις μεταφέρω, κύριε Παπαδημούλη, μαζί με το νέο ότι έχετε την επίσημη εμφάνισή σας σήμερα, για να διατυπώσετε τις ευχές στον κύριο Πρωθυπουργό. Ο κύριος Πρωθυπουργός πάντως δεν έχει βούληση και επιθυμία να ελέγξει την ψήφο των Βουλευτών. Αυτό θα ήταν μία προσέγγιση του τρόπου λειτουργίας της Βουλής, εντελώς ξένη από τα δημοκρατικά ιδεώδη και τον δημοκρατικό τρόπο λειτουργίας της Βουλής. Εκείνοι, οι οποίοι φαντάζονται ότι μπορούν να εξοπλίσουν τις υπηρεσίες της Βουλής, με αρχαίους Σκύθες, οι οποίοι θα μεταφέρουν τους Βουλευτές υποχρεωτικά στην κάλπη, μάλλον δεν έχουν σχέση με τη δημοκρατία και κακώς χρησιμοποιούν τον όρο ότι είναι οι φρουροί της δημοκρατίας.
(Χειροκροτήματα από την πτέρυγα της Νέας Δημοκρατίας)
Άλλωστε, το ότι δεν υπήρξε μεθόδευση εκ μέρους των πολιτικών Αρχηγών, απεδείχθη με την τοποθέτηση του κ. Βενιζέλου, ο οποίος ξεκάθαρα ανέλαβε την πρωτοβουλία να διατυπώσει τη δική του θέση και είναι πλήγμα για την ποιότητα των εργασιών της Βουλής, όταν διατυπώνονται αξιολογήσεις περί μεθοδεύσεων, περί σχεδίων, τα οποία ήρθαν να επιλυθούν εκ μέρους του Προεδρείου στην Ολομέλεια της Βουλής.
Θέλω, λοιπόν, να επισημάνω με έμφαση από την πλευρά της Κυβέρνησης ότι όλοι έχουμε την υποχρέωση να υπερασπιζόμαστε τους δημοκρατικούς θεσμούς και περισσότερο τη δημοκρατική λειτουργία της Βουλής με απόλυτο σεβασμό στον Κανονισμό και οι τοποθετήσεις, οι οποίες υποτίθεται ότι γίνονται στο όνομα της προστασίας του Κανονισμού, στην ουσία προτείνουν την κατάλυσή του, πρέπει να αποκρούονται πρώτα με ευθύνη του Προεδρείου και μετά με την ευθύνη του της πλειοψηφίας της Βουλής.
Τέλος, αυτό το οποίο οφείλω να δηλώσω εκ μέρους της Κυβέρνησης είναι σε ό,τι αφορά την υπόθεση της συγκάλυψης. Η Βουλή σήμερα πρόκειται να αποφανθεί για τη συγκρότηση προκαταρκτικής επιτροπής. Το αν θα υπάρξει η παραμικρή συγκάλυψη ή όχι στην υπόθεση, δεν εξαρτάται από τη διαδικασία με την οποία αποφασίζει η Βουλή. Εξαρτάται από την αποστολή, από το έργο, από την εκπλήρωση του καθήκοντος της ευθύνης των Βουλευτών, οι οποίοι θα συμμετάσχουν. Και η επιτροπή αυτή θα πρέπει να λειτουργήσει με βάση το Σύνταγμα και τον Κανονισμό της Βουλής και να προστατέψει τις εργασίες της. Αυτό το οποίο έχουμε γευτεί μέχρι τώρα από τις εξεταστικές επιτροπές και ανάλογες πρακτικές, ποιο είναι; Ότι η επιτροπή αποποιείται των ευθυνών της για λόγους πολιτικής σκοπιμότητας ή προτάσσει την πολιτική σκοπιμότητα σε βάρος των αρμοδιοτήτων, τις οποίες έχει εκχωρήσει το Σύνταγμα και ο Κανονισμός της Βουλής. Μία εκ των οποίων είναι στο όνομα της πολιτικής σκοπιμότητας, να διαδίδετε προς τα έξω θέσεις, αποφάσεις, μαρτυρίες στην επιτροπή, κατά τρόπο που δεν ανταποκρίνεται σε όσα λαμβάνουν χώρα ή οι πληροφορίες οι οποίες μεταδίδονται προς τα έξω και εξυπηρετούν πολιτικούς και επικοινωνιακούς σκοπούς, να μην εξυπηρετούν την εντολή την οποία έχει λάβει από τη Βουλή η επιτροπή.
Συμπληρώνω, λοιπόν, τις σκέψεις μου λέγοντας το εξής: Ότι η υπόθεση της συγκάλυψης δεν αφορά την Κυβέρνηση. Δεν υπάρχει τέτοια σκοπιμότητα, δεν υπάρχει βούληση. Περιμένουμε και η Κυβέρνηση και οι Βουλευτές να δούμε τους συναδέλφους μας που θα συμμετάσχουν να ανταποκριθούν πλήρως στα καθήκοντά τους.
Αυτή πρέπει να είναι η εντολή που θα δώσουμε όλες οι πτέρυγες της Βουλής και όχι να σπεύδουμε να σπιλώσουμε μια επιτροπή από την οποία συμφωνούμε ότι ο ελληνικός λαός περιμένει να δει την αλήθεια. 
Ευχαριστώ πολύ.","ΑΝΔΡΕΑΣ ΛΥΚΟΥΡΕΝΤΖΟΣ",288
"37387"," Ευχαριστούμε πολύ, κύριε Υπουργέ. 
Συνεπώς εισερχόμαστε στον πρώτο κύκλο ομιλητών. 
Έχω την τιμή να σας ανακοινώσω ότι οι Κοινοβουλευτικές Ομάδες έχουν υποδείξει τους ομιλητές: Η Νέα Δημοκρατία τον Βουλευτή κ. Χρήστο Μαρκογιαννάκη, ο ΣΥΡΙΖΑ τη Βουλευτή κ. Ζωή Κωνσταντοπούλου, το ΠΑΣΟΚ τον Βουλευτή κ. Ιωάννη Μανιάτη, οι Ανεξάρτητοι Έλληνες τον κ. Βασίλειο Καπερνάρο, ο Λαϊκός Σύνδεσμος Χρυσή Αυγή τον κ. Ηλία Κασιδιάρη, η Δημοκρατική Αριστερά τον κ. Βασίλειο Οικονόμου, το Κομμουνιστικό Κόμμα Ελλάδος τον κ. Ιωάννη Γκιόκα. Από τους Ανεξάρτητους Βουλευτές θα μιλήσει όποιος εγγραφεί πρώτος. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα μαθητές και μαθήτριες και τρεις εκπαιδευτικοί από το 4ο Δημοτικό Σχολείο Αλίμου.
Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Μαρκογιαννάκης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37388","  Ευχαριστώ, κύριε Πρόεδρε.
 Κυρίες και κύριοι συνάδελφοι, προσπάθησα το τελευταίο διήμερο να ανεύρω και να πω προς το Σώμα, σήμερα, πόσες συνεδριάσεις παρόμοιου περιεχομένου έχουν γίνει μετά τη Μεταπολίτευση, είτε για σύσταση Εξεταστικής Επιτροπής ή Προανακριτικής, παλαιότερα Επιτροπής είτε για την ψηφοφορία επί των αποτελεσμάτων και των πορισμάτων. Δυστυχώς, αυτό δεν κατέστη δυνατό. 
Βρήκα, όμως, κάτι άλλο, το οποίο είναι πολύ σημαντικό. Βρήκα πάρα πολλά σχόλια γύρω από αποφάσεις που έχει πάρει το Κοινοβούλιο μετά από τέτοιες συνεδριάσεις. 
Πρέπει να σας πω ότι όλα τα σχόλια ήταν απολύτως αρνητικά. Και αυτό ήταν δικαιολογημένο, γιατί ορθώς αμφισβητείται η αντικειμενικότητα των αποφάσεων. 
Συνήθως, επικρατούσε ο κομματικός πατριωτισμός με αποτέλεσμα είτε να καλύπτονται αδικήματα και αδικούντες είτε να επιδιώκεται η εξόντωση των αντιπάλων. 
Δυστυχώς, αυτή η πολυετής και κατ’ εξακολούθηση πρακτική είχε οδηγήσει και την κοινωνία σ’ ένα ιδιότυπο Μιθριδατισμό. Η κοινωνία πλέον δεν αντιδρούσε. Θα έλεγα ότι από ένα σημείο και μετά, καλυπτόμενη από αυτή την επίπλαστη ευημερία, στην οποία την είχαμε οδηγήσει επέχαιρε υιοθετώντας την εκδοχή «Οι κακοί, οι δικοί σας οι κλέφτες», «Οι καλοί, οι δικοί μας οι έντιμοι». 
Τα ψέματα όμως, αγαπητοί συνάδελφοι, τελείωσαν. Ως εδώ ήταν το ωραίο παραμύθι, διότι έχουμε μπροστά μας μια κοινωνία, η οποία στενάζει. Έχουμε στρατιές ανέργων, νέους ανθρώπους, οι οποίοι αναζητούν την τύχη τους εις το εξωτερικό, συσσίτια, αυτοκτονίες. 
Η κοινωνία αυτήν τη στιγμή διακατέχεται από ένα συναίσθημα που είναι κράμα οργής, αγανάκτησης και πληγωμένης υπερηφάνειας. Αλίμονο, λοιπόν σε αυτόν, ο οποίος θα θελήσει για άλλη μια φορά να κοροϊδέψει την κοινωνία. 
Η κοινωνία γνωρίζει ότι τα τελευταία χρόνια πολλοί πλούτισαν χωρίς να τιμωρηθούν. Η κοινωνία γνωρίζει ότι ο κομματισμός, η αναξιοπιστία και η διαφθορά ήταν τα χαρακτηριστικά του πολιτικού συστήματος επί μακρόν.
Σήμερα, λοιπόν, σε αυτήν τη συνεδρίαση δεν έχουμε το δικαίωμα να ακολουθήσουμε την πεπατημένη. Προσδοκά η ελληνική κοινωνία από τη σημερινή σύνθεση της Βουλής και από τους Βουλευτές, οι οποίοι ορκίστηκαν πριν από εφτά μήνες ότι θα εκπληρώσουν –όπως λέει ο όρκος μας- κατά το Σύνταγμα ευσυνείδητα τα καθήκοντά τους. 
Κύριοι συνάδελφοι, ο Βουλευτής έχει τη δική του, την ατομική ευθύνη σε αυτή τη διαδικασία. Ας μην προσπαθήσουμε να καλυφθούμε πίσω από το κόμμα ή από τις κομματικές πειθαρχίες. 
Τώρα έρχομαι στην υπόθεση για την οποία συζητάμε, για τη λίστα Λαγκάρντ. Κύριοι συνάδελφοι, δεν υπάρχει καμμία αμφιβολία ότι έγιναν απίστευτοι χειρισμοί και ύποπτες συμπεριφορές. Απαιτείται οπωσδήποτε, λοιπόν, έρευνα. Δεν μπορούσε σε καμμία περίπτωση η Βουλή να μείνει αμέτοχη, αλλά χρειάζεται μεγάλη προσοχή, διότι όσο επικίνδυνο, όσο απευκταίο είναι το κουκούλωμα, άλλο τόσο είναι και η άδικη διαπόμπευση. Είναι τρομερή η άδικη διαπόμπευση. Είναι τρομερό να στοχοποιηθείς και να δέχεσαι συνεχώς τα πυρά από κάθε κατεύθυνση και προπάντων από τα αδηφάγα Μέσα Μαζικής Ενημέρωσης, τα οποία επιζητούν τέτοια πράγματα.
(Χειροκροτήματα από την πτέρυγα της Νέας Δημοκρατίας)
Αγαπητοί συνάδελφοι, εδώ, λοιπόν, τι έγινε; Ένα έγγραφο, διότι το cd είναι έγγραφο, το οποίο ήρθε κατά επίσημο τρόπο από το Υπουργείο Οικονομικών της Γαλλίας δεν πήρε το δρόμο τον οποίο έπρεπε να πάρει. Τι έπρεπε να κάνει ο αρμόδιος Υπουργός, αγαπητοί συνάδελφοι; Συνοδεύετο μάλιστα και από διαβιβαστικό έγγραφο. Έπρεπε να πρωτοκολληθεί το έγγραφο και να δοθεί ρητή, αυστηρή εντολή, με προθεσμία, στο ΣΔΟΕ να ερευνήσει το περιεχόμενο, να ερευνήσει εάν υπάρχουν αδικήματα, εάν υπάρχει μαύρο χρήμα, εάν υπάρχει φοροδιαφυγή.
Αντ’ αυτού είδαμε απίστευτα καμώματα, γιατί εγώ μιλώ για καμώματα πλέον. Ένας Υπουργός να έχει για ένα εξάμηνο στην τσέπη του το cd, στη συνέχεια να δίνει είκοσι ονόματα στον υπεύθυνο του ΣΔΟΕ τον κ. Καπελέρη, μετά από ένα εξάμηνο να δίνει το cd εις τον καινούργιο υπεύθυνο του ΣΔΟΕ τον κ. Διώτη…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37389"," Στικάκι, όχι CD.","ΑΘΑΝΑΣΙΟΣ ΜΠΟΥΡΑΣ",350
"37390"," Ναι, στικάκι, βέβαια.
Δεν ενημερώνει το διάδοχό του Υπουργό Οικονομικών, δεν παρακολουθεί καθόλου αυτό το διάστημα τι ακριβώς έχει συμβεί και εν τέλει το χειρότερο απ’ όλα ποιο είναι; Ότι χάνεται –προσέξτε- το πρωτότυπο, χάνεται το cd. Και πώς χάνεται; Τα έδωσα, λέει, στο γραφείο μου και χάθηκαν. 
Κύριοι συνάδελφοι, το γραφείο δεν είναι απρόσωπο. Υπάρχουν πρόσωπα, υπάρχει ο συνεργάτης μας ο Γιώργος, ο Κώστας, ο Μανώλης, στον οποίο το παραδώσαμε να το φυλάξει, αν θέλαμε να το φυλάξουμε. Όχι να λέμε «στο γραφείο μου» και να επικαλούμαστε στη συνέχεια ότι χάθηκε. 
Το αποτέλεσμα ήταν κάποια στιγμή, όταν διαπιστώθηκε αυτό το πράγμα, ένα αντίγραφο του στικακίου, του usb, το οποίο είχε παραδοθεί κάποια στιγμή στον κ. Βενιζέλο, να φτάσει στο γραφείο του κυρίου Πρωθυπουργού, ο οποίος το έστειλε κατευθείαν εκεί που έπρεπε να το στείλει, στον Υπουργό Οικονομικών για τα περαιτέρω και οδηγηθήκαμε στο να αναζητηθεί πλέον, μετά από τις εκφρασθείσες αμφιβολίες, το καινούργιο αντίγραφο από το Υπουργείο Οικονομικών της Γαλλίας, προκειμένου να δούμε αν έχουν γίνει παρεμβάσεις. 
Στις 20 Δεκεμβρίου 2012 ήρθε το καινούργιο αντίγραφο και 28 Δεκεμβρίου ήρθαν τα μαντάτα, τα οποία όλοι ξέραμε ότι έλλειπαν ότι το στικ το οποίο είχε στα χέρια του το ΣΔΟΕ. Τρεις καταχωρήσεις έλλειπαν και, δυστυχώς, αυτά που έλλειπαν ήταν πρόσωπα συγγενικά του κ. Παπακωνσταντίνου. 
Έτσι έχουν τα πράγματα. Αγαπητοί συνάδελφοι, θέλω την προσοχή σας. Με αυτά τα δεδομένα υπήρχαν τρεις επιλογές. Η πρώτη θα ήταν να μην κάνουμε τίποτα. Αυτό βέβαια κανείς δεν το υιοθετεί γιατί θα ήταν ένα κόλαφος για το σύστημα.
Η δεύτερη επιλογή ήταν να συσταθεί εξεταστική επιτροπή και η τρίτη επιλογή να συσταθεί προκαταρκτική επιτροπή. 
Θα μου επιτρέψετε για τις δύο αυτές επιλογές που ήταν ως ενδεχόμενα μπροστά μας να πω τι σημαίνει η καθεμία. Η εξεταστική επιτροπή κατά κανόνα είναι για να αναγνωρίσει πολιτικές ευθύνες, δεν στρέφεται κατά ορισμένου προσώπου και έχει την ευχέρεια και την άνεση του χρόνου να κάνει την έρευνα σε βάθος και ενδεχομένως να αποκαλύψει και ευθύνες τρίτων οι οποίοι έχουν μείνει αθέατοι. Είναι μια ανώδυνη –θα έλεγα- διαδικασία. 
Αντίθετα, η διαδικασία της προκαταρκτικής επιτροπής, αγαπητοί συνάδελφοι, είναι οδυνηρή διαδικασία. Είναι οδυνηρή διαδικασία, διότι δεν έχει καμμία σχέση η προκαταρκτική εξέταση που διατάσσει ο εισαγγελεύς με την προκαταρκτική εξέταση που αποφασίζει η Βουλή.
Η προκαταρκτική εξέταση που αποφασίζει ο εισαγγελεύς είναι μια in abstracto έρευνα χάριν του καταγγελλόμενου, για να μη διαπομπευθεί και να μην οδηγηθεί ευθέως, στην άσκηση ποινικής δίωξης. Αντίθετα, η προκαταρκτική εξέταση την οποία εμείς αποφασίζουμε είναι μία διαδικασία in concreto έρευνας. Δηλαδή έχουμε συγκεκριμένο άνθρωπο με συγκεκριμένες κατηγορίες τις οποίες του απευθύνουμε. Και αυτά ερευνώνται.
Τα αδηφάγα μέσα αυτό περιμένουν για τον καθένα μας. Μόνο όσοι έχουν ζήσει στο πετσί τους αυτές τις διαδικασίες ξέρουν τι σημαίνει αυτό. 
Κύριοι συνάδελφοι, ούτε τη στοιχειώδη προστασία που έχει κάθε κατηγορούμενος από τον Κώδικα Ποινικής Δικονομίας, που είναι η μυστικότητα, δεν έχει στη διαδικασία της προκαταρκτικής εξέτασης εκείνος ο οποίος καταδιώκεται. Γι’ αυτό και πρέπει να είμαστε πάρα πολύ προσεκτικοί. Για να οδηγηθούμε στην απόφαση για προκαταρκτική εξέταση για τον οποιοδήποτε, πρέπει να έχουμε στοιχεία τα οποία να προσιδιάζουν προς τα στοιχεία που απαιτούνται για την άσκηση της ποινικής δίωξης από τον εισαγγελέα. Εάν δεν έχουμε τέτοια στοιχεία, δεν μπορούμε να οδηγούμαστε σε προκαταρκτικές επιτροπές οι οποίες εξευτελίζουν ανθρώπους, καταρρακώνουν προσωπικότητες. Και όταν στο τέλος έρθει η δικαίωση, μπαίνει στα «ψιλά» των εφημερίδων και αν συμβεί και αυτό. 
Γι’ αυτό, εμείς, λοιπόν –και οι Βουλευτές της Νέας Δημοκρατίας, αλλά και οι Βουλευτές των δύο άλλων κομμάτων που στηρίζουν αυτήν την Κυβέρνηση- με πολλή σοβαρότητα και με πολλή σύνεση αποφάσισαμε τη συγκεκριμένη πρόταση την οποία θέτουμε υπό την κρίση του Κοινοβουλίου. 
Πραγματικά, για τον κ. Παπακωνσταντίνου προκύπτουν, υπάρχουν σοβαρές ενδείξεις, όπως η μη πρωτοκόλληση του εγγράφου, η απώλεια του cd, η μη ρητή εντολή προς το ΣΔΟΕ να κάνει έρευνα, η μη ενημέρωση του διαδόχου του Υπουργού. Όλα αυτά δημιουργούν μια εικόνα με την οποία κάθε καλόπιστος πλέον πείθεται ότι εδώ υπήρξε μία σαφής, σαφέστατη πλημμέλεια αγγίζουσα τα όρια του δόλου εκ μέρους του κ. Παπακωνσταντίνου. Είναι ερευνητέο, λοιπόν. Θα το δούμε αυτό. Θα δούμε αν πράγματι συνέβη αυτό το οποίο αποδίδεται με τις τρεις προτάσεις στον κ. Παπακωνσταντίνου και ιδιαίτερα με την πρόταση την οποία εμείς καταθέσαμε. Επαναλαμβάνω πως είναι η πλέον συνετή πρόταση. Με την έρευνα που θα γίνει, προφανώς, μετά θα ακολουθηθεί η περαιτέρω διαδικασία.
Αγαπητοί συνάδελφοι, κάποιοι λένε ότι εμείς «κουκουλώνουμε» ή δίνουμε συγχωροχάρτι. Πλανάσθε πλάνην οικτράν όσοι λέτε αυτό το πράγμα, διότι η προκαταρκτική επιτροπή δεν σημαίνει ότι «θα μπει στη γυάλα» η διαδικασία και δεν θα έχει το δικαίωμα κάθε Βουλευτής που θα συμμετέχει από τα υπόλοιπα κόμματα να απευθύνει ερωτήσεις και να αναζητεί διαδικασίες μέσα από το πλαίσιο που επιβάλλει ο Κώδικας Ποινικής Δικονομίας, προκειμένου να ανοίξει η έρευνα και να αποκαλυφθεί το πταίσμα του οποιουδήποτε. Ποιος σας το είπε αυτό; 
Ποιος θα απαγορεύσει στους συναδέλφους που θα συμμετέχουν από το ΣΥΡΙΖΑ ή από το ΚΚΕ ή από τους Ανεξάρτητους Έλληνες να ζητήσουν την εξέταση μαρτύρων οι οποίοι πιθανώς να πουν πράγματα που αφορούν άλλους; Ή ποιος θα απαγορεύσει στον οποιοδήποτε να αναζητήσει έγγραφα προς αυτήν την κατεύθυνση; Και ποιος σας είπε ότι δεν θα υπάρχει μία αμφίδρομη επικοινωνία με τους οικονομικούς εισαγγελείς και με το ΣΔΟΕ, ούτως ώστε οποιαδήποτε στοιχεία υπάρχουν από εκεί ή προκύπτουν από εκεί να έρχονται σε εμάς ή όποια στοιχεία που δεν αφορούν πολιτικά πρόσωπα προκύπτουν στη διαδικασία να αποστέλλονται προς τους οικονομικούς εισαγγελείς που ενεργούν προκαταρκτική εξέταση; 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ)
Από την ώρα που θα γίνεται αυτό ανοίγει πλέον η έρευνα και θα έχουμε τη δυνατότητα, αγαπητοί συνάδελφοι, αν εκείνο που εγώ σήμερα χαρακτηρίζω ισχνές ενδείξεις, ούτε καν σοβαρές πολιτικές ενδείξεις, ισχυροποιηθεί, τότε εδώ είμαστε για τον οποιονδήποτε, όχι όμως να τον βάζουμε στο «κάδρο», όχι να τον κάνουμε πρωτοσέλιδο. 
Αγαπητοί συνάδελφοι, εγώ έζησα στο πετσί μου τη διαδικασία και ξέρω τι σημαίνει. Ξέρω πως ένοιωθα όταν είδα σε πρωτοσέλιδο συντηρητικής εφημερίδας ένα κάδρο με τη φωτογραφία μου, μαζί με τις φωτογραφίες του κ. Τσοχατζόπουλου, του κ. Μαντέλη και του κ. Παπαντωνίου. Για έναν ολόκληρο χρόνο υπέφερα και ευχαριστώ τους συναδέλφους που με δικαίωσαν και μάλιστα με δικαίωσαν με την εκλογή μου ως Αντιπροέδρου της Βουλής.
Αντίθετα, οι προτάσεις του ΣΥΡΙΖΑ και των Ανεξαρτήτων Ελλήνων είναι και οι δύο προπετείς, είναι εξεζητημένες, διότι αναζητούν ποινικές ευθύνες εκεί που δεν διαφαίνονται, διότι συγχέουν τις πολιτικές, αστικές και ποινικές ευθύνες και προπάντων, αγαπητοί συνάδελφοι, παραγνωρίζουν πολύ σοβαρά στοιχεία που οδηγούν προς την αντίθετη κατεύθυνση.
Στη σελίδα 10 ρωτάτε, κύριοι συνάδελφοι, τι έκαναν οι Βουλευτές της συγκυβέρνησης από τις 27 Νοεμβρίου ή τις αρχές Οκτωβρίου που υπήρχαν τόσα στοιχεία για τον κ. Βενιζέλο και τον κ. Παπακωνσταντίνου; Δεν έκαναν τίποτα, λέει, οι Βουλευτές. Εγώ σας λέω το εξής. Ό,τι είχε προκύψει μέχρι τότε, είχε προκύψει. Εμείς κρίναμε ότι αυτά τα στοιχεία δεν ήταν ικανά για την οποιαδήποτε πρόταση. Εσείς όμως που τα επισημαίνετε, τι κάνατε; Εσείς γιατί δεν κάνατε την πρόταση; Πολλές φορές η γραφίδα και η γλώσσα μας προδίδουν. 
Από εκεί και πέρα, αγαπητοί συνάδελφοι πώς αγνοείτε τις νέες εξελίξεις μετά τις καταθέσεις που έχουν δοθεί από τον κ. Διώτη και ουσιαστικά κονιορτοποιούν την οποιαδήποτε ευθύνη του κ. Βενιζέλου; 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Αντιπροέδρου)
Ερχόμαστε παρακάτω, όταν μας λέτε ότι Παπακωνσταντίνου και Βενιζέλος όλα τα έκαναν μαζί. Και εγώ σας λέω ότι ο Ευάγγελος Βενιζέλος διαγράφει τον Παπακωνσταντίνου εν τω άμα με την αποκάλυψη της νόθευσης. Εσείς τι λέτε τότε; Αν υπήρχε συνευθύνη, αν υπήρχε από κοινού ενέργεια προκειμένου να γίνει συγκάλυψη, θα τολμούσε, όχι εν μια νυκτί, αλλά σε ένα λεπτό μέσα να διαγράψει τον συμμετέχοντα από κοινού με αυτόν στο οποιοδήποτε έγκλημα; 
Είναι πάρα πολλά εκείνα που θα μπορούσα να πω και τα οποία δεν επιτρέπουν σε καμμία περίπτωση ούτε να σκεφτόμαστε αυτήν τη στιγμή την ψήφιση Προκαταρκτικής Επιτροπής, η οποία θα έχει ως υπόπτους τον κ. Βενιζέλο και τους υπόλοιπους που αναφέρονται.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37391"," Ολοκληρώστε, σας παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37392"," Σε ένα λεπτό, κύριε Πρόεδρε.
Όσον αφορά τις προτάσεις των Ανεξαρτήτων Ελλήνων και της Χρυσής Αυγής θέλω να πω ότι κατέβαλα μεγάλη προσπάθεια για να καταλάβω τι εννοούν. Δυσκολεύτηκα και ομολογώ ότι δεν μπόρεσα να βγάλω άκρη. 
Κύριοι συνάδελφοι, από πού ακόμα καταφαίνεται η αδυναμία των επιχειρημάτων της πρότασης του ΣΥΡΙΖΑ; Φαίνεται από το γεγονός ότι τα δύο τρίτα της πρότασης είναι ένα πολιτικό μανιφέστο με κλισέ εκφράσεις κοινωνικής δικαιοσύνης και χωρίς επιχειρήματα. 
Ομολογώ ότι το διάβασα και αυτό. Μία πρόταση πρέπει να είναι στεγνή, λιτή, να έχει τα πραγματικά περιστατικά, νομική επιχειρηματολογία και συμπέρασμα. Τι δουλειά έχουν σε αυτό δέκα σελίδες μανιφέστο κοινωνικής δικαιοσύνης με φράσεις κλισέ;","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37393"," Ωραία. Τελειώσατε, κύριε Πρόεδρε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37394"," Τελειώνω, κύριε Πρόεδρε, λέγοντας ότι οι Βουλευτές της Νέας Δημοκρατίας, του ΠΑΣΟΚ και της ΔΗΜΑΡ κατέθεσαν μία πρόταση η οποία συνάδει με τα μέχρι τώρα προκύπτοντα στοιχεία. Είναι μια πρόταση που σέβεται τον άνθρωπο, την κοινωνία και τη δημοκρατία. Έτσι θα πορευθούμε μέχρι την πλήρη διαλεύκανση της υπόθεσης και γι’ αυτό ζητώ την υπερψήφισή της.
(Χειροκροτήματα)","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37395"," Ευχαριστούμε, κύριε Πρόεδρε.
Το λόγο έχει η συνάδελφος κ. Κωνσταντοπούλου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37396"," Κύριε Πρόεδρε, ζητώ το λόγο επί προσωπικού.","ΧΡΗΣΤΟΣ ΠΑΠΠΑΣ",418
"37397"," Επί προσωπικού; Από ποιον ετέθη το προσωπικό, κύριε Παππά; Δεν νομίζω ότι η Αίθουσα αντελήφθη ότι ετέθη κανένα προσωπικό θέμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37398"," Κύριε Πρόεδρε, με συγχωρείτε. Για ένα λεπτό ζητώ το λόγο επί προσωπικού.","ΧΡΗΣΤΟΣ ΠΑΠΠΑΣ",418
"37399"," Δεν νομίζω ότι υπάρχει. Μην το θέσετε. Θα το θέσετε άδικα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37400"," Επί προσωπικού ζητώ το λόγο, κύριε Πρόεδρε, για ένα λεπτό, σας παρακαλώ.","ΧΡΗΣΤΟΣ ΠΑΠΠΑΣ",418
"37401"," Όχι. Έχω καλέσει την κ. Κωνσταντοπούλου στο Βήμα. Θα μιλήσει η κ. Κωνσταντοπούλου και μετά θα μιλήσετε επί προσωπικού.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37402"," Ένα λεπτό η κ. Κωνσταντοπούλου έχει υπομονή.","ΧΡΗΣΤΟΣ ΠΑΠΠΑΣ",418
"37403"," Έχω καλέσει την κ. Κωνσταντοπούλου και είναι ήδη στο Βήμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37404"," Και άλλος συνάδελφος είναι στο Βήμα και έχει μιλήσει συνάδελφος επί προσωπικού.","ΧΡΗΣΤΟΣ ΠΑΠΠΑΣ",418
"37405"," Μα, δεν επιτρέπει ο Κανονισμός, όταν υπάρχει συνάδελφος στο Βήμα. Μπορείτε να περιμένετε να τελειώσει η κ. Κωνσταντοπούλου και θα σας δώσω ένα λεπτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37406"," Ας μιλήσει, κύριε Πρόεδρε, ο συνάδελφος.","ΖΩΗ ΚΩΝΣΤΑΝΤΟΠΟΥΛΟΥ",272
"37407"," Επιτρέπετε εσείς, κυρία Κωνσταντοπούλου;
Ορίστε, κύριε Παππά, έχετε το λόγο για ένα λεπτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37408"," Εμείς τοποθετηθήκαμε και συγκεκριμένα, εγώ, ως Κοινοβουλευτικός Εκπρόσωπος, τοποθετήθηκα πριν από λίγο σε ό,τι αφορά τη θέση μας επί της διαδικασίας. Άκουσα τον κ. Μαρκογιαννάκη να λέει: «Μα, δεν καταλαβαίνω τι εννοεί και τι θέλει η Χρυσή Αυγή».
Είναι έτσι, κύριε Μαρκογιαννάκη;","ΧΡΗΣΤΟΣ ΠΑΠΠΑΣ",418
"37409"," Όχι. Είπα το εξής…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37410"," Είναι μια πολιτική θέση. Δεν είναι προσωπικό αυτό.
Καθίστε κάτω, κύριε Μαρκογιαννάκη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37411"," Δεν είναι προσωπικό.","ΣΟΦΙΑ ΒΟΥΛΤΕΨΗ",73
"37412"," Συγγνώμη, αλλά εδώ μέσα μπορούμε να μιλάμε με ησυχία;
Κυρία μου, σας παρακαλώ πολύ!","ΧΡΗΣΤΟΣ ΠΑΠΠΑΣ",418
"37413"," Κύριε Παππά, σας έδωσα το λόγο για ένα λεπτό για να αναπτύξετε πού συνίσταται το προσωπικό θέμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37414"," Πού είναι το προσωπικό;","ΑΘΑΝΑΣΙΟΣ ΜΠΟΥΡΑΣ",350
"37415"," Επειδή, λοιπόν, θέλω να γίνει κατανοητό στον κ. Μαρκογιαννάκη ο οποίος δεν καταλαβαίνει, θέλω να πω…","ΧΡΗΣΤΟΣ ΠΑΠΠΑΣ",418
"37416"," Τώρα τίθεται προσωπικό θέμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37417"," …ότι η δική μας πρόταση είναι τέσσερις κάλπες με τις οποίες, όμως, δεν διασφαλίζεται η μυστικότητα της ψηφοφορίας.","ΧΡΗΣΤΟΣ ΠΑΠΠΑΣ",418
"37418"," Τα είπατε αυτά, κύριε Παππά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37419"," Θέλουμε τέσσερις κάλπες, τέσσερα ψηφοδέλτια και ψηφοφορία και στις τέσσερις κάλπες. Έχει ακουστεί και από άλλους συναδέλφους. Όλα τα άλλα είναι κουκούλωμα.","ΧΡΗΣΤΟΣ ΠΑΠΠΑΣ",418
"37420"," Ωραία. Θέλατε να επαναλάβετε αυτά που είχατε πει. Το Σώμα αποφαίνεται ότι δεν υπήρξε προσωπικό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37421"," Κύριε Πρόεδρε, τώρα είναι το προσωπικό.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37422"," Κύριε Μαρκογιαννάκη, δεν ήταν.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37423"," Κύριε Πρόεδρε, σας παρακαλώ.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37424"," Μα, δεν ήταν! Σας παρακαλώ!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37425"," Όταν ένας συνάδελφος λέει για κάποιον άλλον ότι δεν καταλαβαίνει τίποτα, τότε αυτό σημαίνει ότι υπολείπεται τουλάχιστον του μέσου πολίτη όσον αφορά το IQ του. Αυτό είπε ο κύριος συνάδελφος.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37426"," Ωραία, εντάξει.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37427"," Κύριε Πρόεδρε, εγώ είπα ότι δεν μπόρεσα να καταλάβω τι ζητούν με την πρότασή τους όπως είναι διατυπωμένη η κοινή πρόταση…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37428"," Είναι πολιτική θέση και δεν ήταν προσωπικό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37429"," Η πρόταση, όταν κατατίθεται…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37430"," Ωραία. Έληξε.
Κυρία Κωνσταντοπούλου, ελάτε στο Βήμα. Συγγνώμη, διότι σας καθυστέρησα.
Ορίστε, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37431"," Κυρίες και κύριοι Βουλευτές, η υπόθεση της λίστας Λαγκάρντ αναδεικνύει ανάγλυφα τη διγλωσσία, την υποκρισία εκείνων που είχαν στα χέρια τους το τιμόνι της χώρας στην πιο κρίσιμη μεταπολιτευτική περίοδο. Την ίδια ώρα που επέδραμαν σε μισθούς και συντάξεις, ισχυριζόμενοι ότι δεν έχουν άλλη επιλογή, την ίδια ώρα που ζητούσαν επιτακτικά και έπαιρναν ευχαρίστως την ψήφο των Βουλευτών για αδυσώπητες φορολογικές ρυθμίσεις, τις οποίες εμφάνιζαν ως μονόδρομο, την ίδια ώρα κρατούσαν καλά κρυμμένο στην προνομιακή και ιδιωτική τους πρόσβαση και κατοχή, στην ιδιωτική τους γνώση αυτό το αρχείο. Το διακινούσαν χέρι με χέρι, άτυπα και μυστικά, στο μιλητό, χωρίς να το καταγράφουν, χωρίς να το πρωτοκολλούν, χωρίς να ομολογούν την ύπαρξή του, χωρίς να πραγματοποιούν την παραμικρή επίσημη ενημέρωση στις αρμόδιες αρχές, αποκρύπτοντάς το επιμελώς από το κράτος, από το Κοινοβούλιο και τους Βουλευτές που ρωτούσαν.
Εννοώ τους Βουλευτές όλων των κομμάτων, κύριοι της Νέας Δημοκρατίας, του ΠΑΣΟΚ και της ΔΗΜΑΡ. Διότι υπάρχουν ανάμεσά σας Βουλευτές που έκαναν ερωτήσεις και εισέπραξαν ψευδείς απαντήσεις.
Και σήμερα κρίνεται αν γι’ αυτές τις ψευδείς απαντήσεις πρέπει να ελεγχθούν ή δεν πρέπει να ελεγχθούν τα πρόσωπα που προτείνονται, οι δύο πρώην Υπουργοί Οικονομικών ο κ. Παπακωνσταντίνου και ο κ. Βενιζέλος.
Απέκρυψαν όχι μόνο από το κράτος, όχι μόνο από το Κοινοβούλιο, όχι μόνο από τις αρμόδιες αρχές, αλλά και από τον ελληνικό λαό ότι υπήρχε στην κατοχή τους αυτό το αρχείο-εργαλείο για την εισροή χρημάτων, κονδυλίων, πολύ σημαντικών ποσών στο δημόσιο ταμείο.
Το κράτος ζημιώθηκε. Το δημόσιο συμφέρον υπονομεύθηκε. Η λαϊκή εντολή προδόθηκε για άλλη μία φορά. Το έγκλημα είναι καταγεγραμμένο και στοιχειοθετημένο. Έχει θύματα το ελληνικό δημόσιο και τους Έλληνες πολίτες, τους φορολογούμενους πολίτες. Έχει έννομες συνέπειες και ζημία ίση με τους διαφυγόντες φόρους και με τα προϊόντα εγκλήματος που δεν δημεύθηκαν και δεν κατασχέθηκαν. 
Δεν έχει θύτες; Δεν έχει υπεύθυνους; Είναι ένα ακόμα ορφανό σκάνδαλο, για το οποίο κανείς δεν αναλαμβάνει ούτε καν την πολιτική ευθύνη, αλλά ούτε και τις συνέπειες του νόμου; Είναι ένα ακόμα σκάνδαλο, για το οποίο το ελληνικό Κοινοβούλιο δεν θα ζητήσει λογοδοσία στο όνομα του ελληνικού λαού;
Εκείνο που πρωτίστως κρίνεται σήμερα, κύριοι συνάδελφοι, είναι η ακεραιότητα, η αξιοπιστία, η υπευθυνότητα, η ειλικρίνεια, αλλά και ο πατριωτισμός του καθενός από εμάς. Και μιλώντας για πατριωτισμό, σας υπενθυμίζω αυτά που έλεγαν τα υπό έρευνα πρόσωπα, ο κ. Παπακωνσταντίνου και ο κ. Βενιζέλος, ότι δηλαδή η εκπλήρωση των φορολογικών υποχρεώσεων είναι το νέο πατριωτικό καθήκον. Αυτό έλεγαν απ’ αυτό εδώ το Βήμα. Και την ίδια στιγμή φρόντιζαν να μην εκπληρώνουν τις φορολογικές τους υποχρεώσεις καταθέτες που βρίσκονται στη λίστα αυτή, καταθέτες που δεν είναι τυχαίοι αλλά μοιραίοι, καταθέτες που δεν είναι άγνωστοι αλλά «γνωστοί άγνωστοι», καταθέτες συνδεδεμένοι πολλαπλώς με πρόσωπα, κόμματα, οικονομικά και άλλα συμφέροντα.
Κυρίες και κύριοι συνάδελφοι, η Βουλή έχει την αποκλειστική αρμοδιότητα να ερευνήσει τις ποινικές ευθύνες μελών της Κυβέρνησης. Αν δεν το κάνει η Βουλή, τα χέρια της δικαιοσύνης είναι δεμένα. Το πώς θα ψηφίσετε, λοιπόν, δεν είναι μόνο δικαίωμα, αλλά και καθήκον. Στη χώρα μας ισχύει η αρχή της νομιμότητας, όχι η αρχή της σκοπιμότητας που κάποιοι υπηρετούν και προσπαθούν να επιβάλουν ως πάγια πρακτική στο δημόσιο βίο.
Εκεί όπου υπάρχουν ενδείξεις, υποχρεωτικά γίνεται έρευνα. Η παρεμπόδιση της έρευνας είναι αυτοτελής πράξη υπόθαλψης και ως τέτοια θα μείνει στην ιστορία μετά τη σημερινή ψηφοφορία. Κανείς δεν δικαιούται να εμφανίζεται ως ανίδεος, ανήξερος και αφελής, γιατί είναι πλούσια και διδακτική η εμπειρία εφαρμογής των νόμων περί ευθύνης Υπουργών, νόμων των κυβερνήσεων ΠΑΣΟΚ και Νέας Δημοκρατίας που εξασφαλίζουν σκανδαλωδώς διακριτική μεταχείριση των μελών των κυβερνήσεων που διαπράττουν αξιόποινες πράξεις. Και αυτό το προνομιακό πλαίσιο εξηγεί την ασυδοσία και το αίσθημα ατιμωρησίας με το οποίο αποδεδειγμένα έδρασαν διαχρονικά κυβερνητικά πρόσωπα προερχόμενα από το ΠΑΣΟΚ και τη Νέα Δημοκρατία.
Σήμερα αποτάσσεστε τους πρώην Υπουργούς και τα πρώην μέλη των κομμάτων σας που έχουν εκτεθεί ως ενεχόμενα σε αξιόποινη και επιζήμια για το δημόσιο συμφέρον συμπεριφορά. Η υπόθεση της «SIEMENS» είναι μια πάρα πολύ χαρακτηριστική και ζώσα ποινική υπόθεση. Όταν, όμως, τα ίδια πρόσωπα ασκούσαν εξουσία, εσείς χειροκροτούσατε όρθιοι. Τους υπερασπιζόσασταν. Και πριν από λίγο, σας διάβασε ο Δημήτρης Παπαδημούλης τι έλεγε ο κ. Βενιζέλος για τον κ. Τσοχατζόπουλο και τον κ. Μαντέλη. Τους ζητούσε «συγγνώμη» που ταλαιπωρήθηκαν από την κοινοβουλευτική διαδικασία ελέγχου. Με τον ίδιο τρόπο, ζήτησε «συγγνώμη» ο Πρόεδρος της Επιτροπής Θεσμών και Διαφάνειας από τον κ. Παπακωνσταντίνου, για τον οποίο έλεγε τον Οκτώβριο ότι δικαιούται να αισθάνεται και να εμφανίζεται θιγμένος. Όταν τα ίδια πρόσωπα έπρεπε να κριθούν από τις αρμόδιες επιτροπές της Βουλής, αλλά και από τη δικαιοσύνη, εσείς τα προστατεύσατε με καταγέλαστα σήμερα επιχειρήματα και πορίσματα. 
Κυρίες και κύριοι συνάδελφοι, η αρμοδιότητα και η υποχρέωση της Βουλής είναι δεσμία. Από 31 Οκτωβρίου του 2012, πριν ακόμα προκύψει το οποιοδήποτε ζήτημα παραποίησης, πλαστογραφίας ή αλλοίωσης, οι οικονομικοί εισαγγελείς που ερευνούσαν την υπόθεση της λίστας Λαγκάρντ, μετά από επίμονα ερωτήματα και διαβήματα του ΣΥΡΙΖΑ και των Βουλευτών του, έχουν διαβιβάσει τη δικογραφία στη Βουλή. Και την έχουν διαβιβάσει για έλεγχο ποινικών ευθυνών μελών της Κυβέρνησης, σε σχέση με τη διαχείριση των εγγράφων και των αρχείων της λίστας Λαγκάρντ. 
Η δικογραφία αυτή περιλαμβάνει κάποια πολύ ενδιαφέροντα στοιχεία και θα αναφερθώ δι’ ολίγον σ’ αυτά. Περιλαμβάνει μια αναφορά του κ. Αθανασίου, υπαλλήλου του Υπουργείου Οικονομικών, Προϊσταμένου του Α΄ Τμήματος Διεύθυνσης Ελέγχου, το οποίο ήταν το αρμόδιο Τμήμα για τη φορολογία μεγάλου πλούτου. Αυτός ο άνθρωπος, λοιπόν, λέει τα εξής: «Ρωτούσαμε για τη λίστα Λαγκάρντ -την ξέραμε ως λίστα Φαλτσιάνι- ρωτούσαμε και τη ζητούσαμε από τον Οκτώβριο του 2010 και εισπράτταμε προσχηματικές απαντήσεις όχι μόνο από τον κ. Καπελέρη, όχι μόνο από την ηγεσία του Υπουργείου Οικονομικών, αλλά ακόμα και από το Διεθνές Νομισματικό Ταμείο, στο οποίο αποταθήκαμε». 
Και θα σας πω τι λέει ο ίδιος υπάλληλος, ο οποίος απευθύνθηκε τον Απρίλιο του 2012 στον τότε Υπουργό Οικονομικών κ. Σαχινίδη, μιλώντας για τη λίστα Φαλτσιάνι. Και θυμίζω ότι ο κ. Σαχινίδης, που υπογράφει σήμερα την κοινή πρόταση των κομμάτων της συγκυβέρνησης, είπε ότι ιδέα δεν είχε ούτε αυτός για τη λίστα  Λαγκάρντ.
Αυτός ο υπάλληλος, λοιπόν, λέει ότι ζημιώθηκε το δημόσιο συμφέρον, δεν εισπράχθηκαν φόροι και ότι δεν περιελήφθησαν τα πρόσωπα που περιέχονται στη λίστα Λαγκάρντ στο επιχειρησιακό σχέδιο ελέγχου και φορολόγησης. Αυτά τα λένε οι αρμόδιοι υπάλληλοι, οι οποίοι επίσης καταθέτουν καταγγελίες ότι υπήρχε ιδιωτική γνώση της Πανελλήνιας Ένωσης Φοροτεχνών Επιστημόνων που προειδοποιούσε ελεγχόμενους ότι θα ελεγχθούν. Αυτά επί κυβερνήσεως Παπανδρέου, επί κυβερνήσεως ΠΑΣΟΚ. Τα ίδια, όμως, επανελήφθησαν επί της κυβερνήσεως Παπαδήμου και επί υπουργίας του κ. Βενιζέλου. Εμείς αυτό που λέμε και αυτό που προκύπτει είναι ότι τα υπό έλεγχο πρόσωπα αποδείχθηκαν ικανά για όλα. 
Οι υπό έλεγχο τώρα σήμερα εμφανίζονται ως ανίκανοι και θέλουν να πιστέψουμε ότι κατά τύχη, κατά λάθος και από παρεξήγηση δεν αξιοποιήθηκε αυτό το αρχείο. Και στις δύο περιπτώσεις πρόκειται για πρόσωπα επικίνδυνα για το δημόσιο συμφέρον. Και στις δύο περιπτώσεις πρέπει να ελεγχθούν. 
Και εν τη ρύμη του λόγου του ο κ. Βορίδης συνομολόγησε αυτό που εξ αρχής λέμε, ότι προσπαθούν να πολιτικοποιήσουν μία ποινική διάσταση της υπόθεσης αυτής. Εμείς ζητούμε να ελεγχθούν και ο κ. Παπακωνσταντίνου και ο κ. Βενιζέλος για υπεξαγωγή εγγράφου, για απιστία περί την υπηρεσία και παράβαση καθήκοντος. Και ζητούμε, κυρίως εκ μέρους του ελληνικού λαού να απαντηθούν κάποια βασικά ερωτήματα που έχει ο κάθε πολίτης και που ο καθένας σας ως Βουλευτής υποχρεούται να υποβάλει και να ζητεί να απαντηθούν και υποχρεούται να ζητεί να διερευνηθούν. 
Γιατί η χώρα μας είναι η μόνη που δεν έχει εισπράξει σήμερα ούτε ένα ευρώ από τη λίστα αυτή, από την οποία άλλες χώρες της Ευρώπης εισέπραξαν εκατομμύρια ή και δισεκατομμύρια ευρώ σε φόρους; Γιατί ενώ κινητοποιήθηκαν ΕΥΠ, το ελληνικό Υπουργείο Οικονομικών σε επίπεδο Υπουργού και Γενικού Γραμματέα δυο φορές, το ελληνικό Υπουργείο Εξωτερικών, η ελληνική Πρεσβεία για την απόκτηση του αρχείου αυτού αλλά και το Υπουργείο Οικονομικών της Γαλλίας, το αρχείο αυτό χάνεται στις χαραμάδες του συστήματος και καταχωνιάζεται στα συρτάρια και στις τσέπες των δυο Υπουργών Οικονομικών και των επικεφαλής του ΣΔΟΕ; Γιατί ο κ. Παπακωνσταντίνου δεν κατέγραψε πουθενά αυτό το αρχείο; Γιατί αποκρύπτει μέχρι σήμερα τον πρωτότυπο υλικό φορέα και το διαβιβαστικό έγγραφο; Γιατί δεν αποκάλυψε σε ποιο πρόσωπο παρέδωσε, υποτίθεται, το πρωτότυπο και γιατί; Στην Επιτροπή Θεσμών και Διαφάνειας κάποιοι δεν ήθελαν να απαντήσει πού βρίσκεται σήμερα το πρωτότυπο cd, σε ποιον το έδωσε. Γιατί έδωσε στον κ. Καπελέρη εντολές ιδιωτικής έρευνας επί προσώπων και γιατί δεν αξιοποίησε τα αποτελέσματα που αποδείκνυαν φοροδιαφυγή; Γιατί τα κόμματα της συγκυβέρνησης καταθέτουν σήμερα πρόταση μόνο για την παραποίηση του αρχείου εν σχέσει με τρία μόνο ονόματα και όχι σε σχέση με τη μη αξιοποίηση του αρχείου και με τη ζημιά που υπέστη το ελληνικό δημόσιο για δύο χιλιάδες εξήντα δύο ονόματα; Γιατί ο κ. Βενιζέλος παρέλαβε χέρι με χέρι αυτό το αρχείο και γιατί δέχθηκε να το κρατήσει εάν το θεωρούσε παράνομο; Γιατί δεν ήλεγξε τον κ. Διώτη; Γιατί δεν μίλησε μαζί του αλλά κάνανε συνεννοήσεις στο περίπου σύμφωνα με τις εκδοχές του; Γιατί δεν μιλά κανείς με κανέναν; Κανείς δεν έχει μιλήσει. Ο κ. Βενιζέλος με τον κ. Παπακωνσταντίνου δεν έχει μιλήσει ποτέ, υποτίθεται, γι’ αυτό το αρχείο. Γιατί δεν επανέρχονται; Γιατί δεν ελέγχουν; Γιατί δεν διευκρινίζουν; Γιατί ο κ. Βενιζέλος και ο κ. Παπακωνσταντίνου απαντούν ψευδώς στη Βουλή ότι δεν υπάρχει αυτό το αρχείο; Γιατί ο κ. Βενιζέλος και κ. Παπακωνσταντίνου απαντούν ψευδώς και στην Επιτροπή Θεσμών και Διαφάνειας πριν από τρεις μήνες; Γιατί σήμερα διεκδικεί την πολιτική κάλυψη ο κ. Βενιζέλος για μια συμπεριφορά αξιόποινη για την οποία ο τελευταίος υπάλληλος, αν την είχε επιδείξει, θα είχε αποπεμφθεί προ πολλού; Γιατί πήρε μαζί του το αρχείο φεύγοντας από το Υπουργείο Οικονομικών; Γιατί δεν το παρέδωσε στο διάδοχό του; Γιατί δεν ενημέρωσε κανέναν; Γιατί έκανε δυο φορές εκλογές ηγούμενος του ΠΑΣΟΚ χωρίς να πει λέξη για την κατοχή αυτού του αρχείου και γιατί αποστέρησε και ο ίδιος και ο κ. Παπακωνσταντίνου από το κράτος τα έσοδα από το αρχείο αυτό; Γιατί διεκδικεί και ο ίδιος και ο κ. Παπακωνσταντίνου να μην απαντούν ούτε σε ερωτήσεις γι’ αυτό το θέμα; Γιατί δεν πρέπει να μάθει ο ελληνικός λαός ποια είναι ένα προς ένα τα δύο χιλιάδες εξήντα δύο πρόσωπα που βρίσκονται στη λίστα Λαγκάρντ, με ποιους συνδέονται; Γιατί το ελληνικό δημόσιο σήμερα αντί να ζητά εξηγήσεις από την HSBC την πληρώνει στο πλαίσιο των αποκρατικοποιήσεων ως ειδικό σύμβουλο αποκρατικοποίησης του ΤΑΙΠΕΔ; Γιατί δεν έχουμε μάθει τι έγινε στο Νταβός της Ελβετίας ενώ το ελληνικό δημόσιο έχει στην κατοχή του αυτή τη λίστα; 
Γιατί θα πρέπει και αυτή η υπόθεση να προστεθεί στη μακρά λίστα των υποθέσεων στις οποίες οι Βουλευτές του ΠΑΣΟΚ και της Νέας Δημοκρατίας εξασφάλισαν συγκάλυψη, αυτό που λέει ο λαός μας «κουκούλωμα»;
Αυτά τα ερωτήματα δεν είναι ερωτήματα που θέτει ο ΣΥΡΙΖΑ. Είναι ερωτήματα που θέτει ο ελληνικός λαός. Το ότι προκύπτουν αναπόδραστα επιβάλλει να αποφασίσει η Βουλή το σχηματισμό Προκαταρκτικής Επιτροπής για να ελέγξει όλες τις περιστάσεις συμπεριφοράς και του κ. Παπακωνσταντίνου και του κ. Βενιζέλου. Αν δεν το πράξετε, αν ψηφίσετε διαφορετικά, τότε τα ερωτήματα είναι δύο και θα σας τα θέσει και πάλι ο ελληνικός λαός. 
Γιατί δεν θέλετε να απαντηθούν όλα αυτά τα ερωτήματα και να ερευνηθούν όλα αυτά τα ζητήματα; Γιατί είστε διατεθειμένοι να προσθέσετε επάξια εαυτούς σε μία ακόμα λίστα, στη λίστα εκείνων που με οδηγό τη σκοπιμότητα και όχι τη νομιμότητα συγκάλυψαν διαχρονικά εγκλήματα σε βάρος του ελληνικού λαού και του δημοσίου συμφέροντος; Ελπίζω να είστε έτοιμοι να απαντήσετε σ’ όλα αυτά.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"37432"," Σας ευχαριστούμε πολύ.
Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η Αρχή της Δεδηλωμένης από τον Τρικούπη στο σήμερα» που οργανώνει το Ίδρυμα της Βουλής, είκοσι ένας μαθητές και μαθήτριες και δύο εκπαιδευτικοί από το 5ο Γυμνάσιο Ηλιούπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριοι συνάδελφοι, κατατίθεται στα Πρακτικά η επιστολή του πρώην Πρωθυπουργού κ. Λουκά Παπαδήμου προς τον Πρόεδρο της Βουλής.
(Η προαναφερθείσα επιστολή έχει ως εξής:
                                  (Να φωτογραφηθεί η σελ. 87)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37433"," Το λόγο έχει ο κ. Μανιάτης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37434"," Κυρίες και κύριοι συνάδελφοι, νομίζω ότι μετά την ομιλία της εκπροσώπου του ΣΥΡΙΖΑ κ. Κωνσταντοπούλου δεν υπάρχει κανένας λόγος να συνεχιστεί η συζήτηση. Η απόλυτη αμηχανία, η απόλυτη απουσία έστω και ενός στοιχειώδους επιχειρήματος που να τεκμηριώνει την αναγκαιότητα άσκησης ποινικής δίωξης σε βάρος του Βαγγέλη Βενιζέλου είναι προφανές ότι οδήγησε στο να ρίχνουμε διαρκώς «άσφαιρα πυρά» προσπαθώντας να καλύψουμε τον εκνευρισμό, την αμηχανία και ασφαλώς την ένδεια επιχειρημάτων. 
Είναι βέβαιο σε αυτήν την εποχή που ζούμε ότι ο ιστορικός του μέλλοντος που θα προσπαθήσει να καταγράψει τι γίνεται αυτό το χρονικό διάστημα στη χώρα και ιδιαίτερα στη Βουλή των Ελλήνων, θα καταγράψει μία πολύ οδυνηρή εμπειρία της κρίσης που είναι μία κρίση με πρωτοφανή έξαρση του λαϊκισμού, της δημαγωγίας, της εμπάθειας, της συνωμοσιολογίας. 
Δυστυχώς το «κουτί της Πανδώρας» που άνοιξε στη χώρα δεν αφορούσε μόνο τα οικονομικά μεγέθη, αλλά και όλες τις εκδοχές ανορθολογισμού και τελικά παραλογισμού. Φτάσαμε στο σημείο να θεωρείται προτιμότερη η ελεύθερη πτώση στο γκρεμό και το χάος από μια προσπάθεια διάσωσης της χώρας. 
Βέβαια το «κερασάκι» σ’ όλη αυτήν την προσπάθεια ανορθολογικής επιχειρηματολογίας είναι η λεγόμενη λίστα Λαγκάρντ. Έχει όμως προηγηθεί και κάτι άλλο, ότι δηλαδή για όλα τα δεινά της χώρας φταίνε οι ξένοι, φταίει το διεθνές κεφάλαιο, φταίνε οι τοκογλύφοι, φταίνε τα ξένα κέντρα, φταίνε σατανικές δυνάμεις, γήινες και εξωγήινες. 
Φτάσαμε λοιπόν στο σημείο και η λίστα Λαγκάρντ να γίνει θύμα αυτής της παροδοξολογίας. Αντί της λογικής αναζήτησης πραγματικών περιστατικών και γεγονότων, έχουμε σενάρια, εικασίες, μυθοπλασίες, μυθολογίες. Πότε με κραυγές και πότε με ψιθύρους έγινε μία συστηματική προσπάθεια όχι να χυθεί άπλετο φως στην ουσία της υπόθεσης που είναι το ζητούμενο απ’ όλους μας και από τον ελληνικό λαό, αλλά έγινε μία προσπάθεια να ριχτούν στην πυρά τα πρόσωπα εκείνα που με τεράστιες προσπάθειες κράτησαν τη χώρα όρθια, τα πρόσωπα εκείνα που, μη υπολογίζοντας προσωπικό και κομματικό πολιτικό κόστος, στάθηκαν όρθια και αυτή τη στιγμή η Ελλάδα συνεχίζει να είναι όρθια.
Έγινε, λοιπόν, μια προσπάθεια πέρα και πάνω από το εθνικό συμφέρον. Και βεβαίως η προσπάθεια του ΣΥΡΙΖΑ είναι να μπει στο κάδρο, επιτέλους, αν θα ήταν δυνατόν, το ΠΑΣΟΚ και ο Πρόεδρός του Βαγγέλης Βενιζέλος. 
Δυστυχώς ακούσαμε το τελευταίο χρονικό διάστημα ένα σωρό αθλιότητες και ψεύδη. Και βεβαίως όταν τα ψεύδη από την εξέλιξη των πραγμάτων καταρρέουν σαν ένας χάρτινος πύργος τότε εκτίθενται και οι εμπνευστές τους. Ήρθε, λοιπόν, η ώρα να πέσουν οι τίτλοι τέλους στην πολιτική σκευωρία του ΣΥΡΙΖΑ που ο ίδιος ως κόμμα, αλλά και κάποιοι άλλοι είχαν ως κύρια ενασχόληση το τελευταίο χρονικό διάστημα. 
Θέλουμε να είμαστε σαφείς. Το ΠΑΣΟΚ δε θα τεθεί υπό πολιτική ομηρία. Η ιστορία μας, η πορεία μας, η προσφορά μας στον τόπο δεν το επιτρέπει. Κανένας Βουλευτής του ΠΑΣΟΚ δεν θα δεχθεί να είναι υπό ομηρία. Όλους αυτούς τους μήνες τα ακούσαμε όλα, μα όλα: ότι το σόι του Βενιζέλου και τα πεθερικά του είναι στη λίστα, ότι σβήστηκαν εξακόσια ονόματα από τη λίστα, ότι η μάνα του Γιώργου Παπανδρέου έχει λογαριασμό με 500 εκατομμύρια, ότι ο Βενιζέλος είχε τη λίστα στο μαξιλάρι του και εκβίαζε επιχειρηματίες ενόσω είχαμε δυο προεκλογικές περιόδους.  Αντέχουν αυτά στη στοιχειώδη λογική; Συκοφαντίες, αστειότητες, τακτικές κιτρινισμού!","ΙΩΑΝΝΗΣ ΜΑΝΙΑΤΗΣ",297
"37435"," Ούτε στη στοιχειώδη ηθική.","ΑΠΟΣΤΟΛΟΣ ΚΑΚΛΑΜΑΝΗΣ",172
"37436"," Ούτε στη στοιχειώδη πολιτική και ατομική ηθική. Έχετε δίκιο, κύριε Πρόεδρε. Τακτικές κιτρινισμού προκειμένου να υλοποιηθούν οι στόχοι! 
Και όταν αυτά κατέπεσαν, όταν αποδείχθηκαν τα ψέματα τι έγινε; Αναγνώρισε κάποιος το λάθος του; Όχι. Κάνανε το αντίθετο. Δέσμιοι της τακτικής τους, αδύναμοι να χειριστούν τα υπαρκτά θέματα της πολιτικής, ανίκανοι να αρθρώσουν δημιουργικό και σύγχρονο λόγο συνέχισαν στο ίδιο μοτίβο. Έκρυψε, λένε, ο Βενιζέλος το μοναδικό αντίγραφο της λίστας. Εμπόδισε –λένε-τις αρχές να κάνουν τη δουλειά τους και να έρθουν έσοδα στο κράτος από την πάταξη της φοροδιαφυγής. Και όταν και αυτό κατέπεσε τι έγινε; 
Έχουμε και επόμενο σενάριο. Όταν αποδείχθηκε ότι το ΣΔΟΕ, το μόνο θεσμικό όργανο για την πάταξη της φοροδιαφυγής, είχε το πρωτότυπο στα χέρια του, έπρεπε να πάμε σε επόμενο. Ζήτησε κανένας συγγνώμη; Όχι. 
Ποια ήταν η επόμενη σκηνή του έργου; Μια μυστική συνάντηση στο γραφείο του τότε Πρωθυπουργού Γιώργου Παπανδρέου, ανάμεσα στον Παπανδρέου, το Διώτη και το Βενιζέλο. Και όταν οι Κλουζώ αποκαλύφθηκαν ζήτησε ξανά κανένας συγνώμη; Ούτε και τότε συγνώμη. Αντί να αποσυρθεί η κατηγορία φτάσαμε στη σημερινή κατάσταση, στη σημερινή συζήτηση και ψηφοφορία. 
Αλλά έχουμε και από την άλλη πλευρά, το μπλοκ της ακροδεξιάς αντίληψης για την πολιτική που βρήκε την ευκαιρία να βυσσοδομήσει εναντίον δυο πρώην Πρωθυπουργών του Γιώργου Παπανδρέου και του Λουκά Παπαδήμου. Οι επιλογές αυτές δεν έχουν την παραμικρή σχέση με την απλή λογική. Έχουν όμως μια κοινή και πολύ συγκεκριμένη στόχευση: να βυθίσουν τη χώρα στο χάος. Ο στόχος ήταν και είναι το ΠΑΣΟΚ Να χτυπηθεί το ΠΑΣΟΚ, να διαλυθεί το ΠΑΣΟΚ, να καταρρεύσει το ΠΑΣΟΚ, να καταρρεύσει η Κυβέρνηση, να  μείνει η χώρα στον αέρα. 
Πότε επιχειρείται αυτός ο τυφλός τυχοδιωκτισμός; Τώρα που η χώρα πάει να πάρει μια ανάσα. Τώρα που η χώρα προσπαθεί και θα τα καταφέρει να ξανασταθεί όρθια στα πόδια της. Τη στιγμή της συνεννόησης των δυνάμεων της λογικής και της ευθύνης που τώρα δείχνουν ότι μπορούμε να τα ξανακαταφέρουμε. 
Κυρίες και κύριοι συνάδελφοι, η σημερινή κοινοβουλευτική διαδικασία πρέπει να δώσει μια καθαρή απάντηση στον πολιτικό παραλογισμό που πυροβολεί τα πόδια της χώρας και ροκανίζει το κλαδί πάνω στο οποίο καθόμαστε όλοι. Το πολιτικό σύστημα δεν μπορεί να ζει ούτε με σκιές ούτε με παραλογισμούς. Δεν υπάρχει ούτε ένας Έλληνας, δεν υπάρχει ούτε ένας Βουλευτής του ΠΑΣΟΚ, δεν υπάρχει ούτε ένας πολίτης που να στηρίζει το ΠΑΣΟΚ που να μη θέλουμε όλοι μαζί να χυθεί άπλετο φως και να υπάρξει πλήρης διαφάνεια στη συγκεκριμένη περίπτωση. 
Όμως, το να μετατρέπεις την πολιτική ζωή του τόπου σε ένα απέραντο ποινικό δικαστήριο με ψεύδη, συκοφαντίες και συνομωσιολογία, δεν παρέχει καμμία αξιοπιστία. Είναι παιχνίδι φθηνών μικροκομματικών εντυπώσεων. 
Η πρόταση που καταθέσαμε τα τρία κόμματα που στηρίζουμε την Κυβέρνηση, υπερασπίζεται την αξιοπιστία της πολιτικής. Χωρίς χρονοτριβές και δεύτερες σκέψεις ζητήσαμε αυτό που είναι αυτονόητο στο μυαλό του κάθε πολίτη: τη σύσταση Ειδικής Κοινοβουλευτικής Επιτροπής για τη διενέργεια προκαταρκτικής εξέτασης ώστε να διαπιστωθεί τι έχει γίνει με τη λίστα Λαγκάρντ και εάν υπάρχουν ποινικές ευθύνες για τον πρώην Υπουργό Οικονομικών κ. Γιώργο Παπακωνσταντίνου. 
Δεν θεωρούμε εκ προοιμίου ένοχο κανέναν και δεν είναι εκ προοιμίου ένοχος κανένας. Λέμε όμως ότι εφόσον έχουν εγερθεί σοβαρά ερωτηματικά για πιθανές πράξεις ή παραλείψεις σε σχέση με την παραλαβή και τη διαχείριση της λίστας, τότε θα πρέπει η επιτροπή να ρίξει άπλετο φως.
Κυρίες και κύριοι συνάδελφοι, υπάρχει ένα μεγάλο ερώτημα και αυτό είναι το μείζον που απασχολεί την ελληνική κοινωνία. Οι Έλληνες πολίτες έζησαν μία δραματική μείωση του βιοτικού τους επιπέδου το τελευταίο χρονικό διάστημα. Το ερώτημα λοιπόν είναι απλό και ξεκάθαρο: 
Οι κυβερνήσεις Παπανδρέου και Παπαδήμου έκαναν ό,τι ήταν ανθρωπίνως δυνατόν για να πατάξουν τη φοροδιαφυγή; Ο Ευάγγελος Βενιζέλος ως Υπουργός Οικονομικών και Αντιπρόεδρος της Κυβέρνησης έκανε ό,τι ήταν δυνατόν για να πατάξει τη φοροδιαφυγή; 
Απαντήσεις: Είναι ή δεν είναι αλήθεια πως για πρώτη φορά συγκεντρώθηκαν από τις τράπεζες χάριν στην πρωτοβουλία του Ευάγγελου Βενιζέλου να αρθεί το τραπεζικό απόρρητο, που το καταψήφισε ο ΣΥΡΙΖΑ, όλα τα στοιχεία για τους πενήντα τέσσερις χιλιάδες εμβασματούχους στο εξωτερικό υψηλών εμβασμάτων; 
Στάλθηκε ή δεν στάλθηκε η συγκεκριμένη λίστα των πενήντα τεσσάρων χιλιάδων εμβασματούχων στη Βουλή; 
Είναι ή δεν είναι σχεδόν βέβαιο ότι το σύνολο ίσως των περιλαμβανομένων στη λίστα Λαγκάρντ περιέχονται κατά πάσα πιθανότητα και στους πενήντα τέσσερις χιλιάδες ελεγχόμενους; 
Είναι ή δεν είναι αλήθεια πως για πρώτη φορά συγκροτήθηκε η λίστα αυτών που έχουν ακίνητα στο Λονδίνο; 
Είναι ή δεν είναι αλήθεια πως για πρώτη φορά άρχισε ο έλεγχος όσων περιλαμβάνονται στη λίστα των χιλίων επτακοσίων μεγάλων φορολογουμένων με ακίνητη περιουσία; 
Είναι ή δεν είναι αλήθεια πως για πρώτη φορά αναρτήθηκε στο διαδίκτυο ο πλήρης κατάλογος των μεγαλοοφειλετών του ελληνικού δημοσίου;
Είναι ή δεν είναι αλήθεια πως για πρώτη φορά εφαρμόζεται η αυτόφωρη διαδικασία κατά αυτών που οφείλουν μεγάλα ποσά στο ελληνικό δημόσιο; 
Είναι ή δεν είναι αλήθεια πως για πρώτη φορά υπάρχουν δειγματοληπτικές διασταυρώσεις με τα στοιχεία της Γενικής Γραμματείας Πληροφοριακών Συστημάτων; 
Είναι ή δεν είναι αλήθεια ότι έχουμε σχεδόν ολοκληρώσει με πρωτοβουλία των Κυβερνήσεων Παπανδρέου και Παπαδήμου τις συνομιλίες για τη διακρατική συμφωνία με την Ελβετία, όπου θα ελεγχθούν και θα φορολογηθούν το σύνολο των καταθέσεων και το σύνολο των προσώπων για όλες τις τράπεζες της Ελβετίας και όχι μόνο για μία τράπεζα;
Είναι δυνατόν, λοιπόν, ο άνθρωπος που είχε τη νομοθετική πρωτοβουλία για όλες τις προηγούμενες περιπτώσεις που ανέφερα, ο Ευάγγελος Βενιζέλος, να έχει τις ευθύνες που προσπαθούν κάποιοι να του καταλογίσουν; Πολύ περισσότερο που ξεχνούμε το προφανές και αυτονόητο: Η λίστα υπήρχε όλο αυτό το χρονικό διάστημα στα χέρια του καθ’ ύλην αρμόδιου του θεσμικού οργάνου, του υπεύθυνου για την πάταξη της φοροδιαφυγής του ΣΔΟΕ και του επικεφαλής του. Άρα, ποιος έκρυψε και από ποιον ποια λίστα; 
Κυρίες και κύριοι συνάδελφοι, φαίνεται ότι μερικοί ονειρεύονται ένα νέο ’89. Όμως, αυτό μόνο ως τραγική ιστορική φάρσα μπορεί να γίνει αντιληπτό. Δεν θα λύσουμε εμείς τις εσωτερικές πολιτικές αντιφάσεις και τις αντιπαλότητες κανενός κόμματος. 
Η Κοινοβουλευτική Ομάδα του ΠΑΣΟΚ πήρε ομόφωνα την απόφασή της. Όλοι οι Βουλευτές του ΠΑΣΟΚ υπογράψαμε και στηρίζουμε την πρόταση των τριών κομμάτων. 
Με τη σημερινή μας στάση στέλνουμε το μήνυμα: Η σκευωρία δεν θα περάσει, όπως δεν θα περάσει και η αυθαίρετη και η εκτός κάθε λογικής επιχείρηση εμπλοκής του Γιώργου Παπανδρέου και του Λουκά Παπαδήμου από τη συμμαχία Ανεξάρτητων Ελλήνων και Χρυσής Αυγής.
Το ΠΑΣΟΚ, που όλη αυτή την περίοδο των επιθέσεων στάθηκε στο πλάι του σημερινού του Προέδρου και του προηγούμενου Προέδρου, στέκεται σήμερα καθαρά, με όρθιο το κεφάλι, εδώ, στο υψηλότερο θεσμικό Βήμα, στο Βήμα της Βουλής των Ελλήνων και καθιστά σαφές ότι το ρεσάλτο προς την εξουσία απέτυχε. Η Ελλάδα θα συνεχίσει την πορεία της για την ανάπτυξη, την απασχόληση, την επανένταξή της στις προηγμένες και δυναμικές ευρωπαϊκές χώρες. Η Αντιπολίτευση μπορεί να κάνει ό,τι νομίζει. Ο λαός θα την κρίνει.
Κατά τα άλλα, δηλώνουμε τέρμα στην ιστολογία. Δεν θα μας απασχολήσει, γιατί δεν απασχολεί τους Έλληνες πολίτες. Οι Έλληνες πολίτες έχουν άλλες προτεραιότητες. Οι Έλληνες πολίτες περιμένουν απαντήσεις. Ελπίζουν. Προσδοκούν για πιο δημιουργικές παρεμβάσεις, για επενδύσεις, θέσεις εργασίας, περισσότερο εισόδημα στη χώρα και δίκαιη διανομή του. 
Εμείς με αυτά θα ασχοληθούμε, όπως και με τη δημιουργία ενός δίκαιου, σταθερού και αποτελεσματικού φορολογικού συστήματος, ώστε όσοι έχουν τη δυνατότητα, να πληρώνουν περισσότερα και όχι όπως συμβαίνει σήμερα.
Κυρίες και κύριοι συνάδελφοι, σήμερα καλούμαστε να κάνουμε αυτό που πρέπει. Σήμερα καλούμαστε να μεταδώσουμε προς κάθε κατεύθυνση ότι η Ελλάδα αλλάζει, ωριμάζει, κερδίζει με το σπαθί της την αξιοπιστία και την αξιοπρέπειά της. 
Σας καλώ να στηρίξετε την πρόταση της Νέας Δημοκρατίας, του ΠΑΣΟΚ και της Δημοκρατικής Αριστεράς.
Σας ευχαριστώ πολύ.
(Χειροκροτήματα)","ΙΩΑΝΝΗΣ ΜΑΝΙΑΤΗΣ",297
"37437"," Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 18 Ιανουαρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
 1. Η με αριθμό 816/15-1-2013 επίκαιρη ερώτηση της Βουλευτού Επικρατείας της Νέας Δημοκρατίας κ. Θεοδώρας Μπακογιάννη προς τον Υπουργό Οικονομικών, σχετικά με τη μείωση του Ειδικού Φόρου Κατανάλωσης στα καύσιμα.
 2. Η με αριθμό 829/15-1-2013 επίκαιρη ερώτηση της Βουλευτού Β΄ Θεσσαλονίκης  του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ.  Ευαγγελίας Αμμανατίδου - Πασχαλίδου προς τον Υπουργό Αγροτικής Ανάπτυξης και Τροφίμων, σχετικά με τις αναγκαίες αλλαγές στο «Σύστημα Ολοκληρωμένης Διαχείρισης στην Παραγωγή Σακχαρότευτλων».
 3. Η με αριθμό 821/15-1-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την άρση των αδικιών για την συνταξιοδότηση των αγροτών.
4. Η με αριθμό 823/15-1-2013 επίκαιρη ερώτηση του Βουλευτή Α΄ Θεσσαλονίκης  των Ανεξάρτητων Ελλήνων κ. Γαβριήλ Αβραμίδη προς τον Υπουργό Οικονομικών, σχετικά με την «Ανταλλάξιμη Περιουσία» και τις υποχρεώσεις της ελληνικής πολιτείας.
5. Η με αριθμό 840/15-1-2013 επίκαιρη ερώτηση του Βουλευτή Αττικής του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Δικαιοσύνης Διαφάνειας και Ανθρωπίνων Δικαιωμάτων, σχετικά με τη διαχείριση των εγκληματιών από τις Δικαστικές Αρχές.
6. Η με αριθμό 834/15-1-2013 επίκαιρη ερώτηση του Βουλευτή  Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Οικονομικών, σχετικά με την αξιοποίηση των Ολυμπιακών εγκαταστάσεων και το κόστος συντήρησής τους.
7. Η με αριθμό 836/15-1-2013 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αναστολή λειτουργίας των Δημοσίων ΚΤΕΟ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 817/15-1-2013 επίκαιρη ερώτηση της Βουλευτού Α΄ Αθήνας της Νέας Δημοκρατίας κ. Φωτεινής Πιπιλή προς τον Υπουργό Δικαιοσύνης Διαφάνειας και Ανθρωπίνων Δικαιωμάτων, σχετικά με τη δήμευση και την εκποίηση των περιουσιών προσώπων που καταδικάστηκαν τελεσίδικα για οικονομικά εγκλήματα κατά του δημοσίου.
 2. Η με αριθμό 830/15-1-2013 επίκαιρη ερώτηση της Βουλευτού Β´ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χαρούλας Καφαντάρη προς τους Υπουργούς Περιβάλλοντος, Ενέργειας και Κλιματικής Αλλαγής και Οικονομικών, σχετικά με τη λήψη μέτρων για την αντιμετώπιση του νέφους της αιθαλομίχλης και την προστασία της δημόσιας υγείας.
3. Η με αριθμό 822/15-1-2013 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις ενέργειες για τον χαρακτηρισμό της Χίου ως πυρόπληκτης και τη χρηματοδότησή της από το Ευρωπαϊκό Ταμείο Αλληλεγγύης.
4. Η με αριθμό 824/15-1-2013 επίκαιρη ερώτηση της Βουλευτού Β΄ Θεσσαλονίκης  των Ανεξάρτητων Ελλήνων κ. Σταυρούλας Ξουλίδου προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων στους εργαζόμενους της εταιρείας «ΑΓΝΟ Α.Ε.».
 5. Η με αριθμό 841/15-1-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εξωτερικών, σχετικά με την οριοθέτηση της ΑΟΖ μεταξύ Ελλάδος και Αλβανίας και τις δηλώσεις Αλβανών πολιτικών περί «Τσαμουριάς».
 6.- Η με αριθμό 837/15-1-2013 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τήρηση της Συλλογικής Σύμβασης Εργασίας από την   επιχείρηση “ΚΑΖΙΝΟ MONT PARNES».
 7. Η με αριθμό 820/15-1-2013 επίκαιρη ερώτηση του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Δικαιοσύνης Διαφάνειας και Ανθρωπίνων Δικαιωμάτων, σχετικά με την υποστελέχωση και την έλλειψη υλικοτεχνικής υποδομής  των Γραφείων των  Οικονομικών Εισαγγελέων.
Το λόγο έχει ο συνάδελφος κ. Καπερνάρος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37438"," Κύριε Πρόεδρε, ευχαριστώ.
Κυρίες και κύριοι συνάδελφοι, θα αναφερθώ ιδιαίτερα στον κ. Μαρκογιαννάκη, ο οποίος μετά την ομιλία του ως Αντιπρόεδρος της Βουλής, απήλθε της Αιθούσης. Θέλω να αναφερθώ ιδιαιτέρως, διότι ήταν ο μόνος ο οποίος δεν κατάλαβε την πρότασή μας. Και τούτο τεκμαίρεται και αποδεικνύεται από το γεγονός ότι συνάντησα πάρα πολλούς Βουλευτές του κόμματός του και πάρα πολλούς συναδέλφους των άλλων κομμάτων και ουδείς μου παρατήρησε ότι δεν κατάλαβε τι περιελάμβανε η πρότασή μας.
Θέλω, λοιπόν, να πω στον κ. Μαρκογιαννάκη ότι δικαιούται στο πρόβλημά του, εάν δεν κατάλαβε. Κι εάν το πρόβλημά αυτό είναι μεγάλο ή μικρό ως πρώην εισαγγελέας ή δικηγόρος, αυτός είναι ο ίδιος υπεύθυνος να το ταξινομήσει εκεί που ο ίδιος νομίζει, ανάλογα με τη σοβαρότητα του προβλήματος.
Ήθελα κατ’ αρχάς να αναφερθώ στην πρόταση των συγκυβερνώντων. Θα αναφερθώ ειδικά στο πρόσωπο που αναφέρεται αυτή η ίδια, δηλαδή στο πρόσωπο του κ. Παπακωνσταντίνου. Τι λέει σε ένα απόσπασμα που τον παραπέμπει και εμμένουν σε αυτό η Νέα Δημοκρατία, το ΠΑΣΟΚ και η ΔΗΜΑΡ; 
Σας διαβάζω απόσπασμα από την πρότασή τους: «Στις 12 Οκτωβρίου του 2012 ο νυν Υπουργός Οικονομικών κ. Ιωάννης Στουρνάρας με επιστολή του προς το Γάλλο ομόλογό του ζήτησε την εκ νέου αποστολή του cd που είχε και παλαιότερα παραδοθεί στο Ελληνικό Υπουργείο, επί Υπουργίας του κ. Παπακωνσταντίνου, επειδή αυτό αναζητήθηκε “πλην, όμως, δεν ανευρέθη και δεν προέκυψε περί της παραδόσεως αυτού έγγραφη ή ηλεκτρονική ή οιασδήποτε άλλης μορφής καταχώρηση τόσο στο γενικό όσο και στο εμπιστευτικό πρωτόκολλο του Γραφείου του Υπουργού των Οικονομικών”» (βλ. 2757 ΚΔΕ κλπ. έγγραφο του Εισαγγελέα). 
Εδώ έχουμε δύο σκέλη. Το ένα σκέλος έχει την κατηγορία που προσάπτει στον κ. Παπακωνσταντίνου η Κυβέρνηση, οι συγκυβερνώντες και το άλλο περιλαμβάνει ένα ψευδέστατο γεγονός που παρουσιάζεται ως πραγματικό γεγονός. Ποτέ ο κ. Στουρνάρας δεν ζήτησε μόνος του ως Υπουργός Οικονομικών από το Γάλλο ομόλογό του. Το ζήτησε ύστερα από το υπ’ αριθμόν πρωτοκόλλου 1484 ΚΔΕ/8.10.2012 έγγραφο του Οικονομικού Εισαγγελέως κ. Πεπόνη.
Συνεπώς εδώ αποκρύπτουν το γεγονός –και αυτό είναι μια δόση ψεύδους- στρεβλώνοντας την αλήθεια και λέγοντας ότι το ζήτησε ο κ. Στουρνάρας. Εδώ έχουμε ολοκληρωτική τέλεση ψευδολογίας. 
Αυτή, λοιπόν, είναι μία εκ των δύο κατηγοριών που προσάπτουν στον κ. Παπακωνσταντίνου, την παράβαση καθήκοντος. Τι είπε ο κ. Μαρκογιαννάκης νωρίτερα; Είπε ότι κράτησε έξι μήνες στην κατοχή του τη λίστα, αντί να δώσει εντολή στο ΣΔΟΕ να ερευνήσει με προθεσμία κ.λπ. και ότι δεν την πρωτοκόλλησε.
Θα σας διαβάσω σήμερα αποσπάσματα –χάριν του γεγονότος ότι αυτή η ημέρα είναι ιδιαίτερα εμβληματική και συμβολική, αυτή η ημέρα που όλος ο ελληνικός λαός παρακολουθεί, για να δει τι εξελίξεις θα επισυμβούν σε σχέση με τα τελευταία νομοθετήματα που έχει ψηφίσει η Βουλή των Ελλήνων- από δύο χθεσινές εφημερίδες για το τι γίνεται σε κάποια κράτη, τα οποία βεβαίως είναι συγκροτημένα κράτη και σέβονται το σύνταγμά τους και σε κάποια άλλα κράτη, τα οποία προσπαθούν κι αυτά, στο στάδιο των προσπαθειών για να εξελιχθούν, να γίνουν κι αυτά συγκροτημένα κράτη.
Σε σχέση με τις κατηγορίες και εντός του σημερινού θέματος, θα δώσω στα Πρακτικά αντίγραφο, σύμφωνα με την είδηση που διαβάσαμε χθες, ότι τα sms του κινητού τηλεφώνου της Άνγκελα Μέρκελ αρχειοθετούνται ως επίσημα έγγραφα, αν αφορούν πολιτικά ζητήματα, όπως δήλωσε ο εκπρόσωπος της Στέφεν Ζάιμπερτ. Στη Γερμανία, λοιπόν, τα sms με πολιτική σημασία που παίρνει η κ. Μέρκελ καταγράφονται –όπως ακριβώς το ακούτε!- και αρχειοθετούνται ως επίσημα έγγραφα!
Θα σας διαβάσω δε μια άλλη εφημερίδα χθεσινή, σε σχέση με το θέμα μας και σε σχέση με αυτά που έχουν να κάνουν με το άμεσο παρελθόν και να το λάβουν υπ’ όψιν αυτοί που θέλουν αυτά να τα αντιπαρέλθουν.  Το Ανώτατο Δικαστήριο του Πακιστάν διέταξε χθες τη σύλληψη του Πρωθυπουργού Ράτζα Ασράφ και άλλων δεκαπέντε προσώπων με την κατηγορία της δωροδοκίας σε υπόθεση εργολαβικής ανάθεσης.
Αυτούς τους προβληματισμούς σάς τους αφιερώνω, γιατί πιστεύω στην εντιμότητα συναδέλφων που υπάρχουν σε κόμματα της Συμπολίτευσης και ξέρω ότι είναι απόλυτα προβληματισμένοι, λόγω αυτών των γεγονότων που επισυμβαίνουν σε αυτήν την ταλαίπωρη χώρα, την οποία κάποιοι έφεραν σε αυτό το σημείο μη επιστροφής. 
Αυτούς δε τους προβληματισμούς, η ταπεινότητα μου με όλο το σεβασμό θέλει να τους μεταφέρει και στον ελληνικό λαό, διότι και ο ελληνικός λαός πια δεν έχει καμμία δικαιολογία να δικαιούται στα σφάλματα του. Ήρθε το πλήρωμα του χρόνου για να γυρίσουμε σελίδα.
Κυρίες και κύριοι συνάδελφοι, αυτό που σας ανέγνωσα προηγουμένως, είναι μία από τις δύο κατηγορίες που προσάπτουν στον κ. Παπακωνσταντίνου οι τρεις συγκυβερνώντες. Υπάρχουν άλλες κατηγορίες; Βεβαίως! Ποιες; Αυτές που αναφέρουμε εμείς στην πρότασή μας. Οι κατηγορίες είναι της υπεξαγωγής εγγράφου, της απιστίας σχετικά με την υπηρεσία σε συνδυασμό με την άμεση συνέργεια στη φοροδιαφυγή, της παράβασης καθήκοντος και της άμεσης συνέργειας σε φοροδιαφυγή, τα οποία προβλέπονται και τιμωρούνται στα άρθρα 242 και λοιπά του Ποινικού Κώδικα. Παράλληλα, τιμωρείται με το 2523/1997 και το άρθρο 18, η φοροδιαφυγή. 
Και επειδή ακούστηκαν αυτές τις μέρες πολλές υποκριτικές θέσεις γύρω από το σεβασμό στον ελληνικό λαό και στο ελληνικό Σύνταγμα, έχω να σας πω το εξής: Μπροστά στο άρθρο 2 του Συντάγματος, που λέει ότι πρωταρχική υποχρέωση της πολιτείας είναι ο σεβασμός της προσωπικότητας του Έλληνα πολίτη, το άρθρο 4 του Συντάγματος, το οποίο μιλά για την ισονομία και την ισοπολιτεία, έρχεται το άρθρο 86 να τα ακυρώσει όλα αυτά, λόγω αυτού του γνωστού περί ατιμωρησίας Υπουργών. 
Για το ν. 2523, όπως τον τροποποίησε ο κ. Παπακωνσταντίνου, μιας και –εντός πολλών εισαγωγικών- «σεβόμαστε» τον ελληνικό λαό και μιας και τον αποκαλούμε χειμαζόμενο και λέμε «ο λαός μας που είναι χειμαζόμενος και χειμάζεται», ένα έχω να σας πω. Δεν υπάρχει σε καμμία άλλη χώρα του κόσμου τέτοια τιμωρία όπως αυτή που δίδεται με αυτόν το νόμο, ο οποίος για τη μη επιστροφή ΦΠΑ ή για τη μη καταβολή του φόρου εισοδήματος σε ποσό πάνω από 75.000 ευρώ προβλέπει τιμωρία καθείρξεως, δηλαδή από πέντε έως είκοσι χρόνια, τη στιγμή που προσπαθούμε σε περίπτωση ανθρωποκτονίας να πάμε στη δεύτερη παράγραφο του 299 για να σπάσουμε τα ισόβια. Μετά τα ισόβια, είναι η τιμωρία αυτή του ν. 2523, που έφτιαξε ο κ. Παπακωνσταντίνου.
Για ποιον; Για τον ελληνικό λαό; Για τη μεσαία τάξη και για τους μικρούς; Διότι στον ίδιο νόμο λέει για μέχρι 3.000 ευρώ ποινή φυλάκισης από δέκα μέρες έως πέντε έτη. Όταν, όμως, έχουμε φόρο που χρωστάμε ή ΦΠΑ που δεν καταβάλλουμε από 3.000 ευρώ έως 75.000 ευρώ, αυτό είναι τουλάχιστον ένα έτος φυλάκισης. Εάν αυτός λόγω ποινικού μητρώου δεν μπορεί να την αναστείλει και πρέπει να μετατραπεί και να την πληρώσει, βγαίνει με το χαμηλότερο τίμημα προς ημέρα η μετατροπή σε 3.600 ευρώ. Χρωστώ 3.200 ευρώ και αν πάω στο δικαστήριο και τιμωρηθώ, πρέπει να μετατρέψω με το χαμηλότερο δείκτη την ποινή σε 3.600 ευρώ. Και αυτό το λέτε δίκαιο κράτος; Είναι δίκαιοι νόμοι αυτοί που έχουν ψηφίσει εναντίον του ελληνικού λαού και έρχονται σήμερα και υποκρίνονται ότι αυτοί ήταν οι στυλοβάτες της μέχρι σήμερα πορείας της χώρας εδώ που έχουμε φτάσει;
Ίσως να ήρθαν από άλλον πλανήτη. Προσγειώθηκαν από τον αστερισμό του Τιτάνα. Εμείς, όμως, που είμαστε εδώ και τα ζούμε όλα τα χρόνια, είμαστε εδώ και γιατί πρέπει να αποδείξουμε για ποιο λόγο εσείς, οι εντιμότεροι συνάδελφοι που ανήκουν στη Συμπολίτευση, πρέπει να ψηφίσουν την πρότασή μας. 
Έγινε θέμα γιατί δεν πρωτοκολλήθηκε. Βεβαίως, είναι παράβαση καθήκοντος. Το πληρώσαμε εμείς αυτό το τίμημα. Θυμάστε το non paper με την Προεδρία της Δημοκρατίας, με αυτές τις αοριστολογικές θέσεις, τα αοριστολογικά στερεότυπα και τις αφηρημένες έννοιες -η Προεδρία της Δημοκρατίας, η Κυβέρνηση- που δεν τα προσωποποιούν;
Θα αναφέρω το ν. 2690/1999, σύμφωνα με τον οποίον κάθε έγγραφο, επίσημο ή ανεπίσημο, που περιέρχεται στην υπηρεσία με οποιονδήποτε τρόπο, καταχωρίζεται αυθημερόν στο βιβλίο εισερχομένων κατ’ αύξοντα αριθμό, με χαρακτηρισμό και μνεία του θέματος στο οποίο αναφέρεται και του αριθμού των στοιχείων που το συνοδεύουν. Στον ίδιο βαθμό αναγράφονται, επίσης, τα όργανα προς τα οποία το έγγραφο απευθύνεται, καθώς και η ημερομηνία εισόδου του. Η υπηρεσία οφείλει να χορηγεί βεβαίωση καταχώρησης του εγγράφου με όλα τα παραπάνω στοιχεία. 
Αυτό, λέει, δεν το έκανε ο Παπακωνσταντίνου. Γιατί, το έκανε ο Βενιζέλος; Κύριος ο ένας, κύριος και ο άλλος. Όταν λέω πάντα σκέτα τα επώνυμα, εννοώ ότι είναι κύριοι. Το έκανε ο κ. Βενιζέλος; Γιατί, κύριοι της Συμπολίτευσης, το καταλογίζετε μόνον στον κ. Παπακωνσταντίνου; Τι είναι αυτό που σας εμποδίζει, αυτό που καταλογίζετε στον κ. Παπακωνσταντίνου να το καταλογίσετε και στον κ. Βενιζέλο; Τουλάχιστον αυτό πείτε μας. 
(Χειροκροτήματα από τους Ανεξάρτητους Έλληνες)
Έρχομαι σε ένα άλλο στοιχείο που επιβεβαιώνει τους ισχυρισμούς, μετά το αίτημα που υπέβαλαν οι οικονομικοί εισαγγελείς. Υπάρχουν έγγραφα μέσα στη δικογραφία των οικονομικών εισαγγελέων, όπου εκεί στηρίξαμε την πρότασή μας, το πρωτόκολλο παράδοσης-παραλαβής, η έκθεση αποσφραγίσεως, η έκθεση παραδόσεως-παραλαβής. Αυτά γιατί δεν έγιναν την πρώτη φορά και έγιναν τώρα, μετά από το αίτημα των οικονομικών εισαγγελέων; Αυτά δεν αποδεικνύουν τις ενοχές;
Κύριοι συνάδελφοι, ανοίγω μία παρένθεση. Αυτή η διαδικασία είναι μια απλούστατη διαδικασία. Όταν οι εισαγγελείς, οι καθ’ ύλην αρμόδιοι βεβαίως σε όλα τα ευνομούμενα κράτη, διαπιστώσουν ποινικό αδίκημα καθ’ υποψίαν –δεν απαγγέλω κατηγορία, υποψιάζομαι- το στέλνουν στη Βουλή αμελλητί. Αυτό έγινε. 
Τι θα κάνουμε εμείς, δηλαδή; Θα ψάξουμε, θα ερευνήσουμε, για να συγκεντρώσουμε αποδεικτικό υλικό. Αυτή είναι η διαδικασία. Μην ακούτε αυτά που σας είπε ο κ. Μαρκογιαννάκης. Δεν ευσταθούν. Εάν θέλετε, μπορούμε νομικά να μονομαχήσουμε μετά και θα καταλάβετε ποιος έχει δίκιο.
Ερχόμαστε, λοιπόν, και λέμε ότι εδώ συγκεντρώνουμε αποδεικτικό υλικό. Τι ανάγκη έχει κάποιος να προφυλαχθεί από το να έρθει και να πει «εγώ είμαι καθαρός ουρανός και αστραπές δεν φοβάμαι»; «Λόγω δε της ιδιαιτέρας σημασίας που έχει η πολιτική και η κοινωνική μου θέση», μπορεί να πει, «βάζω τον εαυτό μου μπροστά και λέω ελάτε να με ρωτήσετε ό,τι θέλετε». Έτσι και μόνο για να αισθάνεται ο ελληνικός λαός ότι υπάρχουν πολιτικά πρόσωπα που υπηρετούν την τυπική δικαιοσύνη, αλλά και την κοινωνική δικαιοσύνη. 
Τι πρόβλημα υπάρχει; Τι θέλουμε, δηλαδή, όταν ζητούμε να έρθουν αυτά τα πρόσωπα για να τα ρωτήσουμε; Τι να τα ρωτήσουμε;
Κατ’ αρχάς, να ρωτήσουμε τα εξής: Γιατί δεν διαψεύσατε, κύριε, στις 8 Ιουλίου του 2011, που οι οικονομικοί εισαγγελείς -θυμηθείτε 8 Ιουλίου 2011- λένε ότι εκείνη την ημέρα κάτι έγινε με το στικάκι; Κάτι έγινε, διότι μπήκε χέρι και άλλαξε. 
Για τη φοροδιαφυγή τα είπαν ο κ. Παπανδρέου και ο κ. Βενιζέλος στο γραφείο του Πρωθυπουργού στη Βουλή στις 8 Ιουλίου 2011. Ποιος συμμετείχε το πρωί, αφού είδε πολλά πρόσωπα; Το είπε η κ. Κωνσταντοπούλου, το Σάββατο. Με πρόλαβε. Εγώ το έβγαλα την Κυριακή. 
Σημειώνεται τέλος ότι στην αρχή αυτής της σύσκεψης ήταν παρών ο επικεφαλής του ΣΔΟΕ κ. Ιωάννης Διώτης. Μετά τη σύσκεψη άλλαξε το στικάκι. Το πρωί δεν μπορούσε να γίνει. Το μεσημέρι περίπου στις 14:00 η ώρα άλλαξε. Τι έγινε; Ο κ. Βενιζέλος με τον κ. Παπανδρέου έδωσαν στον κ. Διώτη ή ο κ. Διώτης; Πώς έγινε; Αυτά να μην τα μάθουμε;
Αυτό το γεγονός δεν διαψεύστηκε ποτέ. Δημοσιεύτηκε στο «ΠΡΩΤΟ ΘΕΜΑ», είναι αναρτημένο στο διαδίκτυο και δεν τόλμησε να το διαψεύσει κανείς! Είναι ή δεν είναι, λοιπόν, ο κ. Παπανδρέου; 
Εδώ στρέφομαι εναντίον του ΣΥΡΙΖΑ με σεβασμό. Γιατί αποφεύγετε το όνομα του Παπανδρέου; Το λέτε ήδη στην πρότασή σας στη σελίδα 3: «Ειδική και ξεχωριστή μνεία κάνουμε στις ευθύνες του Γεωργίου Παπανδρέου, επί Πρωθυπουργίας του οποίου η λίστα έφτασε στην Ελλάδα και κρατήθηκε κρυφή και αναξιοποίητη, γεγονός που χρήζει περαιτέρω ουσιαστικής διερεύνησης και εκτίμησης». Το λέτε στην πρότασή σας. Γιατί δεν τον προτείνετε; 
Και συνεχίζω την ανάγνωση: «Η υπόθεση της λίστας Λαγκάρντ όμως δεν αφορά μόνο έναν Υπουργό κορυφαίο και καταχειροκροτηθέντα από τους Υπουργούς και Βουλευτές του ΠΑΣΟΚ, αλλά όλους όσοι ενεπλάκησαν με τον ένα ή με τον άλλο τρόπο σ’ αυτήν.» Γιατί, λοιπόν, χρησιμοποιείτε πληθυντικό; Ποιους άλλους εννοείτε; Σίγουρα εννοείτε τον Παπανδρέου, το είπατε πριν. Γιατί δεν τον βάζετε;
Αναφέρεστε στον απαραίτητο για την Κυβέρνηση κ. Ευάγγελο Βενιζέλο και να αποσιωπηθούν -λέτε για τη Νέα Δημοκρατία- οι τεράστιες ευθύνες για τους χειρισμούς του κατά τη θητεία του ως Υπουργού Οικονομικών και Αντιπροέδρου των κυβερνήσεων Παπανδρέου – Παπαδήμου. Το λέτε. Γιατί δεν τους βάζετε;
Έχετε και άλλα. Δεν ξέρω τι έγινε, συγχωρήστε μου την υποψία, φοβάμαι ότι βάλατε το όνομα του Παπανδρέου την τελευταία στιγμή. Σε πολλά όμως σκεπτικά σε αποσπάσματα από την πρότασή σας δείχνετε τον Παπανδρέου, τον καταδεικνύετε και το αποδεικνύετε. Γιατί; Διότι αναφέρεστε στην Επιτροπή Θεσμών και Διαφάνειας, όπου ο ίδιος ο κ. Παπακωνσταντίνου είπε ότι είχε ενημερωθεί ο Παπανδρέου για τη λίστα και ότι του έδωσε την εντολή να προχωρήσει, αλλά και ότι από κοινού με τον κ. Παπακωνσταντίνου, συναντήθηκε με τον Διοικητή της HSBC Ελβετίας στα τέλη Ιανουαρίου 2011, δηλαδή σε χρόνο κατά τον οποίο η λίστα ήταν στην κατοχή του κ. Παπακωνσταντίνου. Τι άλλο πια; 
Ένα τρίτο που παρατηρούμε είναι το εξής: Λέμε εμείς «γιατί ο κ. Παπαδήμος;». Διότι ο κ. Παπαδήμος –εκτός αν ομολογήσει ο ίδιος ότι ήταν τιτουλάριος Πρωθυπουργός- ήταν μόνο προεδρεύων, δεν είχε καμμία σχέση με το Υπουργικό του Συμβούλιο. Διότι δεν μπορεί να είναι ο κ. Βενιζέλος, να γνωρίζει και να μην γνωρίζει ο κ. Παπαδήμος. Και το λέω αυτό γιατί...
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δεν θα πω όσα ήθελα να πω.
Έρχομαι στο πρόσωπο του κ. Λεωνίδα Γρηγοράκου. Τον εκτιμώ. Στις 28 Δεκεμβρίου 2012 έδωσε συνέντευξη στο ΒΗΜΑ FM. Δεν ήξεραν για τη λίστα Λαγκάρντ; Δεν μπορεί ο Πρωθυπουργός της χώρας να μην το ήξερε! Αλίμονο και αν δεν του το είχαν πει. Ένας Πρωθυπουργός πρέπει να είναι ο συντονιστής της κυβέρνησης και έχει και την ευθύνη της λειτουργίας του Υπουργικού Συμβουλίου. Αυτά τα άτομα ήταν Υπουργοί του Παπανδρέου μιας συγκεκριμένης κυβέρνησης!
Τι λέμε εμείς; Τι λέει το άρθρο 82 παράγραφος 2 του Συντάγματος των Ελλήνων; Λέει: «Ο Πρωθυπουργός εξασφαλίζει την ενότητα της Κυβέρνησης και κατευθύνει τις ενέργειές της καθώς και των δημόσιων γενικά υπηρεσιών για την εφαρμογή της κυβερνητικής πολιτικής μέσα στο πλαίσιο των νόμων». Εκτός αν πει ότι εγώ είμαι πλασματικός Πρωθυπουργός ή με βάλατε εδώ κατόπιν εντολής να κάνω τον Πρωθυπουργό και εσείς οι υπόλοιποι να εκτελέσετε αυτά που σας ορίζει η κ. Μέρκελ! Ας το πει. Τότε, θα την αποσύρουμε.
Σε μια άλλη περίπτωση ο κ. Κουβέλης είχε πει σχετικά με τον κ. Τσοχατζόπουλο και τη διενέργεια προκαταρτικής εξέτασης τα εξής: Επέλεξαν να ζητήσουν τη σύσταση επιτροπής για τη διενέργεια προκαταρτικής εξέτασης μόνο για τον πρώην Υπουργό Εθνικής Άμυνας κ. Τσοχατζόπουλο.
Και συνεχίζει ο κ. Κουβέλης ως εξής: Και μη μου πουν ότι δεν είδαν το διαβιβαστικό έγγραφο, δηλαδή το αίτημα της εισαγγελίας του Αρείου Πάγου να προχωρήσει η έρευνα και για όλους εκείνους από την όποια κυβερνητική θέση άσκησαν εποπτεία και διαχειρίστηκαν τη συγκεκριμένη σύμβαση. Ποιος ασκεί εποπτεία κατά το 82 παράγραφος 2 του Συντάγματος; Δηλαδή ποιος, εκτός του Πρωθυπουργού, ασκεί εποπτεία και διαχείριση; Και διαχειρίστηκαν! Εποπτεύει ο Πρωθυπουργός, διαχειρίζονται οι Υπουργοί.","ΒΑΣΙΛΕΙΟΣ ΚΑΠΕΡΝΑΡΟΣ",185
"37439"," Τελειώνετε, κύριε συνάδελφε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37440"," Το λέει ο κ. Κουβέλης για την περίπτωση του κ. Τσοχατζόπουλου.","ΒΑΣΙΛΕΙΟΣ ΚΑΠΕΡΝΑΡΟΣ",185
"37441","  Παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37442"," Κύριε Πρόεδρε, ο κ. Μαρκογιαννάκης μίλησε δεκαοκτώμισι λεπτά.","ΒΑΣΙΛΕΙΟΣ ΚΑΠΕΡΝΑΡΟΣ",185
"37443"," Μίλησε δεκαοκτώ λεπτά. Θέλετε να φτάσετε τον κ. Μαρκογιαννάκη; Ολοκληρώστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37444"," Τελειώνοντας, καταλαβαίνω την αλληλεγγύη σας, αλλά ...","ΒΑΣΙΛΕΙΟΣ ΚΑΠΕΡΝΑΡΟΣ",185
"37445"," Σας παρακαλώ μην απευθύνεστε έτσι στο Προεδρείο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37446"," ... ο χρόνος είναι ίσος για όλους.","ΒΑΣΙΛΕΙΟΣ ΚΑΠΕΡΝΑΡΟΣ",185
"37447"," Μην απευθύνεστε έτσι. Ολοκληρώστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37448"," Τελειώνω. Είχα πολλά να πω για να αποδείξω αυτά, τα οποία αναφέραμε στην πρότασή μας, για να συντρίψω τους ισχυρισμούς του κ. Μαρκογιαννάκη, ο οποίος βεβαίως το μόνο ελαφρυντικό που έχει είναι ότι δεν μπόρεσε να καταλάβει. 
Ο κ. Δρίτσας στα Πρακτικά, όσον αφορά την υπόθεση Τσοχατζόπουλου –τα αναφέρω αυτά ως επιχειρήματα για τους νομικούς και τακτικούς ισχυρισμούς- είχε πει: «Από αυτή την άποψη ένα πράγμα που οπωσδήποτε μένει μετέωρο είναι η συνολική κυβερνητική ευθύνη των αποφάσεων, όσων συμμετείχαν στο ΚΥΣΕΑ που έλαβε αυτές τις σοβαρές αποφάσεις τότε και του τότε Πρωθυπουργού και  άλλων πολλών Υπουργών. Δεν είναι δυνατόν να γίνει ο διαχωρισμός. Αναφέρομαι σε πρόσωπα, συναδέλφους, τους οποίους εκτιμώ». 
Αυτά, λοιπόν, κι άλλα πολλά τεκμηριώνουν τις θέσεις μας τις νομικές και πραγματικές. Δυστυχώς το Προεδρείο δεν μας έδωσε δευτερολογία, διότι στα επόμενα δέκα λεπτά έχω πάρα πολλά συντριπτικά στοιχεία, τα οποία θεμελιώνουν, αιτιολογούν και αποδεικνύουν τους ισχυρισμούς της πρότασής μας. 
Κατόπιν τούτου, αξιότιμες κυρίες και αξιότιμοι κύριοι συνάδελφοι, πρέπει  να σταθμίσουμε ποιο χρονικό σημείο από πλευράς κοινωνικής και –επαναλαμβάνω- ιστορικά καμπής διανύουμε, έτσι ώστε σ’ αυτήν την περίπτωση να μην ισχύει το άρθρο 2 του Συντάγματος, ότι δηλαδή πρωταρχικό μέλημα της πολιτείας...","ΒΑΣΙΛΕΙΟΣ ΚΑΠΕΡΝΑΡΟΣ",185
"37449"," Κύριε συνάδελφε, σύμφωνα με το δικό σας χρονόμετρο, ολοκληρώσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37450"," Λίγα δευτερόλεπτα μόνο, κύριε Πρόεδρε. Τελειώνω, αυτή είναι η τελευταία αναφορά μου.
Όταν λέμε –σύμφωνα με το άρθρο 2 του Συντάγματος- ότι πρωταρχική ευθύνη της πολιτείας είναι ο σεβασμός της προσωπικότητας του Έλληνα πολίτη, αυτό το άρθρο πρέπει σήμερα να το αφιερώσουμε σε εμάς και να πούμε ότι το άρθρο 2 αναφέρεται στους σημερινούς Έλληνες Βουλευτές που πρέπει πρωταρχικά να σεβαστούν την προσωπικότητά τους. 
Ευχαριστώ. 
(Στο σημείο αυτό ο Βουλευτής κ. Βασίλειος Καπερνάρος καταθέτει για τα Πρακτικά προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα των Ανεξαρτήτων Ελλήνων)","ΒΑΣΙΛΕΙΟΣ ΚΑΠΕΡΝΑΡΟΣ",185
"37451"," Το λόγο έχει ο κ. Κασιδιάρης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37452"," Στα σοβαρά κράτη όταν ένας πολίτης ή ένας πολιτικός κλέψει, καταχραστεί δημόσιο χρήμα, παραβεί το καθήκον του ή καταχραστεί την εξουσία του, κάθεται άμεσα στο εδώλιο του κατηγορουμένου. 
Στη σύγχρονη ελλαδική δημοκρατία, σε μία κατ’ επίφαση δημοκρατία, που έχει αναχθεί σε κλεπτοκρατία, όταν ένας πολιτικός κλέψει ή παρανομήσει, τότε δεν γίνεται απολύτως τίποτα ή μάλλον γίνεται κάτι. Γίνονται διαβουλεύσεις, διασκέψεις, τηλεμαχίες σε τηλεοπτικά παράθυρα, διενεργούνται στημένες ψηφοφορίες. 
Αναφέρομαι ασφαλώς στον κατάπτυστο και εγκληματικό νόμο περί ευθύνης Υπουργών, σε ένα νομικό έκτρωμα που έχει ένα και μοναδικό σκοπό: τη διαιώνιση της διαφθοράς, τη συγκάλυψη των ενόχων και τη σωτηρία των διεφθαρμένων προσώπων που φέρουν την απόλυτη ευθύνη για τη σημερινή κατάντια της χώρας μας. 
Ας έρθουμε στο προκείμενο. Προτείνουμε την παραπομπή του πρώην Υπουργού Οικονομικών κ. Παπακωνσταντίνου για την ενδεχόμενη τέλεση των αδικημάτων της νόθευσης και υπεξαγωγής εγγράφου, αλλά πρέπει να διερευνηθεί και το αδίκημα της υπεξαίρεσης εγγράφου, διότι το πρώτο cd το εξαφάνισε ο κ. Παπακωνσταντίνου. Δεν γνωρίζουμε αν το παρέδωσε και πού το παρέδωσε. 
Επίσης, προτείνουμε την παραπομπή για το αδίκημα της απιστίας σχετικά με την υπηρεσία και της παράβασης καθήκοντος κι όχι της παραβίασης καθήκοντος, όπως είπε προηγουμένως ο κ. Μεϊμαράκης –διότι το καθήκον δεν είναι χρηματοκιβώτιο για να το παραβιάσουμε, αυτός που τελεί το αδίκημα παραβαίνει το καθήκον του- για το αδίκημα της άμεσης συνέργειας σε φοροδιαφυγή, τα οποία προβλέπονται στα άρθρα 242 παράγραφος 2 του Ποινικού Κώδικα, 256, 259 και στο άρθρο 18 του ν. 2523/1997, σε συνδυασμό με το άρθρο 46 παράγραφος 1 εδάφιο β΄ του Ποινικού Κώδικα. 
Προτείνουμε, επίσης, την παραπομπή των πρώην Πρωθυπουργών κυρίων Παπανδρέου και Παπαδήμου καθώς και του πρώην Υπουργού Οικονομικών για την ενδεχόμενη τέλεση των αδικημάτων της υπεξαγωγής εγγράφου, της απιστίας σχετικά με την υπηρεσία, της παράβασης καθήκοντος και της άμεσης συνέργειας σε φοροδιαφυγή, τα οποία προβλέπονται σύμφωνα με τα παραπάνω άρθρα. 
Παπακωνσταντίνου, Βενιζέλος, Παπανδρέου και Παπαδήμος είναι δυνάμει κατηγορούμενοι για τη λίστα Λαγκάρντ, για μια πολύ συγκεκριμένη υπόθεση οικονομικού εγκλήματος. Πέραν αυτού, όμως, αντιμετωπίζονται από εμάς και ως πρόσωπα «κλειδιά» στο έγκλημα της μετατροπής της Ελλάδος από ανεξάρτητη χώρα σε θλιβερό προτεκτοράτο. Η υπόθεση της λίστας Λαγκάρντ αποτελεί τεράστια ευκαιρία να οδηγηθούν στη δικαιοσύνη όσοι έχουν διαπράξει εγκλήματα εις βάρος της χώρας. 
Στην προκειμένη περίπτωση, η Χρυσή Αυγή θα αδράξει την ευκαιρία και θα επωφεληθεί στο έπακρο από το θεσμικό της ρόλο με έναν και μοναδικό σκοπό, να οδηγηθούν αυτά τα τέσσερα πρόσωπα στο εδώλιο του κατηγορουμένου σε ένα ειδικό δικαστήριο που μπορεί να αφορά αποκλειστικά και μόνο την υπόθεση της λίστας Λαγκάρντ, θα φέρει όμως και ένα τεράστιο ειδικό βάρος, θα δικάσει τα πρόσωπα που έσυραν τη χώρα στα δεσμά του διεθνούς τοκογλυφικού συστήματος. 
Υπενθυμίζουμε ότι η επιτροπή διεξαγωγής προκαταρκτικής εξέτασης συγκροτείται για να ερευνήσει εάν υπάρχει περίπτωση ποινικής δίωξης σε βάρος πολιτικών προσώπων, να διερευνήσει δηλαδή την εμπλοκή τους σε παράνομες πράξεις. Τα μέλη της Ολομέλειας στην αποψινή ψηφοφορία δεν καλούνται να ασκήσουν ποινική δίωξη ούτε να παραπέμψουν πρώην και νυν μέλη της Κυβέρνησης σε δικαστήριο. Αυτό θα κριθεί εκ νέου στην Ολομέλεια, στην οποία θα υποβληθεί το πόρισμα της επιτροπής.
Επομένως είναι παράλογο, παράτυπο και ηθικά απαράδεκτο να αρνηθεί το Σώμα την παραπομπή προσώπων στην επιτροπή, προσώπων για τα οποία υπάρχουν δεδομένες ενδείξεις ενοχής. Η Βουλή σήμερα δεν θα πει «αθώος ή ένοχος», θα πει όμως «διερεύνηση ή συγκάλυψη». Κανείς δεν επιτρέπεται να αρνηθεί την ενδελεχή διερεύνηση της υπόθεσης, εκτός αν επιθυμεί εξαρχής τη συγκάλυψη. 
Θεωρούμε επιβεβλημένο να διερευνηθεί η εμπλοκή και των τεσσάρων προσώπων στην υπόθεση. Ειδικά για το ρόλο των Παπανδρέου και Παπαδήμου από τα αποδεικτικά στοιχεία που υπάρχουν σήμερα προκύπτει ότι η διαχείριση της λίστας έγινε σε ανώτατο επίπεδο, δηλαδή Διοικητής ΕΥΠ, γαλλικές Μυστικές Υπηρεσίες, Υπουργοί Οικονομικών Ελλάδος και Γαλλίας και Διοικητής ΣΔΟΕ. 
Επίσης, το ζήτημα της λίστας Φαλτσιάνι, τμήμα της οποίας είναι η λίστα Λαγκάρντ, είχε απασχολήσει εκτενώς τα ευρωπαϊκά Μέσα Μαζικής Ενημέρωσης και τις Κυβερνήσεις και ήταν για χρόνια ένα ζήτημα αιχμής. Δεν μπορεί να νοηθεί ότι οι δύο Πρωθυπουργοί δεν είχαν ενημερωθεί λεπτομερώς για την έλευση και τη διαχείριση της λίστας στην Ελλάδα. Από την κατάθεση του ανωτάτου υπαλλήλου του ΣΔΟΕ Χρήστου Αθανασίου στους οικονομικούς εισαγγελείς προκύπτει ότι ενήμερος ήταν ακόμη και ο τότε επικεφαλής του Διεθνούς Νομισματικού Ταμείου στην Ελλάδα. 
Είναι, επίσης, ανάξια σχολιασμού η άποψη ότι η λίστα αυτή καθαυτή ως αποδεικτικό μέσο δεν είναι αξιοποιήσιμη. Σε κάθε περίπτωση μπορούν να αξιοποιηθούν οι πληροφορίες της, προκειμένου να γίνουν έλεγχοι στα εν λόγω πρόσωπα. Άλλωστε, αν δεν ήταν αξιοποιήσιμη, για ποιο λόγο τη ζήτησε ο  Παπακωνσταντίνου από τη Γαλλία; Τέλος, η νυν Κυβέρνηση προχωρά κανονικά στην αξιοποίησή της μετά την εκ νέου παραλαβή της. 
Απ’ όλα αυτά αποδεικνύεται ότι και οι τότε κυβερνήσεις μπορούσαν και όφειλαν να είχαν αξιοποιήσει τη λίστα Λαγκάρντ. Κυρίως δε από τη στιγμή που ακόμα ο χρόνος και ο τρόπος έλευσής της στην Ελλάδα είναι ανοικτός, δεν νοείται να εξαιρεθεί κάποιο από τα τέσσερα πρόσωπα από τη διερεύνηση της υπόθεσης. 
Ας εξετάσουμε, λοιπόν, διαδοχικά ένα-ένα αυτά τα πρόσωπα. Παπακωνσταντίνου Γεώργιος: δυνάμει κατηγορούμενος για νόθευση και υπεξαγωγή εγγράφου, απιστία σχετικά με την υπηρεσία, παράβαση καθήκοντος και άμεση συνέργια σε φοροδιαφυγή. Θλιβερή ήταν η εικόνα του στην Επιτροπή Θεσμών και Διαφάνειας, να προσπαθεί να αποκρύψει αυτές τις δεδομένες εγκληματικές του ενέργειες, να συμπεριφέρεται με τεράστια αλαζονεία, να εμπαίζει και να κοροϊδεύει τους ερωτώντες Βουλευτές, να ψεύδεται και να μην απαντά επί της ουσίας σε κανένα ερώτημα. Αντίστοιχη εικόνα και συμπεριφορά στην επερχόμενη προανακριτική επιτροπή δεν πρόκειται να επιτρέψουμε. 
Δυστυχώς, το θεσμικό πλαίσιο είναι αστείο και δεν δίνει τη δυνατότητα σε αυτόν που διενεργεί την προανάκριση να εκμαιεύσει την ομολογία του δυνάμει κατηγορούμενου. Σε ένα αληθινά εθνικό κράτος, όμως, άνθρωποι όπως ο Παπακωνσταντίνου, που θεώρησαν εαυτούς απόλυτους μονάρχες, που διέπρατταν όποιο αδίκημα ήθελαν και δεν λογοδοτούσαν σε κανέναν, δεν θα είχαν καμμία απολύτως θέση. 
Θα αντιμετώπιζαν, για την ακρίβεια, σκληρή τιμωρία, δίκαιη τιμωρία, η οποία θα προέκυπτε έπειτα από πραγματικές ανακριτικές διαδικασίες που δεν θα είχαν καμμία σχέση με το θέατρο που παίζουν αυτοί οι άνθρωποι στις κοινοβουλευτικές επιτροπές. Επαναλαμβάνω ότι η παρουσία της Χρυσής Αυγής στην επερχόμενη προανακριτική επιτροπή δεν θα επιτρέψει σε κανέναν να παίξει αναλόγου είδους θέατρο. 
Ο Παπακωνσταντίνου δεν αντιμετωπίζεται από εμάς απλά ως παράγων που διέγραψε τρία ονόματα συγγενών του από τη δεδομένη κατάσταση για να αποκρύψει τις τραπεζικές τους καταθέσεις. Είναι ο Υπουργός Οικονομικών που πήρε πάνω του όλο το βάρος της πρώτης επαίσχυντης δανειακής σύμβασης με την τρόικα. Είναι αυτός που χρεώθηκε τον εθνικό μας διασυρμό, την ταπείνωση, την οικονομική καταστροφή του ενάμισι εκατομμυρίου ανέργων και των χιλιάδων αυτοκτονιών. Οι πράξεις του αυτές θα τον συνοδεύουν πάντα και αποτελούν για εμάς μόνιμη επωδό σε κάθε πραγματική κατηγορία που του αποδίδουμε. 
Ο Τζέφρι Παπανδρέου είναι ο άνθρωπος που επέβαλε τον Παπακωνσταντίνου στην πολιτική ζωή της χώρας. Τον διόρισε στενό συνεργάτη του. Του ανέθεσε εν λευκώ τη διαχείριση των οικονομικών της Ελλάδας σε μία τόσο κρίσιμη εθνικά περίοδο. Το επίμαχο διάστημα που συντελέστηκαν τα σχετικά με τη λίστα Λαγκάρντ εγκλήματα, ο Παπανδρέου ήταν Πρωθυπουργός της χώρας, άρα, σ' αυτόν έδινε λόγο η ΕΥΠ αλλά και ο Υπουργός Εξωτερικών. Άρα σε αυτόν λογοδοτούσαν οι διπλωμάτες. Επομένως ήταν βέβαιο, όχι μόνο ότι γνώριζε για την έλευση της λίστας αλλά και πως ο ίδιος συντόνιζε την εν λόγω διαδικασία. Μία σημαντική λεπτομέρεια. Ο Παπανδρέου συμμετείχε από κοινού με τον Παπακωνσταντίνου τον Ιανουάριο του 2011 σε συνάντηση στο Νταβός με το διοικητή της HSBC Ελβετίας. Ο ίδιος ο Παπακωνσταντίνου κατέθεσε στην Επιτροπή Θεσμών και Διαφάνειας ότι ο Παπανδρέου ήταν ενήμερος για την παραλαβή της λίστας. 
Και ένα ακόμη σημαντικό ντοκουμέντο. Σε συνέντευξη Τύπου στη Διεθνή Έκθεση Θεσσαλονίκης τον Ιούνιο του 2010 έκανε μία δήλωση ο κ. Παπανδρέου, η οποία αποδεικνύει πως ήταν απόλυτα ενήμερος και για την έλευση της λίστας και για τις διαδικασίες, οι οποίες ακολουθήθηκαν. Μεταφέρω επί λέξει τα λόγια του. Έχουμε ξεκινήσει διαδικασίες για να πάρουμε στοιχεία διεθνώς και από τράπεζες του εξωτερικού, όπου ξέρουμε ότι υπάρχει φοροδιαφυγή και Ελλήνων και θα κάνουμε κάθε τι για να τους αποκαλύψουμε. Ήδη έχουμε ξεκινήσει διαδικασίες. 
Στην περίπτωση Παπανδρέου, λοιπόν, που τα στοιχεία βοούν περί των ποινικών του ευθυνών, ο ΣΥΡΙΖΑ επέλεξε να διαπράξει την πλέον θεαματική κυβίστηση. Το πρωί φώναζε για ξεκάθαρες ποινικές ευθύνες Παπανδρέου –και ορθώς φώναζε- και το βράδυ των αθώωνε πανηγυρικά. Φαίνεται πως μόλις μυρίστηκε εξουσία ο Πρόεδρος του ΣΥΡΙΖΑ, άρχισε και αυτός τις κωλοτούμπες και τις υπόγειες διαδρομές. 
Όσον αφορά τώρα τον πρώην Πρωθυπουργό Παπαδήμο, ασφαλώς και αυτός φέρει ποινικές ευθύνες, διότι ως Πρωθυπουργός την περίοδο που η λίστα Λαγκάρντ παρέμενε στο σκοτάδι διέταξε και επέλεξε την απόλυτη απραγία. Οι φοροφυγάδες τότε τα έπιναν στην υγειά τον κορόιδων. Άλλωστε, ο Λουκάς Παπαδήμος διοίκησε τη χώρα ως άνθρωπος των τραπεζών, ως εκλεκτός των τραπεζιτών. Τραπεζίτης ων και ο ίδιος και μάλιστα εξέχον στέλεχος της τριμελούς επιτροπής του Δαβίδ Ροκφέλερ και τυχαίνει να είναι και αυτός εξίσου προκλητικός και αμετροεπής, που λίγες μόλις ημέρες πριν κριθεί από το Σώμα η παραπομπή του σε προανακριτική επιτροπή, λάμβανε τιμές από τον ΙΟΒΕ μεταξύ καπνιστού σολομού και αυγοτάραχου. Αυτή η αλαζονεία και η απάθεια έναντι της συνεχούς δοκιμασίας του λαού από τους μεγάλους καθεστωτικούς παράγοντες είναι που θα οδηγήσει τελικά στην πτώση ολόκληρο το διεφθαρμένο καθεστώς.
Ας έρθουμε τώρα στο νυν Πρόεδρο του ΠΑΣΟΚ Βενιζέλο. Και εδώ, τα στοιχεία βοούν. Την ίδια μέρα που ο Διώτης αντέγραφε το στικάκι –ενδεχομένως δε, να το έκοβε και να το έραβε- συναντούσε Παπανδρέου και Βενιζέλο και τους ενημέρωνε για τη φοροδιαφυγή. Έπειτα από ένα τέτοιο βαρυσήμαντο γεγονός, το να μας λέτε ότι δεν πρέπει να διερευνηθεί η εμπλοκή Βενιζέλου στην υπόθεση, δεν πρέπει ο Βενιζέλος, μας λέτε, να δεχθεί καμμία ερώτηση, δεν πρέπει να τεθεί στη βάσανο της προανακριτικής, τότε μας πείθετε ότι κάτι υπάρχει. Κάτι πολύ σημαντικό υπάρχει, το οποίο θέλετε να συγκαλύψετε. 
Θα σταθώ σε κάτι άλλο, εξίσου σοβαρό: Στη σημερινή ρητορική Βενιζέλου, στο ύφος και κυρίως στην έπαρση με την οποία ομίλησε. 
Ομίλησε πράγματι με οργή, ως ένας αθώος, που τον πνίγει ο δίκιο του. Δεν είναι, όμως, ούτε αθώος ούτε τον πνίγει το δίκιο του. Είναι ένας άριστος γνώστης της ψυχολογίας της μάζας, πολύ καλά προετοιμασμένος και με τεράστιο τάλαντο στην υποκριτική. 
Με την ίδια οργή ομιλούσε και παλαιότερα για την αθωότητα του Τσοχατζόπουλου. Σήμερα, ο Τσοχατζόπουλος βρίσκεται στις φυλακές και έχει απολέσει, απ’ ό,τι μαθαίνουμε, εξ ολοκλήρου την πνευματική του διαύγεια. 
Η οργή Βενιζέλου, λοιπόν, ήταν ψευδής, προμελετημένη, όμως, την απέδωσε άριστα. Ομιλούσε, όμως, στο κοινό των εβδομήντα Βουλευτών του ΣΥΡΙΖΑ που αντί να του απαντήσουν με πολλαπλάσια οργή, κάθονταν και τον κοιτούσαν αποσβολωμένοι και μόνο που δεν τον χειροκρότησαν. 
Δεν είναι δυνατόν, να ομιλεί ο Βενιζέλος για σκευωρία. Την όποια σκευωρία ή την όποια ενοχή του θα την κρίνει η δικαιοσύνη, στην οποία πρέπει να παραπεμφθεί. 
Για την αλαζονεία του όμως και για τα υπόλοιπα αμαρτήματα, στα οποία έχει υποπέσει θα δώσει και γι’ αυτά, οπωσδήποτε λόγο ο Πρόεδρος του διαλυμένου ΠΑΣΟΚ. Ακόμη κι αν φυλάσσεται σήμερα ως κόρη οφθαλμού από τον κ. Σαμαρά, δεν θα αργήσει η μέρα που θα χάσει αυτήν την υψηλή προστασία. Τότε θα λογοδοτήσει για τη σωρεία των αδικημάτων που έχει διαπράξει, και για τα ποινικά, ιδίως όμως για τα ηθικά. 
Αρχικός σχεδιασμός της συγκυβέρνησης ήταν να εκφυλίσει τη διαδικασία με αλλεπάλληλες ψηφοφορίες και με διάφορες τέτοιες ανοησίες. Σοφά ο κ. Βενιζέλος –διότι κατά τη γνώμη μας, ο κ. Βενιζέλος ήταν ο εμπνευστής αυτής της κωλοτούμπας που συνετελέστη σήμερα- άλλαξε το σχέδιο. Δεν χάνει τίποτα, διότι πολλοί Βουλευτές της συγκυβέρνησης για να διαφυλάξουν τα προνόμιά τους δεν θα ψηφίσουν κατά συνείδηση αλλά θα υπακούσουν τυφλά στη γραμμή Σαμαρά. 
Το μετρήσατε σωστά. Είδατε ότι η απαξίωση των θεσμών και της διαδικασίας μεσοπρόθεσμα συνέφερε μόνο τη Χρυσή Αυγή, διότι ο ελληνικός λαός θα έβλεπε πλέον ξεκάθαρα ότι το καθεστώς αυτό που υπηρετείτε δεν είναι δημοκρατία αλλά κλεπτοκρατία. Ακόμη κι αυτοί που δεν κλέβουν, εργάζονται συστηματικά για τους κλέφτες με μοναδικό στόχο να διαφυλάξουν την αμαρτωλή τους εξουσία και να συνεχιστεί εσαεί η παραμονή της χώρας στα δεσμά του ξένου παράγοντα. 
Βασικό σύνθημά μας στη Χρυσή Αυγή είναι ένα: «Γκρεμίστε τη δικτατορία των διεφθαρμένων».
Ανάλογες ευθύνες με τους διεφθαρμένους, όμως, έχουν και όσοι πολιτικοί παράγοντες συγκαλύπτουν την ατιμωρησία. Ευθύνες έχει ο κ. Σαμαράς που συγκαλύπτει τον κ. Βενιζέλο για να διασώσει τη συγκυβέρνηση του μνημονίου. Ευθύνες έχει ο κ. Τσίπρας που συγκαλύπτει τον κ. Παπανδρέου για λόγους ψηφοθηρικούς και για να δείξει καλή διαγωγή στη διεθνή τοκογλυφία. Ευθύνες έχουν όσοι Βουλευτές της Νέας Δημοκρατίας και του ΣΥΡΙΖΑ δεν ψηφίσουν σήμερα «ΝΑΙ» και στις τέσσερις κάλπες κι όσοι αρνηθούν να ψηφίσουν αυτό που υπαγορεύει η συνείδησή τους, πιστοί σε μια κομματική πειθαρχία που αντιμάχεται την απόδοση δικαιοσύνης. 
Η πολιτική κάθαρση, όμως, το βασικότερο αίτημα της κοινωνίας και του λαού θα επέλθει. Η Ελλάδα έχει πάνω απ’ όλα ανάγκη τη σκληρή τιμωρία όσων παρανόμησαν και καταχράστηκαν δημόσιο χρήμα. 
Η λίστα Λαγκάρντ είναι η επιτομή της μεταπολιτευτικής διαφθοράς. Πρόκειται για οικογένειες που πλούτισαν πάνω στον κόπο και στο αίμα χιλιάδων και για πρόσωπα που εκμεταλλεύθηκαν τη διαπλοκή τους με πολιτικούς παράγοντες για να εισπράξουν υπερκέρδη από το τίποτα. 
Τα τεράστια κεφάλαια της λίστας είναι η μετεξέλιξη των τοκογλυφικών δανείων που υπερχρέωσαν το ελληνικό κράτος, την ώρα που καταστρέφονταν όλες οι παραγωγικές του δομές. 
Ακόμα κι αυτά που παρουσιάζονται ως νόμιμα είναι ανήθικα κέρδη, λεφτά που συσσωρεύονταν παράτυπα στην κατοχή της πλουτοκρατίας. Αυτή είναι η αιτία της σημαντικής κατάντιας της Ελλάδος. 
Για τη μη αξιοποίηση της λίστας είναι απολύτως υπεύθυνοι και οι τέσσερις παράγοντες που εξετάζουμε σήμερα, γι’ αυτό και το Σώμα είναι υποχρεωμένο να παραπέμψει και τους τέσσερις. 
Οι ευθύνες, όμως, αγγίζουν και άλλους, ολόκληρο το διεφθαρμένο σύστημα εξουσίας που δεν τολμάει να ανοίξει τη λίστα Λαγκάρντ, τη λίστα του Λουξεμβούργου, τη λίστα με τα ακίνητα του Λονδίνου. Δεν τολμάει να ανοίξει τις λίστες, γιατί δεν τολμάει να αγγίξει τη διεφθαρμένη πολιτική και οικονομική τάξη που εξουσιάζει ακόμα την Ελλάδα.
Απαιτείται πολιτική κάθαρση και κυρίως συνολική πολιτική αλλαγή. Απαιτούνται καθαρά χέρια που θα αρπάξουν τους ενόχους και θα τους βάλουν στη φυλακή και θα δημεύσουν τις περιουσίες τους όσο ψηλά κι αν αυτοί ευρίσκονται, διότι οι περιουσίες αυτές χτίστηκαν πάνω στη διαφθορά και τη διαπλοκή και οδήγησαν τη χώρα στη σημερινή της παρακμή. 
(Χειροκροτήματα από την πτέρυγα της Χρυσής Αυγής)","ΗΛΙΑΣ ΚΑΣΙΔΙΑΡΗΣ",204
"37453"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής σαράντα τέσσερις μαθητές και μαθήτριες και τρεις εκπαιδευτικοί από το Γυμνάσιο Κύμης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο συνάδελφος κ. Οικονόμου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37454"," Κυρίες και κύριοι συνάδελφοι, θα ήθελα να ξεκινήσω με την παραδοχή ότι όλοι εδώ μέσα στη Βουλή ενδιαφερόμαστε και θέλουμε να διασφαλίσουμε ότι οι νόμοι και οι διαδικασίες θα τηρούνται απαρέγκλιτα από όλους ανεξαρτήτως θέσης και ευθύνης.
Με δεδομένο ότι η πλειοψηφία τουλάχιστον των πολιτικών δυνάμεων που εκπροσωπούνται σε αυτή τη Βουλή ομονοούν ότι η δημοκρατία εξυπηρετεί με τον καλύτερο δυνατό τρόπο τα συμφέροντα του ελληνικού λαού και ότι το Σύνταγμα είναι αυτό που ορίζει πρωτίστως και προστατεύει την έννοια και την ουσία αυτής της δημοκρατίας, οφείλουμε όλοι να τηρούμε τις αρχές της δημοκρατίας και να σεβόμαστε κατά απόλυτο τρόπο τη διάκριση των εξουσιών. Βασικός πυλώνας της δημοκρατίας είναι η συνταγματικά κατοχυρωμένη, ανεξάρτητη δικαιοσύνη. 
 Τις τελευταίες εβδομάδες με αφορμή τη λίστα Λαγκάρντ και με τον τρόπο που τη διαχειρίστηκαν ή δεν τη διαχειρίστηκαν αρμόδιοι κυβερνητικοί παράγοντες, διεξάγεται μια έντονη αντιπαράθεση και με τη συμβολή της λεγόμενης τέταρτης εξουσίας, δηλαδή του Τύπου, για το ποιοι φέρουν ευθύνες, τι είδους ευθύνες είναι αυτές και τι πρέπει να πράξει η Βουλή και η δικαιοσύνη.
Στη δημόσια συζήτηση μάλιστα πολλές φορές υπερτερούν οι πολιτικές σκοπιμότητες, οι πολιτικές επιθυμίες, αν θέλετε, κάποιων πολιτικών φορέων, αντί να κυριαρχούν οι στέρεες προσεγγίσεις για τα πραγματικά περιστατικά, όπως αυτά αποτυπώνονται με ακρίβεια στα έγγραφα της δικαιοσύνης που παραπέμφθηκαν στη Βουλή. 
Εμείς, ως Δημοκρατική Αριστερά, πιστεύουμε ότι πρέπει να μείνουμε προσηλωμένοι στα πραγματικά περιστατικά, όπως αυτά έρχονται σε γνώση της Βουλής από τα αρμόδια όργανα της δικαιοσύνης. Πιστεύουμε ότι οφείλουμε εδώ όλοι να εργαστούμε για την εξυγίανση του πολιτικού συστήματος και της δημοκρατίας μας, αλλά αυτό δεν μπορεί να γίνει στη βάση της εξυπηρέτησης πολιτικών σκοπιμοτήτων και μικροκομματικών συμφερόντων. 
Αν παρασυρθούμε σε διαγκωνισμούς αποκόμισης πολιτικών ωφελειών από αυτή την υπόθεση και δεν αρθούμε στο ύψος των περιστάσεων, θα απολέσουμε κάθε έννοια νομιμοποίησης στα μάτια του ελληνικού λαού και θα προξενήσουμε ανεπανόρθωτη ζημιά στη δημοκρατία και στο πολιτικό σύστημα, έστω, σε αυτό το πολιτικό σύστημα που θέλει πολλές αλλαγές, καθώς βρίσκεται σε αντίθεση με το λαϊκό αίσθημα. Γι’ αυτό μέλημά μας πρέπει και μπορεί να είναι η πλήρης αποκάλυψη των πραγματικών περιστατικών και της αληθείας. 
Η Ολομέλεια της Βουλής κατά το Σύνταγμα, τον Κανονισμό της και το νόμο περί ευθύνης Υπουργών, αποφασίζει επί του πορίσματος της επιτροπής, προκειμένου να ασκήσει ή όχι την ποινική δίωξη που συνεπάγεται τη σύσταση ειδικού δικαστηρίου. Δεν κατασκευάζουμε ενόχους ή αθώους στη Βουλή. Δεν έχουμε το δικαίωμα να γενικεύουμε, δεν έχουμε αρμοδιότητα να προδικάζουμε και να καθοδηγούμε τη δικαιοσύνη. Επίσης, δεν έχουμε την αρμοδιότητα να παραπέμπουμε για πολιτικές ευθύνες στο ειδικό δικαστήριο όσους διατέλεσαν ή διατελούν Υπουργοί και μέλη της Κυβέρνησης γιατί έτσι συμφέρει κι εξυπηρετεί. 
Το λέω αυτό προκειμένου να τοποθετηθώ και στις προτάσεις της Αξιωματικής Αντιπολίτευσης, οι οποίες δείχνουν μια πρωτοφανή αγωνία και σπουδή να εντάξουν στο κάδρο των ποινικών ευθυνών και να εκδώσουν κατηγορητήριο κατά του σημερινού Προέδρου του ΠΑΣΟΚ του κ. Βενιζέλου, μέσω λογικών ή λογικοφανών αλμάτων. Οι πολιτικές ευθύνες του κ. Βενιζέλου και εξ αντανακλάσεως και του ΠΑΣΟΚ είναι δεδομένες και σε μεγάλο βαθμό έχουν ήδη αποδοθεί από τον ελληνικό λαό. Η ύπαρξη, όμως, πολιτικών ευθυνών δεν συνεπάγεται και την ύπαρξη ποινικών ευθυνών, σύμφωνα με τα μέχρι τώρα δεδομένα, ιδίως για το ζήτημα της λίστας Λαγκάρντ, τη διαπιστωμένη αλλοίωση των δεδομένων της και τις άλλες κατηγορίες που εξετάζουμε για τον κ. Παπακωνσταντίνου και για τις οποίες θα μιλήσω στη συνέχεια.
Οι πολιτικές ευθύνες, λοιπόν, είναι δεδομένες για τη λίστα Λαγκάρντ και για όλες τις άλλες λίστες με περιουσιακά στοιχεία Ελλήνων φορολογουμένων τα οποία πιθανόν να μην ξέρουμε από πού προέρχονται και αν έχουν φορολογηθεί. Η λίστα Λαγκάρντ είναι το δέντρο στο δάσος της φοροδιαφυγής και οφείλουμε όλοι να εργαστούμε για την αντιμετώπιση της γάγγραινας αυτής που στερεί από τον ελληνικό λαό πολύτιμους πόρους και καταλύει στην πράξη την κοινωνική δικαιοσύνη και κατ’ επέκταση την κοινωνική συνοχή.
Η διαδικασία της διαχείρισης από την άλλη πλευρά του δημοσίου χρήματος, οι ενέργειες, οι πράξεις και οι παραλείψεις όσων διαχειρίστηκαν τους δημόσιους πόρους και οι ενδεχόμενες ποινικές τους ευθύνες, προφανώς και δεν εξαντλούνται στο πρόσωπο του κ. Παπακωνσταντίνου.
H λίστα Λαγκάρντ είναι ένα μικρό μέρος. Πιθανόν να υπάρξουν και να έρθουν στο φως και άλλα αδικήματα πράξεων ή παραλείψεων προσώπων που διαχειρίστηκαν τους δημόσιους πόρους κατά τρόπο βλαπτικό για το δημόσιο συμφέρον. Ίσως δούμε στο μέλλον την παραπομπή και άλλων προσώπων που άσκησαν διαχείριση δημοσίου χρήματος. 
Δεν έχουμε, όμως, το δικαίωμα να προτρέχουμε και στο όνομα της δημιουργίας εντυπώσεων να συντηρούμε και να ενισχύουμε την πόλωση, πόλωση που όσες φορές επικράτησε στο παρελθόν προσέδωσε πρόσκαιρα πολιτικά οφέλη και στο τέλος δεινά σε αυτούς που πήγαν να τα αξιοποιήσουν, γιατί έτσι λειτουργεί η πόλωση. 
Έχουμε ευθύνη, λοιπόν, και υποχρέωση να αντιμετωπίσουμε και να θεραπεύσουμε την ουσία των προβλημάτων και να μην παρασυρθούμε στην αποπροσανατολιστική πόλωση. 
Η εξυγίανση του πολιτικού συστήματος είναι μακρά και επίπονη διαδικασία. Δεν μπορεί να πραγματοποιηθεί ούτε με διατάγματα ούτε με ευχές. Χρειάζεται συναίσθηση καθήκοντος και προσήλωση στις αρχές της δημοκρατίας για να υλοποιηθεί. 
Ο βαθιά δημοκρατικός ελληνικός λαός, άλλωστε, έχει εντοπίσει τα προβλήματα του πολιτικού συστήματος και αναδιατάσσεται επιζητώντας ακριβώς αυτήν την εξυγίανση. 
Όλοι εμείς ως εκπρόσωποι του ελληνικού λαού στη Βουλή των Ελλήνων οφείλουμε να διασφαλίσουμε ότι η εξυγίανση αυτή θα γίνει με απόλυτη διαφάνεια και σύννομο τρόπο, με σύνεση, αποφασιστικότητα και επιμονή, ώστε αυτή η διαδικασία να προχωρήσει επί της ουσίας. 
Οφείλουμε να διασφαλίσουμε ότι θα επιστρέψουν τα λεφτά στον ελληνικό λαό και στο κράτος, ότι θα δημευθούν περιουσίες, αν χρειαστεί, ότι δεν θα διασωθεί κανείς από όσους έχουν αποδειχθεί ότι δεν συμπεριφέρθηκαν σύμφωνα με το λειτούργημα το οποίο κλήθηκαν να υπηρετήσουν. 
Αν η απόδοση ευθυνών δεν γίνει με σύνεση και αποφασιστικότητα αλλά, αντίθετα, διοριστεί στο σκοπό της αποκόμισης πολιτικών κερδών σε βάρος της αληθείας και των πραγματικών γεγονότων, τότε η εξυγίανση θα είναι το επόμενο θύμα της πολιτικής αντιπαράθεσης και της αμετροέπειας. 
Αν επικρατήσει ο σκοπός της αποκόμισης μόνο των πολιτικών κερδών, θα έχουμε για μία ακόμη φορά μία υπερπολιτικοποίηση της ποινικής διαδικασίας και μια ποινικοποίηση της πολιτικής ζωής. Και τα δύο αυτά αποτελέσματα είναι απαράδεκτα για την ίδια την εξυγίανση, είναι απαράδεκτα για την ίδια τη δημοκρατία και δεν θα ωφελήσουν κανέναν παρά μόνο τους εχθρούς της δημοκρατίας, που στη γραφική τους διάσταση απεικονίζονται σήμερα εδώ, δυστυχώς και μέσα στην Αίθουσα. 
Σύμφωνα, λοιπόν, με τα πραγματικά στοιχεία, στα μέσα του 2010 το γαλλικό Υπουργείο Οικονομικών παρέδωσε στον Έλληνα πρέσβη, τον κ. Χαλαστάνη, ψηφιακό δίσκο στο οποίο περιέχονταν δύο χιλιάδες εξήντα δύο ηλεκτρονικά αρχεία με ονόματα Ελλήνων καταθετών και τις κινήσεις στο λογαριασμό τους για ορισμένη χρονική περίοδο στην τράπεζα HSBC του Χονγκ-Κονγκ σε υποκατάστημα που διατηρούσε στην Ελβετία. Το εν λόγω cd διαβιβάστηκε από τον πρέσβη στον τότε Υπουργό Οικονομικών κ. Παπακωνσταντίνου, ο οποίος αντέγραψε το cd σε στικάκι USB για λόγους ασφαλείας. Όπως ο ίδιος ανέφερε σε πρόσφατη κατάθεσή του ενώπιον των μελών της Επιτροπής Θεσμών και Διαφάνειας στη Βουλή, παρέδωσε το cd στο γραφείο του για εμπιστευτική φύλαξη. Από το χρονικό σημείο αυτό και μετά το πρωτότυπο και αυθεντικό cd χάθηκε και ουδείς γνωρίζει πού βρίσκεται και αν έχει καταστραφεί. 
Περί τα τέλη του 2010 και αρχές του 2011 ο κ. Παπακωνσταντίνου παρέδωσε προσωπικά στον τότε προϊστάμενο του ΣΔΟΕ κ. Καπελέρη άτυπα ένα απλό χαρτί, στο οποίο ήταν γραμμένα δέκα με έντεκα ονόματα που υποθετικά περιλαμβάνονταν στο ως άνω cd, ώστε να διενεργηθεί σχετική φορολογική έρευνα. 
Πριν από την αποχώρησή του από το Υπουργείο Οικονομικών, τον Ιούνιο του 2011, ο κ. Παπακωνσταντίνου παρέδωσε –πάλι άτυπα- στον τότε επικεφαλής του ΣΔΟΕ κ. Διώτη ένα στικάκι το οποίο περιείχε –υποτίθεται- τα παραπάνω στοιχεία των Ελλήνων καταθετών στο υποκατάστημα της Τράπεζας. 
Ο τότε επικεφαλής του ΣΔΟΕ ενημέρωσε τον Αύγουστο του 2011 τον τότε Υπουργό Οικονομικών Ευάγγελο Βενιζέλο για την ύπαρξη του υλικού αυτού, τα συμπεράσματα της μελέτης του και την εκτίμησή του για τη νομική φύση και το περιεχόμενό του. Άφησε δε στο γραφείο του Υπουργού ατύπως το στικάκι με το ψηφιακό υλικό. 
Όταν στις αρχές Οκτωβρίου του 2012 κατέστη δημόσια γνωστό, μετά από αντικατάσταση του Ειδικού Γραμματέα του ΣΔΟΕ, ότι στο ΣΔΟΕ δεν διατηρείται το υλικό αυτό, ο κ. Βενιζέλος απέστειλε στο Γραφείο του Πρωθυπουργού το παραπάνω cd. Το Γραφείο του Πρωθυπουργού, χωρίς να προβεί σε έλεγχο άμεσα, διαβίβασε το στικάκι στο ΣΔΟΕ για τις δικές του ενέργειες. 
Στις 12 Οκτωβρίου του 2012 ο νυν Υπουργός Οικονομικών κ. Στουρνάρας, με επιστολή του στο Γάλλο ομόλογό του ζήτησε εκ νέου αποστολή του cd που είχε παλιότερα παραδοθεί στο ελληνικό Υπουργείο επί υπουργίας Παπακωνσταντίνου. Οι γαλλικές αρχές ανταποκρίθηκαν θετικά στο παραπάνω αίτημα των ελληνικών αρχών για διοικητική συνδρομή στο πλαίσιο της διμερούς σύμβασης Ελλάδας –Γαλλίας για την αποφυγή διπλής φορολόγησης. 
Στις 20 Δεκεμβρίου υπηρεσιακή ομάδα μετέβη στο Παρίσι και παρέλαβε το cd. Στις 21 Δεκεμβρίου του 2012 στα γραφεία του ΣΔΟΕ παρεδόθη παρουσία του κ. Πεπόνη -του εισαγγελέα Οικονομικού Εγκλήματος- από την κ. Πιτένη, που ήταν η αρμόδια, στον κ. Στασινόπουλο, το Γενικό Γραμματέα του ΣΔΟΕ, ψηφιακός δίσκος όπως αυτός παρεδόθη στις ελληνικές αρχές από τις γαλλικές. 
Στις 28 Δεκεμβρίου το ΣΔΟΕ υπέβαλε στον εισαγγελέα του Αρείου Πάγου έγγραφο με τη διατύπωση ότι το cd που παραδόθηκε στις 20 Νοεμβρίου περιέχει τρία επιπλέον αρχεία σε σχέση με το παραδοθέν από τον κ. Παπακωνσταντίνου, δηλαδή περιέχει δύο χιλιάδες εξήντα δύο αρχεία αντί για δύο χιλιάδες πενήντα εννέα. Στις 28 Δεκεμβρίου ο αντιεισαγγελέας του Αρείου Πάγου κ. Παντελής διαβίβασε έγγραφο καθώς και αντίγραφο του ψηφιακού δίσκου στον Πρόεδρο της Βουλής διά του Υπουργού Δικαιοσύνης. 
Αυτά είναι τα πραγματικά περιστατικά που προκύπτουν από τα επίσημα έγγραφα και στοιχεία που έχουμε στη διάθεσή μας. Τα ανέφερα γιατί πρέπει να καταγραφούν και εδώ στην Αίθουσα. Πάνω σε αυτά τα περιστατικά και όχι σε εικασίες, φήμες ή οράματα πρέπει να τοποθετηθούμε. Και οφείλουμε να διερευνήσουμε τις ποινικές ευθύνες του πρώην Υπουργού Οικονομικών κ. Παπακωνσταντίνου ή άλλων προσώπων.
Η εν γένει δηλαδή συνεξέταση των γεγονότων και του μέχρι σήμερα συγκεντρωθέντος υλικού εγείρει σοβαρές ενδείξεις ότι ο κ. Παπακωνσταντίνου τέλεσε τις αξιόποινες πράξεις, της νόθευσης εγγράφου και της παράβασης καθήκοντος. 
Κατόπιν των παραπάνω, σύμφωνα με το άρθρο 86 του Συντάγματος και τον κατά επιταγή αυτού εκδοθέντα νόμο περί ευθύνης Υπουργών, τον ν.3126/2003, ως γνωστόν -που παρεμπιπτόντως πρέπει να εξεταστεί εκ νέου από τη Βουλή και να αναθεωρηθεί, όπως εμείς πιστεύουμε στη Δημοκρατική Αριστερά- και σύμφωνα με όσα ορίζονται στον Κανονισμό της Βουλής, εμείς προτείνουμε κατά το άρθρο 154 παράγραφος 2 του Κανονισμού την άσκηση δίωξης κατά του κ. Παπακωνσταντίνου για τα αδικήματα νόθευσης εγγράφου, άρθρο 242 του Ποινικού Κώδικα, παράγραφοι 2 και 3, και παράβασης καθήκοντος, άρθρο 259 του Ποινικού Κώδικα. 
Και αυτό γιατί ενώ είχε την υποχρέωση ως Υπουργός Οικονομικών να παραδώσει αυτούσια την αρχική λίστα με τα δύο χιλιάδες εξήντα δύο ονόματα -ηλεκτρονικά αρχεία στις αρμόδιες αρχές για φορολογικό έλεγχο, όπως ακριβώς την παρέλαβε δηλαδή μέσω του cd, εντούτοις παρέδωσε μια λίστα με δύο χιλιάδες πενήντα εννέα ηλεκτρονικά αρχεία, δημιουργώντας έτσι τη βάσιμη υποψία και υπόνοια ότι προέβη σε διαγραφή τριών ηλεκτρονικών αρχείων, τα οποία ανήκουν σε συγγενικά του πρόσωπα, προσπορίζοντας έτσι πιθανόν στους διαγραφέντες από τη λίστα συγγενείς του ή σε τρίτους οικονομικό όφελος, λόγω της αποφυγής του φορολογικού ελέγχου και προκαλώντας ταυτόχρονα αντίστοιχη βλάβη σε βάρος του δημοσίου. Οι δε ενδείξεις της ενοχής του στηρίζονται στο αναμφισβήτητο γεγονός ότι είχε τόσο τη δυνατότητα όσο και το κίνητρο να προβεί σε μια τέτοια ενέργεια, καθιστώντας τη συγκεκριμένη συμπεριφορά του ερευνητέα κατά το νόμο.
Αν η Ολομέλεια της Βουλής αποδεχθεί την προκειμένη πρόταση και αποφασίσει τη διενέργεια προκαταρκτικής εξέτασης, πάντα σύμφωνα με το νόμο περί ευθύνης Υπουργών, άρθρο 5, η επιτροπή αυτή θα έχει όλες τις αρμοδιότητες του εισαγγελέα Πρωτοδικών όταν αυτός ενεργεί προκαταρκτική εξέταση. 
Στα καθήκοντα της υπό σύσταση επιτροπής ανήκει και η διευκρίνιση μεταξύ άλλων και του θέματος της παρέλευσης ή μη της αποσβεστικής προθεσμίας του άρθρου 86 παρ. 3, εδάφιο 5 του Συντάγματος. Επίσης σε αυτήν την επιτροπή ανήκει η εκτίμηση αν η συγκεκριμένη πράξη της νόθευσης εγγράφου, που φέρεται να έχει τελέσει ο ως άνω Υπουργός, εντάσσεται στον κύκλο των αρμοδιοτήτων του ή εκφεύγει αυτού. 
Αυτά είναι τα στοιχεία που μας προσκόμισε η δικαιοσύνη και επί αυτών καλούμαστε να αποφασίσουμε. Ας αφήσουμε, λοιπόν, τα λογικά άλματα και τις πολιτικές επιθυμίες των κομμάτων που εκπροσωπούμε. Δύο είναι τα αδικήματα για τα οποία καλούμαστε να αποφασίσουμε, αυτό της νόθευσης εγγράφου και της παράβασης καθήκοντος. 
Αντιλαμβανόμαστε όλοι, όπως και το σύνολο του ελληνικού λαού, ότι επιθυμία των κομμάτων της Αντιπολίτευσης είναι να στηθούν απέραντα ειδικά δικαστήρια επί δικαίων και αδίκων. 
Είναι, όμως, άλλο η πραγματική τιμωρία όσων αποδειχθούν ένοχοι και άλλο πράγμα η παραπομπή όλων όσα δεν μας αρέσουν, επ’ ευκαιρία, μάλιστα, αυτής της συγκεκριμένης υπόθεσης, της λεγόμενης λίστας Λαγκάρντ.
Τα τελευταία χρόνια φαίνεται να διεπράχθησαν πολλά αδικήματα, τα οποία ερευνά η δικαιοσύνη. Ας αφήσουμε, λοιπόν, τη δικαιοσύνη να κάνει τη δουλειά της και ας τη διευκολύνουμε, αλλάζοντας το νόμο περί ευθύνης Υπουργών και να κάνουμε τους ελέγχους του «πόθεν έσχες» όσων διαχειρίστηκαν δημόσιο χρήμα από θέσεις ευθύνης τα τελευταία χρόνια, έτσι ώστε να βρούμε ποιων η περιουσιακή κατάσταση δεν συμβαδίζει με τα εισοδήματά τους και όταν έρθει η ώρα της Βουλής, να αποφασίσουμε ανάλογα.
Το μόνο σίγουρο είναι ότι θα κριθούμε από τον αρμοδιότερο όλων μας, δηλαδή, τον ελληνικό λαό, για τις αποφάσεις μας, καθώς όλοι δίνουμε, από ό,τι φαίνεται, τις τελευταίες εξετάσεις αξιοπιστίας και πολιτικής σοβαρότητας και γι’ αυτό θα πρέπει να σταθούμε με σοβαρότητα και ευθύνη, γιατί έτσι επιβάλλει το καθήκον μας και ο όρκος μας στο Σύνταγμα, στο λαό και στην πατρίδα, ειδικά τώρα που ζούμε κρίσιμες και ιστορικές στιγμές.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΒΑΣΙΛΕΙΟΣ ΟΙΚΟΝΟΜΟΥ",378
"37455"," Ευχαριστούμε, κύριε συνάδελφε.
Προτού δώσω το λόγο στον κ. Γκιόκα και μετά στον πρώτο εκπρόσωπο των Ανεξαρτήτων που με το ηλεκτρονικό σύστημα έβαλε πρώτος την κάρτα, τον κ. Βουδούρη, θέλω να σας ενημερώσω ότι μετά τον κ. Βουδούρη θα προσέλθει να μιλήσει ο κ. Παπακωνσταντίνου.
Ορίστε, κύριε Γκιόκα, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37456"," Ευχαριστώ, κύριε Πρόεδρε.
Κυρίες και κύριοι Βουλευτές, από την πρώτη στιγμή που βγήκε στην επιφάνεια η υπόθεση της λίστας Λαγκάρντ, το ΚΚΕ απαίτησε να δοθούν στη δημοσιότητα όλα τα ονόματα εκείνων που περιέχονται στη λίστα, να υπάρξει έλεγχος όλων εκείνων των προσώπων, πολιτικών και μη, που χειρίστηκαν τη συγκεκριμένη υπόθεση, να αποδοθούν ευθύνες, πολιτικές και ποινικές, όπου υπάρχουν, σε εκείνα τα πρόσωπα που με πράξεις ή παραλείψεις τους απέκρυψαν ή αλλοίωσαν στοιχεία και σε κάθε περίπτωση, δεν ενήργησαν με βάση την υποχρέωση που είχαν να εντοπίσουν και να συλλάβουν φορολογητέα ποσά και μάλιστα, τεραστίων διαστάσεων.
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Οι πολιτικές ευθύνες των πρώην Υπουργών Οικονομικών είναι προφανείς και δεδομένες. Είναι, επίσης, προφανής η ανάγκη για διενέργεια προκαταρκτικής εξέτασης για να ερευνηθούν οι ευθύνες συγκεκριμένων προσώπων, για τα οποία υπάρχουν στοιχεία και ενδείξεις, αλλά και γιατί όλη αυτή η ιστορία της λίστας Λαγκάρντ -ποιος πήρε το cd, ποιος έκρυψε το cd, ποιος αντέγραψε το cd- πρέπει να τελειώνει οριστικά με την πλήρη διερεύνηση της υπόθεσης και την απόδοση ευθυνών. Όσο δεν γίνεται αυτό, όσο η υπόθεση σέρνεται τόσο αξιοποιείται για αποπροσανατολισμό, για να φύγουν από την πολιτική αντιπαράθεση τα πραγματικά και οξυμένα προβλήματα που βιώνει ο λαός μας.
Η απαίτηση για πλήρη διερεύνηση της υπόθεσης και τιμωρία των υπευθύνων είναι το αυτονόητο δικαίωμα του λαού, ο οποίος τη στιγμή που στενάζει κάτω από τη φοροεπιδρομή, τη φορολεηλασία, παρακολουθεί ένα χορό εκατομμυρίων με τεράστια ποσά, ποσά που ένας άνθρωπος του μόχθου δεν θα καταφέρει να βγάλει ούτε σε τρεις ζωές.
Σαν ΚΚΕ, θα κάνουμε ό,τι περνά από το χέρι μας, όπως κάναμε άλλωστε και σε προηγούμενες περιπτώσεις αντίστοιχων επιτροπών, προκειμένου να έρθει όλη η αλήθεια στο φως και να αποκαλυφθούν όχι μόνο οι όποιοι ένοχοι αλλά και οι αιτίες που διαχρονικά γεννούν ενόχους, σκάνδαλα, φαινόμενα διαφθοράς και διαπλοκής.
Τα πραγματικά περιστατικά που έχουν αποκαλυφθεί μέχρι σήμερα, που έχουν δει το φως της δημοσιότητας, δεν αφήνουν περιθώρια για παρερμηνείες και δεύτερες σκέψεις. Με βάση αυτά τα περιστατικά, υπάρχουν ασφαλώς πολλά ζητήματα που πρέπει να διερευνηθούν.
Υπάρχουν, ωστόσο και ζητήματα που είναι αδιαμφισβήτητα. Είναι αδιαμφισβήτητο ότι τόσο ο κ. Παπακωνσταντίνου όσο και ο κ. Βενιζέλος κράτησαν τα διάφορα αρχεία στα συρτάρια του Υπουργείου Οικονομικών, τα απέκρυψαν για μεγάλο χρονικό διάστημα, δεν τα πρωτοκόλλησαν, τα πηγαινοέφερναν άτυπα, δεν ενημέρωσαν τις αρμόδιες αρχές ως όφειλαν. Το επιχείρημα ότι τα συγκεκριμένα αρχεία δόθηκαν ατύπως δεν απαλλάσσει από τη συγκεκριμένη υποχρέωση. Άλλωστε, το δεύτερο αρχείο που παραδόθηκε από τις γαλλικές αρχές πριν δύο μήνες, μετά την αποκάλυψη της συγκεκριμένης υπόθεσης, παρελήφθη και δόθηκε στο ΣΔΟΕ και τους οικονομικούς εισαγγελείς με το νόμιμο και επίσημο τρόπο.
Γιατί αυτό δεν θα μπορούσε να γίνει και με το πρώτο αρχείο; Είναι αδιαμφισβήτητο ότι ούτε ο κ. Παπακωνσταντίνου ούτε ο κ. Βενιζέλος αξιοποίησαν το συγκεκριμένο αρχείο, για να εντοπίσουν και να συλλάβουν πιθανούς φοροφυγάδες της λίστας. Το επιχείρημα και εδώ ότι το αρχείο ήταν προϊόν υποκλοπής και, άρα, μη αξιοποιήσιμο, δεν ισχύει, διότι θα μπορούσε να αξιοποιηθεί τουλάχιστον για διασταύρωση στοιχείων, όπως έγινε και σε άλλες χώρες, όπως άλλωστε αξιοποιείται ακόμα και μία ανώνυμη καταγγελία, προκειμένου να συλληφθούν ακόμα και μικροί φοροφυγάδες και παραβάτες. Πόσω μάλλον όταν εδώ δεν μιλάμε για απλούς καταθέτες, αλλά για μεγαλοκαταθέτες, συνεπώς για πιθανούς μεγαλοφοροφυγάδες! Είναι, επίσης, αδιαμφισβήτητο ότι το αρχικό αρχείο αλλοιώθηκε, όπως και ότι το ίδιο αρχείο χάθηκε με ευθύνη του κ. Παπακωνσταντίνου. 
Με βάση, λοιπόν, τα παραπάνω πραγματικά περιστατικά, το ΚΚΕ θεωρεί ότι υπάρχουν ενδείξεις και στοιχεία ως προς τα συγκεκριμένα πρόσωπα του κ. Παπακωνσταντίνου και του κ. Βενιζέλου για τη διενέργεια προκαταρκτικής εξέτασης και την αναζήτηση ποινικών ευθυνών, για να ερευνηθούν αν και εφόσον έχουν τελεστεί τα παρακάτω αδικήματα: 
Από τον κ. Παπακωνσταντίνου, το αδίκημα της υπεξαγωγής εγγράφου από υπάλληλο, γιατί ενώ παρέλαβε το cd χωρίς να είναι κύριος του εγγράφου που του εμπιστεύθηκαν, δεν κατέγραψε την παραλαβή και απέκρυψε την ύπαρξή του από τις αρμόδιες φορολογικές αρχές, αποστερώντας από το ελληνικό δημόσιο τη δυνατότητα να αναζητήσει φόρους.
Το αδίκημα της απιστίας σχετικά με την υπηρεσία, γιατί ο κ. Παπακωνσταντίνου ως Υπουργός Οικονομικών, δηλαδή ως υπάλληλος κατά το άρθρο 256 του Ποινικού Κώδικα κατά τον προσδιορισμό φόρων και εσόδων, με πράξεις και παραλείψεις του φέρεται να ελάττωσε τη δημόσια περιουσία, της οποίας η διαχείριση του ήταν εμπιστευμένη με σκοπό να ωφεληθούν καταθέτες της λίστας.
Το αδίκημα της παράβασης καθήκοντος, γιατί υπάρχουν ενδείξεις ότι με πρόθεση παρενέβη τα καθήκοντα της υπηρεσίας του που του επέβαλαν να κάνει ό,τι μπορεί για την είσπραξη των φόρων από την αξιοποίηση της λίστας, με σκοπό να προσπορίσει σε τρίτους παράνομο όφελος που συνίσταται στην αποφυγή φορολογικής επιβάρυνσης.
Τέλος, το αδίκημα της πλαστογραφίας, γιατί ο κ. Παπακωνσταντίνου κατάρτισε πλαστό έγγραφο, δηλαδή το αντίγραφο από το αρχικό αρχείο με εξάλειψη ονομάτων, με σκοπό να παραπλανήσει τις αρμόδιες αρχές, σχετικά με γεγονός που ασφαλώς μπορούσε να είχε έννομες συνέπειες, δηλαδή να μην ελεγχθούν φορολογικά συγκεκριμένα πρόσωπα.
Για τους ίδιους λόγους χρειάζεται να διερευνηθούν τυχόν ποινικές ευθύνες του κ. Βενιζέλου ως προς τα αδικήματα της υπεξαγωγής εγγράφου, απιστίας, παράβασης καθήκοντος. Η κοινή πρόταση Νέας Δημοκρατίας, ΠΑΣΟΚ, ΔΗΜΑΡ και των Βουλευτών, όπως είναι διατυπωμένη, είναι ανεπαρκής και ελλιπής. Δημιουργεί και διαμορφώνει προϋποθέσεις συγκάλυψης, όχι μόνο γιατί περιορίζει την εξέταση τυχόν ποινικών ευθυνών μόνο ως προς τον κ. Παπακωνσταντίνου, αλλά και γιατί συνδέει την παράβαση καθήκοντος αποκλειστικά και μόνο με τη νόθευση εγγράφου και την υποχρέωσή του να παραδοθεί το αρχείο αυτούσιο και όχι με την υποχρέωση αναζήτησης και είσπραξης φόρων.
Αυτό που θέλουν να αποφύγουν τα συγκεκριμένα κόμματα είναι να δοθεί το περιεχόμενο της λίστας στη δημοσιότητα, να αποκαλυφθεί ποιοι έβγαλαν τα χρήματά τους στο εξωτερικό, από πού προέρχονται αυτά τα χρήματα. Δεν θέλουν να ερευνηθεί τυχόν ζημιά από τη μη αξιοποίηση της λίστας. Και αυτό γιατί η έρευνα όλων των παραπάνω είναι προϋπόθεση για την έρευνα ποινικών αδικημάτων της απιστίας, της υπεξαγωγής εγγράφου, της πλαστογραφίας που απαιτούν είτε επέλευση βλάβης είτε σκοπό του δράστη για επέλευση βλάβης και προσπορισμό παράνομου οφέλους.
Ταυτόχρονα, θεωρούμε ότι πρέπει να διερευνηθούν άμεσα οι ευθύνες και κάθε άλλου εμπλεκομένου και, ιδιαίτερα, του Γεωργίου Παπανδρέου και του Λουκά Παπαδήμου, που ως Πρωθυπουργοί είχαν τουλάχιστον την πρώτη πολιτική ευθύνη και για τους οποίους αυτή τη στιγμή δεν μπορούμε να διαθέσουμε στοιχεία. Όμως, πρέπει να διερευνηθεί η ευθύνη τους, ο βαθμός ευθύνης και εμπλοκής τους. 
Ως προς τα συγκεκριμένα πρόσωπα, το ΚΚΕ ψηφίζει «ΛΕΥΚΟ».
Την ίδια στιγμή ως κόμμα θέλουμε να υπογραμμίσουμε τα εξής: Η υπόθεση λίστα Λαγκάρντ προσφέρεται και για πολιτικά συμπεράσματα και για αποπροσανατολισμό. 
Σε ό,τι αφορά το ΚΚΕ, θα προσπαθήσουμε να αναδείξουμε τη Βουλή και πάνω απ’ όλα να αναδείξουμε και να συζητήσουμε με το λαό αυτά ακριβώς τα πολιτικά συμπεράσματα. Η λίστα Λαγκάρντ και οι άλλες λίστες, όπως είναι του Λιχτενστάιν, του Λουξεμβούργου, αναδεικνύουν ότι στη χώρα μας παράγεται τεράστιος πλούτος που προέρχεται από την εκμετάλλευση του ιδρώτα των εργαζομένων. Εκείνοι που τα ονόματά τους φιγουράρουν σ’ αυτές τις λίστες δεν είναι άνθρωποι του μόχθου, αλλά μεγαλοεπιχειρηματίες και κεφαλαιοκράτες και τα χρήματά τους είναι ένα μόνο μέρος από τον τεράστιο πλούτο που έχουν συγκεντρώσει ξεζουμίζοντας κυριολεκτικά το λαό. 
Η λίστα Λαγκάρντ αποδεικνύει ότι αυτός ο πλούτος φυγαδεύεται με νόμιμο ή παράνομο τρόπο και τοποθετείται σε καταθέσεις και λογαριασμούς, αξιοποιώντας πάνω απ’ όλα την ελευθερία κίνησης κεφαλαίων, την οποία υιοθετείτε όλα τα κόμματα που υποστηρίζετε την Ευρωπαϊκή Ένωση. Όμως, το ίδιο συμβαίνει και με τα πάσης φύσεως τραπεζικά απόρρητα, τις offshore, τους φορολογικούς παραδείσους. 
Η υπόθεση «λίστα Λαγκάρντ» αποδεικνύει ότι ενώ οι εργαζόμενοι έρχονται αντιμέτωποι με μια καταιγίδα φορολεηλασίας και εξόντωσης, οι επιχειρηματικοί όμιλοι και οι μέτοχοί τους απολαμβάνουν προκλητικές φοροαπαλλαγές. 
Το ΚΚΕ είναι το μόνο κόμμα που λέει ότι η φοροδιαφυγή και οι φοροαπαλλαγές για το κεφάλαιο είναι οι δύο όψεις του ίδιου νομίσματος και στόχο έχουν να θωρακίσουν την κερδοφορία του. Και εδώ είναι που βρίσκεται ο αποπροσανατολισμός του λαού που γίνεται και από την Κυβέρνηση αλλά και από το ΣΥΡΙΖΑ και τα άλλα κόμματα. Ανάγοντας την υπαρκτή φοροδιαφυγή, τη διαφθορά σε νούμερο «1» ζήτημα, καλλιεργείτε στο λαό ψεύτικες προσδοκίες ότι αν πιαστούν πενήντα, εκατό μεγαλοφοροφυγάδες, τότε μπορεί και να γεμίσουν οι άδειες τσέπες του λαού. Παίζετε το γνωστό παιχνίδι «ποιος είναι καλύτερος για να διαχειριστεί και να εξυγιάνει το σύστημα». 
Το ΚΚΕ δεν αδιαφορεί καθόλου για τη φοροδιαφυγή του κεφαλαίου. Ίσα ίσα θεωρούμε πως ό,τι μπορεί να διεκδικήσει ο λαός από τον κλεμμένο ιδρώτα του, πρέπει να το κάνει. Γι’ αυτό, άλλωστε, έχουμε επανειλημμένα καταθέσει προτάσεις για να περιοριστεί η φοροδιαφυγή και να φορολογηθεί το κεφάλαιο. 
Έχουμε προτείνει την κατάργηση των φοροαπαλλαγών του κεφαλαίου, τη φορολόγηση του με 45%, την άρση όλων των απορρήτων και την ονομαστικοποίηση των μετοχών για να μπορεί να γίνει έλεγχος. Επίσης, έχουμε προτείνει την κατάργηση -υπάρχουν πάνω από δέκα χιλιάδες ελληνικές offshore- των offshore και να περιοριστεί η κίνηση κεφαλαίων. Πρόκειται για προτάσεις που έχουν φυσικά απορριφθεί, γιατί έρχονται σε αντίθεση με το ιερό για σας θεσμικό πλαίσιο της Ευρωπαϊκής Ένωσης που κατοχυρώνει την ανεμπόδιστη ελευθερία κίνησης κεφαλαίων. 
Είναι, όμως, άλλο ζήτημα αυτό και άλλο η εξαπάτηση που εμφανίζει τα υπαρκτά συμπτώματα του συστήματος ως βασικές αιτίες της κρίσης και ως βασικές αιτίες των βάρβαρων μέτρων, ξελασπώνοντας μ’ αυτόν τον τρόπο το ίδιο το καπιταλιστικό σύστημα, τους νόμους του και τη νόμιμη κλοπή του ιδρώτα των εργαζομένων. Είναι άλλο αυτό και άλλο ο ισχυρισμός για την εξυγίανση αυτού του σάπιου συστήματος. 
Και εδώ τίθεται το εξής ερώτημα: Σε όλες τις χώρες που οξύνεται η κρίση, το πρόβλημα ήταν και είναι η φοροδιαφυγή; Την περίοδο που στην Ελλάδα υπήρχαν υψηλοί ρυθμοί ανάπτυξης, 3%, 4% και 5%, εκείνη την περίοδο δεν υπήρχε φοροδιαφυγή; Μάλιστα, τότε μπορεί να ήταν και ακόμα μεγαλύτερη. Και εδώ είναι ο μεγάλος αποπροσανατολισμός. 
Για ποια πάταξη, λοιπόν, της φοροδιαφυγής μιλάμε; Αυτοί που για μια ακόμα φορά θα πληρώσουν το «μάρμαρο», θα είναι τα λαϊκά στρώματα, όλοι αυτοί που είναι δεμένοι χειροπόδαρα με τους φόρους και τα χαράτσια, που δεν μπορούν να κρύψουν τίποτα, όλοι αυτοί που θα γίνουν αναγκαστικά φοροφυγάδες από αδυναμία. Όλοι οι υπόλοιποι, οι βιομήχανοι, οι εφοπλιστές, οι μεγαλέμποροι και τα διάφορα άλλα σύμμαχα στρώματά τους έχουν χίλιους δυο νόμιμους και λιγότερο νόμιμους τρόπους για να φοροδιαφεύγουν. Άλλωστε, υπάρχουν και οι εκτιμήσεις διεθνών οργανισμών που ασχολούνται με τη φορολογία -όχι εκτιμήσεις του ΚΚΕ- που λένε ότι μόνο ένα πολύ μικρό ποσό -και μάλιστα φυσικών προσώπων- μπορεί να πάρει το ελληνικό δημόσιο από καταθέσεις στην Ελβετία. Το μεγαλύτερο μέρος κρύβεται πίσω από ανωνυμίες, πίσω από απόρρητα, πίσω από offshore.
Και επειδή, με αφορμή τη λίστα Λαγκάρντ, γίνεται συγκεκριμένη προσπάθεια να συγκαλυφθούν οι αιτίες τις κρίσης, θέλουμε να τελειώσουμε με την εξής παρατήρηση: Η λίστα Λαγκάρντ, όσο κι αν φαίνεται περίεργο, βγάζει πλευρές που αναδεικνύουν ποια είναι η βασική αιτία της κρίσης και κατ’ επέκταση των μέτρων. Είναι η υπερσυσσώρευση κερδών, κεφαλαίων που δεν επενδύονται σήμερα γιατί δεν συμφέρει τους ιδιοκτήτες τους να τα επενδύσουν σήμερα. Αυτά είναι τα κεφάλαια που λιμνάζουν, που παρασιτούν σε καταθέσεις και λογαριασμούς και οι ιδιοκτήτες τους απαιτούν για να τα ξαναβάλουν στην παραγωγή πιο φθηνή εργατική δύναμη, ακόμη μεγαλύτερα προνόμια, ακόμα μεγαλύτερα κίνητρα και φοροαπαλλαγές.
Δηλαδή, απαιτούν όλα αυτά τα μέτρα που υλοποιούνται σήμερα σε βάρος του ελληνικού λαού και όλων των λαών της Ευρώπης για να γίνουν επενδύσεις και να έρθει η περιβόητη ανάκαμψη που όλα τα κόμματα αποθεώνουν. Μόνο που αυτή η ανάκαμψη θα γίνει πάνω στα ερείπια των εργατικών λαϊκών δικαιωμάτων, θα γίνει πάνω στην κόλαση για το λαό. Αυτός είναι ο δρόμος για να βγει το κεφάλαιο από την κρίση του, όποιο μείγμα διαχείρισης κι αν επιλεγεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Όχι μόνο δεν πρόκειται να αντιμετωπιστούν τα φαινόμενα φοροδιαφυγής, αλλά θα δοθούν ακόμη μεγαλύτερα κίνητρα και φοροαπαλλαγές στο κεφάλαιο, όπως έγινε άλλωστε και με το πρόσφατο φορολογικό νομοσχέδιο. Ακόμη κι αν κάτι εισπραχθεί από την πάταξη της φοροδιαφυγής, δεν θα πάει στις τσέπες του λαού, δεν θα πάει στους μισθούς, στις συντάξεις, την υγεία, την παιδεία. Θα πάει σε αυτό που όλοι εσείς ονομάζετε υγιή επιχειρηματικότητα.
Ο κόσμος, λοιπόν, που μας παρακολουθεί, που βλέπει και αντιλαμβάνεται τη σήψη του πολιτικού συστήματος, πρέπει να κατανοήσει ότι αυτή η σήψη δεν οφείλεται ούτε σε ανηθικότητα ούτε σε ανικανότητα, όχι ότι δεν υπάρχουν κι αυτές οι πλευρές. Οφείλεται πάνω απ’ όλα στο ότι αυτό το πολιτικό σύστημα υπηρετεί μία οικονομία, μία τάξη και μία κοινωνία που είναι ιστορικά ξεπερασμένες. Από εδώ πηγάζουν η ανεργία, η φτώχεια, τα σκάνδαλα. Κι αυτό δεν λέγεται ούτε καζινοκαπιταλισμός ούτε κλεπτοκρατία. Λέγεται καπιταλισμός -τελεία και παύλα- αυτό το σύστημά σας που δεν μπορεί ούτε να εξυγιανθεί ούτε να εξανθρωπιστεί, παρά μόνο να ανατραπεί.
Γι’ αυτό λέμε ότι ο λαός διεκδικώντας την πλήρη διερεύνηση της υπόθεσης, διεκδικώντας την απόδοση ευθυνών, την τιμωρία υπευθύνων, πρέπει ταυτόχρονα να κλιμακώσει την πάλη του για την ανατροπή αυτής της πολιτικής, αυτής της εξουσίας. Να διεκδικήσει τη δική του εξουσία, τον πλούτο που ο ίδιος παράγει, να διεκδικήσει όχι μόνο τη δήμευση των περιουσιών όσων έκλεψαν, αλλά τη δήμευση, την κοινωνικοποίηση των περιουσιών όσων των κλέβουν καθημερινά.
Ευχαριστώ.","ΙΩΑΝΝΗΣ ΓΚΙΟΚΑΣ",110
"37457"," Το λόγο έχει ο Ανεξάρτητος Βουλευτής κ. Οδυσσέας Βουδούρης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37458"," Κύριε Πρόεδρε, κύριοι συνάδελφοι, όπως γνωρίζετε δεν υπάρχει κόμμα των Ανεξάρτητων Βουλευτών. Η κλήρωση ή μάλλον η ταχύτητα με έφερε να μιλήσω εξ ονόματος αυτής της ομάδας. Δεν μπορώ, λοιπόν, να εκφράσω μία κοινή άποψη όλων των Ανεξάρτητων Βουλευτών, αλλά θα προσπαθήσω και θα σταθώ υπεράνω κάθε κομματικής και πολιτικής σκοπιμότητας.
Θέλω να κάνω, κατ’ αρχάς, δύο παρατηρήσεις για το θέμα της διαδικασίας. Η πρώτη αφορά τη πρόταση του κ. Βενιζέλου, ο οποίος σήμερα συντάχθηκε στην πρόταση να υπάρχουν τέσσερις κάλπες. Θεωρώ ότι είναι προς τιμήν του. Το έκανε αργά, καθυστέρησε, αλλά όταν γίνεται κάτι σωστό, πρέπει αυτό το πράγμα να το τιμούμε. Θεωρώ, λοιπόν, ότι σωστά έπραξε ο κ. Βενιζέλος. Το έκανε καθυστερημένα. Η καθυστέρηση αυτή, βέβαια, τον εκθέτει στην κριτική ότι το έκανε κατόπιν της πιέσεως που ασκήθηκε αλλά, εν πάση περιπτώσει, καλύτερα αργά παρά ποτέ.
Η δεύτερη παρατήρηση αφορά αυτό το οποίο είπε ο κ. Δημήτρης Παπαδημούλης, ότι για να εξασφαλιστεί η μυστικότητα αυτής της ψηφοφορίας πρέπει ο κάθε Βουλευτής να βάλει ένα ψηφοδέλτιο σε κάθε κάλπη. Η μυστικότητα ξέρετε, έχει ένα σκοπό, δεν είναι από μυστικοπάθεια. Εξυπηρετεί ένα σκοπό κι ο σκοπός αυτός είναι η προστασία της ελευθερίας του κάθε Βουλευτή που θα ψηφίσει. 
Ξέρετε, όταν πάμε ως πολίτες να ψηφίσουμε, πρέπει να περάσουμε πίσω από ένα παραβάν. Και το να περάσουμε πίσω από το παραβάν είναι υποχρεωτικό. Μπορούμε να δηλώσουμε ή να μη δηλώσουμε τι έχουμε ψηφίσει. Αλλά υπάρχει μία υποχρεωτική διαδικασία που προστατεύει τον κάθε πολίτη, έτσι ώστε αν κάποιος τον πιέσει και του πει «εσύ ξέρεις θα ψηφίσεις έτσι ή αλλιώς» για να τον ελέγχει ουσιαστικά, να είναι εκ του νόμου προστατευμένος.
Συνεπώς θεωρώ ότι είναι πολύ βάσιμη η πρόταση του κ. Παπαδημούλη και θα πρέπει για να είναι έγκυρη η ψήφιση κάθε Βουλευτή, να γίνεται με ψήφο σε κάθε κάλπη, συν το δεδομένο ότι εάν δεν το κάνουμε, κινδυνεύει να υπάρξει αναντιστοιχία μεταξύ της καταγραφής αυτών που ψήφισαν και των ψηφοδελτίων. 
Έρχομαι τώρα στην ουσία του θέματος και θα κάνω μία πρώτη παρατήρηση λέγοντας ότι εδώ έγινε ένα μεγάλο ατόπημα από εμάς, τους Βουλευτές. Βρισκόμαστε μπροστά σε μία υπόθεση, που την εξετάζουμε από την ποινική της πλευρά. Εμείς, όμως, είμαστε κυρίως και πρωτίστως πολιτικοί. Το πολιτικό θέμα δεν το εξετάζουμε. 
Αυτό το οποίο έπρεπε να έχει γίνει –και δεν είναι αργά να διορθωθεί- είναι πρωτίστως μια εξεταστική επιτροπή που θα εξετάσει τις πολιτικές ευθύνες. 
Το ελληνικό Σύνταγμα έχει μία ιδιαιτερότητα. Η ιδιαιτερότητα είναι ότι σε ορισμένες περιπτώσεις η Βουλή παύει να λειτουργεί ως πολιτικό όργανο και γίνεται δικαστικό όργανο.
Η διαδικασία την οποία ακολουθούμε σήμερα πρέπει να είναι, βάσει του Συντάγματος, μία αποκλειστικά δικαστική λειτουργία. Και εδώ έγινε μία δεύτερη παράλειψη.
Πριν δύο χρόνια ήρθε στη Βουλή ένα νομοσχέδιο και θέσπισε αυτό το οποίο ονομάζεται Γνωμοδοτικό Συμβούλιο. Τι είναι το Γνωμοδοτικό Συμβούλιο; Επειδή εμείς –οι περισσότεροι από εμάς- δεν είμαστε νομικοί, όταν μας έρχεται μία δικογραφία είναι πολύ δύσκολο να την αξιολογήσουμε. Ο νόμος ορίζει ότι σ’ αυτές τις περιπτώσεις η Βουλή έχει τη δυνατότητα να ψηφίσει τη συγκρότηση ενός γνωμοδοτικού συμβουλίου που απαρτίζεται από ανώτατους δικαστικούς, οι οποίοι κληρώνονται και οι οποίοι κάνουν μία εισήγηση έτσι ώστε εμείς οι μη σχετικοί, να μπορέσουμε πραγματικά να λειτουργήσουμε ως δικαστικοί. Αυτό, βέβαια, είναι παράδοξο που δεν έγινε από την κυβερνητική πλευρά, παράδοξο που δεν έγινε και από την Αντιπολίτευση. Διότι, ένα μεγάλο μέρος από τα θέματα που συζητάμε, θα μπορούσαμε να τα συζητήσουμε με έναν πιο τεκμηριωμένο τρόπο.
Αγαπητοί συνάδελφοι, άκουσα πύρινους λόγους, λόγους πολιτικούς. Άκουσα συναδέλφους να λένε «το κόμμα τάδε θα ψηφίσει έτσι ή αλλιώς». Είδα Κοινοβουλευτικές Ομάδες να συνεδριάζουν και να βγάζουν κομματικές γραμμές, Βουλευτές να διαγράφονται, διότι προληπτικά δήλωσαν αυτό το οποίο πιστεύουν. Αυτά τα πράγματα είναι τρομερά, διότι καταστρατηγούν την ουσία αυτής της διαδικασίας.
Εδώ πρέπει ο κάθε Βουλευτής, ατομικά και κατά συνείδηση, να ψηφίσει ως θα ψήφιζε και ως θα αποφάσιζε ένας ανώτατος δικαστικός. Φανταστείτε ένα δικαστήριο και ο πρόεδρος του δικαστηρίου να ομαδοποιείται με ορισμένους δικαστικούς και να διαγράφει άλλους, διότι δεν ψηφίζουν σύμφωνα με τη γραμμή που ορίζεται. Είναι αδιανόητα αυτά τα πράγματα. 
Ειπώθηκε ότι πρέπει να ψηφίσουμε προτάσεις κομμάτων. Δεν ξέρω ακριβώς τι αναφέρει ο Κανονισμός της Βουλής, αλλά θα πω αυτό που θεωρώ ως αυτονόητο. Η αναφορά μας για να ψηφίσουμε δεν μπορεί να είναι μία κομματική πρόταση. Η αναφορά μας για να ψηφίσουμε πρέπει να είναι η δικογραφία.
Κι εδώ υπάρχει ένα θέμα. Πήγα και κοίταξα τις δικογραφίες. Αναρωτιέμαι πόσοι συνάδελφοι πήγαν και πήραν στα χέρια τους έστω το διαβιβαστικό της δικογραφίας. Πληροφορίες μου λένε ότι δεν είναι πάνω από δέκα ή είκοσι. Είναι ένα πολύ σημαντικό θέμα. 
Ας ξεχάσουμε, λοιπόν, την πολιτική μας ιδιότητα και ας προσπαθήσουμε να λειτουργήσουμε με μία δικαστική δεοντολογία. Συνεπώς θα αναφέρω τα γεγονότα. Θα το κάνω πολύ συνοπτικά, διότι πολλά από αυτά είναι πολύ γνωστά.
Ποια είναι τα γεγονότα; Στις 30 Σεπτεμβρίου, μετά από διάφορα δημοσιεύματα, ο κ. Στουρνάρας δήλωσε ότι αυτή η περίφημη λίστα, για την οποία μιλάει όλος ο κόσμος, δεν είναι στο Υπουργείο.
Δύο μέρες μετά ο Πρόεδρος του ΠΑΣΟΚ αποκάλυψε ότι αυτός κατέχει τη λίστα. Την έδωσε στον Πρωθυπουργό και στους οικονομικούς εισαγγελείς. Οι οικονομικοί εισαγγελείς άρχισαν μια έρευνα και μετά από λίγο επειδή έπεσαν πάνω σε ονόματα Υπουργών, έστειλαν αυτή τη δικογραφία με ένα διαβιβαστικό στη Βουλή.
Τι λέει αυτό το διαβιβαστικό; Θα σας διαβάσω μόνο ορισμένα αποσπάσματα. Κατ’ αρχάς λέει ότι αυτή η λίστα ήρθε μετά από αίτημα του κ. Παπακωνσταντίνου. Τον ονομάζει. Μετά λέει όλο το ιστορικό. Αναφέρει ότι αυτή η λίστα περιήλθε στα χέρια του κ. Βενιζέλου. Τον ονομάζει. Και καταλήγει στο εξής: «Επειδή από τα προεκτεθέντα προκύπτουν στοιχεία και πραγματικά περιστατικά σχέση έχοντα με πράξεις ή παραλείψεις του άρθρου τάδε και με πρόσωπα κατέχοντα συγκεκριμένες θέσεις στην κατά τότε κρίσιμο χρόνο κυβέρνηση της Ελλάδος, μεταβιβάζουμε αυτή τη δικογραφία». 
Αναφέρουν αυτά τα γεγονότα και τη μεταβιβάζουν ονομάζοντας τους Υπουργούς, και τον κ. Παπακωνσταντίνου και τον κ. Βενιζέλο. Ποια είναι αυτά τα γεγονότα; Είναι βασικά δύο. Είναι η μη αξιοποίηση της λίστας και η μη σύννομη διαχείριση αυτής της λίστας. Και σε αυτά τα δύο θέματα όποια ευθύνη έχει ο κ. Παπακωνσταντίνου, αντίστοιχη ευθύνη ακριβώς έχει και ο κ. Βενιζέλος. 
Διαβιβάζεται, λοιπόν, αυτή η δικογραφία. Δεν υπάρχει καμμία αντίδραση από την Κυβέρνηση. Περνάνε οι μέρες, αποκαλύπτεται το θέμα των τριών ονομάτων και, βέβαια, πάρα πολύ λογικά οι εισαγγελείς στέλνουν στη Βουλή μια δεύτερη δικογραφία για την οποία δεν θα πω αναλυτικά τι λέει αλλά θέλω να τονίσω μόνο ένα στοιχείο. Αυτή η δικογραφία είναι διαβίβαση στη Βουλή των Ελλήνων συμπληρωματικών στοιχείων σχετικά με την προκαταρκτική εξέταση η οποία είχε μπει μπρος με την πρώτη δικογραφία. Αυτό τι σημαίνει; Σημαίνει ότι αυτή η δεύτερη δικογραφία δεν μπορεί να αντιμετωπιστεί μεμονωμένα. 
Και εδώ έχουμε το παράδοξο. Μόλις κατατίθεται στις 28 Δεκεμβρίου αυτή η δικογραφία, αστραπιαία ενώ δεν υπήρχε καμμία αντίδραση στην πρώτη ο Πρόεδρος της Δημοκρατικής Αριστεράς συντάσσει μια πρόταση που γίνεται πρόταση της Κυβέρνησης και η οποία αναφέρει ότι πρέπει να παραπεμφθεί σε προκαταρκτική εξέταση ο κ. Παπακωνσταντίνου, ένα άτομο, για ένα θέμα, για το θέμα της αφαίρεσης των τριών ονομάτων. Αυτά είναι τα γεγονότα. 
Να κάνουμε μια σύνοψη. Υπάρχουν αυτήν τη στιγμή τρεις κατηγορίες. Η πρώτη είναι η μη αξιοποίηση αυτής της λίστας η οποία ήρθε στην Ελλάδα ακριβώς γι’ αυτόν στο στόχο. Η δεύτερη είναι η μη σύννομη διαχείριση, το γεγονός ότι αυτή η λίστα δεν πρωτοκολλήθηκε, το γεγονός ότι αυτή η λίστα δεν παραδόθηκε από τον κ. Παπακωνσταντίνου στον κ. Βενιζέλο και από τον κ. Βενιζέλο στον κ. Σαχινίδη και το γεγονός ότι αυτή η λίστα βρέθηκε στα χέρια του κ. Βενιζέλου, ενώ δεν είχε πλέον καμμία αρμοδιότητα. Και η τρίτη κατηγορία είναι η αφαίρεση των τριών ονομάτων. 
Ήθελα να πω το εξής όσον αφορά το θέμα της ζημιάς που προκλήθηκε στο δημόσιο. Γιατί υπάρχει μία άποψη που λέει ότι όταν δεν προκαλείται ζημιά στο δημόσιο, δεν υπάρχει ποινικό αδίκημα. Το θέμα εδώ είναι πολύ λεπτό. Γιατί τι είναι ζημιά στο δημόσιο; Ζημιά στο δημόσιο είναι μόνο μία οικονομική ζημιά; Αν υποθέσουμε ότι ο κ. Παπακωνσταντίνου όντως αφαίρεσε τα δύο ονόματα αλλά δεν υπάρχει καμμία ενοχή των συγγενών του –έχουν πληρώσει τους φόρους και είναι εντάξει- δεν υπάρχει ζημιά στο δημόσιο; Δεν έχει ζημιωθεί το δημόσιο από αυτήν την πράξη του κ. Παπακωνσταντίνου που μπορεί να την έκανε για έναν δευτερεύοντα λόγο, απλώς για να μην αναφερθεί το όνομά του, για να μη γίνει κουβέντα;
Προφανώς έχει τρωθεί το κύρος της Κυβέρνησης. Το ίδιο ισχύει βέβαια και για τις άλλες κατηγορίες.
Το αν έχει προκληθεί ζημιά στο δημόσιο ή όχι δεν μπορούμε να το αποφασίσουμε εμείς.
	Θέλω επίσης να κάνω την εξής επισήμανση: Από τις τρεις αυτές κατηγορίες τις οποίες ανέφερα, οι δύο πρώτες είναι αυταπόδεικτες. Είναι αυταπόδεικτο ότι αυτή η λίστα δεν αξιοποιήθηκε, είναι αυταπόδεικτο ότι η διαχείριση αυτής της λίστας δεν έγινε με σύννομο τρόπο. Μόνο η τρίτη κατηγορία είναι μία κατηγορία η οποία πρέπει να αποδειχθεί και θα είναι δύσκολο να αποδειχθεί. Συνεπώς, εάν ακολουθήσουμε την πρόταση αυτών που λένε «θα παραπέμψουμε μόνο ένα άτομο, τον κ. Παπακωνσταντίνου και μόνο για μία υπόθεση, την αφαίρεση των τριών ονομάτων», είναι πάρα πολύ πιθανό όλοι «να βγουν λάδι». Πιθανώς θα πάει ο κ. Παπακωνσταντίνου στο ειδικό δικαστήριο και θα αθωωθεί, διότι είναι εξαιρετικά δύσκολο να αποδείξεις ότι το έκανε ειδικά ο κ. Παπακωνσταντίνου.
Γι’ αυτό θεωρώ ότι είναι πάρα πολύ σημαντικό η πρόταση που θα κάνουμε για την προκαταρκτική να περιέχει το σύνολο των θεμάτων που προκύπτουν από τη δικογραφία και το σύνολο των ανθρώπων που εμπλέκονται σ’ αυτήν την υπόθεση. Ποιοι εμπλέκονται; Είναι σαφές. Ονομάζονται, είναι ονομαστικά στη δικογραφία. Είναι οι Υπουργοί Οικονομικών.
	(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
	Θέλω εδώ να πω ότι προσπαθώντας πάντα να λειτουργήσω μ’ αυτή τη δικαστική δεοντολογία, δεν βλέπω αναφορά στους Πρωθυπουργούς. Δεν υπάρχει αναφορά στους Πρωθυπουργούς σ’ αυτήν τη δικογραφία, στο διαβιβαστικό. Βέβαια, κατ’ εμέ αυτό δεν είναι τόσο σημαντικό. Το σημαντικό είναι να κατονομαστούν τα γεγονότα τα οποία θα διερευνήσουμε και, εφόσον προκύψουν -διότι αν υπάρχει εμπλοκή, θα προκύψει απ’ αυτήν τη διερεύνηση- τότε θα υπάρχει και αντίστοιχη διαδικασία απέναντι στους Πρωθυπουργούς.
	Επιτρέψτε μου να πω την άποψή μου για τη στάση του κ. Βενιζέλου. Προσπαθώ να είμαι όσο γίνεται πιο ακριβοδίκαιος και γι’ αυτό είπα ότι είναι προς τιμήν του το γεγονός ότι άλλαξε άποψη και πρότεινε ο ίδιος τις τέσσερις κάλπες. Θεωρώ ότι, αντί να προβεί σ’ αυτούς τους «πύρινους» λόγους για σκευωρία έχοντας την απόλυτη προσωπική πεποίθηση ότι είναι ο ίδιος αθώος, θα δικαιωνόταν αν πρότεινε να πάει σ’ αυτή την προκαταρκτική, διότι δεν υπάρχει στίγμα στην προκαταρκτική. Αυτό είναι ένα άλλο στοιχείο το οποίο πρέπει να τονίσουμε. Η Προκαταρκτική, αυτό το οποίο θα αποφασίσουμε εμείς εδώ, δεν είναι παραπομπή σε δίκη. Δεν αποφασίζουμε να παραπέμψουμε κάποιον σε δίκη. Αποφασίζουμε να παραπέμψουμε κάποιον για να εξεταστεί και ενδεχομένως να πάει σε μία ανάκριση, η οποία ενδεχομένως θα καταλήξει σε μία δίκη. Συνεπώς τι το καλύτερο; Έτσι είχε κάνει σε μία άλλη περίπτωση ο Πρόεδρος της Βουλής κ. Μεϊμαράκης -και ήταν προς τιμήν του- όπου όταν ακούστηκε το όνομά του για μία άλλη υπόθεση –όπου προφανώς δεν είχε σχέση- ο ίδιος είπε «εγώ ζητώ να πάω» και βέβαια έκλεισαν όλα τα στόματα.
	Αγαπητοί συνάδελφοι, κλείνω με μία εκτίμηση πιο πολιτική: Υπάρχει ένα επιχείρημα το οποίο έχει πείσει αρκετούς συναδέλφους και από τη Δημοκρατική Αριστερά και από αλλού, ότι αν προσπαθήσουμε να διερευνήσουμε όλες τις πτυχές αυτού του θέματος και όλα τα πρόσωπα, θα «πέσει» η Κυβέρνηση. Είμαι σίγουρος ότι πολλοί από τη Συμπολίτευση, υπακούοντας σ’ αυτήν την απειλή, θα ψηφίσετε.
Εγώ σας λέω ότι υπάρχουν δύο θέματα. Αν υποθέσουμε ότι αυτό ισχύει, υπάρχει ένα μεγάλο ηθικό θέμα το οποίο ο καθένας λύνει κατά συνείδηση. Εγώ προσωπικά δεν μπορώ να συγκαλύψω ένα ποινικό αδίκημα μ’ αυτήν την απειλή αλλά ο καθένας ας πράξει κατά συνείδηση.
	Το πιο σημαντικό απ’ όλα όμως είναι ότι είναι προφανές το αντίστροφο, ότι δηλαδή εάν δεν ρίξουμε όλο το φως σ’ αυτήν την υπόθεση, εάν δεν εξετάσουμε όλες τις πτυχές και όλους τους εμπλεκόμενους, τότε θα αποσταθεροποιηθεί η Κυβέρνηση, τότε θα κινδυνεύσει να «πέσει» η Κυβέρνηση, διότι οι ενδεχόμενες, οι τυχούσες ευθύνες των Υπουργών και του κ. Βενιζέλου, όπως σας είπα, είναι αυταπόδεικτες και ο κόσμος θα εκλάβει αυτήν την απόφασή μας σ’ αυτήν την ψηφοφορία σαν μία απόπειρα συγκάλυψης. 
Στην περίοδο της κρίσης που ζούμε, το μεγαλύτερο ατού μίας κυβέρνησης είναι το ηθικό της κύρος. Εάν λοιπόν φανεί ότι η Κυβέρνηση προσπαθεί να συγκαλύψει, θα χάσει αυτό το ηθικό κύρος και θα αποσταθεροποιηθεί.
	Σας ευχαριστώ πολύ.
(Χειροκροτήματα)","ΟΔΥΣΣΕΑΣ ΒΟΥΔΟΥΡΗΣ",72
"37459"," Ευχαριστούμε, κύριε συνάδελφε. 
Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και δύο εκπαιδευτικοί από το 2ο Γυμνάσιο Πύργου. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο πρώην Υπουργός Οικονομικών κ. Γεώργιος Παπακωνσταντίνου για τριάντα λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37460"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, θέλω να ξεκινήσω από τα ίδια τα γεγονότα. Στις αρχές του καλοκαιριού του 2010 ο τότε διοικητής της ΕΥΠ με ενημέρωσε ότι οι γαλλικές αρχές είχαν στην κατοχή τους στοιχεία που είχαν υποκλαπεί για καταθέσεις Ελλήνων πολιτών σε συγκεκριμένη ελβετική τράπεζα και ότι θα ήταν διατεθειμένες να στείλουν τις πληροφορίες αυτές στις ελληνικές αρχές, κατόπιν συνεννόησης μεταξύ των αρμοδίων Υπουργείων. 
Σε ένα από τα επόμενα συμβούλια Υπουργών Οικονομικών ζήτησα από τη Γαλλίδα Υπουργό Οικονομικών να στείλει στις ελληνικές αρχές τα εν λόγω στοιχεία. Εκείνη επιφυλάχθηκε να εξετάσει το θέμα και σε επόμενη συνάντηση, αφού μου επεσήμανε το ευαίσθητο του ζητήματος, συμφώνησε να σταλούν και μας παρέπεμψε στο Γενικό Γραμματέα του Υπουργείου της. Ζήτησα από το Γενικό Γραμματέα του Υπουργείου Οικονομικών να έρθει σε επαφή με το Γάλλο ομόλογό του και τον Οκτώβρη του 2010 τα στοιχεία αυτά έφθασαν στην Αθήνα, αφού προηγουμένως ο Έλληνας πρέσβης είχε παραλάβει από το γαλλικό Υπουργείο Οικονομικών. Επρόκειτο για πληροφορίες αποθηκευμένες σε ψηφιακό δίσκο, ένα cd χωρίς διακριτικά, με ένα σύνολο περίπου δύο χιλιάδων αρχείων τύπου excel, το καθένα από τα οποία αντιστοιχούσε σε ένα φυσικό ή νομικό πρόσωπο και περιείχε τα στοιχεία του προσώπου αυτού και τα οικονομικά στοιχεία που το αφορούσαν κατά το χρόνο που η πληροφορία υπεκλάπη από την ελβετική τράπεζα, δηλαδή, περίπου το 2007. 
Ζήτησα από συνεργάτη  μου να μου δώσει μια εικόνα του συνολικού ποσού των καταθέσεων και να καταγράψει τους μεγαλύτερους καταθέτες. Μου ανέφερε ότι οι καταγεγραμμένες καταθέσεις στα αρχεία άθροιζαν περί τα 2 δισεκατομμύρια δολάρια, ότι από τις περίπου δύο χιλιάδες περιπτώσεις πάνω από τις μισές φαίνονταν με μηδενικές καταθέσεις και ότι το άθροισμα των καταθέσεων είκοσι περίπου ατόμων αντιστοιχούσε στο ήμισυ περίπου του συνόλου. Ενδεικτικά, η μεγαλύτερη ήταν το γνωστό πλέον ποσό των 550 εκατομμυρίων δολαρίων. 
Ο συνεργάτης μου μού έδωσε σε χαρτί τα είκοσι περίπου ονόματα με τις μεγαλύτερες καταθέσεις και μου επέστρεψε το cd. Ζήτησα από το γραφείο μου να γίνει ένα αντίτυπο του ηλεκτρονικού φακέλου με τα δύο χιλιάδες περίπου αρχεία σε USB και να φυλαχθεί το cd, χωρίς να ενημερώσω για το περιεχόμενό του. 
Κάλεσα στο γραφείο μου τον Ειδικό Γραμματέα του ΣΔΟΕ κ. Καπελέρη, του έδωσα τα εν λόγω περίπου είκοσι ονόματα με τις μεγαλύτερες καταθέσεις ζητώντας του να κάνει έναν πρώτο έλεγχο στα στοιχεία αυτά για να αξιολογηθεί αν υπάρχει ή όχι φορολογικό ενδιαφέρον. 
Ο κ. Καπελέρης διεξήγαγε σχετική έρευνα. Στη συνέχεια με ενημέρωσε ότι από τα πρώτα στοιχεία που είχε συλλέξει προέκυπταν ενδείξεις ότι για συγκεκριμένα πρόσωπα παρόμοιου είδους καταθέσεις δεν μπορούσαν να δικαιολογηθούν, από πρώτη άποψη, από το φορολογικό τους προφίλ.
Με βάση τα πρώτα αυτά στοιχεία ήταν σαφής για μένα η ανάγκη για τη συνέχιση της έρευνας από το ΣΔΟΕ και η ανάγκη να γίνουν οι σχετικοί έλεγχοι, κάτι το οποίο και ζήτησα από τον κ. Καπελέρη. 
Επειδή το ζήτημα ήταν ευαίσθητο από πλευράς απορρήτου αλλά και νομιμότητας στις 24 Ιανουαρίου 2011 συγκάλεσα σύσκεψη στο γραφείο μου με θέμα τις καταθέσεις Ελλήνων στο εξωτερικό. Στη σύσκεψη συζητήθηκαν διεξοδικά όλα τα θέματα σχετικά με τις καταθέσεις Ελλήνων σε ξένες χώρες, ιδιαίτερα στην Ελβετία και τη δυνατότητα της πολιτείας να αντλήσει πληροφορίες και να διεξάγει έρευνες για τη σύλληψη της φοροδιαφυγής, όπου υπάρχει. Εκεί, σ’ αυτήν τη σύσκεψη έγινε ιδιαίτερη αναφορά στα στοιχεία που είχαμε παραλάβει από τη Γαλλία και στα αποτελέσματα του πρώτου ελέγχου.
Στη σύσκεψη αυτή αποφασίστηκε αφ’ ενός ο Γενικός Γραμματέας του Υπουργείου να αναλάβει τις διαπραγματεύσεις με τις ελβετικές αρχές σχετικά με την ανταλλαγή πληροφοριών, αφ’ ετέρου το ΣΔΟΕ να συνεχίσει την έρευνα, κάνοντας κάθε δυνατή χρήση των υπαρχουσών πληροφοριών. Κι έδωσα εντολές προς αυτήν την κατεύθυνση.
Στο τέλος του Ιανουαρίου του 2011 συμμετείχα στο Οικονομικό Forum του Νταβός στην Ελβετία. Εκεί συναντήθηκα με την ομόλογό μου Ελβετή Υπουργό Οικονομικών. Η συνάντηση ήταν προγραμματισμένη εκ των προτέρων και το θέμα της ήταν η εκκίνηση της διαπραγμάτευσης για σύναψη διμερούς συμφωνίας Ελλάδας – Ελβετίας για τη μεταβίβαση πληροφοριών σχετικά με το σύνολο των Ελλήνων με καταθέσεις σε όλες τις ελβετικές τράπεζες, αντίστοιχες με τις συμφωνίες που διαπραγματεύονταν ήδη χώρες όπως η Γερμανία και η Μεγάλη Βρετανία.
Συμφωνήσαμε να αρχίσει η επίσημη διαπραγμάτευση στο επίπεδο των Γενικών Γραμματέων των δύο Υπουργείων, όπως κι έγινε. Η συμφωνία αυτή παραμένει μέχρι σήμερα σε διαπραγμάτευση και δεν έχει ακόμα υπογραφεί.
Είναι αυτονόητο ότι οι διαπραγματεύσεις αυτές με δέσμευαν ως προς το χειρισμό των στοιχείων από τη Γαλλία. Η προσπάθεια αυτή θα μπορούσε να τιναχθεί στον αέρα, εάν γινόταν γνωστό ότι κατείχαμε στοιχεία από μία ελβετική τράπεζα, τα οποία ήταν παράνομα κι είχαν υποκλαπεί.
Το Μάρτιο του 2011 ο κ. Καπελέρης αντικατέστησε τον μέχρι τότε Γενικό Γραμματέα Φορολογίας κ. Γεωργακόπουλο και το Μάιο επελέγη ως Ειδικός Γραμματέας του ΣΔΟΕ ο τέως εισαγγελέας κ. Διώτης.
Στις αρχές Ιουνίου του 2011 σε συνεργασία με τον κ. Διώτη συζητήσαμε τα στοιχεία που είχαμε λάβει από τη Γαλλία. Τον ενημέρωσα ότι τα στοιχεία αυτά αφορούν καταθέσεις Ελλήνων σε ελβετική τράπεζα κι έχουν έλθει στην κατοχή μας από τη Γαλλία, όπως και για το ότι ο προκάτοχός του είχε ξεκινήσει έρευνα στα ονόματα με τις μεγαλύτερες καταθέσεις. Και του παρέδωσα τα πλήρη ηλεκτρονικά στοιχεία σε μορφή USB, για να συνεχιστούν οι έρευνες σε όλα τα φυσικά και νομικά πρόσωπα.
Με τον ανασχηματισμό που έγινε στη συνέχεια, μετακινήθηκα σε άλλο Υπουργείο. Ως εκ τούτου, εκεί τελειώνει και η όποια ανάμειξή μου με το θέμα αυτό.
Είναι, συνεπώς, δεδομένο ότι εγώ ζήτησα τα στοιχεία από τις γαλλικές αρχές, ότι εγώ τα παρέλαβα, ότι εγώ έδωσα τις μεγαλύτερες καταθέσεις για έρευνα και για πρώτο έλεγχο και ότι εγώ παρέδωσα στη συνέχεια στον κ. Διώτη, ως διάδοχο του κ. Καπελέρη, όλα τα στοιχεία για έλεγχο.
Αυτά είναι τα περιστατικά όπως συνέβησαν.
Και τώρα έρχομαι στα ερωτήματα τα οποία έχουν τεθεί σχετικά με την υπόθεση αυτή:
Υπάρχουν δύο ζητήματα: Αυτό του χειρισμού των στοιχείων και αυτό της λεγόμενης αλλοίωσης.
Ξεκινάω από το πρώτο. Ερώτημα: γιατί δεν πρωτοκόλλησα τα στοιχεία όταν τα έλαβα από τη Γαλλία; Κατ’ αρχάς, τι ακριβώς να πρωτοκολλήσω; Να βάλω σφραγίδα πρωτοκόλλου σε ένα cd χωρίς διακριτικά με δύο χιλιάδες αρχεία; Να βάλω σφραγίδα πρωτοκόλλου σε εκτύπωση όλων των αρχείων; 
Υπάρχει, όμως, κάτι πολύ σοβαρότερο. Πρωτοκόλληση σημαίνει επισημοποίηση κατοχής. Κι εγώ γνώριζα ότι τα στοιχεία αυτά μας είχαν δοθεί ως απόρρητα και ότι οι ίδιες οι γαλλικές αρχές δεν τα είχαν λάβει με επίσημο τρόπο. Δεν ήθελα να διακινδυνεύω τη διαρροή της έλευσής τους, ακυρώνοντας ουσιαστικά τη δυνατότητα αξιοποίησής τους. 
Ήταν ο φόβος διαρροών υπερβολικός; Αν ναι, τότε γιατί διέρρευσαν στη συνέχεια τα στοιχεία αυτά και δημοσιοποιήθηκαν όλα; Γιατί διέρρευσαν και άλλες παρόμοιες λίστες, όπως η λίστα με όσους έχουν βγάλει τα χρήματά τους τα τελευταία τρία χρόνια και ελέγχονται; Γιατί αποκαλύφθηκε πριν μερικές ημέρες ότι ιδιωτική εταιρεία εμπορεύεται πλήθος παρόμοιων στοιχείων; 
Με όλα τα παραπάνω, ήμουν και είμαι και σήμερα βέβαιος ότι μη δίνοντας επίσημο χαρακτήρα στα εν λόγω στοιχεία, έπραξα το καλύτερο δυνατό για να προστατεύσω τη δυνατότητα αξιοποίησής τους, χωρίς να δημιουργηθούν προβλήματα με ξένες αρχές.
Εξάλλου, η μη πρωτοκόλληση σε τι ακριβώς εμποδίζει την αξιοποίηση, ειδικά, μάλιστα, όταν τα στοιχεία αυτά δεν μπορούσαν να χρησιμοποιηθούν με επίσημο τρόπο και με δεδομένο ότι το ΣΔΟΕ υποχρεούται να αξιοποιεί και όλες τις ανεπίσημες πληροφορίες, ακόμα και ανώνυμες καταγγελίες; Κι αν έπρεπε να πρωτοκολληθούν, γιατί δεν τα πρωτοκόλλησαν και όλοι όσοι τα έλαβαν στη συνέχεια; Προφανώς για τον ίδιο λόγο που δεν τα πρωτοκόλλησα κι εγώ.
Ερώτημα: γιατί στην αρχή επελέγησαν είκοσι ονόματα; Γιατί δεν έδωσα όλα τα στοιχεία στον Ειδικό Γραμματέα του ΣΔΟΕ κ. Καπελέρη; Έγινε διακριτική επιλογή;
Απάντηση: τα περίπου είκοσι ονόματα που έδωσα ήταν για μια πρώτη φάση ελέγχου. Αυτό το δείγμα από μόνο του εξάλλου κάλυπτε τις μισές περίπου συνολικές καταθέσεις στα αρχεία που λάβαμε. Και επέλεξα να ξεκινήσω έτσι, γιατί γνώριζα τη δυσκολία του ΣΔΟΕ σε παρόμοιες πολύπλοκες περιπτώσεις με χρήματα στο εξωτερικό. 
Για παράδειγμα, τα στοιχεία της λίστας του Λιχτενστάιν, είχαν παραδοθεί υπηρεσιακά και επίσημα από τη Γερμανία στο Υπουργείο Οικονομικών πριν πάω εγώ στο Υπουργείο. Δόθηκαν στο ΣΔΟΕ για έλεγχο επί της δικής μου υπουργίας. Τα πρώτα αποτελέσματα της έρευνας του ΣΔΟΕ ήρθαν τον Ιούνιο του 2011, δεκατέσσερις μήνες αφού τα παρέλαβε το ΣΔΟΕ. 
Ερώτημα: Γιατί αντιγράφηκε το cd σε USB; Επειδή είναι πιο ασφαλές μέσο αποθήκευσης και για να υπάρχει ένα αντίγραφο των στοιχείων που λάβαμε. Και εδώ να τονίσω κάτι, γιατί υπάρχει μία ολόκληρη φιλολογία για συνεργάτες μου. Αν υπάρχει ευθύνη, όποια ευθύνη, αυτή βαρύνει αποκλειστικά εμένα. Κανέναν άλλον! Όσοι και όποιοι έκαναν το αντίγραφο σε USB, ενήργησαν αυστηρά υπό τις οδηγίες μου. 
Ερώτημα: είναι δυνατόν να μην είδα εγώ τη λίστα, να μην είδα τα ονόματα των συγγενών μου; 
Απάντηση: δεν υπήρχε μία λίστα. Υπήρχαν δύο χιλιάδες περίπου αρχεία. Και δεν ήταν δουλειά μου να ανοίξω δύο χιλιάδες αρχεία, που άλλωστε και να ήθελα δεν θα μπορούσα να το κάνω, γιατί θα χρειαζόμουν ημέρες. Αυτό που είδα ήταν τα είκοσι ονόματα με τα μεγαλύτερα ποσά που μου προσκόμισε ο συνεργάτης μου σε χαρτί και τα οποία και έδωσα στον κ. Καπελέρη. Μέσα δε σε αυτά τα είκοσι ονόματα δεν υπάρχουν συγγενείς μου. 
Ερώτημα: πώς είναι δυνατόν να έχασα το πρωτότυπο cd;
Απάντηση: δεν έχασα το cd. Το έδωσα στη γραμματεία μου για φύλαξη. Και δεν γνωρίζω πού είναι σήμερα, αν δηλαδή παραμένει κάπου στο Υπουργείο ή τι άλλο συνέβη, σε μια περίοδο όπου όλοι γνωρίζουν την τεράστια καθημερινή πίεση και δουλειά που υπήρχε. Είναι προφανές ότι αντικειμενικά, πολιτικά πράγματι φέρω ευθύνη γι’ αυτό. Είναι προφανές ότι έπρεπε να υπάρξει καλύτερη διαχείριση και μεγαλύτερη επιμέλεια. Και λυπάμαι πολύ που αυτή η αστοχία μου έχει δώσει λαβή και στο να αμφισβητηθεί συνολικά η μεγάλη προσπάθεια που έκανε εκείνη την περίοδο η κυβέρνηση. Όμως, στη δική μου αντίληψη σημασία είχαν οι πληροφορίες, τα ηλεκτρονικά αρχεία, τα οποία και είχα δώσει στον κ. Διώτη και όχι το μέσο αποθήκευσης. Εξάλλου, τα «αυθεντικά» ή πρωτότυπα στοιχεία ήταν στη Γαλλία, όχι στο όποιο cd μας είχε έρθει.
Ερώτημα: μπορούσαν να χρησιμοποιηθούν τα στοιχεία που έφερα από τη Γαλλία; Πιστεύω πως ναι. Και αυτό επεδίωξα. Όχι φυσικά να σταθούν σε δικαστήριο, ούτε να χρησιμοποιηθούν για να γίνει φορολογικός καταλογισμός, ούτε για να ζητηθεί δικαστική συνδρομή από την Ελβετία -το εξετάσαμε και αυτό το ενδεχόμενο- ούτε καν η ύπαρξή τους να ανακοινωθεί στα εμπλεκόμενα πρόσωπα. Για όλα αυτά είναι σαφές ότι δεν μπορούσαν να χρησιμοποιηθούν.
Μπορούσαν, όμως, να χρησιμοποιηθούν ως έναυσμα έρευνας, όπως μια ανώνυμη καταγγελία, για να στοχεύσουν σε άτομα που πιθανώς φοροδιαφεύγουν και να συλλεχθούν άλλα πιθανά πρόσθετα στοιχεία για μια έρευνα φοροδιαφυγής. Αυτό περίμενα να κάνει το ΣΔΟΕ στο πλαίσιο της αρμοδιότητάς του και έδωσα παράλληλα και τα κατάλληλα νομοθετικά εργαλεία, για να κάνουν οι διωκτικές αρχές αυτή τη δουλειά.
Ακούγεται πολύ για τον τρόπο με τον οποίον χρησιμοποίησαν άλλες χώρες τα στοιχεία αυτά, όμως, οι άλλες χώρες που με αφορμή τη λίστα Λαγκάρντ ή άλλες αντίστοιχες λίστες έκαναν ελέγχους, είχαν προβλήματα. Στη Γαλλία, για παράδειγμα, το Ανώτατο Ακυρωτικό Δικαστήριο καταδίκασε τη γαλλική κυβέρνηση και ακύρωσε τις διοικητικές και δικαστικές πράξεις που έγιναν με βάση τα στοιχεία αυτά, γιατί ήταν παράνομα.
Ερώτημα: έδωσα ή δεν έδωσα εντολές για να γίνει αυτή η έρευνα; 
Απάντηση: και βέβαια έδωσα! Στην αρχή για τα είκοσι ονόματα με τις μεγαλύτερες καταθέσεις, στη συνέχεια επανέλαβα τις εντολές για έρευνα σε σύσκεψη παρουσία πολλών και τέλος έδωσα όλα τα ηλεκτρονικά στοιχεία στο νέο Ειδικό Γραμματέα του ΣΔΟΕ για να συνεχισθεί η έρευνα και ο έλεγχος. Προς τιμήν του στην Επιτροπή Θεσμών και Διαφάνειας όταν ρωτήθηκε ο κ. Διώτης «γιατί σας τα έδωσε ο Υπουργός;», απάντησε «ε, προφανώς, για να κάνω έλεγχο». Εξάλλου, το ΣΔΟΕ δεν είχε καν ανάγκη για εντολές για να κάνει τη δουλειά του.
Αντίθετα, έχει υποχρέωση να ερευνά παρόμοια στοιχεία στο πλαίσιο της επιχειρησιακής αυτονομίας που έχει και πρέπει να διαφυλάττει απέναντι σε κάθε πολιτική ηγεσία, την οποία νομοθετικά εγώ ενίσχυσα. 
Θέλω να θυμίσω ότι εκείνη την περίοδο, τον Ιούνιο του 2011, είχε ήδη ορισθεί και αναλάβει καθήκοντα ο οικονομικός εισαγγελέας, στον οποίο θα μπορούσε να απευθυνθεί το ΣΔΟΕ για βοήθεια, εάν υπήρχε οποιοδήποτε πρόβλημα στις έρευνές του. 
Οι απαντήσεις μου σε αυτά τα ερωτήματα δεν είναι στον αέρα. Έχουν συγκεκριμένες ημερομηνίες, περιστατικά, μαρτυρίες που τις στηρίζουν και δείχνουν ότι υπήρχε από εμένα η βούληση και συγκεκριμένες ενέργειες για να αξιοποιηθούν τα στοιχεία από τη Γαλλία.
Έρχομαι τώρα στο δεύτερο θέμα, αυτό της αλλοίωσης. Θεωρώ ότι οι εξελίξεις των τελευταίων ημερών από την έρευνα των οικονομικών εισαγγελέων διαμορφώνουν μία τελείως διαφορετική εικόνα απ’ αυτήν που υπήρχε όταν έγινε η πρόταση της προανακριτικής. Με απλά λόγια, δεν εμπλέκομαι για τον απλό λόγο ότι το USB, από το οποίο λείπουν τα ονόματα, δεν είναι αυτό το οποίο παρέδωσα. Παρ’ όλα αυτά, προφανώς, και οφείλω να απαντήσω στα ερωτήματα που τίθενται και αυτό θα κάνω. 
Ερώτημα: αλλοίωσα τα στοιχεία; Έσβησα τα ονόματα συγγενικών μου προσώπων; Δεν αλλοίωσα απολύτως τίποτα. Εκτός από το γεγονός ότι κάτι τέτοιο θα ήταν αντίθετο με τις αρχές μου, θα ήταν παράλογο και βλακώδες αν γινόταν με τον τρόπο που φέρεται ότι έγινε. 
Πρώτον, δεν είχα λόγο να το κάνω, αφού στις καταθέσεις τους στον οικονομικό εισαγγελέα οι συγγενείς μου προσκόμισαν στοιχεία ότι αυτά τα χρήματα ήταν νόμιμα και φορολογημένα. Λυπάμαι ειλικρινά που υποβλήθηκαν και αυτοί τις τελευταίες εβδομάδες σε έναν απίστευτο κανιβαλισμό από ορισμένα μέσα. 
Δεύτερον, εάν παρά ταύτα ήθελα να κάνω τέτοια λαθροχειρία, δεν θα το έκανα με τρόπο που να με ενοχοποιεί τόσο εξόφθαλμα. Δεν θα μπορούσα, για παράδειγμα, να είχα αφαιρέσει όχι τα τρία ονόματα των συγγενών μου, αλλά δέκα, είκοσι, πενήντα, για να θολώσω τα νερά, ονόματα που να παραπέμπουν σε άλλους και όχι μόνο σε εμένα; 
Επιπλέον, όταν δημοσιοποιήθηκε η λίστα και τέθηκε θέμα σύγκρισης με τα αυθεντικά στοιχεία από τη Γαλλία, εάν πράγματι είχα αφαιρέσει αυτά τα ονόματα, δεν θα μπορούσα να βγω και να πω πως λείπουν ονόματα, να καταγγείλω δηλαδή την απουσία των ονομάτων με δική μου πρωτοβουλία και πριν τεκμηριωθεί από συγκρίσεις; Αντιθέτως, η διαγραφή των τριών και μόνο ονομάτων των συγγενών μου παραπέμπει σε προσπάθεια ενοχοποίησής μου. 
Αυτό που πραγματικά συνέβη, είναι πως έμαθα γι’ αυτά τα τρία ονόματα που έλειπαν την ίδια μέρα που τα έμαθε όλος ο κόσμος, δηλαδή στις 28 Δεκεμβρίου 2012. Είμαι σίγουρος ότι στο τέλος όποιας διαδικασίας οι ευθύνες θα αποδοθούν εκεί που ανήκουν. Και αυτό το λέω, χωρίς να θέλω να ρίξω σκιά σε κανέναν. Αν και στη δική μου περίπτωση το τεκμήριο αθωότητας έχει βάναυσα καταπατηθεί, εγώ θα το σεβαστώ και δεν θα κατασκευάσω εκ των προτέρων σενάρια ενοχοποίησης κανενός. 
Υπάρχει, όμως, ένα μείζον ζήτημα. Η πρόταση για τη σύσταση προανακριτικής επιτροπής όσον με αφορά στο σκέλος της αλλοίωσης, βασίζεται σε μία σύγκριση. Αυτή ανάμεσα στα στοιχεία που ζητήθηκαν εκ νέου και παραλήφθηκαν από τη Γαλλία το Δεκέμβριο του 2012 με το -όπως ρητά αναφέρεται- «παραδοθέν από τον κ. Παπακωνσταντίνου USB». Μόνο που σήμερα όλοι ξέρουμε ότι αυτό δεν είναι το USB το οποίο παρέδωσα. Είναι ένα άλλο που είχε δημιουργηθεί σχεδόν ένα μήνα μετά αφότου είχα αποχωρήσει από το Υπουργείο. 
Ποιες είναι συνεπώς οι ενδείξεις που οδηγούν στη διατύπωση της πρότασης για προανακριτική; Πού είμαι εγώ σε αυτήν την ιστορία; Πού είναι το αναμφισβήτητο, όπως αναφέρεται στην πρόταση, γεγονός; Είναι μία πρόταση που βιάστηκαν, πιστεύω, τα κόμματα να καταθέσουν. 
Με αυτά τα δεδομένα, η πρόταση για άσκηση δίωξης εις βάρος μου για δήθεν νόθευση εγγράφου δεν στέκει. Υποψιάζομαι δε ότι αυτό το ξέρουν πολλοί σε αυτήν την Αίθουσα και φοβάμαι πως, αντί να στοχεύει στη διερεύνηση του τι πράγματι έγινε, προδίδει τη βιασύνη κατασκευής ενόχου.
Κυρίες και κύριοι Βουλευτές, είμαι εδώ σήμερα, για να απαντήσω στα όσα μου προσάπτονται για το χειρισμό των πληροφοριών που ζήτησα και πήραμε από τη Γαλλία και για τα περί αλλοίωσης. Όμως, είμαι εδώ και για να απαντήσω σε ένα ευρύτερο ερώτημα, που εξηγεί γιατί αυτή η υπόθεση έχει καταστεί κεντρικό πολιτικό ζήτημα τους τελευταίους μήνες. Προφανώς, αυτό οφείλεται στην αίσθηση που έχει πολύς κόσμος, όταν λέει με απλά λόγια ότι «μας έκοβαν μισθούς και συντάξεις και την ίδια ώρα κάλυπταν φοροφυγάδες». 
Δεν αναφέρομαι εδώ σ’ όλους όσοι από την αρχή πολέμησαν την πολιτική που ακολουθήσαμε, τη μόνη πολιτική που μπορούσε να κρατήσει τη χώρα όρθια, την πολιτική που έχει πια επιβεβαιωθεί, καθώς την ίδια πολιτική ακολουθεί στο ακέραιο και η σημερινή τρικομματική Κυβέρνηση. Δεν αναφέρομαι σ’ όλους όσους δεν μπορούν να κρύψουν τις καθαρά πολιτικές τους επιδιώξεις, μιλώντας ανοιχτά για την τιμωρία του Υπουργού του μνημονίου, εκείνου που κατέστρεψε τη χώρα. 
Αναφέρομαι σ’ όλους όσοι δικαίως πιστεύουν ότι υπήρχε διαχρονικά έλλειψη βούλησης του πολιτικού συστήματος να κυνηγήσει τη φοροδιαφυγή, αλλά και σε όσους αμφιβάλλουν για τη βούληση της κυβέρνησης, της οποίας ήμουν Υπουργός Οικονομικών.
Τους λέω, λοιπόν, με απλά λόγια τα εξής: Όσα θετικά αποτελέσματα βλέπετε σήμερα για τη φοροδιαφυγή είναι σε πολύ μεγάλο βαθμό αποτέλεσμα των αλλαγών που κάναμε από το 2010, αλλαγές που έγιναν με μεγάλες συγκρούσεις και με πάρα πολλές δυνάμεις απέναντι. 
Με βάση αυτές τις αλλαγές σήμερα για πρώτη φορά υπάρχουν πολλοί στη φυλακή κατηγορούμενοι για φορολογικά αδικήματα, για φοροδιαφυγή, για ξέπλυμα βρώμικου χρήματος, επιχειρηματίες, πολιτικοί, άνθρωποι ισχυροί που μέχρι πρότινος είχαν τη βεβαιότητα ότι ήταν στο απυρόβλητο. Για πρώτη φορά ελέγχονται όσοι έβγαλαν χρήματα στο εξωτερικό για το αν μπορούν να τα δικαιολογήσουν.
Γιατί γίνονται αυτά σήμερα, ενώ δεν γινόντουσαν πριν; Επειδή το Μάρτιο του 2010, ψηφίσαμε διάταξη στο ν. 3833, για συγκρότηση ειδικών κλιμακίων ελέγχων με αυξημένες αρμοδιότητες για επικεντρωμένο έλεγχο. Επειδή τον Απρίλιο του 2010, θεσπίσαμε διατάξεις στον ν.3842, για την αποτελεσματική λειτουργία του ΣΔΟΕ με τη συγκρότηση ειδικού τμήματος ανάκτησης περιουσιακών στοιχείων και κεφαλαίων που προέρχονται από εγκληματικές δραστηριότητες. 
Επειδή τα ποινικά αδικήματα της φοροδιαφυγής, όπως είναι η απόκρυψη εισοδήματος, συμπεριλήφθηκαν ρητά στα αδικήματα που διερευνώνται από την Αρχή για το ξέπλυμα μαύρου χρήματος και τιμωρούνται μέχρι και με δήμευση περιουσιών. Επειδή τον Απρίλιο του 2010 –επαναλαμβάνω, τον Απρίλιο του 2010- κάναμε άρση του τραπεζικού απορρήτου προβλέποντας υποχρέωση των τραπεζών να διαβιβάζουν στο Υπουργείο Οικονομικών κάθε στοιχείο οικονομικού και φορολογικού ενδιαφέροντος. Επειδή διευκολύνθηκαν οι δυνατότητες αναγκαστικής είσπραξης με ειδικές νομοθετικές προβλέψεις, όπως είναι οι μαζικές κατασχέσεις εις χείρας τραπεζών και τρίτων. 
Επειδή το Σεπτέμβριο του 2010, με τον ν. 3888, άλλαξε το βάρος της απόδειξης και μεταφέρθηκε στο φορολογούμενο, ο οποίος οφείλει πλέον να αποδείξει ότι όταν προκύπτει προσαύξηση περιουσίας από άνοιγμα λογαριασμών αυτή έχει ήδη φορολογηθεί, αλλιώς επιβάλλεται φόρος. Μέχρι τότε οι ελεγκτικές υπηρεσίες ισχυρίζονταν ότι αν ανοίξουν λογαριασμούς και βρουν αδικαιολόγητες καταθέσεις δεν είχαν το δικαίωμα να ελέγξουν και να δικαιολογηθούν οι αδήλωτες προσαυξήσεις περιουσίας. Επειδή, με δική μου πρωτοβουλία, επιβλήθηκε φόρος 15% στα ακίνητα των offshore εταιρειών, κάτι που οδήγησε στο να ξετυλιχθεί το κουβάρι στην υπόθεση Τσοχατζόπουλου. 
Επειδή με τρίτη νομοθετική παρέμβαση, το ν. 3943, το Μάρτιο του 2011, τα αδικήματα της φοροδιαφυγής τιμωρούνται πλέον με πολύ αυστηρότερες ποινές, ισχύει αυτόφωρο και είναι δυνατή για τα πιο σοβαρά από αυτά η προφυλάκιση. Να θυμίσω ότι η συγκεκριμένη διάταξη πέρασε μετά από ονομαστική ψηφοφορία με όλα τα κόμματα της τότε Αντιπολίτευσης να την καταψηφίζουν. 
Επειδή -συνεχίζω- θεσπίσαμε τον εισαγγελέα Οικονομικού Εγκλήματος, προκειμένου οι ελεγκτικές αρμοδιότητες στο πεδίο του οικονομικού εγκλήματος να καθοδηγούνται αποτελεσματικά και το ΣΔΟΕ να αποκτήσει ακόμη μεγαλύτερη επιχειρησιακή αυτοτέλεια, μια νομοθετική παρέμβαση την οποία πολέμησαν πολλοί ακόμη και στο Υπουργικό Συμβούλιο της εποχής και την καταψήφισαν στη Βουλή κόμματα που σήμερα ομνύουν στο όνομα του θεσμού του οικονομικού εισαγγελέα. 
Επειδή προβλέψαμε την αντικατάσταση του ακατάλληλου ελεγκτικού προσωπικού και την παραμονή του στις θέσεις, εφόσον επιτυγχάνονται συγκεκριμένοι ποσοτικοί στόχοι. Επειδή συστήσαμε μια Υπηρεσία Εσωτερικών Υποθέσεων με στόχο την αποκάλυψη επίορκων υπαλλήλων που όλοι ξέρουμε ότι υπάρχουν. 
Επειδή συστήσαμε το 2011 Τμήμα Διεθνούς Διοικητικής Συνεργασίας με αρμοδιότητα την ανταλλαγή φορολογικών πληροφοριών με άλλα κράτη και την άμεση προώθηση και αξιοποίηση των πληροφοριών που προωθούνται από αλλοδαπές αρχές, δεν μπορούσαμε να το κάνουμε μέχρι τότε. Και επειδή για πρώτη φορά η καταπολέμηση της φοροδιαφυγής έγινε αντικείμενο συνεργασίας όλων των εμπλεκόμενων αρχών: του Υπουργείου Οικονομικών, της ΕΥΠ, του οικονομικού εισαγγελέα, της Αρχής για το Ξέπλυμα Βρώμικου Χρήματος, του Υπουργείου Προστασίας του Πολίτη.
Είναι αλήθεια ότι θα ήθελα πάρα πολύ όλα αυτά να είχαν φέρει πιο γρήγορα αποτελέσματα στη διάρκεια της εικοσάμηνης θητείας μου ως Υπουργός Οικονομικών. Όμως, σε ποια άλλη περίοδο είχαν γίνει τόσα κατά της φοροδιαφυγής και δη της επώνυμης φοροδιαφυγής σε τόσο μικρό χρονικό διάστημα; 
Λύσαμε το πρόβλημα; Όχι, αλλά για πρώτη φορά έγιναν τόσες τομές και με ορατό αποτέλεσμα στην αύξηση της φορολογικής συμμόρφωσης παρά τις δύσκολες οικονομικές συνθήκες. 
Δεν κάναμε επικοινωνιακά παιχνίδια, όπως λένε μερικοί. Κάναμε ουσιαστικές αλλαγές, αλλαγές που σήμερα έχουν δημιουργήσει ένα διαφορετικό τοπίο. Ίσως βέβαια τελικά εξαιτίας και όλων αυτών να βρίσκομαι σ’ αυτήν τη θέση που είμαι σήμερα, γιατί οι αλλαγές αυτές ενόχλησαν πολλούς. Ποτέ δεν είχα προστάτες, πελατείες και εξαρτήσεις. Ποτέ δεν έδωσα δικαιώματα σε κανέναν σε θέματα διαφάνειας, ποτέ δεν ενέδωσα σε πρακτικές πελατειακών διευθετήσεων. Αντιθέτως, υπάρχουν πολλοί στους οποίους δεν έκανα τη χάρη ως Υπουργός Οικονομικών και πολλοί με τους οποίους συγκρούστηκα. 
Κυρίες και κύριοι Βουλευτές, δεν εύχομαι στο χειρότερο εχθρό μου να ζήσει αυτό που βιώνω εγώ και η οικογένειά μου τις τελευταίες εβδομάδες. Δεν το εύχομαι σε κανέναν. 
Καταδικαστικοί οι τίτλοι των εφημερίδων: «Ένοχος», «Καταζητείται», «Από το αυτί στον Κορυδαλλό». Το ίδιο συμβαίνει και στα κανάλια. Συνοπτική δίκη από αυτόκλητους τηλεοπτικούς εισαγγελείς, άμεση καταδίκη. Για ποιο τεκμήριο αθωότητας μιλάμε; Καταδίκη άμεση και συντριπτική, χωρίς να τίθενται ερωτηματικά ούτε καν για τα προσχήματα. 
Η πολιτική και προσωπική μου διαδρομή μέχρι σήμερα δεν έχει δώσει κανένα απολύτως δικαίωμα σε θέματα ηθικής τάξης, ασχέτως με τις πολιτικές διαφωνίες που μπορεί να έχει κανένας. Όσοι με γνωρίζουν προσωπικά, γνωρίζουν και την οικονομική μου κατάσταση και τον ηθικό κώδικα με τον οποίο έχω πορευτεί. Ούτε περιουσία έκανα με την πολιτική, ούτε λογαριασμό σε ελβετικές τράπεζες έχω, ούτε offshore εταιρείες. Έχω μόνο δάνεια. Πόσοι από αυτούς που με εκτέλεσαν δημοσίως με συνοπτικές διαδικασίες μπορούν να πουν τα ίδιο; Πόσοι; 
Είναι φανερό ότι κάποιοι με θέλουν αποδιοπομπαίο τράγο, ο άνθρωπος στον οποίο θα χρεωθούν όλες οι αμαρτίες της Μεταπολίτευσης, η οργή του κόσμου για τις δυσκολίες που περνάει. 
Εδώ και αρκετό καιρό έχω στοχοποιηθεί προσωπικά, όπως δεν έχει στοχοποιηθεί κανένας άλλος και αυτή η συστηματική προσπάθεια εις βάρος μου έχει ξεφύγει πια και από το στόχο της πολιτικής ευθύνης. Εδώ και καιρό έχει λάβει χαρακτηριστικά επιδίωξης ποινικής ενοχοποίησης με προαναγγελία, παραπομπή σε ειδικό δικαστήριο και φυλάκιση, πολύ πριν από την υπόθεση για την οποία μιλάμε. 
Πρώτα ήταν η μομφή για το δήθεν φούσκωμα του ελλείμματος. Αντί να κληθούν να δώσουν εξηγήσεις αυτοί που εμφάνιζαν το έλλειμμα κατά δέκα μονάδες του ΑΕΠ μικρότερο απ’ ό,τι πραγματικά ήταν, εγκάλεσαν εμένα που δεν απέκρυψα την αλήθεια, μία αλήθεια που αποδέχεται πλέον και η τρικομματική Κυβέρνηση. 
Στη συνέχεια ήταν η μομφή για την υπογραφή του μνημονίου και οι κραυγές περί προδοσίας. Τι σημασία έχει που αντίστοιχα μνημόνια υπογράφηκαν στην Πορτογαλία, στην Ιρλανδία, στην Κύπρο σήμερα; Μήπως είναι και εκεί προδότες; Τι σημασία έχει που μετά το πρώτο μνημόνιο που υπέγραψα εγώ, ακολούθησε δεύτερο και τρίτο –μνημόνια πιο επαχθή- και ότι αυτή την πολιτική ακολουθεί σήμερα και η τρικομματική Κυβέρνηση γιατί είναι η μόνη πολιτική που μπορεί να βγάλει τη χώρα από την κρίση; 
Για όλα αυτά φταίει ο Υπουργός Οικονομικών των είκοσι μηνών! Δεν φταίει το πολιτικό, επιχειρηματικό και μιντιακό κατεστημένο της Μεταπολίτευσης! Δεν φταίνε όλοι αυτοί που ήταν οι βασικοί συντελεστές της παθογένειας που μας έφερε στο χείλος της χρεοκοπίας! Φταίνε αυτοί που κλήθηκαν να βγάλουν τα κάστανα από τη φωτιά, για να αποφύγει η χώρα τα χειρότερα!
Έτσι φτάνουμε στο αποκορύφωμα της επιχείρησης της ποινικής ενοχοποίησης μου για τη λεγόμενη «λίστα Λαγκάρντ». Επαναλαμβάνω ότι εγώ ήμουν εκείνος που ζήτησε και έφερε στην Ελλάδα τη λίστα Λαγκάρντ. Το επιβεβαίωσε εξάλλου και η ίδια η κ. Λαγκάρντ. Εγώ την έφερα στην Ελλάδα και όποια ενέργεια έγινε για τη διερεύνηση της λίστας –με όσες αστοχίες- έγινε επί δικών μου ημερών. Αν δεν είχα ζητήσει τη λίστα, σήμερα δεν θα ήμουν εδώ για να δίνω εξηγήσεις. Αν την είχα δε πρωτοκολλήσει, θα είχε προ πολλού γίνει φέιγ βολάν, θα είχε ακυρωθεί η αξία της, αλλά και πάλι δεν θα χρειαζόταν να είμαι εδώ σήμερα και να δίνω εξηγήσεις. 
Κυρίες και κύριοι Βουλευτές, τελειώνω. Το λιγότερο που χρειάζεται η χώρα αυτήν τη στιγμή, είναι διαδικασίες που θα την εκθέσουν για άλλη μία φορά. Κάνουν λάθος όσοι νομίζουν ότι το πολιτικό σύστημα της Μεταπολίτευσης θα ξεπλυθεί στην πλάτη μου μέσω ειδικών δικαστηρίων και με βάση χονδροειδώς αβάσιμες σε βάρος μου κατηγορίες. 
Για τι πράγμα ακριβώς μιλάμε; Υπάρχει προσωπικό όφελος; Όχι. Ζημίωσα το δημόσιο; Όχι. Έκανα λαθροχειρία; Όχι. Ας αναλογιστούν, λοιπόν, τις ευθύνες τους σε αυτήν την κορυφαία στιγμή για τη δημόσια ζωή της χώρας όλοι. Δεν είμαι απλώς αθώος, είμαι το αντικείμενο μίας χοντροκομμένης και εξόφθαλμης προσπάθειας ενοχοποίησης. Το λέω πολύ καθαρά: Δεν με ενδιαφέρουν οι παραγραφές. Με ενδιαφέρει το όνομά μου να είναι καθαρό και να αποδοθούν οι ευθύνες όπου ανήκουν. Είμαι σίγουρος ότι στο τέλος η αλήθεια θα δικαιωθεί. Και αυτήν την αλήθεια πρέπει να κοιτάμε κατάματα, αντί να κατασκευάζουμε ενόχους. 
Σας ευχαριστώ που με ακούσατε.","ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ",406
"37461","  Θα μπούμε στο δεύτερο κύκλο των ομιλητών εκ του καταλόγου.
Το λόγο έχει ο Βουλευτής κ. Βαρβιτσιώτης για πέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37462"," Κυρίες και κύριοι συνάδελφοι, ο κατελθών του Βήματος κ. Παπακωνσταντίνου, κεντρικό πρόσωπο στην υπόθεση που συζητάμε και ένα από τα πρόσωπα που προτείνεται να παραπεμφθεί για περαιτέρω έρευνα, νομίζω ότι δικαιολόγησε με τη στάση του το πόσο αναγκαία είναι η επιπλέον έρευνα. Δικαιολόγησε με όλα αυτά που είπε το γεγονός ότι υπάρχουν πολλά και αναπάντητα ερωτήματα σε αυτήν την υπόθεση, τα οποία  χρήζουν περισσότερης διερεύνησης. 
Αντίγραφα φτιάχτηκαν πολλά και επί της εποχής του και όχι μόνο επί του διαδόχου του. Κατ’ ομολογία. Eντολή εδόθη περιορισμένη και όχι στο σύνολο των στοιχείων και από την εντολή αυτή δεν ήρθε κανένα αποτέλεσμα. Για τη συνολική διαχείριση της υπόθεσης, τον τρόπο δηλαδή αξιοποίησης ενός τέτοιου στοιχείου σε συνδυασμό με όλες τις άλλες ενέργειες άφησε ο ίδιος πάρα πολλά ερωτηματικά. Και βέβαια κορυφαίο ερωτηματικό, το οποίο άφησε, για όσους έχουν διαχειριστεί δημόσια εξουσία, είναι το εξής: Αν δεν ήθελε το κεντρικό αρχείο και πρωτόκολλο του Υπουργείου του, γιατί δεν χρησιμοποίησε το απόρρητο πρωτόκολλο του Υπουργού, το οποίο συνοδεύει τον κάθε ένα, όταν αποχωρεί από την υπηρεσία και είναι βεβαιωμένο αποδεικτικό έγγραφο για το χειρισμό;
Σε όλα αυτά τα ερωτήματα πρέπει να απαντήσει η περαιτέρω διερεύνηση αναγκαστικά από τη Βουλή. Γιατί θα ήμασταν πάρα πολύ ευτυχείς, αν η έρευνα αυτή δεν την περνούσε μέσα από τη διαδικασία της Βουλής, αν δεν υπήρχε το άρθρο 86 με τον τρόπο με τον οποίο λειτουργεί, αν δεν υπήρχε ο νόμος περί ευθύνης Υπουργών, έτσι όπως εφαρμόζει τη συνταγματική διάταξη, ώστε σήμερα εμείς να αναγκαστούμε να βγάλουμε το πολιτικό καπέλο και να αποκτήσουμε δικαστικές αρμοδιότητες σε μία δίκη, σε μία διαδικασία, στην οποία αποκτούμε αρμοδιότητες ως λαϊκοί δικαστές και όχι ως νομικοί. 
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Έχουμε ανακριτικές αρμοδιότητες τέτοιες, που πολλές φορές αναγνωρίζω στους συναδέλφους ότι είναι δύσκολο να τις ξεχωρίσουν με τις πολιτικές τους θέσεις και αντιλήψεις. Γιατί κάποιοι σε αυτήν την υπόθεση προτιμούν το τηλεοπτικό σόου, την έννοια του τηλεοπτικού δικαστή και δεν αντιλαμβάνονται ότι η επιταγή του Συντάγματος είναι η μετατροπή του Βουλευτή σε φυσικό δικαστή, είτε ψηφίσει σήμερα είτε συμμετέχει στην προανακριτική είτε ερχόμενος και επικυρώνοντας την οποιαδήποτε παραπομπή του οποιουδήποτε υπευθύνου μετά το πόρισμα της προανακριτικής, αν κάτι τέτοιο συμβεί. Είναι τέτοιος, λοιπόν, ο σκληρός περιορισμός του Συντάγματος –και αυτό το απευθύνω ιδιαίτερα σε όσους θέλουν να κάνουν σόου γύρω από αυτήν την υπόθεση- που θα πρέπει να είναι πάρα πολύ προσεκτικοί. Και θα πρέπει να είναι πάρα πολύ προσεκτικοί και για τις κρίσεις που εκφράζουν στις τηλεοράσεις, γιατί μεθαύριο μπορεί να βρεθούν υπόλογοι γι’ αυτές. 
Κυρίες και κύριοι συνάδελφοι, χαίρομαι γιατί μετά την ήττα που υπέστη ο ΣΥΡΙΖΑ προσπαθώντας να καλλιεργήσει εντυπώσεις περί κουκουλώματος, περί αλλοίωσης της μυστικότητας της ψηφοφορίας, περί παραβίασης του Συντάγματος, περί, περί, περί.., και όλο αυτό τον εξάψαλμο που ακούσαμε όλο αυτό το διάστημα, χαμήλωσε τους τόνους και μπήκε στην ουσία της υπόθεσης και τελείωσε επιτέλους με την αποδοχή της πρότασής του όλο αυτό το θεσμικό παιχνίδι που πήγαινε να γκρεμίσει για άλλη μια φορά την εικόνα της Βουλής.
Εδώ, όμως, αναλαμβάνουμε μία ευθύνη και αυτή την ευθύνη που έχουμε αναλάβει, πρέπει να την εκπληρώσουμε ως το τέλος. Και αυτό είναι να αντιμετωπίσουμε τα πρόσωπα, τις κατηγορίες και τη διαδικασία της επιτροπής προκαταρκτικής εξέτασης με το ρόλο του δικαστή που αναζητά την αλήθεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κύριε Πρόεδρε.
Δεν αναζητάμε πολιτικές ευθύνες. Αναζητάμε να βρούμε την αλήθεια και βάσει της αλήθειας που θα ανακαλύψουμε -θα ανακαλύψουμε, γιατί δεν την έχουμε ανακαλύψει και δεν μπορεί να πηγαίνουμε με οποιαδήποτε προκατασκευασμένα αποτελέσματα- τελικά θα ψηφίσουμε για το κλείσιμο αυτής της διαδικασίας.
 Όποιος πάει μόνο με πολιτική ατζέντα, να ξέρετε ότι θα καταδικαστεί και στη συνείδηση της κοινής γνώμης, αλλά πάνω απ’ όλα καταδικάζεται στη συνείδηση όλων ημών ως επίορκος στη συγκεκριμένη διαδικασία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"37463"," Το λόγο έχει ο Βουλευτής του ΣΥΡΙΖΑ κ. Θεόδωρος Δρίτσας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37464"," Ευχαριστώ, κύριε Πρόεδρε.
Κύριε Βαρβιτσιώτη, πώς είναι δυνατόν να ηττήθηκε η πρόταση του ΣΥΡΙΖΑ όταν έγινε αποδεκτή; Εσείς μόνο μπορείτε να το εξηγήσετε.
Ο κ. Παπακωνσταντίνου λίγο πριν εξέθεσε τη δική του στάση στο θέμα που συζητάμε.  Δεν έδωσε, όμως, απάντηση, δεν επιχείρησε καν να δώσει απάντηση στο μείζον ερώτημα: Γιατί, και επί της δικής του θητείας και εν συνεχεία επί της θητείας του κ. Βενιζέλου δεν εισεπράχθη από αυτή τη διαδικασία ούτε 1 ευρώ. Το απέφυγε επιμελώς.
Όσο δε για τη δυνατότητα ή νομιμότητα ή υποχρέωση –λέμε εμείς- πρωτοκόλλησης ακόμα και του ηλεκτρονικού εγγράφου βεβαιώνουμε το Σώμα ότι υπάρχουν προβλεπόμενοι τρόποι κάθε είδους και απόρρητοι και εμπιστευτικοί και για τα ηλεκτρονικά έγγραφα και στα προσωπικά πρωτόκολλα των Υπουργών για να καλυφθεί αυτή η ανάγκη. Και δεν συνέβη ούτε από τον κ. Παπακωνσταντίνου ούτε από τον κ. Βενιζέλο. Και εκεί αναδεικνύεται -όχι ειδικά σε αυτές τις δύο μόνο περιπτώσεις, είναι γενικευμένο- μία αντίληψη ιδιωτικού κράτους για τους εκάστοτε Υπουργούς όλων αυτών των κυβερνήσεων των δύο κομμάτων που κυβέρνησαν αυτές τις δεκαετίες την Ελλάδα. Το ανεξέλεγκτο και το εντελώς αυθαίρετο είναι η βάση της πολιτικής τους.
Σκευωρία, λοιπόν, κύριε Μανιάτη; Αποτυχημένο «ρεσάλτο» του ΣΥΡΙΖΑ προς την εξουσία και σκοπιμότητες ένθεν και ένθεν εναντίον του ΣΥΡΙΖΑ για την πρότασή του; Είναι θλιβερή αυτή η προσέγγιση και πράγματι θέτει πολύ σοβαρά ζητήματα. 
Ωραία, ας μην ποινικοποιούμε την πολιτική ζωή, ας μη στήνουμε σκηνικό πόλωσης, όπως σήμερα στο πρωτοσέλιδο τους «ΤΑ ΝΕΑ» κατηγορούν τον ΣΥΡΙΖΑ. Ας μην επιλέγουμε τακτικές «πολιτικής αλητείας», μας είπαν τις προηγούμενες μέρες, για την τεχνητή αποσταθεροποίηση της Κυβέρνησης την ώρα που «σώζει» αυτή η Κυβέρνηση τη χώρα.
Ναι, να συμφωνήσουμε σε όλα αυτά, αλλά όλα αυτά πρέπει να οδηγήσουν σε μία «ομερτά», σε μία πλήρη απουσία ελέγχου τόσο κραυγαλέων ζητημάτων που έχουν ανάγκη να διερευνηθούν και να δοθούν απαντήσεις; Και κανείς ούτε από τη Νέα Δημοκρατία ούτε από το ΠΑΣΟΚ ούτε από τη ΔΗΜΑΡ δεν θέτει αυτό το ζήτημα. Γιατί δεν προτείνετε με τη δική σας λογική τόσο καιρό, έστω μία εξεταστική επιτροπή;
Ας μιλήσουμε, λοιπόν, για το τι σημαίνει αντίληψη πολιτικής ευθύνης και κυρίως ανάληψη πολιτικής ευθύνης και μάλιστα εδώ για τη συγκεκριμένη περίπτωση της διαχείρισης της λίστας Λαγκάρντ. 
Θέλω εδώ να κάνω μία ενδιάμεση παρέμβαση. Δεν ξέρω γιατί ο Πρόεδρος της Βουλής, όταν αναφέρθηκε στην επιστολή του κ. Παπαδήμου που απέστειλε σήμερα, δεν την ανέγνωσε και εν συνεχεία να την καταθέσει στα Πρακτικά. Η επιστολή αυτή προς τον Πρόεδρο της Βουλής των Ελλήνων κ. Ευάγγελο Μειμαράκη, από τον πρώην Πρωθυπουργό κ. Λουκά Παπαδήμο, λέει σαφώς ότι: «πρώτον, κατά τη διάρκεια της θητείας μου ως Πρωθυπουργού ουδέποτε ενημερώθηκα αρμοδίως για την ύπαρξη της επονομαζόμενης λίστας Λαγκάρντ ούτε για οποιοδήποτε ζήτημα που συνδέεται με την υπόθεση αυτή». Μπορεί να ελεγχθεί η ειλικρίνεια ή όχι του κ. Παπαδήμου, αλλά αν αυτό ισχύει και δεν το διαψεύσετε κανένας από εσάς και πρώτος από όλους ο κ. Βενιζέλος, δεν είναι αυτό μια σαφής και ισχυρή ένδειξη απόκρυψης ή και υπεξαγωγής στην πραγματικότητα του δημοσίου αυτού εγγράφου; Τι άλλο χρειάζεται για να αποδειχθεί από αυτήν την επιστολή του κ. Παπαδήμου, η ισχυρή ένδειξη για την υπεξαγωγή; Τουλάχιστον! 
Κυρίες και κύριοι συνάδελφοι, η πολιτική ευθύνη είναι μια πολύ σπουδαία ιστορία και όταν την αναλαμβάνεις, πρέπει να έχει και συνέπειες και γι’ αυτό αυτή η υπόθεση δεν αφορά τον Πρόεδρο του ΠΑ.ΣΟ.Κ., αλλά αφορά τους δύο διατελέσαντες τότε Υπουργούς Οικονομικών. Και αυτό που πασίδηλα προκύπτει ότι δεν συνέβη, είναι να υπερασπιστούν το δημόσιο συμφέρον και να αποδώσουν στην ελληνική κοινωνία τους πόρους εκείνους που η κοινωνία αυτή είχε ανάγκη για να μην επιβαρυνθεί με όλες αυτές τις συγκλονιστικά βάρβαρες επιβαρύνσεις που υπέστη. Αμείλικτα τα ερωτήματα. Γιατί δεν έχουν αναλάβει την ευθύνη να απαντήσουν ο κ. Βενιζέλος και ο κ. Παπακωνσταντίνου; Στην κοινωνία, όχι στον ΣΥΡΙΖΑ. Γιατί δεν εισπράχθηκε ούτε 1 ευρώ; Ποιοι ωφελήθηκαν από αυτό το γεγονός; Ποιο είναι το μέγεθος της ωφέλειας; Ένα ευρώ, δέκα, εκατό, ένα εκατομμύριο, ένα δισεκατομμύριο; Ποιο ακριβώς είναι, με τα στοιχεία που εκείνοι διαθέτουν και είχαν τη δυνατότητα να το κάνουν; 
Αυτήν την άποψη, κυρίες και κύριοι συνάδελφοι, έχω πάρα πολύ στενά χρονικά περιθώρια για να την αναπτύξω παραπέρα. Στην πρότασή μας έχουμε ακριβώς σταθεί με απόλυτη ευθύνη, τεκμηριώνοντας τα στοιχεία εκείνα που αναδεικνύουν και τις ενδείξεις ποινικής ευθύνης που πρέπει να διερευνηθούν. Μέχρι εκεί είναι η σημερινή υποχρέωση των κομμάτων και των Βουλευτών και σε αυτήν ο ΣΥΡΙΖΑ ανταποκρίνεται και με τη μεγαλύτερη τεκμηρίωση και με τη μεγαλύτερη ευθύνη. Αλλού βρίσκονται τα «ρεσάλτα» και αλλού βρίσκονται οι ανεύθυνες και πραγματικά υπόλογες απέναντι στην κοινωνία επιλογές και τακτικές.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΟΔΩΡΟΣ ΔΡΙΤΣΑΣ",139
"37465"," Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας «Κύρωση της Πράξης Νομοθετικού Περιεχομένου …
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)
Ξέρετε τι θα πω παρακάτω;
 «Παράταση της διαρκείας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28-2-2012 πράξη Υπουργικού Συμβουλίου»».","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37466"," Μας φωτίσατε τώρα. Τώρα καταλάβαμε!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37467","  Θέλω να σας ανακοινώσω ότι πρέπει να σεβαστούμε πάρα πολύ την ώρα, διότι η ψηφοφορία έχει καθοριστεί για τις 19.00΄.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37468"," Όχι, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37469"," Δεν έχουμε συμφωνήσει.","ΖΩΗ ΚΩΝΣΤΑΝΤΟΠΟΥΛΟΥ",272
"37470"," Ποιος το κανόνισε αυτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"37471","  Αποφασίστηκε στη Διάσκεψη των Προέδρων ότι η ψηφοφορία θα διεξαγόταν στις 17.00΄ με ανοχή για τις 18.00΄. Τώρα, από τον αριθμό ομιλητών κι επειδή δεν έλαβαν το λόγο οι Υπουργοί και δεν υπήρξαν -πλην του κ. Παπακωνσταντίνου- άλλοι ομιλητές είναι λογικό να πάει η ψηφοφορία στις 19.00΄.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37472"," Κύριε Πρόεδρε, ίσως δεν είστε ενήμερος. Ζήτησα, όμως, από τον Πρόεδρο της Βουλής τον κ. Μεϊμαράκη τις τρεις, τέσσερις ώρες που κερδίζουμε μετά από την εγκατάλειψη της πρότασης για τρεις διαδοχικές ψηφοφορίες, να τις αφιερώσουμε στη διεύρυνση της συζήτησης, πράγμα που σημαίνει ότι το 18.00΄ τουλάχιστον να γίνει 21.00΄. Ο κύριος Πρόεδρος συμφώνησε σε αυτό.
Ο κ. Τραγάκης, δε, στον οποίο μετέφερα το αίτημα και τη συμφωνία αυτή που είχαμε με τον Πρόεδρο της Βουλής μου είπε «Θα μεταφέρω το αίτημα για τις 21.00΄για να το επιβεβαιώσω, εφόσον έχει συμφωνηθεί με τον κ. Μεϊμαράκη αλλά τουλάχιστον στο 20.00΄ συμφωνώ κι εγώ». 
Εσείς, τώρα, τι κάνετε; Μειώνετε κι αυτό;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37473","  Κύριε Παπαδημούλη, δεν είναι δική μου πρωτοβουλία αυτή. Κι εγώ συνεννοήθηκα. Δεν κάνω του κεφαλιού μου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37474"," Ωραία. Πείτε, τότε στον κύριο Πρόεδρο, ότι όταν δεσμεύεται σε κάτι, καλό θα ήταν να το τηρεί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37475","  Θα τα μεταβιβάσω αυτό. Αυτή τη στιγμή ισχύει η πρόταση για τις 19.00΄.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37476"," Όχι, δεν ισχύει καμμία τέτοια πρόταση.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37477","  Αυτήν τη στιγμή, ισχύει αυτό, μέχρι νεοτέρας, επαναλαμβάνω.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37478"," Ωραία. Θερμή παράκληση να μεταφέρετε αυτό που είπα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37479","  Αναλαμβάνω να επικοινωνήσω ξανά. 
Υπάρχει, όμως, κι άλλο επιχείρημα. Μπορεί να κερδίσαμε την ώρα που αναφέρατε πριν, χάσαμε όμως, δυο ώρες επί της διαδικασίας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37480"," Το δεύτερο –διότι, όλοι μαζί αποφασίζουμε, η Ολομέλεια αποφασίζει- κύριε Νάκο, που θέλω να ζητήσω, είναι να υπάρχει το δικαίωμα της δευτερολογίας, όπως προβλέπει ο Κανονισμός της Βουλής, τουλάχιστον για τους Κοινοβουλευτικούς Εκπροσώπους και για τον βασικό Εισηγητή εκάστοτε κόμματος. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37481","  Δεν θα αρχίσουμε αυτήν τη συζήτηση, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας ζητάω το λόγο. Είμαι Κοινοβουλευτικός Εκπρόσωπος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37482","  Δεν θα μιλάμε δυο ώρες για το θέμα αυτό.
Κυρία Παπακώστα, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37483"," Ευχαριστώ, κύριε Πρόεδρε.
 Αγαπητοί συνάδελφοι, που παραπονιέστε ότι σας κατηγορούν για ρεσάλτο, πρέπει να σας πω ότι απερίφραστα συνετελέσθη ομολογία διά της εμφανίσεως στελεχών της Αξιωματικής Αντιπολίτευσης –λυπάμαι, αλλά δεν είναι φήμες- όπου στα κάδρα πολλών τηλεοπτικών σταθμών σήμερα συνομολογούσαν ανερυθρίαστα ότι στόχος της πρότασης σας είναι να πέσει η Κυβέρνηση. Άρα, λοιπόν, ελέγξτε πρώτα τους συναδέλφους και μετά παραπονεθείτε για το θέμα αυτό.
Επί της ουσίας, η δική μας πρόταση προσάπτει στον τέως Υπουργό δύο αδικήματα, αγαπητοί συνάδελφοι: Αφ’ ενός μεν, τη νόθευση εγγράφου, σύμφωνα με το άρθρο 242 παράγραφος 2 και 3 του Ποινικού Κώδικα και αφ’ ετέρου, την παράβαση καθήκοντος σύμφωνα με το άρθρο 259 του Ποινικού Κώδικα. Αυτή –αν θέλετε- είναι η πρόταση σε σχέση με τα δύο αδικήματα. 
Η διαφοροποίηση, η λεγόμενη «νόθευση» της λίστας Λαγκάρντ είναι δεδομένη. Πλέον, όμως, του μεγάλου ερωτηματικού «Από ποιον;» ή «Από ποιους;» έγινε αυτή η αλλοίωση, προκύπτει κι ένα άλλο ερώτημα, αγαπητοί συνάδελφοι.
Το ερώτημα, το οποίο προκύπτει είναι: Η νόθευση έγινε από Υπουργό κατά την άσκηση-εκτέλεση των καθηκόντων του ή όχι; Σε περίπτωση που κριθεί ότι πράγματι η νόθευση έγινε από Υπουργό κατά την άσκηση των καθηκόντων του ως Υπουργού, τότε η υπόθεση –αντιλαμβάνεστε- οδηγείται στο ειδικό δικαστήριο. 
Αντίθετα, αν κριθεί ότι η νόθευση έγινε επ’ ευκαιρία των καθηκόντων του, η υπόθεση οδηγείται στα ποινικά δικαστήρια. Αυτή είναι μια πρώτη παρατήρηση.
Η δεύτερη παρατήρηση που έχω να κάνω είναι η εξής και την επικαλέστηκε προηγουμένως ο τέως Υπουργός ο οποίος είπε ότι υπεκλάπη η λίστα και υπονόησε, ή το είπε ευθέως, ότι το προϊόν, λοιπόν, αυτό δεν ήταν νόμιμο και θα δημιουργούσε προβλήματα. Πλανάται πράγματι η άποψη ότι δεν ήταν νόμιμο το άνοιγμα της επίμαχης λίστας όταν έφτασε στην Ελλάδα τη δεύτερη φορά. Και αυτό επειδή, αγαπητοί συνάδελφοι, δεν τηρήθηκαν οι κωδικοί, όπως λέμε, ασφαλείας, οι οποίοι προβλέπονται. Δηλαδή, με άλλα λόγια, κατά το άνοιγμα της επίμαχης λίστας δεν ήταν παρών εκπρόσωπος της Δίωξης Οικονομικού Εγκλήματος της Ελληνικής Αστυνομίας. 
Για να δούμε, όμως, το εξής: Θα μπορούσαμε να δεχτούμε ότι η λίστα Λαγκάρντ δεν άνοιξε στην Ελλάδα, αλλά στη Γαλλία από τους αρμόδιους του Γαλλικού Υπουργείου Οικονομικών και παρουσία Ελλήνων εκπροσώπων των δικαστικών αρχών και του ΣΔΟΕ. Θα μπορούσαμε, λοιπόν, να δεχτούμε ότι οι Γάλλοι έκαναν και τη σχετική παρουσίαση της λίστας στην ελληνική αντιπροσωπεία. Κατά συνέπεια, λοιπόν, το ερώτημα αυτό το οποίο πλανάται ότι δεν ήταν νόμιμο το άνοιγμα της επίμαχης λίστας, νομίζω ότι απαντάται με αυτό που μόλις τώρα σας ανέφερα.
Πάντως, όπως και αν έχει το θέμα, κύριε Πρόεδρε και αγαπητοί συνάδελφοι, αν ο κ. Παπακωνσταντίνου γνωρίζει ποιος διέπραξε την αξιόποινη πράξη της νόθευσης, οφείλει να σπεύσει να ενημερώσει τον αρμόδιο εισαγγελέα, ώστε να καταστεί δυνατή η δίωξη του δράστη. Σε αντίθετη περίπτωση ο τέως Υπουργός Οικονομικών διαπράττει και το αυτόφωρο αδίκημα της υπόθαλψης εγκληματία, σύμφωνα με το άρθρο 231 του Ποινικού Κώδικα. 
Τώρα, η νόθευση, κύριε Πρόεδρε, για να στοιχειοθετηθεί, δηλαδή, το έγκλημα της πλαστογραφίας, δεν απαιτεί μόνο αυτή καθαυτή την παρέμβαση διά της οποίας αλλοιώνεται η αποδεικτική ή δηλωτική ισχύς του εγγράφου, αλλά και η ασυμφωνία του προκύπτοντος περιεχομένου του εγγράφου με τη βούληση του φερομένου ως εκδότη του, πράγμα το οποίο εδώ συνέβη
Άρα, λοιπόν, περισσότερο από ποτέ παρίσταται ως αναγκαία η πρότασή μας, κατ’ άρθρον 154 του Κανονισμού της Βουλής, να ασκηθεί δίωξη κατά του κ. Παπακωνσταντίνου για τα αδικήματα της νόθευσης εγγράφου, κατ’ άρθρον 242 παράγραφοι 2 και 3 του Ποινικού Κώδικα, και της παράβασης καθήκοντος, κατ’ άρθρον 259 του Ποινικού Κώδικα, προκειμένου, κύριε Πρόεδρε -και τελειώνω με αυτό- να αποσεισθούν, αν αποσεισθούν, οι ενδείξεις ενοχής του, οι οποίες στηρίζονται στο αναμφισβήτητο γεγονός ότι είχε τόσο τη δυνατότητα όσο και το κίνητρο να προβεί σε μια τέτοια ενέργεια καθιστώντας έτσι τη συγκεκριμένη συμπεριφορά του ερευνητέα κατά το νόμο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μπορώ να έχω το λόγο επί του Κανονισμού;","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"37484"," Ορίστε, παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ακούστε, με βάση το τι αποφάσισε το Προεδρείο και το έθεσε στο Σώμα εφαρμόζουμε τις διατάξεις του Κανονισμού, το άρθρο 137 παράγραφος 2. Ο κ. Καμμένος τοποθετούμενος επεσήμανε ότι σύμφωνα με τη ρύθμιση αυτή η γενικευμένη συζήτηση ολοκληρώνεται υποχρεωτικά μέσα σε δύο το πολύ συνεδριάσεις. Θέσαμε, λοιπόν, το θέμα, ότι θα πρέπει κατά την άποψή μας να γίνουν δύο συνεδριάσεις. Αποδεικνύεται από την κατάσταση των ομιλητών, οι οποίοι έχουν προταθεί και έχουν γραφτεί, ότι είναι ογδόντα δύο. Δεν υπάρχει περίπτωση να ολοκληρωθεί και να μιλήσουν σε μία συνεδρίαση. 
Το δεύτερο στοιχείο, είναι ότι το ίδιο το άρθρο 137 του Κανονισμού παραπέμπει στο άρθρο 136, που εκεί ρυθμίζεται και το θέμα της δευτερολογίας. Άρα, λοιπόν, θέλουμε να εφαρμόσετε τον Κανονισμό. Δηλαδή, όσον αφορά της δευτερολογίες δεν μπορείτε εκ του Κανονισμού να τις απαγορεύσετε να γίνουν. 
Επίσης, περί αυτού που λέτε ότι η ψηφοφορία θα είναι επτά η ώρα, εμάς μας βρίσκει αντίθετους. Και σας καλούμε και επαναφέρουμε το αίτημα και το Σώμα να αποφανθεί να γίνει η συζήτηση σε δύο συνεδριάσεις και να ολοκληρωθεί με τη συμμετοχή όλων των συναδέλφων προκειμένου να προχωρήσουμε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37485"," Το αίτημά σας ακούστηκε. Δεν τα είπε αυτά, βέβαια, ο κ. Μελάς που είναι ο εκπρόσωπός σας στη Διάσκεψη των Προέδρων η οποία αποφάσισε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Το είπε ο κ. Καμμένος μιλώντας στην Ολομέλεια. Το έθεσε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37486"," Τον άκουσα τον κ. Καμμένο, όπως άκουσα και τον κ. Μελά, εκπρόσωπο των Ανεξάρτητων Ελλήνων στη Διάσκεψη των Προέδρων. 
Το λόγο έχει ο κ. Μανώλης Γλέζος, Βουλευτής του ΣΥΡΙΖΑ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37487"," Αγαπητέ Πρόεδρε, Βουλευτές και Βουλευτίνες του ελληνικού Κοινοβουλίου, ομολογώ ότι βρίσκομαι σε μία πάρα πολύ μεγάλη -πώς να το πω;- ειδική κατάσταση. Οι φωνασκίες που ακούστηκαν το πρωί εδώ, συνοδευόμενες και από ορισμένες φράσεις ανεπίτρεπτες εντελώς για το ελληνικό Κοινοβούλιο, με έχουν θέσει σε έναν προβληματισμό. Τελικά, τι ρόλο παίζουμε εδώ; Και θα ήθελα να πω και κάτι άλλο. Σκεφθείτε τι λέει ο λαός για εμάς, για τη Βουλή. Αυτό μονάχα σας λέω. 
Θα ήθελα να θέσω και ένα ιδιαίτερο σημείο. Οι φωνασκίες δεν αφορούσαν μονάχα διαμαρτυρίες για εκείνο που έλεγε κάποιος άλλος, αλλά υποκαθιστούσαν το ίδιο το Προεδρείο. Είναι ένας ολισθηρός δρόμος, γιατί έλεγαν ως Πρόεδροι του Κοινοβουλίου τι πρέπει να κάνει ο ομιλητής. Το ένα είναι αυτό. 
Το δεύτερο είναι ότι το 1989 –δεν ήμουν Βουλευτής τότε- είχα αντιταχθεί σφόδρα στην παραπομπή του τότε Προέδρου του ΠΑΣΟΚ, του Ανδρέα Παπανδρέου, σε δικαστήρια για να δικαστεί, διότι θεώρησα ότι δεν μπορεί να ποινικοποιείται η πολιτική ζωή της χώρας. 
Σήμερα γιατί και πώς συνάδει να υποστηρίζω ότι πρέπει να γίνει εξέταση;
Θα ήθελα, σας παρακαλώ, να παρακολουθήσετε το εξής. Δεν είμαι –και δεν μπορεί να είναι κανένας από μας- ούτε ανακριτής ούτε δικαστής. Δυστυχώς, η μεγαλύτερη από τις παραβιάσεις του Συντάγματος είναι ότι αυτό το Σώμα κάνει νομοθετική εργασία, ασκεί δικαστική εξουσία, ασκεί εκτελεστική εξουσία και κυβερνάει. Κάνει τα πάντα. Αυτό δεν μας ενδιαφέρει. Δεν το λογαριάζουμε. Δεν το υπολογίζουμε. Επιμένουμε να παίζουμε το ρόλο του δικαστή. Αυτό είναι ένα από τα πιο σοβαρά θέματα. 
Γιατί, όμως, τώρα δέχομαι ότι πρέπει οπωσδήποτε να εξεταστούν αυτοί για τους οποίους υποψιαζόμαστε ότι μπορεί να έχουν μία ανάμειξη γύρω από το θέμα της λίστας Λαγκάρντ; 
Και τη λίστα Λαγκάρντ, φυσικά, ούτε καν τη διάβασαν και δεν αναρωτήθηκαν εκείνο το «Λαγκάρντ» τι σημαίνει. Σας θυμίζω το avant-garde, σας θυμίζω ορισμένες άλλες τέτοιες λέξεις. Σημαίνει ότι πρέπει να βλέπεις, είσαι στη σκοπιά και πρέπει να βλέπεις τι γίνεται. Ούτε αυτό το είδαν. 
Έτσι, είναι φανερά τα ολισθήματα στα οποία έχουν οδηγηθεί, όπως στη μη αξιοποίηση, η οποία μπορεί να είναι δόλια, μπορεί να είναι κακή –ας μην είναι δόλια- μπορεί να είναι από αμέλεια, μπορεί να είναι απόκρυψη, μπορεί να είναι αλλοίωση. 
Η μη πρωτοκόλλησή της, πάντως, δημιουργεί ένα πρόβλημα. Το πρωτοφανές που άκουσα σήμερα από τον ομιλητή κ. Παπακωνσταντίνου ήταν το «αν την πρωτοκολλούσαμε, θα έβγαινε σε φέιγ βολάν». Είπε «γιατί δεν βγήκε σε φέιγ βολάν η λίστα του Λίχτενσταϊν και η λίστα του Λουξεμβούργου; Γιατί δεν βγήκαν αυτές σε φέιγ βολάν;».
Καθαρός ουρανός, αστραπές δεν φοβάται. Περίμενα από τον Ευάγγελο Βενιζέλο να πει, «τίθεμαι στη διάθεση της ανακριτικής και οποιασδήποτε προκαταρκτικής εξέτασης». 
Εμείς στην Κατοχή δεν κρύβαμε τον αγώνα που κάναμε απέναντι στον κατακτητή. Ναι, δεν θα το ξεχάσω. Είμαι ΕΠΟΝίτης και κάνω αγώνα για τη λευτεριά της πατρίδας. Γιατί δεν βγαίνει να πει «Έχετε υποψίες για μένα; Δέχομαι να περάσω απ’ όλες τις διαδικασίες». Αυτό περίμενα από τον Ευάγγελο Βενιζέλο και δεν το έκανε.
Θέλω ειδικά να σημειώσω ότι δεν πρέπει να διολισθήσουμε στο ότι το κύριο θέμα είναι η απαίτηση του λαού να τιμωρηθούν οι ένοχοι και να επιστραφούν τα αρπαγμένα. Είναι σημαντικό θέμα, αλλά αν δεν συνοδεύεται και από τη δημιουργία θεσμών που δεν θα επιτρέπουν στο μέλλον παρόμοια ανοσιουργήματα, τότε είναι μηδέν. Οι θεσμοί πρέπει να κατοχυρωθούν. 
Επίσης, δεν πρέπει να ξεχνάμε ότι το κύριο θέμα αφορά την κρίση, την οποία δεν προκάλεσε ο ελληνικός, δεν τη δημιούργησε και δεν την τροφοδοτεί. Αυτό να μην το ξεχνάμε. 
Από την αρχή λέμε ότι φταίει η τρικομματική Κυβέρνηση και πρέπει να παραιτηθεί. Πότε θα αναλάβει επιτέλους τις ευθύνες της; Πρέπει -αν είναι εδώ κανείς να ακούσει, αλλά δεν είναι, φωνή βοώντος εν τη ερήμω- να παραιτηθείτε. Αυτό ζητάμε και αυτό ζητάει ο ελληνικός λαός.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΝΩΛΗΣ ΓΛΕΖΟΣ",143
"37488"," Το λόγο έχει ο Βουλευτής του ΠΑΣΟΚ κ. Δημήτριος Κρεμαστινός.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37489"," Κύριε Πρόεδρε, κυρίες και κύριοι Βουλευτές, διαδέχομαι στο Βήμα ένα ιστορικό πρόσωπο, το Μανώλη Γλέζο, και αυτό αυξάνει περισσότερο τις ευθύνες μου για αυτά που θα πω.
Δεν γνωρίζω κανένα Κοινοβούλιο στον κόσμο –αν το ξέρετε, να μου το πείτε- που να παραπέμπει σε μια συνεδρίαση μαζικά δύο Πρωθυπουργούς, έναν αρχηγό μεγάλου κόμματος και, βεβαίως, έναν πρώην Υπουργό Οικονομικών. 
Δεν γνωρίζω επίσης πώς θα δουν οι Ευρωπαίοι και οι Αμερικανοί, ο κ. Ομπάμα, το γεγονός πως έναν άνθρωπο που αυτή η Βουλή, με διακόσιους πενήντα περίπου Βουλευτές, τον κάλεσε σε μια δύσκολη στιγμή να βοηθήσει τη χώρα, γιατί είχε διασυνδέσεις στους κύκλους που έπαιρναν τις μεγάλες αποφάσεις, τον ίδιο άνθρωπο η ίδια Βουλή να τον παραπέμπει μέσα σε έξι μήνες για παράβαση καθήκοντος. Αυτά νομίζω ότι είναι πρωτοφανή και εκθέτουν τη χώρα μας διεθνώς. 
Και μιας που ο κ. Γλέζος μίλησε για το 1989 και έτυχε τότε να ζήσω από κοντά τα γεγονότα, δίπλα στον Ανδρέα Παπανδρέου, είμαι υποχρεωμένος να πω ότι το 1989 έπρεπε να είχε διδάξει τον πολιτικό κόσμο και τη Βουλή ορισμένα πράγματα. 
Το πρώτο είναι τα συμπεράσματα των πρωταγωνιστών εκείνων των γεγονότων. Όλοι είπαν μετά «Βιαστήκαμε. Έπρεπε να είχαμε περισσότερες αποδείξεις για να ανοίξουμε το δρόμο του ειδικού δικαστηρίου». Ξέρετε δε ποια ήταν η μεγαλύτερη συνεισφορά σε αυτή την ιστορία του Ανδρέα Παπανδρέου, με τα τεράστια προβλήματα υγείας-ζωής που αντιμετώπιζε; 
Το 1993 ήταν πια πανίσχυρος στην εξουσία, με το 48% του ελληνικού λαού. Οι συνεργάτες του του έλεγαν ότι πρέπει να στείλει τους πολιτικούς του αντιπάλους στο ειδικό δικαστήριο, με το αιτιολογικό ότι αν δεν τους στείλει, αυτό θα σήμαινε ότι η αθώωσή του ήταν προϊόν συναλλαγής. Σας υπενθυμίζω ότι αθωώθηκε με μια ψήφο. Επτά προς έξι. Θα μπορούσε δηλαδή να είχε καταδικαστεί με μία ψήφο. 
Βεβαίως, αυτή η ψήφος ήταν ουσιαστική για τη σωτηρία της δημοκρατίας. Θα είχαμε εθνικό διχασμό. Επακολούθησαν οι εκλογές που τον έφεραν νικητή με 48%. Ο λαός είχε απαντήσει. Αυτός ο άνθρωπος, λοιπόν, παρά τις υποδείξεις των συνεργατών του είπε «όχι, δεν θα συνεχίσω αυτό τον κατήφορο του εθνικού διχασμού».
Σήμερα, λοιπόν, εάν είχαν την πλειοψηφία τα κόμματα που αυτήν τη στιγμή κάνουν προτάσεις να παραπέμψουν τους δύο πρώην Πρωθυπουργούς και τον Αρχηγό της Αξιωματικής Αντιπολίτευσης, θα τους παρέπεμπαν. Θα είχαμε, δηλαδή, ένα νέο ’89. Σκεφθείτε αυτά τα πράγματα.
Θα μου πείτε τώρα ότι μπορεί να τα λέω αυτά για να δικαιολογήσω τη λίστα Λαγκάρντ. Καθόλου. Η λίστα Λαγκάρντ πρέπει να φθάσει στη δικαιοσύνη και να αποδοθεί η δικαιοσύνη. Όμως, να λέμε και να κοιτάμε την αλήθεια κατάματα. Εάν ερχόταν αυτό το cd που ήρθε από τη Γαλλία και δεν είχε την αφαίρεση των τριών ονομάτων, θα συζητούσαμε σήμερα για παραπομπές; Αν, δηλαδή, η λίστα ήταν με τα τρία ονόματα μέσα, κανείς δεν θα μιλούσε σήμερα για παραπομπές.
Όμως, το μεγάλο ερώτημα το οποίο προκύπτει είναι το εξής: Τι απασχολεί σήμερα τον κόσμο; Ξέρετε τι λέει ο κόσμος; Με την άρση του απορρήτου -ας του αναγνωριστεί του κ. Βενιζέλου, κανένας Υπουργός Οικονομικών δεν ήρε το απόρρητο των καταθέσεων των τραπεζών- έχουμε πενήντα τέσσερις χιλιάδες Έλληνες που έβγαλαν λεφτά σε μια δύσκολη στιγμή για τον τόπο στο εξωτερικό.
Πού είναι αυτά τα λεφτά; Τι έχουν κάνει μέχρι σήμερα οι μηχανισμοί του ΣΔΟΕ ή και οι φορολογικοί μηχανισμοί για να έχουν αποτέλεσμα σε αυτό το άνοιγμα, αν θέλετε, των λογαριασμών των τραπεζών; Πού είναι τα αποτελέσματα της λίστας του Λιχτενστάιν, της λίστας των offshore εταιρειών, των ακινήτων στο Λονδίνο, που και αυτό ας το καταλογίσει η Βουλή υπέρ του κ. Βενιζέλου ότι αυτός το έκανε.
Αυτά, λοιπόν, τα τεράστια θέματα που έχουν ανοίξει σήμερα είναι αυτά που μας ενδιαφέρουν πρακτικά, διότι διαφορετικά δεν μπορεί να προχωρήσει η χώρα. Είδατε ότι ο Ομπάμα κάλεσε τα δύο νομοθετικά του Σώματα, Δημοκρατικούς και Ρεπουμπλικάνους, να συνομολογήσουν για να βάλει ισχυρή φορολογία στο μεγάλο κεφάλαιο. Το ίδιο κάνει και ο Ολάντ.
Αντί, λοιπόν, εμείς εδώ να πιέζουμε όλοι μαζί το Υπουργείο Οικονομικών να προχωρήσει προς αυτές τις κατευθύνσεις, εμείς κοιτάμε τον εθνικό διχασμό με όλους τους τρόπους.
Αυτά τα λέω όχι για να πω τούτο, να μη γίνει η οποιαδήποτε δικαστική δίωξη για τη λίστα Λαγκάρντ, αλλά να γίνει με κάποια σοβαρότητα. Θέλουμε να κάνουμε εξεταστικές επιτροπές; Εγώ σας λέω να κάνετε όσες θέλετε. Όμως, είναι δυνατόν να στέλνουμε στο διάδρομο του ειδικού δικαστηρίου δύο πρώην Πρωθυπουργούς και ειδικά τον κ. Παπαδήμο -λόγω της ιδιαιτερότητας που είχε και όχι για κανένα άλλο λόγο- και τον Αρχηγό ενός κόμματος και να ζητάμε συγχρόνως συναίνεση για να πάρουμε αποφάσεις για να μπει η χώρα στο σωστό δρόμο;
Τι θα λένε οι ξένοι; Τι θα πει ο Πρόεδρος Ομπάμα, ο οποίος πιέζει την κ. Λαγκάρντ, το Διεθνές Νομισματικό Ταμείο να χρηματοδοτεί την όλη ιστορία της Ελλάδος για να βγει από αυτήν την κρίση;
Αυτά είναι τα μεγάλα ερωτήματα και αυτός είναι ο προβληματισμός που πρέπει η Βουλή να έχει σήμερα για να μπορέσουμε επιτέλους να βγάλουμε τη χώρα από αυτό το μεγάλο αδιέξοδο που αντιμετωπίζει.
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37490"," Το λόγο έχει η Βουλευτής των Ανεξάρτητων Ελλήνων κ. Χρυσούλα Γιαταγάνα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37491"," Δεν μπορώ να μη χαρακτηρίσω την ομιλία του προηγουμένου συναδέλφου, του κ. Κρεμαστινού, ο οποίος, ανελθών σε αυτό το Βήμα, μας είπε να εξετάσουμε αν πρέπει να γίνει αυτή η εξεταστική, αν πρέπει να συσταθεί αυτή η προκαταρκτική επιτροπή της Βουλής.
Φόβο; Και πάλι φόβο; Μας επέβαλε το εξής: «Υπάρχει καμμία χώρα που να έχει καθίσει στο σκαμνί πρώην Πρωθυπουργούς και Υπουργούς;».
Ναι, ακόμα και τώρα τελευταία το Πακιστάν, κάθισε πρώην Πρωθυπουργό στο σκαμνί και άλλους δεκαπέντε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37492"," Δεν είπα αυτό.","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37493"," Μιλήσατε και δεν σας διέκοψα. Σας απαντώ και μη με διακόπτετε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37494"," Μην αλλάζετε, όμως, αυτά τα οποία είπα!","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37495"," Ακούσαμε όλοι τι είπατε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37496"," Συνεχίστε, κυρία Γιαταγάνα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37497"," Κύριε Πρόεδρε, αν με διακόπτει ο συνάδελφος, να μην υπολογίζεται στο χρόνο μου!","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37498"," Παρακαλώ, συνεχίστε απερίσπαστη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37499"," Τι μας είπε, λοιπόν; Κάθονται, λέει, ποτέ Πρωθυπουργοί και Υπουργοί στο σκαμνί; Ναι, όταν κάνουν τις πράξεις που ετελέσθησαν εδώ, θα κάτσουν και θα δικαστούν, όπως κάθεται και ο απλός πολίτης, διότι εδώ, σ’ αυτό το κράτος, υπάρχει Σύνταγμα. Υπάρχει ένα Σύνταγμα, το οποίο εσείς βέβαια το έχετε κάνει κουρελόχαρτο. Υπάρχει, όμως και ένα Σύνταγμα, που ενώ ευαγγελίζεται την αρχή της ισότητας στο άρθρο 4, ενώ ευαγγελίζεται την αρχή του σεβασμού της αξιοπρέπειας του ανθρώπου στο άρθρο 2, έρχεται στο άρθρο 86, το οποίο είναι κατασκεύασμα των δικών σας κυβερνήσεων ΠΑΣΟΚ και Νέας Δημοκρατίας και μας λέει ότι δεν είναι όλοι οι Έλληνες ίδιοι και ότι οι κυβερνώντες δεν πρέπει ποτέ να κάθονται στο σκαμνί! 
Αυτό μας είπε τώρα προ ολίγου ο συνάδελφος, ότι δεν πρέπει να λογοδοτούν ποτέ!  Όταν ένας άνθρωπος δεν έχει να πληρώσει τους βαρύτατους φόρους που του επέβαλε αυτή η άθλια Κυβέρνηση, τους βαρύτατους φόρους που αύξησε με το τελευταίο φορολογικό νομοσχέδιο που έφερε εδώ –8.000 ευρώ, 10.000 ευρώ φόρους- τον πηγαίνουν φυλακή! Όμως, αυτοί που έκλεψαν, αυτοί που τους κάλυψαν για τα εκατομμύρια που έβγαλαν στο εξωτερικό, αυτοί δεν πρέπει να ελέγχονται!  
Αυτά που μας είπε ο κ. Κρεμαστινός, ήρθαν εδώ να τα επιβάλουν και οι ξένες δυνάμεις κατοχής. Ήρθε ο κ. Ράιχενμπαχ και ο Αμερικανός πρέσβης χθες εδώ και επισκέφθηκαν τη Βουλή. Εγώ δεν θεωρώ καθόλου τυχαία την επίσκεψή τους χθες. Αυτό ήρθαν να μας πουν, δηλαδή «προσέξτε τι θα κάνετε». Είναι προστατευόμενα είδη ο κ. Παπανδρέου και ο κ. Βενιζέλος! «Είναι προστατευόμενα από εμάς είδη», αυτό μας είπαν! 
Για να δούμε, όμως, εμείς τώρα τι πράξεις τελέστηκαν εδώ και θα δούμε αν αυτοί οι κύριοι τις τέλεσαν αυτές τις πράξεις! Εγώ σαν εισαγγελέας έτσι ξεκινούσα. Ποιες πράξεις τελέστηκαν σχετικά με τη λίστα Λαγκάρντ; Μαθαίνει ο κ. Παπακωνσταντίνου από τον κ. Μπίκα, τον τότε διοικητή της ΕΥΠ, ότι υπάρχει μία λίστα που τη διαθέτουν οι Γάλλοι –έχουν έρθει σε συνεννόηση- η οποία έχει μεγάλους φοροφυγάδες. Μεγάλους φοροφυγάδες! Όχι αυτούς που έβγαλαν τα λίγα χρήματα που είχαν -10.000, 20.000, 100.000- γιατί φοβήθηκαν! Τους φόβισαν ο κ. Βενιζέλος και ο κ. Παπακωνσταντίνου και αναγκάστηκαν να τα βγάλουν! Μιλάμε γι’ αυτούς που τα έβγαλαν έξω, γιατί ήταν προϊόν μεγάλης φοροδιαφυγής. Και θα δούμε παρακάτω ποιοι ήταν αυτοί!
Έρχεται, λοιπόν, εδώ η λίστα Λαγκάρντ και την παραλαμβάνουν. Αντί να την πρωτοκολλήσει ο κ. Παπακωνσταντίνου, δεν κάνει τίποτα! Ούτε την πρωτοκολλεί ούτε την αξιοποιεί! Τι έπρεπε να κάνει; Έπρεπε αμέσως να την καταχωρίσει στο απόρρητο αρχείο και να τη δώσει στο ΣΔΟΕ, προκειμένου να αξιολογηθούν τα στοιχεία που ήταν μέσα, να γίνει μεγάλος έλεγχος για τη φοροδιαφυγή –αν υπήρχε- και να φροντίσει να εισρεύσουν χρήματα στα ταμεία του κράτους!
Το έκανε; Δεν το έκανε!
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, σε όλους δώσατε δύο λεπτά και θα ήθελα να τα έχω και εγώ στη διάθεσή μου.
Τι γίνεται στη συνέχεια; Έρχεται κάποια στιγμή -υπάρχουν δε επαρκέστατα στοιχεία γι’ αυτά που λέμε μέσα σ’ αυτήν τη δικογραφία- ο κ. Βενιζέλος. Ο κ. Βενιζέλος, λοιπόν, την παραλαμβάνει –την κράτησε οκτώ μήνες ο κ. Παπακωνσταντίνου λες και ήταν ιδιοκτησία του και δεν έκανε καμμία ενέργεια- και την κρατά δεκατέσσερις μήνες, λες και ήταν ιδιωτική του περιουσία! Γιατί την κράτησε, άραγε, ο κ. Βενιζέλος αυτή τη λίστα; Για ποιο λόγο;
Μάλιστα και όταν έφυγε από αυτό το Υπουργείο και πήγε στο ΥΠΕΚΑ, δεν την έδωσε τότε, αλλά αναγκάζεται να την παραδώσει στον κ. Διώτη. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Για να δούμε λοιπόν τώρα, ο πρώην Πρωθυπουργός κ. Παπανδρέου έχει ευθύνες για όλα αυτά που συνέβησαν; Και, βέβαια, έχει ευθύνες. Ο κ. Παπανδρέου γνώριζε πάρα πολύ καλά τι συνέβαινε. Γνώριζε ότι υπήρχε η λίστα Λαγκάρντ και ότι την είχε παρακρατήσει ο κ. Βενιζέλος και ο κ. Παπακωνσταντίνου. Και προκύπτει ότι τα γνώριζε, αφού έτσι μας έχει πει ο κ. Παπακωνσταντίνου. Δεν μας το είπε σήμερα, αλλά το έχει πει στην Επιτροπή Θεσμών και Διαφάνειας. Μας είπε ότι ο κ. Παπανδρέου γνώριζε πάρα πολύ καλά ότι υπήρχε η λίστα Λαγκάρντ και ότι τον είχε ενημερώσει εκείνος. Ο κ. Παπανδρέου του είπε «πάρ’ την και προχώρα». Όμως, αυτό του είπε; «Προχώρα»; Δεν του είπε «προχώρα», αλλά του είπε «απέκρυψε αυτά τα στοιχεία, διότι μεταξύ των ονομάτων που εφέροντο ότι έχουν διαπράξει φοροδιαφυγή και έχουν βγάλει στο εξωτερικό χρήματα…","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37500","  Κυρία Γιαταγάνα, σπάσατε ρεκόρ. Έχετε υπερβεί το χρόνο κατά δύο ολόκληρα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37501"," Δυο λεπτά, κύριε Πρόεδρε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37502","  Όχι, δυο λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37503"," Μισό λεπτό, κύριε Πρόεδρε, να ολοκληρώσω για τον κ. Παπανδρέου και θα αφήσω τον κ. Παπαδήμο. 
Ο κ. Παπανδρέου, λοιπόν, πληροφορήθηκε –εμείς το έχουμε πληροφορηθεί από δημοσιεύματα του Τύπου- ότι μεταξύ των ονομάτων που περιέρχονται σ’ αυτήν τη λίστα Λαγκάρντ είναι και η Μαργαρίτα Παπανδρέου, η μητέρα του, η οποία έχει κερδίσει –αυτή η κυρία που δεν έχει εργαστεί ποτέ στη ζωή της- 500.000.000 δολάρια, τα οποία είναι μέσα σ’ αυτή τη λίστα. 
Μ’ αυτές τις σκέψεις, κυρίες και κύριοι συνάδελφοι…","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37504","  Κυρία Γιαταγάνα, ολοκληρώστε, σας παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37505"," Κύριε Πρόεδρε, να μη σας πω για τα αδικήματα...","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37506","  Τι να κάνουμε, κυρία Γιαταγάνα; Υπάρχει χρονικό περιθώριο. Αν σας «έκαιγε» τόσο πολύ αυτό, ας το λέγατε στην αρχή και ας μην το αφήνατε τελευταίο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37507"," Μα, τι να σας έλεγα, κύριε Πρόεδρε; Να σας έλεγα τι λέει το άρθρο 242 του Ποινικού Κώδικα; Να σας πω ότι λέει ότι έχουμε υπεξαγωγή εγγράφων κατά συναυτουργία; Να σας πω ότι ο κ. Παπανδρέου ήταν ηθικός αυτουργός σ’ αυτήν την υπεξαγωγή εγγράφων, για να μη φανεί η μητέρα του;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37508","  Τα είπε και ο κ. Καπερνάρος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37509"," Ή να σας πω, κύριε Πρόεδρε, ότι έχουμε απιστία στην υπηρεσία;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37510","  Θα τα πει και η κ. Χρυσοβελώνη, όταν θα πάρει το λόγο. Όλοι νομικοί είναι.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37511"," Να σας πω και ένα τελευταίο, κύριε Πρόεδρε. 
Επίσης, κύριε Πρόεδρε, να σας πω ότι έχουμε άμεση συνέργεια σε φοροδιαφυγή; Μα, για φοροδιαφυγή πρόκειται. Επομένως, έχουμε παράβαση των άρθρων 242 και 256 του Ποινικού Κώδικα, καθώς και παράβαση τουλάχιστον του άρθρου 18 του ν. 2523/1997.
(Χειροκροτήματα από την πτέρυγα των Ανεξάρτητων Ελλήνων)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"37512"," Κύριε Πρόεδρε, θα ήθελα το λόγο επί προσωπικού.","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37513","  Σε τι συνίσταται το προσωπικό, κύριε Κρεμαστινέ;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37514"," Το προσωπικό θέμα, κύριε Πρόεδρε, συνίσταται στο ότι η κ. Γιαταγάνα είπε –και το ακούει και ο κόσμος από την τηλεόραση- πως είπα πράγματα τα οποία δεν είπα και τα οποία είναι γραμμένα στα Πρακτικά της Βουλής και τα οποία βέβαια μπορεί να διαβάσει ο οποιοσδήποτε.","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37515","  Πείτε, λοιπόν, τι είπε η κ. Γιαταγάνα ότι είπατε, ενώ εσείς δεν το είπατε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37516"," Δεν είπα και δεν θεώρησα ότι είναι κανένας υπεράνω του νόμου, είτε αυτός είναι Πρωθυπουργός είτε ο οποιοσδήποτε. Είπα κάτι απλό: ότι πουθενά στον κόσμο -τουλάχιστον στα κράτη που γνωρίζουμε και όχι στα κράτη της Κεντρικής Αφρικής κ.λπ.- δεν παραπέμπονται χωρίς εξεταστική επιτροπή δύο Πρωθυπουργοί και ένας Αρχηγός κόμματος –επαναλαμβάνω χωρίς εξεταστική επιτροπή- και ένας Υπουργός. Για δε τον Υπουργό, νομίζω ότι υπάρχουν αποχρώσεις ενδείξεις, για τον άλλον φαντασιώσεις.","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37517"," Εντάξει, κύριε Κρεμαστινέ, το διευκρινίσατε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37518"," Και θέλω να πω και να τελειώσω, κύριε Πρόεδρε, ότι όταν αλλάζει κάποιος το πνεύμα της δήλωσης ενός ανθρώπου, δίνεται η εντύπωση ότι η Βουλή –και προφανώς εγώ- προσπαθεί να συγκαλύψει πράγματα τα οποία πρέπει να αποκαλυφθούν. Δηλαδή, συμβαίνει ακριβώς το αντίθετο.","ΔΗΜΗΤΡΙΟΣ ΚΡΕΜΑΣΤΙΝΟΣ",261
"37519","  Δεκτή η διευκρίνιση. 
Το λόγο έχει ο Βουλευτής της Νέας Δημοκρατίας κ. Ανδρέας Κουτσούμπας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"37520"," Κυρίες και κύριοι συνάδελφοι, η σημερινή συνεδρίαση είναι διαφορετική από τις άλλες. Είναι γεγονός ότι σήμερα ένα μεγάλο –περισσότερο από κάθε άλλη φορά- κομμάτι της ελληνικής κοινωνίας παρακολουθεί με ενδιαφέρον τη συνεδρίαση. Πρόκειται για απλούς πολίτες, για ενεργούς πολίτες, με γνώσεις ή όχι επί του θέματος που συζητάμε. 
Έχουμε υποχρέωση όχι μόνο να υπερασπιστούμε με τη στάση μας, τη συμπεριφορά μας το πολιτικό σύστημα, αλλά να το προασπίσουμε κατά τον καλύτερο δυνατό τρόπο. Αυτό θα το κάνουμε αν σήμερα εδώ, σ’ αυτήν την Αίθουσα στο θέμα που συζητάμε πάψουμε να πολιτικολογούμε και συζητήσουμε αυστηρά και νομικά επί του θέματος. Γιατί το σημερινό θέμα -μπορεί να μην είναι όλοι οι συνάδελφοι νομικοί- είναι καθαρά νομικό και πρέπει να δούμε αν πράγματι συντρέχουν οι προϋποθέσεις εκείνες -που μέσα από τις προτάσεις όλων των κομμάτων έρχονται για συζήτηση- να παραπεμφθούν ή όχι τα αναφερόμενα πρόσωπα.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
 Είναι γεγονός, κύριοι συνάδελφοι, ότι υπάρχουν στοιχεία. Εισηγούμαι την ψήφιση της πρότασης της Κοινοβουλευτικής Πλειοψηφίας, της Κυβέρνησης, των τριών κομμάτων που τη στηρίζουν γιατί θεωρούμε, πράγματι, βλέποντας με ειλικρίνεια, με αυστηρότητα, με σύνεση και σωφροσύνη, με καθαρή νομική σκέψη τα πραγματικά γεγονότα ότι μας οδηγούν να πούμε πως υπάρχουν εκείνες οι επαρκείς ενδείξεις, οι σαφείς ενδείξεις που πρέπει να παραπεμφθεί η υπόθεση για περαιτέρω διερεύνηση.
Θα κάνω μία παρένθεση. Δεν ευελπιστώ να πείσω προφανώς κάποιους από τα άλλα κόμματα της Αντιπολίτευσης τα οποία δεν υπογράφουν την πρόταση αλλά επειδή απευθυνόμαστε στον ελληνικό λαό, πρέπει να γνωρίζει ο ελληνικός λαός γιατί ζητάμε μόνο την παραπομπή του κ. Παπακωνσταντίνου για τη διερεύνηση της υπόθεσης. Να μη λένε αυτό που είπε και ο κ. Κρεμαστινός προηγούμενα ότι προσπαθούμε να αποκρύψουμε ή να υποκρύψουμε κάτι άλλο. Όχι. Λέμε ότι με καθαρά νομική σκέψη –και έτσι πρέπει να κάνει και η επιτροπή που θα συσταθεί- να δούμε μόνο εκείνα τα γεγονότα που μας οδηγούν ή όχι στην παραπέρα διερεύνηση της υπόθεσης.
Και ποια είναι εκείνα τα γεγονότα, κυρίες και κύριοι συνάδελφοι; Το 2010, λοιπόν, παραλαμβάνεται αυτό το cd με δύο χιλιάδες εξήντα δύο ονόματα. Αυτό είναι το ένα –και απευθύνομαι στον ελληνικό λαό. Γίνεται αντιγραφή αυτού και στη συνέχεια αυτό το πρωτότυπο cd χάνεται και το αντεγραμμένο δίδεται, μετά από πολύ έλεγχο, στην ελληνική πολιτεία με δύο χιλιάδες πενήντα εννέα ονόματα. 
Τι προκύπτει, λοιπόν; Ο κ. Παπακωνσταντίνου ως υπεύθυνος Υπουργός των Οικονομικών, ως προϊστάμενος, αν θέλετε, των όλων υπηρεσιών ενώ είχε υποχρέωση να το δώσει άμεσα στις αρμόδιες αρχές, δεν το δίνει για έλεγχο, με συνέπεια να έχουμε την περαιτέρω πορεία αυτής της υπόθεσης και να έχει ανάγκη αυτή η υπόθεση για περαιτέρω διερεύνηση. Απλά και ξεκάθαρα.
Αυτές είναι οι πράξεις ή παραλείψεις, αυτά πρέπει να πούμε στον ελληνικό λαό, αυτά είναι τα πραγματικά γεγονότα, τα πραγματικά συμβάντα τα οποία θεμελιώνουν ένα ποινικό αδίκημα. 
Είναι σαφής παράβαση του άρθρου 42, που λέει «…όποιος υποκρύπτει, νοθεύει κάποιο τέτοιο έγγραφο με πρόθεση…». Πρέπει να το κρατήσετε κι αυτό, διότι ο κ. Παπακωνσταντίνου –και πρέπει να του απαντήσουμε- επικαλέστηκε –που, κατά την άποψή μου, αν θέλετε τεκμηριώνει τις σαθρές και αποχρώσες ενδείξεις, που λέμε εμείς- κακή και λαθεμένη διαχείριση της υπόθεσης. Αυτό ακριβώς, απαντώ στον κ. Παπακωνσταντίνου, είναι που πρέπει να διερευνήσει αυτή η επιτροπή. Αυτό διερευνά η Βουλή, δηλαδή αν αυτή η κακή και λαθεμένη διαχείριση την οποία εσείς συνομολογείτε, υποκρύπτει δόλο, έστω και ενδεχόμενο, όπως λέει το άρθρο 242. Απλά, κυρίες και κύριοι συνάδελφοι.","ΑΝΔΡΕΑΣ ΚΟΥΤΣΟΥΜΠΑΣ",259
"37521"," Άλλα λέτε στην πρόταση. Λέτε για νόθευση, όχι για διαχείριση.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"37522"," Κύριε συνάδελφε, δεν υπάρχει δυνατότητα τώρα για διάλογο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37523"," Για νόθευση μιλάω. Τι λέει το 242; Θα σας το διαβάσω. Παράγραφος 2: «…με πρόθεση νοθεύει, καταστρέφει, βλάπτει ή υπεξάγει έγγραφο που του εμπιστεύτηκαν…». Αυτά δεν λέει το 242; Ανοίξτε αν θέλετε τον Κώδικα να το διαβάσετε.
Πάω και σε ένα άλλο θέμα, γιατί, όπως είπα στην αρχή, με σύνεση και σωφροσύνη θα αποφασίσουμε. Να υπάρχει το τεκμήριο της αθωότητας. Και δεν το αφαιρούν και από τον κ. Παπακωνσταντίνου. Είμαι σίγουρος ότι τα μέλη της επιτροπής θα τηρήσουν αυτήν τη βασική αρχή του ποινικού δικονομικού συστήματος, ότι πάνω απ’ όλα είναι το τεκμήριο της αθωότητος. Με σύνεση και σωφροσύνη θα απαντήσουμε. Θα δώσουμε απάντηση στον ελληνικό λαό, για να διαφυλάξουμε όχι μόνο τη δική μας αξιοπιστία, αλλά και το πολιτικό σύστημα, τη δημοκρατία και να βάλουμε τέλος σε όλες αυτές τις υποθέσεις.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΚΟΥΤΣΟΥΜΠΑΣ",259
"37524"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και τρεις εκπαιδευτικοί συνοδοί τους από το 2ο Γυμνάσιο Πύργου, 2ο Τμήμα.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Αρβανίτης. 
Ο χρόνος όπως γνωρίζετε, κύριε Αρβανίτη, είναι πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37525"," Κύριε Πρόεδρε, παρακαλώ θερμώς να επιδειχθεί και σε εμένα η ίδια εύνοια, την οποία επέδειξε και ο προκάτοχός σας προς την κ. Γιαταγάνα.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"37526"," Εύνοια όχι, ανοχή όμως, ναι.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37527"," Θα ήθελα, προκειμένου να αναπτύξω την υπόθεση, τουλάχιστον ένα τετράωρο. Θα πω ουσιώδεις κουβέντες.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"37528"," Αρχίστε την ομιλία σας και το Προεδρείο θα δείξει ανοχή για εύλογο χρόνο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37529"," Ευχαριστώ πάρα πολύ.
Κυρίες και κύριοι Βουλευτές, επί τριάντα δύο χρόνια ασκώ την ποινική δικηγορία και αυτό σε συνδυασμό με το γεγονός ότι θήτευσα επί τετράμηνο περίπου στη σχολή, κατ’ εμέ, που λέγεται Επιτροπή Θεσμών και Διαφάνειας, με έκανε να καταλήξω σε ορισμένα συμπεράσματα. 
Εγώ θα ανατρέψω αυτό το θέσφατο, το τεκμήριο της αθωότητας. Εδώ ειδικά, in concreto υπάρχει τεκμήριο ενοχής και των τεσσάρων. Αλλά πέραν των τεσσάρων υπάρχει τεκμήριο ενοχής και άλλων, μη πολιτικών. Διότι έχουμε σύμπλεγμα δραστών και επίσης έχουμε συρροή εγκλημάτων, όπου βεβαίως είναι δυνατόν σύμφωνα με το Ποινικό Δίκαιο να συρρέουν εγκλήματα. Εμπλέκονται, λοιπόν, και μη πολιτικοί. 
Εγώ έχω καταλήξει στο ότι εκτός από τις κατηγορίες που επιβαρύνουν τους τέσσερις συγκεκριμένους παραπεμπόμενους στην προανακριτική επιτροπή, έχουμε και τις εξής παραβάσεις: παράβαση καθήκοντος, κατάχρηση εξουσίας, υπεξαγωγή εγγράφου, υπεξαίρεση –το τόνισε και ο κ. Κασιδιάρης, ο Βουλευτής της Χρυσής Αυγής- διότι ο κ. Παπακωνσταντίνου ειρήσθω εν παρόδω ήταν ο τελευταίος, από ό,τι προέκυψε από την ακρόαση που κάναμε στην Επιτροπή Θεσμών και Διαφάνειας, ο οποίος κράτησε στα χέρια του το cd. Από εκεί και πέρα παρήχθησαν σωρεία από στικάκια, τα οποία είναι δυνατόν να αγοραστούν και στα περίπτερα ακόμη. Γιατί αυτό το cd μετατράπηκε σε στικάκι; Δεν μπορώ να το καταλάβω. Πού είναι αυτό το πρώτο cd, το οποίο πειράχτηκε και έγινε στικάκι και μοιράστηκε σε πολλούς και ποικίλους; 
Δεν εξήγησε ο κ. Παπακωνσταντίνου, βέβαια, ορισμένα πράγματα τα οποία είναι εξαιρετικά ουσιώδη και τα οποία δεν μας έπεισαν τότε στην επιτροπή. Γι’ αυτό πολύ καλά ανέφερε τότε ο κ. Δημαράς ότι όσοι παρήλασαν από εκεί, δεν ανέφεραν κάτι το συγκεκριμένο. Δεν είπαν κάτι το συγκεκριμένο, όλοι ως ανεύθυνοι. Είναι παρών εδώ ο αξιότιμος πρώην Πρόεδρος της Βουλής, ο κ. Κακλαμάνης, ο οποίος έχει την αυτή πιστεύω εντύπωση. 
Θέλω να πω, χωρίς να θεωρηθεί ότι περιαυτολογώ, πως ήμουν εκείνος –και αυτό μπορείτε να το διαβάσετε στις σελίδες 17, 18 και 35 των πρακτικών της συνεδρίασης στις 19 Δεκεμβρίου- που ζήτησα τρεις φορές τη σύσταση προκαταρκτικής επιτροπής. Και αυτό διότι είχα δει ήδη ότι δεν ήταν δυνατόν πλέον να εμπαιζόμεθα. Όσοι παρήλασαν από αυτήν την εξέχουσα επιτροπή, από αυτήν την κορυφαία επιτροπή της Βουλής των Ελλήνων, παρήλασαν με έναν και μόνο σκοπό: να την εμπαίξουν. Είχαν ψυχολογία κατηγορουμένου. Το γνωρίζει αυτό ο κ. Κακλαμάνης. Το είχα εντοπίσει και το είχα επισημάνει τότε. Είχαν ψυχολογία μάρτυρα που ήθελε να αποκρύψει. Είχαν όλοι ψυχολογία ψευδομαρτύρων. Και θυμάμαι αυτό το χαρακτηριστικό στον κ. Διώτη, ο οποίος είχε συνεχώς ένα μαντήλι πάνινο και σφούγγιζε τον ιδρώτα του. Ζέστη δεν έκανε. Ήταν θαυμάσιες οι συνθήκες στην αίθουσα όπου συνεδρίαζε η Επιτροπή Θεσμών και Διαφάνειας. 
Είπα ειδικά στον κ. Παπακωνσταντίνου ότι έπρεπε να είχε πρωτοκολλήσει το συνοδευτικό έγγραφο που ήρθε από τη Γαλλία. Και πέραν αυτού, του είπα ότι σύμφωνα με τον Κώδικα Διοικητικής Διαδικασίας και συγκεκριμένα με το άρθρο 12, θα πρέπει αμελητί να πρωτοκολληθεί. Μας επικαλέστηκε προηγουμένως το απόρρητο, γιατί δεν μπορούσε να πρωτοκολληθεί σε ένα κοινό βιβλίο. 
Δεν τηρεί πρωτόκολλα απορρήτων το Υπουργείο Οικονομικών; Αν είναι δυνατόν! Βεβαίως, δεν ήταν απάντηση αυτή. 
Εν συνεχεία τον ρώτησα για ποιο λόγο δεν επικαλέστηκε ποτέ την απόφαση 38 του Διεθνούς Δικαστηρίου, που θα μπορούσε να χρησιμοποιηθεί και από εμάς τους Έλληνες, όπως χρησιμοποιήθηκε από άλλες χώρες, Αργεντινή, Ισημερινό και Παναμά.
Και μου απήντησε: «Εγώ δεν γνωρίζω τέτοια απόφαση. Εγώ δεν είμαι νομικός. Δεν μπορώ να εκφραστώ». Λέω: «Δεν γνωρίζατε την απόφαση αυτή;». Σελίς 121 των Πρακτικών, όταν εξετάζαμε τον κ. Παπακωνσταντίνου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. Είναι πάρα πολλά. Τι να πρωτομαζέψω; Αν είναι δυνατόν. Θα καταλήξω στο τελικό συμπέρασμα.
Και του είπα εγώ: «Αν υπάρχει κάποιος νομικός σύμβουλός σας, θα έπρεπε να σας τη γνωστοποιήσει, ώστε να θέσουμε και εμείς σε εφαρμογή, πριν βυθιστούμε σε αυτό το τέλμα στο οποίο έχουμε βυθιστεί». «Υπάρχουν άλλα Υπουργεία που είναι αρμόδια να κάνουν κάτι τέτοιο», μου είπε.
Ένα είναι βέβαιο. Τεκμήριο αθωότητος δεν υπάρχει. 
Θέλω να αναφερθώ σε δευτερόλεπτα στον κ. Βενιζέλο, στον Παπαδήμο και στον πρώην Πρωθυπουργό. Είναι συνένοχοι. Υπάρχει ένα σύμπλεγμα δραστών και υπάρχει οπωσδήποτε και συρροή εγκλημάτων, όπου μπορούν αυτά να συρρέουν. 
Ο κ. Διώτης δεν είναι πολιτικός, αλλά οπωσδήποτε εμπλέκεται. Εγώ τουλάχιστον εκεί κατέληξα.
Ο κ. Βενιζέλος για τη χρήση που έκαναν της λίστας άλλα ευρωπαϊκά κράτη ξέρετε τι μου απήντησε; Έχω εδώ τα πρακτικά. Μου απήντησε: «Εγώ δεν γνωρίζω κάτι τέτοιο». Δεν ήξερε δηλαδή ότι η Ισπανία, η Αγγλία και η Γερμανία, πιθανώς και η Ιταλία είχαν γεμίσει τα ταμεία τους με δισεκατομμύρια από τη χρήση αυτής της λίστας;
Επί τη ευκαιρία, θέλω να πω γι’ αυτούς τους νομικούς, οι οποίοι ισχυρίζονται ότι δεν έχει αποδεικτική ισχύ ένα αποδεικτικό μέσο το οποίο ελήφθη παρανόμως και είναι προϊόν εγκλήματος: Δεν ελήφθη, κύριοι, παρανόμως. Ο Φαλτσιάνι το έκλεψε, το υπεξήρεσε. Έχει καλώς. Το έδωσε όμως στη Γαλλία και έρχεται με διαβιβαστικό έγγραφο από το γαλλικό κράτος στο ελληνικό κράτος. Από κει και πέρα έχει απόλυτη αποδεικτική ισχύ, γιατί ήρθε από το ένα κράτος στο άλλο. Κι ας αφήσουν αυτά που ξέρουν περί ελλείψεως αποδεικτικής ισχύος, αυτά που είπε ο κ. Διώτης ως πρόσχημα στον κ. Βενιζέλο τον Αύγουστο του 2011.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"37530"," Κύριε συνάδελφε, μη δημιουργήσουμε νέο ρεκόρ παράβασης του χρόνου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37531"," Τελείωσα, κύριε Πρόεδρε. Είστε ευγενέστατος. Σας ευχαριστώ θερμότατα.
Σας υπενθυμίζω τι είπε ο Παπαδήμος, αυτός ο απεσταλμένος του Ροκφέλερ που παρίστανε τον Πρωθυπουργό της Ελλάδας επί τετράμηνο. Είπε στις 11 Απριλίου, ημέρα Μ. Τετάρτη, όταν διελύθη η Βουλή και έβγαλε κάποιο διάγγελμα, ότι η ευημερία αυτών των χρόνων ήταν επίπλαστη. Τι ρόλο έπαιζε ο κ. Παπαδήμος σε αυτήν την επίπλαστη ευημερία, δηλαδή την παγίδα; Παγιδεύτηκε ο ελληνικός λαός και ετόλμησε να το ομολογήσει. Αυτό είναι το θέμα. Συνεπώς για μένα πρέπει οπωσδήποτε ο κύριος αυτός να παραπεμφθεί στην προκαταρκτική επιτροπή.
Όσον αφορά στον Πρωθυπουργό της Ελλάδος, τι Πρωθυπουργός της Ελλάδας είναι δυνατόν να είναι, αν δεν είναι ενημερωμένος επί αυτών των θεμάτων που είναι ζωτικότατα για το έθνος και το λαό μας;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"37532"," Κλείστε αυτό το θέμα. Θα έχουμε αντιδράσεις.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37533"," Σας ευχαριστώ.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"37534"," Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Αγροτικής Ανάπτυξης και Τροφίμων: «Συμφωνία μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και της Γενικής Διοίκησης Επιθεώρησης Ποιότητας, Ελέγχου και Καραντίνας της Λαϊκής Δημοκρατίας της Κίνας για τη συνεργασία σε θέματα ποιότητας, υγιεινής και ασφάλειας αγροτικών προϊόντων και τροφίμων».
Το λόγο έχει ο κ. Μιχαλολιάκος για δεκαπέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37535"," Κύριε Πρόεδρε, κυρίες και κύριοι Βουλευτές, στο επίκεντρο της σημερινής διαδικασίας είναι η περίφημη λίστα Λαγκάρντ, η οποία ασφαλώς δεν είναι η μοναδική λίστα. Θα ήθελα επί του προκειμένου να καταθέσω το εξής απλό ερώτημα, που απορρέει από τον κοινό νου και την κοινή λογική.
Προηγουμένως ελέχθη ότι το ζήτημα είναι νομικό. Όχι, κύριοι. Δεν είναι εδώ αμφιθέατρο της Νομικής Σχολής. Η Βουλή επιτελεί πολιτικό έργο και θα πρέπει κάποια πράγματα να βρίσκονται και πέραν μίας δικολαβίστικης, θα έλεγα, ερμηνείας των πραγμάτων.
Στην περίφημη λοιπόν αυτή λίστα Λαγκάρντ υπάρχουν δύο χιλιάδες εξήντα δύο, τα οποία έγιναν δύο χιλιάδες πενήντα εννέα, ονόματα επωνύμων καταθέσεων στην ελβετική τράπεζα HSBC. Εδώ τίθεται το εξής ερώτημα: Οι καταθέσεις αυτές συνοδεύονται από «πόθεν έσχες» στην εν λόγω τράπεζα; Πήγαν κατευθείαν με βαλίτσες στην Ελβετία ή μήπως πήγαν μέσω ελληνικών τραπεζών; Ποια είναι η ευθύνη των ελληνικών τραπεζών, εάν κάποιος έβγαλε κεφάλαια στο εξωτερικό τα οποία ενδεχομένως ήταν προϊόντα παράνομων ενεργειών, δηλαδή «ξέπλυμα μαύρου χρήματος»; 
Στο σημείο αυτό έρχονται κάποιοι «έγκυροι» νομικοί -και θα εξηγήσω τη σκοπιμότητα των ισχυρισμών τους- οι οποίοι λένε ότι δεν έχουν παραγραφεί τα αδικήματα αυτά, διότι δεν έγιναν δύο Σύνοδοι της Βουλής. «Φάντασμα» ήταν επιτέλους οι εκλογές της 6ης  Μαΐου; Οι περισσότεροι από μας εδώ ορκιστήκαμε Βουλευτές και εκλέξαμε Πρόεδρο. Όχι –λέει- δεν είναι Σύνοδος. Ποια η σκοπιμότητα; Να ικανοποιήσουν το περί δικαίου αίσθημα του λαού ότι γίνεται παραπομπή και στη συνέχεια σε κάποιο άλλο δικαστήριο ή στο ακροατήριο εν τέλει του ειδικού δικαστηρίου, αν προκύψει, να πουν ότι έχουν παραγραφεί και έτσι θα έχουν κερδίσει χρόνο απέναντι στη λαϊκή οργή που υπάρχει αυτήν τη στιγμή ότι δεν αποδίδεται δικαιοσύνη. Είναι δύο χιλιάδες εξήντα δύο ονόματα, από τα οποία ενδεχομένως, πιθανώς, κάποιοι φοροδιέφευγαν και ο κ. Παπακωνσταντίνου διάλεξε –λέει- δειγματοληπτικά είκοσι και τα έδωσε. Οι υπόλοιποι δύο χιλιάδες σαράντα τι ήταν; Ένα κράτος με ένα εκατομμύριο δημόσιους υπαλλήλους δεν μπορεί να ελέγξει τέλος πάντων; Ήταν τόσο δύσκολο; Έπρεπε να μισθώσουμε τη CIA -γιατί μιλήσαμε εδώ για έγγραφα μυστικών υπηρεσιών κ.λπ.- για να δούμε εάν ήταν «καθαρά» τα χρήματα τα οποία κατέθεταν σε μία ξένη τράπεζα επώνυμα πρόσωπα, επώνυμες εταιρείες γνωστών συμφερόντων; 
 Μιας και μιλήσαμε για τη Σύνοδο η οποία προέκυψε από τις εκλογές της 6ης Μαΐου και για το κατά πόσον αυτή είναι νόμιμη, εγώ ως απλός πολίτης, ως κοινός νους, αν θέλετε, πέραν της νομικής, έχω να διαπιστώσω το εξής: ότι περισσότερο κατοχυρώνεται από το Σύνταγμα και από τους νόμους η ατιμωρησία των Υπουργών παρά η εθνική κυριαρχία. Είπαμε ότι το ζήτημα της εθνικής κυριαρχίας με μία ερμηνεία-«λάστιχο» του άρθρου 27 του Συντάγματος δεν υπάρχει πρόβλημα να εκχωρηθεί. Παρ’ όλα αυτά ο νομοθέτης είναι σαφής και γράφει με αστερίσκο ότι το Σύνταγμα της Ελλάδος είναι στη διάθεση του οποιουδήποτε, ότι το παρόν άρθρο θεσπίζεται προκειμένου να αποτελέσει θεμέλιο της ευρωπαϊκής ολοκλήρωσης. Είχε δηλαδή έναν και μοναδικό σκοπό: την πλήρη ένταξη της χώρας μας στην Ευρωπαϊκή Ένωση. Το κατά πόσο βέβαια θα έπρεπε η πλήρης ένταξη της χώρας μας στην Ευρωπαϊκή Ένωση να συνοδεύεται και από εκχώρηση εθνικής κυριαρχίας είναι κάτι άλλο. 
Εμείς ως Χρυσή Αυγή, αν ποτέ έχουμε τη δύναμη, αν το θέλει ο Θεός, αυτό το άρθρο του Συντάγματος θα το αλλάξουμε, θα το καταργήσουμε. Δεν νοείται Σύνταγμα ελεύθερου κράτους το οποίο να προβλέπει εκχώρηση εθνικής κυριαρχίας. Αυτό είναι απαράδεκτο.
Είναι, λοιπόν, πολύ πιο ισχυρός ο νόμος της προστασίας των πολιτικών και συγκεκριμένα των Υπουργών με το νόμο περί ευθύνης Υπουργών από το νόμο της προστασίας της εθνικής κυριαρχίας και των δικαιωμάτων και των αγαθών και του δικαίου του λαού, του κατώτερου μισθού, της συντάξεως. 
Δεν κάνουμε δώρο στους συνταξιούχους αυτά που τους δίναμε. Τα είχαν πληρώσει για χρόνια επί χρόνων.
Τους τα έφαγαν κάποιοι. Τους τα έπαιξαν στο Χρηματιστήριο, με τα περίφημα «τοξικά ομόλογα» και με πολλούς άλλους τρόπους εν τοιαύτη περιπτώσει.
Έχει ευθύνες ο κ. Παπακωνσταντίνου; Είναι προφανές. Κατά την άποψή μου, πήρε μια λίστα, δεν έκανε αυτό που όφειλε να κάνει, όπως δεν το έκαναν και οι υφιστάμενοί του. Έχουν ευθύνες τα υφιστάμενα κλιμάκια; Αυτό θα το κρίνει η δικαιοσύνη. Είναι προφανές ότι έχουν. 
Εγώ πάλι απορώ για την επιλογή των είκοσι ονομάτων. Δεν θα σταθώ στην απαλοιφή. Αυτό θα ερευνηθεί, καθώς και το αν υπήρχε δόλος σ’ αυτό κ.λπ.. 
Είναι γνωστό ότι είχε πλήρη γνώση γι’ αυτό το στικάκι, cd, κ.λπ.. Και επανέρχομαι.  Θα μπορούσαμε να ρωτήσουμε κατευθείαν την τράπεζα HSBC για τα ηλεκτρονικά ίχνη όλων αυτών των καταθέσεων των δύο χιλιάδων εξήντα δύο ατόμων από ποιες τράπεζες ήρθαν. 
Εδώ υπάρχουν και ευθύνες άλλων, ενός ολόκληρου συστήματος. Αν πας σε μια τράπεζα να καταθέσεις ένα μεγάλο ποσό, σου ζητάει το «πόθεν έσχες». Πώς όλα αυτά τα εκατομμύρια έφυγαν από τη χώρα ή κατατέθηκαν κατευθείαν και κανείς δεν ενδιαφέρθηκε από πού προέρχονται; 
Είναι σαφές, λοιπόν, ότι ο κ. Βενιζέλος έχει ευθύνες, όπως είναι σαφές -νομίζω ότι αναφέρθηκε συγκεκριμένη Βουλευτής του ΣΥΡΙΖΑ στο θέμα- ότι είχε πλήρη επίγνωση αυτής της λίστας και ο κ. Παπανδρέου. 
Όσο για τον κ. Παπαδήμο, ανέλαβε, ως γνωστόν, προκειμένου να περιμαζέψει τα οικονομικά της χώρας. Ένα από τα πιο σπουδαία προβλήματα των οικονομικών της χώρας ήταν η φοροδιαφυγή. Όφειλε επομένως να δει τι γίνεται με τη φοροδιαφυγή. Όφειλε να μάθει για τη λίστα Λαγκάρντ. Είναι και αυτός, κατά την άποψή μου, υπεύθυνος. 
Πιστεύω –επαναλαμβάνω- ότι το ζήτημα δεν είναι νομικό. Πιστεύω ότι με όλη αυτήν τη διαδικασία επιχειρείται να ικανοποιηθεί το περί δικαίου αίσθημα του λαού και νομίζω ότι η όλη ιστορία ίσως εξελίσσεται σε μια επιχείρηση εξαπάτησης αυτού του ίδιου του λαού. 
Η Χρυσή Αυγή εκφράζοντας τις πολιτικές της θέσεις, όπως τις είχε διατυπώσει από την προεκλογική ακόμη περίοδο, θα ψηφίσει υπέρ της παραπομπής και στις τέσσερις κάλπες. Μεγάλη ιστορία αυτή με τις τέσσερις, εφτά, τρεις κάλπες. Νομίζω ότι εξετέθη το πολιτικό σύστημα με όλη αυτήν την ιστορία. Η Χρυσή Αυγή θα ψηφίσει την παραπομπή και των τεσσάρων αλλά και δεκατεσσάρων, αν υπήρχαν, σ’ αυτήν εδώ την Αίθουσα. 
Σας ευχαριστώ. 
(Χειροκροτήματα από την πτέρυγα της Χρυσής Αυγής)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"37536"," Ευχαριστούμε και εμείς.
Ο κ. Νεράντζης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37537"," Κυρίες και κύριοι συνάδελφοι, περίσσεψε η σύγχυση, οι αντεγκλήσεις έχουν κορυφωθεί και οι διαγκωνισμοί στο Κοινοβούλιο, στον Τύπο αλλά και στην τηλεόραση έχουν φτάσει στο απόγειό τους. Δεν είναι μόνον η τραχεία επιφάνεια των γεγονότων, η οποία δημιούργησε αυτήν την περιρρέουσα ατμόσφαιρα. Είναι και κάτι επιπλέον. Είναι το ότι κάποιοι από εμάς -και όχι λίγοι- παραμέρισαν τους οδοδείκτες. Παρέκαμψαν τους πασσάλους εκείνους οι οποίοι ιθύνουν, περιχαρακώνουν το όλο αντικείμενο. Κοινώς, κακοποίησαν κάποιοι τις κοινές παραδοχές. 
Ας δούμε ποιες είναι οι κοινές παραδοχές.
Πρώτον, ευθύνη. Τι είδους ευθύνη έχει ο πολιτικός; Η ευθύνη του πολιτικού είναι ή πολιτική-κοινοβουλευτική ή ποινική. 
Η ποινική περιγράφεται από το νόμο, ο οποίος προσδιορίζει λεπτομερώς τα στοιχεία και της υποκειμενικής υποστάσεως –δόλος, αμέλεια- και της αντικειμενικής που αποτελούν τα γεγονότα. 
Η ποινική ευθύνη καταγιγνώσκεται από τα δικαστήρια, τα οποία επιβάλλουν και τις δέουσες ποινές. 
Η πολιτική ευθύνη είναι κάτι διαφορετικό. Αποτυπώνεται στη συνείδηση της κοινής γνώμης. Την επισημαίνει το Κοινοβούλιο, αλλά τελικώς την αποδίδει το εκλογικό Σώμα, ο λαός, όταν κληθεί στην αμέσως επόμενη φάση.
Ό,τι συνιστά πολιτική ευθύνη δεν είναι αναγκαίως και ποινικώς ενδιαφέρον, ενώ το αντίστροφο συμβαίνει συχνότατα.
Ξεκαθαρίσαμε, λοιπόν, τη διαφορά μεταξύ πολιτικής και ποινικής ευθύνης. 
Πάμε στον καταλογισμό: Το κράτος έχει  άμεσα όργανα, (τη Βουλή, την Κυβέρνηση κ.λπ.). Το κράτος, όμως, έχει και έμμεσα όργανα, όπως είναι οι δημόσιοι υπάλληλοι. Οι σχέσεις μεταξύ των αμέσων και των εμμέσων οργάνων δεν είναι ευθύγραμμα απεριόριστη, δεν είναι άνευ ορίων και άνευ όρων. Ο κάθε υπάλληλος έχει αυτοτελή ευθύνη έναντι του κράτους. Δεν μπορεί να ευθύνεται ο Πρωθυπουργός, παραδείγματος χάριν, για το αδίκημα στο οποίο υποπίπτει ένας δημόσιος υπάλληλος, ούτε ο Υπουργός Εσωτερικών για το αδίκημα το οποίο κάνει π.χ. ο γραμματέας της κοινότητας του πάλαι ποτέ Λιδωρικίου. Δεν γίνονται αυτά και, μάλιστα, όταν πρόκειται περί υπηρεσιών οι οποίες έχουν αυτοτελή δομή, είναι ανεξάρτητες κι έχουν και πολιτική ηγεσία διορισμένη από το ίδιο το κράτος, όπως είναι το ΣΔΟΕ.
Πάμε και σε μία τρίτη παραδοχή. Τις απαριθμώ, για να δούμε τι παραβιάστηκε. Η τρίτη παραδοχή είναι: Τι συζητάμε εδώ; Εδώ συζητάμε πρόταση κατηγορίας. Η άποψή «ας πάμε σε αυτήν την επιτροπή, για να διαπιστώσουμε αν υπάρχουν στοιχεία» σημαίνει ότι δεν έχουμε υποψιαστεί περί τίνος πρόκειται. Πρώτα έχουμε τα στοιχεία και μετά παραπέμπουμε στην επιτροπή. Εάν θέλαμε να μαζέψουμε στοιχεία, δεν έπρεπε να κάνουμε επιτροπή προκριματική, δηλαδή προανακριτική. Έπρεπε να κάνουμε εξεταστική επιτροπή των πραγμάτων. Συμφωνεί, απ’ ό,τι βλέπω, ο κ. Κεγκέρογλου μαζί μου. Θα μαζέψουμε λοιπόν τα στοιχεία και, εάν αυτά ευοδώνουν την ευστάθεια της κατηγορίας, πάμε σε αυτήν.
Η άποψη, λοιπόν, ότι έπρεπε οι ίδιοι οι ενδιαφερόμενοι να πάρουν την πρωτοβουλία και να ζητήσουν να συσταθεί εις βάρος τους προανακριτική επιτροπή, είναι αυτόχρημα αδιανόητη. Και είναι αυτόχρημα αδιανόητη, γιατί τους ζητάμε να αποδεχθούν εκ των προτέρων ότι υπάρχουν αποχρώσες ενδείξεις σε βάρος τους για την τέλεση σοβαρών κακουργηματικών πράξεων και μετά να αποδείξουν ότι δεν είναι έτσι. Αυτό, όμως, σημαίνει μετατόπιση του βάρους αποδείξεως. Αντί η κατηγορία να αποδείξει τη βασιμότητά της, καλούμε τον κατηγορούμενο να αποδείξει ότι είναι αθώος. Πού είναι λοιπόν το τεκμήριο αθωότητας; 
Αφού, λοιπόν, τα ξεκαθαρίσουμε τώρα όλα αυτά, πάμε στην πρόταση.
Η Νέα Δημοκρατία κι εγώ προσωπικά είμαστε υπέρ της συστάσεως επιτροπής για τον κ. Παπακωνσταντίνου, διότι βρήκαμε αποχρώσες ενδείξεις. Δεν έδωσε καμμία επαρκή εξήγηση για το σε ποιον έδωσε αυτό το στικάκι. Το στικάκι αυτό βρέθηκε με τρία ονόματα λιγότερα. Και τα ονόματα αυτά, συμπτωματικά αν θέλετε, ήταν ονόματα συγγενών του. 
Άρα, λοιπόν, να οι αποχρώσες ενδείξεις. Δεν σημαίνει ενοχή. Αυτά θα τα δούμε καθ’ οδόν. Σημαίνει, όμως, ότι μπορεί να παραπεμφθεί.
Πάμε στον Βενιζέλο. Ζητάμε για υπεξαγωγή εγγράφου παραπομπή. Δεν είναι έτσι. Γιατί; Διότι εδώ το συγκεκριμένο έγγραφο δεν έχει αλλοιωθεί, δεν έχει καταστραφεί, δεν έχει γίνει υλική πλαστογραφία. Η πραγματογνωμοσύνη έδειξε ότι, όταν το πήρε ο Βενιζέλος, είχε ήδη τούτο ανατυπωθεί. Και το σπουδαιότερο; Το στικάκι αυτό βρισκόταν στη διάθεση της υπηρεσίας όταν περιήλθε στα χέρια όλων όσων πέρασαν. Άρα δεν μπορεί να θεμελιωθεί η υπεξαγωγή εγγράφων.
Απιστία: Χιλιάδες κλήσεις πήγαν σε αυτές τις χιλιάδες ανθρώπων που έβγαλαν τα κεφάλαιά τους έξω. Δεν μειώθηκε, λοιπόν, η περιουσία του δημοσίου ούτε ωφελήθηκε καθόλου κανείς, αφού το δημόσιο, έστω καθυστερημένα, έσπευσε να ακολουθήσει τη διαδικασία αυτή. Το τονίζω, έστω και καθυστερημένα!
Δεν υπάρχει, όμως, ούτε και παράβαση καθήκοντος, διότι πρέπει το καθήκον, λέει ο νόμος, να προκύπτει είτε από τον ίδιο το νόμο είτε από ειδικές οδηγίες είτε από ειδική διάταξη.
Δεν υπάρχει, λοιπόν, κανένα από αυτά τα αδικήματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Κύριε Πρόεδρε, δώστε μου ένα λεπτό ακόμα.","ΑΝΑΣΤΑΣΙΟΣ ΝΕΡΑΝΤΖΗΣ",359
"37538"," Έχετε μισό λεπτό ακόμη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37539"," Δεν επικαλούμαι κανένα προηγούμενο, εν ονόματι της γνωστής σχέσεως που έχουμε.
Όλα αυτά τα αδικήματα δεν ευσταθούν. Εάν αποδειχθεί κάτι, το συζητούμε. Αυτό πρέπει να το έχουν υπ’ όψιν τους όσοι βγαίνουν στα κανάλια και καταδικάζουν την Επιτροπή Θεσμών και Διαφάνειας και τον Πρόεδρο ότι δήθεν δεν τους έδινε το λόγο -μιλώ για την κ. Κωνσταντοπούλου- όταν μιλούσαν επί ογδόντα ένα λεπτά.","ΑΝΑΣΤΑΣΙΟΣ ΝΕΡΑΝΤΖΗΣ",359
"37540"," Είναι καλό που τα λέτε εκτός χρόνου αυτά!","ΖΩΗ ΚΩΝΣΤΑΝΤΟΠΟΥΛΟΥ",272
"37541"," Μας κατηγορούν ότι προστατεύσαμε τον κ. Παπακωνσταντίνου, όταν εμείς τον παραπέμπουμε. 
Μας κατηγορούν, επίσης, ότι δήθεν ζητήσαμε συγγνώμη. Αυτό είναι κακόηθες ψεύδος! 
Επικαλούνται, επίσης, μία φράση μας, ότι είπαμε «δικαιούται να είναι θιγμένος ο κ. Παπακωνσταντίνου». Πράγματι, αυτή η φράση ελέχθη. Κατά κακή, κακίστη τύχη, όμως, της κ. Κωνσταντοπούλου, εκείνη αποσιώπησε το γιατί ελέχθη. Καταθέτω στα Πρακτικά αντίγραφο του πρακτικού της επιτροπής που λέει: «Δικαιούται να εμφανίζεται θιγμένος ο κ. Παπακωνσταντίνου. Πρέπει να τον αφήσουμε να μας πει αυτά που θέλει».
(Στο σημείο αυτό ο Βουλευτής κ. Αναστάσιος Νεράντζης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δεν φθάνει που δεν τον άφηνε η κ. Κωνσταντοπούλου να πει αυτά που ήθελε, δεν φθάνει που τον διέκοπτε συνέχεια, δεν φθάνει που ρωτούσε επί ογδόντα ένα λεπτά, βγαίνει έξω στις τηλεοράσεις και λέει ότι τον προστατεύαμε, ότι δεν την αφήναμε να μιλήσει! Αυτό πλέον δεν αποτελεί ανακρίβεια, αυτό αποτελεί άγος και συνιστά άλγος. Λυπούμαι πάρα πολύ!
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΑΝΑΣΤΑΣΙΟΣ ΝΕΡΑΝΤΖΗΣ",359
"37542"," Σας ευχαριστώ.
Εάν καθιερώσουμε το οκτάλεπτο, θα υπάρξει πρόβλημα με τους ομιλητές. 
Το λόγο έχει ο κ. Καραθανασόπουλος, ο οποίος είμαι σίγουρος ότι θα κάνει μία τομή εδώ, μία αλλαγή και θα επιστρέψουμε στα πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37543"," Μία φιλότιμη προσπάθεια, δηλαδή, πρέπει να κάνω, γιατί φιλότιμη προσπάθεια είναι μέσα σε πέντε λεπτά να εκφράσω όλες μου τις σκέψεις.
Υπάρχουν ερωτηματικά για το συγκεκριμένο ζήτημα και μάλιστα πάρα πολλά; Βεβαίως και υπάρχουν. Είναι ερωτηματικά που απασχολούν τον ελληνικό λαό και τα οποία πρέπει να διερευνηθούν. 
Όμως, δεν υπάρχουν μόνο αυτά τα ερωτηματικά. Φαίνεται ότι υπάρχουν και αποχρώσεις και ενδείξεις για τυχόν ποινικές ευθύνες για τους δύο πρώην Υπουργούς Οικονομικών, οι οποίες αποχρώσεις και ενδείξεις πρέπει να διερευνηθούν. Να διερευνηθούν οι τυχόν ευθύνες τους και μέσα από αυτήν τη διερεύνηση οι ευθύνες και για όποιον άλλον μπορεί να προκύψουν. Εάν δεν ήταν έτσι τα πράγματα, τότε δεν θα υπήρχε κανένας απολύτως λόγος η συγκυβέρνηση να καταφεύγει σε διάφορα τεχνάσματα και σε μία αγωνιώδη προσπάθεια, για να συγκαλύψει και να κουκουλώσει την υπόθεση. 
Έτσι, λοιπόν, είναι φανερό ότι εμείς ως ΚΚΕ θα κάνουμε ό,τι μπορούμε σε αυτήν τη διαδικασία, με τη συμμετοχή μας, για να φωτίσουμε το ζήτημα, να διερευνηθούν ευθύνες και να αποδοθούν αυτές όπου και αν υπάρχουν.
Όμως, παράλληλα, χρειάζεται να αναδείξουμε και ορισμένα άλλα ζητήματα. 
Το πρώτο ζήτημα είναι ότι δεν πρέπει να υπάρχουν αυταπάτες, ότι μέσα από μία τέτοια διαδικασία θα υπάρξει και κάθαρση, θα παταχθεί και η διαφθορά, δηλαδή θα φθάσουμε σε ένα σημείο να ζούμε σε έναν όμορφο κόσμο, σε έναν κόσμο ηθικά και αγγελικά πλασμένο. Δεν πρόκειται αυτό να γίνει, γιατί ακριβώς αυτή η σήψη και η διαφθορά δεν αποτελούν παραπαίδι, νόθο παιδί, αλλά αντίθετα γνήσιο παιδί αυτού του εκμεταλλευτικού συστήματος. Αποτελούν το γνήσιο τέκνο της σύμφυσης της οικονομικής εξουσίας, της οικονομικής ολιγαρχίας των κεφαλαιοκρατών, με την πολιτική εξουσία της αστικής τάξης. Απ’ αυτήν ακριβώς τη σύμφυση πηγάζουν τα σκάνδαλα, η διαφθορά και δεν είναι, βεβαίως, μόνο ελληνικό φαινόμενο.
Δεύτερο μεγάλο ζήτημα, το οποίο πλανάται σαν φάντασμα: Αποτελεί αυτό και κάποια παρεμφερή ζητήματα την αιτία των προβλημάτων που αντιμετωπίζει ο ελληνικός λαός, όπως την επίθεση στους μισθούς, στις συντάξεις, σε μία σειρά δικαιώματα; Δηλαδή, αυτή η επίθεση τώρα με τις μειώσεις των μισθών, με τη νέα φορολογική επιδρομή, οφείλεται στο ότι δεν αξιοποιήθηκε η λίστα Λαγκάρντ και οι όποιες άλλες λίστες, ότι δεν εισπράχθηκαν κάποια ποσά από αυτήν τη διαδικασία; 
Κάποιος προηγούμενος ομιλητής ισχυρίστηκε ότι άλλες χώρες την αξιοποίησαν και γέμισαν τα ταμεία τους με δισεκατομμύρια ευρώ και έφερε παραδείγματα. Ποιο παράδειγμα έφερε; Έφερε το παράδειγμα της Ισπανίας. Μόνο θυμηδία μπορεί να προκαλέσει αυτό το πράγμα -όχι ότι δεν εισέπραξε κάποια χρήματα- τη στιγμή που η κυβέρνηση της Ισπανίας παίρνει το ένα μετά το άλλο τα αντιλαϊκά πακέτα μέτρων βάρβαρων, εχθρικών για την εργατική τάξη και το λαό της, που είναι στα πρόθυρα να εισαχθεί και αυτή στο μνημόνιο. Έφερε το παράδειγμα της Ιταλίας, η οποία είναι στην ίδια κατάσταση. Η Γαλλία. Αντίστοιχα και εκεί έχει παρέμβει το ακυρωτικό δικαστήριο.
Εμείς, όταν λέμε αυτό, δεν ισχυριζόμαστε ότι δεν πρέπει να γίνει προσπάθεια να εισπραχθούν απ’ αυτήν τη διαδικασία όσο το δυνατόν περισσότερα χρήματα. Αυτό, όμως, δεν μπορεί να δημιουργεί αυταπάτες, ότι η επίθεση αυτή είναι παροδική, ότι την κατάσταση αυτή θα την ξεπεράσει γρήγορα ο ελληνικός λαός. Γιατί έτσι οδηγούμαστε ακριβώς στον παραλογισμό ότι η κατάργηση ουσιαστικά του κατώτερου μισθού και των συλλογικών συμβάσεων, η κατάργηση των εργασιακών και ασφαλιστικών δικαιωμάτων που σήμερα απαιτούν οι ανάγκες του κεφαλαιοκρατικού συστήματος και των μονοπωλιακών ομίλων, αν είχε παταχθεί η φοροδιαφυγή, δεν θα υφίστατο και δεν θα παιρνόντουσαν αυτά τα μέτρα, μέτρα τα οποία παίρνονται παντού, σ’ όλες τις χώρες της Ευρωπαϊκής Ένωσης.
Η αιτία των προβλημάτων που αντιμετωπίζει ο ελληνικός λαός δεν είναι η κλεπτοκρατία, όπως τα άλλα κόμματα της Αντιπολίτευσης προσπαθούν να πείσουν το λαό, αλλά είναι και αυτό ένα από τα προβλήματα και για το οποίο δεν μένουμε αδιάφθοροι. Γιατί το κάνουν αυτό; Διότι προσπαθούν να πείσουν τον ελληνικό λαό ότι με μια διαφορετική διαχείριση θα μπορέσει να ζήσει καλύτερα και να λύσει τα προβλήματά του. Όμως αυτό είναι ένα μεγάλο ψέμα. 
Το πρόβλημα, λοιπόν, είναι το ίδιο το καπιταλιστικό σύστημα, ένα σύστημα άδικο, εκμεταλλευτικό, που συσσωρεύει σε λίγα χέρια τον κοινωνικά παραγόμενο πλούτο και τους άμεσους παραγωγούς αυτού του πλούτου -δηλαδή την εργατική τάξη και τα υπόλοιπα λαϊκά στρώματα- τους οδηγεί στη φτώχεια και στην εξαθλίωση. Γιατί αν για κάτι μπορούμε να είμαστε σίγουροι -και δεν αμφισβητείται από αυτές τις εξελίξεις- είναι ότι έχει διαμορφωθεί και έχει δημιουργηθεί ένας τεράστιος πλούτος, που είναι συσσωρευμένος σε πολύ λίγες οικογένειες. 
Την ίδια στιγμή, παρ’ ότι υπάρχει αυτός ο τεράστιος πλούτος, που θα μπορούσε να ζήσει όλος ο ελληνικός λαός πολύ καλά, υπάρχει φτώχεια, υπάρχει εξαθλίωση, υπάρχει δυστυχία για τη συντριπτική πλειοψηφία του ελληνικού λαού. Και αυτό είναι η πρόκληση. Αυτός ο πλούτος δεν δημιουργήθηκε εξαιτίας της φοροδιαφυγής. Συνέβαλε, βεβαίως, αυτός ο πλούτος, δημιουργήθηκε ακριβώς γιατί υπάρχει το καπιταλιστικό κέρδος. 
Με αυτό πρέπει να αναμετρηθεί ο ελληνικός λαός και η εργατική τάξη, εάν θέλει να λύσει το πρόβλημα και εάν θέλει να μη βρίσκεται μια ζωή σ’ αυτήν την κατάσταση της φτώχειας και να βλέπει καθημερινά να της κλέβουν τον πλούτο που με τον ιδρώτα της παράγει.
Ευχαριστώ πολύ, κύριε Πρόεδρε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"37544"," Ευχαριστούμε τον κ. Καραθανασόπουλο και για την κατανόηση στο θέμα του χρόνου.
Το λόγο έχει ο κ. Σπυρίδων Λυκούδης, για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37545"," Κυρίες και κύριοι συνάδελφοι, ο τρόπος διαχείρισης της λίστας Λαγκάρντ συνοψίζει την αμαρτωλή ιστορία του κράτους και του πολιτικού μας συστήματος. Όταν η διαφθορά, η διαπλοκή, η σύγχυση των εξουσιών και η διάχυση της ευθύνης -πολιτικής και διοικητικής- χαρακτηρίζει ένα κράτος και ένα πολιτικό σύστημα επί δεκαετίες, είναι απολύτως φυσικό επακόλουθο αυτό το κράτος, οι διοικητές και οι υπηρεσίες του να καταστούν και ασυνεπείς ως προς το ρόλο τους και αναξιόπιστοι στη λειτουργία και την αποτελεσματικότητά τους ως προς το δημόσιο συμφέρον.
Για την κατάσταση αυτή έχουμε όλοι οι νοήμονες ενήλικες μερίδιο ευθύνης πολιτικής, κοινωνικής και πολιτισμικής. Ευθύνη όσοι τη δημιούργησαν, ευθύνη και όσοι την ανέχτηκαν. Δεν υπήρξαμε συνένοχοι, αλλά ήμασταν συνυπεύθυνοι: κυβέρνηση, αντιπολίτευση, πολιτικοί, δημοσιογράφοι, δικαστές και λαός.
Αυτό, όμως, κυρίες και κύριοι συνάδελφοι, έχει και μια θετική πλευρά γιατί η συνυπευθυνότητα δεν περιορίζεται στο παρελθόν. Είμαστε και σήμερα όλοι οι νοήμονες ενήλικες -επαναλαμβάνω- συνυπεύθυνοι για το μέλλον, για την αλλαγή του συστήματος διακυβέρνησης και για τη διαμόρφωση αξιόπιστου κράτους.
Όμως η πρώτη, η βασική ευθύνη μας είναι η ευθύνη μας απέναντι στην κοινή λογική. Δεν υπάρχει περίπτωση να επικοινωνήσουμε, αν όσα λέμε και κάνουμε δεν είναι λογικά, όχι πολιτικά εύλογα, απλώς λογικά. Όσοι νομίζετε ότι αποτελείτε εξαίρεση, στο σημείο αυτό απατάστε. Είναι άλλο πράγμα η πίστη των οπαδών κι άλλο η αξιοπιστία των κομμάτων. Ακόμα και η πίστη των ψηφοφόρων ενός κόμματος στις προθέσεις της ηγεσίας του δεν ταυτίζεται με την απόδειξη της αξιοπιστίας του, αν δεν συνοδεύεται από ρεαλιστικές θέσεις και εργαλεία που οδηγούν στην πρόοδο. 
Κυρίες και κύριοι συνάδελφοι, οι προανακριτικές και εξεταστικές επιτροπές είναι πολιτικά εργαλεία δημοκρατικού ελέγχου στο σύστημά μας. Για να παίξουν όμως το ρόλο τους και να συνιστούν εργαλείο προόδου, θα πρέπει να μη μονοπωλούν τη δημόσια συζήτηση και να μην εντάσσονται σε μικροπολιτικές σκοπιμότητες. 
Το παιχνίδι της κολοκυθιάς, που παίζουμε δέκα μέρες τώρα, είναι ακριβώς αυτό: αποτρέπει τη συζήτηση από την ουσία, η οποία είναι το πώς δεν θα επιτρέψουμε να ξανασυμβούν αυτά που συνέβησαν και να γίνουν όσα δεν έγιναν διοικητικά, πολιτικά και δικαστικά. Υπηρετεί πολλές φορές στενόμυαλες μικροπολιτικές σκοπιμότητες. Και σαν να μην έφτανε αυτή η διεθνής έκπληξη που γέννησε η χώρα μας στο θέμα της διαχείρισης της λίστας, έπρεπε ντε και καλά, προκειμένου να αλληλοεξοντωθούμε, να γελοιοποιηθούμε κι άλλο όλοι μας. Ευτυχώς αποτρέψαμε σήμερα να περάσει όλη η ημέρα με καλπολογία. 
Άκουσα τις τελευταίες ημέρες, κυρίες και κύριοι συνάδελφοι, ένα επιχείρημα, κατά τη γνώμη μου, απόλυτης αμηχανίας από συναδέλφους της Αντιπολίτευσης. Έλεγε λοιπόν το επιχείρημα: Αφού τα τρία κόμματα της συγκυβέρνησης έχουν την πλειοψηφία στην προανακριτική επιτροπή, άρα θα καθορίσουν και την απόφαση. Πρώτος –κατά τη γνώμη μου- ευτελισμός και προσώπων αλλά και της δουλειάς που γίνεται στις επιτροπές. 
Γιατί –αναρωτιόντουσαν οι συνάδελφοι- οι κυβερνητικοί Βουλευτές δεν στέλνουν στην προανακριτική και τούτον και εκείνον και τον παράλλο, αφού οι ίδιοι θα ψηφίσουν ποιοι θα κριθούν ως πιθανοί ένοχοι; Δεύτερος ευτελισμός, αυτήν τη φορά και της ίδιας της πρότασής τους και κάθε έννοιας δικαιοσύνης. 
Κυρίες και κύριοι συνάδελφοι, η Δημοκρατική Αριστερά αρνείται τα πολιτικά σχέδια που εκπονούνται, για να παραγάγουν μέσω της προκαταρκτικής εξέτασης πολιτικά αποτελέσματα. Δεν πρόκειται με κανένα τρόπο και για κανέναν λόγο εμείς να συνδράμουμε σε απόπειρες απαξίωσης και θεσμών και προσώπων και μάλιστα με εκ των προτέρων βεβαιότητες. 
Η πρόταση των τριών κομμάτων αναφέρεται στον κ. Παπακωνσταντίνου, γιατί διαπιστώθηκαν, κατά τη γνώμη μας, σαφείς ενδείξεις ποινικής ευθύνης και είναι ζητούμενο –να το πούμε κι αυτό- αν αυτές θα εξελιχθούν σε αποδείξεις. Θα κριθεί. Ωστόσο υπάρχουν και πρέπει να διερευνηθούν. 
Εδώ θέλω να κάνω ένα σχόλιο. Ο κ. Παπακωνσταντίνου μάς είπε σήμερα ότι η καθυστέρηση στην προώθηση της λίστας και στη διαμόρφωση προϋποθέσεων, για να παραγάγει αποτέλεσμα, μπορεί να έχει σχέση με τη δική του ανετοιμότητα ή την έλλειψη αντανακλαστικών. Αυτό ακριβώς είναι που πρέπει να ψάξει η προκαταρκτική επιτροπή και γι’ αυτό, αν θέλετε, είναι δικαιολογημένη και η παραπομπή του κ. Παπακωνσταντίνου. Πρόκειται γι’ αυτό ή πρόκειται και για άλλα ζητήματα που παρεμπίπτουν σε δική του συμπεριφορά; 
Κυρίες και κύριοι συνάδελφοι, θέλω να τελειώσω με μία φράση. Πολιτικές ευθύνες υπάρχουν και είναι διάχυτες. Αυτό το γνωρίζουν όλοι. Δεν ερευνούμε όμως αυτές σ’ αυτήν τη φάση και -παρά τις φωνασκίες- επίσης, αυτό το γνωρίζουν όλοι, όπως όλοι γνωρίζουμε ότι υπάρχουν διοικητικές ολιγωρίες και από πρόσωπα-κλειδί σ’ αυτήν την υπόθεση, που δεν είναι πολιτικά πρόσωπα. Αυτό, επίσης, το γνωρίζουμε όλοι. 
Εμείς, η Δημοκρατική Αριστερά, θέλουμε να δηλώσουμε κατηγορηματικά προς όλες τις κατευθύνσεις ότι θα είμαστε παρόντες και σε ετοιμότητα για ό,τι προκύψει από την προκαταρκτική εξέταση και για όποιον προκύψει. 
Ευχαριστώ, κύριε Πρόεδρε. 
(Χειροκροτήματα από την πτέρυγα της ΔΗΜΑΡ)","ΣΠΥΡΙΔΩΝ ΛΥΚΟΥΔΗΣ",287
"37546"," Ευχαριστούμε και εμείς και ευχαριστούμε και για τη συνέπεια ως προς το χρόνο.
Το λόγο έχει ο κ. Ιωάννης Μιχελογιαννάκης για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37547"," Ευχαριστώ, κύριε Πρόεδρε.
Πραγματικά νιώθει κανείς ρίγος προς τον ελληνικό λαό, όταν πρέπει να κρίνει δύο Πρωθυπουργούς, δύο Προέδρους και Υπουργούς Οικονομικών και έναν Αρχηγό Κόμματος. Αλλά για τα 6 δισεκατομμύρια λιρών της Βρετανίας, τα 740 εκατομμύρια των Αμερικάνων, των Γερμανών -που αγόρασαν δίσκους και είδατε τι πήραν- τα 6 δισεκατομμύρια της Ισπανίας, τα 570 εκατομμύρια της Ιταλίας και τις τέσσερις χιλιάδες διακόσιους Γάλλους που αναγκάστηκαν να τακτοποιήσουν αμέσως τις εκκρεμότητές τους συν τα οκτώ χαμένα χρόνια της Ελλάδος οφείλουμε τα πράγματα να τα δούμε με συγκεκριμένα ερωτήματα.
Δεν πείστηκα ποιος παρέλαβε τελικά τη λίστα. Ερώτημα πρώτο: Ο πρέσβης με τη νόμιμη οδό ή ο πρώην συνοδός διπλωμάτης που ήταν τότε; Ερώτημα δεύτερο: Με ποίου εντολή την παρέλαβε; Του ΣΔΟΕ; Της ΕΥΠ; Του Υπουργείου Εξωτερικών –και θα εξηγήσω μετά- ή απευθείας από το Μέγαρο Μαξίμου; Η DST, η αντίστοιχη της ΕΥΠ Ελλάδος, πληροφορεί την ΕΥΠ ότι υπάρχει η λίστα. 
Την άνοιξη του 2010 στο Παρίσι πραγματοποιείται συνάντηση μεταξύ του πρώην επικεφαλής της ΕΥΠ με το Γάλλο ομόλογό του. Για όλα αυτά τότε ο επικεφαλής της ΕΥΠ ενημέρωσε τον Πρωθυπουργό. Η λίστα τελικά ήρθε στην ΕΥΠ, παρ’ ότι αυτή λέει όχι; Πότε ήρθε; Ο Παπακωνσταντίνου λέει τον Οκτώβριο του 2010. Υπάρχει δημοσιογραφία που αποτυπώνει επεξεργασία με τεχνικούς όρους στα κομπιούτερ.  Εγώ γιατρός είμαι, αλλά πήγα και την είδα. Η επεξεργασία αυτή μιλάει για 4 με 5 Αυγούστου. Ποιος λέει την αλήθεια; 
Ο Παπακωνσταντίνου υποστηρίζει ότι μετέτρεψε το cd σε στικάκι. Δεν το πρωτοκόλλησε και διάλεξε είκοσι ονόματα. Ο Καπελέρης λέει δέκα. «Μα, τα είκοσι ήταν το 50%», είπε πριν. Ποιος λέει την αλήθεια; 
Ο Παπακωνσταντίνου υποστηρίζει ότι ενημέρωσε τον κ. Διώτη ότι αυτή ήταν η λίστα Λαγκάρντ. Ο κ. Διώτης σε τρεις συνεντεύξεις το αντικρούει. Ποιος λέει την αλήθεια; 
Ο Διώτης αρχικά υποστήριξε ότι δεν άνοιξε καθόλου το ηλεκτρονικό αρχείο και καθυστέρησε να το δώσει στον κ. Βενιζέλο, λόγω των πολλαπλών υποχρεώσεών του στο εξωτερικό. Τελικά τα ανασκευάζει. Υποστηρίζει ότι αντέγραψε το στικάκι και δεν το αλλοίωσε. Λέει ότι ο κ. Παπακωνσταντίνου τού το έδωσε στα μέσα Ιουνίου και ζητά πραγματογνωμοσύνη. Ποιος λέει τελικά την αλήθεια; 
Ο Καπελέρης υποστηρίζει ότι δεν έκανε έλεγχο, αλλά κοίταξε –δική του έκφραση- μόνο το οικονομικό προφίλ. Ο κ. Παπακωνσταντίνου σήμερα είπε ότι έγινε κανονικός έλεγχος για τη φοροδιαφυγή. Ποιος λέει την αλήθεια; 
Στο διάστημα από τον Οκτώβρη του 2010 που ήρθε η λίστα έως τον Ιανουάριο του 2011 γίνεται σύσκεψη Παπακωνσταντίνου, Πλασκοβίτη και Μπάνου, όπου δίνουν δέκα ονόματα στον Καπελέρη. Μετά το πρώτο δεκαήμερο του Ιουνίου, λίγο πριν φύγει ο Παπακωνσταντίνου από Υπουργός, τα δίνει στον Διώτη. Ο Διώτης στις αρχές Αυγούστου ενημερώνει τον Βενιζέλο.
Από τις αρχές του Αυγούστου, κύριε Βενιζέλο, μέχρι τον Οκτώβρη του 2012 τι κρατήσατε κλειδωμένο στο συρτάρι σας, όταν την ώρα εκείνη κάναμε θέατρο έξω και ψάχναμε δήθεν για 145 εκατομμύρια ευρώ με την εσωτερική τρόικα, με απειλές στον ελληνικό λαό τότε; 
Το συγκρότημα Λαμπράκη –σωστά ή λάθος ή με σκοπιμότητα- μιλάει για δύο χιλιάδες εξακόσια ονόματα. Ο Βαξεβάνης μίλησε για δύο χιλιάδες πενήντα εννέα. Δεν έχει σημασία. Άλλα Μέσα μίλησαν για λιγότερα, για διαφορά εξήντα θέσεων. Μήπως ο κ. Βενιζέλος έσβησε εξήντα ονόματα; 
Λίγο πριν από το τέλος του 2012 καταθέτει υπηρεσιακός παράγοντας του Υπουργείου Εξωτερικών ότι υπάρχει εμπλοκή διπλωμάτη και υπηρεσιών του Υπουργείου Εξωτερικών. Με μεγάλη καθυστέρηση δεκαπέντε ημερών το Υπουργείο Εξωτερικών απαντά ότι ο πρέσβης δεν σχετίζεται με την παραλαβή. Άρα, αφού δεν σχετίζεται ο πρέσβης με την παραλαβή, σχετίζεται το Υπουργείο Εξωτερικών με την παραλαβή, εξ ου και για ποιο λόγο είπα πριν το άλλο.
Λένε ότι τα δεδομένα δεν διαγράφονται κατά τη διάρκεια του cd αντιγράφου. Άραγε, γιατί δεν έστελναν ένα cd ακριβές αντίγραφο στον κ. Διώτη; Μπορούσαν να κάνουν απλή αντιγραφή. Ισχύει αυτό που λέει, ότι η δημοσίευση των ονομάτων έγινε για να «καεί» η λίστα; Γνωρίζετε ότι η αυτοάμυνα των Ελβετών υποχρεώνει την ελβετική τράπεζα, σε περίπτωση δημοσιοποίησης ονομάτων, να μην κάνει περαιτέρω έλεγχο; Και αν μερικοί ήθελαν να παίξουν αυτό το παιχνίδι τεχνηέντως, ποιος μου το λέει εμένα; Ας μου δώσουν απάντηση. 
Γιατί όταν αναφέρθηκε η καθυστέρηση αντίδρασης του κ. Βενιζέλου, υπήρξε τέτοια αμφισβήτηση από την Κοινοβουλευτική Ομάδα του ΠΑΣΟΚ; Τουλάχιστον οκτώ Βουλευτές του ΠΑΣΟΚ εκείνην τη μέρα βγήκαν στα κανάλια. Και γιατί υπήρξε αποπομπή του κ. Ραγκούση την ίδια μέρα με τις ευθύνες;
Υπάρχουν δικές σας συνεντεύξεις, δεν έχω χρόνο για να σας τις δώσω.
Γνωρίζουμε ότι το ΤΑΙΠΕΔ είναι μια ανώνυμη εταιρεία που διέπεται από ιδιωτικό δίκαιο και έχει μόνο μέτοχο το δημόσιο. Για να καταλάβουμε τη σπουδαιότητά του, αναφέρω μόνο ένα πράγμα. Δεν επιτρέπεται η επιστροφή περιουσιακών στοιχείων από το ταμείο στο δημόσιο, όταν του τα δώσεις. Πώς βρέθηκε και με ποια κριτήρια επιλέχθηκε τεχνογνώμονας η ξαδέρφη του κ. Παπακωνσταντίνου σε μια τρόικα εσωτερικού, η οποία πιστεύει στη διαύγεια και στη διαφάνεια; 
Από τα παραπάνω, κύριε Πρόεδρε, η ΕΥΠ, το ΣΔΟΕ, το Υπουργείο Εξωτερικών, Βενιζέλος, Παπακωνσταντίνου, Μαξίμου για μένα έχουν περίεργη σχέση που πρέπει να ερευνηθεί. 
Με σεβασμό στις τρεισήμισι χιλιάδες αυτοκτονίες, στο ενάμισι εκατομμύριο των ανέργων, στους χιλιάδες αστέγους, στα εκατομμύρια συμπολίτες μας που πεινάνε, στα παιδιά μας που φεύγουν μετανάστες στο εξωτερικό κλίνω το κεφάλι και θα ψηφίσω κατά συνείδηση.
Ευχαριστώ.","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"37548"," Ευχαριστούμε και εμείς.
Το λόγο έχει η Γενική Γραμματέας του ΚΚΕ κ. Παπαρήγα για δεκαπέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37549"," Όταν πρόκειται να συζητηθεί ένα τέτοιο ζήτημα στη Βουλή, συνήθως ακούμε ότι με το γενικό εκλογικό δικαίωμα εξασφαλίζεται να αποδοθούν οι πολιτικές ευθύνες, παρεμβαίνει ο λαός, ψηφίζει, ανεβοκατεβάζει κόμματα. Άρα εκεί λήγουν οι πολιτικές ευθύνες και η Βουλή το μόνο που έχει να κάνει είναι να εξετάσει –εάν υπάρχουν- ποινικές ευθύνες και τελικά να  πάει το ζήτημα στη δικαιοσύνη. 
Δυστυχώς, ούτε με το εκλογικό δικαίωμα ούτε μέσα από τη Βουλή ούτε μέσα από τη δικαιοσύνη περνάει πάντα η αλήθεια. Διότι, στο κάτω-κάτω και με τις εκλογές κάποιος μπορεί να ανεβοκατεβάζει κόμματα, αλλά για ποιο λόγο το κάνει και τι θέλει δεν είναι πάντα πολύ καθαρό. Τιμωρείς ένα κόμμα και βάζεις ένα άλλο, που συνεχίζει την ίδια πολιτική.
Εμείς πιστεύουμε απόλυτα ότι μέσα από τη Βουλή αλλά και μέσα από τη δικαιοσύνη δεν περνάει ποτέ η αλήθεια. Το γιατί δεν είναι της ώρας να το αναλύσουμε. Αυτό το συγκεκριμένο σύστημα είναι πάντως θωρακισμένο καλά και όχι μόνο το αστικό πολιτικό σύστημα, που λέμε εμείς, αλλά πριν απ’ όλα η οικονομία είναι πολύ καλά θωρακισμένη, ούτως ώστε σε ελάχιστες περιπτώσεις και για μεμονωμένα πρόσωπα και αν υπάρχει λόγος και σκοπιμότητα να βγει μπορεί να περάσει η αλήθεια. Η πραγματικότητα θα μείνει απέξω.
Ας ξεκινήσω από τα επιχειρήματα που έφερε ο κ. Παπακωνσταντίνου. Έφερε κάποια επιχειρήματα. Εξήγησε γιατί δεν έβαλε στο πρωτόκολλο το cd, είτε το ίδιο το cd είτε το πολυγραφημένο –εν πάση περιπτώσει- κείμενο κ.λπ.. 
Κάνω μια παραχώρηση, να δεχθώ ότι τα πιστεύει αυτά τα επιχειρήματα. Έτσι σκέφτηκε. Δεν αποδεικνύεται τίποτα άλλο από αυτά που μας είπε ο κ. Παπακωνσταντίνου, παρά το ότι είναι απόλυτος γνώστης της σαπίλας αυτού του συστήματος, ανεξάρτητα του πώς το χειρίστηκε. Το αποκάλυψε –όταν λέει ότι αν το κάνω αυτό, θα βγουν στη δημοσιότητα, θα αρχίσουν οι εκβιασμοί, «θα, θα, θα»- αυτό το σύστημα, το οποίο υπηρέτησε πιστά και το υπερασπίζεται και σήμερα. Αυτό αποκάλυψε.
Υπάρχει και ένα άλλο ερώτημα και για τον κ. Παπακωνσταντίνου και για τον κ. Διώτη. Και το λέω έτσι, αν θέλετε, εντελώς ανθρώπινα, δεν θέλω να το χρησιμοποιήσω –πώς να το πω;- για την εξεταστική επιτροπή. Οι δύο άνθρωποι αυτοί δίνουν την εντύπωση ότι χρησιμοποιούν επιπόλαια, κουτά επιχειρήματα. Ο ένας το έχασε, ο άλλος δεν το έκανε, ο άλλος το άφησε στη γραμματεία του, αλλά έφυγε από το Υπουργείο και δεν ξέρει πού είναι το cd, έβγαλε αντίγραφο από το στικάκι, αλλά κατέστρεψαν το αρχικό, έστω και αν αυτό ήταν αντίγραφο.
 Και σκέφτεσαι: Καλά, αυτοί οι δύο άνθρωποι -ιδιαίτερα ο κ. Διώτης, που ήταν και σε μία υπηρεσία που κατά κάποιον τρόπο έπρεπε να ήταν δέκα χιλιάδες φορές πονηρεμένος, δεν πας σε αυτήν την υπηρεσία μόνο κινούμενος από το αίσθημα της δικαιοσύνης και της ηθικής, εκεί συναλλάσσεσαι με ανηθικότητες και όχι ότι θα γίνεις και εσύ ανήθικος, αλλά, εν πάση περιπτώσει, είσαι πιο πονηρεμένος- είναι τόσο επιπόλαιοι, πού μιλάνε και πού φέρνουν αυτά τα επιχειρήματα; 
Αν θέλετε, εγώ –και λέω «εγώ», για να πάρω και την ευθύνη, έτσι όπως το σκεφτόμουν- καταλήγω στο εξής: Μήπως οι άνθρωποι αυτοί, θέλοντας να συγκαλύψουν πολύ σοβαρά πράγματα, ενδεχομένως όχι για προσωπικό συμφέρον –δεν μπορώ να το αποδείξω, μπορεί να το σκεφτώ, αλλά δεν μπορώ να το αποδείξω- εκβιάζονται; Μήπως αλληλοεξαρτώνται και προτίμησαν να δώσουν την εντύπωση δύο ανθρώπων με επιπόλαιους χειρισμούς και κουτές απαντήσεις, προκειμένου, εν πάση περιπτώσει, να μη διαφανεί ποια είναι η αλήθεια;
Δεν μπορώ να φανταστώ ότι ένας άνθρωπος, ο οποίος ήταν στην Aντιτρομοκρατική, ο οποίος συνδέθηκε με ό,τι συνδέθηκε, μπορεί να λέει αυτά τα πράγματα. Λέει: «Εγώ δεν ξέρω να χειρίζομαι ηλεκτρονικό υπολογιστή, δεν τα έχω καλά με την τεχνολογία». Δεν μπορεί να κυνηγάς, ας πούμε, τη «17 Νοέμβρη» και να λες δεν τα έχω καλά με την τεχνολογία. Με συγχωρείτε! 
Δεν θέλω να κάνω την Αγκάθα Κρίστι ή τον Ηρακλή Πουαρό, αλλά σκέφτομαι, είναι δυνατόν να λέγονται τέτοια επιχειρήματα μπροστά σε επιτροπές της Βουλής και αύριο να αναπαράγονται για τον κ. Παπακωνσταντίνου σε εξεταστική ή τον κ. Διώτη, που δεν ξέρω πού θα εξεταστεί; Άρα το πράγμα είναι πολύ βαθύτερο και πολύ σοβαρότερο.
Πολιτικές ευθύνες. Ξέρουμε και το καταλαβαίνουμε πάρα πολύ καλά ότι άλλο πράγμα είναι οι πολιτικές ευθύνες και άλλο πράγμα είναι αν συνδέονται με τις ποινικές ευθύνες. Να μου επιτραπεί να πω, χωρίς να θέλω σε καμμία περίπτωση να ποινικοποιηθεί η πολιτική σκέψη και η πολιτική πράξη, ότι στο Κομμουνιστικό Κόμμα Ελλάδας, επειδή ξέρουμε πού ζούμε, δεν μας συμφέρει κάτι τέτοιο στο σύστημα που ζούμε. Αν υποστηρίξουμε κάτι τέτοιο, κάθε μέρα θα είμαστε στα δικαστήρια. Αλλά και αυτό πια το απόλυτο «αυτός έχει πολιτική ευθύνη και ο άλλος έχει ποινική»… Σε κάποια στιγμή, σε κάποιο σημείο μπορεί να είναι συγκεχυμένο το όριο. 
Βάζουμε, λοιπόν, το εξής ερώτημα. Άλλωστε ο Γιάννης ο Γκιόκας, εξήγησε ότι εμείς θα ψηφίσουμε «λευκό» και για τον κ. Παπανδρέου και για τον κ. Παπαδήμο. Θα μπορούσαμε να ψηφίσουμε «κατά», αλλά να ξεκαθαρίσουμε γιατί θα ψηφίσουμε «λευκό». Επί των ημερών του κ. Παπανδρέου το θέμα και του κ. Παπαδήμου, αλλά κυρίως του κ. Παπανδρέου, το θέμα της φοροδιαφυγής είχε γίνει το υπ’ αριθμόν ένα ζήτημα. Ξέρει ότι υπάρχει η λίστα Λαγκάρντ και φαντάζομαι και με την έγκρισή του ζητήθηκε. Αλλιώς δεν ζητά απλώς ένας Υπουργός στην Υπουργό των Οικονομικών της Γαλλίας ένα τέτοιο κείμενο και μάλιστα ένα κείμενο υποκλοπής, γιατί φανερώνει υποκλοπή. Καλά, δεν το ελέγχει; Θα μου πείτε, μπορεί να ασχολιόταν με την πράσινη ανάπτυξη ο κ. Παπανδρέου και να μην ασχολιόταν με αυτό. Δεν μπορεί, δεν το ελέγχει; Δεν έχει ευθύνη, δεν λέμε να κάτσει ο ίδιος να το αποκρυπτογραφήσει κ.λπ., αλλά δεν το ελέγχει; Και αυτό ισχύει και για τον κ. Παπακωνσταντίνου, αλλά αργότερα και για τον κ. Παπαδήμο. Διάβασα την επιστολή που έστειλε και λέει: «δεν με ενημέρωσε κανείς». Μάλιστα. Αναλαμβάνεις Πρωθυπουργός. Το Υπουργείο Οικονομίας είναι το κεντρικό. Η φοροδιαφυγή είναι η σημαία και γίνεται σημαία η φοροδιαφυγή, όχι γιατί θέλουν να μαζέψουν κάποια χρήματα, έστω όπως-όπως, αλλά κυρίως για να επιβληθούν φόροι στο λαό. Η φοροδιαφυγή είναι το μέσο, είναι η επίκληση «αφού δεν μπορούμε να εισπράξουμε φόρους, βάζουμε φόρους στο λαό». Κατεβάζουμε μισθούς κ.λπ.. Άρα ήταν κεντρικό ζήτημα. 
Έστω, ότι δεν ήξερε για τη λίστα Λαγκάρντ. Ο ίδιος δεν ξέρει –είναι άνθρωπος μέσα στο σύστημα- ότι υπάρχει τρόπος να μάθεις, εν πάση περιπτώσει, από τις μυστικές υπηρεσίες. Υπάρχει Κυβέρνηση που δεν χρησιμοποιεί μυστικές υπηρεσίες; Είναι άλλο πράγμα το πώς αξιοποιείς μια πληροφορία και άλλο πράγμα αν τη χρησιμοποιείς. 
Επομένως υπάρχουν πολιτικές ευθύνες. «Λευκό» θα ψηφίσουμε με εξεταστική γι’ αυτούς. Και, εν πάση περιπτώσει, στο όνομα «ξέρετε, οι εκλογές είναι το ξέπλυμα» ε, όχι, δεν λέμε ότι δεν είναι έτσι. Γιατί και μέσα από αυτές τις διαδικασίες, αν γίνεται, θα πρέπει ο λαός να καταλάβει τι σημαίνει καπιταλισμός και μάλιστα σε μία φάση που -ιδιαίτερα στην Ευρώπη, αλλά  και παγκόσμια- τα ιστορικά όριά του έχουν εξαντληθεί. Ό,τι έδωσε, έδωσε. Κι επομένως, η σαπίλα διαχέεται. Για να δούμε τώρα πιο συγκεκριμένα.
Θα σας θυμίσω το εξής: Ο κ. Παπακωνσταντίνου δεν το έκανε, αλλά αρχικά είχε σχεδιάσει να εξαιρούνται από τις αποδείξεις που πηγαίνουν στην εφορία, οι αποδείξεις από το σούπερ μάρκετ. Γιατί οι αποδείξεις από το σούπερ μάρκετ κόβονται. Αρχικά. Μετά το πήρε πίσω. Δηλαδή, όλο το στήσιμο το φορολογικό με τις αποδείξεις –που και σήμερα συνεχίζει- ήταν στη λογική «φέρτε αποδείξεις, για να πιάσουμε τη φοροδιαφυγή». Αυτό έχει γίνει πρώτη φορά έτσι, ανοικτά και επίσημα. Άλλοτε γινόταν πιο καλυμμένα. 
Δηλαδή, εγώ τις αποδείξεις δεν τις ζητάω για να δω έσοδα-έξοδα ή, αν θέλετε, να κάνω και μία εκτίμηση μέσα από τις αποδείξεις για το ποιο είναι το βιοτικό επίπεδο του λαού σε μία διάρκεια τεσσάρων -πέντε χρόνων, διότι υπάρχει και αυτό το στοιχείο. 
Βλέποντας τις αποδείξεις και κάνοντας και μια επιστημονική έρευνα, μπορείς να μελετήσεις πώς ζει ο λαός. Γιατί έχει σημασία, όχι μόνο πόσα χρήματα χαλάει ο λαός, αλλά και πού τα χαλάει. 
Θα μαζεύετε αποδείξεις, για να χτυπήσουμε τη φοροδιαφυγή.  Βγάζουμε, λοιπόν, έξω τις αποδείξεις της ΔΕΗ, τον ΟΤΕ κ.τ.λ.. Έβαλαν τώρα μερικά, άλλα έβγαλαν, για τα δάνειά μας για τα σπίτια λένε «θα πληρώνεις τους τόκους». 
Μα, το φορολογικό σύστημα το κάνεις μόνο για να μου παίρνεις φόρο; Αν θες να μου πάρεις φόρο, πρέπει ν’ αποδεχθείς το όριο του σύγχρονου βιοτικού επιπέδου ζωής. Μέσος όρος δεν μπορεί να βγει, αλλά, εν πάση περιπτώσει, ας το κάνουμε, έστω και με τη λογική του μέσου όρου. 
Με αυτήν την έννοια δεν λέμε να ποινικοποιήσουμε αυτές τις αποφάσεις. Επειδή, όμως, μιλάμε για σκάνδαλα, επειδή μιλάμε για φοροδιαφεύγοντες, υπάρχει ένα θέμα για το ποιο είναι το όριο του νόμιμου και του παράνομου, έστω και με αυτήν την αστική νομοθεσία που υπάρχει σήμερα. 
Υπάρχουν χίλιοι πεντακόσιοι μεγαλοοφειλέτες, που χρωστούν τριάντα πέντε δισεκατομμύρια στην εφορία. Δεν μας είπε κανείς, εισπράχθηκαν; Τόσο δύσκολο είναι; Χίλιοι πεντακόσιοι είναι. Εγώ σας λέω ότι είναι πολύ περισσότεροι. Έστω, όμως, ότι είναι χίλιοι πεντακόσιοι. 
Ψάχνουν  –λέει- είκοσι πέντε χιλιάδες, για να δουν αν οι καταθέσεις τους στο εξωτερικό και τα έσοδα που έχουν δηλώσει στην Ελλάδα είναι νόμιμα. Από αυτές –λέει- έχουν στείλει στις δεκατέσσερις χιλιάδες ειδοποίηση να εξεταστούν. «Ζήσε, Μάη μου, να φας τριφύλλι!». 
Αυτό είναι μόνο θέμα απουσίας μηχανισμών; Τότε κάντε έκτακτες προσλήψεις στις εφορίες -αντί να μειώνονται οι δημόσιες υπηρεσίες- και εξετάστε το για να το εξακριβώσετε. Είναι είκοσι πέντε χιλιάδες, έχετε στείλει ειδοποίηση στις δεκατέσσερις χιλιάδες και έχουν ελεγχθεί χίλιοι πεντακόσιοι, δύο χιλιάδες από αυτούς. Υπολογίζετε –λέει- ότι θα υπάρχει απόκλιση επτά δισεκατομμυρίων. Από αυτά θα εισπράξουμε δύο δισεκατομμύρια. Την ίδια ώρα έχετε ταράξει το λαό στους φόρους. 
Πείτε μου τώρα από πολιτικής πλευράς –δεν βάζω ζήτημα και σκαμνί κατηγορουμένου- ποιο είναι το νόμιμο και ποιο το παράνομο; Ας δούμε και μια άλλη πλευρά. Γιατί, εν πάση περιπτώσει, έχει σημασία να καταδικαστεί πολιτικά μια πολιτική, αλλά μπορεί να καταδικαστεί τόσο επιδερμικά!
Πείτε μου -αν πούμε ότι είναι θέμα διασπάθισης χρημάτων με νόμιμο τρόπο- πόσα εκατομμύρια έχουν δοθεί από τη δεκαετία του ’80 και μετά από την Ευρωπαϊκή Ένωση –η οποία το έκανε συνειδητά, δεν της ξέφυγε- για θαφτικά αγροτικών προϊόντων; Αυτό δεν είναι σπατάλη χρημάτων;
Σου δίνουν, δηλαδή, να θάβεις αγροτικά προϊόντα –τον κόπο σου, τα πορτοκάλια σου, τα λεμόνια σου κ.τ.λ.- και την ίδια ώρα γίνονται αθρόες εισαγωγές και ανεβαίνει το έλλειμμα. Σου δίνουν μετά επιδότηση -πολύ λιγότερη απ’ ό,τι στη δεκαετία του ’80- για να μην καλλιεργείς, μέχρι να καταργηθεί σιγά-σιγά η καλλιέργεια. 
Σκεφθείτε πόσα δισεκατομμύρια είναι αυτά. Πείτε μου, αυτά δεν διαφθείρουν ανθρώπους και συνειδήσεις; Βεβαίως και διαφθείρουν τα μεσαία στρώματα. Αυτό δεν είναι κατευθυνόμενο; Η Ευρωπαϊκή Ένωση δεν ήξερε τις πέτρες που έμπαιναν; Τίποτα, αυτό είναι νόμιμο. 
Όταν, λοιπόν, έχεις μια τέτοια κατάσταση, ένα τέτοιο σύστημα, που ξεκινάει από την οικονομία, είναι σάπιο. Βεβαίως, αν βρίσκεσαι σε αυτό το πολιτικό σύστημα που υπηρετεί ένα τέτοιο σύστημα, πρέπει να είσαι βράχος ηθικής για να αντέξεις, ειδικά αν είσαι σε αρμόδιες θέσεις. 
Έρχονται τ’ άλλα κόμματα της Αντιπολίτευσης και σηκώνουν τη σημαία της εξυγίανσης του συστήματος. Είναι άλλο πράγμα αυτό. Ό,τι πέφτει στην αντίληψή μας –ούτε τρίχα να μην πάει χαμένη-  να πάει φυλακή. 
Γιατί, αν εξοικειωθούμε και πούμε «ε, είναι αποτέλεσμα του συστήματος», θα διαφθαρούμε κι εμείς χωρίς καμμία εξαίρεση. Λέμε όμως ότι, αφού κλέβουν οι άλλοι, θα κλέβω κι εγώ. Κι αυτό πάει αλλού. Δεν υπάρχει, όμως, εξυγίανση του συστήματος. 
Το 2009, αν δεν κάνω λάθος, με πρόταση του Καρατζαφέρη, την οποία μετά υιοθέτησε και η κυβέρνηση, γινόταν λόγος να φέρουν όλοι τα χρήματά τους, χωρίς «πόθεν έσχες». Και θέσαμε θέμα μέσα στη Βουλή, ότι αυτοί που ξεπλένουν μαύρο χρήμα με εμπόριο ναρκωτικών κ.τ.λ.., να έρθουν για να μειώσουμε το χρέος και να γίνουν επενδύσεις. Επειδή, δηλαδή, έχουμε κρίση –και η κρίση, βεβαίως, είναι καπιταλιστική κ.τ.λ.- να έρθουν τα χρήματα χωρίς κανένα «πόθεν έσχες». Έλεγαν: «Φέρτε τα σε αυτό το διάστημα και θα έχετε φοροαπαλλαγές». 
Μα, από πάνω όλο αυτό το σύστημα έγινε -πώς να το πω- το εκκολαπτήριο, ο κήπος που φύτρωσαν τα άνθη. Και κοιτάξτε, άλλοι συγκαλύπτουν για ιδεολογικούς λόγους και άλλοι συγκαλύπτουν και μέσα εκεί κερδίζουν και οι ίδιοι. 
Επομένως εμείς θα κάνουμε βεβαίως ό,τι μπορούμε σε αυτό το ζήτημα και δεν έχουμε κανένα κόμπλεξ. Ξέρετε και πάρα πολύ καλά ότι το Κομμουνιστικό Κόμμα Ελλάδας δεν έχει καμμία διάθεση να χρησιμοποιήσει είτε το όνομα του Παπακωνσταντίνου είτε το όνομα του Βενιζέλου, ο οποίος βεβαίως έχει ευθύνη, Υπουργός Οικονομίας ήταν και ήταν στο κέντρο της προσοχής του η φοροδιαφυγή. Εμείς δεν λέμε ότι κέρδισε ο ίδιος, έκλεψε ή έκανε ή συγκάλυψε συγγενείς του, αλλά υπάρχει κάποιο πρόβλημα. Δεν ξέρω. Άλλος εκβιάζεται, άλλοι επιχειρηματίες τον απειλούν. Μπορεί να συμβαίνουν κι αυτά.
Επομένως εμείς δεν οικοδομούμε την πολιτική επιρροή του κόμματος ή, αν θέλετε, και την εκλογική του δύναμη πάνω σε αυτά τα φαινόμενα συνειδητά, γιατί αυτά μπορεί να αυξάνουν τη γοητεία αυτού που χτυπάει το χέρι στο έδρανο και λέει και διάφορους χαρακτηρισμούς του τύπου που ακούμε το τελευταίο διάστημα στη Βουλή. Αυτά αυξάνουν τη γοητεία, αλλά εμείς δεν θέλουμε να οικοδομήσουμε πολιτική επιρροή ή εκλογική δύναμη. 
Από αυτήν την άποψη θα κάνουμε το καθήκον μας, ξέροντας πάρα πολύ καλά ότι υπάρχει αυτοτελώς η ευθύνη να κάνουμε το καθήκον, αλλά δεν είναι από αυτά που το Κομμουνιστικό Κόμμα Ελλάδας θα βγει στο λαό και θα πει «εγώ έστειλα τον τάδε στη φυλακή» κ.λπ., γιατί ένας θα μπαίνει στη φυλακή και πενήντα θα βγαίνουν.
Τελειώνοντας θα πω ότι το τελευταίο διάστημα ζούμε το εξής φαινόμενο, που φαντάζομαι ότι το έχετε αντιληφθεί όλοι: το μεγαλύτερο μέρος των προγραμμάτων του ΕΣΠΑ πάει στην επαγγελματική κατάρτιση και πάλι τα ίδια γίνονται. Αυτά που κατηγορούσατε ότι τα χρήματα αυτά πάνε για τα φροντιστήρια των ανέργων, πάλι εκεί πάνε, αλλά εν πάση περιπτώσει. Υπάρχουν κάτι ΕΣΠΑ, κάτι εκείνο, κάτι το άλλο, κάτι Άραβες και κάτι δεν ξέρω τι που θα έρθουν να κάνουν επενδύσεις, αλλά οι επενδύσεις θα είναι πολύ λιγότερες σε μια μικρότερη αγορά. Έχουν πέσει με «μαχαίρια» ανάμεσα στους επιχειρηματικούς ομίλους. Αφήστε τώρα το ότι το κράτος είναι διεφθαρμένο. Βεβαίως, είναι το κράτος των ιδιωτών. Εδώ είναι ικανοί μέχρι δολοφονίες να κάνουν. Βγήκαν τα μεγάλα «μαχαίρια». 
Δεν ξέρω τι θα γίνει. Μπορεί να φαίνεται ότι είναι ιδιοκτήτες τηλεοπτικών μέσων, αλλά η βασική δουλειά των δημοσιογράφων είναι να διοχετεύουν τις πηγές πληροφόρησης που έχουν. Έτσι έχει εξελιχθεί η δημοσιογραφία. Ο καλός δημοσιογράφος είναι να έχει πηγές και να μεταφέρει κουτσομπολιά, ελεγμένα ή και ανεξέλεγκτα. Εδώ όμως θα πέσουν μεγάλα «μαχαίρια» και βέβαια, για να πέσουν μεγάλα «μαχαίρια» ανάμεσα στους επιχειρηματικούς ομίλους για το ποιος θα πάρει το α΄ ή το β΄ κέρδος, θα προσεγγισθούν πολιτικοί. Εμείς θα σας το πούμε καθαρά: όλο και λιγότερο -και το βλέπετε- αναφερόμαστε σε ονόματα επιχειρηματικών ομίλων, γιατί κινδυνεύουμε λέγοντας για έναν επιχειρηματικό όμιλο να μας χρησιμοποιήσει ο άλλος. 
Με την ευκαιρία -γιατί όλοι έχουν γίνει θύματα- με συγχωρείτε, αλλά τρία χρόνια ακούγαμε ότι έχουμε μετοχές στο «ΓΕΡΜΑΝΟ». Δεν ξέρω, ο κ. Πάγκαλος ήταν αρχηγός, ο Καρατζαφέρης, ΠΑΣΟΚ κ.λπ., αλλά δεν άκουσα τίποτα. Είχαμε; Επιβεβαιώθηκε αυτή η πληροφορία; Επίσης, ακούγαμε ότι έχουμε τη «NEOSET». Επιβεβαιώθηκε; Κανείς δεν ζήτησε συγγνώμη και ήταν το κύριο επιχείρημα στη διάρκεια των εκλογών. 
Αυτό βεβαίως πλήττει και τα οικονομικά του κόμματος. Στον κόσμο περνάει ότι «ένα κόμμα που έχει το «ΓΕΡΜΑΝΟ», ένα κόμμα που έχει τη «NEOSET»» -και δεν ξέρω τι άλλα έχουμε, σε λίγο θα έχουμε και τη «SIEMENS»- «ζητάει τώρα πενηντάρι από εμένα τον άνεργο για την οικονομική εξόφληση και γιατί να του δώσω;». Εμείς δεν πάμε μόνο σε αυτούς που πιστεύουν σε εμάς, αλλά και σε αυτούς που θεωρούν ότι έχουμε ένα χρήσιμο ρόλο, έστω ως Αντιπολίτευση. Εδώ, δηλαδή, τι γίνεται; Εμείς τι πρέπει να κάνουμε; Να «βγάλουμε μαχαίρια»; Να γίνει εξεταστική επιτροπή; Είναι λίγο αυτό που γίνεται;
Λέτε τώρα για λεκτική βία. Έχω ακούσει «όχι στη λεκτική βία». Γιατί; Δηλαδή δεν έχω δικαίωμα να κάνω πολιτική κριτική; Είναι λεκτική βία η πολιτική κριτική; Εμείς τι να πούμε, που λέτε ότι είχαμε το «ΓΕΡΜΑΝΟ», είχαμε τη «NEOSET» και δεν ξέρω τι άλλες επιχειρήσεις; Είναι ιδιοκτήτης, λέει, είκοσι-τριάντα επιχειρήσεων το Κομμουνιστικό Κόμμα Ελλάδας. Μπορούν αυτοί που έλεγαν αυτά να μας φέρουν τις αποδείξεις και να μας πουν ότι είχαμε το τάδε και το τάδε; Είναι λίγο αυτό; 
Θέλω να σας πω τώρα –για να τελειώνω- ότι αυτή η επίθεση μας έχει κάνει ως κόμμα και ένα καλό. Όταν διαβάζουμε παραπολιτικά για άλλα κόμματα και για άλλα στελέχη όλων των κομμάτων, λέμε «προσοχή, όπως εμάς μας χρησιμοποιούν, έχουν και μεταξύ τους διαφορές». Έχουμε δώσει και κατεύθυνση, δεν θα υιοθετείται κάτι, ακόμα και αν η όσφρησή μας λέει ότι μπορεί να έχουν και δίκιο. 
Στο «ΡΙΖΟΣΠΑΣΤΗ» δεν θα δείτε να έχει γραφεί παραπολιτικό που αφορά άλλα κόμματα και αρχηγούς άλλων κομμάτων, από το οποίο θα μπορούσαμε να κάνουμε αναπαραγωγή, όπως όλα τα όργανα, όλες οι εφημερίδες που εκφράζουν κυρίως τα κόμματα το κάνουν. 
Μας έχει κάνει ένα καλό. Μας έχει κάνει να είμαστε προσεκτικοί, όχι ευγενείς, αλλά προσεκτικοί. Ξέρουμε ότι αυτό το σύστημα τρώει και τα παιδιά του και αυτά που το υπηρετούν. 
Επομένως σε αυτήν την εξεταστική επιτροπή θα είμαστε αντικειμενικοί. Δεν θα συμψηφίσουμε τίποτα. Δεν δεχόμαστε, όμως, ούτε να μας εκβιάζουν ούτε να μας εκφοβίζουν ότι κάνουμε πολιτικές σκευωρίες κ.λπ.. Ξέρουμε πάρα πολύ καλά ότι η σκευωρία είναι εκ του μηδενός. Αυτό είναι η σκευωρία. Όταν υπάρχουν ενδείξεις, πρέπει να τις εξετάσεις. Και εμείς εκ του μηδενός ούτε μία φορά δεν μιλήσαμε για πρόσωπο ή για κόμμα, αποφεύγοντας –αν θέλετε- να μιλάμε και για πρόσωπα.
Το ξέρετε ότι το πρόσωπο του Πρωθυπουργού ελάχιστα το αναφέρουμε και προηγούμενα και τώρα. Τα πρόσωπα των Υπουργών ελάχιστα τα αναφέρουμε -είναι φορείς μιας πολιτικής- εκτός αν μας προσβάλουν προσωπικά. 
Επομένως ας τα αφήσουμε όλα αυτά. Θα κάνουμε τη δουλειά μας, ξέροντας ότι η αλήθεια δεν θα περάσει ούτε μέσα από τη Βουλή.","ΑΛΕΞΑΝΔΡΑ ΠΑΠΑΡΗΓΑ",413
"37550"," Το λόγο έχει ζητήσει ο κ. Μαριάς. 
Κύριε Μαριά, έχετε το λόγο για δώδεκα λεπτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Βουλευτές, κύριε Υπουργέ, συζητούμε σήμερα τις προτάσεις για τη σύσταση ειδικής κοινοβουλευτικής επιτροπής για τη διενέργεια προκαταρκτικής εξέτασης. Είναι τρεις προτάσεις, για να συγκροτηθεί αυτό που παλαιότερα ονομάζαμε «προανακριτική επιτροπή» και ως τέτοια την αντιλαμβάνεται και ο ελληνικός λαός. 
Ποιο, όμως, είναι το κλίμα μέσα στο οποίο συζητούμε; Συζητούμε αυτήν την πρόταση που κατατέθηκε από τους Ανεξάρτητους Έλληνες και που έχει συνυπογραφεί και από άλλους Βουλευτές, όπως επίσης και δύο προτάσεις, μία του ΣΥΡΙΖΑ και μία της συγκυβέρνησης, σε μια εποχή όπου ο κοινωνικός «Αρμαγεδδών» στη χώρα μας βρίσκεται σε πλήρη εξέλιξη, με ενάμισι εκατομμύριο ανέργους, με χιλιάδες μαγαζιά κλειστά, με τρεισήμισι χιλιάδες αυτοκτονίες. Συζητούμε αυτήν την πρόταση λίγες μέρες μετά την εκχώρηση κυριαρχικών εξουσιών στους δανειστές και την υποθήκευση της κινητής και ακίνητης δημόσιας περιουσίας. 
Συζητούμε αυτήν την πρόταση σε μία φάση, λοιπόν, που το ίδιο το πολιτικό σύστημα, ο παλιός πολιτικός κόσμος έχουν χάσει την πλήρη νομιμοποίησή τους, σε μια φάση που οι δανειστές κάνουν ό,τι νομίζουν σε αυτήν τη χώρα, σε μια φάση που αυτοί που έχουν διοριστεί ως ανθύπατοι ήρθαν χθες εδώ, στη Βουλή, για να δώσουν το μήνυμα ότι υπάρχουν και ότι θα υπάρχουν και ότι πρέπει οι εκλεκτοί τους να προστατεύονται. 
Συζητούμε αυτήν την πρόταση σε μια εποχή που, καθώς ο πολιτικός κόσμος και το σύστημα χάνει την υλική νομιμοποίησή του -αφού πλέον ο κόσμος καταλαβαίνει ότι ο πλούτος που παράγεται πηγαίνει στους δανειστές- είναι οι ίδιοι που είναι αδύναμοι πλέον να πουν ότι τηρούνται και οι κανόνες του παιχνιδιού. Σε μια Κοινοβουλευτική Δημοκρατία, ακόμα και αν γίνεται -όπως γίνεται- άνιση κατανομή του πλούτου, πάντοτε προσπαθούν να δείξουν ότι τηρούνται οι κανόνες του παιχνιδιού, ότι λειτουργεί ένα Κοινοβούλιο -το οποίο εδώ δεν λειτουργεί με τις πράξεις νομοθετικού περιεχομένου- ότι λειτουργούν οι θεσμοί, που εδώ δεν λειτουργούν.
Κάνετε κάθε απόπειρα να διαμορφώσετε μία κατάσταση τέτοια, ούτως ώστε να μην έχουμε τη λύση που από την αρχή είχαν προτείνει οι Ανεξάρτητοι Έλληνες. Είχαμε πει από την αρχή ότι τέσσερα είναι τα πρόσωπα των οποίων πρέπει να διερευνήσουμε τις ευθύνες, τέσσερις κάλπες πρέπει να στηθούν. Είναι ξεκάθαρη θέση. 
Και κάνετε όλη αυτή την απόπειρα, προκειμένου να δημιουργήσετε καταστάσεις για να μανουβράρετε τι; Τους ίδιους τους Βουλευτές, τη στιγμή που σ’ αυτήν την κορυφαία διαδικασία ο ελληνικός λαός, που μας παρακολουθεί, απαιτεί ο καθένας από εμάς να προχωρήσει με βάση αυτά που λέει η δική του συνείδηση και όχι με βάση τις κομματικές εντολές. Δεν πέρασε, όμως, η προσπάθεια που έκαναν οι τρεις της συγκυβέρνησης και πραγματικά εδώ θα έχουμε την ευκαιρία να υπάρχουν τέσσερις κάλπες. 
Και εκεί όμως προσπαθείτε να κάνετε κάτι άλλο. Αντί να υπάρχει υποχρεωτικότητα συμμετοχής, θα θέλετε ενδεχομένως κάποιοι να δραπετεύσετε. Αυτό και νόμιμο δεν είναι και διαλύει την έννοια της μυστικότητας και της καθολικότητας. Θα έχετε, όμως, απέναντί σας και τον ελληνικό λαό που θα σας κρίνει. 
Τι εξετάζουμε εδώ; Πρέπει τα πράγματα να είναι ξεκάθαρα. Αξιοποιώ το δικό σας κείμενο, συνάδελφοι της Πλειοψηφίας. Πρόκειται για προτάσεις κατηγορίας, ένα είδος μήνυσης που γίνεται, την οποία μήνυση εξετάζει η Βουλή, το Σώμα που από πολιτικό σώμα στην πράξη μετατρέπεται σε ένα οιονεί δικανικό σώμα, ένα είδος εισαγγελέα, για να δει αν θα ασκηθεί δίωξη. 
Ποια θα είναι τα στοιχεία για τον κ. Παπακωνσταντίνου; Τα διαβάζω από την πρότασή σας. Εκεί λέτε ότι προκύπτουν ενδείξεις. Άρα, λοιπόν, ενδείξεις μάς χρειάζονται. Προκύπτει βάσιμη υπόνοια. Άρα μας χρειάζεται βάσιμη υπόνοια. Και το τρίτο στοιχείο που λέτε για τον κ. Παπακωνσταντίνου είναι ότι έδωσε οικονομικό όφελος σε τρίτους. Πώς; Μέσω της αποφυγής φορολογικού ελέγχου, προκαλώντας ταυτόχρονα αντίστοιχη βλάβη σε βάρος του δημοσίου. Αυτά λέτε, για να παραπέμψετε τον κ. Παπακωνσταντίνου. 
Άρα εξηγούμαστε ότι εδώ, στο βαθμό που υπάρχουν οι ενδείξεις, τότε δικαιούνται οι Βουλευτές να διαμορφώσουν την πρόταση για τη σύσταση προανακριτικής. Υπάρχει ζημιά; Αυτό είναι το ερώτημα. Θα πρέπει να δούμε τι έγινε αλλού. 
Αυτή η λίστα Λαγκάρντ, όταν πήγε σε άλλα κράτη, αξιοποιήθηκε; Ποιο ποσό κέρδισε η Ισπανία αξιοποιώντας αυτήν τη λίστα; Κέρδισε 6 εκατομμύρια ευρώ. Η Γερμανία εισέπραξε χρήματα; Βεβαίως. Αν δεν κάνω λάθος, 2,5 δισεκατομμύρια ευρώ. Επομένως εδώ θα μπορούσε να αξιοποιηθεί και θα έφερνε αντίστοιχα ποσά; 
Λάβετε υπ’ όψιν σας ότι αυτά που μας είπε ο κ. Παπακωνσταντίνου, ότι το αντικείμενο απ’ ό,τι είδε ήταν 2 δισεκατομμύρια δολάρια, έχει δυο αναγνώσεις: Πρώτον, ακόμα και αν ήταν μόνο 2 δισεκατομμύρια δολάρια, αν αποδεικνυόταν ότι ήταν προϊόντα φοροδιαφυγής, τότε υπάρχει 45% φόρος. Με το φόρο αυτό συν τα πρόστιμα, θα μαζευόταν ένα μεγάλο ποσό, περίπου 1 δισεκατομμύριο δολάρια. Κυρίως αυτό που πρέπει να δούμε μέσα στη λίστα Λαγκάρντ είναι ποιοι άλλοι λογαριασμοί κρύβονται και ποια άλλη είσπραξη θα μπορούσε να είχε κάνει το δημόσιο. 
Τη ζημία, λοιπόν, δεν θα την πω εγώ και από πού προκύπτει. Τη λέει ο κ. Χρήστος Αθανασίου, Προϊστάμενος Α΄ Τμήματος της Διεύθυνσης Ελέγχων του Υπουργείου Οικονομικών σε κατάθεσή του στις 2-10-2012, την οποία ήθελε να αναγνώσει και ο κ. Καπερνάρος, αλλά δεν πρόλαβε. Υπάρχει στην πρότασή μας, στη σελίδα 10. 
Εκεί λέει το εξής. Ως προς τις έννομες συνέπειες -που δεν έγινε αξιοποίηση της λίστας επί διετία περίπου- έχω να πω ότι πρώτον, δεν εισέρρευσαν στα δημόσια ταμεία χρήματα για την εκτέλεση του προϋπολογισμού, ειδικά στη σημερινή δύσκολη οικονομική συγκυρία. 
Δεύτερον, σήμερα υφίσταται άμεσος κίνδυνος παραγραφής των εν λόγω φορολογικών υποθέσεων, λόγω αδράνειας στο διάστημα αυτό. Τρίτον, ενδεχομένως χρηματικά ποσά που υπήρχαν στους λογαριασμούς σήμερα να έχουν διοχετευθεί. Άρα, λοιπόν, από μαρτυρικές καταθέσεις των ίδιων των στελεχών του Υπουργείου Οικονομικών αποδεικνύεται ότι υπάρχει ζημία. 
Επόμενο ερώτημα. Πότε επήλθε αυτή η ζημία; Την εποχή που ο κ. Παπακωνσταντίνου και εν συνεχεία ο κ. Βενιζέλος ακολουθούσαν τη φορομπηχτική τους πολιτική, εφάρμοζαν την πολιτική του μνημονίου, μείωναν μισθούς και συντάξεις στο όνομα του ότι δεν υπάρχουν έσοδα στο κράτος στη συγκεκριμένη χρονική στιγμή. Και ποιος ήταν αυτός που έκανε αυτές τις ενέργειες; Μα, οι πρωτεργάτες του μνημονίου. 
Αντιλαμβάνεστε, λοιπόν, ότι όλα αυτά δείχνουν πλέον ότι οι συγκεκριμένοι άνθρωποι έχουν συγκεκριμένες ποινικές ευθύνες σε σχέση με τα αδικήματα που αναφέρουμε στην πρότασή μας και είναι για τον κ. Βενιζέλο υπεξαγωγή εγγράφου, απιστία, παράβαση καθήκοντος, άμεση συνέργεια σε φοροδιαφυγή και για τον κ. Παπακωνσταντίνου νόθευση και υπεξαγωγή εγγράφου, απιστία, παράβαση καθήκοντος, άμεση συνέργεια σε φοροδιαφυγή.
Και λέω το εξής: Εάν δεν είχαμε την υπόθεση με το στικάκι, εάν δεν είχε γίνει καμμία αλλοίωση, καμμία αλλαγή, θα υπήρχε πρόβλημα, θα υπήρχε θέμα; Διότι για μας, καθοριστικό ζήτημα που πρέπει να εξετάσουμε είναι εάν υπήρχε απιστία και παράβαση καθήκοντος και συνέργεια σε άμεση φοροδιαφυγή, ασχέτως αν δεν υπήρχε καμμία αλλοίωση. Αυτό είναι ένα βασικότατο θέμα, στο οποίο πρέπει να επικεντρωθούμε, και σας απέδειξα ότι και ζημία υπήρχε και ευθύνες υπάρχουν, διότι τόσο ο κ. Παπακωνσταντίνου όσο και ο κ. Βενιζέλος επί μεγάλο χρονικό διάστημα είχαν τη λίστα στα χέρια τους και δεν την αξιοποίησαν. Δεν έφεραν ούτε ένα ευρώ με αφορμή τη συγκεκριμένη λίστα. Καμμία ενέργεια.
Ζημία υπήρξε; Βεβαίως. Άρα, λοιπόν, αυτό είναι ένα θέμα το οποίο νομίζω ότι αποδεικνύεται. Τώρα λένε: «Μα, ήταν παράνομο το αρχείο. Πώς να το αξιοποιήσουμε;».
Αυτό το καινούργιο, δηλαδή, η αντιγραφή που πήραμε από τη Γαλλία είναι νόμιμο; Πώς αξιοποιείται από τους εισαγγελείς, αφού εξαρχής ήταν παράνομο;
Δεύτερον, δεν το έδωσαν λάθρα οι Γάλλοι, αλλά το έδωσαν με επίσημο έγγραφο. Επομένως, μπορούσε από εκείνην τη στιγμή να αξιοποιηθεί. Και να σας πω κάτι; Θα πείτε: «Γιατί δεν αξιοποιήθηκε;». Ψάξτε στο μεσοπρόθεσμο -το οποίο εγκρίθηκε τον Ιούνιο του 2011, όταν υπήρχαν εκατομμύρια άνθρωποι εδώ στο Σύνταγμα- να δείτε τι προβλέπεται για το χτύπημα της φοροδιαφυγής, πόσα ποσά προβλέπατε για το χτύπημα της φοροδιαφυγής. Πολύ μικρά ποσά. Δηλαδή, η πολιτική βούληση από τότε ήταν να μη χτυπηθεί η φοροδιαφυγή.
Ερωτώ: Έχουν ευθύνη οι Πρωθυπουργοί; Ο Υπουργός Οικονομικών έχει ευθύνη; Μα, δεν έκανε τις ενέργειες που έπρεπε. Είχε τη λίστα ο κ. Παπακωνσταντίνου οκτώ μήνες, ο κ. Βενιζέλος δεκατέσσερις μήνες, αν δεν κάνω λάθος. Ποιες ενέργειες έκαναν ως Υπουργοί;
Πρέπει να καταλάβουμε ότι ο Υπουργός Οικονομικών δεν είναι μόνο για να βάζει φόρους, αλλά είναι για να κοιτάζει πώς θα εισπράξει και ποσά τα οποία μπορεί να εισπράξει. Και αυτό ας είναι και ένα μήνυμα προς άλλους, όταν μπορείς να εισπράξεις δισεκατομμύρια από το κατοχικό δάνειο και δεν κάνει καμμία κίνηση ο Υπουργός Οικονομικών. Ας το λάβει υπ’ όψιν του αυτό για το μέλλον.
Όταν, λοιπόν, δεν κάνεις αυτές τις ενέργειες, όταν γνωρίζεις ότι υφίσταται ζημία η χώρα, όταν βλέπεις ότι άλλες χώρες κάνουν ενέργειες και εισπράττουν και όταν επιβάλλεις μείωση μισθών και συντάξεων και οδηγείς τη χώρα στη διάλυση και ταυτόχρονα δανείζεσαι δισεκατομμύρια με επιτόκια υψηλά για τα γραμμάτια του ελληνικού δημοσίου, τότε αυτά δεν είναι απιστία; Δεν είναι παράβαση καθήκοντος; Τι είναι;
Γενική παρατήρηση: και στην περίπτωση του κ. Παπανδρέου και στην περίπτωση του κ. Παπαδήμου, ο Πρωθυπουργός έχει την ευθύνη της συνολικής πολιτικής και πρέπει να βλέπει πώς αντιμετωπίζονται τα ζητήματα αυτά. Ο πρώην Πρωθυπουργός κ. Παπανδρέου, κατά τον κ. Παπακωνσταντίνου, γνώριζε τα θέματα αυτά. Τουλάχιστον δύο ή τρεις φορές είχε ενημερωθεί. Δεν έκανε τίποτα. Το αν είχε και άλλους λόγους, αυτό θα φανεί μέσα από την εξέταση της υπόθεσης.
Ο δε κ. Παπαδήμος έστειλε μία επιστολή -δεν ξέρω αν την έχετε δει- μισής σελίδας, που λέει: «Δεν είδα, δεν γνώριζα τίποτα». Θυμίζει κάποιον άλλον συνάδελφο που έλεγε: «Ψήφισα το μνημόνιο, αλλά δεν το διάβασα». Τώρα, αυτός εδώ λέει: «Ήμουν Πρωθυπουργός, αλλά δεν πήρα μυρωδιά. Δεν ήξερα ότι υπήρχε λίστα Λαγκάρντ». Δεν ήξερε ότι πρέπει να εισπράττει φόρους; Δεν είχε επαφή με τον Υπουργό Οικονομικών, τον κ. Βενιζέλο;
Κοιτάξτε, λοιπόν, για να κλείσουμε το θέμα αυτό. Εδώ εμείς διαμορφώσαμε μία πρόταση με βάση τις κείμενες διατάξεις. Πιστεύουμε ότι υπάρχουν οι ενδείξεις για τα αδικήματα τα οποία έγιναν και είναι μία διαδικασία καθαρά στη σφαίρα του Ποινικού Δικαίου. Δεν έχει να κάνει σε τίποτε με τα θέματα της πολιτικοποίησης.
Αντίθετα, εσείς ως Πλειοψηφία πολιτικοποιείτε το ζήτημα και λέτε: «Μα, αν γίνει δεκτή αυτή η πρόταση, τότε θα πέσει η Κυβέρνηση». Δηλαδή, για πολιτικές σκοπιμότητες θέλετε μη έλεγχο και απόκρυψη ενδεχόμενων ποινικών ευθυνών.
Δεύτερον, τα ίδια κάνατε και στην εξεταστική για το μνημόνιο. Τι μας λέγατε; Είχε πει ο κ. Σαμαράς μία και μόνη εξεταστική. Και όταν φέραμε την πρόταση τι λέγατε; Λέγατε το εξής: «Μα, αν γίνει δεκτή, θα πέσει η Κυβέρνηση». Δηλαδή, να διαπράττονται ποινικά αδικήματα, για να μην πέσει η Κυβέρνηση.
Ε, σας λέω ότι, αν συγκαλύψετε τα αδικήματα, τότε θα πέσει η Κυβέρνηση, διότι δεν θα το ανεχτεί ο ελληνικός λαός.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ήθελα να απευθύνω μία έκκληση σε όλους τους συναδέλφους…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37551"," Και να ολοκληρώσετε, παρακαλώ, με αυτό, εάν μπορείτε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …ιδίως στους συναδέλφους της Νέας Δημοκρατίας και τελειώνω, κύριε Πρόεδρε.
Θα ήθελα να τους πω το εξής: Θα συγκαλύψετε τις ευθύνες του κ. Παπανδρέου ή του κ. Βενιζέλου για την πολιτική που έκαναν; Και δεν μιλώ για την πολιτική διαδικασία, αλλά για τα συγκεκριμένα ποινικά αδικήματα, τα οποία οδήγησαν τη χώρα σ’ αυτήν την κατάσταση!
Δεύτερον, όσον αφορά το ΠΑΣΟΚ, γιατί λέει ότι υπάρχει ένα δεύτερο «1989», θα ήθελα να πω το εξής: Αγαπητοί φίλοι του ΠΑΣΟΚ, έχετε καμμία σχέση εσείς με τον Ανδρέα Παπανδρέου του 1989; Έχετε καμμία σχέση με εκείνο το ΠΑΣΟΚ, το οποίο μιλούσε για εθνική ανεξαρτησία, ενώ εσείς υποθηκεύετε τα εθνικά κυριαρχικά δικαιώματα; Έλεγε «κοινωνική δικαιοσύνη», όταν εσείς κάνετε την επίθεση στα κοινωνικά δικαιώματα! Έλεγε «λαϊκή κυριαρχία», όταν εσείς εδώ φέρνετε πράξεις νομοθετικού περιεχομένου! Δεν έχετε καμμία σχέση και μη συγχέετε τα πράγματα! 
Εμείς ως Ανεξάρτητοι Έλληνες πήραμε μία εντολή: Όλα στο φως! Καμμία συγκάλυψη! Όσοι παραβίασαν το Σύνταγμα και τους νόμους θα πρέπει να αντιμετωπίσουν τις κυρώσεις της ελληνικής δικαιοσύνης! Και να είστε βέβαιοι ότι αυτό θα γίνει, όποια προσπάθεια και αν κάνετε!
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37552"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα μαθητές και μαθήτριες και τρεις εκπαιδευτικοί από το Γυμνάσιο Λιμένα της Θάσου. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Τσαβδαρίδης για πέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37553"," Κύριε Πρόεδρε, κυρίες και κύριοι συνάδελφοι, «οφείλεις, άρα μπορείς». Θαρρώ ότι αυτή η φράση του Γερμανού φιλόσοφου Ιμάνουελ Καντ αντανακλά απόλυτα τη μεγάλη ευκαιρία αλλά και την τεράστια ευθύνη που έχει στη σημερινή συζήτηση η ελληνική Βουλή, προκειμένου να απαντήσει με ευθύτητα σε τρία απλά αλλά κυρίαρχα ερωτήματα που θέτει ο ελληνικός λαός καθημερινά στους εκλεγμένους αντιπροσώπους του. Έχει ή όχι ο πολιτικός κόσμος της χώρας τη βούληση και την αποφασιστικότητα να αποκαταστήσει την κλονισμένη αξιοπιστία του; Έχει ή όχι το ανάστημα να προασπίσει το ρόλο του ως υπηρέτης του δημοσίου συμφέροντος; Μπορούμε ή όχι να αποδείξουμε ότι είμαστε ικανοί να διδασκόμαστε από τα λάθη μας και να τα τιμωρούμε παραδειγματικά;
Πιστεύω πως ναι! Και είναι βαθιά η πίστη μου ότι θα σταθούμε όλοι στο ύψος των περιστάσεων που απαιτεί η δημοκρατία μας.
Η διαλεύκανση της υπόθεσης με τη λίστα Λαγκάρντ είναι τόσο ζήτημα ηθικής τάξης, όσο και ένα τεράστιο πολιτικό και νομικό ζήτημα, η εξέλιξη της πορείας του οποίου θα καθρεφτίζει σε σημαντικό βαθμό την ωριμότητα αλλά και την ποιότητα του πολιτικού μας συστήματος. Και αν με ρωτήσετε πού εστιάζεται στη σημερινή διαδικασία η προσοχή των Ελλήνων πολιτών, θα σας απαντούσα ότι το βλέμμα τους στέκεται επίμονα όχι μόνο σ’ αυτούς που πρόκειται να εξεταστούν για πιθανές ευθύνες, αλλά παράλληλα και σε όσους θα εξετάσουν αυτές τις ευθύνες.
Αξιολογείται, λοιπόν, σήμερα η υπευθυνότητα όλων μας, το καθαρό μας μυαλό, η ικανότητά μας να ερμηνεύσουμε αντικειμενικά και να ξεχωρίσουμε με ψυχραιμία σε ποιες περιπτώσεις προκύπτουν ευθύνες και σε ποιες όχι, με οδηγό τις συνταγματικές επιταγές και τις αρχές του κράτους δικαίου που διέπουν την πολιτεία μας.
Στην Ολομέλεια σήμερα –και κατατέθηκαν τρεις ξεχωριστές προτάσεις από τα κόμματα της Βουλής- τίθενται στην ουσία υπό κρίση δύο απόλυτα αντικρουόμενες πολιτικές αντιλήψεις, με διαφορετική αφετηρία η κάθε μία και με διαφορετική στόχευση. Η πρώτη απ’ αυτές επιδιώκει να δημιουργήσει εκείνες τις προϋποθέσεις για την αναζήτηση αλλά και την εξεύρεση της αλήθειας. Είναι η πρόταση που υποβλήθηκε από τα τρία κόμματα της συγκυβέρνησης. Στηρίζεται στα υπάρχοντα δεδομένα της διεξαχθείσης εισαγγελικής έρευνας και αποσκοπεί στην αναζήτηση απτών ποινικών ευθυνών, με βάση τα υπάρχοντα στοιχεία που ήρθαν στην επιφάνεια.
Η δεύτερη προσπερνά την έννοια της ανιχνεύσιμης ποινικής ευθύνης και προκαλεί τη σκόπιμη συσκότιση της αλήθειας, συνδέοντας –δυστυχώς- ευθέως το σύνολο της πολιτικής ζωής με τη διαφθορά. Είναι η πρόταση που υπέβαλε ο ΣΥΡΙΖΑ από τη μία και είναι η κοινή πρόταση των Ανεξαρτήτων Ελλήνων και της Χρυσής Αυγής από την άλλη. Στηρίζονται σε έωλα και αβάσιμα νομικά επιχειρήματα και σε ισοπεδωτικές λογικές λαϊκών δικαστηρίων. Αποσκοπούν δε όχι βεβαίως στην εξεύρεση της αλήθειας και στον καταλογισμό ευθυνών στους υπαιτίους, αλλά στον προσπορισμό πρόσκαιρων κομματικών εντυπώσεων και ωφελημάτων.
Και εδώ υπάρχει το παράδοξο, κυρίες και κύριοι. Αυτοί που πιπιλίζουν διαρκώς την καραμέλα ότι δήθεν η Κυβέρνηση με τα έργα και τις ημέρες της οδηγεί στην πολιτική αποσταθεροποίηση τη χώρα είναι οι ίδιοι που, κινούμενοι στα όρια του κομματικού εθελοτυφλισμού, λειτουργούν αποσταθεροποιητικά απέναντι στην ίδια την έννοια της δημοκρατίας και της δικαιοσύνης. 
Κύριε Πρόεδρε, κυρίες και κύριοι συνάδελφοι, η Νέα Δημοκρατία δεσμεύθηκε απέναντι στον ελληνικό λαό να έρθουν όλα στο φως και να διερευνηθούν τα πάντα από τα αρμόδια θεσμικά όργανα, χωρίς εκπτώσεις μπροστά στη διαφάνεια αλλά και την καθαρότητα που πρέπει να χαρακτηρίζει το δημόσιο βίο. 
Και επειδή ακριβώς μια προκαταρκτική εξέταση προϋποθέτει απτά στοιχεία και όχι λόγια καφενείων, η πρόταση που υπεβλήθη από τη συγκυβέρνηση, σε αντίθεση με αυτές της Αντιπολίτευσης, ορθώς περιορίζεται μόνο στις σαφείς αποχρώσες ενδείξεις από την έρευνα των εισαγγελικών αρχών που έφτασε στη Βουλή. 
Κυρίες και κύριοι συνάδελφοι, κύριε Πρόεδρε, η διερεύνηση της υπόθεσης για τη λίστα Λαγκάρντ είναι μία πτυχή του ευρύτερου ζητήματος. Η άλλη πτυχή, που πραγματικά έχει μείζονα σημασία, είναι η εκμετάλλευση της λίστας Λαγκάρντ, προκειμένου να αποκαλυφθεί το τεράστιο θέμα της φοροδιαφυγής, της φοροκλοπής, της φοροαποφυγής και του ξεπλύματος «μαύρου χρήματος» με καταθέσεις στο εξωτερικό. 
Είναι κομβικής σημασίας να διερευνηθούν άμεσα τα εκατοντάδες ονόματα των καταθετών, οι οποίοι θα πρέπει να κληθούν και να δώσουν εξηγήσεις για τις καταθέσεις τους, να αποδείξουν ότι αυτές είναι νόμιμες και ότι με την απόκτησή τους έχουν πληρωθεί κανονικά οι αναλογούντες φόροι, όπως τους πληρώνουν με αίμα και με απίστευτες στερήσεις οι μισθωτοί και οι συνταξιούχοι αυτής της χώρας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε ένα λεπτό. 
Η Κυβέρνηση είναι αποφασισμένη να κερδίσει αυτό το στοίχημα, όπως έχει κερδίσει μέχρι σήμερα και όλα τα μεγάλα στοιχήματα, για να οικοδομήσει ξανά την ασφαλή και αναπτυξιακή προοπτική της χώρας στη σύγχρονη εποχή, σε πείσμα αυτών που, ενώ δεν κάνουν τίποτα, βρίσκουν παρηγοριά στο να κατηγορούν εμάς, επειδή δεν τα κάναμε όλα. 
Σας ευχαριστώ πολύ. 
(Χειροκροτήματα)","ΛΑΖΑΡΟΣ ΤΣΑΒΔΑΡΙΔΗΣ",509
"37554","  Και εμείς σας ευχαριστούμε. 
Το λόγο έχει για έξι λεπτά ο κ. Χρήστος Παππάς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37555"," Άκουσα με προσοχή τον προηγούμενο ομιλητή. 
Θα ήθελα να πω ότι για μας αυτή η πολιτική της Κυβέρνησης, η πολιτική του «τζογαδόρου», δεν μας καλύπτει. Πολλά στοιχήματα ακούγονται τελευταία από πλευράς Κυβερνήσεως. 
Ξεκινώ, όμως, με το μενού. Καπνιστός σολομός, γεμιστός με μους αυγοτάραχο και μπουκέτα από ανάμικτη σαλάτα με φύλλα ρόκας. Φιλετάκια από μοσχάρι γάλακτος με forestier μανιταριών και ζωμό από πόρτο. Δεν συνεχίζω, γιατί είναι γελοίο και προκλητικό. 
«Έφαγε» καλά ο κ. Παπαδήμος, αυτός ο απίθανος, άχρωμος «κύριος τίποτα», ενώ είναι βαθιά χωμένος στα κόλπα της τριμερούς, αυτός που τα Μέσα τον αναγνώρισαν ως τον καταλληλότερο για Πρωθυπουργό της χώρας. Το πολιτικό σύστημα με τον Παπαδήμο «έβαλε το λύκο να φυλάει τα πρόβατα». 
Και γιατί να μη φάει ο κ. Παπαδήμος; Γιατί να μη βραβευθεί και να μην καμαρώνει για τα κατορθώματά του; Άλλοι πέφτουν από τα μπαλκόνια. Οι μισθοί πέφτουν, η ακρίβεια ανεβαίνει, η ανεργία ανεβαίνει. Τι τον ενδιαφέρει τον κ. Παπαδήμο; 
Η λίστα Λαγκάρντ με τους μεγάλους φοροφυγάδες έχει παραμείνει άφαντη, παραμένει κλειστή. Και νομίζει ο κ. Παπαδήμος ότι «καθάρισε» με ένα χαρτί που έδωσε σήμερα, το οποίο και έχω εδώ, αφού μας το μοίρασε το Προεδρείο. Νομίζει ότι με ένα χαρτί «καθάρισε» απέναντι στις ευθύνες του, απέναντι στην απολογία που πρέπει να δώσει στον ελληνικό λαό. Νομίζει ότι «καθάρισε» με μία έκθεση ιδεών επιπέδου δημοτικού, στο οποίο καταλήγει και εν ολίγοις λέει τα εξής: «Με βάση τα παραπάνω δεδομένα», ακούστε τι λέει ο Παπαδήμος, ακούστε θράσος! «ουδεμία ευθύνη συντρέχει στο πρόσωπό μου και η πρόταση των ως άνω Βουλευτών δεν ευσταθεί». 
Μπα; Τι μας λες, κύριε Παπαδήμο; Δεν μας τα λες καλά. Και εσύ, όπως και ο έτερος Πρωθυπουργός Παπανδρέου υπήρξατε πολιτικοί προϊστάμενοι. Αν ένα ηλεκτρονικό αρχείο με στοιχεία που αφορούν την Ελλάδα φτάνει στα ανώτερα κλιμάκια αλλοιωμένο ή μη αλλοιωμένο και κυκλοφορεί εν είδει λαθρο-cd Νιγηριανού στη χώρα, πέραν όλων των άλλων είστε και γι’ αυτό υπεύθυνοι. Και ο Παπαδήμος και ο Παπανδρέου. 
Έχουμε ακούσει τελευταία πολλές φορές σ’ αυτήν την Αίθουσα σειρά επιθέσεων εναντίον της Αντιπολιτεύσεως –βάλτε κι εμάς στην Αντιπολίτευση- και ιδιαίτερα εναντίον της Χρυσής Αυγής, ότι δήθεν εδώ εμείς χρησιμοποιούμε σκληρές εκφράσεις, όπως «δοσίλογοι», «νενέκοι», «προδότες» κ.λπ.. Ας υποθέσουμε, λοιπόν, για ένα λεπτό, χάριν του λόγου, ότι αυτοί οι χαρακτηρισμοί δεν ισχύουν. Άπαντες οι υπεύθυνοι, όλοι όσους ο πολίτης βάζει στην εξουσία για να οδηγούν το έθνος, οι Πρωθυπουργοί, οι Υπουργοί Οικονομικών –αυτούς που εξετάζουμε σήμερα- η Τράπεζα της Ελλάδος –μην την ξεχνάμε- δεν ήξεραν τίποτα. Δεν μπορούσαν να προστατεύσουν το λαό.
Άρα βγαίνει το συμπέρασμα: τόσοι άνθρωποι, εν όσω βρίσκονταν σε τόσο καίριες, υψηλές θέσεις, δεν κατάλαβαν τι γινόταν. Αν δεν οδηγεί, λοιπόν, αυτή η μομφή σε κατηγορίες προδοσίας, οδηγεί σε κατηγορίες λόγω ιδιωτείας. Τους δίνουμε, λοιπόν, μία ευκαιρία σ’ αυτούς που δεν κατάλαβαν, σ’ αυτούς που δεν θυμούνται, να θυμηθούν πού έβαλαν τα στικάκια, να θυμηθούν τι άλλα στικάκια έχουν και να τα φέρουν στη Βουλή, να τα φέρουν στην επιτροπή. Κι αν δεν θυμούνται τώρα, εμείς, ως Χρυσή Αυγή, να ξέρουν ότι θα φροντίσουμε, θα βοηθήσουμε τη μνήμη τους στην επιτροπή να τα φέρουν. Καθωσπρεπισμοί τέλος.
Κυρίες και κύριοι, σήμερα δεν θα έπρεπε να ομιλούμε για προανακριτική επιτροπή σε ό,τι αφορά τη λίστα Λαγκάρντ. Θα έπρεπε να ομιλούμε για προανακριτική επιτροπή και για ειδικό δικαστήριο που θα ασχοληθεί με την ηθική αυτουργία στις χιλιάδες αυτοκτονίες, που θα ασχοληθεί με τα κακουργήματα, για να δούμε πώς έφτασε η χώρα σ’ αυτό το σημείο. 
Ένα βήμα προς την κατεύθυνση αυτή είναι και η προκαταρκτική επιτροπή για τη λίστα Λαγκάρντ, το ξέρετε αυτό. Και γι’ αυτό είστε έτοιμοι να δώσετε κάποιους από το σινάφι σας –δίνετε τον Παπακωνσταντίνου- για να σωθούν οι άλλοι, για να κερδίσετε λίγο χρόνο, ώστε να οργανωθείτε με νέους νόμους, με νέα μνημόνια, με νέα μέτρα, ώστε να ξεκινήσει η προπαγάνδα από τα Μέσα Ενημέρωσης, ώστε να έρθουν οι εργολάβοι του ΔΝΤ να πάρουν και τα υπόλοιπα.
Καταθέσαμε σήμερα μία ερώτηση -για να δείτε σε τι σημείο έχουμε φτάσει- σχετικά με τον Πρόεδρο της Ελληνικής Δημοκρατίας, ο οποίος στο πρώτο διάταγμα του 2013 –το έχουμε εδώ- υπέγραψε «Βερολίνο 7 Ιανουαρίου 2013». Το καταθέτω για τα Πρακτικά, για να δείτε πού υπογράφει ο Πρόεδρος της Δημοκρατίας. Είναι Έλληνας κι αυτός, όπως είμαστε όλοι. Την υπογραφή του, τουλάχιστον ως θεσμός, θα πρέπει να σέβεται και να προσέχει τον τόπο που υπογράφει. Εδώ είναι Ελλάδα, είναι Αθήνα και εξ όσων γνωρίζουμε το Προεδρικό Μέγαρο βρίσκεται ακόμα στην Ελλάδα, στην Αθήνα κι όχι στο Βερολίνο.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Μισό λεπτό θα μου δώσετε, κύριε Πρόεδρε, είναι σοβαρό αυτό που θέλω να πω. Ήσασταν κι εσείς στη Διάσκεψη.
Κυρίες και κύριοι, σχετικά με τη σημερινή εξέλιξη σε ό,τι αφορά τις διαδικασίες. Ενώ χθες είχε συμφωνηθεί στη Διάσκεψη των Προέδρων από την Κυβερνητική Πλειοψηφία να πάμε σε τρεις κάλπες ανά αίτηση -δηλαδή τρεις αιτήσεις για προανακριτική, τρεις κάλπες ξεχωριστές- ήρθε σήμερα ο κ. Βενιζέλος, εξαιρετικός παίκτης, με μία κίνηση σκακιστή να αδειάσει κυριολεκτικά και τον κ. Σαμαρά, το συγκυβερνήτη του, να αδειάσει τους δικούς του στη Διάσκεψη των Προέδρων και είπε «τέσσερις κάλπες», νομίζοντας ότι έτσι θα καθαρίσει, νομίζοντας ότι θα φανεί και στο κόμμα του ισχυρός, θα φανεί και απέναντι στον Αντώνη Σαμαρά ισχυρός. Είναι βαθειά γελασμένος.
Κατ’αρχάς, την κίνηση «ρουα ματ» θα την κάνει σύντομα ο λαός. Θα τους πετάξει έξω από τη σκακιέρα και αυτούς του ΠΑΣΟΚ αλλά και τους στενούς αξιωματικούς της ΔΗΜΑΡ και την αφελή βασίλισσα της Νέας Δημοκρατίας και όλα τα πιόνια του μνημονίου. Ο κ. Βενιζέλος –τελειώνω, κύριε Πρόεδρε- δημιουργεί αυτήν τη στιγμή ένα ανάχωμα. Το κόμμα του ΠΑΣΟΚ δημιουργεί ένα ανάχωμα. 
Το ανάχωμα είναι η ψηφοφορία. Άντε και πάει ο Βενιζέλος. Δεύτερο ανάχωμα είναι η επιτροπή, αφού στην επιτροπή υπάρχει κυβερνητική πλειοψηφία. Το τελευταίο ανάχωμα είναι η θεωρία ότι όλα αυτά τα αδικήματα έχουν παραγραφεί. 
Κλείνω λέγοντας ότι δεν φοβάστε, κύριοι του ΠΑΣΟΚ, τις όποιες αθλιότητες, όπως εσείς λέτε εδώ. Δεν σας πειράζει η όποια προανακριτική επιτροπή στην οποία, όπως είπα έχετε και την κυβερνητική πλειοψηφία, αλλά για άλλο πράγμα τρέμετε. Δεν φοβάστε ούτε τα ενδεχόμενα μελλοντικά ειδικά δικαστήρια. Τρέμετε την οργή του λαού, που ξεχειλίζει. Τρέμετε τη λαϊκή δικαιοσύνη. Τρέμετε το λαϊκό ξέσπασμα. 
Δεν θα προλάβετε, κύριοι, ούτε τα ελικόπτερα. 
Κύριε Πρόεδρε, ευχαριστώ για την ανοχή σας.","ΧΡΗΣΤΟΣ ΠΑΠΠΑΣ",418
"37556"," Το λόγο έχει ο κ. Σταύρος Κοντονής.
ΧΑΡΑΛΑΜΠΟΣ -","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37557"," Κυρίες και κύριοι συνάδελφοι, νομίζω ότι δεν είναι πρωτοτυπία να πούμε στη Βουλή ότι προχωράμε σε μία καθαρά δικαστική διαδικασία, στην οποία κανονικά η Βουλή δεν θα έπρεπε να εμπλέκεται. Και δεν θα έπρεπε να εμπλέκεται, διότι ο κάθε πολίτης αυτής της χώρας πρέπει να λογοδοτεί στο φυσικό του δικαστή. Αυτό το κατασκεύασμα που λέγεται «νόμος περί ευθύνης Υπουργών» και φέρει ανεξίτηλη τη σφραγίδα της Νέας Δημοκρατίας καθώς και η συνταγματική διάταξη που είναι κατασκεύασμα του ΠΑΣΟΚ είναι εκείνα τα οχήματα, για να υπάρχει συγκάλυψη, για να υπάρχει ατιμωρησία των ενόχων, για να υπάρχει τελικά εμπαιγμός του λαού. 
Αυτό είναι το σύστημα το οποίο έχουν προκρίνει και αυτό είναι το σύστημα με το οποίο ο κ. Βενιζέλος πριν από δύο χρόνια αθώωνε τον κ. Τσοχατζόπουλο για αδικήματα για τα οποία είναι σήμερα στη φυλακή. Αυτό είναι το σύστημα με το οποίο σήμερα πιστεύουν ότι και αυτοί θα αθωωθούν, ότι και σε αυτούς δεν θα αποδοθούν ποινικές ευθύνες. 
Ακούσαμε ένα εξωφρενικό επιχείρημα από τον κ. Νεράντζη –δεν μας έχει συνηθίσει ο κ. Νεράντζης σε τίποτε άλλο, ιδίως στην επιτροπή όπου προήδρευε- ότι δήθεν εδώ πρέπει να είναι κάποιος ή βλάκας ή ηλίθιος για να αποδεχθεί την πρόταση αυτή για τον εαυτό του. Ακούστηκε και από τον Μανώλη Γλέζο και από άλλους ομιλητές ότι το καλύτερο για τον κ. Βενιζέλο θα ήταν να αποδεχθεί αυτήν την πρόταση και, εάν έχει πεποίθηση της αθωότητάς του, να αθωωθεί κατά τη διαδικασία. Δηλαδή η κ. Μπακογιάννη, η οποία για το 1 εκατομμύριο ευρώ του συζύγου της είπε «ναι, να αρθεί η βουλευτική μου ασυλία και να δώσω λόγο στη δικαιοσύνη», τι είναι; Και μιλάω για την κ. Μπακογιάννη που είναι στο ίδιο κόμμα με τον κ. Νεράντζη. 
Όλα αυτά τα πράγματα, όλα αυτά που γίνονται, συνιστούν ποινικοποίηση της πολιτικής ζωής; Τελικά, ποιοι είναι αυτοί οι κύριοι και κυρίως ο κ. Βενιζέλος και το ΠΑΣΟΚ που έχει δώσει ρέστα στη διαφθορά και στη διαπλοκή, που θέλουν να μην τους αγγίζει κανείς;
Ένα παιδί που οδηγεί μηχανάκι χωρίς δίπλωμα θα πρέπει να δώσει λόγο στη δικαιοσύνη. Ένας Υπουργός, όμως, ο οποίος δεν πρωτοκολλεί, ο οποίος δεν ελέγχει, ο οποίος παραπλανά τη Βουλή κατά τον κοινοβουλευτικό έλεγχο, ο οποίος παίρνει τα κρατικά έγγραφα στο σπίτι του, δεν πρέπει να λογοδοτεί, γιατί τότε έχουμε ποινικοποίηση της πολιτικής ζωής.
Κυρίες και κύριοι Βουλευτές, η λίστα Λαγκάρντ αποτελεί τον καθρέπτη ενός συστήματος εκμετάλλευσης, όπως είναι το καπιταλιστικό σύστημα, αλλά και ενός συστήματος κλεπτοκρατίας, που λειτουργεί διαχρονικά προς όφελος του συστήματος διαπλοκής, δηλαδή της ιερής τριάδας: μεγάλο κεφάλαιο, πολιτικό προσωπικό που το εξυπηρετεί, πρόθυμα ΜΜΕ για την παραπλάνηση του λαού. 
Σας κατηγορούμε ευθέως για συγκάλυψη. Και η συγκάλυψη αυτής της υπόθεσης ξεκίνησε από τον κ. Κουβέλη, ο οποίος επενέβη και διέγραψε προληπτικά δύο Βουλευτές του κόμματός του, οι οποίοι δήλωσαν ότι θα ψηφίσουν κατά συνείδηση. Δηλαδή, αυτό που επιτάσσει το Σύνταγμα. 
Και είπαν οι δυο Βουλευτές ότι θα το πράξουν. Αυτό δεν άρεσε στον κ. Κουβέλη και τους διέγραψε.
Σας κατηγορούμε για συγκάλυψη, διότι αυτήν τη στιγμή παραπέμπετε τον κ. Παπακωνσταντίνου μόνο για το αδίκημα της νόθευσης. Και όλα αυτά που λέτε εδώ ότι δήθεν είναι υπεύθυνος που χάθηκε, που δεν πρωτοκολλήθηκε, που δεν έκανε και που δεν ξανάκανε, αυτά είναι άλλα λόγια να αγαπιόμαστε. Για ένα αδίκημα τον παραπέμπετε, τη νόθευση. 
ΒΑΣΙΛΕΙΟΣ -","ΣΤΑΥΡΟΣ ΚΟΝΤΟΝΗΣ",236
"37558"," Για δυο. 
ΧΑΡΑΛΑΜΠΟΣ -","ΝΙΚΟΛΑΟΣ ΥΨΗΛΑΝΤΗΣ",526
"37559"," Το άλλο έρχεται επικουρικά, κύριε συνάδελφε. Εάν δεν τιμωρείται, με αυστηρότερη διάταξη ενεργοποιείται το πλημμεληματικό άρθρο της παράβασης καθήκοντος. Αυτό που σας λέω και διαβάστε τον Ποινικό Κώδικα. Το άλλο είναι η υπεξαγωγή εγγράφου και δεν το έχετε.
Γιατί όμως δεν κάνετε αυτό το πράγμα για τον Παπακωνσταντίνου; Γιατί δεν τον παραπέμπετε για τα αυτονόητα, ότι πήρε ένα cd και δεν το πρωτοκόλλησε, ότι το έχασε, ότι δεν ήλεγξε; Γιατί, αν παραπέμψετε τον Παπακωνσταντίνου για αυτά τα αδικήματα, τότε αυτόματα πρέπει να παραπέμψετε και τον Βενιζέλο για τα ίδια. Γιατί τα ίδια αδικήματα έχει διαπράξει και ο σημερινός Πρόεδρος του ΠΑΣΟΚ ο οποίος κατά την τρέχουσα βουλευτική περίοδο, συνδιασκεπτόμενος με τους άλλους δυο Προέδρους και τον Υπουργό Οικονομικών και αναζητώντας ισοδύναμα μέτρα δεν είχε ούτε την ευαισθησία ούτε τη «γνώση» να τους πει «εδώ έχω ένα στικάκι και μια και ψάχνουμε ισοδύναμα, να το δούμε για να πάρουμε και κάτι και από αυτό». 
Αυτά όλα δεν είναι ευθύνες; Είναι πολιτικές ευθύνες; Και, αν είναι πολιτικές ευθύνες, κύριοι συνάδελφοι, αυτή η κατάσταση, ένας πολιτικά ανεύθυνος Υπουργός Οικονομικών, ένας πολιτικά επικίνδυνος, όπως είναι ο κ. Βενιζέλος, ο οποίος έπραξε όσα έπραξε με αυτά εδώ, πώς είναι δυνατόν σήμερα να συγκαθορίζει τις τύχες της χώρας μέσα από συσκέψεις των πολιτικών Αρχηγών; Αυτές δεν είναι πολιτικές ευθύνες; 
Ο κ. Βενιζέλος μάς είπε ότι διά της προτάσεως του ΣΥΡΙΖΑ βάλλεται το ΠΑΣΟΚ, βάλλεται η Κυβέρνηση και η χώρα. Έχουμε μια νέα, λουδοβίκεια εκδοχή: Εγώ είμαι το ΠΑΣΟΚ. Εγώ είμαι η Κυβέρνηση. Εγώ είμαι η χώρα.
(Χειροκροτήματα από την πτέρυγα του ΣΥΡΙΖΑ-ΕΚΜ)
Όμως, για κακή του τύχη, ρωτάμε: Πότε ο ΣΥΡΙΖΑ συνέδεσε την παραπομπή του με την πτώση της Κυβέρνησης; Ποτέ. Και ήρθε σήμερα στην Εθνική Αντιπροσωπεία για άλλη μια φορά ο κατασκευαστής του ψεύδους να πει ότι οι Βουλευτές του ΣΥΡΙΖΑ σήμερα το πρωί στα κανάλια συνέδεαν την παραμονή της Κυβέρνησης στην εξουσία με την παραπομπή του.
Θα πρέπει να καταλάβει όμως ο κύριος Πρόεδρος του ΠΑΣΟΚ ότι δεν πρόκειται να γλιτώσει με τις πολιτικές ευθύνες. Διότι, αν σήμερα ολόκληρη η Εθνική Αντιπροσωπεία τού απευθύνει αυτήν τη μομφή που είναι πολύ βαριά και πολύ σκληρή, τη μομφή των πολιτικών ευθυνών, δεν θα μείνει και ατιμώρητος όσον αφορά τις σοβαρότατες ποινικές ευθύνες.
Καταθέτω στα Πρακτικά ένα έγγραφο που μας είχε στείλει ο κ. Βενιζέλος στην Επιτροπή Διαφάνειας -για να δείτε τι ψέματα λένε- και το οποίο αναφέρει μέσα ότι από την άνοιξη του 2010 η Γαλλία είχε παραδώσει τη λίστα Λαγκάρντ στην Ελλάδα. Αυτό γιατί μετά είχαμε οβιδιακή μεταστροφή, ότι η λίστα ήρθε το φθινόπωρο τελικά του 2010. 
(Στο σημείο αυτό ο Βουλευτής κ. Χαράλαμπος - Σταύρος Κοντονής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Αυτά τα ολίγα, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΑΥΡΟΣ ΚΟΝΤΟΝΗΣ",236
"37560"," Το λόγο έχει ο κ. Κουτσογιαννακόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37561"," Κυρίες και κύριοι συνάδελφοι, δεν είναι απλό πράγμα για ένα νέο Βουλευτή να συμμετέχει σε μία διαδικασία κατά την οποία θα πρέπει να κριθεί αν έχουν διαπραχθεί ή όχι ποινικά αδικήματα από Υπουργό ή Υπουργούς αλλά και Πρωθυπουργούς. Βέβαια η τριάντα περίπου ετών θητεία μου στα νομικά έδρανα της δικηγορίας μ’ έχει μάθει να είμαι -επειδή έχω υπηρετήσει κατά 99% από τις θέσεις του υπερασπιστού των κατηγορουμένων και όχι της πολιτικής αγωγής- πάρα πολύ προσεκτικός, πάρα πολύ φειδωλός στα όσα θα πρέπει να πει, να υποστηρίξει και να προβάλει κανείς, διότι ναι μεν τα ακροατήριά μας –οι καλοί συνάδελφοι εδώ μέσα το ξέρουν- βρίθουν και κατακλύζονται από υποθέσεις, εκείνες όμως οι οποίες έχουν τελικώς την επιθυμητή έκβαση για τους μηνυτές και διώκτες είναι ελάχιστες. 
Γι’ αυτό, λοιπόν, η προσέγγιση που επιχειρώ να κάνω μέσα στα ελάχιστα πέντε λεπτά που δικαιούμαι προσπαθώ να είναι δικαιοκρατική. Επειδή είναι δικαιοκρατική η προσέγγισή μου –ή προσπαθώ, αν μη τι άλλο, στο μέτρο του ανθρωπίνως δυνατού- όχι επειδή ανήκω στην Πλειοψηφία και στο κόμμα της Νέας Δημοκρατίας αλλά έχοντας μελετήσει και τις τρεις προτάσεις, ευπροσώπως λέω ευθέως και έρχομαι να υποστηρίξω ότι η πρόταση της κυβερνητικής Πλειοψηφίας είναι απολύτως συμβατή με τα έως τώρα γνωστά πραγματικά περιστατικά και αποδεικτικά στοιχεία. Υπάγει άριστα τα δεδομένα αυτά στους κανόνες δικαίου και κατ’ αυτόν τον τρόπο καθίσταται εξ υπαρχής δικαία, ακριβής, σοβαρή, υπεύθυνη, βαρέως δικαιοκρατικού χαρακτήρος και όχι φαντασιακού, ελαφρού και χάριν του θεάματος της αρένας δημιούργημα. 
Κύριοι συνάδελφοι, ελληνικέ λαέ, φοιτητές των νομικών μας σχολών, όποιος πάρει και μελετήσει τα τρία κείμενα εύκολα θα αντιληφθεί τι λέγω. Το μεν πρώτο, η πρόταση της Πλειοψηφίας με την οποία ζητάμε την παραπομπή του κ. Παπακωνσταντίνου προς διερεύνηση της διαπράξεως του αδικήματος της νοθεύσεως εγγράφου και της παραβάσεως καθήκοντος, ναι, κύριε Κοντονή, μπορεί να απορροφάται, αλλά αυτό υποστηρίζεται από μία άποψη νομολογίας. Υπάρχει και η αντίθετη άποψη, ότι δεν έχουμε φαινομενική συρροή, αλλά έχουμε αληθή και συγκεκριμένα για το αδίκημα της νοθεύσεως. Ενώ για όλα τα αδικήματα που προτείνετε εσείς, ναι, η παράβαση καθήκοντος απορροφάται σε όλες τις περιπτώσεις. Δεν στέκει αυτοτελώς, παραδείγματος χάριν με την πλαστογραφία ή με την απιστία και πάει λέγοντας. 
Αυτά θα έπρεπε να συζητάμε σήμερα. Θα έπρεπε να συζητήσουμε το νομικό μέρος, διότι, αν γράφει κανείς ένα άρθρο και έναν τίτλο για να στείλει κάποιον άνθρωπο κατηγορούμενο για βαρύτατα και ατιμωτικά αδικήματα, πρέπει να το έχει σκεφθεί πολύ καλά και πρέπει να το έχει μελετήσει ακόμα περισσότερο. 
Πήρα λοιπόν και μελέτησα την πρόταση Ανεξάρτητων Ελλήνων και Χρυσής Αυγής. Σπεύδω από τώρα και ξεκαθαρίζω ότι τουλάχιστον σ’ ό,τι αφορά Παπανδρέου και Παπαδήμο είναι προφανώς αβάσιμη. Ουσιαστικά με τα όσα λέει –μακάρι να είχα το χρόνο να σας διαβάσω τα σχετικά αποσπάσματα- καθιερώνει το πρωτόφαντο στην ποινική τέχνη και επιστήμη του καθεστώτος αντικειμενικής ευθύνης: «Επειδή είμαι Πρωθυπουργός, εν προκειμένω, ευθύνομαι για όποια πλημμέλεια οποιουδήποτε Υπουργού, ο Υπουργός ενδεχομένως έχει αντικειμενική ευθύνη διότι ο χ έφορος για δέκα χρόνια δεν έκανε τον έλεγχο και είναι υποχρεωμένος να παρατείνει την παραγραφή». 
Δείτε πού πάει το πράγμα, αν το δούμε και μέσα από τα νομικά. Απιστία. Τι θέλει; Ελάττωση της περιουσίας και των προσόδων του κράτους, λέει. Ωραία. Θέλει δόλο, δηλαδή αυτός που το κάνει να θέλει επί σκοπού, υπερχειλή δόλο, όχι ενδεχόμενο. Δεν συζητάμε για αμέλεια, βέβαια. Υποκειμενικής υποστάσεως το αδίκημα. Πρέπει να «βογκάει» ο δόλος.
Πρέπε,ι επίσης, να έχει αποτιμηθεί αυτή η ζημία. 
Κάποιοι εύκολα έρχονται και λένε: «απιστία, εξαγωγή, στείλε τους». Έχουν αποτιμηθεί, κυρίες και κύριοι συνάδελφοι, αυτά; Τους στέλνουμε δήθεν ως συναυτουργούς στα αδικήματα της φοροδιαφυγής. Έχει ελεγχθεί αν έχουν φοροδιαφύγει όλοι αυτοί; Έχουν πιστοποιημένο αδίκημα, για να στείλουν τον άλλον αυτουργό ή συναυτουργό ή οτιδήποτε άλλο; Πώς τα ξεστομίζουμε έτσι; Και όλα αυτά είναι κακουργήματα. 
Εγώ με τέτοια πολιτικά κριτήρια, όπως βρίθει και το κείμενο της προτάσεως-αιτήσεως του ΣΥΡΙΖΑ, δεν προσεγγίζω το Σύνταγμα. Εγώ το προσεγγίζω νομικά, δικαιοκρατικά. Διότι, αν η απαίτηση να χυθεί αίμα υπάρχει μια φορά στην κοινωνία, η απαίτηση ό,τι παράγεται εδώ μέσα να είναι δίκαιο παράγεται εις την χιλιοστή και τη νιοστή. Δίκαιο θα βγει από εδώ μέσα και όχι πολιτικές σκοπιμότητες. Και να ξέρει και ο ελληνικός λαός ότι αυτή η προκαταρκτική εξέταση -ας ξεκινήσουμε με τη νόθευση  και την παράβαση που λέμε εμείς- έχει τη δυνατότητα -γιατί η επιτροπή έχει τα χαρακτηριστικά εισαγγελέως- να διευρύνει, εφόσον υπάρξουν στοιχεία όμως και δεδομένα, και να πάει το πράγμα προς τα εκεί που πρέπει. Όχι όμως εκ προοιμίου, in abstracto, χωρίς τεκμήρια και χωρίς στοιχεία, μόνο με υποψίες, όπως ακούστηκε σήμερα εδώ.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"37562"," Παρακαλώ, κύριε συνάδελφε, συντομεύετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37563"," Το τελευταίο που θα πω, κύριε Πρόεδρε, και κατεβαίνω, είναι ότι δεν δέχομαι υποδείξεις από κανέναν για το πώς θα ψηφίσω ούτε θα με συνοδεύει κανένας στην κάλπη. 
       (Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"37564"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Χαλβατζής. Θα μιλήσει όμως έξι λεπτά, επειδή μίλησε η κ. Παπαρήγα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"37565"," Έχουμε μπροστά μας, κυρίες και κύριοι Βουλευτές, μια πολύ σοβαρή υπόθεση. Δεν είναι καθαρά νομικό ζήτημα, όσο και αν οι νομικές πτυχές υπάρχουν. Είναι βαθύτατα πολιτικό. 
Το Κομμουνιστικό Κόμμα Ελλάδας, χωρίς να έχει αυταπάτες, θα συμβάλει με όλες του τις δυνάμεις, ώστε να διαλευκανθούν, όσο μπορεί να γίνει αυτό στο πλαίσιο αυτού του σκληρού ταξικού καπιταλιστικού συστήματος. Είναι ένα σύστημα που έχει ξεπεραστεί ιστορικά, που «έχει φάει τα ψωμιά του», που σαπίζει. Και έκφραση αυτής της σαπίλας είναι και όλα όσα βλέπουμε καθημερινά αλλά και όλα όσα βιώνει η εργατική τάξη, τα πιο πλατιά λαϊκά στρώματα. Είναι κακουργηματικές πράξεις, κύριε Κουτσογιαννακόπουλε. 
Τα περιστατικά ή πολλά απ’ αυτά τα περιστατικά ή αυτά που ειπώθηκαν είναι λίγο πολύ γνωστά. Ειπώθηκαν πολλά, κρύφτηκαν περισσότερα. Ειπώθηκαν πολλά ψέματα και απ’ αυτούς που ενέχονται στη διαχείριση της λίστας Λαγκάρντ. 
Μέχρι σήμερα λίγα πράγματα διευκρινίστηκαν. Στη διαδικασία για να φτάσουμε μέχρις εδώ  ειπώθηκαν πράγματι πολλά ψέματα. Στις συζητήσεις, στις ακροάσεις της επιτροπής, όλοι όσοι κλήθηκαν και όλοι όσοι είχαν διαχειριστεί τη λίστα Λαγκάρντ απάντησαν «δεν είδαν, δεν άκουσαν, δεν ενδιαφέρθηκαν». Και τότε είχαμε πει ότι δεν τους πιστεύουμε, γιατί είχαν την ευθύνη της διαχείρισης. Ήταν οι πλέον αρμόδιοι και υπεύθυνοι και δεν έδειξαν κανένα ενδιαφέρον. Αυτό και μόνο συνιστά τεράστιες πολλαπλές ευθύνες. 
Υπάρχουν στοιχεία που απαιτούν διερεύνηση ποινικών και πολιτικών ευθυνών. Εμφανίζονται καταθέσεις με κολοσσιαία ποσά. Από πού προέρχονται αυτά τα ποσά; Προέρχονται από τη στυγνή εκμετάλλευση της εργατικής τάξης και των πλατιών λαϊκών στρωμάτων. Είναι ο πλούτος που παράγουν οι εργάτες, όλοι οι εργαζόμενοι. Πλούτος που τον καρπώνονται οι μεγάλοι επιχειρηματικοί όμιλοι. 
Είναι εντελώς αποπροσανατολιστική η αντίληψη που καλλιεργούν διάφορες δυνάμεις, που υποστηρίζουν ότι, αν δεν υπήρχε η φοροδιαφυγή, αν δεν υπήρχε η λεγόμενη «κλεπτοκρατία» –χρησιμοποίησε τη λέξη αυτή και ο Πρόεδρος του ΣΥΡΙΖΑ- θα υπήρχε μια κάποια ανακούφιση στα λαϊκά βάρη. 
Η φοροδιαφυγή, οι απάτες, οι προμήθειες, τα λεγόμενα 
«λαμόγια», που όλα, βέβαια, πρέπει να αντιμετωπιστούν, αλλά δεν υπάρχει πολιτική βούληση γι’ αυτό, είναι η μία πλευρά. Και, αν θέλετε, είναι η πιο μικρή. Δεν είναι η αιτία της κρίσης όλα αυτά.
Η σημερινή κρίση είναι μία κλασική, καπιταλιστική, οικονομική κρίση, με τις ιδιομορφίες και τις ιδιαιτερότητες που έχει αυτή σε κάθε χώρα και σε κάθε περίοδο που εκδηλώνεται. Είναι μία κρίση υπερπαραγωγής και υπερκερδών των μονοπωλίων, των μεγάλων επιχειρηματικών ομίλων. 
Είναι αποπροσανατολιστική η αντίληψη που λέει ότι τα αντεργατικά, αντιλαϊκά μέτρα που παίρνει η τρικομματική Κυβέρνηση σήμερα, όπως και οι προηγούμενες κυβερνήσεις του ΠΑΣΟΚ και της Νέας Δημοκρατίας, δεν θα παίρνονταν εάν είχε παταχθεί η φοροδιαφυγή. Τα αντιλαϊκά μέτρα δεν είναι πρόσκαιρα, δεν είναι προσωρινά. Οι κυβερνήσεις σας επιδιώκουν να τα μονιμοποιήσουν και να τα σταθεροποιήσουν. Και θα είναι μόνιμα, γιατί είναι αναγκαία για την αστική τάξη, για την κερδοφορία των καπιταλιστικών ομίλων, για την ανταγωνιστικότητά τους. 
Τριάντα οκτώ χρόνια από τη Μεταπολίτευση δόθηκαν από τη Νέα Δημοκρατία και το ΠΑΣΟΚ -και δίνονται και σήμερα, σε αυτές τις συνθήκες, από την τρικομματική Κυβέρνηση- φοροαπαλλαγές, φοροελαφρύνσεις, κίνητρα, ζεστό χρήμα στις μεγάλες καπιταλιστικές επιχειρήσεις. Πενήντα επτά φοροαπαλλαγές έχουν δοθεί διαχρονικά στους εφοπλιστές.
Πέρα, όμως, από αυτές τις παροχές στο μεγάλο κεφάλαιο, μία ακόμα αιτία του χρέους και των ελλειμμάτων είναι και οι στρατιωτικές δαπάνες, οι οποίες δεν έχουν καμμία σχέση με την καλώς εννοούμενη άμυνα της χώρας. Είναι δαπάνες με επιλογή του ΝΑΤΟ, των Ηνωμένων Πολιτειών, της Ευρωπαϊκής Ένωσης. Η Ελλάδα και χθες και σήμερα, σε αυτήν την περίοδο της κρίσης, είναι η δεύτερη χώρα σε αμυντικές δαπάνες μετά τις Ηνωμένες Πολιτείες στο πλαίσιο του ΝΑΤΟ και σε αποστολές δυνάμεων στο εξωτερικό, στα πέρατα του κόσμου.
Βεβαίως, για τα ελλείμματα και το χρέος πρέπει να χρεωθεί και η Ολυμπιάδα. 
Γι’ αυτό καλούμε τους εργάτες, τα λαϊκά στρώματα να μην αποπροσανατολίζονται και να απαντήσουν στην τρικομματική συγκυβέρνηση Νέας Δημοκρατίας, ΠΑΣΟΚ και ΔΗΜΑΡ, στον εκάστοτε Υπουργό Οικονομικών και στο ερώτημά τους «πού θα βρεθούν τα χρήματα;», γιατί πολύ συχνά τίθεται και ιδιαίτερα από τους Υπουργούς Οικονομικών. Τέθηκε και από τον κ. Στουρνάρα προχθές. Χρήματα υπάρχουν. Και αυτές οι λίστες το επιβεβαιώνουν. Πλούτος αμύθητος. Πλούτος που είναι προϊόν εκμετάλλευσης της εργατικής τάξης και όλων των εργαζόμενων. Και όχι μόνο να απαντήσουν οι εργάτες και οι εργαζόμενοι, αλλά αγωνιστικά να απαιτήσουν, με την πάλη, την οργάνωση, τη διεκδίκησή τους, να γίνουν αυτοί κύριοι του πλούτου που παράγουν, να αγωνιστούν για αλλαγή τάξης στην εξουσία, για μία εργατική λαϊκή εξουσία, η οποία θα ικανοποιεί τις συνεχώς διευρυνόμενες ανάγκες της εργατικής λαϊκής οικογένειας.
Τελειώνοντας, έχουμε να πούμε ότι ζητήσαμε επανειλημμένα να αρθούν όλα τα εμπόδια που υπάρχουν, ώστε να μη λειτουργεί ο νόμος περί ευθύνης Υπουργών. Όλοι πρέπει να αντιμετωπίζονται το ίδιο. Καμμία ξεχωριστή αντιμετώπιση. Καμμία παραγραφή αδικημάτων.
Βεβαίως, δεν έχετε πρόθεση να αποφασίσετε κάτι τέτοιο. Άλλωστε, πριν από λίγο καιρό, μέσα σε όλες αυτές τις διαδικασίες των μνημονίων, των εφαρμοστικών νόμων, ψηφίσατε εκ προοιμίου να μην παραπέμπεται κανένα μέλος διοικητικού συμβουλίου, που τους ορίσατε να ξεπουλήσουν το δημόσιο πλούτο. Όλες οι πράξεις τους εκ προοιμίου, προκαταβολικά, τους κρίνουν αθώους.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ –ΤΣΑΡΟΥΧΑ )
Δηλαδή, αυτές οι πράξεις δεν μπορεί να είναι απλώς καταδικαστέες, αλλά είναι πράξεις οι οποίες συνιστούν τεράστια ευθύνη και πολιτική και ενδεχομένως αργότερα και ποινική. 
Τέλος, υπάρχουν πολιτικές και ποινικές ευθύνες. Τοποθετηθήκαμε συγκεκριμένα μέσω και της Γραμματέως της Κεντρικής Επιτροπής του Κόμματος και του εισηγητή μας. Υπάρχουν ενδείξεις και για τον κ. Παπακωνσταντίνου και για τον κ. Βενιζέλο. Ήταν Υπουργοί Οικονομικών. Να εξεταστούν από την επιτροπή που προτείνεται να συγκροτηθεί. Ας πάρει αυτή η υπόθεση το δρόμο της. Εμείς θα κάνουμε ό,τι μπορούμε, κάτι να πάρει είδηση, κάτι να κατανοήσει ο εργαζόμενος λαός, για να μην περάσει και αυτή η υπόθεση αβρόχοις ποσί. 
Ευχαριστώ, κυρία Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"37566"," Ευχαριστούμε, κύριε συνάδελφε. 
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Μιχάλης Χρυσοχοΐδης για δώδεκα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37567"," Ευχαριστώ, κυρία Πρόεδρε.
Θέλω να επαναλάβω, με όση πιστότητα μπορώ να το κάνω, τα λόγια του εισηγητή της Πλειοψηφίας κ. Μαρκογιαννάκη πριν από λίγες ώρες, ο οποίος είπε ότι σήμερα η Βουλή ουσιαστικά απαγγέλλει κατηγορίες σε πολύ συγκεκριμένα πρόσωπα, με πολύ συγκεκριμένες κατηγορίες και επίσης ότι αυτές οι κατηγορίες στηρίζονται σε πολύ συγκεκριμένες διατάξεις του Ποινικού Κώδικα. 
Εγώ θέλω να πω ότι το άρθρο 154 του Κανονισμού της Βουλής ορίζει ότι πρέπει με σαφήνεια να περιγράφεται η πράξη του εγκαλουμένου και στη συνέχεια σε ποιο άρθρο του Ποινικού Κώδικα εδράζεται αυτή η παράβαση.
Εδώ, λοιπόν, ήρθαμε σήμερα και ακούσαμε για μια ακόμη φορά μια επανάληψη συνθημάτων, τα οποία ακούγονται εδώ και τέσσερις μήνες, κυρίως από την πλευρά του ΣΥΡΙΖΑ σε ό,τι αφορά τον κ. Βενιζέλο και από την πλευρά της Χρυσής Αυγής και των Ανεξάρτητων Ελλήνων σε ό,τι αφορά και τους υπόλοιπους, τον κ. Παπανδρέου και τον κ. Παπαδήμο.
Άκουσα προηγουμένως το συνάδελφο του ΣΥΡΙΖΑ να λέει: «Σας κατηγορούμε για συγκάλυψη». Ποιου θέματος; Ποιου αδικήματος; Είναι δυνατόν να έρχεστε εδώ και να μην έχετε πρόνοια να προστατεύσετε τη δημοκρατία και την αλήθεια; Πώς έρχεστε εδώ και απευθύνετε κατηγορίες για ποινικές παραβάσεις, βαρύτατες, κακουργηματικού χαρακτήρα, σε πολιτικούς ή πολίτες, χωρίς να έχετε το παραμικρό στοιχείο, χωρίς να έχετε τεκμηριώσει, κόντρα στο Σύνταγμα και στον Κανονισμό της Βουλής και στο κοινό περί δικαίου αίσθημα, μιλώντας για πολιτικές ευθύνες; Εάν θέλετε να μιλήσουμε για πολιτικές ευθύνες, να συζητήσουμε εδώ μέσα, αλλά εσείς είχατε βγάλει αποφάσεις από πριν. 
Σας θυμίζω δηλώσεις στελεχών και του Αρχηγού σας: «Το όνομα Βενιζέλος είναι συνώνυμο του σκανδάλου Λαγκάρντ». Άλλο στέλεχός σας έλεγε: «Κάναμε δυο εκλογικές μάχες με Αρχηγό κόμματος που κρατούσε λίστες ονομάτων. Κρατούσε δυο χιλιάδες ονόματα, χίλια απ’ αυτά είχαν χρήματα. Υπάρχουν εκατομμύρια καταθέσεις και έτσι διαμόρφωσε το αποτέλεσμα των εκλογών ο κ. Βενιζέλος και το ΠΑΣΟΚ».
Θέλω να πω ότι το ψέμα έχει κοντά πόδια. Αποκαλύφθηκε πολύ γρήγορα πόσα ψέματα λέγατε. Το πιο σημαντικό, όμως, είναι το εξής. Έχετε απευθύνει κατηγορίες βαρύτατες, όπως είναι η υπεξαγωγή εγγράφου, το 242 του Ποινικού Κώδικα, που μιλά για νόθευση, καταστροφή, βλάβη ή υπεξαγωγή και πρόθεση, δόλο δηλαδή, με σκοπό να ωφελήσει ή να βλάψει κάποιον. Ποιους ωφέλησε; Πείτε μας. Πείτε το εδώ, στο Βήμα που βγαίνετε. Πείτε στον ελληνικό λαό ότι ωφελήθηκαν οι παρακάτω. 
Ποιοι ωφελήθηκαν, λοιπόν; Ποιος βλάφτηκε; Πήγε κανείς, εξέτασε κανείς αν αυτοί οι άνθρωποι έχουν νόμιμα ή παράνομα τα λεφτά τους, τις καταθέσεις τους εκεί; Πώς μιλάτε αυτήν τη στιγμή και αποδίδετε παράνομες πράξεις σε ανθρώπους; Και είστε αριστερή δημοκρατική παράταξη; Για όνομα του Θεού!  
Μιλάτε για παράβαση καθήκοντος –δηλαδή, δόλο πάλι- με σκοπό να προσπορίσει στον εαυτό του αυτός που το κάνει ή σε άλλον παράνομο όφελος. Ποιο παράνομο όφελος; Αυτό που υπονοούσε ο Αρχηγός σας, ότι ενδεχομένως ειδοποίησε κάποιους; Τι; Πείτε το εδώ μπροστά. 
Όλα αυτά φασίζουν. Προσέξτε. Είναι φασίζουσες συμπεριφορές, από τις οποίες δεν πρόκειται να βγείτε ποτέ ωφελημένοι. Μιλάτε για απιστία και ότι εν γνώσει του, με πρόθεση και με δόλο, προκειμένου να ωφεληθεί ο ίδιος ή κάποιος άλλος, γινόταν όλη αυτή η διαδικασία.
Νομίζω, λοιπόν, ότι γίνεται φανερό σήμερα ότι δεν ήρθαμε εδώ, δυστυχώς, να αποκαλύψουμε την αλήθεια, αλλά να δημιουργήσουμε για μια ακόμη φορά εντυπώσεις. Αυτή η υπόθεση ξεκίνησε από τις τελευταίες μέρες με όλη τη συζήτηση, η οποία σωστά έγινε στα Μέσα Ενημέρωσης για τον τρόπο με τον οποίο έπρεπε να διεξαχθεί η ψηφοφορία.
Όμως, θέλω να πάω και στην άλλη πρόταση. Τρία χρόνια τώρα, κυρίες και κύριοι συνάδελφοι, η ελληνική κοινή γνώμη βομβαρδίζεται στην κυριολεξία από θεωρίες συνωμοσίας. Έλεγαν ότι δεν υπάρχει κανένας λόγος να προσφύγουμε στο μνημόνιο. Μιλούσαν για εύκολες λύσεις και ότι η κυβέρνηση που πήγε σ’ αυτές τις εύκολες λύσεις γι’ αυτούς ήταν πουλημένοι και προδότες. Μίλησαν για Τσολάκογλου –το ακούσαμε πάλι προχθές- δοσίλογους, Γουδή, κρεμάλες, προειλημμένες αποφάσεις, τα λεφτά που μας έδιναν άλλοι τζάμπα και δεν τα παίρναμε. 
Το αποτέλεσμα είναι γνωστό. Ένα μεγάλο μέρος της κοινής γνώμης έχει δηλητηριαστεί και έχει δηλητηριαστεί επικίνδυνα. Περιθωριακές ανοησίες έγιναν κοινός τόπος για ένα μέρος της κοινής γνώμης στη χώρα μας. Άνθρωποι διασύρθηκαν και διασύρονται με ψιθύρους, με φήμες, κουτσομπολιά, χωρίς τσίπα, αλλά με πολύ πατριδοκαπηλία, βεβαίως. 
Η ίδια μήτρα συνωμοσιολογίας είναι αυτή που γέννησε τους Ανεξάρτητους Έλληνες και θέριεψε τη Χρυσή Αυγή.","ΜΙΧΑΗΛ ΧΡΥΣΟΧΟΪΔΗΣ",554
"37568"," Απαράδεκτο!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"37569"," Και σήμερα...","ΜΙΧΑΗΛ ΧΡΥΣΟΧΟΪΔΗΣ",554
"37570"," Να το πάρει πίσω!
(Θόρυβος-διαμαρτυρίες από την πτέρυγα των Ανεξάρτητων Ελλήνων)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"37571"," Σας παρακαλώ πολύ, κύριοι συνάδελφοι. Κύριοι συνάδελφοι, δεν θα διακόπτετε τον ομιλητή! Θα πάρετε το λόγο να τα πείτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37572"," Απαράδεκτο!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"37573"," Εσείς έχετε διαλύσει τους Έλληνες και την Ελλάδα.","ΜΑΡΙΝΟΣ ΟΥΖΟΥΝΙΔΗΣ",381
"37574"," Κύριε Ουζουνίδη, καθίστε κάτω! Σας παρακαλώ πολύ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37575"," Να έχετε την ευθιξία να μη μιλάτε!","ΜΑΡΙΝΟΣ ΟΥΖΟΥΝΙΔΗΣ",381
"37576"," Καθίστε κάτω! Ακουστήκατε! 
(Θόρυβος-διαμαρτυρίες από την πτέρυγα των Ανεξαρτήτων Ελλήνων)
Μη διακόπτετε. Θα έρθει η ώρα να απαντήσετε. Σας παρακαλώ, κύριοι συνάδελφοι, θα έχετε το λόγο να τα πείτε!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37577"," Εγώ δεν κάμπτομαι ούτε φοβάμαι κανέναν, πρέπει να σας πω.","ΜΙΧΑΗΛ ΧΡΥΣΟΧΟΪΔΗΣ",554
"37578"," Γι’ αυτό πήγαν στο 5%, κυρία Πρόεδρε!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"37579"," Σας παρακαλώ! Θα τα πείτε πολιτικά, όχι με φωνασκίες όμως. Κύριε Κουΐκ, σας παρακαλώ. 
(Θόρυβος-διαμαρτυρίες από την πτέρυγα των Ανεξαρτήτων Ελλήνων)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37580"," Εσείς, κύριοι συνάδελφοι, με αυτά που κάνετε πυροδοτείτε...","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"37581"," Κυρία Χριστοφιλοπούλου, σας παρακαλώ μη φορτίζετε το κλίμα! 
(Θόρυβος-διαμαρτυρίες από την πτέρυγα των Ανεξάρτητων Ελλήνων)
Κύριοι συνάδελφοι, μη φορτίζετε το κλίμα! Σας παρακαλώ πάρα πολύ!
Συνεχίστε, κύριε Χρυσοχοΐδη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37582"," Σήμερα τα προϊόντα της συνωμοσιολογίας συμπράττουν χέρι-χέρι στο ίδιο μοτίβο, αλλά οι ίδιες οι ιστορικές εξελίξεις γελοιοποιούν τους συνωμοσιολόγους. 
Θέλω, κυρία Πρόεδρε, να φέρω λίγο στη μνήμη ορισμένα πράγματα, γιατί πρέπει επιτέλους ορισμένα πράγματα να ειπωθούν εδώ μέσα και να τελειώνουμε, να τα ακούσουν και οι πολίτες και να καθίσει στη συνείδησή τους η αλήθεια. 
Τι να πρωτοθυμηθούμε, λοιπόν; Να θυμηθούμε τα δισεκατομμύρια που υποτίθεται ότι θα μας έδιναν τζάμπα, αλλά εμείς τα αρνηθήκαμε, για να μπούμε σώνει και καλά στο μνημόνιο;
Ο κ. Τσίπρας, στις 29 Φεβρουαρίου 2012, δηλώνει: «Στη ζωή δεν υπάρχουν μονόδρομοι και αυτό μας το αποδεικνύουν όλα όσα συμβαίνουν γύρω μας. Ευτυχώς υπάρχουν παραδείγματα. Στην Κύπρο υπάρχει μια κυβέρνηση της Αριστεράς σε μικρογραφία των προβλημάτων που έχουμε εδώ στην Ελλάδα.
Αλλά ο κ. Χριστόφιας κατάφερε να δανειστεί από τη Ρωσία του κ. Πούτιν 2,5 δισεκατομμύρια ευρώ για να μην μπει στο ΔΝΤ και να αποφύγουμε να έχουμε δύο χώρες του ελληνισμού στο ΔΝΤ και στο μηχανισμό. Η Ελλάδα είχε δυνατότητες διαπραγμάτευσης και αναζήτησης εναλλακτικών πηγών δανεισμού. Δεν το έκανε ποτέ, γιατί ο κ. Παπανδρέου και η Κυβέρνησή του αποφάσισαν να υλοποιήσουν προειλημμένες αποφάσεις». 
Στις 24 Απριλίου 2012, πριν από οκτώ μήνες δηλαδή, ο κ. Καμμένος στην τηλεόραση της ΝΕΤ δηλώνει: Πήγε ο Παπανδρέου στον Πούτιν, που του πρόσφερε 22 δισεκατομμύρια, και τα αρνήθηκε. Είναι δημόσια δήλωση του Πούτιν. Πήγε ο Παπανδρέου, είπε η Ρωσία να δανείσει 22 δισεκατομμύρια στην ελληνική Κυβέρνηση, αρνήθηκε ο Παπανδρέου και τότε ο Πούτιν του είπε: Πήγαινε στο ΔΝΤ. 
Την επομένη μέρα, στις 25 Απριλίου 2012, στο «ΣΚΑΪ» ο κ. Καμμένος αποκαλεί τον κ. Παπανδρέου απατεώνα και υποστηρίζει πάλι ότι εσκεμμένα παρέδωσε τη χώρα στο ΔΝΤ και στο μνημόνιο, εκτελώντας συγκεκριμένο σχέδιο. 
Για να αντιληφθούμε το μέγεθος της αθλιότητας, κυρία Πρόεδρε, αρκεί να σκεφθεί κανείς ότι η μόνη δημόσια δήλωση που υπάρχει για όλο αυτό το θέμα, είναι αυτή του τότε Προέδρου της Ρωσίας Μεντβέντεφ στις 16 Φεβρουαρίου 2010, ο οποίος στη συνάντησή του με τον επικεφαλής της Παγκόσμιας Τράπεζας είχε πει: «Πριν από λίγο συναντήθηκα με τον Έλληνα Πρωθυπουργό και του σύστησα να στραφεί στο ΔΝΤ και στην Παγκόσμια Τράπεζα, για να λύσει τα προβλήματα της Ελλάδας». Αλλά τι να λέμε τώρα; Η ιστορία γελοιοποιεί τους συνωμοσιολόγους. 
Ο Πρόεδρος Χριστόφιας πήρε τις πιο δύσκολες αποφάσεις της ζωής του. Το ίδιο και η κυβέρνηση του ΠΑΣΟΚ πριν από δύο χρόνια. Το ίδιο ο Ιρλανδός Πρωθυπουργός, ο Πορτογάλος, ο Ισπανός. Ο Πρόεδρος Χριστόφιας πριν από λίγες μέρες, δακρύζοντας στην τηλεόραση, είπε ότι έχει ένα πάρα πολύ δύσκολο δίλημμα μεταξύ ενός επώδυνου μνημονίου και της χρεοκοπίας της οικονομίας και του κράτους. 
Να θυμηθούμε επίσης και κάτι άλλο, μια άλλη γελοιότητα, τη θεωρία συνωμοσίας, ότι όλοι δήθεν ήξεραν εξαρχής ότι το πρόγραμμα δεν βγαίνει, ότι θα αποτύχει, αλλά αυτοί εσκεμμένα έδιναν τα λεφτά τους, τα δισεκατομμύρια στην Ελλάδα για να τα χάσουν, για να ξεπουληθεί η Ελλάδα και να υποφέρουν οι Έλληνες! Κανείς δεν θα χρηματοδοτούσε την Ελλάδα και καμμιά χώρα, κυρίες και κύριοι συνάδελφοι, αν ήταν σίγουροι ότι το πρόγραμμα θα αποτύχει. Είναι αυταπόδεικτα γελοίος κάθε αντίθετος ισχυρισμός. 
Να θυμηθούμε επίσης –και τελειώνω, κυρία Πρόεδρε- την υπέρτατη θεωρία της συνωμοσίας ότι όλα ήταν στημένα, όλα αυτά δηλαδή για τα οποία κατηγορούν σήμερα τον κ. Παπανδρέου και τον κ. Παπαδήμο. Όπως όλες οι θεωρίες συνωμοσίας, ακόμα και των πιο κακόπιστων, δυστυχώς, γελοιοποιήθηκαν. 
Κλείνοντας, θέλω να πω το εξής: Επειδή ο τόπος πέρασε και περνάει επώδυνες, δύσκολες στιγμές, επειδή ο ελληνικός λαός υποφέρει από ένα πρόγραμμα, το οποίο έχει οδηγήσει το μεγαλύτερο μέρος της νεολαίας μας στην ανεργία και ένα μεγάλο κομμάτι των συμπολιτών μας στη φτώχεια και έχει δημιουργήσει μεγάλη πίεση στη μεσαία τάξη της χώρας, επειδή εμείς εδώ είμαστε προϊόν μιας εκλογής των Ελλήνων πολιτών όχι για να δημιουργούμε θεωρίες συνωμοσίας και ψεύτικα φαντάσματα κάποιων –δήθεν- προδοτών, οι οποίοι υπηρετούν συμφέροντα αλλότρια από το ελληνικό έθνος και τον ελληνικό λαό, είναι ευκαιρία -με αφορμή τη σημερινή προσπάθεια αναζήτησης της αλήθειας- να καθίσουμε κάτω και να δρομολογήσουμε λύσεις για το λαό και τη χώρα. Αυτή είναι η αποστολή μας. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΧΡΥΣΟΧΟΪΔΗΣ",554
"37583"," Ευχαριστώ, κύριε Χρυσοχοΐδη. 
Το λόγο έχει ο Πρόεδρος των Ανεξαρτήτων Ελλήνων κ. Πάνος Καμμένος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37584"," Μιχάλης Χρυσοχοΐδης, κατά τη διάρκεια συζητήσεως για την παραπομπή του Άκη Τσοχατζόπουλου: «Το ψέμα έχει κοντά ποδάρια». Άκης Τσοχατζόπουλος στον Κορυδαλλό.»
Μιχάλης Χρυσοχοΐδης στη συζήτηση για τα υποβρύχια: «Το ψέμα έχει κοντά ποδάρια». Ήδη έχει ξεκινήσει η δικαστική διερεύνηση.
Ο Μιχάλης Χρυσοχοΐδης θα συνεχίσει να υπερασπίζεται εκείνους οι οποίοι τελικά οδηγούνται στις ποινικές φυλακές για τις απάτες που κάνουν σε βάρος του ελληνικού λαού.
(Χειροκροτήματα από την πτέρυγα των Ανεξάρτητων Ελλήνων)
Εγώ θα σύστηνα σήμερα στον κ. Χρυσοχοΐδη να επικοινωνήσει με τον διορισμένο από εκείνον εισαγγελέα Διώτη και να του πει αν είναι αλήθεια ή όχι, ότι τον πήρε ο συνάδελφός του στο ΠΑΣΟΚ από τον Βόλο πριν αυτοκτονήσει και τι του είπε.
Το άρθρο 155 του Κανονισμού της Βουλής ορίζει ότι η συζήτηση που κάνουμε σήμερα περιορίζεται μόνο στη λήψη απόφασης για συγκρότηση ή όχι ειδικής κοινοβουλευτικής επιτροπής για τη διεξαγωγή προκαταρκτικής εξέτασης. Η προκαταρκτική εξέταση είναι το αρχικό στάδιο της ποινικής προδικασίας που προβλέπεται στον Κώδικα Ποινικής Δικονομίας –άρθρο 31- και διενεργείται, προκειμένου να διακριβωθούν οι επαρκείς ενδείξεις τέλεσης κάποιου αδικήματος που αποδίδεται σε κάποιο πρόσωπο. 
Κατά τη διενέργειά της συλλέγεται αποδεικτικό υλικό, ώστε, αν προκύψουν επαρκείς ενδείξεις τέλεσης αξιόποινης πράξης, ο ύποπτος μετατρέπεται σε κατηγορούμενο και ο εισαγγελέας κινεί την ποινική δίωξη, είτε διατάσσοντας κύρια ανάκριση για κακουργήματα είτε εισάγοντας την υπόθεση στο ακροατήριο με απευθείας κλήσεις.
Αυτό κάνουμε σήμερα. Σήμερα δεν στέλνουμε κάποιον στο εκτελεστικό απόσπασμα. Σήμερα η Βουλή των Ελλήνων και οι Έλληνες Βουλευτές δεν αποφασίζουν για το αν θα φυλακίσουν για κακουργήματα έναν πολιτικό. Σήμερα καλούμεθα να αποφασίσουμε εάν οι ενδείξεις οι οποίες υπάρχουν είναι επαρκείς για να διερευνηθεί τυχόν ποινική ευθύνη πολιτικού ή όχι.
Αποφασίζουμε, λοιπόν, κυρίες και κύριοι συνάδελφοι, σήμερα για το αν πρέπει ο πολιτικός, ο πρώην Υπουργός, ο πρώην Πρωθυπουργός –όπως ο κάθε Έλληνας πολίτης- να εξεταστεί εάν υπάρχουν ή όχι ποινικές ευθύνες. Σήμερα, λοιπόν, όσοι δεν θα ψηφίσουν την περαιτέρω διερεύνηση, σημαίνει ότι έχουν πειστεί απόλυτα ότι δεν υπάρχει καν αποχρώσα ένδειξη για τέλεση ποινικού αδικήματος. Θα αποφασίσουν αν θα απαγορεύσουν να γίνει έρευνα για αδικήματα, τα οποία φαίνεται να έχουν τελεστεί.
Ποια είναι η εικόνα, όμως, σήμερα στη Βουλή; Βλέπουμε ένα ισχυρό μπλοκ της ηγεσίας της Νέας Δημοκρατίας και μέρους της ηγεσίας του ΠΑΣΟΚ με τη Δημοκρατική Αριστερά να προσπαθούν να πείσουν την Ολομέλεια ότι δεν πρέπει να εξετάσει περαιτέρω η επιτροπή την ύπαρξη ή όχι ποινικών ευθυνών. 
Την ίδια στιγμή Βουλευτές από όλους τους πολιτικούς χώρους λένε αυτό που και εμείς ζητούμε ως Ανεξάρτητοι Έλληνες, δηλαδή τη διενέργεια της εξέτασης για τυχόν ποινικές ευθύνες σε αυτήν την προκαταρκτική επιτροπή. 
Και επικαλούμαι τον Υπουργό κ. Καλογιάννη σε συνέντευξή του στον Νίκο Χατζηνικολάου, που μίλησε για ποινικές ευθύνες του Γιώργου Παπανδρέου. Επικαλούμαι τον Αντιπρόεδρο της Βουλής, κ. Γρηγοράκο, που μίλησε ακριβώς για ποινικές ευθύνες του κ. Παπανδρέου, όπως και η κ. Κωνσταντοπούλου από τη μεριά του ΣΥΡΙΖΑ. 
Τι φοβόμαστε να ψάξουμε και να δούμε; Γιατί πρέπει να καλυφθούν οι πολιτικοί; Γιατί πρέπει να καλυφθούν οι πρώην Πρωθυπουργοί και οι πρώην Υπουργοί; Γιατί πρέπει το σύνολο των Βουλευτών να επωμιστούν τη συγκάλυψη; Γιατί να μην είμαστε όπως οι απλοί πολίτες και γιατί όλοι μαζί να χρεωνόμαστε κάποιους απατεώνες συναδέλφους μας, επίορκους, οι οποίοι θέλουν να κρύβονται πίσω από την προστασία της Βουλευτικής ασυλίας και του νόμου περί ευθύνης Υπουργών; Αυτό είναι το ερώτημα.
(Χειροκροτήματα από την πτέρυγα των Ανεξάρτητων Ελλήνων)
Για να δούμε τα πραγματικά γεγονότα. Ποια είναι η λίστα Λαγκάρντ, για την οποία όλοι μιλούμε; Είναι μία λίστα Ελλήνων καταθετών στην τράπεζα HSBC στο παράρτημα της Ελβετίας. Πού έχει έδρα αυτή η τράπεζα; Η έδρα της τράπεζας είναι στην Ανατολική Ασία, στο Χονγκ Κονγκ, όπου δεν υπάρχει νομική δυνατότητα να ζητήσουν και να πάρουν οι ελληνικές αρχές σχετικά στοιχεία από την Ανατολική Ασία.
Άρα οι περισσότεροι, αν όχι όλοι όσοι κατέφυγαν στην HSBC, υπάρχει πιθανότητα να ήθελαν να κρύψουν με μεγαλύτερη σιγουριά τις δικές τους καταθέσεις.
Έχουμε, λοιπόν, μία τράπεζα που ξέρει καλά να κρύβει τις καταθέσεις. Ανοίγει μία πόρτα στο παράδειγμα της Ελβετίας. Υπάρχει δηλαδή μία κλωστή από το πουλόβερ, για να μην πω μία μεγάλη τριχιά ή ένας κάβος. 
Εάν δεχθούμε, λοιπόν, ότι όλα έγιναν καλά, υπάρχουν δύο πιθανότητες. Η πρώτη πιθανότητα είναι ότι κάποιοι συμπολίτες μας κρύβουν τα χρήματά τους στην καλύτερα φυλαγμένη τράπεζα γι’ αυτές τις δουλειές. Η δεύτερη πιθανότητα –και μάλλον βεβαιότητα- είναι ότι οι ελληνικές αρχές δεν έχουν εισπράξει ούτε ένα ευρώ από αυτές τις καταθέσεις σύμφωνα με τα στοιχεία τα οποία υπάρχουν μέχρι σήμερα. 
Αυτό δεν μπορεί να το αρνηθεί κανείς. Για ποιο λόγο; Εγώ θα βάλω και δύο λόγους, οι οποίοι είναι υπέρ εκείνων που ζητάμε να παραπεμφθούν. Ας πούμε ότι είναι οι παθογένειες του ελληνικού συστήματος –να το δεχτώ- και η ελληνική γραφειοκρατία –να το δεχθώ και αυτό. 
Αυτές, όμως, είναι φτηνές δικαιολογίες. Δεν υπάρχουν δικαιολογίες για το ότι μέχρι σήμερα δεν υπήρχε έλεγχος για φοροδιαφυγή γι’ αυτές τις δύο χιλιάδες εξήντα εννέα καταθέτες. Από τον Οκτώβριο του 2011 έως τον Οκτώβριο του 2012 που έγινε ο θόρυβος για τη λίστα Λαγκάρντ πέρασε ένας ολόκληρος χρόνος και δύο χρόνια από τότε που το μάθαμε, τον Οκτώβριο του 2010. Για δύο ολόκληρα χρόνια η φοροδιαφυγή εκατοντάδων εκατομμυρίων τζίραρε στις αγορές. Υπήρξαν νέα κέρδη για κάποιους. 
Την ίδια στιγμή, εκατομμύρια συμπατριώτες μας υποφέρουν από τα μέτρα τα οποία παίρνει η Κυβέρνηση, για να εξοικονομήσει αυτά ακριβώς τα ποσά. Δεν φταίει κανείς γραφειοκράτης μέχρι σήμερα, επειδή η πολιτική ηγεσία του Υπουργείου Οικονομικών και ο πολιτικός που έχει την ευθύνη δεν έδωσε την εντολή και δεν ερεύνησαν για να καταλογίσουν φόρους σε αυτούς τους καταθέτες. 
Πάμε στα γεγονότα. Άκουσα με πολλή προσοχή τον κ. Μιχελογιαννάκη. Υπογράφω όλα όσα είπε. Δεν υπάρχει το πρωτότυπο υλικό, χάθηκε. Δεν υπάρχει σαφή αναφορά στα γεγονότα. Άλλα λέει ο ένας, άλλα λέει ο άλλος. Άλλα λένε οι ίδιοι σε διαφορετικές καταθέσεις. 
Το αποτέλεσμα, όμως, είναι ότι μέχρι τώρα δεν έχει εισπραχθεί ούτε ένα ευρώ. Ποιοι κέρδισαν από τη μη φορολόγηση; Συμπεριλαμβάνονται στη λίστα Λαγκάρντ άνθρωποι, οι οποίοι, εάν ψαχθούν, θα βρεθούν οι πραγματικοί κάτοχοι των χρημάτων; Υπάρχουν, δηλαδή, άνθρωποι στη λίστα Λαγκάρντ που πιθανώς, εάν ανοιχτούν και ελεγχθούν, από πίσω να κρύβονται πολιτικά πρόσωπα; Αυτό ζητάμε να βρούμε. 
Τέτοια εποχή ψηφίστηκε η κυβέρνηση Παπαδήμου: Υπουργός Οικονομικών ο κ. Βενιζέλος –ο σημερινός Αρχηγός του ΠΑΣΟΚ-, Υπουργός ΥΠΕΚΑ ο κ. Παπακωνσταντίνου. Τότε κάποιοι έδιναν ψήφο εμπιστοσύνης σε αυτήν την κυβέρνηση και το ερώτημα είναι: Δεν έχουμε υποχρέωση, ακόμη και αυτοί που έδιναν ψήφο εμπιστοσύνης σε αυτήν την κυβέρνηση να ελέγξουμε εάν πράγματι τα μέλη αυτής της κυβέρνησης και ο Πρωθυπουργός έκαναν τη δουλειά τους; Οι ίδιοι οι οποίοι ήρθαν σήμερα να απολογηθούν, ο κ. Παπακωνσταντίνου αλλά και ο κ. Βενιζέλος και ο κ. Παπαδήμος και ο κ. Παπανδρέου, έχουν δώσει σαφείς καταθέσεις.
Διαβάζω χαρακτηριστικά την κατάθεση του κ. Παπακωνσταντίνου, ο οποίος είπε ότι είχε ενημερωθεί για τη λίστα και ότι του έδωσε την εντολή να προχωρήσει, αλλά και ότι από κοινού με τον κ. Παπακωνσταντίνου ο Πρωθυπουργός, μαζί με το διοικητή της HSBC στο Νταβός, τέλη Ιανουαρίου 2011, δηλαδή σε χρόνο κατά τον οποίο η λίστα ήταν στην κατοχή του κ. Παπακωνσταντίνου.
Αυτό τι αποδεικνύει; Αποδεικνύει με σαφήνεια ότι στο Forum του Νταβός, ενώ είχε πληροφορίες και είχε τη λίστα ο κ. Παπακωνσταντίνου, μαζί με τον τότε Πρωθυπουργό κ. Παπανδρέου συνάντησαν τον πρόεδρο της HSBC. Τι του είπαν; Για ποιο πράγμα συνομίλησαν; Για περαιτέρω στοιχεία; Όχι. Εκεί σταμάτησε και η έρευνα. 
Ποιες είναι οι δυνατότητες αξιοποίησης αυτής της λίστας; Εγώ θα προσφύγω μόνος στους ανθρώπους του ΣΔΟΕ που κάνουν αυτήν τη δουλειά.
Έχω επίσημη κατάθεση από τη δικογραφία του κ. Χρήστου Αθανασίου, Προϊσταμένου του Α΄ Τμήματος Ελέγχου στο Υπουργείο Οικονομικών, ο οποίος αναφέρει επί λέξει: «Ως προς τις έννομες συνέπειες επί διετία περίπου για τη μη αξιοποίηση της λίστας έχω να πω ότι δεν εισέρρευσαν στα δημόσια έσοδα χρήματα για την εκτέλεση του προϋπολογισμού, ειδικά τη σημερινή δύσκολη οικονομική συγκυρία. Ποσά δεν δύναμαι να προσδιορίσω. Σημειώνω, όμως, ότι άλλα κράτη που αξιοποίησαν τη λίστα Φαλτσιάνι εισέπραξαν στα ταμεία τους δισεκατομμύρια». 
Δεύτερον: «Σήμερα υφίσταται αμεσότατος κίνδυνος παραγραφής των συγκεκριμένων φορολογικών υποθέσεων, λόγω της αδράνειας αυτής στο διάστημα της διετίας». 
Η πιθανότητα, δηλαδή, παραγραφής σημαίνει ότι κάποιοι κερδίζουν. Εδώ είναι αυτοί που κερδίζουν, κύριε Χρυσοχοΐδη. Κάποιοι έχουν κέρδος να παραγραφούν οι φορολογικές υποχρεώσεις. 
Τρίτον: «Ενδεχομένως, χρηματικά ποσά που υπήρχαν από τους λογαριασμούς σήμερα να έχουν διοχετευθεί σε προορισμούς και δη σε κράτη που δεν υφίστανται διακρατικές συμβάσεις δικαστικής συνδρομής κι έτσι αυτά που θα βεβαιωθούν από τους ελέγχους να μην εισπραχθούν ποτέ». 
Ως προς την προβληθείσα δικαιολογία, κυρίως δε από τον κ. Βενιζέλο, ότι η συγκεκριμένη λίστα δεν ήταν αξιοποιήσιμη, ο κ. Αθανασίου καταθέτει: «Η συγκεκριμένη λίστα είναι απολύτως χρήσιμη και αξιοποιήσιμη, δεδομένου ότι με αφορμή τα αναγραφόμενα σε αυτήν ονόματα και καταθέσεις, εμείς θα προβούμε σε λεπτομερή έλεγχο «πόθεν έσχες» αυτών των εισοδημάτων, με άνοιγμα των λογαριασμών του συγκεκριμένου φυσικού προσώπου στην Ελλάδα, των μελών της οικογενείας του και τυχόν εξωχώριων εταιρειών που τυχόν εμπλέκεται ο ίδιος». 
Ερωτώ: Έγινε αυτό; Όχι, δεν έγινε μέχρι σήμερα. Υπήρχε η γνώση εκείνων, τους οποίους εμείς ζητάμε να γίνει περαιτέρω έλεγχος;
Υπάρχει δημοσίευση στο «ΒΗΜΑ» στις 8 Ιουλίου 2011, την ημέρα δηλαδή, όπου ο οικονομικός εισαγγελέας λέει ότι στις 13.33΄ ανοίχθηκε από το USB το αρχείο της λίστας Λαγκάρντ. Πότε έκλεισε το κομπιούτερ του συγκεκριμένου υπαλλήλου ή πολιτικού, το οποίο άνοιξε αυτό το στικ; Η ολοκλήρωση της επισκόπησης του συγκεκριμένου στικ έγινε στις 14.02΄, όπως λέει ο οικονομικός εισαγγελέας.
Καταθέτω στη Βουλή δημοσίευμα που αναφέρει τη συνάντηση Παπανδρέου-Βενιζέλου για τη φοροδιαφυγή. Η ώρα που βγήκε η είδηση ήταν στις 17.13΄. Το εν λόγω δημοσίευμα αναφέρει: «Συνάντηση με τον Αντιπρόεδρο της Κυβέρνησης και τον Υπουργό Οικονομικών Ευάγγελο Βενιζέλο έχει αυτήν την ώρα ο Πρωθυπουργός Γιώργος Παπανδρέου στο γραφείο του στη Βουλή. Αντικείμενο της συνάντησης αποτελεί η επιτάχυνση των μέτρων καταπολέμησης της φοροδιαφυγής και γι’ αυτό έχει κληθεί και παρίσταται ο επικεφαλής του Σώματος Δίωξης Οικονομικού Εγκλήματος  (ΣΔΟΕ) Ιωάννης Διώτης.».
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τη μέρα, δηλαδή, που ο κ. Διώτης, όπως παραδέχεται, ανοίγει το USB, την ίδια μέρα ταυτόχρονα –ή σε λίγα λεπτά, σε λίγες ώρες- βρίσκεται με τον κ. Βενιζέλο και τον κ. Παπανδρέου, τον Πρωθυπουργό, για να μιλήσουν για τη φοροδιαφυγή. Ποιος, λοιπόν, από εσάς είναι βέβαιος ότι δεν συζήτησαν για τη λίστα Λαγκάρντ; Για το όνομα του Θεού!
Πάμε παρακάτω. Εάν κανείς δει όλες τις δηλώσεις του κ. Παπακωνσταντίνου, ουσιαστικά θα δει ότι παραδέχεται πως οτιδήποτε και αν έκανε, το έκανε εν γνώσει του τότε Πρωθυπουργού Γιώργου Παπανδρέου. Επικαλούμαι –για να μην αναφέρω συγκεκριμένα το κατηγορητήριό μας- και τις δηλώσεις από τα πρακτικά στην Επιτροπή Θεσμών και Διαφάνειας. 
Έχουμε, σήμερα, λοιπόν, πριν από λίγο επιστολή του κ. Παπαδήμου, ένα απολογητικό υπόμνημα τριών ουσιαστικά παραγράφων που λέει: «Κατά τη διάρκεια της θητείας μου ως Πρωθυπουργού ουδέποτε ενημερώθηκα αρμοδίως για την ύπαρξη της επονομαζόμενης λίστας «Λαγκάρντ» ούτε για οποιοδήποτε ζήτημα που συνδέεται με αυτήν την υπόθεση». 
Δεύτερον: «Κατά τη διάρκεια της θητείας μου ως Πρωθυπουργού το όλο θέμα δεν έχει λάβει δημοσιότητα και δεν περιήλθαν εις γνώσιν μου πληροφορίες από τη “λίστα Λαγκάρντ”» κ.ο.κ.. 
Εδώ, λοιπόν, ή θα πρέπει ο κ. Παπαδήμος να παραπεμφθεί, διότι λέει ψέματα, ή πρέπει να παραπεμφθεί ο κ. Παπανδρέου. Ή ο κ. Παπανδρέου ως πρώην Πρωθυπουργός δεν ενημέρωσε τον Πρωθυπουργό που αναλαμβάνει, τον κ. Παπαδήμο, για τη λίστα Λαγκάρντ και του απέκρυψε τη λίστα ή ο κ. Παπαδήμος, ο Πρωθυπουργός που ανέλαβε, λέει ψέματα εις βάρος του κ. Παπανδρέου. Ποιος θα το διευκρινίσει αυτό; Θα το διευκρινίσει η επιτροπή την οποία θα συστήσουμε. 
Θέλω να θυμίσω ότι τότε υπήρχαν δημόσιες δηλώσεις για το θέμα της φοροδιαφυγής σε συναντήσεις του κ. Παπανδρέου με τον κ. Παπαδήμο. Ενδεικτικά, αναφέρω εκείνη που έγινε στις 27 Δεκεμβρίου 2011. 
Το καταθέτω για τα Πρακτικά. 
(Στο σημείο αυτό ο Πρόεδρος των Ανεξάρτητων Ελλήνων κ. Παναγιώτης Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Έγιναν συναντήσεις του κ. Παπαδήμου με την κ. Λαγκάρντ και έγιναν και δημόσιες ανακοινώσεις: «Χαίρομαι για το διορισμό του Πρωθυπουργού Λουκά Παπαδήμου, τον οποίο γνωρίζω καλά και με τον οποίο μπορούμε να αρχίσουμε εργασίες αμέσως για την εξέταση της καταβολής της έκτης δόσης και μετά τη σχέση του Ταμείου με την Ελλάδα».
Δηλαδή, του το απέκρυψε του κ. Παπαδήμου και ο κ. Παπανδρέου, αλλά και η κ. Λαγκάρντ με την οποία συνεργάζεται. 
(Στο σημείο αυτό ο Πρόεδρος των Ανεξάρτητων Ελλήνων κ. Παναγιώτης Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κυρίες και κύριοι συνάδελφοι, εάν δει κανείς ποιοι συμμετέχουν στις λίστες, θα δει ότι οι σχέσεις μεταξύ των πολιτικών και των επιχειρηματιών είναι σχέσεις οι οποίες είναι προς διερεύνηση τουλάχιστον. Υπάρχουν άτομα τα οποία εμπλέκονται σε διάφορες υποθέσεις και όχι συνωμοσίες, κύριε Χρυσοχοΐδη, όπως ο κ. Μαριέλας με τον Καλαμπόκη. Κι εκείνοι συνωμοσία ήταν; Όλη οικογένειά του. 
Υπάρχουν, όμως, παράλληλα, και πρόσωπα για τα οποία βοά ο ιταλικός Τύπος και ο ευρωπαϊκός Τύπος για τις σχέσεις και με άλλα κόμματα. Έχουμε εδώ -και καταθέτω στη Βουλή- δημοσίευμα της ιταλικής εφημερίδας «FATTO QUOTIDIANO», εκατόν δεκατρείς χιλιάδες φύλλα ημερησίως, που στις 13 Ιανουαρίου του 2013, σε άρθρο του Φραντζέσκο Ντε Πάλο, μιλάει για τους λογαριασμούς του κ. Παπασταύρου, σημερινού διπλωματικού συμβούλου του Πρωθυπουργού, δικηγόρου, στο λογαριασμό του οποίου βρέθηκαν 5.000.000 ευρώ, αλλά και στους συγγενείς του. 
Προσέξτε, το δημοσίευμα αυτό της ιταλικής εφημερίδος, το οποίο -δεν πιστεύω να πιστεύετε ότι κάνουμε συνωμοσία και γράφουμε και στον ιταλικό Τύπο- αναφέρει ότι ο συγκεκριμένος κ. Παπασταύρου έχει σχέση με το ενδιάμεσο πρόσωπο για εκείνον το λογαριασμό που ο κ. Στασινόπουλος, ο σημερινός επικεφαλής της συγκυβέρνησής σας, μιλάει για πιθανή εμπλοκή -όπως του είπαν στελέχη του ΣΔΟΕ- με τη μητέρα του πρώην Πρωθυπουργού, του κ. Παπανδρέου.
Και εγώ να σας πω ότι είναι συνωμοσία, αλλά δεν έχουμε υποχρέωση να διερευνήσουμε αν είναι αλήθεια ή ψέματα; Πρέπει να μένουν τα δημοσιεύματα αυτά αναπάντητα; Πρέπει να σέρνεται η υποψία αυτή στον ελληνικό λαό; Όχι, κυρίες και κύριοι συνάδελφοι. 
(Στο σημείο αυτό ο Πρόεδρος των Ανεξάρτητων Ελλήνων κ. Παναγιώτης Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και για να τελειώσω, θα θυμίσω αυτό το οποίο έλεγε ο κ. Κουβέλης, ο Πρόεδρος της ΔΗΜΑΡ, στις 28 Απριλίου 2011 στη Βουλή των Ελλήνων, Πρακτικά σελίδα 9.276:
 «Σας ερωτώ, κυρίες και κύριοι συνάδελφοι όχι μόνο του κυβερνώντος κόμματος, αλλά και των άλλων κομμάτων, το εξής: Κι αν η επιτροπή που όλα δείχνουν ότι θα συσταθεί για να διενεργήσει προκαταρτική εξέταση, διαπιστώσει την ύπαρξη ποινικών ευθυνών και για άλλα πρόσωπα, τότε τι θα πείτε; Να επιστρέψουμε πίσω για να συσταθεί εξεταστική επιτροπή; Ή θα δεσμευτείτε και σας καλώ εγώ», ο κ. Κουβέλης, «ότι θα φέρετε και τις περιπτώσεις αυτές, δηλαδή και εκείνα τα πρόσωπα τα οποία δεν αναφέρονται στην πρότασή σας αλλά ενδεχομένως από την έρευνα της επιτροπής να διαπιστωθεί ότι έχουν ποινικές ευθύνες; Θα φέρετε αυτά τα πρόσωπα εν τέλει στην Ολομέλεια της Βουλής, προκειμένου και αυτά, εάν συντρέχουν οι προϋποθέσεις του νόμου, να πάρουν το δρόμο προς τη δικαιοσύνη κατά τα προβλεπόμενα από τη νομοθεσία;»
(Στο σημείο αυτό ο Πρόεδρος των Ανεξάρτητων Ελλήνων κ. Παναγιώτης Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τι άλλαξε, κύριε Κουβέλη, από τότε μέχρι σήμερα; Αυτό ακριβώς σας ζητάμε κι εμείς. Και σας το ζητάμε αυτό, διότι τώρα πια βλέπουμε ότι αυτές οι περίεργες συμφωνίες που γίνονται οδηγούν ουσιαστικά το σύνολο του ελληνικού λαού σε απαξίωση του Κοινοβουλίου. Καλώ τους Βουλευτές του ελληνικού Κοινοβουλίου να ψηφίσουν σήμερα και να ζητήσουν την περαιτέρω διερεύνηση, γιατί εδώ πια έχει ανατραπεί και η αλήθεια. 
Βλέπουμε τον Υπουργό Οικονομικών της συγκυβέρνησης, τον κ. Στουρνάρα, να επιτίθεται κατά του πρώην Πρωθυπουργού, κ. Κώστα Καραμανλή. Βλέπω να μιλάει για ευθύνες της τότε περιόδου αλλά η αλήθεια είναι εντελώς διαφορετική. 
Όταν η κυβέρνηση Καραμανλή πήρε τα 28 δισεκατομμύρια από τις τράπεζες, τότε δεν χρέωσε τους Έλληνες και το ελληνικό δημόσιο, πήρε προνομιούχες μετοχές από τις οποίες τώρα πληρώθηκαν τα 550 εκατομμύρια. Σε αντίθεση με την κυβέρνηση Παπανδρέου και την κυβέρνηση Παπαδήμου, που δίνοντας εκατό δεκάδες εκατομμύρια στις τράπεζες, επέτρεψε, όπως λέει ο κ. Προβόπουλος, να βγουν ενενήντα δισεκατομμύρια στο εξωτερικό σε αντίστοιχους λογαριασμούς της λίστας Λαγκάρντ και παράλληλα να μην έχει στα χέρια του ούτε έναν τίτλο ο ελληνικός λαός. 
Κυρίες και κύριοι συνάδελφοι, με πολύ μεγάλη ευθύνη σας λέω, ότι υποχρέωση όλων μας είναι με πλήρη διαφάνεια να πάμε σήμερα στις κάλπες και να ζητήσουμε την περαιτέρω διερεύνηση των ποινικών ευθυνών. Εύχομαι να βγουν όλοι αθώοι. Αλλά εάν απαγορεύσουμε τη διερεύνηση και για ακόμα μια φορά, όπως στην περίπτωση Τσοχατζόπουλου και στις άλλες περιπτώσεις αποδειχθεί ότι η Βουλή συγκάλυψε, τότε όλοι θα έχουμε και προσωπικές ευθύνες. Και θα δω τι θα πει ο καθένας, όταν θα πάει πίσω στον τόπο του, φίλοι και συνάδελφοι της Νέας Δημοκρατίας, και πει ότι με την ψήφο σας δεν ζητήθηκε η διερεύνηση του Γιώργου Παπανδρέου, του Ευάγγελου Βενιζέλου, ή του Παπαδήμου.
Τότε, θα πρέπει ο κάθε ένας να απολογηθεί γιατί εκτέλεσε τις εντολές της συγκάλυψης και όχι της διερεύνησης.
Ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)","ΠΑΝΟΣ ΚΑΜΜΕΝΟΣ",181
"37585"," Ευχαριστούμε, κύριε Πρόεδρε.
Το λόγο έχει ο πρώην Πρόεδρος της Βουλής κ. Απόστολος Κακλαμάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37586"," Κυρίες και κύριοι Βουλευτές, δεν νομίζω ότι όσοι πολίτες παρακολουθούν αυτήν τη συνεδρίαση και όλοι εσείς, εμείς, μέσα σε αυτήν την Αίθουσα έχουμε χρείαν άλλων μαρτύρων μετά από όσα ειπώθηκαν μόλις πριν από τον κατελθόντα από το Βήμα και από όλους σχεδόν -διότι υπάρχουν και οι εξαιρέσεις του κανόνα- τους βασικούς ομιλητές των κομμάτων, του κ. Τσίπρα, του κ. Καμμένου και του κ. Μιχαλολιάκου, για να συμπεράνουμε. Επαναλαμβάνω, δεν χρειάζεται κανένας να μαρτυρήσει περισσότερο από αυτά που βλέπουν όσοι παρακολουθούν τη συνεδρίαση και από αυτά που ζούμε εμείς. Σήμερα δεν συζητούμε για να δούμε εάν υπάρχουν ευθύνες και ποιες είναι και ποίων προσώπων για την περίφημη λίστα Λαγκάρντ, αλλά συζητούμε επί πάντων των απωθημένων που έχει η κάθε πλευρά. Αυτά ακούει σήμερα ο ελληνικός λαός. 
Και, βέβαια, άλλοι απευθύνονται στο ενάμισι εκατομμύριο των ανέργων  και νομίζουν ότι τους «δουλεύουν». Νομίζουν, δηλαδή, μιλώντας από εδώ για το ενάμισι εκατομμύριο των ανέργων και συνδέοντάς το με αυτήν τη συζήτηση που κάνουμε, ότι τους πείθουν πως ευσυνειδήτως και όχι με τα πιο ταπεινά κίνητρα, πρόκειται να πάρουν μέρος σε μία ψηφοφορία από την οποία θα κριθεί εάν αυτή η Βουλή…
(Θόρυβος στην Αίθουσα)","ΑΠΟΣΤΟΛΟΣ ΚΑΚΛΑΜΑΝΗΣ",172
"37587"," Κύριοι συνάδελφοι, σας παρακαλώ ησυχία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37588"," Θέλετε να με ακούσετε;
…και οι επόμενες περίοδοι του εθνικού μας Κοινοβουλίου θα ανταποκριθούν πραγματικά στην αποστολή του.
Λέω συχνά ότι τρεις σταγόνες ξύδι αρκούν σε μία καρδάρα γάλα για να «κόψει». Μιλώ γι’ αυτούς που ευτελίζουν και το ρόλο τους και το λαό που τους εκπροσωπεί με την εικόνα που δίνουν εδώ μέσα ή στα διάφορα μέσα ενημέρωσης, με ύβρεις, συκοφαντίες, γελοιότητες. Και αρκούν πέντε, δέκα, είκοσι. Αυτοί δίνουν αυτήν την άθλια εικόνα του Κοινοβουλίου. 
Ο λαός δεν είναι σε θέση, δεν μπορεί –καλά-καλά κι εμείς πολλές φορές δεν μπορούμε- να διακρίνει χαρακτήρες ανθρώπων. Και, βέβαια, είναι δικαίωμα του Έλληνα πολίτη να στείλει εδώ πρόσωπα και με ιδιαιτερότητες και με ιδιοτέλειες και με ήθος κάκιστο. Ο λαός κρίνει...
Από εκεί και πέρα, το τραγικό είναι ότι όλα αυτά τα πρόσωπα τα λούζεται αυτός ο βασικός θεσμός της Δημοκρατίας.
Η δικαιοσύνη είχε μέχρι το 1975 το πρόβλημα της μη ισοβιότητας του εισαγγελικού κλάδου. Τώρα, υπάρχουν ισόβιοι εισαγγελείς και δικαστές. Δεν μπορεί να συνεχίζεται αυτή η ντροπή με το άρθρο 86 του Συντάγματος. Είναι ντροπή για την ίδια τη δημοκρατία και για όσους πιστεύουμε πραγματικά στην Κοινοβουλευτική Δημοκρατία.
Επί έξι μήνες παίζεται ένα θέατρο, κυρίες και κύριοι συνάδελφοι. Την κύρια ευθύνη γι’ αυτό το θέατρο την έχει το κόμμα του κ. Τσίπρα.
Εγώ γνωρίζω πλείστους εκ των Βουλευτών του κόμματος της Αξιωματικής Αντιπολίτευσης. Πολλούς τιμώ για την ιστορία τους και το ήθος τους. Όμως δεν μπορώ να κλείσω τα μάτια στην προσπάθεια που γίνεται. Την ίδια ώρα που επικαλούνται το δράμα που περνάει η χώρα, ταυτόχρονα διευκολύνουν, ώστε ο ελληνικός λαός να μην ασχοληθεί με τίποτε άλλο  παρά μόνο με την καραμέλα της λίστας Λαγκάρντ. 
Κυρίες και κύριοι συνάδελφοι, δεν είναι αλήθεια αυτό που νομίζει όλος ο κόσμος, ότι ο ΣΥΡΙΖΑ σήκωσε αυτό το θέμα, ότι ο ΣΥΡΙΖΑ έκανε την αποκάλυψη. Είναι ψεύδος. 
Η αλήθεια είναι ότι όταν ο κ. Στουρνάρας αρνήθηκε να ενημερώσει τη Βουλή για αυτά που έγραφαν οι εφημερίδες, τα κανάλια, για πολιτικούς που ελέγχονται, το ΣΔΟΕ, και τους εισαγγελείς και δεν μου απήντησε σε σχετική ερώτηση μου την ίδια μέρα –στις 27-9-2012- ζήτησα από τον κ. Νεράντζη να συνεδριάσει η Επιτροπή Θεσμών και Διαφάνειας για το θέμα αυτό. Ζήτησα και από τη Διάσκεψη των Προέδρων να απευθυνθούμε στην εισαγγελία του Αρείου Πάγου να ζητήσουμε τη λίστα αυτή.
Ο ΣΥΡΙΖΑ από ολόκληρη τη διάσκεψη, είκοσι και πλέον άτομα που τη συναποτελούμε, ήταν η μόνη πλευρά που διαφώνησε να απευθυνθούμε στον εισαγγελέα του Αρείου Πάγου για να στείλει ο κ. Πεπόνης, στην Επιτροπή πόθεν έσχες, σύμφωνα με το δικό της νόμο ν.4065/12. Είναι ο νόμος που πρότεινα, για να ελεγχθούν όλοι οι πολιτικοί από το 1974 μέχρι σήμερα. Κύριε Παπαδημούλη, δεν τον προσυπογράψατε, τον επικαλείστε όμως. Τον συνυπέγραψαν εβδομήντα πέντε άλλοι συνάδελφοι και τον ψηφίσαμε. 
Αυτά είναι τα συγκεκριμένα που μπορεί να κάνουμε και όχι να κοροϊδεύουμε τον κοσμάκη στις γειτονιές που πεινάει και δυστυχεί και ό,τι του πεις ως ελπίδα, το δέχεται. 
Καλώς είπε ο κ. Καμμένος ότι μπορεί να έχουν χαθεί τα Πρακτικά του 1989. Ναι, είναι πολλοί που ντρέπονται τόσο, ώστε θα ήθελαν τα Πρακτικά της Βουλής εκείνης της περιόδου να μην υπάρχουν. Είναι όμως και οι επίγονοί τους. Είναι οι επίγονοί τους μια ομάδα, όχι όλοι οι Βουλευτές του ΣΥΡΙΖΑ. Είναι ο κ. Τσίπρας. 
Ως Υπουργός Παιδείας έκανα τα πολυκλαδικά λύκεια. Ο κ. Τσίπρας ως μέλος της ΚΝΕ έκανε καταλήψεις στα πολυκλαδικά λύκεια. Καλά έκανε. Έρχεται τώρα και διεκδικεί την εξουσία, όπως ένας έφηβος που μπορεί να φαντασιώνεται την πιο ωραία ύπαρξη αλλά δεν μπορεί να την πλησιάσει, διότι δεν έχει καν προετοιμαστεί. 
Ας σκεφτούμε κάποια πράγματα, διότι η χώρα αρκετά χειραγωγήθηκε από τα μεγάλα συμφέροντα, που ουσιαστικά περνάνε στον ελληνικό λαό ως προσωπικότητες πρόσωπα που με την όλη τους πολιτεία βλάπτουν αυτήν τη χώρα. 
Πήγαμε μαζί με τον Πρόεδρο της Επιτροπής, τον κ. Νάκο, στον Εισαγγελέα του Αρείου Πάγου τον κ. Τέντε. Για την επίσκεψη αυτή όπως είπα μόνο ο ΣΥΡΙΖΑ στη Διάσκεψη των Προέδρων διαφώνησε, δηλαδή στο αίτημα της Βουλής να έρθει αυτή η λίστα εδώ, για να μη λέει οποιοσδήποτε συνάδελφος ότι τάχα είναι μέσα το όνομα της Μαργαρίτας Παπανδρέου ή του πεθερού του Βενιζέλου.
Με αυτόν τον τρόπο γίνεται η πολιτική στις γειτονιές, κυρίες και κύριοι. Έτσι ο τόπος αυτός θα πάει μπροστά; Έτσι θα λειτουργήσει η δημοκρατία, με το πόση λάσπη θα ρίξει ο ένας στον άλλο;
Εκεί, λοιπόν, στην Επιτροπή Θεσμών και Διαφάνειας «φάγαμε» μία συνεδρίαση -αρνουμένου του ΣΥΡΙΖΑ να προχωρήσουμε- για να δούμε τι ερωτήσεις θα κάνουμε τάχα, όταν εζήτησα να κληθούν ο πρώην της Νέας Δημοκρατίας και οι μετέπειτα γραμματείς, Καπελέρης, Στασινόπουλος και φυσικά ο Διώτης.
Τον κ. Διώτη δεν ξέρω αν τώρα τελευταία τον ανακαλύψατε, κύριοι του ΣΥΡΙΖΑ, αν τώρα αναζητήσατε τις ρίζες του. Αλλά επ’ αυτού ίσως σε άλλο χρόνο ή από άλλο ομιλητή από αυτήν τη θέση. Όμως, μόνο όσοι την είχαν τη λίστα, μόνο εκείνοι -λογικά, δεν έχω απόδειξη- θα έπρεπε να αρνούνται και στη Διάσκεψη των Προέδρων και στην Επιτροπή Θεσμών να σταλεί η λίστα Λαγκάρντ στο μόνο όργανο που έχει προανακριτικά καθήκοντα την Επιτροπή του «πόθεν έσχες». Εκεί θα φανεί εάν μπροστά από πολιτικούς που ελέγχονταν, βρίσκονται αχυράνθρωποί τους.
Υπάρχει αυτό το «βιολί» για το ΠΑΣΟΚ και τη Νέα Δημοκρατία, που κυβέρνησαν. Αλλά επειδή εδώ είμαστε κάποιοι που ζούμε από τη δεκαετία του ’50, κύριε Παπαδημούλη -καλώς θέλησε η κ. Παπαρήγα για το «παραμύθι» των επιχειρήσεων του ΚΚΕ- όμως, κάποτε υπήρξαν και ξέρουμε μετά τη διάσπαση το 1968 τι έγινε με ορισμένους στο εσωτερικό που, εξουσιοδοτημένοι από το κόμμα τους, κρατούσαν επιχειρήσεις που τις οποίες βέβαια δεν απέδωσαν εκεί που όφειλαν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΠΟΣΤΟΛΟΣ ΚΑΚΛΑΜΑΝΗΣ",172
"37589"," Ολοκληρώστε, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37590"," Τελειώνω, κυρία Πρόεδρε. Ένα λεπτό και τελείωσα.
Είμαστε η μόνη χώρα που έχουμε κατορθώσει άλλη μια φορά να διχαστούμε. Παλιά ήταν βενιζελικοί-αντιβενιζελικοί, κωνσταντινικοί-αντικωνσταντινικοί, στην Κατοχή ήταν δοσίλογοι και αντιστασιακοί και τώρα μνηνονιακοί-αντιμνημονιακοί. Όλα αυτά είναι εκ του πονηρού.
Στην Ιρλανδία, στην Ισπανία, στην Κύπρο δεν υπάρχει αυτό το φαινόμενο. Είναι κατασκεύασμα εκείνων που έχουν την ευθύνη της λειτουργίας των κομμάτων τους εδώ μέσα. Μιλώ για το ΣΥΡΙΖΑ, για τους Ανεξάρτητους Έλληνες, τη Χρυσή Αυγή, που αυτήν την περίοδο, μέσα σε τέσσερις-πέντε μήνες, έχουν κατορθώσει να δίνουν αυτή την εικόνα μιας Βουλής χειρότερης από το τελευταίο καφενείο. Αυτή είναι η κατάσταση. Ο σκοπός αγιάζει τα μέσα.
Όμως, για το σκοπό που αγιάζει τα μέσα, κύριε Παπαδημούλη, θυμάστε το μακαρίτη το Γεννηματά, που έλεγε ότι «ένας ανίερος σκοπός», όπως τότε του ’89, «δεν αγιάζει τα μέσα». Εκατόμβες θυμάτων, εκατομμύρια λαών έχουν καταστραφεί με την αρχή «ο σκοπός αγιάζει τα μέσα».
Λοιπόν, ο σκοπός σας -που είναι ο ίδιος και τώρα- τότε ήταν να «παλουκώσετε» τον Ανδρέα, να διαλύσετε το ΠΑΣΟΚ. Τώρα είναι ο Βενιζέλος και ο Παπανδρέου -πάλι το ΠΑΣΟΚ- για να μείνετε ελεύθεροι και όσοι θυμούνται τη λευκή τρομοκρατία της άκρας δεξιάς να τους στέλνει σε σας με τη δράση της η Χρυσή Αυγή…","ΑΠΟΣΤΟΛΟΣ ΚΑΚΛΑΜΑΝΗΣ",172
"37591"," Κύριε Πρόεδρε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37592"," …και εσείς όσους θυμούνται όσα έχουν τραβήξει από την Αριστερά στο παρελθόν, να τους στέλνετε εκεί. Δηλαδή, το ένα χέρι να νίβει τ’ άλλο.
Όμως, πρέπει αυτός ο ενδιάμεσος χώρος να εξαφανιστεί για να μπορέσετε να προχωρήσετε. Αυτό θα γίνει η διάλυση της χώρας. Γι’ αυτό το ΠΑΣΟΚ και στην ψηφοφορία αυτή ενωμένο δεν θα σας βοηθήσει να το προβοκάρετε, όπως κάνετε σε όλα σχεδόν τα media μέχρι τώρα, ότι τάχα το ΠΑΣΟΚ διχάζεται, ότι το ΠΑΣΟΚ σκορπάει από ’δω και ’κει.
Θα δείτε αυτούς που είναι στην κοινοβουλευτική ομάδα κι όσους ανεξαρτητοποιήθηκαν ή όχι, να συσπειρώνονται σε μία γροθιά! Θα συσπειρωθεί ο δημοκρατικός κόσμος του ΠΑΣΟΚ! Δεν είναι γέννημα ευκαιριακό το ΠΑΣΟΚ, κύριοι του ΣΥΡΙΖΑ! Έρχεται από μακριά και θα πάει μακριά! Να το ξέρετε!
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"37593"," Ευχαριστούμε πολύ, κύριε Πρόεδρε.
Το λόγο έχει η κ. Σοφία Σακοράφα.
Σας παρακαλώ να κρατάτε τους χρόνους, γιατί έχουν εγγραφεί πολλοί συνάδελφοι. Και απευθύνομαι σε όλους σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37594"," Ευχαριστώ, κυρία Πρόεδρε. 
Κυρίες και κύριοι συνάδελφοι, για ελάχιστα δευτερόλεπτα θα κάνω μία μικρή περιγραφή και δεν θα επιχειρήσω άλλες, γιατί τις θεωρώ άκρως περιττές. Θα προχωρήσω σε ερμηνείες.
Άκουσα, λοιπόν, τον κ. Παπακωνσταντίνου στην κ. Στάη. Θα σας πω τι είπε με τη σειρά και προσέξτε κινήσεις πολιτικού ανδρός! Πήρε το cd, δεν το πρωτοκόλλησε, το αντέγραψε σε στικάκι, έβγαλε είκοσι ονόματα απ’ αυτό, τα παρέδωσε στο ΣΔΟΕ και τα υπόλοιπα, δηλαδή τις εκατοντάδες ονομάτων, τα απέκρυψε αρχικά για ένα μεγάλο διάστημα, για να μη δημιουργήσει φόρτο εργασίας στο ΣΔΟΕ.
Δεν είδε κανένα από τα ονόματα ούτε τα συγγενικά του, γιατί δεν είναι δουλειά του Υπουργού αυτή. Και πολύ σωστά. Δουλειά του κ. Παπακωνσταντίνου ήταν εκείνη την εποχή πώς θα πείσει το λαό ότι ο αργός θάνατος είναι η σωτηρία του. Έδωσε το στικάκι για φύλαξη λόγω της σοβαρότητας του περιεχομένου του και τελικά το έχασε. Καιρό μετά, αποδεικνύεται ότι ανάμεσα στα ονόματα της πρωτότυπης λίστας και αυτής που μάθαμε μετά όλοι, έλειπαν τα ονόματα συγγενικών προσώπων του κ. Παπακωνσταντίνου.  
Κοιτάξτε, θα μπορούσε να είναι φαιδρό. Θα μπορούσε να είναι νούμερο επιθεώρησης. Όμως, κυρίες και κύριοι συνάδελφοι, σε ποια εποχή γίνονται όλα αυτά; Σε ποια στιγμή επί δύο χρόνια, δύο Υπουργοί Οικονομικών έχουν στα χέρια τους ονόματα τα οποία και έπρεπε και θα μπορούσαν να ελέγξουν και να φορολογήσουν και δεν το έκαναν; Τη στιγμή που οι ζωές των συνταξιούχων και των μισθωτών γκρεμίζονται, τη στιγμή που μετράμε δύο εκατομμύρια ανέργους, τη στιγμή που εκατοντάδες άνθρωποι αυτοκτονούν, τη στιγμή που παιδιά λιποθυμούν στα σχολεία! 
Μία τέτοια στιγμή, δύο Υπουργοί –όχι κατ’ ερμηνεία, αλλά εκ του αποτελέσματος- δεν έκαναν απολύτως τίποτα για να φέρουν χρήματα στα δημόσια ταμεία! Οι δύο Υπουργοί, δηλαδή ο κ. Παπακωνσταντίνου και ο κ. Βενιζέλος, δύο πρωθυπουργών, δηλαδή του κ. Παπανδρέου και του κ. Παπαδήμου, δεν έπραξαν απολύτως τίποτα μέσα σ’ αυτήν την κρισιμότατη συγκυρία.  Και δεν ελέγχθηκαν ποτέ από τους Πρωθυπουργούς τους γι’ αυτήν τη σοβαρότατη παράλειψή τους. Φυσικά, οι δύο Πρωθυπουργοί, ο κ. Παπανδρέου και ο κ. Παπαδήμος, μπήκαν ούτως ή άλλως στο κάδρο των ανθρώπων που οδήγησαν την πατρίδα και το λαό στην καταστροφή, όπως μπήκε μετά και ο κ. Σαμαράς. 
Σε ό,τι αφορά τον κ. Παπακωνσταντίνου, δεν θα αναφερθώ περισσότερο, για ένα λόγο. Το γεγονός ότι όλες οι δυνάμεις του Κοινοβουλίου ζητούν τη διενέργεια προκαταρκτικής εξέτασης προς διερεύνηση των ενδεχομένων ποινικών ευθυνών του, αυτονόητα με καλύπτει. 
Την ίδια στιγμή, όμως, αυτή η μονομερής διερεύνηση γεννά τεράστια ερωτηματικά και μία βεβαιότητα. Την έχουμε ξαναδεί αυτήν τη βεβαιότητα. Δείχνουμε το δέντρο, για να χαθεί το δάσος. Καίμε το δέντρο, προκειμένου πίσω από τον πυκνό καπνό να κρυφτούν πολύ σοβαρές αμαρτίες άλλων. 
Και θέλω να είμαι σαφής. Μιλώ για τον κ. Βενιζέλο, ο οποίος παρέλαβε το συγκεκριμένο αρχείο από τον κ. Διώτη. Κι ως Υπουργός Οικονομικών τι έκανε; Ακούστε πράξεις και παραλείψεις πολιτικού ανδρός που σήμερα είναι Πρόεδρος του ΠΑΣΟΚ και βασικός πυλώνας της τρικομματικής Κυβέρνησης. Πάλι το κράτησε προσωπικά και δεν το καταχώρισε σε κανενός είδους πρωτόκολλο. Συμφώνησε αμέσως και ως διά μαγείας ότι το υλικό δεν είναι νόμιμο, χωρίς καν να στηρίζεται αυτή η άποψη σε κρίση οποιασδήποτε αρμόδιας αρχής, όταν μάλιστα οι  ομόλογοί του Ευρωπαίοι αξιολογούσαν ανάλογες λίστες.
Διαχειρίστηκε το σοβαρότατο αυτό υλικό σαν να ήταν τα απομνημονεύματά του και έτσι δεν ενημέρωσε γι’ αυτό τον Πρωθυπουργό και το Υπουργικό Συμβούλιο. Ούτε καν ζήτησε εξηγήσεις από τον προκάτοχό του κ. Παπακωνσταντίνου, σχετικά τόσο με την κτήση, όσο και με τη χρήση της λίστας.
Φυσικά, όπως και ο κ. Παπακωνσταντίνου, έτσι και ο κ. Βενιζέλος ισχυρίζεται ότι χάθηκαν οι εκτυπωμένες σελίδες που του είχαν παραδοθεί από τον κ. Διώτη. Τραγικό συμπέρασμα για τον ελληνικό λαό, επικίνδυνο συμπέρασμα για τη δημοκρατία, αποκαλυπτικό συμπέρασμα για τη διαφάνεια και επονείδιστο συμπέρασμα για τη σημερινή Κυβέρνηση, εκλεκτός πυλώνας της οποίας είναι ο κ. Βενιζέλος. Και κράτησε για τον εαυτό του τις πληροφορίες και τα πρωτότυπα έγγραφα επί δεκατέσσερις κρισιμότατους και φορτισμένους από γεγονότα μήνες και στέρησε κάθε δυνατότητα από το ελληνικό δημόσιο να διεκδικήσει και να εισπράξει φόρους ύψους πολλών εκατομμυρίων ευρώ, τη στιγμή της πιο βαθιάς και οδυνηρής κρίσης. 
Αυτόν τον πολιτικό άνδρα καλύπτει η σημερινή Κυβέρνηση, ακριβώς γιατί πάνω από την ορθή λειτουργία της δημοκρατίας, πάνω από τη διαφάνεια, πάνω από το δημόσιο συμφέρον, πάνω από την απονομή δικαιοσύνης, πάνω από το κοινό περί δικαίου αίσθημα, πάνω από τη νομιμότητα, πάνω απ’ όλα γι’ αυτήν την Κυβέρνηση και προσωπικά για τον κ. Σαμαρά, υπάρχει η πολιτική επιβίωσή του και η επιβεβαίωση της δέσμευσης απέναντι στους δανειστές μας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΣΟΦΙΑ ΣΑΚΟΡΑΦΑ",447
"37595"," Κυρία συνάδελφε, κλείστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37596"," Κυρία Πρόεδρε, θα μου δώσετε το χρόνο που πήραν όλοι οι συνάδελφοι.","ΣΟΦΙΑ ΣΑΚΟΡΑΦΑ",447
"37597"," Μα, πέντε λεπτά έχετε στη διάθεσή σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37598"," Κυρία Πρόεδρε, όλοι μίλησαν πάνω από δύο λεπτά.","ΣΟΦΙΑ ΣΑΚΟΡΑΦΑ",447
"37599"," Πέντε λεπτά έχουν όλοι οι συνάδελφοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37600"," Κυρία Πρόεδρε, δεν έχω…","ΣΟΦΙΑ ΣΑΚΟΡΑΦΑ",447
"37601"," Εντάξει. Τότε να βάλουμε το χρόνο στα επτά λεπτά, για να το ξέρετε όλοι και για να μη φαίνεται εκτεθειμένο το Προεδρείο, κυρία Σακοράφα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37602"," Όλοι οι συνάδελφοι έχουν μιλήσει οκτώ λεπτά, κυρία Πρόεδρε. 
Κάνει λόγο για κατασκευές του ΣΥΡΙΖΑ που στοχεύουν στην πολιτική του εξόντωση και στην εξόντωση του ΠΑΣΟΚ. 
Κύριε Βενιζέλο, κατ’ αρχάς τα πολιτικά εγκλήματα τα οποία έχετε διαπράξει είναι τόσα και τέτοια, που ειλικρινά σας λέω θα μπορούσε κανείς από εδώ και πέρα να μην ασχοληθεί ξανά ούτε καν με το όνομά σας και εσείς να εξαφανιστείτε, όπως και εξαφανίζεστε με εντυπωσιακά ταχείς ρυθμούς. 
Εσείς αποτελείτε κομμάτι εκείνου του μηχανισμού που διέλυσε το ΠΑΣΟΚ, που εγκατέλειψε τον κόσμο του ως τροφή στα αρπακτικά, που καταρράκωσε αξίες και οράματα, που κηλίδωσε μνήμες και γκρέμισε ιστορικά κεκτημένα. 
Δεν πρόκειται, λοιπόν, περί πολιτικής εξόντωσης αλλά περί εξαφάνισης την οποία έχει αποφασίσει ο ελληνικός λαός. Εσείς ποινικοποιήσατε την πολιτική ζωή και τώρα λαμβάνετε τους καρπούς των δικών σας πράξεων. 
Εσείς είστε ο δημιουργός του περιβόητου νόμου περί ευθύνης Υπουργών, αυτού του απαράδεκτου και τριτοκοσμικής πολιτικής κουλτούρας και ηθικής νόμου. Δηλαδή, είστε ο δημιουργός του οδικού χάρτη, είμαι Υπουργός, παρανομώ και δεν με αγγίζει κανείς. Είστε ο χτίστης της προκαταβολικής αμνηστίας ενός προμελετημένου εγκλήματος. Εσείς είστε ο βασικός συμμέτοχος της διαπλοκής με τα ΜΜΕ, ανοίγοντας το δρόμο στην πασίγνωστη πλέον πρακτική που λέει ότι ο καναλάρχης κατασκευάζει κυβερνήσεις και οι κυβερνήσεις σε αντιπαροχή παίρνουν δημόσια έργα. 
Εσείς, κύριε Βενιζέλο, με τον ολυμπιακό νόμο νομιμοποιήσατε τη μεγαλύτερη κατάληψη αυθαίρετου στα Βαλκάνια και από τις μεγαλύτερες καταλήψεις αυθαιρέτων στην Ευρώπη. Νομιμοποιήσατε τον «καταληψία» Λάτση στη βίλα χιλιάδων στρεμμάτων που λέγεται «MALL». Και σήμερα σας ακούω να μιλάτε για φλερτ της Αριστεράς με την τρομοκρατία. Θα μπορούσε και αυτό να είναι φαιδρό. Επειδή, όμως, ο λαός μας αργοσβήνει, είναι πολύ σοβαρό. Εσείς που είχατε όχι φλερτ, αλλά επίσημη συζυγική σχέση με την τρομοκρατία της πολιτικής διαπλοκής, με την τρομοκρατία της υπουργικής παρανομίας, με την τρομοκρατία της αυθαιρεσίας, με την τρομοκρατία της κατάληψης δημόσιας γης, με την τρομοκρατία της φοροδιαφυγής, αφήστε και μη μιλάτε για την Αριστερά. 
Η Αριστερά και συνολικά ο δημοκρατικός κόσμος είναι μια παλιά υπόθεση, μια ζωντανή ιστορία, μια επίκαιρη προοπτική που φλερτάρει μόνο με ένα όνειρο, με την επανακατάληψη της ζωής μας.
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΟΦΙΑ ΣΑΚΟΡΑΦΑ",447
"37603"," Ευχαριστούμε πολύ, κυρία Σακοράφα. 
Το λόγο έχει ο κ. Ρήγας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37604"," Κυρίες και κύριοι συνάδελφοι, και μόνο η τοποθέτηση του κ. Παπαδημούλη το πρωί ήταν αρκετή για να μη μείνει σε κανέναν μας η αμφιβολία ότι πέφτει η αυλαία μιας παράστασης, η οποία παίζεται εδώ και αρκετούς μήνες με κατανεμημένους ρόλους και συγκεκριμένο στόχο. 
Και, πράγματι, νιώθω λίγο άβολα, όταν βλέπω συναδέλφους να προσπαθούν με στέρεα νομικά επιχειρήματα να αντιμετωπίσουν τη σαθρή νομική βάση πάνω στην οποία στηρίζονται οι προτάσεις παραπομπής του ΣΥΡΙΖΑ και των κομμάτων των Ανεξαρτήτων Ελλήνων και της Χρυσής Αυγής. Μάταιος ο κόπος, συνάδελφοι. Δεν χρειάζεται να αντιμετωπιστεί με ποινικά επιχειρήματα μια προσπάθεια, η οποία δεν αντέχει καθόλου σε μια τέτοια προσέγγιση. 
Είναι καθαρά πολιτικοί οι στόχοι, καθαρά πολιτική η επιδίωξη, καθαρά πολιτικά τα κείμενα τα οποία έχουν γραφεί. Μπορεί να καταλήγουν σε άρθρα του Ποινικού Κώδικα αλλά αν διαβάσουμε το σκεπτικό με το οποίο οι προτάσεις αυτές συγκροτούνται, θα δούμε ότι τουλάχιστον η πρόταση του ΣΥΡΙΖΑ είναι μία προκήρυξη, η οποία μάλιστα αποτελεί συρραφή, δεν είναι ούτε σύγχρονης αριστερής παράταξης προκήρυξη. Είναι μία προκήρυξη που θυμίζει παλιές αριστερίστικες προσεγγίσεις και αναφορές.
Όμως, οι πολιτικές σκοπιμότητες είναι συγκεκριμένες. Η ένταση κορυφώθηκε όλους αυτούς τους μήνες και βέβαια, το αποτέλεσμα δεν ήταν αυτό που επεδίωκε ο ΣΥΡΙΖΑ και οι υπόλοιπες δυνάμεις. Ως στόχο έχουν όχι βεβαίως να αποκαλυφθεί η αλήθεια, δεν τους ενδιαφέρει και τόσο η λίστα Λαγκάρντ. Είναι το εργαλείο που χρησιμοποιούν για να μπορέσουν να πλήξουν τους πολιτικούς αντιπάλους. Αυτό που ενδιέφερε και ενδιαφέρει είναι, πραγματικά, να υπονομεύσουν κάθε προσπάθεια που έγινε και συνεχίζεται να γίνεται στη χώρα για να μπορέσει αυτός εδώ ο τόπος να αποφύγει τον όλεθρο, να αποφύγει το ολοκαύτωμα. Πράγματι, αυτό έγινε κατορθωτό. 
Δεν έγινε κατορθωτό από τις δυνάμεις εκείνες, οι οποίες συστηματικά με τις πράξεις τους και την πολιτική τους υπονόμευσαν την τιτάνια προσπάθεια του λαού μας να βγει απ’ αυτήν τη δύσκολη θέση. Δεν είχαν αποτέλεσμα. 
Σήμερα παίζεται το τελευταίο χαρτί και βέβαια κεντρικός στόχος, αυτός που πρέπει να εξαφανιστεί απ’ αυτήν την προσπάθεια που καταβάλλεται, την κοινή προσπάθεια, την εθνική προσπάθεια, είναι ο κορμός της δημοκρατικής παράταξης, το κόμμα του ΠΑΣΟΚ. Υπάρχει πρόβλημα στην κομμουνιστογενή Αριστερά με την ύπαρξη και τη δράση του ΠΑΣΟΚ εδώ και πάρα πολλές δεκαετίες. Γι’ αυτό με περισσή πολιτική εμπάθεια και θα έλεγα με απωθημένα προσπαθεί σώνει και καλά να πλήξει διαχρονικά την παρουσία του κόμματος μας στην ελληνική πολιτική ζωή. 
Όμως, αγαπητές φίλες και φίλοι, αγαπητοί συνάδελφοι, δεν θα γίνει ούτε σήμερα αυτό κατορθωτό. Περίμεναν κάποιοι με τη διαδικασία που πρόκριναν να στήσουν παγίδα και να μετατοπίσουν το κέντρο βάρους της συζήτησης από την πολιτική ουσία στη διαδικασία. Δεν το κατόρθωσαν-αμηχανία υπήρξε το πρωί στην Αίθουσα- ούτε και τον επόμενο στόχο τους θα επιτύχουν.
Μας καλούν, μας προκαλούν να ψηφίσουμε κατά συνείδηση. Αυτό κάνουμε. Εμείς ήδη το έχουμε κάνει κι εσείς πιστεύω το έχετε κάνει. Έχουμε υπογράψει συγκεκριμένη πρόταση. Δεν υπάρχει, λοιπόν, κανένας λόγος να αμφισβητεί κανένας τι θα πράξουμε. Έχουμε ήδη υπογράψει την πρόταση που κατέθεσαν τα τρία κόμματα, τουλάχιστον όσον αφορά τους συναδέλφους του ΠΑΣΟΚ. Το ίδιο έχει γίνει με το ΣΥΡΙΖΑ, το ίδιο έχει γίνει και με τους υπόλοιπους συναδέλφους. Επομένως, για ποιους μιλάτε ότι δεν έχουν άποψη ή θα διαμορφώσουν άποψη σήμερα; Θα πάμε, λοιπόν, και θα κάνουμε αυτό που λέει η συνείδησή μας.
Κλείνω, κυρία Πρόεδρε, λέγοντας το εξής. Κάποιοι, ακόμα και σήμερα, που μια χαραμάδα στην ελπίδα πάει να ανοίξει, θέλουν ακόμα κι αυτήν τη χαραμάδα να την κλείσουν, θέλουν η χώρα να μη σηκωθεί όρθια, θέλουν να αποσταθεροποιηθεί το σύστημα, για να διαχειριστούν το χάος σώνει και καλά. Άρα, τα δάκρυα δεν είναι ούτε για το ενάμισι εκατομμύριο ανέργους ούτε για τα μαγαζιά τα οποία κλείνουν. Δεν δίνουν πια σ’ αυτούς εξετάσεις. 
Μάλλον κάποιοι άλλοι είναι στεναχωρημένοι σήμερα γιατί αυτό το παιχνίδι δεν έπιασε. Είναι αυτοί που είχαν ποντάρει στη χρεοκοπία της χώρας, είναι αυτοί που είχαν τα CDS, είναι όλοι εκείνοι οι οποίοι ήθελαν η χώρα να καταρρεύσει για να μπορέσουν να αξιοποιήσουν την επένδυση που είχαν κάνει πάνω στην καταστροφή της χώρας. Αυτό, λοιπόν, δεν θα γίνει κατορθωτό.
Η χώρα θα στηθεί όρθια, η χώρα θα σταθεί στα πόδια της. Ο ελληνικός λαός θα μπορέσει, με τις θυσίες που έχει καταβάλει, να βγει απ’ αυτήν τη δύσκολη και κρίσιμη για τον τόπο κατάσταση. Θα το παλέψουμε, θα το προσπαθήσουμε με όλες μας τις δυνάμεις και με το ΠΑΣΟΚ δύναμη ευθύνης σ’ αυτήν την εθνική προσπάθεια.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΡΗΓΑΣ",443
"37605"," Ευχαριστούμε, κύριε συνάδελφε.
Έχει ζητήσει το λόγο ο Κοινοβουλευτικός Εκπρόσωπος του ΣΥΡΙΖΑ-Ενωτικού Κοινωνικού Μετώπου κ. Παπαδημούλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37606"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, και η παράταξή μας, ο ΣΥΡΙΖΑ-Ενωτικό Κοινωνικό Μέτωπο αλλά και εγώ προσωπικά απεχθάνομαι το φανατισμό και πιστεύω ότι όποιος λειτουργεί με απωθημένα κάνει λάθη στην πολιτική του δράση.
Θα έλεγα στον κ. Κακλαμάνη με την εμπειρία της ηλικίας και της σχεδόν σαραντάχρονης διαρκούς επανεκλογής του στο Κοινοβούλιο από το ’74 μέχρι τώρα, να ξαναδεί την ομιλία του σε κάποιο βίντεο, γιατί είναι ένα μνημείο και φανατισμού και απωθημένων εναντίον του ΣΥΡΙΖΑ-Ενωτικό Κοινωνικό Μέτωπο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37607"," Είμαι φανατικός...","ΑΠΟΣΤΟΛΟΣ ΚΑΚΛΑΜΑΝΗΣ",172
"37608"," Μια παρατήρηση να κάνω. 
Κυρίες και κύριοι συνάδελφοι, για τη δραματική συρρίκνωση...","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37609"," ...άλλωστε γι’ αυτό...","ΑΠΟΣΤΟΛΟΣ ΚΑΚΛΑΜΑΝΗΣ",172
"37610"," ...των ποσοστών του ΠΑΣΟΚ...","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37611"," ...έτσι κάνατε εκλογές...","ΑΠΟΣΤΟΛΟΣ ΚΑΚΛΑΜΑΝΗΣ",172
"37612"," Σας άκουσα χωρίς διακοπή, όπως και όλοι οι συνάδελφοι. Κακώς διακόπτετε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37613"," Κύριε Πρόεδρε, γιατί το κάνετε αυτό τώρα;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37614"," Λυπάμαι, γιατί ήσασταν και Πρόεδρος της Βουλής και πρέπει να σέβεστε τον Κανονισμό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37615"," Αν με αυτά τα μυαλά γίνετε κυβέρνηση...","ΑΠΟΣΤΟΛΟΣ ΚΑΚΛΑΜΑΝΗΣ",172
"37616"," Κύριε Πρόεδρε, σας παρακαλώ πάρα πολύ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37617"," Δυστυχώς, επιβεβαιώνεται μία παρατήρηση που έκανα με πολύ νηφάλιο τρόπο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37618"," Ε, είσαι νηφάλιος...","ΑΠΟΣΤΟΛΟΣ ΚΑΚΛΑΜΑΝΗΣ",172
"37619"," Έλεγα, λοιπόν, ότι για τη δραματική συρρίκνωση του ΠΑΣΟΚ δεν σας φταίει ο ΣΥΡΙΖΑ-Ενωτικό Κοινωνικό Μέτωπο, σας φταίει η μνημονιακή σας πολιτική την οποία ακολούθησαν οι ηγεσίες σας πιστά. Σας φταίει επίσης το γεγονός ότι έχετε μετατρέψει, κυρίες και κύριοι συνάδελφοι του ΠΑΣΟΚ, τους τελευταίους μήνες το κόμμα του ΠΑΣΟΚ σε συνιστώσα της Νέας Δημοκρατίας του κ. Σαμαρά. Αυτό σας φταίει. 
Όσον αφορά την ουσία, κατά τη γνώμη μου το μεγαλύτερο σκάνδαλο είναι ότι η Ελλάδα είναι η μόνη χώρα στην Ευρώπη που δυόμισι χρόνια μετά, δεν έχει μαζέψει 1 ευρώ από τη λίστα Λαγκάρντ -την ώρα μάλιστα που Ισπανοί μάζεψαν 6, άλλοι μάζεψαν 1, άλλοι μάζεψαν 1,5, άλλοι μάζεψαν 500 εκατομμύρια ευρώ, όλοι κάτι μάζεψαν- από σκοπιμότητα και όχι από ανικανότητα, γιατί επέλεξαν να στηρίξουν, να βοηθήσουν, να υποθάλψουν πλούσιους φίλους τους που ήταν μέσα σε αυτήν τη λίστα, την ώρα που λεηλατούσαν και συνεχίζουν να λεηλατούν τα χαμηλά και μεσαία εισοδήματα με τα διαδοχικά μνημονιακά πακέτα. 
Η πρόταση του ΣΥΡΙΖΑ-Ενωτικό Κοινωνικό Μέτωπο δεν διαπνέεται από φανατισμό, απωθημένα και μονομέρεια. Είναι πολύ καλά ζυγισμένη, νομικά θεμελιωμένη και στηρίζεται απολύτως στη δικογραφία, που αφορά όχι μόνο στην αλλοίωση του αρχείου αλλά και στη σκανδαλώδη διαχείριση. 
Η κύρια δικογραφία, κύριε Βορίδη, εστάλη 1η Νοεμβρίου και ζητούσε να διερευνηθούν ενδεχόμενες ποινικές ευθύνες πρώην Υπουργών για τη σκανδαλώδη διαχείριση της λίστας Λαγκάρντ, ένα μήνα, ενάμιση μήνα, σχεδόν δύο μήνες πριν διαπιστωθεί η αλλοίωση του αρχείου. Και η πρόταση της Νέας Δημοκρατίας και της ΔΗΜΑΡ που πετάει αυτήν τη δικογραφία Πεπόνη-Μουζακίτη κυριολεκτικά στα σκουπίδια, εστιάζεται μόνο σε ένα πρόσωπο, τον κ. Παπακωνσταντίνου και σε ένα αδίκημα που αφορά στην αλλοίωση του αρχείου.
Μια που είπα κ. Παπακωνσταντίνου, να πω ότι ο πρώην Υπουργός δεν έπεισε, γιατί ακόμη και εάν δεχθούμε όλους του τους ισχυρισμούς, ότι νοιάστηκε, ότι έδωσε εντολές, γιατί δεν μάζεψε και επί των ημερών του 1 ευρώ; Γιατί δεν ρωτούσε τους συναδέλφους του στα Eurogroup και στα Συμβούλια των Υπουργών Οικονομικών, με ποιον τρόπο αυτοί τηρώντας τη νομιμότητα –στην Ισπανία, τη Γερμανία, τη Γαλλία, την Αγγλία- μάζευαν λεφτά, καλώντας αυτούς που ήταν μέσα στη λίστα Λαγκάρντ για υπόθεσή τους στις οικονομικές υπηρεσίες; Γιατί έκανε οκτώ μήνες να δώσει το μετεγγραφέν αρχείο στο ΣΔΟΕ; 
Ο κ. Βενιζέλος θα μιλήσει μετά. Θα προτιμούσα να τον έχω ακούσει αλλά έχει επιλέξει να μιλήσει όσο το δυνατόν πιο αργά. 
Γιατί επί ένα χρόνο παρίστανε τον ανήξερο απαντώντας «δεν ξέρω», «δεν είδα», «δεν γνωρίζω», «δεν υπάρχουν αυτά τα πράγματα» σε επανειλημμένες ερωτήσεις και του Τσίπρα και δική μου κι άλλων συναδέλφων Βουλευτών, της τότε Κοινοβουλευτικής Ομάδας του ΣΥΡΙΖΑ; Γιατί κράτησε κρυφό το στικάκι όσο ήταν Υπουργός κι από τον κ. Παπαδήμο; Πώς απαντά ο κ. Βενιζέλος στην επιστολή Παπαδήμου, που λέει «δεν ήξερα τίποτα, δεν είχα ενημερωθεί»; Γιατί δεν συνεργάστηκε με τον κ. Παπακωνσταντίνου; Να τον ρωτήσει «πού την άφησες εσύ την υπόθεση, για να τη συνεχίσω εγώ;». Γιατί δεν έδωσε σαφείς εντολές στον κ. Διώτη; Γιατί δεν τον έλεγξε, αν δεν τις προωθεί; Γιατί δεν ενημέρωσε τον κ. Σαχινίδη ο οποίος τον διαδέχθηκε; Γιατί δεν ενημέρωσε τον κ. Κουβέλη και τον κ. Σαμαρά μέχρι τη στιγμή, τον Οκτώβριο, που οι οικονομικοί εισαγγελείς ζήτησαν το στικάκι; Γιατί το πήρε μαζί του φεύγοντας, παύοντας να έχει κρατικό αξίωμα και το κράτησε ως ιδιώτης; Είναι ερωτήματα που δεν απαντώνται.
Κάτι ακόμα. Οι κύριοι Καπελέρης και Διώτης είναι συνυπεύθυνοι και θα λογοδοτήσουν στη δικαιοσύνη και θα κληθούν να δώσουν εξηγήσεις γιατί ως υπεύθυνοι, επικεφαλής του Σώματος Οικονομικού Εγκλήματος, δεν έκαναν αυτά που όφειλαν να κάνουν; Είναι όμως κι αυτοί επιλογές, στελέχη, παιδιά του κυβερνητικού συστήματος ΠΑΣΟΚ και είναι εντελώς άστοχη, έωλη, μετέωρη η προσπάθεια εσχάτως της ηγεσίας του ΠΑΣΟΚ να φορτώσει τον κ. Διώτη σε μια δήθεν πολιτική σκευωρία του ΣΥΡΙΖΑ.
Και κάτι ακόμη. Οι προφανείς ευθύνες των κ.κ. Καπελέρη και Διώτη -που δεν είναι αρμοδιότητα της Βουλής αλλά της δικαιοσύνης να εξεταστούν- δεν είναι γομολάστιχα για να σβήνουν τις μεγάλες ευθύνες των κ.κ. Παπακωνσταντίνου και Βενιζέλου. 
Και σας ερωτώ γιατί εγώ δεν είμαι νομικός. Άξιοι συνάδελφοι νομικοί διεξήλθαν το νομικό σκέλος της πρότασης μας. Αν συσταθεί μια προκαταρκτική επιτροπή υιοθετώντας τη δική μας πρόταση, γιατί φοβάστε την έρευνα και για τις ενδεχόμενες ευθύνες Βενιζέλου και όχι μόνο Παπακωνσταντίνου από μια επιτροπή στην οποία την πλειοψηφία θα έχουν Βουλευτές της Νέας Δημοκρατίας, του ΠΑΣΟΚ. και της ΔΗΜΑΡ; Δεν εμπιστεύεστε τους Βουλευτές σας; 
Και εδώ ο κ. Βενιζέλος –κι αυτό πρέπει να απαντηθεί από τους συναδέλφους και της Νέας Δημοκρατίας και του ΠΑΣΟΚ και της ΔΗΜΑΡ- δεν δέχεται καν ότι έχει πολιτικές ευθύνες. Ζητά φωτοστέφανο, να του δώσουμε και βραβείο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37620"," Ο Ανδρέας Παπανδρέου ελέγχθη και …","ΝΙΚΟΛΑΟΣ ΣΗΦΟΥΝΑΚΗΣ",457
"37621"," Το βρώμικο ΄89.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"37622"," Κοιτάξτε, κυρίες και κύριοι συνάδελφοι. Η σπουδή και η σκοπιμότητα της τρικομματικής Κυβέρνησης να φορτώσουν τα πάντα σε ένα μόνο αδίκημα, την αλλοίωση του αρχείου και σε ένα μόνο πρόσωπο που έχει πάψει πολιτικά να είναι ενεργό, για όλο το σκάνδαλο της υπόθεσης της λίστας Λαγκάρντ και να πετάξουν στα σκουπίδια τη δικογραφία Πεπόνη-Μουζακίτη που ζητούσε να διερευνηθούν ενδεχόμενες ευθύνες Υπουργών για τη διαχείριση της λίστας Λαγκάρντ πριν καν διαπιστωθεί η αλλοίωση του αρχείου, μυρίζει άσχημα όπως μυρίζουν άσχημα και κάποιες διαφορές ταχύτητας. 
Την 1η Νοεμβρίου ζήτησαν οι κ.κ. Πεπόνης-Μουζακίτης να σταλεί η δικογραφία στη Βουλή και έφτασε είκοσι έξι μέρες μετά. Ζητήσαμε τη δικογραφία και μας την έδωσαν 3 Ιανουαρίου. Διαπιστώθηκε η αλλοίωση του αρχείου γύρω στα Χριστούγεννα με κλειστή τη Βουλή, η συμπληρωματική δικογραφία ήρθε σε δύο μέρες, πιαστήκατε από αυτή για να σκεπάσετε όλα τα άλλα και τότε -3 Ιανουαρίου- αποφασίσατε να μας δώσετε και την αρχική δικογραφία, ενώ μέχρι τότε μας λέγατε ότι είναι αντικανονικό και παράνομο να μας δοθεί.
Εν πάση περιπτώσει, ποια είναι η ουσία; Η ουσία είναι ότι η λίστα Λαγκάρντ, είναι ένα μικρό μόνο δέντρο στα δάσος της φοροδιαφυγής, της ασυλίας των ισχυρών, του αμαρτωλού τριγώνου ανάμεσα σε μία φθαρμένη, καταρρέουσα πολιτική εξουσία και πολιτικό σύστημα, κάποιους οικονομικούς ολιγάρχες και τους παρατρεχάμενους τους και ένα μιντιακό σύστημα.
Αυτά δεν τα λέμε μόνο εμείς. Τα λέει όλος ο διεθνής τύπος, εκτός αν θεωρείτε ότι και αυτοί είναι μίσθαρνα όργανα του ΣΥΡΙΖΑ, εκτός αν θεωρείτε ότι και οι Πεπόνης-Μουζακίτης που ζήτησαν να ερευνηθούν ενδεχόμενες ευθύνες Υπουργών πριν διαπιστωθεί η αλλοίωση του αρχείου, είναι και αυτοί βαλτοί.
Να σας πω και κάτι ακόμα; Εγώ προσωπικά –και φαντάζομαι οι περισσότεροι- νιώθουμε άβολα στο ρόλο του δικαστή για πρώην συναδέλφους ή νυν συναδέλφους. Θα έπρεπε κανονικά για τέτοιου είδους αδικήματα να δικάζονται οι πολιτικοί, οι πρώην Υπουργοί από τη δικαιοσύνη κατευθείαν, με τον ίδιο τρόπο, χωρίς παρεμβολή της Βουλής. Γιατί είμαστε αναγκασμένοι να κάνουμε αυτήν τη συζήτηση μ’ αυτούς τους περιορισμούς και μ’ αυτές τις αποσβεστικές προθεσμίες; Διότι και το άρθρο 86 και ο σχετικός νόμος περί ευθύνης Υπουργών, είναι «παιδιά» της Νέας Δημοκρατίας και του ΠΑΣΟΚ, με τον κ. Βενιζέλο να είναι εκ των συμπρωταγωνιστών αυτής της υπόθεσης. 
Το πρωί κάποια στιγμή εν μέσω φωνασκιών από ένα τμήμα –θέλω να είμαι δίκαιος- της κυβερνητικής πλειοψηφίας προσπάθησα να διαβάσω κάτι. Θα το επαναλάβω για όσους δεν το πρόσεξαν: «Δεν προκύπτει κανένα στοιχείο πιθανής τέλεσης ποινικού αδικήματος από τους κυρίους Τσοχατζόπουλο και Παπαντωνίου που επί μήνες προσεβλήθησαν και διασύρθηκαν αδίκως». 
Η υπόθεση αυτή ξεκίνησε ως ένα τεράστιο σκάνδαλο πολιτικό και ενδεχομένως ποινικό και σήμερα έχει «εξατμιστεί». Μας λένε ότι υπάρχει ύποπτη διακίνηση χρημάτων με δήθεν παραλήπτες οι οποίοι μπορεί να είναι και πολιτικά πρόσωπα. Δεν υπάρχει τίποτε απολύτως. Ποιος τα έλεγε αυτά και πότε; Ο κ. Ευάγγελος Βενιζέλους για τους κυρίους Τσοχατζόπουλο και Παπαντωνίου στις 25 Φεβρουαρίου του 2005. 
Κυρίες και κύριοι συνάδελφοι, θα θέλαμε να είναι απόφαση του Προεδρείου αυτό που προτείναμε για να είναι έγκυρη η ψήφος, δηλαδή να ψηφίζουμε και στις τέσσερις κάλπες οι Βουλευτές όποιο ψηφοδέλτιο θέλουμε είτε το λευκό είτε το άλλο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37623"," Δεμένοι με χειροπέδες!","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"37624"," Ο κ. Μεϊμαράκης ως Πρόεδρος της Βουλής είπε: «Δεν μπορούμε να το καταστήσουμε υποχρεωτικό, κάνουμε όμως την ευχή, κάνουμε την προτροπή». Θα κριθούμε και γι’ αυτό και τα κόμματα και τα πρόσωπα. 
Εμείς θα ψηφίσουμε σε όλες τις κάλπες αυτό που πιστεύουμε σωστό και θα μετρήσουμε την αξιοπιστία κομμάτων και προσώπων και όλους μας μάς κρίνει ο ελληνικός λαός, γιατί σε τελευταία ανάλυση ο καθένας κρέμεται από το ποδαράκι του.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37625"," Ευχαριστούμε τον κ. Παπαδημούλη.
Το λόγο έχει ο κ. Κακλαμάνης. Παρακαλώ όμως ας μη μακρηγορήσετε, κύριε Πρόεδρε, γιατί περιμένουν οι συνάδελφοι να μιλήσουν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37626"," Κυρία Πρόεδρε, εγώ κατ’ αρχάς πρέπει να ζητήσω συγγνώμη από τον κ. Παπαδημούλη γιατί τον διέκοψα ενώ μιλούσε. Εξηγημένα πράγματα.","ΑΠΟΣΤΟΛΟΣ ΚΑΚΛΑΜΑΝΗΣ",172
"37627"," Το Προεδρείο όμως χρειάστηκε να σας κάνει παρατήρηση!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37628"," Τον διέκοψα επειδή μού απέδωσε ένα χαρακτηρισμό τον οποίο θεωρώ άδικο. 
Πράγματι θητεύοντας συνεχώς εδώ από τη Μεταπολίτευση μέχρι σήμερα, έχω μία εμπειρία όχι μόνο πολιτική αλλά και κοινοβουλευτική και προσπαθώ πάντα ανυπόκριτα για το κάθε τι. Ξέρετε, πρέπει να φυλάγεται κανείς απ’ αυτούς που τού χαμογελούν από μπροστά και πίσω γνωρίζετε τι μπορεί να συμβαίνει.
Εγώ είπα ότι υπάρχει μία εμπάθεια, διότι αντί να συζητάμε για το συγκεκριμένο πρόβλημα, στην ουσία έχουμε μέσα μας αυτό τον «αντιπασοκισμό» τον οποίο, όπως είπα διακόπτοντας τον κ. Παπαδημούλη –τού ζητώ και πάλι συγγνώμη- τον ζήσαμε όλοι οι υποψήφιοι Βουλευτές του ΠΑΣΟΚ είτε στην Αργυρούπολη όπου παραλίγο να γίνει μακελειό αν δεν υποχωρούσε η οργάνωση του ΠΑΣΟΚ είτε στους Αγίους Αναργύρους είτε στη λεωφόρο Πανεπιστημίου όπου ακόμη, πλην του Μανώλη Γλέζου, δεν μού έχει πει ο ΣΥΡΙΖΑ «κύριε Κακλαμάνη, κάτι παλιόπαιδα από τη νεολαία μας ήταν».
Έγιναν εκλογές και γνωρίζει το πανελλήνιο ότι ουσιαστικά αντιμετώπιζε ένα πογκρόμ το ΠΑΣΟΚ. Αυτά εμένα μου θύμισαν άλλες εποχές και λυπάμαι όταν βλέπω να συμπλέει η Αριστερά, όπως ισχυρίζεται πως είναι, με τη Χρυσή Αυγή του κ. Μιχαλολιάκου σε μια υπόθεση διχασμού. 
(Θόρυβος –διαμαρτυρίες από την πτέρυγα του ΣΥΡΙΖΑ-ΕΚΜ)
Παρακαλώ να το ακούσετε. Δεν είναι εμπάθεια αυτό. Διχάζετε το λαό. Κάποιοι Δεξιοί σας φοβούνται και πάνε εκεί. Κάποιοι Αριστεροί τους φοβούνται και έρχονται εδώ. Αυτό είναι το παιχνίδι της πολιτικής.","ΑΠΟΣΤΟΛΟΣ ΚΑΚΛΑΜΑΝΗΣ",172
"37629"," Κύριε Πρόεδρε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37630"," Αυτό είναι διχασμός. Τα ζήσαμε στον Εμφύλιο. Δε θα τα ξαναζήσουμε. 
(Θόρυβος – διαμαρτυρίες από την πτέρυγα του ΣΥΡΙΖΑ-ΕΚΜ)","ΑΠΟΣΤΟΛΟΣ ΚΑΚΛΑΜΑΝΗΣ",172
"37631"," Κύριοι συνάδελφοι, ας ολοκληρώσει ο κύριος Πρόεδρος και θα απαντήσει ο εκπρόσωπός σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37632"," Να καθίσετε ο καθένας στο ρόλο του. Δεν θα διχάσετε πάλι τον ελληνικό λαό!","ΑΠΟΣΤΟΛΟΣ ΚΑΚΛΑΜΑΝΗΣ",172
"37633"," Ευχαριστούμε, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37634","  Κυρία Πρόεδρε, θα ήθελα το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37635"," Κύριε Παπαδημούλη, έχετε ένα λεπτό για να απαντήσετε και μετά θα συνεχίσουμε τη συζήτηση στο άλλο θέμα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37636","  Βεβαίως, κυρία Πρόεδρε.
Δέχομαι τη συγγνώμη του πρώην Προέδρου της Βουλής, κ. Κακλαμάνη. Είμαι υποχρεωμένος και λόγω της διαφοράς ηλικίας που μας χωρίζει και λόγω της διαφοράς της κοινοβουλευτικής θητείας –εγώ είμαι μόνο τρία χρόνια Βουλευτής- …","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37637"," Εσύ έχεις μαύρα μαλλιά, εγώ έχω άσπρα. Τι να κάνουμε; Έτσι είναι η φύση.","ΑΠΟΣΤΟΛΟΣ ΚΑΚΛΑΜΑΝΗΣ",172
"37638","  Επίσης, το αρχικό κομμάτι της ομιλίας του μου έδωσε την εντύπωση ότι ίσως κατάλαβε ότι και οι διακοπές και οι φωνασκίες και ο τόνος με τον οποίο δίκαζε το ΣΥΡΙΖΑ χαρακτηριζόντουσαν, ενδεχομένως, από απωθημένα και φανατισμό. Δυστυχώς, ορισμένες ανακρίβειες, που για πολλοστή φορά επανέλαβε, δείχνουν ότι η ομιλία του είχε δυο κομμάτια. Δεν σκοπεύω να τον παρακολουθήσω. Για όλα αυτά έχουμε δώσει απαντήσεις και εμείς και ο ελληνικός λαός, κύριε Κακλαμάνη.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37639"," Κυρία Πρόεδρε, με συγχωρείτε...","ΑΠΟΣΤΟΛΟΣ ΚΑΚΛΑΜΑΝΗΣ",172
"37640"," Παρακαλώ, κύριε Πρόεδρε.
(Θόρυβος στην Αίθουσα)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37641"," Παρακαλώ, εδώ δεν είναι καφενείο. Είναι η Βουλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"37642"," Αυτό λέμε.","ΔΗΜΗΤΡΙΟΣ ΚΟΥΚΟΥΤΣΗΣ",246
"37643"," Ποιες είναι οι ανακρίβειες, κύριε Παπαδημούλη; Και μιλώ προσωπικά για σας. Πείτε μου ποιες είναι οι ανακρίβειες. Άλλως, συκοφαντείτε. Δηλαδή, ό,τι είπα για το Διώτη, είναι ανακρίβεια; Τώρα μόλις τον  υπερασπιστήκατε από το Βήμα. Τώρα μόλις σας ακούσαμε να υπερασπίζεστε το Διώτη από το Βήμα.","ΑΠΟΣΤΟΛΟΣ ΚΑΚΛΑΜΑΝΗΣ",172
"37644"," Εσείς και από την Έδρα και από το Βήμα υπερασπίζεστε το δημοκρατικό διάλογο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37645"," Είναι ανακρίβεια ότι η λίστα δεν θέλατε να έρθει στη Βουλή;","ΑΠΟΣΤΟΛΟΣ ΚΑΚΛΑΜΑΝΗΣ",172
"37646","  Κυρία Πρόεδρε, θα ήθελα το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37647"," Γιατί να μην υποθέσω ότι μπορεί κάποιοι να την είχαν από εσάς; Γιατί να μην έρθει στη Βουλή; Γιατί δεν συμφωνήσατε να πάμε στον Άρειο Πάγο; Όλη η διάσκεψη είπε να πάμε στον Τέντε να ζητήσουμε τη λίστα.","ΑΠΟΣΤΟΛΟΣ ΚΑΚΛΑΜΑΝΗΣ",172
"37648"," Όμως τώρα, κύριε Πρόεδρε, είμαστε σε μια διαδικασία την οποία …","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37649"," Κυρία Πρόεδρε, θα ήθελα το λόγο επί της διαδικασίας.","ΙΩΑΝΝΗΣ ΔΗΜΑΡΑΣ",125
"37650"," Όχι, κύριε Δημαρά, σας παρακαλώ. Αφήστε τη διαδικασία να εξελιχθεί. 
Ο κ. Παπαδημούλης έχει ζητήσει το λόγο.
Κύριε Παπαδημούλη, ακουστήκατε και οι δυο...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37651","  Προσπαθώ με μετριοπάθεια να κλείσω το θέμα, αλλά δε μ’ αφήνει ο κ. Κακλαμάνης.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37652"," Σας παρακαλώ, κλείστε το όμως. Ορίστε, έχετε το λόγο για ένα λεπτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37653","  Είναι ανακρίβεια και αυτά για τα οποία κατηγορήσατε το ΣΥΡΙΖΑ για την Αργυρούπολη και αυτά για τα οποία τον κατηγορήσατε για τους Αγίους Αναργύρους και αυτά για τα οποία τον κατηγορήσατε για το ατυχές και το απολύτως καταδικαστέο περιστατικό που συνέβη σ’ εσάς. Ο ΣΥΡΙΖΑ το καταδίκασε με ανακοίνωση και ήταν άνθρωποι του ΣΥΡΙΖΑ που σας προστάτεψαν απέναντι στις επιθέσεις και τους άδικους προπηλακισμούς. Είναι ντροπή να τα λέτε αυτά τα πράγματα. Ντροπή!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37654"," Παρακαλώ. Είναι ντροπή! Είναι δυνατόν να λέει ότι καταδίκασαν κάτι, αλλά είναι ανακρίβεια; Είναι αυτό…","ΑΠΟΣΤΟΛΟΣ ΚΑΚΛΑΜΑΝΗΣ",172
"37655"," Κύριε Πρόεδρε, νομίζω ότι ξεπερνάμε και τα δικαιώματα και τις υποχρεώσεις στην Αίθουσα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37656"," Λέει ότι είπα ανακρίβεια, ότι τις έφαγα την Πρωτομαγιά 2010 στην οδό Πανεπιστημίου και ταυτόχρονα λέει ότι το καταδίκασαν. 
Ξέρετε και κάτι άλλο; Στην «ΑΥΓΗ» την επομένη έγραφαν –και αυτό είναι φασιστικό- ότι τάχα, όταν μου τις βρέξανε, είπα «τώρα κατάλαβα τι έγκλημα κάναμε». Αυτό έγραφε η «ΑΥΓΗ» την επομένη.","ΑΠΟΣΤΟΛΟΣ ΚΑΚΛΑΜΑΝΗΣ",172
"37657"," Ευχαριστούμε, κύριε Πρόεδρε. Σεβαστείτε τους ομιλητές που περιμένουν να μιλήσουν και τους Κοινοβουλευτικούς Εκπροσώπους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37658"," Σκεφθείτε αν είναι δυνατόν να εμφανίζεται κάποιος που τρώει ξύλο –αυτό συνέβαινε άλλα χρόνια- να λέει χαμογελαστός ότι δεν έγινε τίποτα!","ΑΠΟΣΤΟΛΟΣ ΚΑΚΛΑΜΑΝΗΣ",172
"37659"," Σας ευχαριστώ, κύριε Κακλαμάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37660"," Σας παρακαλώ! Κρίνεστε, κύριε Παπαδημούλη, και δεν αρκούν τα χαμόγελα, τα οποία γνωρίζω, όπως ξέρετε, εδώ και σαράντα χρόνια.","ΑΠΟΣΤΟΛΟΣ ΚΑΚΛΑΜΑΝΗΣ",172
"37661"," Το λόγο έχει η κ. Μαρίνα Χρυσοβελώνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37662"," Κυρία Πρόεδρε, έχω ζητήσει το λόγο επί της διαδικασίας.","ΙΩΑΝΝΗΣ ΔΗΜΑΡΑΣ",125
"37663"," Κύριε Δημαρά, σας παρακαλώ! Ας προχωρήσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37664"," Κυρία Πρόεδρε, το λόγο επί της διαδικασίας.","ΙΩΑΝΝΗΣ ΔΗΜΑΡΑΣ",125
"37665"," Ποια διαδικασία, κύριε Δημαρά; Βλέπετε να κρατιέται καμμιά διαδικασία;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37666"," Σέβομαι απολύτως κάθε ομιλητή και δεν έχω διακόψει κανέναν. Ζητώ το λόγο επί της διαδικασίας.","ΙΩΑΝΝΗΣ ΔΗΜΑΡΑΣ",125
"37667"," Το λόγο έχει ο κ. Δημαράς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37668"," Υπάρχει και έχει αναδειχθεί ένα μεγάλο θέμα. Είμαστε εδώ από τις 10 το πρωί. Ανακοινώθηκε από το Προεδρείο ότι η ψηφοφορία θα γίνει στις 6 το απόγευμα. Εν συνεχεία, ανακοινώθηκε ότι η ψηφοφορία θα γίνει στις 7 το απόγευμα. Μετά, ακούσαμε κάποιον που είπε ότι ο κ. Βενιζέλος περιμένει να μιλήσει τελευταίος. Δεν πρέπει να σεβαστούμε τους συναδέλφους που έχουν δηλώσει ότι θέλουν να παρέμβουν και να μιλήσουν; Δεν πρέπει να τηρηθεί ο χρόνος; Δεν πρέπει όλοι να σεβαστούμε το δικαίωμα όλων;","ΙΩΑΝΝΗΣ ΔΗΜΑΡΑΣ",125
"37669"," Σε ποιον τα λέτε αυτά; Σε εμένα ως Προεδρείο ή στους συναδέλφους που σας ακούν και καθένας παίρνει παραπάνω χρόνο απ’ αυτόν που του δίνει το Προεδρείο; Πείτε μου, λοιπόν, τι θέλετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37670"," Με συγχωρείτε, αλλά αναφέρομαι σε όλους.
Τώρα, μπορείτε να μας πείτε, κυρία Πρόεδρε, τι ώρα θα γίνει η ψηφοφορία;","ΙΩΑΝΝΗΣ ΔΗΜΑΡΑΣ",125
"37671"," Όχι, εγώ αυτήν τη στιγμή δεν μπορώ να σας πω. Θα ενημερωθώ και θα σας πω. Νομίζω, όμως, ότι οποιαδήποτε πρόβλεψη, έτσι όπως είναι η διαδικασία, θα μας εκθέσει όλους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37672"," Σας παρακαλώ θερμά. Τι ώρα θα γίνει η ψηφοφορία; Μπορείτε να μας το πείτε;","ΙΩΑΝΝΗΣ ΔΗΜΑΡΑΣ",125
"37673"," Εγώ αυτήν τη στιγμή όχι. Μόλις ενημερωθώ, ευχαρίστως. Είναι παρακινδυνευμένο να κάνω οποιαδήποτε πρόβλεψη εγώ αυτήν τη στιγμή, αφού δεν κρατάμε καν τους χρόνους και δεν σεβόμαστε ο ένας τον άλλον εδώ μέσα. 
Το λόγο έχει η κ. Χρυσοβελώνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37674"," Κυρία Πρόεδρε, κυρίες και κύριοι συνάδελφοι, όταν η πολιτεία αδυνατεί να αλλάξει, αποσαθρώνεται. Όταν οι πολιτικοί δεν λαμβάνουν τα μηνύματα των καιρών, μπαίνουν αναμφισβήτητα στο περιθώριο. Τις αλήθειες αυτές τις θυμίζω κυρίως προς τους συναδέλφους της συγκυβέρνησης, στους οποίους πέφτει το βάρος της σημερινής απόφασης. 
Πώς φτάσαμε, λοιπόν, μέχρι εδώ; Γιατί ο ελληνικός λαός πιστεύει ότι τα πάντα συγκαλύπτονται; Ποιοι πολιτικοί ανέλαβαν, πέραν της περίφημης πολιτικής ευθύνης, το πραγματικό βάρος των πράξεών τους; Πόσοι λογοδότησαν; Τις απαντήσεις, δυστυχώς, τις γνωρίζουμε όλοι. Αυτό που κάποιοι, τελικώς, ξεχνούν είναι πως η γενικευμένη, σχεδόν κατοχυρωμένη από το σύστημα εξουσίας ατιμωρησία στο όνομα της εκάστοτε κομματικής πειθαρχίας επιταχύνει το τέλος το ίδιου του συστήματος. 
Η αντίθεση στην πρόταση των Ανεξάρτητων Ελλήνων προέρχεται κυρίως από τρεις πλευρές. Από το ΠΑΣΟΚ, λόγω της αναμφίβολης εμπλοκής του κ. Βενιζέλου. Από τον κ. Σαμαρά, γιατί ο κ. Βενιζέλος είναι σήμερα συνεργάτης του και ο κ. Παπανδρέου πρώην συμμαθητής και συγκάτοικός του. Από το κόμμα των τραπεζιτών, που ενδιαφέρονται κυρίως για το συνάδελφό τους κ. Παπαδήμο. 
Για τον κ. Παπακωνσταντίνου, κανείς τους δεν ενδιαφέρεται. Προ του κινδύνου να πέσει η συγκυβέρνηση, σπεύδουν να ρίξουν μόνο αυτόν στην πυρά της δήθεν καθαρτήριας φωτιάς της συγκυβέρνησης. 
Η άποψη των κυρίων Σαμαρά και Βενιζέλου είναι ότι υπόλογος είναι μόνο ο κάθε υφιστάμενος διορισμένος σε πολιτική θέση -ο κ. Παπακωνσταντίνου εν προκειμένω- και ο εκάστοτε προϊστάμενός του, όπως είναι ο Πρωθυπουργός αλλά και ο εκλεγμένος από τον ελληνικό λαό πολιτικός που διορίζει ή καλύπτει τον πρώην Υπουργό. 
Κατά τον κ. Βενιζέλο, μέχρι και ο δημοσιογράφος που αποκάλυψε τη λίστα Λαγκάρντ είχε ποινικές ευθύνες, όχι όμως εκείνοι που συγκάλυψαν το περιεχόμενό της, κυρίως όχι ο ίδιος, παρ’ όλο που φεύγοντας από το Υπουργείο Οικονομικών έβαλε στην τσέπη και έκρυψε την ηλεκτρονική λίστα μαζί με κάποιες εκτυπώσεις ονομάτων, όπως ο ίδιος ομολόγησε.
Η διαφορά, βέβαια, είναι ότι ο κ. Βαξεβάνης, συνελήφθη και παραπέμφθηκε στην αυτόφωρη διαδικασία, ενώ ο κ. Βενιζέλος, είναι ελεύθερος να περιφέρεται σε διάφορα κανάλια για να κατακεραυνώνει τους δήθεν σκευωρούς και να θέτει προ των ευθυνών τους, διορισμένους από το ίδιο το ΠΑΣΟΚ ανθρώπους. Για τις δικές του ευθύνες ασφαλώς και σιωπά και αρνείται ακόμα και τη διερεύνηση της υπόθεσης. 
Ο κ. Βενιζέλος, αποδεικνύει, όμως, με την οργίλη συμπεριφορά που επιδεικνύει ότι στερείται απολύτως επιχειρημάτων για να υπερασπιστεί τον εαυτό του και αντιπαραθέτει μόνον άρνηση, ύβρεις και αμφισβητήσεις των προθέσεων των άλλων, χρησιμοποιώντας το ΠΑΣΟΚ σαν προστατευτικό τείχος. 
Αυτή, όμως, δεν είναι στάση ευθύνης, δεν δείχνει διάθεση λογοδοσίας, διαφάνεια και ειλικρίνεια έναντι του ελληνικού λαού. Είναι μια στάση που καθιστά όμηρο το ΠΑΣΟΚ στην επιδίωξη ασυλίας του Αρχηγού του. Δεσμεύει ελεύθερους ανθρώπους, έντιμους πολιτικούς που αναμφίβολα υπάρχουν σ’ αυτόν το χώρο και θέλουν να ψηφίσουν σήμερα κατά συνείδηση, καθώς ο ελληνικός λαός δεν πρόκειται να τους δικαιολογήσει εάν δεν ψηφίσουν υπέρ της λογοδοσίας και της διαφάνειας γι’ όλους και για όλα τα θέματα της «λίστας Λαγκάρντ».
Ο ελληνικός λαός, κύριοι συνάδελφοι, απαιτεί από εμάς ομόθυμα την απόδοση πραγματικής δικαιοσύνης για όλους. Χρέος μας είναι, να ξεκινήσουμε την αναγκαία διαδικασία διερεύνησης που ζητούν οι πολίτες και όχι συγκάλυψη. Ανάληψη ευθύνης και όχι άρνηση. Αλλαγή του αποσαρθρωμένου συστήματος εξουσίας και όχι μετατροπή των Βουλευτών σε προσωπικά «δεκανίκια» κάποιων.
Τι λένε, όμως, οι εμπλεκόμενοι; Είναι περίεργο αλλά και οι τέσσερις ισχυρίζονται πως δεν γνωρίζουν τίποτα επί της ουσίας και ότι είναι αμέτοχοι ευθυνών. Υπερασπιστική γραμμή αυτών που κατείχαν επί χρόνια υψηλότατα πολιτικά αξιώματα, είναι η δήθεν αιτιολογημένη άγνοια και ότι γι’ αυτόν το λόγο είναι αθώοι. Κάποιοι μάλιστα από τους υπεύθυνους, προσπαθούν να πείσουν ότι δεν γνώριζαν τον πλούτο των πληροφοριών ή τον πακτωλό χρημάτων που περιείχε η συγκεκριμένη λίστα, στοιχεία που οδηγούν με τα μέχρι σήμερα δεδομένα σε αφορολόγητα κεφάλαια δισεκατομμυρίων ευρώ, ενώ τα συνολικά έσοδα που απώλεσε και δυστυχώς εξακολουθεί να μην έχει εισπράξει το ελληνικό δημόσιο, υπολογίζονται σε 600 εκατομμύρια ευρώ.
Τίποτα, όμως, δεν πείθει ότι οι προτεινόμενοι προς παραπομπή αγνοούσαν τα 600 εκατομμύρια ευρώ που μπορούσαν και όφειλαν να επιδιώξουν να εισπράξει το ελληνικό κράτος και όχι να αδρανούν επί δυόμισι χρόνια, όταν λεηλατείται η ελληνική οικογένεια από τα μνημόνια, χρήματα που ήσαν υποχρεωμένοι να αναζητήσουν και αυτό επέβαλε το υπηρεσιακό τους καθήκον υπέρ του ρημαγμένου ελληνικού λαού, για να ανακουφιστεί έστω και μερικά.
Έπραξαν, όμως, οι υπεύθυνοι ό,τι απαιτείτο έστω εκ των υστέρων, σχετικά με τις διάφορες λίστες φοροφυγάδων; Απολύτως τίποτα. 
(Θόρυβος στην Αίθουσα)","ΜΑΡΙΝΑ ΧΡΥΣΟΒΕΛΩΝΗ",553
"37675","   Κύριοι συνάδελφοι, ακούγεστε! Δεν το καταλαβαίνετε ότι υπάρχει οχλοβοή στην Αίθουσα και δίνουμε εξετάσεις; Δεν το καταλαβαίνετε αυτό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37676"," Μη μετράτε αυτόν τον χρόνο, κυρία Πρόεδρε.
Ενώ ο φίλος του Πρωθυπουργού από τα παλιά, ο κ. Γεώργιος Παπανδρέου, πήγε στο Χάρβαρντ για να μοιραστεί ελληνικές εμπειρίες του, ισχυριζόμενος ότι απλώς προήδρευε της Κυβέρνησής του, λησμονώντας όμως σκοπίμως το άρθρο 82 του Συντάγματος για το καθήκον του ως Πρωθυπουργού να κατευθύνει τις ενέργειες της Κυβέρνησης.
Ο, δε, κ. Παπαδήμος, ο πρόεδρος του κόμματος τραπεζιτών Ελλάδος, ο οποίος και τις τελευταίες μέρες της πρωθυπουργίας του εργαζόταν προσωπικά για την ανακεφαλαιοποίηση των τραπεζών με 50 δισεκατομμύρια ευρώ και έτσι ασφαλώς και δεν προλάβαινε να ασχοληθεί με τη λίστα Λαγκάρντ και τους μεγαλοφοροφυγάδες, εμφανίζεται και αυτός αμέτοχος, να αγνοεί τα πάντα. Το εξοργιστικό, όμως, είναι ότι επί πρωθυπουργίας του έλεγε, πως η κυβέρνησή του δεν ήταν ειδικού σκοπού και ότι αντιμετώπιζε όλα τα μείζονα προβλήματα του τόπου. Σήμερα, όμως, ή προσπαθεί να πείσει ότι η κυβέρνησή του ήταν υπηρεσιακή και ότι επομένως δεν φέρει ποινικές ευθύνες ή επιδιώκει να παραπλανήσει τους Έλληνες ότι η ανάσχεση και η τιμωρία των ενεχομένων είτε ως αυτουργών ή άμεσων συνεργών στο αδίκημα της φοροδιαφυγής δεν είναι μείζον πρόβλημα του τόπου.
Επίσης η πλευρά Βενιζέλου, εμφανίζεται να αγνοεί το αδίκημα της υπεξαγωγής εγγράφου που διαφαίνεται ότι βαρύνει και αυτόν, καθώς αποδεδειγμένα κράταγε επί πολλούς μήνες τη λίστα στη τσέπη του, όπως υπάρχουν ισχυρές ενδείξεις ότι βαρύνει τόσο τον ίδιο όσο και τους λοιπούς το αδίκημα της καταφανέστατης παράβασης καθήκοντος που επέβαλε καθοδήγηση, εποπτεία και έλεγχο των υφισταμένων τους. Τώρα βολικά όλοι τους ρίχνουν τις ευθύνες στους από κάτω, οι Πρωθυπουργοί στους Υπουργούς και οι Υπουργοί στους επικεφαλής του ΣΔΟΕ, γιατί προσδοκούν ότι κάπως έτσι το μπαλάκι των ποινικών ευθυνών θα χαθεί. 
Η ουσία όμως της υπόθεσης δεν είναι -όπως θέλουν μερικοί να την εμφανίσουν- πόσα αντίγραφα της λίστας υπήρχαν, ποιος τα έκανε και αν αυτά έγιναν σε cd  ή σε στικάκι, αλλά η απόδοση της δικαιοσύνης, η οποία προϋποθέτει πλήρη διερεύνηση των ποινικών ευθυνών που αποδεδειγμένα βαρύνουν και τους τέσσερις αρμόδιους πρώην Υπουργούς και Πρωθυπουργούς. 
Όσοι, λοιπόν, εδώ μέσα πραγματικά επιθυμούν να στηρίξουν την κοινοβουλευτική δημοκρατία, οφείλουν να ψηφίσουν σήμερα κατά συνείδηση και να στηρίξουν την πρόταση των Ανεξάρτητων Ελλήνων, γιατί δεν κρίνονται πρόσωπα...
(Θόρυβος στην Αίθουσα)
Τελειώνω, κύριοι συνάδελφοι. Επιτέλους!","ΜΑΡΙΝΑ ΧΡΥΣΟΒΕΛΩΝΗ",553
"37677"," Κύριοι συνάδελφοι, κύριε Ιωαννίδη, σας παρακαλώ πολύ. Για ηρεμήστε λίγο.
(Θόρυβος στην Αίθουσα)
Κυρία Χρυσοβελώνη, είναι το Προεδρείο εδώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37678"," Μην ταράζεστε, κύριε συνάδελφε! Τελειώνω. Μία κουβέντα να πω.","ΜΑΡΙΝΑ ΧΡΥΣΟΒΕΛΩΝΗ",553
"37679"," Θα μας πείτε και τι θα ψηφίσουμε;","ΔΗΜΗΤΡΙΟΣ ΤΣΟΥΜΑΝΗΣ",521
"37680"," Ασφαλώς!
(Θόρυβος στην Αίθουσα)","ΜΑΡΙΝΑ ΧΡΥΣΟΒΕΛΩΝΗ",553
"37681"," Τι λες μωρέ!","ΕΝΑΣ ΒΟΥΛΕΥΤΗΣ",NA
"37682"," «Τι λέω μωρέ»; Ντροπή σας!
(Χειροκροτήματα)","ΜΑΡΙΝΑ ΧΡΥΣΟΒΕΛΩΝΗ",553
"37683"," Κύριοι συνάδελφοι, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37684"," Δεν κρίνονται εν προκειμένω πρόσωπα και κόμματα αλλά κρίνεται η επιβίωση του κοινοβουλευτισμού ως θεσμού που αντιπροσωπεύει την κυριαρχία του λαού και όχι των αλλοτρίων συμφερόντων.
(Χειροκροτήματα από την πτέρυγα των Ανεξαρτήτων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"37685"," Ευχαριστούμε πολύ, κυρία Χρυσοβελώνη.
Κυρίες και κύριοι συνάδελφοι, θα παρακαλέσω να κάνετε ησυχία...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37686"," Εννιά λεπτά μίλησε, κυρία Πρόεδρε!","ΔΗΜΗΤΡΙΟΣ ΤΣΟΥΜΑΝΗΣ",521
"37687"," Πρέπει να δείτε πόσο μίλησαν όλοι οι συνάδελφοι. Το Προεδρείο έχει κάνει παρατηρήσεις επανειλημμένα. Ήρθατε τώρα και κάνετε και παρατηρήσεις πώς θα μιλούν οι συνάδελφοι. 
Είπαμε πέντε λεπτά και κανένας μα κανένας δεν το κρατάει. Είπαμε δώδεκα και κανείς δεν το κρατάει. Εδώ υπήρχαν και διακοπές στην κ. Χρυσοβελώνη. Θα κάνετε ησυχία. Δεν μπορώ να κάνω συνέχεια εδώ πάνω εγώ τον παιδονόμο και το χωροφύλακα! Είμαι κόρη χωροφύλακα αλλά δεν θα κάνω και το χωροφύλακα!
Το λόγο έχει ο κ. Γεώργιος Γεωργαντάς.
Πόσα λεπτά, κύριε Γεωργαντά, θα μιλήσετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37688"," Πέντε λεπτά ακριβώς, κυρία Πρόεδρε.","ΓΕΩΡΓΙΟΣ ΓΕΩΡΓΑΝΤΑΣ",95
"37689"," Ωραία. Θα το εκτιμήσουμε όλοι ιδιαιτέρως, να είστε σίγουρος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37690"," Κυρία Πρόεδρε, είναι λυπηρό σήμερα, που ο ελληνικός λαός περιμένει από το συγκεκριμένο Σώμα, από εμάς όλους τους παριστάμενους Βουλευτές, με ψυχραιμία και με ηρεμία να αξιολογήσουμε τις τυχόν ποινικές ευθύνες δύο πρώην Πρωθυπουργών και δύο πρώην Υπουργών, ένας εκ των οποίων είναι και Αρχηγός κόμματος εν ενεργεία, εμείς να αναλωνόμαστε σε αντιδικίες χωρίς αντικείμενο, να μη σεβόμαστε το δικαίωμα του άλλου να ομιλήσει και να μην αυτοπεριοριζόμαστε. Είναι λυπηρό πραγματικά. Εγώ θα τηρήσω το χρόνο των πέντε λεπτών, αν και δεν είναι το ζητούμενο -και όχι μόνο σε σχέση με την προηγούμενη ομιλήτρια, δεν αναφέρομαι- με όλα όσα συνέβησαν σήμερα μέσα στην Αίθουσα. 
Επίσης, πριν αναφερθώ στο θέμα, πρέπει να πω και το εξής. Αναφέρουν όλοι οι συνάδελφοι των άλλων παρατάξεων από την μία το δικαίωμα του κάθε Βουλευτή να ψηφίσει με τη συνείδησή του και από την άλλη συγχρόνως όποιος δεν ψηφίσει την πρότασή τους, είναι προδότης και εχθρός του κοινοβουλευτισμού. Να αποφασίσουμε τι θέλουμε! Ή έχει το δικαίωμα ο καθένας να ψηφίσει με τη συνείδησή του ή όχι.
(Χειροκροτήματα από την πτέρυγα της Νέας Δημοκρατίας)
	 Ο Αριστοτέλης έλεγε, κύριοι συνάδελφοι, ότι «νόμος εστί νους άνευ ορέξεως». Τι σημαίνει αυτό; Νομίζω ότι το καταλαβαίνουμε όλοι. Σημαίνει ότι στην εφαρμογή του νόμου –και εμείς σήμερα αυτό καλούμαστε να κάνουμε- δεν πρέπει να επηρεαζόμαστε από οποιαδήποτε δική μας σκοπιμότητα ή επιδίωξη. Εν προκειμένω, δεν πρέπει να πολιτικολογούμε. Πρέπει με νομικά επιχειρήματα να προσεγγίσουμε το ζήτημα και να αξιολογήσουμε τις τυχόν ποινικές ευθύνες, τις τυχόν ενδείξεις ενοχής για τα τέσσερα αναφερόμενα πρόσωπα, έτσι ώστε να αποφασίσουμε και τη σύσταση της προανακριτικής επιτροπής. Δυστυχώς -νομίζω το διαπιστώσαμε όλοι σήμερα- οι περισσότεροι εξ ημών δεν αναφερθήκαμε σε νομικά επιχειρήματα και σε τέτοια προσέγγιση του ζητήματος αλλά αξιολογήσαμε τις συμπεριφορές και τις ενέργειες των προσώπων αυτών σε σχέση με το πολιτικό μας εφαλτήριο, σε σχέση με την πολιτική μας επιδίωξη και με την πολιτική μας σκοπιμότητα. 
Κύριοι συνάδελφοι, θα επιχειρήσω μία απλή προσέγγιση του ζητήματος όπως εγώ το αισθάνομαι, έτσι ώστε να αιτιολογήσω και την ψήφο μου. Μιλάμε σήμερα γι’ αυτό το ζήτημα που ταλανίζει όλη τη χώρα για έναν και μόνο λόγο. Η λίστα Λαγκάρντ, δεν αξιοποιήθηκε έτσι όπως έπρεπε από τους αρμόδιους ελεγκτικούς μηχανισμούς, για να αποτελέσει την αρχή φορολογικού ελέγχου και να φέρει ίσως εισοδήματα στη χώρα. 
Δύο είναι οι περίοδοι κατά τις οποίες η λίστα Λαγκάρντ πέρασε σε χέρια στα οποία θα μπορούσε να έχει αξιοποιηθεί. Η μία είναι την περίοδο που την είχε στα χέρια του ο πρώην Υπουργός, κ. Παπακωνσταντίνου. Θεωρώ ότι η ευθύνη του για τη διαχείριση του συγκεκριμένου αρχειακού υλικού είναι αυταπόδεικτη από μόνο το γεγονός ότι δεν παρέδωσε το αρχειακό αυτό υλικό στην αρμόδια υπηρεσία για να ξεκινήσει τον έλεγχο, δηλαδή στο ΣΔΟΕ. Ο κ. Παπακωνσταντίνου, κράτησε καθ’ όλο το διάστημα το αρχειακό αυτό υλικό στη δική του κατοχή και το παρέδωσε μόνο τη στιγμή που αποχώρησε από το Υπουργείο. Το παρέδωσε πάλι στον προϊστάμενο του ΣΔΟΕ εκείνης της περιόδου. Και εδώ έγκειται η διαφορά σε σχέση με τις ευθύνες του κ. Βενιζέλου, οι οποίες νομίζω ότι ποινικά τουλάχιστον δεν υπάρχουν. 
Ο κ. Βενιζέλος, δεν αποστέρησε από κανέναν το δικαίωμα ελέγχου και τη χρησιμοποίηση και αξιοποίηση αυτής της λίστας, καθώς αυτός που του την παρέδωσε είναι ο ίδιος ο αρμόδιος για τον συγκεκριμένο αυτόν έλεγχο και μάλιστα του παρέδωσε αντίγραφο. 
Ο ένας, λοιπόν, παρεμπόδισε τον έλεγχο καθώς δεν έδωσε στο ΣΔΟΕ το αρχειακό αυτό υλικό, ο έτερος παρέλαβε από το ΣΔΟΕ και δεν προέκυψε καμμία ευθύνη του σε σχέση με την παρεμπόδιση του ελέγχου που όφειλε αυτεπάγγελτα και χωρίς άλλο προαπαιτούμενο να κάνει το Σώμα Δίωξης Οικονομικού Εγκλήματος.
Νομίζω ότι όλοι μας με νηφαλιότητα αναλογιζόμενοι τη σοβαρότητα της σημερινής μας παρουσίας αλλά και της ψήφου μας -καθώς σήμερα δεν λειτουργούμε απλά ως Βουλευτές, ψηφίζουμε με βάση τα πραγματικά περιστατικά, τα στοιχεία που έχουν αποδειχθεί όπως, πράγματι, έχουν αποδειχθεί και υπάρχουν ενώπιόν μας- πρέπει να αποφασίσουμε για ποια από τα πρόσωπα αυτά πρέπει να συσταθεί η ειδική προανακριτική επιτροπή. 
Νομίζω ότι πρέπει να στηριχθεί η πρόταση των τριών κομμάτων της συγκυβέρνησης, γιατί και ρεαλιστική είναι και στα πραγματικά αποδεικτικά στοιχεία στηρίζεται.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΓΕΩΡΓΑΝΤΑΣ",95
"37691"," Ευχαριστώ και εγώ, κύριε συνάδελφε, ιδιαιτέρως που είστε εντός του χρόνου σας.
Το λόγο έχει ο κ. Δημήτρης Κουκούτσης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37692"," Ευχαριστώ, κυρία Πρόεδρε.
Αν ενθυμείστε, κυρίες και κύριοι, ούτε ο συμπαθέστατος κατά τα άλλα κ. Μαυρογιαλούρος ήξερε κάτι για το νοσοκομείο του χωριού. Μετά τα έμαθε, όταν πήγε στο χωριό. Έτσι και εδώ.
Οφείλω να ομολογήσω –δεν είναι εδώ ο κ. Παπαδημούλης- ότι εμείς νιώθουμε πολύ άνετα, δεν νιώθουμε καθόλου άβολα. Απλοί πολίτες είμαστε, εκπροσωπούμε το λαό και έχουμε έρθει εδώ ταγοί στο όνομά του.
Κύριε Πρόεδρε, οφείλω να ομολογήσω ότι το σφρίγος, η νεανικότητα, η δύναμη  που δείχνετε, πραγματικά είναι αξιοσέβαστη. Εάν, όμως –γιατί ξέρουμε το χαρακτήρα σας- κατά καιρούς είχατε κάνει το ίδιο παλαιότερα θα είχαμε γλιτώσει από πάρα πολλά πράγματα. 
Τι εννοώ; Ξεχνάνε βέβαια και οι Βουλευτές του ΣΥΡΙΖΑ και της Νέας Δημοκρατίας τη διόγκωση του δημόσιου χρέους, τα θαλασσοδάνεια, την υπανάπτυξη, την υποτίμηση του εθνικού μας νομίσματος, το σκάνδαλο του 1,5 δισ. εις βάρος της ΕΤΒΑ, το σκάνδαλο της Αγροτικής Ασφαλιστικής, τον Δρέγο, τον Ζώρα, τη «ΠΡΟΜΕΤ», την «ΑΓΡΕΞ», τον Χρήστου της Εθνικής Τράπεζας, τον Πόπωτα, την «ΠΥΡΚΑΛ», τον Μαυράκη της ΔΕΗ, το σιτάρι της ΚΥΔΕΠ, τον Σταματελάτο της Ιονικής, τον Σεφτελή, τον Τόμπρα του ΟΤΕ, το «ΕΟΚ και ΝΑΤΟ το ίδιο συνδικάτο», τον Κοσκωτά, την ΕΒΟ, την «PIRELLI», τον «Κουτσονόμο», τα «MIRAGE», τα χρηματιστήρια, τα Ίμια, τη Συμφωνία της Μαδρίτης, τους S-300, το Ελσίνκι, τα εξοπλιστικά προγράμματα, τον Οτσαλάν, τον Στέγκο, τον Πάχτα, τον Μανίκα και τον Νεονάκη, τη Βεντουράκη και τη «DE BOER», την ανεργία, την Ολυμπιακή Αεροπορία, τη διαφθορά, την «ΑΡΤΙΟΝ ΧΡΗΜΑΤΙΣΤΗΡΙΑΚΗ», το πράσινο δομημένο ομόλογο, τη λεηλασία των ταμείων, το σκάνδαλο ΑΡΙΑΔΝΗ, τα «LEOPARD», τα υποβρύχια, τη «SIEMENS»,  το mea culpa  του Νταβός, την «αγορά του αιώνα», το C4I, τον Τερπεκλή της ΓΣΕΕ, τις ΜΚΟ, τους πολυθεσίτες σαν τον Αποστολόπουλο και, και, και.
Απόψε, όμως, μην ψηφίζοντας και τους τέσσερις, τα επωμίζονται και άλλοι, δεν θα είστε μόνοι σας. 
Έρχομαι στο προκείμενο. Δικαίως εξοργίζονται οι Έλληνες πολίτες, όταν βλέπουν διάφορους πολιτικούς που κατηγορούνται για σοβαρά αδικήματα, που ενέχουν βαρύτατες πολιτικές και ποινικές ευθύνες, να εμφανίζονται στα τηλεοπτικά κανάλια ή στη Βουλή και να συμπεριφέρονται με απίστευτη θρασύτητα, να απαντούν στις κατηγορίες με τέτοιον τρόπο που να μας θεωρούν όλους τουλάχιστον ηλίθιους. Έχοντας γνώση των άπλυτων του συστήματος, έχουν την άποψη ότι μπορούν να εκβιάσουν τους πάντες και πολύ συχνά η τακτική τους αποδίδει.
Από την άλλη, οφείλουμε να ομολογήσουμε ότι και το σύστημα κάθε άλλο παρά ανελέητο είναι μαζί τους. Άλλωστε, πλην του κ. Τσοχατζόπουλου, ποιος Υπουργός διάβηκε την πόρτα της φυλακής σε αυτήν εδώ τη χώρα; Όλοι κυκλοφορούν ελεύθεροι. Και αυτό επιτείνει τα αισθήματα ασυδοσίας, αλαζονείας και απληστίας που τους διακατέχουν. 
Ας έρθουμε, όμως, στη λίστα Λαγκάρντ. Αρχικά, ας δούμε για λίγο ποια είναι η κ. Λαγκάρντ. Η κ. Λαγκάρντ, κυρίες και κύριοι, δεν είναι τυχαία. Είναι γνωστή δικηγόρος για πολύ σκοτεινά κυκλώματα των Ηνωμένων Πολιτειών και του ΝΑΤΟ. Αυτή πρωτοστάτησε να μπει η Γαλλία στο ΝΑΤΟ, ξεφεύγοντας από το γκολικό δόγμα που έλεγε «ποτέ στο ΝΑΤΟ η Γαλλία». Δημοσιεύματα την έφεραν να πιέζει την Ελλάδα για άχρηστες αγορές αρμάτων, παραδείγματος χάριν, τα «Abrams» –για μην τα ξεχνάμε. 
Εμείς πιστεύουμε ότι η μόνη χρησιμότητα που θα μπορούσε να έχει η λίστα Λαγκάρντ για την Ελλάδα, είναι ως απόδειξη των εκβιασμών και των πιέσεων που ασκήθηκαν σε βάρος αυτής της χώρας, προκειμένου να αποδεχθεί το καθεστώς των μνημονίων την εκποίησή της. Αν στα αλήθεια ήθελαν να σταματήσει το φαινόμενο της φυγάδευσης κεφαλαίων, θα μπορούσαν να μην επιτρέπουν τη διακίνησή τους προς φορολογικούς παραδείσους. 
Καλά, πιστεύετε πως ο κ. Παπακωνσταντίνου είναι τόσο βλάκας να διαπράξει τόσο τερατώδη σφάλματα; Ο κ. Παπακωνσταντίνου είναι πολλά πράγματα. Είναι ασυνείδητος, είναι στυγνός, όπως κάθε οικονομικός δολοφόνος που δίνει μία χώρα στην πυρά αλλά ηλίθιος δεν είναι. Όποιος αναλαμβάνει αποστολές που φθάνουν την εσχάτη προδοσία, ξέρει να κρύβει τα ίχνη του, όπως όλη η μαφία η πολιτική και οικονομική που κυβερνά τον κόσμο σήμερα. Χάθηκαν οι επενδύσεις σε επενδυτικά κεφάλαια υψηλής μόχλευσης; Χάθηκαν οι υπεράκτιοι λογαριασμοί με διαχειριστές εταιρείες χαρτοφυλακίου; 
Για να εντοπίσει κανείς το «μαύρο» χρήμα, πρέπει να έχει μεγάλες δυνατότητες και πάλι δεν είναι σίγουρο ότι θα τα καταφέρει. Πρέπει να ξέρει την αδιαφανή κίνηση των κεφαλαίων. Είναι πασιφανές ότι πρόκειται για πολιτικό ξέπλυμα. Ο κ. Παπακωνσταντίνου φρόντισε, βέβαια, να στείλει το μήνυμα ότι δεν πρόκειται να γίνει «Ιφιγένεια» κανενός. 
Έτσι, λοιπόν, θα του κολλήσουν τη ρετσινιά της απιστίας, χωρίς σοβαρές δικαστικές ή άλλες επιπτώσεις για κανέναν ούτε για τον ίδιο. Θα ικανοποιηθούν άπαντες και θα εκτονωθεί το περί δικαίου αίσθημα των κατοχικών Μέσων Μαζικής Ενημέρωσης. Η συγκυβέρνηση θα εξαγνιστεί, πετώντας στον όχλο πρώην συνεργάτες της ή απλά λίστες με ονόματα, ενώ η Αξιωματική Αντιπολίτευση θα εμφανιστεί ότι κόπτεται για την πάταξη της πολιτικής διαφθοράς. Και όλοι θα είμαστε μέσα στην καλή χαρά. 
Δεν μπορεί, κύριοι, να αναστηθεί η χώρα, δεν μπορεί να υπάρξει ούτε καν υποψία κράτους δικαίου. Δεν υπάρχει εθνική αξιοπρέπεια, αν δεν δικαστεί με την κατηγορία της εσχάτης προδοσίας μέχρι και ο τελευταίος Βουλευτής ή υπηρεσιακός παράγοντας που συνήργησε στην αμαχητί παράδοση της χώρας, στη μαζική της εκποίηση. 
Η πατρίδα χρεοκόπησε και χάριν της συγκυβέρνησης απαλείφετε εσείς της Νέας Δημοκρατίας και της ΔΗΜΑΡ τη συλλογική μνήμη και τα ανομήματα σαράντα ετών και κυρίως την ευθύνη του ΠΑΣΟΚ για την πρωτογενή δημιουργία του χρέους. 
Με το άλλοθι της καταστροφολογίας, τι λέτε; Ε, μη βάλουμε τώρα και το Βενιζέλο μέσα και χάσουμε και την Κυβέρνηση. Αυτό είναι το κόλπο σας. Καλύπτετε έναν πρώην Πρωθυπουργό και όλους τους παρατρεχάμενους κολαούζους του, έναν πρώην Πρωθυπουργό που δεν ντρέπεται καθόλου, έναν πρώην Πρωθυπουργό που δεν νιώθει μετανιωμένος για το κακό που έκανε όχι μόνο στον τόπο του -γιατί δηλώνει πολίτης του κόσμου- αλλά στον τόπο που τον φιλοξένησε τόσα χρόνια και στο λαό που τον ανέδειξε στα ανώτερα αξιώματα.","ΔΗΜΗΤΡΙΟΣ ΚΟΥΚΟΥΤΣΗΣ",246
"37693"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37694"," Ολοκληρώνω, κυρία Πρόεδρε. Συγχωρέστε με.
Κυρίες και κύριοι, ο αντίπαλος στην παρούσα στιγμή είναι τα προσκυνημένα τσιράκια της νέας τάξης που απεργάζονται κατάργηση των εθνών, παγκόσμιο νόμισμα και τελικά παγκόσμια διακυβέρνηση. 
Να, γιατί η Χρυσή Αυγή είναι η νέα πνοή, η εθνική, κοινωνική, λαϊκή, δύναμη, μακριά από λέσχες, στοές, γνώμονες, διαβήτες και από κολέγια. Να, γιατί μαχόμαστε για τη σημαία και το σταυρό, την κοινωνική δικαιοσύνη, τον πολιτισμό μας και την εθνική μας παιδεία.","ΔΗΜΗΤΡΙΟΣ ΚΟΥΚΟΥΤΣΗΣ",246
"37695"," Κύριε συνάδελφε, ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37696"," Το έχουμε πει δεκάδες φορές. Κουκουλώστε τα, λοιπόν, όλοι μαζί. Αγνοήστε το περί δικαίου κοινό αίσθημα και αφήστε την κοινωνία να βράζει.
Τι ζήτησε, μωρέ, ο λαός μας; Ζήτησε να τιμωρηθούν οι υπαίτιοι. Εσείς, τώρα, τα κουκουλώνετε; Ως πότε θα ανέχεστε εσείς –απευθύνομαι στις κάμερες και το λαό που ψήφισε τη Νέα Δημοκρατία- τους καινούργιους Κουτσόγιωργες; Δεν έχετε το δικαίωμα να ομιλείτε!
Ευχαριστώ.
(Χειροκροτήματα από την πτέρυγα της Χρυσής Αυγής)","ΔΗΜΗΤΡΙΟΣ ΚΟΥΚΟΥΤΣΗΣ",246
"37697"," Το λόγο έχει ο κ. Βασίλειος Υψηλάντης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37698"," Ευχαριστώ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, ως νέος Βουλευτής, ως νομικός, ως Έλληνας, παρακολουθώντας σήμερα από το πρωί όλη τη συζήτηση, επιτρέψτε μου να ομολογήσω ότι δεν αισθάνομαι άνετα και καλά, όχι γιατί δεν είμαι στη θέση σήμερα και εγώ να συμμετάσχω στη διαδικασία. Αλλά γιατί αυτό το θέατρο που παίχτηκε από την πλευρά της Αντιπολίτευσης -από όλα τα κόμματα της Αντιπολίτευσης- ξεπερνάει αυτό το οποίο λέμε «πολιτικός πολιτισμός».
Είμαι αναγκασμένος να κάνω μια αναφορά σε αυτά τα θέματα. Είπαν οι συνάδελφοι του ΣΥΡΙΖΑ ότι επιδιώκουμε να συγκαλύψουμε. Τι επιδιώκουμε, κύριοι, να συγκαλύψουμε; Επιδιώκουμε να συγκαλύψουμε εμείς, οι εκπρόσωποι, οι Βουλευτές της Νέας Δημοκρατίας, οι οποίοι αυτό το εξάμηνο δίνουν αγώνα για την ανόρθωση της πατρίδας; Επιδιώκουμε να συγκαλύψουμε εμείς που μέσα σε αυτήν την περίοδο έχουμε εξωθήσει τα πράγματα, προκειμένου οι φοροκλέφτες να πάνε φυλακή; Επιδιώκουμε να συγκαλύψουμε εμείς, οι οποίοι πρώτοι φέραμε και υπογράψαμε τη σημερινή συζητούμενη αίτηση για τη σύσταση της επιτροπής; 
Τι να συγκαλύψουμε; Να συγκαλύψουμε αυτά, τα οποία εσείς τόσο αόριστα και γενικόλογα επικαλείστε για πολιτικά πρόσωπα, δίχως να στοιχειοθετούνται και να υπάρχουν αδικήματα, τα οποία να προβλέπει και να τιμωρεί ο Ποινικός Κώδικας;
Αν θέλετε, από την άλλη πλευρά, ακούγοντας περί συστάσεως λαϊκών δικαστηρίων, έχουν ξεχάσει οι συνάδελφοι της Χρυσής Αυγής εκείνην την επαίσχυντη περίοδο για την Ελλάδα, από το σκάνδαλο των κρεάτων μέχρι την προδοσία της Κύπρου; 
Σήμερα αποδείχθηκε για μια ακόμα φορά περίτρανα μπροστά στο λαό μας ότι δεν μπορούν να σταθούν τα σενάρια της Αντιπολίτευσης καθώς και των συνναυτών υπηρετών του εμπορεύσιμου λαϊκισμού, της οπισθοδρόμησης της χώρας και της πολιτικής εκτροπής περί δήθεν μεθοδεύσεων, περί ακύρωσης της Βουλής, της δημοκρατίας και της δικαιοσύνης.
Συζητούνται οι τρεις προτάσεις, για την άσκηση διώξεων για συγκεκριμένα αδικήματα και αποφασίζεται από τη Βουλή η σύσταση ειδικής κοινοβουλευτικής επιτροπής για τη διεξαγωγή προκαταρκτικής εξέτασης για τις αποδιδόμενες πράξεις. 
Η διαδικασία αυτή, η οποία είναι ποινική και η οποία αφορά εν προκειμένω δυο πρώην Πρωθυπουργούς και δυο Υπουργούς, σαφώς αντιδιαστέλλεται από την οποιαδήποτε πολιτική ευθύνη ή διαδικασία αναζήτησης αστικών ευθυνών. Προβλέπεται δε και ρυθμίζεται η διαδικασία από το άρθρο 86 του Συντάγματος, το ν. 3126/2003, όπως τροποποιήθηκε με το ν. 3961/2011 και από τα άρθρα 153 και επόμενα του Κανονισμού της Βουλής. 
Βασική προϋπόθεση για να υπάρξει ποινική δίωξη είναι, βέβαια, να υπάρχουν τεκμήρια υπόνοιας ότι οι εγκαλούμενοι έχουν διαπράξει αδικήματα που προβλέπονται και τιμωρούνται από τον Ποινικό Κώδικα ή ειδικούς ποινικούς νόμους. 
Και δεν υπάρχει καμμία αμφιβολία ότι από τα στοιχεία που υπάρχουν σχετικά με την περιβόητη λίστα Λαγκάρντ δημιουργήθηκαν βάσιμες υπόνοιες διάπραξης από τον κ. Παπακωνσταντίνου των αδικημάτων που προβλέπει και τιμωρεί ο Ποινικός Κώδικας στα άρθρα 242 παράγραφος 2 και 3 για νόθευση εγγράφου και για παράβαση καθήκοντος, άρθρο 259. 
Καλώς να υπάρχει. Για την περαιτέρω διερεύνηση της υπόθεσης. Όλες οι άλλες προτάσεις της Αντιπολίτευσης όταν τις δει κανείς, χαρακτηρίζονται από ένα πολιτικαντισμό και αοριστολογία. Είναι δε, σε κάθε περίπτωση, μη τεκμηριωμένες και παντελώς αβάσιμες.
Κυρίες και κύριοι συνάδελφοι, η σημερινή κυβερνητική πλειοψηφία δεν διστάζει και στέλνει στη δικαιοσύνη όλους εκείνους που φέρονται ή υπάρχουν υπόνοιες ότι έχουν διαπράξει φορολογικά εγκλήματα. Είναι εκείνη που διά των Βουλευτών της ζήτησε πρώτη τη διερεύνηση της λίστα Λαγκάρντ, την άσκηση δίωξης κατά συγκεκριμένου πρώην Υπουργού για τα αδικήματα που προανέφερα και υπέβαλαν την πρόταση για σύσταση επιτροπής διεξαγωγής προκαταρτικής εξέτασης σε βάρος τους. Είναι εκείνη, που εγγυάται στον ελληνικό λαό απόδοση δικαιοσύνης για εγκλήματα που διαπράχθηκαν σε βάρος του κράτους μας και εκείνη που με συστηματικό τρόπο φροντίζει να αλλάξει τη χώρα προς το καλύτερο. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"37699"," Κύριε συνάδελφε, ευχαριστώ πολύ.
Το λόγο έχει ο κ. Χρήστος Κατσώτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"37700"," Κυρίες και κύριοι, τα δισεκατομμύρια ευρώ που περιέχει η λίστα Λαγκάρντ αλλά και άλλες λίστες που ακούστηκαν εδώ τα ονόματά τους, ο αμύθητος πλούτος που στοιβάζεται σε άλλες τράπεζες του εξωτερικού και του εσωτερικού, χωρίς να υπάρχει σε καμμία λίστα βέβαια, δεν προέκυψαν από το πουθενά. Καταθέσεις στην Ελβετία και στις άλλες offshore εταιρείες δεν έχουν οι λαϊκές οικογένειες, δεν έχουν οι εργαζόμενοι, οι μισθωτοί, οι συνταξιούχοι αλλά οι μεγαλοεπιχειρηματίες και βέβαια τα στελέχη πολυεθνικών ομίλων.
Αλήθεια, από πού προέρχεται αυτός ο πλούτος; Είναι βέβαιο ότι είναι από την εκμετάλλευση εκατομμυρίων εργαζομένων στην Ελλάδα, από την καταστροφή χιλιάδων μικρών αυτοαπασχολουμένων με τη μονοπώληση τομέων της οικονομίας και βέβαια και άλλων χιλιάδων μικρών αγροτών, οι οποίοι καταστρέφονται. 
Τα χρήματα αυτά είναι συσσωρευμένα κέρδη που μεταφέρθηκαν νόμιμα ή λιγότερο νόμιμα στο εξωτερικό κάνοντας χρήση βέβαια της μεγαλύτερης ελευθερίας του μεγάλου κεφαλαίου, την ελευθερία κίνησης κεφαλαίων, όπως αποφασίστηκε στην Ευρωπαϊκή Ένωση. Αυτήν τη θεμελιώδη ελευθερία που περιλαμβάνεται στη Συνθήκη του Μάαστριχτ, την ψηφίσατε όλοι, όπως και ο –τότε ΣΥΝ- νυν ΣΥΡΙΖΑ.
Αυτά τα χρήματα είτε φορολογήθηκαν είτε όχι, περιμένουν στη σειρά τους να επενδυθούν –ενδεχόμενα και στην Ελλάδα- όταν διαμορφωθούν οι κατάλληλες προϋποθέσεις γι’ αυτούς που τα έχουν, όταν δηλαδή η επένδυσή τους θα είναι σε θέση να αποφέρει ικανοποιητικό κέρδος, με αξιοποίηση όλου του νομοθετικού πλαισίου που διαμόρφωσε η Κυβέρνηση, η προηγούμενη και η τωρινή, για τους κεφαλαιοκράτες, προκειμένου να δημιουργήσει αυτό που έχετε ονομάσει φιλικό περιβάλλον.
Όμως, για να δούμε σε τι βόλεψε και την Κυβέρνηση σήμερα των τριών κομμάτων και το ΣΥΡΙΖΑ αυτή η λίστα Λαγκάρντ. Δόθηκε η δυνατότητα και στις δύο πλευρές να σηκώσουν το θόρυβο για το ποιος από τους δυο είναι πιο ικανός να πατάξει τη διαφθορά και τη φοροδιαφυγή. Η κόντρα έχει να κάνει και με το μείγμα διαχείρισης που ο καθένας προπαγανδίζει ότι είναι πιο αποτελεσματικό για να βγάλει το κεφάλαιο από την κρίση.
Καλλιεργούν και οι δύο πλευρές αυταπάτες ότι με την πάταξη της φοροδιαφυγής και με την ενίσχυση των θεσμών του αστικού κράτους θα αυξηθούν τα δημόσια έσοδα και έτσι θα ανακοπούν οι περικοπές και η επίθεση στο εισόδημα και στα δικαιώματα του λαού. 
Ο ΣΥΡΙΖΑ λέει ότι αν τα κόμματα που κυβέρνησαν έως τώρα δεν συγκάλυπταν τη φοροδιαφυγή και δεν εμπλέκονταν στη διαφθορά, δεν θα είχε έρθει η κρίση και θα είχε γλιτώσει ο λαός από τα μέτρα που τον συντρίβουν.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Δεν υπάρχει καλύτερη συνεισφορά στο ξελάσπωμα του καπιταλισμού, αυτού του σάπιου, του βάρβαρου συστήματος από το να αποδίδει ένα κόμμα την κρίση στα φαινόμενα της διαφθοράς και της φοροδιαφυγής.
Κλεπτοκρατία το είπαν τελευταία. Όλα αυτά, βέβαια, είναι σύμφυτα με το αστικό πολιτικό σύστημα, ανεξάρτητα με το πόσο αποδοτικά λειτουργούν οι θεσμοί του. 
Τα μέτρα που παίρνονται σε βάρος του λαού είναι προαποφασισμένα στην Ευρωπαϊκή Ένωση. Υπηρετούν τη στρατηγική κατεύθυνση της Ευρωπαϊκής Ένωσης που λέει ότι για να γίνει ανταγωνιστικό το κεφάλαιο, πρέπει να βρίσκει ολοένα και πιο φθηνά εργατικά χέρια, νέα πεδία δράσης, νέους δρόμους κερδοφορίας, ζεστό κρατικό χρήμα και υποδομές. 
Ακόμα και αν τα ταμεία του κράτους ήταν γεμάτα –πράγμα αδύνατο, αφού χρέος έχουν όλα τα καπιταλιστικά κράτη σε κρίση και ανάπτυξη- τα αντιλαϊκά μέτρα θα παίρνονται σε κάθε περίπτωση, αφού αυτό επιτάσσει το συμφέρον των μονοπωλίων και ο μεταξύ τους ανταγωνισμός. 
Όμως, ακόμα και αν πιστοποιηθεί ότι ορισμένοι από αυτούς που είναι στις λίστες έχουν παρανομήσει –και τελικά φορολογηθούν- αυτό τι θα σημαίνει; Ότι τα έξτρα έσοδα του κράτους θα μεταφραστούν σε παροχές στους εργαζόμενους και τους συνταξιούχους; Μήπως θα μεγαλώσει ο μισθός και η σύνταξη; Μήπως θα καλυφθούν σε προσωπικό και εξοπλισμό οι αυξημένες ανάγκες των νοσοκομείων; Μήπως θα γίνουν δωρεάν οι υπηρεσίες για το λαό; Μήπως έστω θα ανακοπεί η επίθεση στα λαϊκά στρώματα, θα ακυρωθούν κάποια από τα επόμενα μέτρα που έρχονται σε βάρος τους; Η απάντηση είναι κατηγορηματικά «όχι». 
Ακόμα και αν το κράτος εισπράξει μερικά εκατομμύρια ή δισεκατομμύρια παραπάνω από τους φοροφυγάδες του εξωτερικού, τα ποσά αυτά θα μεταφραστούν σε νέες φοροαπαλλαγές, επιδοτήσεις και προνόμια για τους ίδιους ως τάξη κεφαλαιοκρατών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΧΡΗΣΤΟΣ ΚΑΤΣΩΤΗΣ",214
"37701"," Παρακαλώ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37702"," Μισό λεπτό, κύριε Πρόεδρε. Υπήρχε ανοχή σε όλους.","ΧΡΗΣΤΟΣ ΚΑΤΣΩΤΗΣ",214
"37703"," Όχι «μισό λεπτό». Παρακαλώ, τελειώνετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37704"," Το κράτος καίγεται για έσοδα, τα οποία θα κατευθύνει στη διευκόλυνση των επενδύσεων. Όμως, αυτό δεν έχει να κάνει με την ανάγκη να τιμωρηθούν όσοι έχουν ποινικές ευθύνες για παραβίαση καθήκοντος κ.λπ.. 
Και επειδή ο χρόνος τελειώνει και ο νέος Πρόεδρος που ανέλαβε δεν έχει καμμία ανοχή ...","ΧΡΗΣΤΟΣ ΚΑΤΣΩΤΗΣ",214
"37705"," Ο «νέος» Πρόεδρος τηρεί ακριβώς το χρόνο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37706"," Πρέπει, λοιπόν, να πούμε ότι χρειάζεται οι εργαζόμενοι να οργανωθούν στα συνδικάτα τους, να οργανωθούν με αδιαλλαξία για την ανατροπή του βάρβαρου συστήματος, ώστε να φέρουν τα πάνω-κάτω και να καθαρίσει οριστικά η κόπρος του Αυγείου.","ΧΡΗΣΤΟΣ ΚΑΤΣΩΤΗΣ",214
"37707"," Ευχαριστούμε πολύ. 
Το λόγο έχει ο Βουλευτής της Δημοκρατικής Αριστεράς κ. Πανούσης για πέντε λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37708"," Ευχαριστώ, κύριε Πρόεδρε. 
Κυρίες και κύριοι συνάδελφοι, το ειδικό συνταγματικό καθεστώς, το σχετικό με την ποινική ευθύνη των Υπουργών, υπάρχει προς όφελος της καλής λειτουργίας του πολιτεύματος και των θεσμών και όχι για την αυξημένη προστασία των φυσικών προσώπων των Υπουργών. Είναι δηλαδή ένα αντίβαρο στις εξουσίες των πολιτικών. 
Σε κάθε περίπτωση, όμως, το άρθρο 86 του Συντάγματος οριοθετεί τα πρόσωπα που μπορεί η Βουλή να παραπέμψει. Η οριοθέτηση τίθεται από το εισαγγελικό έγγραφο και δεν διευρύνεται με βάση λογικούς συνειρμούς ή πολιτικές καχυποψίες. 
Νομίζω ότι βάλαμε τα πρόσωπα, πριν συμφωνήσουμε για τους κανόνες. Μιλάμε για μια ειδική ποινική μεταχείριση των Υπουργών, δηλαδή για μια εξαιρετική ρύθμιση που πρέπει να ερμηνεύεται στενά. Τι πάει να πει αυτό; 
Πρώτον, πρέπει να ερμηνεύεται και να περιορίζεται σε περιστατικά που ανταποκρίνονται πλήρως στο βασικό τους σκοπό και, δεύτερον, πρέπει να υπάρχει προσοχή γιατί έχουμε μια σύγκρουση και μια εξαιρετική διάσπαση ανάμεσα στη δικαστική εξουσία και στη Βουλή. 
Άρα, οποιαδήποτε διασταλτική ερμηνεία του τρόπου λειτουργίας με βάση το νόμο περί ευθύνης Υπουργών –και θα πω γιατί- είναι έξω από το πνεύμα του Συντάγματος. Παραδείγματος χάριν, αυτή η ειδική ρύθμιση κατά τη θεωρία δεν καταλαμβάνει δυο περιπτώσεις. Πλημμελήματα ή κακουργήματα που διέπραξαν με την ευκαιρία της ασκήσεως των υπουργικών καθηκόντων και πλημμελήματα ή κακουργήματα που διεπράχθησαν διά παραλείψεως της ασκήσεως των υπουργικών καθηκόντων. 
Εδώ χρειάζεται λίγη προσοχή. Η θεωρία λέει ότι ο νόμος περί ευθύνης Υπουργών αφορά τους Υπουργούς που δρουν, όχι τους Υπουργούς που παραλείπουν, εκτός αν μπορούμε να αποδείξουμε έχοντας στοιχεία ότι εκ δόλου έγινε παράλειψη. 
Άρα, λοιπόν, στο πλαίσιο των κανόνων που πρέπει να βάλουμε, είναι πρώτον το τεκμήριο της αθωότητας. Ας το κρατήσουμε. Δεύτερον, να αποφεύγουμε χαρακτηρισμούς που οδηγούν σε ποινικοποίηση της πολιτικής ζωής. Η δίωξη δεν έχει να κάνει με αυτό. Τρίτον, να μη μετατρέπουμε την ποινική ευθύνη ενός Υπουργού σε συλλογική ευθύνη του αντίστοιχου πολιτικού σχηματισμού ή ευρύτερων σχημάτων.
Άρα, λοιπόν, η στενή ερμηνεία της εξαιρετικής ρυθμίσεως της ποινικής μεταχειρίσεως του Υπουργού είναι ότι δεν μπορεί να επεκταθεί όπου νομίζουμε -πολιτικά, λογικά, ηθικά- ότι θα μπορούσαμε να την επεκτείνουμε.
Το άρθρο 242, με το οποίο παραπέμπουμε τον κ. Παπακωνσταντίνου, τι είναι στην ουσία; Είναι η προσβολή της εγγυητικής και αποδεικτικής λειτουργίας των εγγράφων σχετικά με την γνησιότητά τους. Πώς μπορεί να γίνει; Δεν χρειάζεται να το έχει. Αρκεί το ότι του είναι εμπιστευμένο ή προσιτό, χωρίς να διαφέρει ο χαρακτήρας του, δημόσιο ή ιδιωτικό έγγραφο. Η εμπίστευση συντελείται με την παράδοση του εγγράφου ή με την αναγνώριση εξουσίας διάθεσης του εγγράφου. Το δε προσιτό, είναι λόγω της υπηρεσίας που το έγγραφο έχει πρόσβαση και δεν χρειάζεται να το έχει ως τέτοιο, να έχει δηλαδή και την κατοχή.
Η λίστα Λαγκάρντ συνιστά αυτοτελές έννομο αγαθό, αφού απέδειξε ένα σοβαρό γεγονός με έννομες καταστάσεις και έννομες συνέπειες. Άρα, εν προκειμένω, έχουμε αλλοιωμένη αποδεικτική λειτουργία του εγγράφου.
Θα ήθελα να πω κάτι ακόμα. Για την πλήρωση αυτού του άρθρου και τα συνεπακόλουθα του 259, που είναι μια διάταξη-σκούπα και που αφορά συγκεκριμένη ενέργεια και όχι μια γενικότερη συμπεριφορά του υπαίτιου, δηλαδή, την εν γένει πολιτική του στάση κ.λπ., για να έχουμε την πλήρωση αντικειμενικής υπόστασης δεν χρειάζεται να έχει έρθει το αποτέλεσμα. Αρκεί η ύπαρξη άμεσης δυνατότητας για την επέλευση του αποτελέσματος.
Συνεπώς η ΔΗΜΑΡ, παραμένει πιστή σε αυτό που είχε δηλώσει, ότι θα ακολουθήσει τη θεσμική λειτουργία και δηλώνει και τώρα πως, αν η πορεία των εργασιών της επιτροπής δείξει ενδείξεις εμπλοκής και ενοχής και άλλων πολιτικών προσώπων, θα προτείνει την επέκταση της έρευνας και σε αυτά.
Μολονότι στις δημοκρατίες δεν ισχύει το παλαιό αξίωμα «the King can do no wrong» και οι Αρχηγοί, όπως και οι αρμόδιοι Υπουργοί, πρέπει να είναι υπόλογοι και υπεύθυνοι για τις πράξεις όλων, στην προκειμένη διαδικασία έχουμε ονομαστική, «in personam» δίωξη και κατηγορία και όχι «in rem» εκδίκαση ενός εγκλήματος, διότι αυτό επιτάσσει το άρθρο 86 παράγραφος 2 του Συντάγματος.
Με αυτούς τους όρους, με αυτές τις διαδικασίες και με αυτούς τους κανόνες μόνο η περίπτωση του κ. Παπακωνσταντίνου φαίνεται να στέκει, νομικά τουλάχιστον.
Ευχαριστώ.
(Χειροκροτήματα)","ΙΩΑΝΝΗΣ ΠΑΝΟΥΣΗΣ",391
"37709"," Ευχαριστούμε, κύριε συνάδελφε και για την τήρηση του χρόνου.
Παρακαλώ, το λόγο έχει τώρα ο συνάδελφος Ανεξάρτητος Βουλευτής κ. Παρίσης Μουτσινάς.
Παρακαλώ, να μιμηθείτε στο χρόνο τον κύριο καθηγητή.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37710"," Ευχαριστώ, κύριε Πρόεδρε.
Κύριοι Υπουργοί, κύριοι συνάδελφοι, σήμερα φορέσαμε την τήβεννο του δικαστικού λειτουργού για να φέρουμε σε πέρας μια δύσκολη πραγματικά ψηφοφορία, αυτή της λίστας Λαγκάρντ.
Ανέλυσε με την ομιλία του ο κ. Οδυσσέας Βουδούρης λεπτομερειακά τα γεγονότα, μια ομιλία την οποία προσυπογράφω. Θα είμαι επιγραμματικός και θα εστιάσω σε δύο-τρία σημεία. Θέλω, πρώτον, να επισημάνω τις ευθύνες της Κυβέρνησης για αυτήν την ιστορία που έφθασε ως εδώ. Την 26-11-2012, πριν από ενάμιση μήνα περίπου, κατατέθηκε στη Βουλή δικογραφία των οικονομικών εισαγγελέων, η οποία βάζει στο κάδρο των υπόπτων τον κ. Παπακωνσταντίνου και τον κ. Βενιζέλο και η οποία έμεινε στα συρτάρια για ένα περίπου μήνα.
Την 27η Δεκεμβρίου, ήρθε συμπληρωματική δικογραφία με αναφορά για αλλοίωση της λίστας και πιθανό υπεύθυνο τον κ. Γεώργιο Παπακωνσταντίνου. Αμέσως κινητοποιήθηκε η Κυβέρνηση, άρπαξε την ευκαιρία όχι τόσο για να παραπέμψει τον κ. Γεώργιο Παπακωνσταντίνου όσο, κυρίως, για να αποπροσανατολίσει τη διαδικασία και να αναφερθεί στην αλλοίωση της λίστας και δεύτερον, για να απαλλάξει τον κ. Βενιζέλο με το πρόσχημα της κυβερνητικής συνοχής.
Αυτό, όμως, δημιουργεί περισσότερα προβλήματα από όσα επιλύει, γιατί γνωρίζουμε πάρα πολύ καλά ότι σε καμμιά περίπτωση η κυβερνητική συνοχή και η αξιοπιστία της πολιτικής δεν αίρεται παρά μόνο ενισχύεται σε σχέση με το σεβασμό και τη λειτουργία των δημοκρατικών θεσμών και μόνο.
Στην κοινοβουλευτική διαδικασία, όμως, για την παραπομπή, όπως είπα προηγουμένως, οι Βουλευτές λειτουργούν σαν δικαστικοί λειτουργοί, χωρίς οι περισσότεροι από εμάς να έχουν, αν θέλετε, την επάρκεια και την τεκμηρίωση να το κάνουν.
Γιατί η Κυβέρνηση δεν αξιοποίησε -και είναι το δεύτερο λάθος αυτό- το ν. 3691/2011, ώστε να αναθέσει το ζήτημα σε τριμελές γνωμοδοτικό συμβούλιο δικαστικών λειτουργών, όπως προβλέπει ο νόμος, οι οποίοι θα κατέθεταν στη Βουλή ανάλογο υπόμνημα-γνωμοδότηση, το οποίο θα βοηθούσε και τα κόμματα στη λειτουργία τους, χωρίς να τα ακυρώνει, αλλά και τους Βουλευτές κυρίως να αποκτήσουν επιστημονική και δικαστική τεκμηρίωση για να στηρίξουν την ομιλία τους και την ψήφο τους;
Δεν το έκαναν ούτε αυτό. Έχει μεγάλη ευθύνη η Κυβέρνηση γι’ αυτό. Τουναντίον, έκανε άλλα, τα οποία έφεραν μία αναστάτωση, η οποία σήμερα –ευτυχώς- κάτω από κάποιες ρυθμίσεις και ψηφοφορίες, έχουν επιλυθεί και η διαδικασία γίνεται με τον καλύτερο τρόπο.
Κατά την ταπεινή μου γνώμη και μπαίνοντας στην ουσία, θα πω δύο πράγματα. Το ένα είναι ότι πρέπει να ισχύει το αξίωμα ότι οι πολιτικοί ηγέτες πρέπει να είναι οι υπαίτιοι για τις πράξεις όλων. Δεν γίνεται διαφορετικά. Ειδάλλως, καταλύεται η δημοκρατία. 
Θεωρώ, λοιπόν, κατ’ αρχήν με την πολιτική λογική ότι οι Πρωθυπουργοί και οι Υπουργοί Οικονομικών για το συγκεκριμένο ζήτημα είναι πολιτικά υπεύθυνοι, χωρίς αυτό βέβαια να παραβιάζει το τεκμήριο της αθωότητας. Ποινικά, όμως, ελέγχονται αυτοί που έχουν αναφερθεί στις δύο δικογραφίες των οικονομικών εισαγγελέων. 
Ο κ. Παπακωνσταντίνου, έχει σαφώς πρωταρχική ευθύνη, γιατί παρέλαβε και δεν πρωτοκόλλησε το cd ούτε το στικάκι. Έχασε το cd και το πρωτότυπο στικάκι. Δεν αξιοποίησε τις πληροφορίες αυτών των ηλεκτρονικών εργαλείων, ενώ δεν κατηύθυνε την έρευνα για παράνομη εξαγωγή κεφαλαίων, μαύρο χρήμα και τυχόν φοροδιαφυγή, ζημιώνοντας πολλαπλά το δημόσιο συμφέρον.
Ο κ. Βενιζέλος, επίσης, έχει παρόμοιες ευθύνες, γιατί και ο ίδιος παρέλαβε το usb, δεν το πρωτοκόλλησε και δεν φρόντισε να αξιοποιηθεί ώστε να προσποριστούν για το δημόσιο σοβαρά έσοδα, τα οποία έχει ανάγκη ο τόπος. Πώς μπορούσε, άραγε –λέει ο απλός κόσμος- να παίρνει σκληρές αποφάσεις και σκληρά οικονομικά μέτρα σε βάρος χαμηλόμισθων, συνταξιούχων, μισθωτών και κατωτέρων κοινωνικών τάξεων και να φτωχοποιεί τη μεσαία τάξη και δεν είχε σκεφτεί ούτε μία στιγμή ότι έχει στο συρτάρι του κάποια λίστα –όχι μόνο αυτή, αλλά και άλλες πολλές- και θα μπορούσε να την αξιοποιήσει για να αποδώσει στο δημόσιο αρκετά δισεκατομμύρια;
Είναι ένα θέμα το οποίο, πραγματικά, πρέπει να το συζητήσουμε και να δώσουμε κάποιες απαντήσεις. Οι ξένοι λένε ότι η οικονομική και πολιτική ελίτ στη χώρα μας δεν ελέγχεται και δεν φορολογείται. Αυτό μας βαρύνει και η εικόνα προς τα έξω, δυστυχώς, είναι αρνητική. 
Θέλω, λοιπόν, να πω ότι έχουμε μπροστά μας ένα άλλο σοβαρό πολιτικό πρόβλημα. Έχουμε μία πολιτική εξουσία που δεν νιώθει να δεσμεύεται από τους νόμους και τους κανόνες της πολιτείας, γιατί θεωρείται υπεράνω των θεσμών. Αυτό είναι ένα σημαντικό ζήτημα. Θέλω να πω, μάλιστα, ότι πάντα γι’ αυτούς τους ηγέτες, ευθύνη έχουν οι άλλοι για δικές τους πράξεις και δικές τους παραλείψεις.
Από την άλλη έχουμε μπροστά μας μία διοικητική νομενκλατούρα, η οποία δεν αρνείται ποτέ τα χατίρια στους πολιτικούς προϊσταμένους της και αντ’ αυτού ζητά μεγάλα και σοβαρά ανταλλάγματα. Έχουμε έτσι δημιουργήσει ένα νοσηρό πολιτικό και διοικητικό σύστημα που αξιοποιείται επί δεκαετίες απ’ όλες τις κυβερνήσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε, και τελειώνω.","ΠΑΡΙΣΗΣ ΜΟΥΤΣΙΝΑΣ",334
"37711"," Κύριε συνάδελφε, όχι ένα λεπτό. Σε είκοσι δευτερόλεπτα σας παρακαλώ να ολοκληρώσετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37712"," Θα έπρεπε ήδη από τη Μεταπολίτευση, να είχε δομηθεί έτσι το πολιτικό σύστημα και το δημόσιο που να λειτουργεί με θεσμική διαφάνεια, με αξιοπιστία και ευθύνη, ώστε να μπαίνει ο κάθε κατεργάρης στον πάγκο του και όλοι να μαθαίνουμε απ’ αυτά τα παθήματα. 
Τόσους μήνες, όμως, η Κυβέρνηση δεν έκανε παρά ελάχιστα πράγματα προς αυτήν την κατεύθυνση. Αν δεν προχωρήσουμε γρήγορα αυτές τις σοβαρές μεταρρυθμίσεις, αν δεν αλλάξουμε την πολιτική μας ρότα, οι επιτροπές αυτές θα είναι, αν θέλετε, βούτυρο στο ψωμί για ασκήσεις επικοινωνιακής τακτικής.
Ας τελειώνουμε, επιτέλους, μ’ αυτά τα νοσηρά φαινόμενα. Πρέπει να ξεπεράσουμε τον πολιτικό μας εαυτό και τα συμφέροντά μας! Ας κλείσουμε, επιτέλους, το κεφάλαιο της φοροασυλίας των ισχυρών! Η κρίση, είναι μία μεγάλη ευκαιρία να πάρουμε κρίσιμες αποφάσεις με στόχο να στηρίξουμε την κοινωνία και τα συμφέροντα των εργαζομένων, αλλά κυρίως να ικανοποιήσουμε το περί δικαίου αίσθημα των πολιτών.
Ευχαριστώ.","ΠΑΡΙΣΗΣ ΜΟΥΤΣΙΝΑΣ",334
"37713"," Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37714"," Κυρίες και κύριοι συνάδελφοι, ως ένας Βουλευτής που είχα το δυσμενές προνόμιο να έχω συμμετάσχει μέχρι τώρα σχεδόν σε όλες τις εξεταστικές επιτροπές που λειτούργησαν σ’ αυτήν εδώ τη Βουλή –με λίγα λόγια θεωρώ τον εαυτό μου ένα είδος Βουλευτή καρατερίστα, ανθρώπου που παρακολουθεί και, δυστυχώς, βιώνει τα σκάνδαλα της τελευταίας περιόδου με τον πλέον επώδυνο τρόπο- θα ήθελα να μεταφέρω κάποιες σκέψεις.
Θα ήθελα να πω ότι η διαδικασία εκκαθάρισης αυτής της υπόθεσης, δυστυχώς, κυρίες και κύριοι συνάδελφοι, δεν ξεκινά με τους καλύτερους όρους. Θεωρώ ότι ήδη έχει υπονομευθεί πάρα πολύ σοβαρά οποιαδήποτε προοπτική στην υλοποίηση της αποστολής της. Μία λέξη, δυστυχώς, έχει επικρατήσει σ’ αυτήν εδώ την Αίθουσα από τότε που ξεκίνησε η συζήτηση μέχρι τώρα και, δυστυχώς, ακούγεται από όλες τις πτέρυγες της Βουλής, στις οποίες κάθεται η Αντιπολίτευση. Και η λέξη είναι «συγκάλυψη». Και δυστυχώς, υπάρχουν συνάδελφοι οι οποίοι δηλώνουν με κατηγορηματικό τρόπο ότι έχουν την πεποίθηση, πως ουσιαστικά η διερεύνηση αυτή δεν θα φτάσει εκεί που πρέπει. 
Όμως, όλοι αυτοί οι συνάδελφοι ξεχνούν κάτι πάρα πολύ σοβαρό. Ξεχνούν, κυρίες και κύριοι συνάδελφοι, ότι η κατάσταση στη χώρα δεν είναι ίδια με την κατάσταση του 2008, του 2009, ακόμα και του 2010. Έχουν αλλάξει τόσα πολλά πράγματα, που θέλουν ή δεν θέλουμε κάποιοι, είμαστε αναγκασμένοι να κινηθούμε προς την πορεία εκείνη που απαιτούν οι πολίτες, δηλαδή να εκκαθαρίσουμε όλες τις υποθέσεις οι οποίες θα έρθουν το επόμενο διάστημα. 
Και τι έχει αλλάξει, κυρίες και κύριοι συνάδελφοι; Πρώτα απ’ όλα, έχει αλλάξει ότι αρχίζει να λειτουργεί ο ένας πυλώνας της δημοκρατίας, που λέγεται δικαιοσύνη. Και όταν λέω «ότι έχει αρχίσει να δουλεύει», εννοώ ότι πραγματικά έχει αναλάβει το μερίδιο της ευθύνης της, όσον αφορά τη διερεύνηση εκείνου του μέρους που την αφορά.
Το δεύτερο είναι, ότι η κοινωνία έχει φτάσει στα όριά της, ότι πλέον έχουμε φτάσει στο «και μη παρέκει». 
Και το τρίτο είναι, ότι η εξέλιξη της χώρας, το μέλλον που θέλουμε να οραματιζόμαστε γι’ αυτήν εδώ τη χώρα, μάς επιτάσσει αυτήν την περίοδο, από εδώ και πέρα, να πετύχουμε. Αυτά είναι νέα, καινούργια στοιχεία, τα οποία θα καθορίσουν και τις εξελίξεις, καθώς και την εξέλιξη σ’ αυτήν την υπόθεση. 
Έτσι, λοιπόν, θα έπρεπε κανονικά σ’ αυτήν εδώ τη συζήτηση, κυρίες και κύριοι συνάδελφοι, να συζητάμε ένα και μοναδικό πράγμα, το πώς δηλαδή η επιτροπή, που έτσι και αλλιώς θα συσταθεί –γιατί είναι κάτι το οποίο παραβλέπεται σκόπιμα από κάποιους- θα κάνει καλά τη δουλειά της. 
Πόσοι συνάδελφοι μίλησαν επί της ουσίας; Πόσοι προσπάθησαν να θέσουν τους όρους συνεννόησης, ούτως ώστε η επιτροπή –η οποία θα τονίζω συνεχώς θα συσταθεί, θα συγκροτηθεί, κυρίες και κύριοι συνάδελφοι- να κάνει τη δουλειά της; 
Και αλήθεια, το μέγιστο αυτής της επιτροπής που θα συγκροτηθεί, είναι ο αριθμός των προσώπων, που εκ των προτέρων προληπτικά καθιστά ως υπόπτους; Είναι και αυτή, αν θέλετε, εν τέλει η ρητή συνταγματική ρύθμιση; Υπάρχει άλλη διαδικασία που να μας επιτρέπει την ολοκληρωμένη συζήτηση; 
Ο υποφαινόμενος, κυρίες και κύριοι συνάδελφοι, έχει διατυπώσει την άποψή του στο πόρισμα το οποίο συνέταξε επ’ ευκαιρία εξέτασης της υπόθεσης του πρώην συναδέλφου μας κ. Παυλίδη. Μάλιστα, αυτή ήταν η πρώτη προκαταρκτική η οποία λειτούργησε σ’ αυτό εδώ το κτήριο. Επ’ αυτού στηρίζεται η ξεκάθαρη θέση της Δημοκρατικής Αριστεράς, την οποία διακηρύσσουμε εδώ και πάρα πολύ καιρό. Και θέλω να την επαναλάβω για άλλη μια φορά από εδώ, για να τελειώσουν τα ψέματα, να τελειώσει η σπέκουλα και να ξέρουμε πού κινούμαστε. 
Εγώ ο ίδιος ως μέλος της Επιτροπής Θεσμών και Διαφάνειας είχα απευθύνει πρόσκληση, ως και πρόκληση, σε όποιο κόμμα διέθετε τον απαιτούμενο αριθμό Βουλευτών, να πάρει την πρωτοβουλία και να ξεκινήσει τη διαδικασία. Και οι επιλογές που μας προσφέρουν το Σύνταγμα και ο Κανονισμός της Βουλής είναι δύο. Η μία είναι η εξεταστική των πραγμάτων επιτροπή και η δεύτερη, η ειδική κοινοβουλευτική επιτροπή για τη διενέργεια προκαταρκτικής εξέτασης. 
Θέλετε την προσωπική μου άποψη; Η προσωπική μου άποψη και η σωστή διαδικασία, θα ήταν να ξεκινήσουμε από εξεταστική επιτροπή που θα εξετάσει όλη τη γκάμα των θεμάτων, θα εντοπίσει όλα τα κενά και από εκεί και πέρα, με τον πλέον απροκατάληπτο αντικειμενικό τρόπο, να προχωρήσει και να καταλογίσει πολιτικές ευθύνες και να εντοπίσει και τις πιθανές ενδείξεις ούτως ώστε να προχωρήσει η προκαταρκτική εξέταση.
Οι εξελίξεις, όμως, ήταν ραγδαίες. Και ποιες ήταν οι εξελίξεις, πέρα από τη δικογραφία που εστάλη από την εισαγγελία; Ήταν ότι με ταχύτατες κινήσεις της Κυβέρνησης –και εδώ δεν πρέπει να είμαστε μικρόψυχοι, το πολιτικό σύστημα σ’ αυτήν τη φάση κινήθηκε ταχύτατα, πέρα απ’ όσα μέχρι τώρα είχαμε συνηθίσει- ανακτήθηκε η γνήσια λίστα. Εκεί, λοιπόν, εντοπίσαμε τις πραγματικές ενδείξεις που αναφέρονται στο πρόσωπο του κ. Παπακωνσταντίνου. 
Όλες οι άλλες περιπτώσεις διερεύνησης για μας, για τη Δημοκρατική Αριστερά, αναφέρονταν σε πολιτικές ευθύνες και όχι σε ενδείξεις τέτοιες που να προχωρήσουμε σε διενέργεια προκαταρκτικής εξέτασης. 
Η πρότασή μας, βασίζεται στην εδραία πεποίθηση που έχει η Δημοκρατική Αριστερά και που πρέπει να έχουν όλες οι πτέρυγες της Βουλής ότι η έναρξη της προκαταρκτικής εξέτασης εκ μέρους της επιτροπής ουσιαστικά είναι εισαγωγή, είναι το πρώτο βήμα για την ολοκλήρωση αυτού που λέει ο Κώδικας Ποινικής Δικονομίας προκαταρκτικής εξέτασης προκειμένου να διαπιστωθούν εάν πληρούνται οι προϋποθέσεις για άσκηση ποινικής δίωξης.
Κυρίες και κύριοι συνάδελφοι, πρέπει να είμαστε σαφείς. Ο Εισαγγελέας Πλημμελειοδικών, έχει το δικαίωμα, έχει τη δυνατότητα να ξεκινήσει in rem τη διενέργεια προκαταρκτικής εξέτασης. Εάν στην πορεία της προκαταρκτικής εξέτασης εντοπίσει νέα στοιχεία, νέες πράξεις και μπορεί να εντοπίσει νέα πρόσωπα στα οποία μπορεί να αναφερθούν οι πράξεις, τι κάνει; Είναι προφανές –το γνωρίζουμε όλοι, τουλάχιστον όσοι είμαστε νομικοί- ότι έχει τη δυνατότητα ο εισαγγελέας να διευρύνει το κατηγορητήριο και να εντάξει στην κατηγορία των υπόπτων κι άλλα πρόσωπα. Αυτή είναι η βασική θέση της Δημοκρατικής Αριστεράς.
Σε τι διαφέρει από την πρόταση των υπολοίπων; Διαφέρει στο εξής. Δεν καθιστούμε προληπτικά υπόπτους άλλους πολίτες. Εγώ θα αναφερθώ σε πολίτες κι όχι σε πολιτικούς. Δεν θέλουμε να φτάσουμε στο τέλος της διαδικασίας, κυρίες και κύριοι συνάδελφοι, και να πούμε σ’ αυτούς που έχουμε καταστήσει υπόπτους, εάν διαπιστωθεί η αθωότητά τους, «μας συγχωρείτε που σας διαπομπεύσαμε, μας συγχωρείτε που μέχρι τώρα οδηγηθήκαμε μέχρι εδώ». Θέλουμε να χαρακτηρίζουμε ως υπόπτους όσους βρίσκουμε στην πορεία.
Κυρίες και κύριοι συνάδελφοι, δυστυχώς ακούστηκαν σ’ αυτήν εδώ την Αίθουσα πάρα πολλά πράγματα τα οποία –όπως είπα στην αρχή- υπονομεύουν όλη τη διαδικασία. Κι αν μεν ακούγονται αυτά τα πράγματα από συναδέλφους οι οποίοι δεν έχουν καμμία σχέση με τη νομική και με το νομικό πολιτισμό…","ΝΙΚΟΛΑΟΣ ΤΣΟΥΚΑΛΗΣ",520
"37715"," Τι να κάνουμε, κύριε Τσούκαλη, δεν είμαστε όλοι νομικοί. Πολιτικά είναι τα ζητήματα.","ΣΠΥΡΙΔΩΝ ΧΑΛΒΑΤΖΗΣ",534
"37716"," Κύριε Χαλβατζή, αυτή είναι η βασική μας διαφωνία.","ΝΙΚΟΛΑΟΣ ΤΣΟΥΚΑΛΗΣ",520
"37717"," Να ήταν μόνο αυτή!","ΣΠΥΡΙΔΩΝ ΧΑΛΒΑΤΖΗΣ",534
"37718"," Κύριε Χαλβατζή, δεν μας έχετε συνηθίσει σε διακοπές. Παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37719"," Επί του συγκεκριμένου, κυρίες και κύριοι συνάδελφοι, αυτό που είπε ο κ. Χαλβατζής είναι ό,τι χειρότερο για τη συγκεκριμένη διαδικασία που συζητάμε, δηλαδή ότι σε μία αμιγώς δικονομική διαδικασία, όπου δυστυχώς είμαστε υποχρεωμένοι να λειτουργούμε ως εισαγγελείς –και λέω δυστυχώς και θα το επαναλάβω- υπάρχουν κόμματα και συνάδελφοι οι οποίοι λένε ότι επί του συγκεκριμένου θέματος πρέπει να σκεφτούμε πολιτικά. 
Εδώ, λοιπόν, είναι το μεγάλο πρόβλημα, το οποίο πρέπει να αντιμετωπίσουμε και να διαχειριστούμε. Αναφέρομαι, βεβαίως, σε συναδέλφους οι οποίοι δυστυχώς πολιτικολογούν σ’ αυτήν εδώ την Αίθουσα. Είχαν την απαίτηση να θέσουν ολόκληρο το πλαίσιο για να μπορέσουμε να λειτουργήσουμε.
Έτσι, κυρίες και κύριοι συνάδελφοι, φτάσαμε στο σημείο, η διαδικασία στη συγκεκριμένη υπόθεση να καλύψει την ουσία. Πόσες κάλπες θα στηθούν, αν θα είναι ανά πρόσωπα ή ανά πρόταση. Το προηγούμενο διάστημα οι τίτλοι των ΜΜΕ ήταν στην κυριολεξία άθλιοι. «Η Δημοκρατία στο απόσπασμα», «Κάλπικες ψηφοφορίες», «Μεθοδεύσεις αποχώρησης». 
Και αφού, λοιπόν, όλα αυτά διασκεδάστηκαν με τον πλέον χαρακτηριστικό τρόπο και όταν πλέον χάθηκε το επικοινωνιακό οικοδόμημα όσων είχαν έρθει σήμερα εδώ στην Αίθουσα για να αντιπαρατεθούν και να πλήξουν τα τρία κόμματα της συγκυβέρνησης και την πρόταση που είχε καταθέσει, φτάσαμε στο σημείο να ακούσουμε το ανήκουστο. Πρέπει με απόφαση της Βουλής –και διορθώθηκε στη συνέχεια- να υποχρεωθούν οι Βουλευτές να προσέλθουν στις κάλπες.
Μην ανησυχείτε, η Δημοκρατική Αριστερά θα κάνει το καθήκον της. Θα ψηφίσει κανονικά. 
Θέλω, όμως, να θέσω ένα ερώτημα: Εάν εγώ για λόγους πολιτικούς και ιδεολογικούς, δεν προσέλθω στην κάλπη των προσώπων που πρότεινε η Χρυσή Αυγή, θα χαρακτηριστώ, θα στοχοποιηθώ και θα στιγματιστώ; Σκεφθείτε το λίγο. Και βεβαίως απευθύνομαι στην από κει πτέρυγα. Εγώ μάλλον θα το κάνω, δεν θα πάω για τους λόγους που ανέφερα. 
Ευχαριστώ πάρα πολύ.
(Χειροκροτήματα από τις πτέρυγες της Νέας Δημοκρατίας, του ΠΑΣΟΚ και της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"37720"," Ευχαριστούμε πολύ.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μαυρουδής Βορίδης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37721"," Ευχαριστώ, κύριε Πρόεδρε. 
Κυρίες και κύριοι συνάδελφοι, νομίζω ότι και στο ζήτημα της διαδικασίας –που θα το αναπτύξω περισσότερο στη συνέχεια- αντιπαρατίθενται δυο κεντρικές λογικές. 
Η μια είναι αυτή που διαβάζει τον Κανονισμό και προσχωρεί, θα έλεγα, σ’ αυτό που θα λέγαμε «νομικό θετικισμό». Δηλαδή τι λέει; Ότι εδώ σήμερα έχουμε μια οιονεί ποινική διαδικασία. Έχουμε μια διαδικασία, στην οποία μας καθοδηγούν το άρθρο 86 του Συντάγματος και τα σχετικά άρθρα του Κανονισμού. Αυτά είναι τα όρια που θέτουν στη Βουλή συγκεκριμένες νομοθετικές διατάξεις.
Εμείς της Νέας Δημοκρατίας, έτσι αντιμετωπίζουμε αυτήν τη διαδικασία. Έχουμε τρεις προτάσεις, με τις οποίες πρώην Υπουργοί πρέπει να κριθούν εάν είναι ύποπτοι, εάν υπάρχουν επαρκείς ενδείξεις προκειμένου να διερευνηθούν  περαιτέρω τυχόν αξιόποινες πράξεις τους. Αυτό είναι ποινικό. 
Νομίζω ότι από τη διαδικασία, σαφώς προκύπτει πως υπάρχει μια άλλη προσέγγιση. Μια προσέγγιση η οποία λέει ότι, καλά είναι αυτά τα ποινικά αλλά αφού έχουμε πολιτικά πρόσωπα εδώ, κακά τα ψέματα, δεν μπορούμε να μη συζητήσουμε το πολιτικό θέμα και ότι εντέλει εδώ θα πρέπει να υπάρξουν ανακρούσματα, αντηχήσεις και προσεγγίσεις λαϊκής δικαιοσύνης. Αυτό είναι που πρέπει σε τελευταία ανάλυση να πρυτανεύσει, αυτή είναι η βασική λογική. Αυτό φάνηκε από την επιχειρηματολογία.
Θα αναλύσω γιατί αυτές οι κεντρικές λογικές συγκρούονται και ποιες είναι οι πολιτικές συνέπειες αυτής της σύγκρουσης. Χρωστώ στον πρώτο ύποπτο τελέσεως των πράξεων τον οποίο ακούσαμε να δίνει εξηγήσεις απ’ αυτό Βήμα στην Εθνοσυνέλευση, τον κ. Παπακωνσταντίνου, μερικές διευκρινίσεις, γιατί η Νέα Δημοκρατία εμμένει στην πρότασή της και γιατί οι εξηγήσεις που δίνει δεν είναι επαρκείς σε δύο σημεία και γιατί θα πρέπει να προχωρήσουμε κατά την άποψη της Νέας Δημοκρατίας στη σύσταση αυτής της προκαταρκτικής επιτροπής. 
Τι είπε ο κ. Παπακωνσταντίνου; Είπε αντικρούοντας το σκεπτικό της Νέας Δημοκρατίας, του ΠΑΣΟΚ και της ΔΗΜΑΡ: «Με την τελευταία εξέλιξη δεν προκύπτει ότι έχω κάνει εγώ την αλλοίωση». 
Η αλλοίωση, κυρίες και κύριοι συνάδελφοι, έχει γίνει. Αυτό είναι σαφές. Έχουν αφαιρεθεί τρία ονόματα. Επίσης, είναι σαφές ότι τα τρία ονόματα που έχουν αφαιρεθεί, είναι συγγενείς του κ. Παπακωνσταντίνου. Λέει όμως ο κ. Παπακωνσταντίνου: «Ξέρετε, τα χρήματα αυτά είναι φορολογημένα. Άρα, τι κίνητρο είχα;». Απαντώ κατευθείαν. Αυτό μένει να αποδειχθεί. Από τα μέχρι σήμερα στοιχεία που έχουμε εμείς ενώπιον μας μέσα στη δικογραφία, αυτό δεν προκύπτει. Μπορεί να προκύψει αλλά είναι επομένως αντικείμενο ερεύνης. 
Επίσης, λέει ο κ. Παπακωνσταντίνου: «Προκύπτει ότι αυτό που παρεδόθη δεν ήταν το αντίγραφο που έκανα εγώ αλλά ένα άλλο αντίγραφο». Πράγματι, έχει προκύψει, γιατί υπάρχουν και άλλα αντίγραφα. Το ότι υπάρχουν όμως και άλλα αντίγραφα δεν λύνει το ζήτημα, το από πού ξεκίνησε αυτή η πορεία της αντιγραφής. Αυτή η πορεία της αντιγραφής έχει ξεκινήσει από τον κ. Παπακωνσταντίνου. Επομένως, δεν εκφεύγει των ευθυνών του. Δεν προκύπτει ότι κάποιος άλλος το έχει κάνει υποχρεωτικά. Είναι ερευνητέο. 
Επομένως, ως προς τις ενδείξεις που χρειάζονται για να αποφασίσουμε την παραπομπή του κ. Παπακωνσταντίνου, τη σύσταση προκαταρκτικής εξέτασης για να διερευνηθούν τυχόν αξιόποινες πράξεις, αυτή της αλλοιώσεως, ο κ. Παπακωνσταντίνου ως προς αυτό, ως προς την ύπαρξη των ενδείξεων, δεν έχει δίκιο να είναι παραπονούμενος. Ίσα-ίσα θα έπρεπε να επιδιώκει τη σύσταση προκαταρκτικής προκειμένου να αποκαθάρει, αν πιστεύει στην αθωότητά του, το όνομά του. 
Πήρα λίγο χρόνο, για να αναπτύξω ενώπιον σας, κυρίες και κύριοι συνάδελφοι, αυτόν το συλλογισμό, γιατί αυτός ο συλλογισμός είναι αυτός που πρέπει να μας καθοδηγήσει και στις υπόλοιπες περιπτώσεις, ένας συλλογισμός τέτοιου τύπου. Με αυτόν τον τρόπο κρίνουμε και πρέπει να κρίνουμε αν ο κ. Βενιζέλος, αν ο κ. Παπανδρέου, αν ο κ. Παπαδήμος πρέπει ή όχι να παραπεμφθούν, δηλαδή ψάχνοντας ενδείξεις για τα αποδιδόμενα αδικήματα. Το αν υπέγραψαν το μνημόνιο, το αν δεν υπέγραψαν το μνημόνιο, το αν ήταν καλοί ή κακοί Υπουργοί, το αν εισέπραξαν έσοδα ή δεν εισέπραξαν έσοδα από τη φοροδιαφυγή, το αν έχουν πολιτικές ευθύνες για την πορεία της οικονομίας ή όχι, δεν είναι αντικείμενο της παρούσας διαδικασίας. Και δεν πρέπει να επιτρέψουμε να εμφιλοχωρήσουν τέτοιου είδους αντιλήψεις αποδόσεως λαϊκών αισθημάτων και λαϊκής ικανοποιήσεως. Εμείς το νόμο του Λιντς στη Βουλή δεν τον εφαρμόζουμε. Άρα, τα πράγματα είναι ξεκάθαρα.
(Χειρoκροτήματα από την πτέρυγα της Νέας Δημοκρατίας)
 Έρχομαι, λοιπόν, στις κατηγορίες. Τι αποδίδει ο ΣΥΡΙΖΑ στον κ. Βενιζέλο; Του αποδίδει, κυρίες και κύριοι συνάδελφοι, την όχι βεβαίως πλέον πλαστογραφία, την αλλοίωση αυτού του εγγράφου, γιατί προέκυψε ότι ο κ. Βενιζέλος δεν έχει πλέον καμμία σχέση μ' αυτό. Προέκυψε, γιατί το αλλοιωμένο στικάκι τη χρονική στιγμή της αλλοιώσεως, αυτό που παρεδόθη από τον κ. Διώτη στον κ. Βενιζέλο, ήταν ήδη διαμορφωμένο με τον τρόπο που ήταν διαμορφωμένο και δεν είχε περαιτέρω παρέμβαση ο κ. Βενιζέλος. Τελειώνουμε μ' αυτό. Ζήτημα του πραγματικού. Τέλος. 
Τι άλλο όμως αποδίδει ο ΣΥΡΙΖΑ στον κ. Βενιζέλο; Την υπεξαγωγή εγγράφων, κύριοι συνάδελφοι.
(Θόρυβος από την πτέρυγα του ΣΥΡΙΖΑ-ΕΚΜ)","ΜΑΥΡΟΥΔΗΣ ΒΟΡΙΔΗΣ",69
"37722"," Αλλά δεν τού αποδίδουμε αυτό.","ΟΛΓΑ-ΝΑΝΤΙΑ ΒΑΛΑΒΑΝΗ",48
"37723"," Γιατί δεν με αφήνετε; Σας ακούσαμε επί μακρόν. Τώρα η αλήθεια είναι ότι χρειάζεται λίγη υπομονή από σας. Τώρα θέλει ένα κουράγιο.","ΜΑΥΡΟΥΔΗΣ ΒΟΡΙΔΗΣ",69
"37724"," Γιατί διαμαρτύρεστε, κύριοι συνάδελφοι;
Συνεχίστε, κύριε Βορίδη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37725"," Υπεξαγωγή λοιπόν. Τι υπεξαγωγή άραγε έκανε ο κ. Βενιζέλος; Ποίου εγγράφου; Ακούστε. Η υπεξαγωγή έχει τέσσερις τρόπους τελέσεως. Έχει την αλλοίωση, τη νόθευση, την καταστροφή και την αφαίρεση. Έχει κάνει τα τρία πρώτα αδικήματα ο κ. Βενιζέλος; Σαφώς όχι. Τι έχει κάνει; Λέει ότι έχει κάνει την αφαίρεση. Ποιανού πράγματος; Την αφαίρεση από το ΣΔΟΕ του στικ που το ΣΔΟΕ τού παρέδωσε. Πώς τού το αφαίρεσε αφού τού το παρέδωσε το ΣΔΟΕ; Ο κ. Βενιζέλος αποκτά πρόσβαση σ’ αυτό, επειδή τού παρεδόθη από την ίδια υπηρεσία. Αυτή είναι η υπεξαγωγή;","ΜΑΥΡΟΥΔΗΣ ΒΟΡΙΔΗΣ",69
"37726"," Αντίγραφο.","ΕΥΑΓΓΕΛΟΣ ΒΕΝΙΖΕΛΟΣ",58
"37727"," Αντίγραφο. Αυτή είναι η υπεξαγωγή; Εδώ είναι προφανέστατα αβάσιμη η κατηγορία. 
Πάμε στην άλλη ωραία συζήτηση, παράβαση καθήκοντος και απιστία. Αυτή βαρύνει κατά την πρόταση του ΣΥΡΙΖΑ τόσο τον κ. Βενιζέλο όσο και τον κ. Παπακωνσταντίνου. Ποια είναι εδώ η παράβαση καθήκοντος; Η παράβαση καθήκοντος που αποδίδεται, είναι παραλείψεις κατά την άσκηση των καθηκόντων τους. Δεν πρωτοκόλλησαν, δεν φρόντισαν να γίνουν οι έρευνες με την ταχύτητα που έπρεπε, δεν επόπτευσαν το ΣΔΟΕ. Είναι μία σειρά από τέτοιες παραλείψεις.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Άρειος Πάγος, 821/2011: «Αξιόποινη είναι η ελεγχόμενη πράξη, ενέργεια ή παράλειψη του υπαλλήλου μόνο αν συνιστά θετικά ή αποθετικά έκφραση πολιτειακής βουλήσεως και άσκηση κρατικής εξουσίας μέσα στον κύκλο των δημοσίων υποθέσεων και όχι απλώς η παράβαση υποχρεώσεων που ανάγονται και εξυπηρετούν άλλα συμφέροντα των δημοσίων υπηρεσιών». 
Τι λέει εδώ; Λέει ο Άρειος Πάγος ότι η παράβαση αυτή, για να είναι αξιόποινη, πρέπει να υπάρχει τι; Έκφραση της πολιτειακής βουλήσεως να μην υπάρξουν ενέργειες. Πώς έχει υπάρξει τέτοια έκφραση αφού καθ’ ύλην αρμόδιο για την ενέργεια του φορολογικού ελέγχου είναι το ΣΔΟΕ χωρίς χρεία και χωρίς οποιαδήποτε ανάγκη πρόσθετης εντολής; Άραγε χρειάζεται πρόσθετη εντολή ενέργειας η υπηρεσία για να κάνει τη δουλειά της; Άραγε υπάρχει παράλειψη της εποπτείας ή δεν έδωσαν συγκεκριμένη εντολή; Έστω ότι ο κ. Βενιζέλος και ο κ. Παπακωνσταντίνου δεν έδωσαν. Αυτό άραγε σημαίνει ότι έχουν δώσει την εντολή στο ΣΔΟΕ να μην ενεργήσει, δηλαδή το ανάποδο; Όχι.
Για τον κ. Παπαδήμο και την πρόταση Χρυσής Αυγής – Ανεξαρτήτων Ελλήνων διαβάζω: «Πρώτον κατά τη διάρκεια της θητείας μου ως Πρωθυπουργού ουδέποτε ενημερώθηκα αρμοδίως για την ύπαρξη της επονομαζόμενης λίστας Λαγκάρντ ούτε για οποιοδήποτε ζήτημα που συνδέεται με την υπόθεση αυτή. Δεύτερον, το όλο θέμα κατά τη διάρκεια της πρωθυπουργίας μου δεν είχε λάβει δημοσιότητα, δεν περιήλθαν σε γνώση μου πληροφορίες από καμμία άλλη πηγή για τη λίστα Λαγκάρντ ούτε για τα ζητήματα που αναδείχθηκαν τον Οκτώβριο του 2012 και μετά, τις πρόσφατες καταθέσεις στην Επιτροπή Θεσμών και Διαφάνειας της Βουλής, καθώς και από την έρευνα που διεξάγεται από εισαγγελείς».
Ερώτηση. Έχουμε άλλες ενδείξεις; Κυρίες και κύριοι συνάδελφοι, ενδείξεις δεν είναι οι σκέψεις των Ανεξαρτήτων Ελλήνων. Ενδείξεις είναι τα στοιχεία. Ενδείξεις είναι κάποιου είδους αξιολογήσιμα, μαρτυρικά γεγονότα, κάποιου είδους αποδείξεις, αποδεικτικά μέσα που μπορούν να στοιχειοθετηθούν σε ενδείξεις. Το ότι κάτι σκέφτεται κάποιος από μας για κάποιον δεν αποτελεί ένδειξη.
Γιατί όμως, κυρίες και κύριοι συνάδελφοι, συμβαίνουν όλα αυτά τα προφανώς ποινικά αβάσιμα; Τι μαρτυρούν; Γιατί έχουμε προφανέστατες ποινικές και νομικές αβασιμότητες. Τι φανερώνουν; Δεν θέλει να σκεφτόμαστε πολύ γι’ αυτά γιατί τα έγγραφα μιλούν από μόνα τους. Και γυρνώ στην πρώτη μου παρατήρηση. 
Αν έχετε την καλοσύνη, όποιοι το έχετε μαζί σας, μπορείτε να ανοίξετε στη σελίδα 7 της προτάσεως του ΣΥΡΙΖΑ. «Η εξονυχιστική ποινική διερεύνηση, επομένως, της υπόθεσης της λίστας Λαγκάρντ δεν αποτελεί αναγκαιότητα  μόνο για να αποδοθεί δικαιοσύνη και να τιμωρηθούν εκείνοι που τελούν αξιόποινες πράξεις σε βάρος του δημοσίου». Αλλά λέει και κάτι άλλο. Δεν είναι μόνο για την ποινική τιμωρία, κυρίες και κύριοι συνάδελφοι, εδώ αυτή η διαδικασία. Έτσι νομίζαμε εμείς. Αποκαλύπτεται ότι κάναμε λάθος. Διότι ο ΣΥΡΙΖΑ λέει ότι η διαδικασία αυτή «πρέπει να αποτελέσει ένα αποφασιστικό βήμα για το ριζικό μετασχηματισμό ενός κράτους αλυσοδεμένου και δεσμευμένου, να εξυπηρετεί τα οικονομικά συμφέροντα της άρχουσας τάξης».
Καταλάβατε τι κάναμε εδώ; 
Και λέει τώρα σ’ αυτό το πολιτικό σχέδιο, έχει πολιτικό σχέδιο, «είναι αφοσιωμένος ο ΣΥΡΙΖΑ και ακριβώς γι’ αυτόν το λόγο προκαλεί και θα συνεχίσει να προκαλεί την οργή και τη λυσσαλέα επίθεση όσων ευνοούνται από τη διατήρηση της καθεστηκυίας τάξης πραγμάτων». 
Τώρα εσείς είπατε ότι αδίκως σας κατηγορούμε, ότι ποινικοποιείτε την πολιτική ζωή. Και εδώ ομολογείτε ότι το συγκεκριμένο πράγμα είναι ενταγμένο σε πολιτικό σχέδιο δράσης που οδηγεί σε συγκεκριμένη κατεύθυνση.
      (Χειροκροτήματα από την πτέρυγα της Νέας Δημοκρατίας)
Με γειά σας με χαρά σας. Αλλά μετά μη στενοχωριέστε. 
Και να συνεννοηθούμε για κάτι άλλο. Εγώ καταλαβαίνω ότι στο πλαίσιο της αυτοοργάνωσης και της αυτοδιοίκησης και της αυτοσυγκρότησης και των ελευθεριακών κοινοτήτων σας αρέσουν και τα λαϊκά δικαστήρια. Εδώ δεν είμαστε τέτοιο. Δεν θα γίνουμε τέτοιο. Δε στέργουμε σ’ αυτές τις λογικές. 
(Χειροκροτήματα από την πτέρυγα της Νέας Δημοκρατίας) 
Εμάς μας αρέσει η αστική Κοινοβουλευτική Δημοκρατία. Αυτήν  υπηρετούμε. Αν δε σας αρέσει, σε ένα άλλο καθεστώς να συζητήσουμε. 
Κλείνω με το περίφημο ζήτημα της  μυστικότητας. Έχετε έναν καημό από το πρωί μην κάνουμε σκασιαρχείο. Έχετε ένα καημό με τη μια κάλπη, με τις δυο κάλπες, με τις πέντε κάλπες, με τις επτά κάλπες. Μη και καλά εμείς φύγουμε και δεν ψηφίσουμε. Για να συνεννοηθούμε. 
Έχετε δει ποιοι υπογράφουν την πρόταση της Νέας Δημοκρατίας. Είναι όλοι οι Βουλευτές της Νέας Δημοκρατίας. Όλοι. Έχετε δει ποιοι άλλοι την  υπογράφουν; Όλοι οι Βουλευτές του ΠΑΣΟΚ. Ποιοι άλλοι την υπογράφουν; Οι Βουλευτές της ΔΗΜΑΡ. Τι νομίζετε ότι είμαστε εδώ; Ότι θα υπογράφουμε και μετά θα παίζουμε κρυφτούλι; Έχουμε υπογραφές, έχουμε πάρει θέση για το ποιος πρέπει να παραπεμφθεί. Δεν έχουμε υπογράψει καμμία δική σας πρόταση. Μας εστάλη η πρόταση της Χρυσής Αυγής και των Ανεξαρτήτων Ελλήνων. Δεν την υπογράψαμε. Εμείς τις υπογραφές μας τις τιμάμε. Έχουμε πει τι θα ψηφίσουμε και είναι ξεκάθαρο. 
(Χειροκροτήματα από την πτέρυγα της Νέας Δημοκρατίας)
Υποδείξεις για το πώς θα ψηφίσουμε από υποστηρικτές της λαϊκής δικαιοσύνης δε σηκώνουμε και δεν ακούμε.
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"37728","  Ευχαριστούμε, κύριε συνάδελφε. 
Το λόγο έχει ο Πρόεδρος του ΠΑΣΟΚ, κ. Βενιζέλος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37729"," Κύριε Πρόεδρε, κάνει …","ΒΑΣΙΛΕΙΟΣ ΚΑΠΕΡΝΑΡΟΣ",185
"37730"," Μη γραφτεί τίποτα στα Πρακτικά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"37731","  Κυρίες και κύριοι Βουλευτές, η χώρα μπαίνει ευτυχώς σε μια νέα φάση. Σταθεροποιείται εν μέσω πολλών δυσκολιών. Το 2013, ιδίως το πρώτο εξάμηνο, είναι η φάση της στροφής προς την έξοδο από την κρίση. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής, κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Στόχος μας είναι η σταδιακή επάνοδος στην αυτοδυναμία, στην ουσιαστική ισοτιμία της χώρας μέσα στην Ευρωζώνη και την Ευρωπαϊκή Ένωση. 
Για να το πετύχουμε αυτό –δύσκολο, αλλά αναγκαίο- πρέπει να αλλάξουμε το κλίμα -πρωτίστως το εσωτερικό κλίμα- να αποκαταστήσουμε δεσμούς κοινωνικής και εθνικής εμπιστοσύνης, να επικρατήσει ασφάλεια και αισιοδοξία.
Διαμορφώνονται οι προϋποθέσεις αυτές. Και επειδή αυτό συμβαίνει, οι συνασπισμένες δυνάμεις της οπισθοδρόμησης, οι δυνάμεις που επενδύουν απροκάλυπτα στο αδιέξοδο και στην καταστροφή της χώρας, βρίσκονται σε κατάσταση πολύ υψηλής νευρικότητας.
Η στρατηγική της εφόδου για την αποσταθεροποίηση όχι μόνο της Κυβέρνησης αλλά και της χώρας, επανέρχεται μετά την αποτυχία της στις εκλογές του Μαΐου και ιδίως του Ιουνίου. Και παρ’ ότι επανέρχεται, ξαναχάνει λόγω της συμφωνίας που επιτεύχθηκε στις αρχές Δεκεμβρίου με τους εταίρους μας, συμφωνία με βάση την οποία ξαναγυρίζουμε πολύ κοντά στο κεκτημένο του Φεβρουαρίου του 2012. 
Δεν έμεινε τίποτε άλλο τώρα. Έμεινε το ρεσάλτο, όπως έχω πει. Το ρεσάλτο έχει έναν επιλεγμένο στόχο. Το ΠΑΣΟΚ. Για να πετύχει το ρεσάλτο, πρέπει να διαλυθεί το ΠΑΣΟΚ, γιατί το ΠΑΣΟΚ είναι ο εγγυητής της πολιτικής σταθερότητας και της εθνικής στρατηγικής και γιατί το ΠΑΣΟΚ στάθηκε όρθιο στις πολωτικές εκλογές του Ιουνίου και ανέκοψε την πολιτική της εφόδου του ΣΥΡΙΖΑ.
Κι επειδή πρέπει να χτυπηθεί το ΠΑΣΟΚ, βεβαίως πρέπει να στοχοποιηθεί ο Πρόεδρος του ΠΑΣΟΚ.
Υπάρχει, όμως, και ο απώτερος στόχος, ο ομολογημένος επισήμως από σωρεία στελεχών, από το ίδιο το έγγραφο της κατηγορίας που σωστά ανέγνωσε ο κ. Βορίδης προηγουμένως. Ο στόχος είναι να πέσει η Κυβέρνηση. Το έχουν πει κατ’ επανάληψη ο κ. Παππάς, που είναι επικεφαλής του επιτελείου του κ. Τσίπρα, ο κ. Στρατούλης σήμερα το πρωί σε τηλεοπτική εκπομπή…","ΕΥΑΓΓΕΛΟΣ ΒΕΝΙΖΕΛΟΣ",58
"37732"," Δεν το είπα.","ΔΗΜΗΤΡΙΟΣ ΣΤΡΑΤΟΥΛΗΣ",485
"37733"," Έτσι, λοιπόν, εξηγείται το μένος εναντίον μου, ως Προέδρου του ΠΑΣΟΚ, ως ανθρώπου ταυτισμένου με την προσπάθεια εθνικής ανάκαμψης και ως του κατ’ εξοχήν πολιτικού σας αντιπάλου.
Κυρίες και κύριοι της Αντιπολίτευσης, είστε αμήχανοι, σε απόλυτο στρατηγικό αδιέξοδο, δεν έχετε τι να προτείνετε. Κυρίες και κύριοι του ΣΥΡΙΖΑ, δεν μπορείτε να διαχειριστείτε το κοινοβουλευτικό σας μέγεθος! Παραπαίετε ανάμεσα στις παλιές αριστερίστικες πρακτικές των συνιστωσών και τις πιο αρνητικές όψεις του συμβατικού παλαιοκομματισμού. Είστε ένα εκκρεμές ανάμεσα στην ανοχή ή έστω το φλερτ της βίας και την αναζήτηση πιστοποιητικών νομιμοφροσύνης. Οι αντιφάσεις είναι προφανείς. 
Στο φλερτ με τη βία αναφέρθηκα προχθές. Τι να πω; Για τη βίλλα «Αμαλία»; Για τον οικιακό εξοπλισμό; 
Υπάρχει, όμως, και η άλλη άκρη, η αδέξια νοικοκυροσύνη. «Είμαστε νοικοκύρηδες» είπε ο κ. Τσίπρας σε μία συνέντευξή του. Αυτό εξηγεί και την περίεργη διαδρομή από την Αργεντινή εν μέσω κοινωνικών αντιδράσεων και κρίσεων και από τη Βραζιλία που δεν μας ψήφισε στο Διεθνές Νομισματικό Ταμείο χθες για να πάρουμε τη δόση.
(Χειροκροτήματα)
Το πέτυχε αυτό ο κ. Τσίπρας με τον κ. Ήσυχο στις επαφές που είχαν στη Βραζιλία. Έφτασαν πού; Στα σκαλοπάτια του γερμανικού Υπουργείου Οικονομικών, στη συνάντηση με τον κ. Σόιμπλε, ακόμα και με τον κ. Φούχτελ. Και τώρα ετοιμάζουμε το ταξίδι στην Ουάσιγκτον! Είπα προχθές. Για να στηρίξουμε την εθνική προσπάθεια; Δεν το βλέπω! Για να την υπονομεύσουν; Ελπίζω να μην το σκέφτονται, γιατί προς τα έξω πρέπει να είμαστε ενωμένοι και σοβαροί. Για εξωραϊσμό της φυσιογνωμίας; Όταν πας να εξωραΐσεις τη φυσιογνωμία σου, δεν είσαι καλός διαπραγματευτής. Θες να γίνεις αρεστός, νόμιμος, θεσμικός. Να η αντίφαση, να το εκκρεμές. Από τις αριστερίστικες πρακτικές στη διεθνή πολιτική νομιμοφροσύνη.
Και το τρίτο βήμα, η πολιτική σκευωρία ως το ανώτερο στάδιο της πολιτικής, όπως την αντιλαμβάνεται ο ΣΥΡΙΖΑ. Όμως, εκτεθήκατε ανεπανόρθωτα από τον κατακλυσμό των αποκαλύψεων. Τα γεγονότα μιλούν. Η αλήθεια έχει μία δυναμική και εκδικείται. Ήρθαν τα στοιχεία από τη Γαλλία, ήρθαν οι ομολογίες του κ. Διώτη. Ο εκλεκτός δημοσιογράφος-εκδότης του ΣΥΡΙΖΑ τα έκανε μαντάρα, διότι από όργανο σκευωρίας έγινε αποδεικτικό μέσο της αλήθειας, της δικής μου αλήθειας. 
Περίμενα ότι θα αποσύρετε την πρόταση για λόγους αυτοπροστασίας. Αντί γι’ αυτό, πήγατε να ξεφύγετε από χθες μέχρι σήμερα το πρωί μέσα από μία διαδικαστική υπερευαισθησία, ότι πάμε να κάνουμε κάτι το περίεργο. «Αδειαστήκατε» το πρωί απολύτως! Απορία ψάλτου βηξ!
(Χειροκροτήματα από την πτέρυγα του ΠΑΣΟΚ)
Σε σχέση με την περιβόητη υπόθεση της λίστας, δεν σας ενδιαφέρει η αλήθεια. Δεν σας ενδιαφέρουν ο εντοπισμός και ο καταλογισμός της ευθύνης. Το μόνο που σας ενδιαφέρει, είναι να την κάνετε μοχλό μιας πολιτικής σκευωρίας. 
Και γι’ αυτό τι κάνατε; Προσπαθήσατε να παραποιήσετε και να αντιστρέψετε τα δεδομένα με ενεργό συμμετοχή στελεχών σας. Προσπαθήσατε να προκαλέσετε σύγχυση και ισοπέδωση ως προς τις χρονικές φάσεις της υπόθεσης και το ρόλο που διαδραμάτισαν πρόσωπα. Δεν ταυτίζονται ούτε οι φάσεις ούτε τα πρόσωπα. Δεν είμαστε όλοι ίδιοι.
Επιχειρήσατε να αποδώσετε ποινική ευθύνη σε εμένα που κατέστησα εφικτή την έρευνα και τον καταλογισμό ευθυνών, στέλνοντας το άτυπο αντίγραφο, διά του Πρωθυπουργού, στις αρμόδιες αρχές, το μόνο που υπήρχε, υποτίθεται!
(Χειροκροτήματα από την πτέρυγα του ΠΑΣΟΚ)
Γιατί όλα τα άλλα χάθηκαν καθ’ οδόν. Και το cd και το αντίγραφο που βγήκε από το cd, το πρώτο στικάκι-φλασάκι.
Ας θυμηθούμε λίγο τι πήγατε να κάνετε τις προηγούμενες εβδομάδες. Τέσσερις μήνες ταλαιπωρείται η χώρα. Προσπαθήσατε να διαμορφώσετε ένα επικοινωνιακό κλίμα με αποσιώπηση, διαστρέβλωση, συκοφάντηση, που την χειρίστηκαν τα στελέχη και τα παπαγαλάκια σας. 
Πρώτον, αποσιώπηση του γεγονότος, όπως είπα, ότι είμαι αυτός που αντέδρασε ακαριαία στον αδιανόητο ισχυρισμό ότι μετά την αντικατάσταση του επικεφαλής του ΣΔΟΕ, στις αρχές Αυγούστου φέτος, δεν διατηρήθηκε στην αρμόδια υπηρεσία το ψηφιακό υλικό ούτε σχετικός φάκελος. Μόλις το άκουσα αυτό, μόλις μου το είπε, έστειλα αμέσως στον Πρωθυπουργό το άτυπο αντίγραφο. Δεν μου το είπε αυτός. Ευτυχώς, το έχει πει σε συνέντευξή του και έχει καταγραφεί. Τον ενημέρωσα ότι το στέλνω, γιατί ήταν για εμένα απίστευτος ο ισχυρισμός ότι δεν έχει κρατηθεί στην αρμόδια υπηρεσία, όταν για κάθε ανώνυμο τηλεφώνημα εναντίον πολιτικού ή Αρχηγού συγκροτούν φάκελο και διενεργούν έρευνα. Φάκελο και έρευνα! Και μετά τα δίνουν στα μέσα ενημέρωσης. 
Πρέπει, βέβαια, να σημειώσω -και κρατήστε το αυτό- ότι προκύπτει το ζήτημα ξαφνικά. Πότε; Όταν αντικαθίσταται ο επικεφαλής του ΣΔΟΕ τον Αύγουστο του 2012, μήνες μετά την αποχώρησή μου από το Υπουργείο Οικονομικών. Έχουν μεσολαβήσει τρεις Υπουργοί, ο κ. Σαχινίδης, ο κ. Ζανιάς, ο κ. Στουρνάρας. 
Πώς προκύπτει αυτό το ζήτημα; Μέσα από έναν καταιγισμό συνεντεύξεων, προσωπογραφιών, αγιογραφιών για τον αποχωρήσαντα επικεφαλής και αφού προηγείται η κατασκευή του ζητήματος της λίστας των ελεγχομένων από το ΣΔΟΕ πολιτικών προσώπων. Ξεκίνησαν από χίλια, κατέληξαν τριάντα δύο, σε κάποιες εφημερίδες ήταν τριάντα πέντε και όταν ήρθαν στην Επιτροπή Θεσμών και Διαφάνειας μηδέν. Στο μεταξύ, όμως, ο μακαρίτης Λεωνίδας Τζανής αυτοκτόνησε. 
Η δεύτερη μέθοδος, είναι ένα άθλιο, γκεμπελικό δίκτυο οργανωμένων συκοφαντικών διαρροών, ότι στη λίστα βρίσκεται η οικογένειά μου, η οικογένεια της συζύγου μου, ο πεθερός μου που πέθανε το 2008 και τον συγχέουν με συνεπώνυμους, γιατί δεν ξέρουν περί τίνος πρόκειται. Βέβαια, αυτουργοί είναι πάλι στελέχη του ΣΥΡΙΖΑ, που πήγαιναν σε επώνυμους δημοσιογράφους και τους το έλεγαν ως βεβαιωμένο, επειδή έχουν τα στοιχεία.
Παρακράτος κομματικό, οργανωμένη διασπορά ψευδών ειδήσεων. Η κ. Βαλαβάνη, έχει δώσει εξηγήσεις αλλά με μεγάλη άνεση έσπευσε να επαναλάβει και να διογκώσει κάτι που άκουσε κάπου σε μια εκπομπή. Και ερώτηση με την οποία αμφισβητούσαν εκ προοιμίου την αξιοπιστία της τριμελούς υπηρεσιακής επιτροπής που πήγε να παραλάβει εκ νέου τα στοιχεία από τη Γαλλία. 
Ήρθαν, όμως, τα τρία χτυπήματα κατά της σκευωρίας. Η δυναμική της αλήθειας, ο Θεός αγαπάει τον κλέφτη, αγαπάει περισσότερο τον νοικοκύρη. Πρώτο χτύπημα. Έρχονται τα στοιχεία από τη Γαλλία. Υπάρχουν, πράγματι, τρία συγγενικά πρόσωπα του κ. Παπακωνσταντίνου, που δεν περιλαμβάνονται στο αντίγραφο αλλά υπήρχαν στο πρωτότυπο. 
Στο μεταξύ, όμως, ο εκλεκτός τους δημοσιογράφος, το όργανο, έχει πει, διότι εκδίδει πιστοποιητικά, δύο χιλιάδες πενήντα εννέα είναι όχι δύο χιλιάδες εξήντα δύο και ο κ. Διώτης, ερωτώμενος στα «ΝΕΑ» από τον κ. Παπαχρήστο, το δημοσιογράφο. «Ήταν μέσα τα συγγενικά πρόσωπα του Παπακωνσταντίνου σ’ αυτό που πήρες;» απάντησε: «Όχι, καμμία σχέση.» Καταχωρισμένο στην εφημερίδα «ΤΑ ΝΕΑ». Καλό είναι να το έχετε στα Πρακτικά.
(Στο σημείο αυτό ο Πρόεδρος του Πανελλήνιου Σοσιαλιστικού Κινήματος κ. Ευάγγελος Βενιζέλος, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεύτερο χτύπημα. Διεξάγεται η τεχνική πραγματογνωμοσύνη από τους οικονομικούς εισαγγελείς. Το αντίγραφο που μου είχαν αφήσει στο γραφείο μου έχει κατασκευαστεί στις 8 Ιουλίου του 2011. Δηλαδή, εβδομάδες πριν ενημερωθώ μέσα σε λίγα λεπτά για το πολιτικό ζήτημα της υπόθεσης. 
Και βγαίνει ο κ. Διώτης -τρίτο χτύπημα- και λέει: «Ναι, πράγματι, έδωσα εντολή να το αντιγράψει μια συνεργάτης μου και μετά αφού το μελέτησα, το επισκόπησα και κράτησα σημειώσεις». Ένα μήνα αφού του το έδωσε ο κ. Παπακωνσταντίνου. Τι έγινε στον ενδιάμεσο μήνα; «Μετά από έναν άλλο μήνα ενημέρωσα τον νέο Υπουργό γενικώς αλλά στο μεταξύ διέγραψα το αρχικό φλασάκι – στικάκι, το οποίο μου είχε στείλει ο κ. Παπακωνσταντίνου». 
Έγινε και αυτό. Χάθηκε το cd, χάθηκε και το usb και ο μόνος ο οποίος με φυσιολογικό τρόπο αντιδρά και λέει: «Μα, μου είχαν αφήσει κάτι, ευτυχώς υπάρχει, διασώθηκε, θα μπορούσε και μην έχει διασωθεί, πάρτε το να βρείτε την αλήθεια» είμαι εγώ και αντί να με επαινέσουν, σκευωρούν εναντίον μου. 
Μετά, λοιπόν, από όλα αυτά δεν είχατε τη σωφροσύνη -δεν λέω για την εντιμότητα ή τη γενναιότητα- να αποσύρετε την πρόταση. Επιμένετε ακόμη και σήμερα να υποστηρίζετε παιδαριώδεις και αυτοαναιρούμενες κατηγορίες. Ακούστε τις για να καταλάβετε τι λέτε. 
Λένε. Ο κ. Βενιζέλος, κράτησε το στικάκι στο σεντούκι – μαξιλάρι – συρτάρι του -ανάλογα έχω πει με τη λογοτεχνική διάθεση του στελέχους του ΣΥΡΙΖΑ- την απέκρυψε, την υπεξήγαγε. 
Από ποιόν υπεξήγαγα; Από το ΣΔΟΕ που την είχε ως αρμόδια υπηρεσία μήνες πριν αναλάβω τα καθήκοντά μου, την επισκόπησε, την αξιολόγησε, κράτησε σημειώσεις και με ενημέρωσε πολιτικά δύο μήνες μετά την ανάληψη των καθηκόντων μου και μου είπε ότι δεν έχει μέσα πολιτικά πρόσωπα, δεν έχει μέσα σημαντικούς επιχειρηματίες γιατί στις 4 Οκτωβρίου στην Επιτροπή θεσμών και Διαφάνειας ο κ. Διώτης, ερωτώμενος επιμόνως είπε τα ίδια. «Δεν έχει πολιτικά πρόσωπα, δεν έχει εκδότες, δεν έχει σημαντικούς επιχειρηματίες».  Αυτά μου είπε, αυτά είπε στη Βουλή, αυτός που επισκόπησε και σημείωσε.
Ποια λίστα; Ποιο έγγραφο; Μήπως το αρχικό γαλλικό cd που δεν δόθηκε ποτέ στο ΣΔΟΕ αντιγράφηκε σε στικάκι και χάθηκε; Όχι, βεβαίως. Μήπως έστω το στικάκι – usb που στάλθηκε από τον κ. Παπακωνσταντίνου στο ΣΔΟΕ;
Όχι βεβαίως, διότι –εντυπωσιακό και αυτό- το διέγραψε ο κ. Διώτης. Προσέξτε. Πήρε πληροφορίες για το πώς πρέπει να γίνει αυτό από τη σύμβουλό του, αλλά το διέγραψε ο ίδιος, ιδιοχείρως προέβη στη διαγραφή.","ΕΥΑΓΓΕΛΟΣ ΒΕΝΙΖΕΛΟΣ",58
"37734"," Ο εισαγγελεύς.","ΑΠΟΣΤΟΛΟΣ ΚΑΚΛΑΜΑΝΗΣ",172
"37735"," Μήπως κάποιο μοναδικό και ελεγμένο αντίγραφο; Όχι φυσικά. Ένα από τα πολλαπλά αντίγραφα. Διότι ο «εκλεκτός» του ΣΥΡΙΖΑ εκδότης - δημοσιογράφος έχει άλλης προέλευσης, όχι από την ίδια μήτρα. Άρα, κάποιος είχε βγάλει πολλά αντίγραφα και τα μοίραζε και δεν είχε την πρόνοια να μην αποκαλύψει το αντικείμενο. Έκανε και πραγματογνωμοσύνη και το έθεσε στη διάθεση των εισαγγελέων. Τον ευχαριστώ πραγματικά πάρα πολύ. 
Τι, λοιπόν, υπεξήχθη; Μια άτυπη φωτοτυπία ψηφιακή; Οι Υπουργοί παίρνουν κάθε μέρα δεκάδες άτυπες φωτοτυπίες απ’ όλες τις υπηρεσίες. Όλες οι υπηρεσίες κρατούν τα πρωτότυπα, τους φακέλους, τα επίσημα αντίγραφα. Ο Υπουργός για πολιτικούς λόγους, για λόγους κοινοβουλευτικού ελέγχου, πολιτικών διαπραγματεύσεων, ενημέρωσης έχει άτυπες φωτοτυπίες, συμβατικές ή ψηφιακές. Βεβαίως. Μήπως δεν έχω ψηφιακή φωτοτυπία των αμυντικών σχεδίων της χώρας από τη θητεία μου στο Υπουργείο Αμύνης; Βεβαίως έχω. Είναι δυνατόν να μην έχω; Πώς πήγαινα στο ΝΑΤΟ; Πώς πήγαινα στην Ευρωπαϊκή Ένωση;","ΕΥΑΓΓΕΛΟΣ ΒΕΝΙΖΕΛΟΣ",58
"37736"," Πώς τα έχετε;","ΕΝΑΣ ΒΟΥΛΕΥΤΗΣ",NA
"37737"," Άντε καλέ! Πώς τα έχω! Για να κάνουμε το πραξικόπημα, όταν θα πάρετε πλειοψηφία! 
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)
(Γέλωτες στην Αίθουσα)
Οι τελευταίες ομολογίες του κ. Διώτη είναι ότι έκανε αντίγραφο με βοήθεια ειδικού συνεργάτη, άρα υπηρεσιακά, όχι προσωπικά. Παραδόξως, ένα μήνα μετά την αποστολή του υλικού στο ΣΔΟΕ επισκόπησε το περιεχόμενο, αρκετές βδομάδες μετά την κατασκευή του αντιγράφου. Κράτησε σημειώσεις και όλα τα άλλα που είπα. Ζήτησε να μάθει πώς σβήνει, το έσβησε μόνος του και μου έδωσε μια απλή ψηφιακή φωτοτυπία χωρίς κανέναν έλεγχο. Το ανοίξαμε, το είδαμε, το επιβεβαιώσαμε, το μετρήσαμε, το πιστοποιήσαμε; Πάνω σε αυτά, λοιπόν, στήριξε ο ΣΥΡΙΖΑ το σενάριο της σκευωρίας. Θέλω να σας το πω συνοπτικά, για να δείτε τι έχουν πάει να πλασάρουν στην κοινή γνώμη, υποτιμώντας τη νοημοσύνη της. Γιατί, όταν βάλεις τα γεγονότα σε λογική σειρά, φαίνεται το αστείο του πράγματος. 
Ο επικεφαλής του ΣΔΟΕ παρέλαβε το στικάκι στις αρχές Ιουνίου του 2011.","ΕΥΑΓΓΕΛΟΣ ΒΕΝΙΖΕΛΟΣ",58
"37738"," Ποιος από όλους;","ΦΩΤΕΙΝΗ ΠΙΠΙΛΗ",430
"37739"," Ο κ. Διώτης από τον κ. Παπακωνσταντίνου ως εντολή ελέγχου, όπως ο ίδιος είπε στην Επιτροπή Θεσμών και Διαφάνειας. Πάρτε το σχετικό απόσπασμα των πρακτικών της Επιτροπής Θεσμών και Διαφάνειας. Εντολή ελέγχου.
(Στο σημείο αυτό ο Πρόεδρος του Πανελλήνιου Σοσιαλιστικού Κινήματος κ. Ευάγγελος Βενιζέλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επισκόπησε το περιεχόμενο αρκετές βδομάδες μετά την κατασκευή του αντιγράφου στις 8-7-2011 και αναρωτιέται κανείς τι έκανε πριν τις 8-7-2011. Τίποτα, ένα μήνα; Κράτησε τις σημειώσεις, ζήτησε να μάθει πώς σβήνει, έσβησε, έδωσε σ’ εμένα την απλή ψηφιακή φωτοτυπία και φτάσαμε πάνω σε αυτήν τη λογική να λέμε ότι υπήρξε ένα τόσο βαρύ έγκλημα. 
Μπορεί να δώσει κανείς μια λογική εξήγηση, γιατί για ένα θέμα που τον απασχολούσε τόσο πολύ δεν με ενημέρωσε την ημέρα που ήρθε να με συγχαρεί κατά την ανάληψη των καθηκόντων μου; Γιατί δεν ζήτησε να με ενημερώσει στο περιθώριο της πρώτης, δεύτερης, τρίτης, τέταρτης, πέμπτης, έκτης σύσκεψης για θέματα εσόδων και φοροδιαφυγής; Γιατί έπρεπε να περιμένουμε -Αύγουστο λέω εγώ- τέλη Ιουλίου, αρχές Αυγούστου; Ας πάρουμε αυτήν την εκδοχή. Γιατί; 
Πάμε, λοιπόν, στη δεύτερη κατηγορία: «Ο κ. Βενιζέλος δεν έδωσε εντολή ελέγχου». Μα, η εντολή ελέγχου είχε δοθεί. Το έχουμε πει κατ’ επανάληψη. Το είπε ο ίδιος.","ΕΥΑΓΓΕΛΟΣ ΒΕΝΙΖΕΛΟΣ",58
"37740"," Ο κ. Διώτης. Ονόματα να λέτε.","ΦΩΤΕΙΝΗ ΠΙΠΙΛΗ",430
"37741"," Μετά την περιέλευση των στοιχείων στο ΣΔΟΕ, όμως ούτε εντολή Υπουργού χρειαζόταν ούτε ο Υπουργός μπορούσε να δώσει αντίθετη εντολή. Το ΣΔΟΕ έχει εκ του νόμου αρμοδιότητες και καθήκοντα. Παρ’ όλα αυτά ήταν σαφείς οι οδηγίες μου. Απευθυνόμουν στον πιο έμπειρο εισαγγελικό λειτουργό για θέματα τρομοκρατίας και αξιοποίησης άτυπων πληροφοριών, αξιοποίηση του υλικού ως πηγής σε συνδυασμό με νόμιμα αποδεικτικά μέσα, όπως πολύ καλά ήξερε να κάνει ο έμπειρος πρώην εισαγγελικός λειτουργός. 
Έχει πει ο ίδιος στην Επιτροπή Θεσμών και Διαφάνειας ότι το υλικό είχε πληροφοριακή αξία. Πάρτε και αυτό από τα πρακτικά της Επιτροπής Θεσμών και Διαφάνειας.
(Στο σημείο αυτό ο Πρόεδρος του Πανελλήνιου Σοσιαλιστικού Κινήματος κ. Ευάγγελος Βενιζέλος καταθέτει για τα Πρακτικά τo προαναφερθέν έγγραφο, τo οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και γι’ αυτό η συνάντηση ήταν μία και μόνη, ολιγόλεπτη, γι’ αυτό δεν επανήλθε ποτέ για συμπληρωματικές πολιτικές οδηγίες και δεν επανήλθε ούτε μετά την αποχώρησή μου, στους επόμενους τρεις Υπουργούς. 
Το ΣΔΟΕ, παραλαμβάνοντας το υλικό αυτό ήξερε –το είπε ο κ. Διώτης- ότι είναι προϊόν συνεργασίας μυστικών υπηρεσιών και άρα μη νόμιμο αποδεικτικό μέσο. Αν είχε επιφυλάξεις να το χρησιμοποιήσει ως πηγή πληροφοριών, δεν έπρεπε να το αντιγράψει, δεν έπρεπε να το επισκοπήσει, δεν έπρεπε να κρατήσει σημειώσεις. Άρα και το θεώρησε και το χρησιμοποίησε ως πηγή πληροφοριών.
Ο κ. Διώτης, λέει τέσσερα πράγματα στην Επιτροπή Θεσμών και Διαφάνειας, πριν του αποδοθούν κατηγορίες από τους οικονομικούς εισαγγελείς. Πρώτον, ότι η αποστολή του υλικού στο ΣΔΟΕ, έστω εννέα μήνες μετά από την παραλαβή από τη Γαλλία, συνιστά εντολή ελέγχου, ορθά. Δεύτερον, ότι το υλικό αυτό δεν είναι νόμιμο αποδεικτικό μέσο αλλά είναι αξιοποιήσιμο ως πηγή πληροφοριών, ορθά.
 Τρίτον –το πιο εντυπωσιακό- «είναι πιθανό ο κ. Βενιζέλος να έχει μείνει με την πεποίθηση ότι το υλικό κρατήθηκε από το ΣΔΟΕ για τη δουλειά του», ορθά. Ήταν το ελάχιστο που όφειλε να πει. Και για να μη ψάχνετε να το βρείτε, πάρτε τα σχετικά αποσπάσματα των Πρακτικών όπου λέει ότι βεβαίως είναι πιθανό ο κ. Βενιζέλος να έχει μείνει με την εντύπωση ότι και το υλικό έμεινε και το υλικό αξιοποιείται.
(Στο σημείο αυτό ο Πρόεδρος του Πανελλήνιου Σοσιαλιστικού Κινήματος κ. Ευάγγελος Βενιζέλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και τέταρτον, ότι κινήθηκε αυστηρά μέσα στο πλαίσιο του Συντάγματος και των νόμων. 
Άρα, ποιος Υπουργός θα μπορούσε να του πει να κάνει κάτι παράνομο; Εάν έπαιρνε –λέει- εντολή ελέγχου, θα έλεγε να αλλάξει η νομοθεσία. Ποια νομοθεσία; Οι αποδεικτικές απαγορεύσεις προβλέπονται από το Σύνταγμα. Όταν τον ρωτάνε, «Ζητήσατε αλλαγή νομοθεσίας; Όλες οι υπηρεσίες ζητούσαν νομοθετικές αλλαγές», λέει, «όχι, δεν ζήτησα». Και τι αλλαγή νομοθεσίας;
Έχω πει και στην Επιτροπή Θεσμών και Διαφάνειας ότι ο γαλλικός Άρειος Πάγος έκρινε ότι το υλικό αυτό είναι προϊόν υποκλοπής και μη δεκτικό αξιοποίησης ως αποδεικτικού μέσου. Το έχουν πει τα ιταλικά δικαστήρια. Ο υποκλοπέας εκζητείται από την Ελβετία, είχε συλληφθεί και κρατηθεί στην Ισπανία και τώρα έχει αφεθεί προσωρινά ελεύθερος με περιοριστικούς όρους στην Ισπανία, έως ότου εκδοθεί στην Ελβετία.
Δεν έχουν διαβάσει οι συνάδελφοι της Αντιπολίτευσης τα πρακτικά της Επιτροπής Θεσμών και Διαφάνειας ούτε τις καλά επιλεγμένες συνεντεύξεις του κ. Διώτη στον κ. Τράγκα, στον κ. Θεοδωράκη ή τις απαντήσεις στον κ. Παπαχρήστο στην εφημερίδα « ΤΑ ΝΕΑ», που μιλάει για ρουφιανολίστα, που δίνει την απάντηση ότι «δεν θα σας έλεγα ποτέ, κύριε Τράγκα, εάν ερεύνησα με βάση τις πληροφορίες της λίστας, γιατί θα ήταν παράνομο»;
Λέει το απίθανο, ότι του έδωσα γραπτή εντολή να διερευνήσει τα εμβάσματα εξωτερικού. Ποια εμβάσματα εξωτερικού; Αυτά που η Γενική Γραμματεία Πληροφοριακών Συστημάτων επέλεξε ως κραυγαλέα. Δηλαδή, μεγάλα ποσά εμβασμάτων με μηδενικές φορολογικές δηλώσεις. Τα επέλεξε η Γενική Γραμματεία Πληροφοριακών Συστημάτων και τα έστειλα σε όλες τις ελεγκτικές υπηρεσίες λόγω συναρμοδιότητος, γιατί εν παρενθέσει πρέπει να σας πω ότι δεν ήμουν αρμόδιος για τα έσοδα. Υπήρχε Αναπληρωτής Υπουργός. Ένιωθα, όμως, πολιτική και ηθική υποχρέωση να ασχολούμαι με τα έσοδα και τη φορολογία, παρά τον ορυμαγδό των υποχρεώσεων και την πολιτική πίεση.
Τρίτη κατηγορία: Ο κ. Βενιζέλος δεν ενημέρωσε τον διάδοχό του, τον κ. Σαχινίδη δηλαδή, όπως δεν ενημερώθηκα από τον προκάτοχό μου, κ. Παπακωνσταντίνου, και ορθά! Διότι, το θέμα ανήκε στην αρμοδιότητα του ΣΔΟΕ και ο Υπουργός δεν ασχολείται με έρευνες και ελέγχους. 
Δεν με ενημέρωσε κανείς ούτε για τη λίστα Λιχτενστάιν ούτε για τη λίστα Λουξεμβούργου. Οι υπηρεσίες έκαναν ό,τι μπορούσαν. Γιατί να ενημερώσουν τον Υπουργό; 
Τέταρτη κατηγορία, πιο πολιτική τώρα. Ο κ. Βενιζέλος -την έχει διατυπώσει ο κ. Τσίπρας αυτοπροσώπως- κάλυψε παράγοντες, εκδότες, επιχειρηματίες που ήταν στη λίστα, ηχηρά ονόματα. Ποιους, κυρίες και κύριοι Βουλευτές; Αυτούς που γνώριζε το ΣΔΟΕ; Και καλά, πείτε ότι το ΣΔΟΕ τους ξέχασε. Αυτούς που περιλαμβάνονται στα στοιχεία που έστειλα την ίδια περίοδο στη Βουλή και σε όλες τις ελεγκτικές υπηρεσίες του Υπουργείου Οικονομικών με τη λίστα εμβασμάτων εξωτερικού; Δείτε τη λίστα των εμβασμάτων που έχω στείλει στη Βουλή μετά από ερώτηση Βουλευτή, του κ. Ρήγα του ΠΑΣΟΚ. Δείτε τα ονόματα μέσα. Θα δείτε τους εκδότες, τους επιχειρηματίες, τους καλλιτέχνες. Όλο το κατεστημένο το οικονομικό και κοινωνικό της χώρας εγώ το έστειλα. Γιατί είχα πρόβλημα να μη στείλω και άλλα στοιχεία; Ποιος ανάρτησε τη λίστα των μεγάλων οφειλετών του δημοσίου στο διαδίκτυο; Εγώ. Ποιος κίνησε τη διαδικασία του αυτοφώρου; Επί της θητείας μου κινήθηκε. Πότε έγινε η λίστα των ακινήτων Ελλήνων στο Λονδίνο; Επί της θητείας μου. Πότε εντάθηκαν οι έλεγχοι στην περιβόητη λίστα των χιλίων επτακοσίων μεγάλων φορολογουμένων με μεγάλη περιουσία; Τρέχει ασθμαίνουσα η υπηρεσία, όμως. Επί τρία χρόνια δεν μπορούν να ελέγξουν χίλια επτακόσια ονόματα που τα ελέγχει κάθε μήνα η τρόικα. Ήταν δυστυχώς, μικρά, μηδαμινά τα αποτελέσματα, ιδίως τα ταμειακά. Γιατί δεν αρκεί να καταλογίζεις πρόστιμα, πρέπει κάτι να εισπράττεις και δυστυχώς οι υπηρεσίες δεν εισπράττουν. Και πρωτίστως το ΣΔΟΕ καταλογίζει πρόστιμα, δεν εισπράττει. 
Ποια ήταν η μεταχείριση της Κυβέρνησης Παπανδρέου από τον Ιούνιο του 2011 και μετά και η μεταχείριση της Κυβέρνησης Παπαδήμου στο σκέλος της οικονομικής πολιτικής που ασκούσα εγώ ως Αντιπρόεδρος και Υπουργός Οικονομικών από τα μέσα ενημέρωσης; Μπορείτε να θυμηθείτε; Υπήρχε εύνοια; Υπήρχε υποστήριξη; Ή υπήρχε μένος, κριτική; Πού υπήρξε στήριξη;","ΕΥΑΓΓΕΛΟΣ ΒΕΝΙΖΕΛΟΣ",58
"37742"," Και συνεχίζεται.","ΑΠΟΣΤΟΛΟΣ ΚΑΚΛΑΜΑΝΗΣ",172
"37743"," Και φτάνουμε στην κορυφαία χυδαιότητα: Ο κ. Βενιζέλος ως Πρόεδρος του ΠΑΣΟΚ έκανε δύο εκλογές, έχοντας τις πληροφορίες για τη λίστα. Δηλαδή; Έκανε εκβιασμούς, πιέσεις; Σε ποιους; Σε επιχειρηματίες, σε εκδότες, σε τι; Υπάρχει κάποια ένδειξη; Έτσι κάνουν; Έτσι νιώθουν οι ίδιοι; Αυτά λένε στις τελευταίες συναντήσεις που κάνουν με τους εφοπλιστές, για παράδειγμα, και δεν τις ανακοινώνουν στον Τύπο; 
Ας ξαναγυρίσουμε λίγο στα αλλεπάλληλα κτυπήματα της σκευωρίας από τη δύναμη των γεγονότων. Περίμεναν ολοφυρόμενοι τα στοιχεία από τη Γαλλία. Ξεφούσκωσε. Την πάτησαν, δεν είχαν τι να πουν.
 Δεν σκέφτονται λογικά ότι όταν έστειλα το άτυπο αντίγραφο στον Πρωθυπουργό και διά του Πρωθυπουργού στο ΣΔΟΕ, δεν ήξερα ούτε πότε έχει έρθει από τη Γαλλία ούτε ότι ο κ. Παπακωνσταντίνου έβγαλε αντίγραφο ούτε ότι έχασε το cd ούτε ότι ο κ. Διώτης έχει κάνει αντίγραφο και έχασε το πρωτότυπο. Όλα αυτά τα μαθαίνουμε τώρα! Παρακολουθούμε τώρα το κουβάρι που ξετυλίγεται, επειδή εγώ έστειλα το άτυπο αντίγραφο στις αρμόδιες αρχές; Και μετά τα στοιχεία της Γαλλίας ήταν άμεση η αντίδραση των τριών κομμάτων της Πλειοψηφίας. Άμεση. Έμειναν πίσω, τρέχανε με τη γλώσσα έξω από το στόμα να προλάβουν να κάνουν μια πρόταση. Και επειδή φυσικά εμείς είχαμε κάνει την τεκμηριωμένη σε ενδείξεις πρόταση, αυτοί έκαναν το πολιτικό κείμενο, την μπροσούρα, να χτυπήσουμε αυτούς που δεν χωνεύουμε πολιτικά. 
Είχε βεβαίως μεσολαβήσει, όπως είπα και προηγουμένως, η ετερογονία των σκοπών. Ήταν μια αγαπημένη έκφραση ενός παλαιού πολιτικού Αρχηγού στην Αίθουσα αυτή. Οι παλαιότεροι ξέρετε σε ποιον άρεσε η έκφραση «η ετερογονία των σκοπών». Και ο κ. Βαξεβάνης είχε αποδείξει τα πάντα, ότι τα ονόματα ήταν δύο χιλιάδες πενήντα εννέα, ότι υπήρχαν πολλαπλά αντίγραφα και ότι κάποιος έδωσε το αντίγραφο στον κ. Βαξεβάνη.
Στις 7 Νοεμβρίου στη συζήτηση για τα μέτρα, απευθύνομαι στον κ. Τσίπρα και του λέω: «Γιατί χοροπηδούσατε ευχαριστημένοι δίπλα από τον εκδότη-δημοσιογράφο και τον στηρίζετε πολιτικά; Έχετε καταλάβει ότι αυτός που του έδωσε το υλικό έχει πει ψέματα ότι δεν το έχει και ότι δεν το άφησε στην υπηρεσία του, ενώ το είχε και κυκλοφορούσαν πολλαπλά αντίγραφα;». Ακόμη περιμένω απάντηση. 
Και φτάσαμε στην τεχνική έρευνα ότι το αντίγραφο έγινε στις 8 Ιουλίου 2011 και στην ομολογία του κ. Διώτη ότι έκανε το αντίγραφο και ότι  έχασε, διέγραψε το πρωτότυπο. 
Φτάσαμε να χρειάζεται ν’ απαντήσουμε στο τι σημαίνει το γεγονός ότι στις 8 Ιουλίου 2011, το απόγευμα, πριν ολοκληρωθεί η αντιγραφή του USB από τον κ. Διώτη και τους συνεργάτες του, έγινε και μια συνάντηση στη Βουλή με τον Πρωθυπουργό για άλλα θέματα. Αυτό το είπε και ο ίδιος ο κ. Διώτης. 
Μα, το πρωί είχε γίνει η σύσκεψη στο Υπουργείο Οικονομικών. Στις 4 Ιουλίου είχε γίνει άλλη σύσκεψη. Στις 26 Ιουνίου είχε γίνει άλλη σύσκεψη. Είχαμε σωρεία συσκέψεων. Δεν είχε την πίεση στο περιθώριο να με ενημερώσει; 
Κυρίες και κύριοι Βουλευτές, εκτός από τη στρατηγική του ρεσάλτου και της αποσταθεροποίησης, εκτός από την επίθεση στο ΠΑΣΟΚ, υπάρχει κι ένας άλλος στόχος, ειδικότερος: Να συγκαλυφθεί το έργο μας, το έργο μου τους εννέα μήνες στο Υπουργείο Οικονομικών στη μάχη κατά της φοροδιαφυγής και της παραοικονομίας, το έργο μας σε σχέση με τα προγεφυρώματα του εθνικού φορολογικού συστήματος. Είναι υποχρέωση απέναντι στην Παράταξη, απέναντι στο τόπο και απέναντι στον εαυτό μου να θυμίσω το έργο αυτό. 
Το κορυφαίο γεγονός, «το αβγό του Κολόμβου» ήταν η αποτελεσματική και καθολική άρση του τραπεζικού απορρήτου. Έτσι, βάλαμε στο στόχαστρο των Αρχών, όχι ένα, δυο δισεκατομμύρια παλαιών εποχών, αλλά διακόσια πενήντα δισεκατομμύρια καταθέσεων και τα ενενήντα δισεκατομμύρια που βγήκαν από τις τράπεζες, αυτά που έμειναν, αυτά που υπήρχαν διαχρονικά, τα πάντα. Άλλαξαν ριζικά τα δεδομένα στη μάχη κατά της φοροδιαφυγής. 
Ποιος καταψήφισε τη ρύθμιση αυτή; Ο ΣΥΡΙΖΑ την καταψήφισε, όχι μέσα σε πακέτο ρυθμίσεων μνημονιακού χαρακτήρα, αλλά σε χωριστή ονομαστική ψηφοφορία για το άρθρο περί απορρήτου. Δεύτερη κίνηση ήταν τα εμβάσματα εξωτερικού, η συγκρότηση του καταλόγου, η συγκέντρωση των στοιχείων, η γνωστοποίηση στη Βουλή και οι κατά προτεραιότητα έλεγχοι. Τρίτη κίνηση ήταν η ανάρτηση στο διαδίκτυο των ονομάτων μεγάλων οφειλετών. Τέταρτη κίνηση ήταν η αυτόφωρη διαδικασία. 
Πέμπτη κίνηση ήταν ο οικονομικός εισαγγελέας -πριν πάω εγώ- η Οικονομική Αστυνομία σε συνεργασία με τον κ. Παπουτσή, η Εθνική Επιτροπή κατά της Φοροδιαφυγής με τη συμμετοχή του οικονομικού εισαγγελέα και του αντιεισαγγελέα του Αρείου Πάγου που ασχολείται με το «ξέπλυμα», του κ. Νικολούδη, η διακρατική συμφωνία με την Ελβετία. 
Ξέρετε πότε έκανα την πρώτη συζήτηση με την Ελβετίδα ομόλογό μου; Ανέλαβα στις 17 Ιουνίου. Έφυγα στις 18 Ιουνίου για το Eurogroup. Στις 29 Ιουνίου έπρεπε να ψηφίσουμε το μεσοπρόθεσμο και η πρώτη τηλεφωνική διαπραγμάτευση έγινε στις 28 Ιουνίου. Τέτοια αίσθηση επείγοντος είχαμε. 
Φέραμε το φορολογικό πιστοποιητικό από ελεγκτικές εταιρίες, την ευθύνη και την υπογραφή του λογιστή στις δηλώσεις των μικρότερων επιχειρήσεων, καθιέρωση των έμμεσων τεχνικών ελέγχου, τη λίστα ακινήτων Λονδίνου, τη λίστα χιλίων επτακοσίων μεγάλων φορολογουμένων, τη θεσμοθέτηση πέντε ομάδων εργασίας, τη δημοσίευση της εθνικής στρατηγικής φορολογικής διοίκησης, την καθιέρωση των αυτόματων διασταυρώσεων από τη Γενική Γραμματεία Πληροφοριακών Συστημάτων με αλγοριθμικό τρόπο, χωρίς να παρεμβαίνει άνθρωπος, την ίδρυση μονάδας μεγάλων φορολογουμένων, τις συμβάσεις αποδοτικότητας ελεγκτών και κριτήρια επιλογής προϊσταμένων. Κάναμε σύσκεψη για τα έσοδα κάθε μέρα. Κάναμε σύσκεψη για τη φοροδιαφυγή τουλάχιστον μια φορά την εβδομάδα.
Ξέρετε, η θητεία μου στο Υπουργείο Οικονομικών ήταν σύντομη, αλλά εξαιρετικά πυκνή. Μπορείτε, κυρίες και κύριοι της Αντιπολίτευσης να διαφωνείτε πολιτικά, αλλά για εμένα το κρίσιμο πολιτικά και ιστορικά είναι ότι η χώρα έμεινε όρθια, ότι η χώρα έμεινε στο ευρώ, ότι κρατήθηκαν ζωντανές οι τράπεζες, ότι πήραμε το δεύτερο πρόγραμμα στήριξης και το δεύτερο δάνειο 130 δισεκατομμυρίων, 240 συνολικά, ότι κάναμε τη μεγαλύτερη μείωση χρέους στη διεθνή οικονομική ιστορία, 110 δισεκατομμύρια -ναι, τα έφερε έτσι η μοίρα, ώστε να είμαι ο Υπουργός που μείωσε το χρέος κατά 110 δισεκατομμύρια- ότι ψηφίσαμε τα προγεφυρώματα του εθνικού φορολογικού συστήματος, ότι έγινε η άρση του τραπεζικού απορρήτου. 
Τι σας επιτρέπει να μιλάτε με τέτοιον υβριστικό, χυδαίο, συκοφαντικό τρόπο; Η πολιτική σας διαφωνία; Η κομματική σας σκοπιμότητα; Σε ποιον απευθύνεστε; Στον Αρχηγό ενός κόμματος, σε ένα πρόσωπο που είναι είκοσι χρόνια Βουλευτής, με ακαδημαϊκή διαδρομή, με επάγγελμα πριν μπει στην πολιτική, που υπηρέτησε σε οκτώ Υπουργεία, που χειρίστηκε κρίσεις, που έχει κάνει πολιτικούς αντιπάλους, αλλά τώρα βλέπει να υπάρχουν εχθροί και αυτό είναι μια νέα κατάσταση στο δημόσιο βίο της χώρας. Και αυτά που λέτε, ξέρετε, εκπέμπουν, αναδύουν μια νοσηρή αντίληψη για το πώς ασκείται η κυβερνητική εξουσία. 
Για δείτε, λοιπόν, πώς χειρίστηκα το θέμα με το ΣΔΟΕ και τα στοιχεία από τη Γαλλία και την Ελβετία. Σεβόμενος την υπηρεσία και με κριτήριο τη νομιμότητα. Ο κ. Διώτης ήταν ο επικεφαλής της αρμόδιας υπηρεσίας και η μόνη μας συζήτηση ήταν η εφαρμογή του νόμου και του Συντάγματος. Τι θα κάνατε εσείς; Τι διαφορετικό ή περισσότερο έπρεπε να κάνει ο Αντιπρόεδρος της Κυβέρνησης και Υπουργός Οικονομικών από το να κυνηγάει τις υπηρεσίες όλες κάθε βδομάδα για αποτελέσματα;
Μήπως έλειψαν οι νομοθετικές πρωτοβουλίες και οι αλλαγές; Πρώτη φορά έγιναν τέτοιες αλλαγές. Μήπως θέλετε να θυμηθούμε τι έγινε στη χώρα από τον Αύγουστο του 2011, όταν με ενημέρωσε για λίγα λεπτά ο κ. Διώτης, μέχρι τη στιγμή που έφυγα από το Υπουργείο, μόλις εκλέχτηκα Πρόεδρος του ΠΑΣΟΚ στις 18 Μαρτίου; Σκληρές διαπραγματεύσεις με την τρόικα, η οποία έφυγε από το γραφείο μου στις αρχές Σεπτεμβρίου, διαπραγματεύσεις σε υψηλό πολιτικό επίπεδο για το δεύτερο πρόγραμμα στήριξης, συνεχείς μεταβάσεις σε Βρυξέλλες, Λουξεμβούργο, Βερολίνο, Ουάσινγκτον, καθημερινή αγωνία για το τραπεζικό σύστημα και τις καταθέσεις, καθημερινή παρακολούθηση της εφαρμογής του μνημονίου και των διαρθρωτικών μέτρων, προετοιμασία προϋπολογισμού του 2012 και του νέου μεσοπροθέσμου προγράμματος, προετοιμασία του Eurogroup, των διαδοχικών Συνόδων Κορυφής της 26ης και 27ης Οκτωβρίου, προτάσεις εμπιστοσύνης, αλλαγές κυβέρνησης, κρίσεις, Κάννες και οργάνωση του PSI που τελείωσε στις 9 Μαρτίου.
Κυρίες και κύριοι Βουλευτές, βρισκόμαστε πια μπροστά στην πλήρη αποκάλυψη του σκοπού και της μεθόδου. Υπάρχει ζήτημα ευθύνης της ηγεσίας και των στελεχών του ΣΥΡΙΖΑ και των άλλων κομμάτων της Αντιπολίτευσης για την υπογραφή αυτού του προκλητικού και κατάπτυστου κειμένου. Δεν μιλάω για τη συνεργασία με τη Χρυσή Αυγή. Αυτό είναι ένα νέο στοιχείο, θεσμικά τραγικό. Αποδέχομαι απολύτως την πολιτική διαφωνία, την κριτική, την επίθεση, αλλά δεν αποδέχομαι τη μετατροπή της πολιτικής διαφωνίας σε σκόπιμη οργανωμένη παρασκηνιακά αμφισβήτηση της ηθικής υπόστασης του αντιπάλου. Δεν αποδέχομαι τη σκευωρία και τη συκοφαντία. 
Δεν διδαχθήκατε δυστυχώς, τίποτα. Το σύνδρομο του 1989 σας καταδιώκει. Υπάρχει ο αταβισμός των κατηγόρων της δεύτερης γενιάς. Βγαίνει το γονίδιο. Την πατήσατε, όμως. Επενδύσατε σε αναξιόπιστα πρόσωπα. Στοχεύσατε λάθος πρόσωπο: Εμένα. 
(Χειροκροτήματα από την πτέρυγα του ΠΑΣΟΚ)
Και βεβαίως, αυτό έχει ως αποτέλεσμα να ανοίξετε μέτωπο δημοκρατίας, κράτους δικαίου και θεσμικής υπευθυνότητας. 
Υπάρχει, κυρίες και κύριοι Βουλευτές, ξεκάθαρη σύγκρουση ανάμεσα στους εκφραστές του χθες, της μικροψυχίας, που παίζουν με την αγωνία του λαού και την τύχη της χώρας και τις δυνάμεις της ευθύνης, της σταθερότητας και της προοπτικής. 
Δεν θέλετε να αναπνεύσει η χώρα, δεν θέλετε να αλλάξει το κλίμα, δεν θέλετε να γυρίσει η οικονομία. Θα ξανααποτύχετε. Και χαίρομαι γιατί βάλατε το ΠΑΣΟΚ και εμένα προσωπικά απέναντί σας. Ήταν ατυχής επιλογή για εσάς, αλλά καλή για τον τόπο!
Σας ευχαριστώ. 
(Χειροκροτήματα)","ΕΥΑΓΓΕΛΟΣ ΒΕΝΙΖΕΛΟΣ",58
"37744"," Κυρίες και κύριοι συνάδελφοι, θέλω να σας ενημερώσω ότι προ ολίγων λεπτών διαβιβάστηκε στη Βουλή από τον Υπουργό Δικαιοσύνης συμπληρωματική αναφορά του Εισαγγελέα Οικονομικού Εγκλήματος, με επισυναπτόμενα έγγραφα, σχετικά με την υπόθεση της αποκληθείσης λίστας Λαγκάρντ. 
Η Βουλή τα παρέλαβε μόλις τώρα και έχω την υποχρέωση να το ανακοινώσω στο Σώμα αμέσως και να δώσω και εντολή στις υπηρεσίες, ώστε τα κόμματα να έχουν άμεση πρόσβαση, να δουν τι περιέχει και πώς μπορούν να τα αξιοποιήσουν στην τωρινή μας συζήτηση.  
Το λόγο έχει ζητήσει ο Αρχηγός της Αξιωματικής Αντιπολίτευσης κ. Τσίπρας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37745"," Κύριε Πρόεδρε, θα ήθελα το λόγο για ένα λεπτό.","ΠΑΝΑΓΙΩΤΗΣ ΚΑΜΜΕΝΟΣ",181
"37746"," Ορίστε, κύριε Πρόεδρε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37747"," Εγώ δεν θα δευτερολογήσω. 
Σέβομαι τη θέση του κ. Βενιζέλου, αλλά προέκυψε ένα θέμα με την ομιλία του. Θέτω μόνο μια ερώτηση. Είπε στην ομιλία του ο κ. Βενιζέλος ότι διαθέτει σε ψηφιακή μορφή τα απόρρητα σχέδια άμυνας της χώρας. Αυτό είναι πρωτάκουστο. Θα ήθελα πραγματικά να το διευκρινίσει και να μας πει εάν ισχύει αυτό ή το είπε εν είδει αστειότητος.","ΠΑΝΑΓΙΩΤΗΣ ΚΑΜΜΕΝΟΣ",181
"37748"," Το λόγο έχει ο κ. Τσίπρας.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37749"," Είναι μέσα στο πακέτο με τους Ανεξάρτητους Έλληνες. Είναι μέσα στη συμφωνία.","ΕΥΑΓΓΕΛΟΣ ΒΕΝΙΖΕΛΟΣ",58
"37750"," Έχετε ξεφύγει!
","ΕΛΕΝΑ ΚΟΥΝΤΟΥΡΑ",248
"37751"," Ο Πρόεδρος της Κοινοβουλευτικής Ομάδας του ΠΑΣΟΚ κ. Βενιζέλος έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37752"," Κύριε Πρόεδρε, πρέπει να πω ότι με εντυπωσίασαν οι μαντικές ικανότητες του κ. Τσίπρα, διότι ανέβηκε στο Βήμα και επί μακρόν, για περισσότερα από τριάντα πέντε λεπτά, διάβασε ένα έτοιμο κείμενο ως απάντηση της ομιλίας μου που είχε τελειώσει λίγα δευτερόλεπτα πριν ανέβει στο Βήμα. Δεν ήλθε να ακούσει, δεν ήλθε να αντιληφθεί σε τι ατραπό έχει οδηγήσει το κόμμα του. Ήλθε για να επαναλάβει χιλιοειπωμένα επιχειρήματα. Δεν με θέλει εδώ ως πολιτικό του αντίπαλο και Πρόεδρο του ΠΑΣΟΚ. Με θέλει ως κατηγορούμενο και έκανε και υφολογικές παρατηρήσεις και αξιολογήσεις περί τού ποιος είναι ο συμπαθής και ο αντιπαθής κατηγορούμενος. Έκανε και επιλογή. Τάχθηκε υπέρ του ενός και εναντίον του άλλου, γιατί ο ένας ήταν σεβαστικός ως κατηγορούμενος και ο άλλος επιθετικός ως αντίπαλος. Αυτά είναι θεσμικώς ανατριχιαστικά πράγματα γιατί πράγματι, κύριε Τσίπρα, είναι ιερό το δικαίωμα του κατηγορουμένου. Είναι ανίερο όμως το δικαίωμα του σκευωρού. Ανίερο!
(Χειροκροτήματα από την πτέρυγα του ΠΑΣΟΚ)
Είναι ανίερος, δημοκρατικά και κοινοβουλευτικά, ο χυδαίος εκβιασμός στις συνειδήσεις των Βουλευτών. Οι Βουλευτές του ΠΑΣΟΚ, της Νέας Δημοκρατίας και της ΔΗΜΑΡ θα πάρουν πιστοποιητικό καλής συμπεριφοράς από τη Χρυσή Αυγή και το ΣΥΡΙΖΑ για το αν ψηφίζουν σωστά ή όχι, δηλαδή όπως θέλετε εσείς, για να δημιουργήσετε πρόβλημα, γιατί έχετε πει απροκάλυπτα πως ο στόχος σας είναι πολιτικός, να δημιουργήσετε πρόβλημα στο ΠΑΣΟΚ, στην Κυβέρνηση και στη χώρα. Όλη σας η τοποθέτηση ήταν το κήρυγμα μιας βαθιάς θεσμικής σύγχυσης, ανάμεσα στο τι συνιστά πολιτική επίθεση, πολιτική διαφωνία, πολιτική στόχευση και ποινικοποίηση της πολιτικής ζωής, απόδοση κατηγορίας για ποινική ευθύνη. «Μας ενδιαφέρει» –λέτε- «να αντιμετωπίσουμε την κλεπτοκρατία, να αναδείξουμε τις ευθύνες για τη μη πάταξη της φοροδιαφυγής». Αυτά είναι πολιτικές διαφωνίες, συγκρούσεις, αντιπαραθέσεις, αξιολογήσεις που κρίνονται από τον ελληνικό λαό. Επί δεκαετίες διεξάγεται η συζήτηση αυτή. 
Τι σχέση έχει αυτό με μία πρόταση να κινηθεί ποινική προδικασία; Δεν αντιλαμβάνεστε τι σημαίνει δημοκρατία και τι σημαίνει κράτος δικαίου, ποια είναι η διαφορά ανάμεσα στην πολιτική σύγκρουση και την ποινικοποίηση και τη σκευωρία. 
Έρχεστε και καμαρώνετε εδώ ότι συναντήσατε τον κύριο Σόιμπλε και ότι τού θέσατε δύσκολα θέματα. Έχετε αναρωτηθεί ποτέ τι συζητήσεις έκανα εγώ με τον κ. Σόιμπλε; 
(Θόρυβος από την πτέρυγα του ΣΥΡΙΖΑ-ΕΚΜ)
Θα σας πω, λοιπόν, τι συζητήσεις έκανα εγώ. Συζητήσαμε πολλές φορές με τον κ. Σόιμπλε το σενάριό σας που οδηγούσε μέσα από τη μονομερή καταγγελία του μνημονίου και το μονομερές μορατόριουμ στην έξοδο της χώρας από το ευρώ και στο δράμα της επιστροφής στη δραχμή, στην εξαθλίωση των Ελλήνων, στο να εξανεμιστούν περιουσίες και εισοδήματα.
Εγώ δεν πήγα να κάνω ποτέ δημόσιες σχέσεις με τον κ. Σόιμπλε.  Πήγα να κρατήσω τη χώρα όρθια, να μην περάσει η πολιτική της εξόδου της Ελλάδας από το ευρώ που σήμαινε κατάρρευση των τραπεζών, δέσμευση των καταθέσεων, εκμηδένιση των περιουσιών, κινητών και ακινήτων. 
Πήγατε και είπατε για το Χριστοφοράκο. Ξέρετε πόσες φορές έχω πει εγώ στον κ. Σόιμπλε ότι κάθε γερμανική εταιρεία που έχει εμφανιστεί στην Ελλάδα ως προμηθεύτρια συνδέεται με ένα σκάνδαλο; Όλες οι γερμανικές εταιρείες, δυστυχώς, διαχρονικά στην πορεία του τόπου μας συνδέονται ως προμηθεύτριες του ελληνικού δημοσίου μόνο με σκάνδαλα. Η «SIEMENS» από το 1926, η «M&A», η «DAIMLER CHRYSLER», η «HDW», η «FERROSTAAL», όλες. Η Γερμανίδα Υφυπουργός Εξωτερικών ήρθε πριν από λίγες εβδομάδες ως εκπρόσωπος της Καγκελαρίου, συντονίστρια της πολιτικής για την Ελλάδα. Έτσι ξεκίνησε η συζήτησή μου. Ήταν ο κ. Σαχινίδης παρών. Είπα «αν θέλετε να μας βοηθήσετε δώστε δείγματα και εγγυήσεις διαφάνειας για τις εταιρείες σας». 
Θα μου πείτε τώρα εμένα πώς γίνεται η διαπραγμάτευση με τον κ. Σόιμπλε και τι σημαίνουν τα ταξίδια από την Αργεντινή και τη Βραζιλία στην Ουάσινγκτον; Νομίζετε ότι παίρνετε έτσι το επίχρισμα ενός πολιτικού ηγέτη που είναι αποδεκτός από τη Διεθνή Κοινότητα και είμαστε εμείς αναξιόπιστοι και εσείς αξιόπιστος;
Αν σας ζητήσουν να υπογράψετε για την επόμενη δόση, θα το κάνετε; Γιατί αφού δεν έχουμε αξιοπιστία ως Κυβέρνηση, η αξιοπιστία πρέπει να αναζητηθεί στην Αντιπολίτευση. Αφού, λοιπόν, τους πείσατε ότι είμαστε αναξιόπιστοι και είστε ο αξιόπιστος, να ετοιμαστείτε, γιατί αυτό που θα ζητηθεί ως προϋπόθεση είναι η υπογραφή σας για την επόμενη εκταμίευση. Για να δείτε «πόσα απίδια πιάνει ο σάκος». 
(Χειροκροτήματα από την πτέρυγα του ΠΑΣΟΚ)
Έρχεστε και λέτε εδώ για τη φοροδιαφυγή, για ένα τυχαίο εύρημα, προϊόν υποκλοπής από μια τράπεζα, μια περίοδο και δεν αντιλαμβάνεστε την προσπάθειά μας να θέσουμε υπό έλεγχο όλες τις καταθέσεις ελληνικού ενδιαφέροντος σε όλες τις τράπεζες. Αυτό είναι το αντικείμενο της διαπραγμάτευσης με την Ελβετία. Γιατί δεν απαντήσατε στην εκ μέρους σας καταψήφιση της διάταξης για την άρση του τραπεζικού απορρήτου; Δεν έχετε ευθύνη γιατί αρνηθήκατε να συμπράξετε; Μιλιά γι’ αυτό, έτσι; Τίποτα. 
Έρχεστε και επικαλείστε την επιστολή που έστειλε ο κ. Παπαδήμος, ότι δεν είχε ενημερωθεί για την λίστα Λαγκάρντ. Γιατί; Για ποια υπόθεση του ΣΔΟΕ έπρεπε να ενημερωθεί ο Πρωθυπουργός; Από πού ως πού ο Πρωθυπουργός ενημερώνεται για ανοιχτές έρευνες του ΣΔΟΕ; Ο Πρωθυπουργός ενημερώνεται για πολιτικές, δεν ενημερώνεται για υποθέσεις. Εσείς φιλοδοξείτε να γίνετε Πρωθυπουργός και να ελέγχετε το πώς διεξάγονται οι έρευνες από τις φορολογικές αρχές; Έτσι νομίζετε ότι ασκείται η εξουσία; Αυτό σημαίνει σεβασμός της υπηρεσίας και σεβασμός της νομιμότητας; 
Φτάσαμε τώρα να έχουμε στερηθεί παντελώς και την αίσθηση του χιούμορ και την αίσθηση των μεγεθών. Έχω άτυπα ψηφιακά αντίγραφα και άτυπα συμβατικά αντίγραφα από τη θητεία μου στο Υπουργείο Αμύνης και από τη θητεία μου στο Υπουργείο Ανάπτυξης και από τη θητεία μου στο Υπουργείο Μεταφορών και στο Υπουργείο Δικαιοσύνης κοκ..
(Θόρυβος από την πτέρυγα του ΣΥΡΙΖΑ)
Βεβαίως. Άμα ανοίξετε τα αμυντικά περιοδικά, τα ψηφιακά και τα συμβατικά, θα βρείτε πληροφορίες πολύ περισσότερες απ’ αυτές που έχει ο εκάστοτε Υπουργός Αμύνης όταν εισηγείται…","ΕΥΑΓΓΕΛΟΣ ΒΕΝΙΖΕΛΟΣ",58
"37753"," Απόρρητα είναι;","ΓΕΩΡΓΙΟΣ ΒΑΡΕΜΕΝΟΣ",54
"37754"," Αφήστε. 
Δεν έχει ο Υπουργός αυτά που του στέλνουν τα επιτελεία για να εισηγηθεί στο ΚΥΣΕΑ; Δεν έχω το αντίγραφο του αμυντικού δόγματος που συνέταξα εγώ ο ίδιος με τα χέρια μου και εισηγήθηκα στο ΚΥΣΕΑ; Δεν έχω τα ενημερωτικά σημειώματα για τις συναντήσεις μου με το Γενικό Γραμματέα του ΝΑΤΟ και τους ομολόγους μου; Δεν παίρνω τώρα, ως Αρχηγός Κόμματος, εμπιστευτικά σημειώματα του Υπουργείου Εξωτερικών, για να συνομιλούμε με διάφορους Προέδρους, Πρωθυπουργούς, Υπουργούς και Πρέσβεις; Σοβαρολογείτε;
(Θόρυβος από την πτέρυγα του ΣΥΡΙΖΑ-ΕΚΜ)
Τι παραπάνω ήταν το άτυπο ψηφιακό αντίγραφο μιας λίστας που ερευνούσε το ΣΔΟΕ μεταξύ όλων των άλλων;
Έχετε γίνει τώρα και υπερευαίσθητος, βλέπω, στα θέματα εθνικής άμυνας! Σας διαβεβαιώ ότι δεν εθίγη η αμυντική θωράκιση της χώρας και η εμπιστευτικότητα των αμυντικών πληροφοριών. 
Υποδύεστε τους υπερευαίσθητους; Αλλού αυτά. Σε άλλα θέματα. Όταν έχουμε σοβαρά θέματα εξωτερικής πολιτικής και εθνικής στρατηγικής, εκεί φαίνεται ο πατριωτισμός και η ευαισθησία.
Κύριε Πρόεδρε, ο κ. Τσίπρας ενοχλήθηκε, βεβαίως, από την πολιτική μου κριτική. Δεν είδα, όμως, να πάρει καμμιά σαφή θέση απέναντι στις κατηγορίες που του προσήψα για την οργάνωση της σκευωρίας και για τη συμμετοχή τη δική του και του επιτελείου του στη σκευωρία. Ποιος διακινούσε τα αντίγραφα; Ποιος τα έδωσε προς δημοσίευση σε συγκεκριμένο περιοδικό; Ποιος ενορχήστρωσε όλη αυτή την αθλιότητα εις βάρος μου; Δεν ξέρετε;
Γιατί δεν απάντησε ο κ. Παππάς σε δημοσίευμα εβδομαδιαίας εφημερίδας το Σαββατοκύριακο, που τον κατονομάζει ως προσωπικά υπεύθυνο για το μοίρασμα των αντιγράφων; Γιατί το λαλίστατο Γραφείο Τύπου του ΣΥΡΙΖΑ δεν απάντησε; Γιατί ο υπεύθυνος του Γραφείου Τύπου του ΣΥΡΙΖΑ, ο ίδιος προσωπικά, πήγαινε σε δημοσιογράφους κι έλεγε, «Έρχονται τα στοιχεία από τη Γαλλία, είναι μέσα η οικογένεια του Βενιζέλου»; Αυτά κάνατε. Και αυτά είναι η επιτομή της πολιτικής σκευωρίας.
Φτάσαμε, λοιπόν, στο τέλος. Θέλετε να ξανανοίξετε τη συζήτηση για εξεταστική επιτροπή; Κάντε το, να έρθουμε να ξανασυζητήσουμε. Θέλουμε να ερχόμαστε να συζητάμε. Διότι σας καταλογίζουμε τεράστια πολιτική ευθύνη, πέραν του ότι δεν έχετε καμμία συναίσθηση της νομικής σας ευθύνης γι’ αυτά που γράφετε και υπογράφετε. 
Δεν με ενδιαφέρει, όμως, αυτό. Με ενδιαφέρει το γεγονός ότι με ευθύνη της Αντιπολίτευσης και, μάλιστα, της Αξιωματικής, μετατρέπεται σε ζούγκλα ο δημόσιος βίος. Και δημιουργείτε συνθήκες, οι οποίες δεν είναι συνθήκες πολιτικής αντιπαράθεσης, αλλά συνθήκες στα όρια ενός οιονεί εμφυλίου πολέμου, με εχθρότητα, με στοχοποίηση του αντιπάλου, απαξίωση, υπονόμευση, ευτελισμό, μεθόδους, δηλαδή, που έχουμε ζήσει άλλες εποχές, σε άλλα καθεστώτα.
Αυτό είναι που προοιωνίζεται η παρουσία μιας νέας πολιτικής δύναμης; Η επιστροφή στο παρελθόν; Η παντελής έλλειψη θεσμικής ευαισθησίας; Αλίμονο για τη χώρα αν αυτή είναι η αντίληψη του νέου και του προοδευτικού! Είστε, όμως, ψευδεπίγραφα ριζοσπάστες, είστε η φωνή της συντήρησης και της οπισθοδρόμησης, του κεκτημένου, της ακινησίας.
Ε, αυτή η πολιτική δεν οδηγεί πουθενά, παρά μόνο στο αδιέξοδο και δεν θα περάσει.
(Χειροκροτήματα από την πτέρυγα του ΠΑΣΟΚ)
","ΕΥΑΓΓΕΛΟΣ ΒΕΝΙΖΕΛΟΣ",58
"37755"," Θα προσπαθήσω να είμαι σύντομος. 
Παρά το γεγονός ότι είπα –και θα μείνω σταθερός σε αυτό- πως σήμερα θα δω με κατανόηση όλα όσα καταθέτει απ’ αυτό εδώ το Βήμα ο κ. Βενιζέλος, εντούτοις δεν μπορώ να μη σχολιάσω ότι «φωνάζει ο κλέφτης για να φοβηθεί ο νοικοκύρης». 
(Χειροκροτήματα από την πτέρυγα του Συνασπισμού Ριζοσπαστικής Αριστεράς-Ενωτικού Κοινωνικού Μετώπου) 
Αν κατάλαβα καλά, σήμερα ούτε λίγο ούτε πολύ κατηγορεί το ΣΥΡΙΖΑ για σκευωρία, όχι για κανέναν άλλο λόγο, αλλά γιατί υποστήριξε ένα δημοσιογράφο- εκδότη, ο οποίος δημοσίευσε τη λίστα Λαγκάρντ και ο οποίος έτυχε της στήριξης και της υποστήριξης όχι μονάχα του ΣΥΡΙΖΑ, αλλά και της Διεθνούς Ένωσης Δημοσιογράφων, μεγάλου μέρους του ελληνικού πολιτικού κόσμου, ανθρώπων των γραμμάτων και του πολιτισμού. 
Γιατί, όμως, ενοχλεί το γεγονός ότι έτυχε της υποστήριξης του ΣΥΡΙΖΑ ο εν λόγω δημοσιογράφος; Διότι το πρόβλημα του κ. Βενιζέλου, προφανώς, δεν είναι η απόκρυψη της λίστας επί δυόμισι χρόνια, αλλά η δημοσίευση της λίστας. Εάν σήμερα δεν είχαμε το ΣΥΡΙΖΑ να πρωτοστατεί –το παραδέχομαι, αυτή είναι η σκευωρία- στην προσπάθεια αποκάλυψης αυτής της μεγαλειώδους υπόθεσης με διαρκείς παρεμβάσεις και ερωτήσεις στους αρμόδιους Υπουργούς, που δεν απαντούσαν, τότε δεν θα είχε ανακινηθεί αυτή η σοβαρή υπόθεση. Βεβαίως, και ο μέχρι πρότινος στενός συνεργάτης σας, ο κ. Παπακωνσταντίνου, θα συνέχιζε να είναι η αθώα περιστερά και όχι το μαύρο πρόβατο. 
Όμως, δεν μπορώ να αφήσω ασχολίαστα και ορισμένα που είπε και αφορούν τα γενικά πολιτικά ζητήματα. Μας κατηγορεί διαρκώς ότι εμείς δεν θέλουμε την άρση του τραπεζικού απορρήτου, γιατί; Γιατί κατά τη διάρκεια της ψήφισης του μεσοπροθέσμου, το οποίο εμπεριείχε μια σειρά από εγκληματικές, βάναυσες πολιτικές εις βάρος του ελληνικού λαού και εκφράσαμε απ’ αυτό εδώ το Βήμα την αντίθεσή μας και έξω από τη Βουλή ήταν χιλιάδες λαού που διαδήλωναν «τρώγοντας» χημικά, καταψηφίσαμε συνολικά το μεσοπρόθεσμο και δεν είπαμε: μας συγχωρείτε, υπάρχει μια παράγραφος, ένα άρθρο, μια υποσημείωση και πρέπει να την υπερψηφίσουμε αυτήν, γιατί υπάρχει ο κίνδυνος κάποια στιγμή ο κ. Βενιζέλος να μας «κουνά το δάκτυλο» και να θέλει να αποδείξει ότι εμείς ευθυνόμαστε για το σύστημα της κλεπτοκρατίας και της φοροαποφυγής. 
Επίσης, μας κατηγορεί ο Πρόεδρος του ΠΑΣΟΚ ότι στην υπόθεση «SIEMENS» εμείς δεν λέμε κάτι καινούργιο, διότι ο ίδιος κατά καιρούς έχει θέσει μια σειρά από ζητήματα που αφορούν τις σχέσεις των γερμανικών επιχειρήσεων με την ελληνική οικονομική ζωή. 
Εγώ θα ήθελα απλώς να του υπενθυμίσω ότι η πρώτη απόφαση που ελήφθη από το Υπουργικό Συμβούλιο της Κυβέρνησης Παπαδήμου, της αρχής δηλαδή του γάμου Νέας Δημοκρατίας και ΠΑΣΟΚ και τότε Λαϊκού Ορθόδοξου Συναγερμού, ενώ αργότερα ακολούθησε η Δημοκρατική Αριστερά –κύριε Βορίδη, ήσασταν πάντοτε μέσα- ήταν ο εξωδικαστικός συμβιβασμός με τη «SIEMENS», να σβηστούν τα ίχνη αυτής της μεγαλειώδους υπόθεσης. Και όταν ερωτήθη ο σημερινός Υπουργός Οικονομικών, ο κ. Στουρνάρας, στην επίκαιρη επερώτηση του ΣΥΡΙΖΑ στις 27 Αυγούστου 2012 ποιος διαπραγματεύτηκε αυτό το συμβιβασμό, μας απάντησε: «ο κ. Βενιζέλος». 
Θέλω, επίσης, να πω ότι όλα όσα είπε για τις διαρκείς επαφές του με τον κ. Σόιμπλε αποτελούν μια απροκάλυπτη ομολογία ότι την ώρα που ο ελληνικός λαός έδινε μια μάχη, για να ανατρέψει τις βάρβαρες επιλογές του μνημονίου και ο ΣΥΡΙΖΑ σε όλους τους τόνους διακήρυσσε ότι θα ακυρώσει το μνημόνιο, αλλά θα αναδιαπραγματευθεί τη δανειακή σύμβαση και ότι δεν έχει στόχο την επιστροφή της χώρας στη δραχμή, ο κ. Βενιζέλος στον ομόλογό του τότε, στον Γερμανό Υπουργό Οικονομικών, στον κ. Σόιμπλε, διαστρέβλωνε τις θέσεις του ΣΥΡΙΖΑ και συζητούσε σενάρια καταστροφής. Αυτή είναι μια απροκάλυπτη ομολογία.","ΑΛΕΞΙΟΣ ΤΣΙΠΡΑΣ",515
"37756"," Αυτό καταλάβατε εσείς; 
","ΕΥΑΓΓΕΛΟΣ ΒΕΝΙΖΕΛΟΣ",58
"37757"," Ο Πρόεδρος της Κοινοβουλευτικής Ομάδας του ΠΑΣΟΚ, κύριος Βενιζέλος, έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37758"," Φαίνεται ότι ο κ. Τσίπρας, έχει χάσει τον έλεγχο αυτών που λέει παντελώς.
(Γέλωτες στην Αίθουσα)
Θέλω να επαναλάβω για να ακούσετε πιο καθαρά πώς τελείωσε την παρέμβασή του. Είπε: «Εμείς, δεν θα πιεστούμε να υπογράψουμε για το δάνειο για τη δόση, γιατί πιέζονται και υπογράφουν αυτοί που τους έχουν οι ξένοι «στο τσεπάκι τους», επειδή είναι στις λίστες της «SIEMENS», της Λαγκάρντ, κ.ο.κ.». 
(Θόρυβος στην Αίθουσα - κωδωνοκρουσίες)
Δηλαδή, οι Πρωθυπουργοί, οι Υπουργοί, ο Διοικητής της Τράπεζας της Ελλάδος που σε εκτέλεση νόμων του κράτους υπογράφουν συμβάσεις και δεσμευτικές επιστολές εκβιάζονται από τους εταίρους, επειδή είναι σε λίστες και είναι ύποπτα πρόσωπα. Ντροπή και αίσχος! Είστε επαγγελματίες ασυγκράτητοι συκοφάντες!
(Χειροκροτήματα από την πτέρυγα του ΠΑΣΟΚ)
Αυτό κάνατε και με την πρόταση κατηγορίας. Αυτό που έκανε τώρα ο κ. Τσίπρας, είναι η περίληψη και η επιτομή της πολιτικής αθλιότητας!
Τι συζητούσα με τον κ. Σόιμπλε; Προσπαθούσα να αποτρέψω την εφαρμογή εκ μέρους ευρωπαϊκών κυβερνήσεων, που δεν μας ήθελαν στο ευρώ, της πολιτικής που ο ΣΥΡΙΖΑ και άλλες συγγενείς δυνάμεις πρότειναν στον ελληνικό λαό. Αγωνιζόμουν να πείσω το γερμανό Υπουργό ότι το μέλλον δεν είναι σε μια πολιτική υποστηριγμένης οικονομικά εξόδου της Ελλάδας από την κρίση, αλλά σε μια πολιτική υποστηριγμένης οικονομικά παραμονής στη ζώνη του ευρώ.
Είχατε, λόγω ετερογνωμίας των σκοπών, σύγκλιση με κύκλους και της γερμανικής και άλλων κυβερνήσεων, κύριε Τσίπρα. 
Σε σχέση με τη «SIEMENS», δεν έχετε καταλάβει ότι αυτός ο νόμος του κράτους που εκτέλεσε ο κ. Στουρνάρας, και τον διαπραγματεύτηκαν οι εκπρόσωποι του ελληνικού δημοσίου, οι νομικοί του σύμβουλοι, αφορά την ηθική ευθύνη της «SIEMENS» και όχι τις ποινικές ευθύνες ή τις αστικές ευθύνες από επιμέρους συμβάσεις; 
Εμείς τώρα αξιώνουμε την εφαρμογή της σύμβασης αυτής, για να γίνουν επενδύσεις 160 εκατομμυρίων από τη «SIEMENS» στην Ελλάδα και δεν θα αφήσουμε να ξεφύγει η «SIEMENS» που δεν προωθεί τις επενδύσεις αυτές. 
Τι σχέση έχει η ηθική ευθύνη με την ευθύνη από την σύμβαση ή την ποινική ευθύνη;
Όλες οι άλλες χώρες που υπέγραψαν συμβιβασμούς, υπέγραψαν ποινικούς συμβιβασμούς. Η μόνη χώρα που δεν υπέγραψε ποινικό συμβιβασμό είναι η Ελλάδα. 
(Θόρυβος στην Αίθουσα από την πτέρυγα των Ανεξάρτητων Ελλήνων)","ΕΥΑΓΓΕΛΟΣ ΒΕΝΙΖΕΛΟΣ",58
"37759"," Το αίσχος του ’86…","ΒΑΣΙΛΕΙΟΣ ΚΑΠΕΡΝΑΡΟΣ",185
"37760"," Λέτε ψέματα! 
(Θόρυβος στην Αίθουσα - κωδωνοκρουσίες)
Λέτε ψέματα, όπως λέγατε ψέματα  και προχθές για το…","ΕΥΑΓΓΕΛΟΣ ΒΕΝΙΖΕΛΟΣ",58
"37761"," Κύριε συνάδελφε, σας παρακαλώ. Μέχρι στιγμής ακούγαμε καλά τους Αρχηγούς. Τι πάθατε;
Σας παρακαλώ, να ολοκληρώσουμε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37762"," Τώρα μια κουβέντα σε σχέση με το τι έγινε με τον εκλεκτό σας εκδότη και το περιοδικό του. Εγώ είπα ότι καλά έκανε και το δημοσίευσε. Ο κάθε δημοσιογράφος θα το δημοσίευε. Υπηρεσία προσέφερε και σε εμένα που το δημοσίευσε, διότι άλλο ήθελε να κάνει, αλλιώς λειτούργησε η αλήθεια και η δυναμική της.
Το θέμα μου δεν είναι ότι το δημοσίευσε και ότι υποστηρίξατε το δικαίωμά του να δημοσιεύει.
Το θέμα μου είναι ότι του το δώσατε.","ΕΥΑΓΓΕΛΟΣ ΒΕΝΙΖΕΛΟΣ",58
"37763"," Το είχαμε;","ΝΙΚΟΛΑΟΣ ΒΟΥΤΣΗΣ",75
"37764"," Εσείς το είχατε και το δώσατε. Αυτό είναι το θέμα. Αυτό σας λέω. Αυτό κάνατε. 
(Χειροκροτήματα από την πτέρυγα του ΠΑΣΟΚ)
(Θόρυβος στην Αίθουσα)
","ΕΥΑΓΓΕΛΟΣ ΒΕΝΙΖΕΛΟΣ",58
"37765"," Κάποιος πρέπει να έχει τον τελευταίο λόγο, κύριε Αρχηγέ. Να πάρετε το λόγο, κύριε Τσίπρα, αλλά σεβαστείτε ότι ο κ. Βενιζέλος ούτως ή άλλως μπορεί να έχει τελευταίος το λόγο, τουλάχιστον σε αυτήν τη συζήτηση. 
	","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37766"," Έχετε το λόγο για ένα λεπτό.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37767"," Μια λέξη μόνο.
	Κατανοεί κανείς το όριο της αυτοενοχοποίησης. Όταν, όμως, το όριο της αυτοενοχοποίησης ξεπερνιέται και φτάνει κανείς στο όριο της αυτογελοιοποίησης, καλό είναι να συγκρατείται.
	(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΤΣΙΠΡΑΣ",515
"37768"," Δεν θέλω να απαντήσω, κύριε Πρόεδρε. Πρέπει να σεβαστώ το όριο της αυτογελοιοποίησης!","ΕΥΑΓΓΕΛΟΣ ΒΕΝΙΖΕΛΟΣ",58
"37769"," Το λόγο έχει ο κ. Καμμένος για ένα λεπτό. Μετά θα πάρει το λόγο ο κύριος Υπουργός και ολοκληρώνεται η συζήτηση. 
Ορίστε, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37770"," Κύριε Πρόεδρε, δεν είχα λόγο να μιλήσω και είχα πει ότι θα σεβαστώ το δικαίωμα εκείνου που παραπέμπεται να τελειώσει, αλλά εδώ ακούσαμε απίθανα πράγματα. Ακούσαμε τον κ. Βενιζέλο να υποστηρίζει τον κ. Προβόπουλο. Εγώ θα του συστήσω να ακολουθήσει τις συμβουλές του Γενικού Γραμματέα του ΠΑΣΟΚ, του κ. Καρχιμάκη, ο οποίος καταγγέλλει τον κ. Προβόπουλο, ο οποίος συμμετέχει σε όλες τις λίστες και σε όλες τις λέσχες. Ο κ. Προβόπουλος είναι εκείνος ο οποίος απαγόρευσε να εξεταστούν οι offshore εταιρείες των τραπεζών από τη «BLACKROCK». Είναι εκείνος ο οποίος συνεχίζει το έγκλημα αυτό του συνεχούς κουρέματος των ασφαλιστικών ταμείων, των μετοχικών ταμείων, των νοσοκομείων, των πανεπιστημίων.","ΠΑΝΟΣ ΚΑΜΜΕΝΟΣ",181
"37771"," Κύριε Πρόεδρε, είναι εκτός θέματος!","ΦΩΤΕΙΝΗ ΠΙΠΙΛΗ",430
"37772"," Εάν έχετε υπ’ όψιν σας, κύριε Πρόεδρε του ΠΑΣΟΚ, να διαφωνήσετε με το ίδιο σας το κόμμα, να στηρίζετε τον κ. Πραβόπουλο, σας λέμε ότι εμείς αυτό που επιζητούμε είναι όλη η αλήθεια. Και για να λάμψει η αλήθεια σε αυτήν την υπόθεση, θα πρέπει τη δικογραφία που ήρθε πριν από λίγο -την πήραμε και είναι πάνω από εκατό σελίδες- να την έχει το σύνολο των Βουλευτών που θα ψηφίσουν. Να εξαντληθεί ο κατάλογος των ομιλητών Βουλευτών και να ψηφίσουμε ουσιαστικά έχοντας μπροστά μας όλη την εικόνα. Σήμερα αποκαλύφθηκαν απίστευτα πράγματα. Απίστευτα πράγματα! Η στήριξη προς τον κύριο Διοικητή της Τράπεζας της Ελλάδος δείχνει ότι υπάρχει πλήρης συγκάλυψη, ότι δεν επιθυμούμε να ανοίξει καμία λίστα και δεν επιθυμούμε να μάθει ο ελληνικός λαός την αλήθεια. 
Γυρίζουμε στο αίτημά μας: Αύριο το πρωί να γίνει η ψηφοφορία, αφού λάβει γνώση της δικογραφίας το σύνολο των Βουλευτών, αφού εξαντληθεί ο κατάλογος και αναλάβει ο καθένας τις ευθύνες του. 
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΟΣ ΚΑΜΜΕΝΟΣ",181
"37773"," Το λόγο έχει ο κύριος Υπουργός.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37774"," Ευχαριστώ πολύ, κύριε Πρόεδρε. 
Κύριε Πρόεδρε, παρά τις πολιτικές μας διαφορές, τις ιδεολογικές διαφορές και τις αντιπαραθέσεις στην Αίθουσα του Κοινοβουλίου, οφείλουμε όλοι να προστατεύουμε το κύρος των θεσμών. Και η καλύτερη πρακτική και συμπεριφορά για την προστασία των θεσμών είναι η αυτοσυγκράτηση σε χαρακτηρισμούς και σε απόδοση κατηγοριών, όταν αυτό μάλιστα γίνεται με άνεση, χωρίς τεκμηρίωση και δυστυχώς συνοδεύεται και από ύβρεις. Αυτή η συμπεριφορά εκδηλώθηκε σήμερα κατ’ εξοχήν από τα έδρανα της Αντιπολιτεύσεως. 
Δεύτερον. Ο Πρόεδρος της Αξιωματικής Αντιπολίτευσης ξόδεψε ένα μεγάλο μέρος του χρόνου του, αλλά δεν πέτυχε να υποστηρίξει την πρότασή τους. Έμειναν χωρίς τεκμηρίωση όλα τα επιχειρήματα, τα οποία συμπεριλαμβάνονται στην πρότασή τους και καλείται η Βουλή να αποφασίσει για μία πρόταση, η οποία δεν θεμελιώθηκε από τον Πρόεδρο της Κοινοβουλευτικής Ομάδος, που είχε αυτήν την πρωτοβουλία. 
Είχε όμως την ευκαιρία να μας προσφέρει δύο ευχάριστες ειδήσεις. Η μία είναι ότι παραδέχθηκε πως η Κυβέρνηση είναι ισχυρή. Διότι η Κυβέρνηση, όπως είπε ο ίδιος, ψηφίζει νόμους οι οποίοι συμπεριλαμβάνουν επώδυνα μέτρα -αναγκαία βεβαίως, προσθέτουμε εμείς- μέτρα που οδηγούν στην έξοδο της χώρας από την κρίση. Και επίσης, κύριε Πρόεδρε, η διάκριση στη σύγχρονη δημόσια ζωή, στην πολιτική ζωή της χώρας δεν είναι η διαχωριστική γραμμή που επιχειρείτε να ορθώσετε με τη συμπεριφορά του κόμματός σας, αλλά είναι η σκληρή δουλειά, είναι η σοβαρότητα, η υπευθυνότητα, είναι η έντιμη στάση απέναντι στον ελληνικό λαό, απέναντι στη δική σας πολιτική πρακτική, η οποία είναι η δημαγωγία, ο λαϊκισμός, το πεζοδρόμιο. 
Κύριε Πρόεδρε, αυτή την ώρα που όλοι καλούμεθα να αναλάβουμε τις ευθύνες μας για την τύχη της χώρας, λυπούμαι να σας πω ότι η Αντιπολίτευση δραπετεύει από αυτές τις ευθύνες και είναι μία απόδραση, η οποία στιγματίζει. Διότι η νέα γενιά θα ρωτά αύριο όλους, «τι πράξατε την ώρα της κρίσης; Γιατί διχάσατε τον ελληνικό λαό;», όταν έπρεπε να ενώσουμε τις δυνάμεις μας για να σταθούμε όρθιοι απέναντι σε φίλους εταίρους και δανειστές μας.
Τρίτον, δεν είχαμε μόνο την είδηση ότι η Κυβέρνηση είναι ισχυρή και χαιρόμαστε για την αποδοχή, το διαπιστώνουμε στις εκλογικές μας περιφέρειες, το διαπιστώνουμε στις μετρήσεις της κοινής γνώμης. Είχαμε και την πρόκληση περί άμεσης προσφυγής στη λαϊκή ετυμηγορία. Αλλά, κύριε Πρόεδρε, δεν βρέθηκε ένας Βουλευτής σας να σας χειροκροτήσει την ώρα που λέγατε ότι κατεξοχήν επιθυμείτε την προσφυγή στη λαϊκή ετυμηγορία. Τόσο πιστεύουν οι Βουλευτές σας ώστε δεν ενθουσιάστηκαν και δεν απέδωσαν και καμμία σημασία.
Τέταρτον, έρχομαι στην απόπειρα δημιουργίας εντυπώσεων από τον Αρχηγό της Αξιωματικής Αντιπολίτευσης με ανακριβή στοιχεία. Για παράδειγμα, αναφέρθηκε ότι ο Πρέσβης κ. Κλης ήταν αυτός ο οποίος παρέλαβε τη συγκεκριμένη λίστα. Όπως έχει απαντηθεί από τον Υπουργό Εξωτερικών κ. Αβραμόπουλο και με έγγραφα τα οποία έχει καταθέσει στη Βουλή σε συγκεκριμένη ερώτηση, ουδεμία σχέση έχει ο κ. Κλης με το συγκεκριμένο γεγονός. Έχει να εμφανιστεί στο Παρίσι από το 2004. Έχει απαντηθεί, έχετε ενημερωθεί από τον ίδιο τον Υπουργό των Εξωτερικών και επιπλέον ο ίδιος κύριος πρέσβης το έχει δηλώσει στο δημοσιογραφικό σας όργανο στην εφημερίδα «Αυγή».
Επίσης, μία ατυχής διατύπωση. Όταν σε ένα πόρισμα της δικαιοσύνης αναφέρεται, «των μελών της κυβέρνησης», αυτό ορίζει ο νόμος περί ευθύνης Υπουργών. Στην περίπτωση κατά την οποία έπρεπε να πει «μέλους της κυβέρνησης», θα έπρεπε να αναφέρει το συγκεκριμένο όνομα. Πού, λοιπόν, ανακαλύψατε μέσα από μία κατ’ εξοχήν νομική διατύπωση απόπειρα συγκάλυψης; 
Έρχομαι τώρα, κύριε Πρόεδρε της Βουλής, να απαντήσω σε αυτούς τους υπαινιγμούς, οι οποίοι έγιναν για τον Πρωθυπουργό της χώρας, κ. Σαμαρά. Από πού εκπηγάζουν αυτοί οι υπαινιγμοί; Από το γεγονός –και είναι λυπηρό αυτό- ότι ο Αρχηγός της Αξιωματικής Αντιπολίτευσης αντιλαμβάνεται το ρόλο του Πρωθυπουργού να εμπλέκεται στη λειτουργία των θεσμών, να προσπαθεί να τους επηρεάσει και να νομίζει ότι θα επιβάλει την άποψή του. 
Κύριε Πρόεδρε, ο Πρωθυπουργός της χώρας ασκεί τα καθήκοντά του, χωρίς να επιχειρεί να επηρεάσει την οποιαδήποτε άλλη λειτουργία του πολιτεύματος είτε αυτή είναι η νομοθετική είτε είναι η δικαστική. Είναι μια καθαρή διάκριση για εμάς που υπερασπιζόμαστε τους δημοκρατικούς θεσμούς. Για εσάς, ενδεχομένως να μην είναι έτσι τα πράγματα.
Επίσης, ποια απόπειρα συγκάλυψης, όταν εδώ θα αποφασιστεί η επιτροπή με όλες τις εξουσιοδοτήσεις που δίνει το Σύνταγμα, ο Κανονισμός της Βουλής και ο νόμος περί ευθύνης Υπουργών; Εμείς σας καλούμε να στηρίξουμε τους Βουλευτές οι οποίοι θα συμμετάσχουν στην επιτροπή, για να εκτελέσουν τα καθήκοντά τους.
Μία φράση για εσάς, κύριε Πρόεδρε. Έχετε εκλεγεί με τη μεγαλύτερη πλειοψηφία που εξελέγη Πρόεδρος της Βουλής των Ελλήνων. Είμαι σίγουρος ότι θα προστατεύσετε τη λειτουργία αυτής της επιτροπής από όλους τους κινδύνους και τις αδυναμίες που εκδηλώθηκαν στο παρελθόν. Ξέρετε την πολιτική μας στήριξη στο πρόσωπό σας και περιμένουμε να επιτύχετε σε αυτή τη λειτουργία της επιτροπής.
Τέλος, ακούστηκε το επιχείρημα ότι ο Πρωθυπουργός πληρώνει τόκο για την ανάδειξή του στο αξίωμα του Πρωθυπουργού της χώρας. Αυτό αποτελεί βάναυση προσβολή της λαϊκής ετυμηγορίας, της λαϊκής κυριαρχίας, να μην αναγνωρίζεται δηλαδή, στο πρώτο, στο μεγαλύτερο κόμμα της χώρας το δικαίωμα ο Αρχηγός του να είναι Πρωθυπουργός της χώρας.
Αλλά τόκο, κύριε Αρχηγέ της Αξιωματικής Αντιπολίτευσης, πληρώνει το κόμμα σας προς εκείνους που τους ονομάζετε συνιστώσες ή δεν ξέρω πώς αλλιώς και γι’ αυτό επιδεικνύει τέτοια ανοχή απέναντι στα φαινόμενα βίας, τρομοκρατίας. Είσαστε ανεκτικοί σε κάθε βάναυση προσβολή της δημοκρατικής νομιμότητας και ομαλότητας. 
(Χειρoκροτήματα από την πτέρυγα της Νέας Δημοκρατίας)
Έτσι είναι, κύριε Πρόεδρε. Τα γραμμάτια όταν εξοφλούνται και μάλιστα με τόκο, εξοφλούνται με πρακτικές και με συμπεριφορές. Και εμείς αυτές τις έχουμε καταδείξει και όχι επιχαίροντες,  όπως μερικοί εκ των αγορητών σας έρχονται εδώ για να σπιλώσουν την πλειοψηφία με λύπη για την ποιότητα της δημοκρατίας στη χώρα μας. 
Τελευταία φράση. Οι Βουλευτές του ελληνικού Κοινοβουλίου ψηφίζουν πάντοτε, εκφράζοντας την ελευθερία της βουλήσεως τους. Οι Βουλευτές της πλειοψηφίας έτσι θα ψηφίσουν σήμερα και δεν υποχρεώνονται από κανέναν να αλλάξουν την συμπεριφορά τους και να εκφραστούν ελεύθερα στη Βουλή. 
(Χειρoκροτήματα από την πτέρυγα της Νέας Δημοκρατίας)","ΑΝΔΡΕΑΣ ΛΥΚΟΥΡΕΝΤΖΟΣ",288
"37775"," Η κ. Παπαρήγα έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37776"," Κύριε Πρόεδρε, μάθαμε ότι ήρθε ένα χαρτί που είναι δικογραφία και μάθαμε ότι είναι εκατόν είκοσι σελίδες.","ΑΛΕΞΑΝΔΡΑ ΠΑΠΑΡΗΓΑ",413
"37777"," Δεν είναι δικογραφία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37778"," Τι είναι;","ΑΛΕΞΑΝΔΡΑ ΠΑΠΑΡΗΓΑ",413
"37779"," Είναι κάποια πρόσθετα στοιχεία, απ’ ό,τι με ενημέρωσαν, και έδωσα και εντολή οι κύριοι συνάδελφοι να ενημερωθούν.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37780"," Κοιτάξτε, δεν είμαι νομικός, μπορεί να κάνω λάθος τους όρους, πάντως είναι ένα έγγραφο που έχει σχέση με το θέμα που συζητάμε σήμερα. Και ρωτάω το εξής πράγμα. Αν μέσα σε αυτό το πακέτο των εκατόν είκοσι σελίδων προκύπτει, παραδείγματος χάριν, κάτι απαλλακτικό για κάποιον που εμείς θέλαμε να ψηφίσουμε παραπομπή ή προκύπτουν για άλλους δύο τρεις, τι γίνεται; Πώς θα ψηφίσουμε τώρα; Με συγχωρείτε, δεν διακατεχόμαστε από τη βία να ψηφίσουμε. Εκατόν είκοσι σελίδες, που δεν τις έχουμε πάρει καν να δούμε τι έχουν, αδυνατούμε.
 Μπορεί, παραδείγματος χάριν –μπορεί λέω, θεωρητικά- να χρειαστεί μία κοινοβουλευτική ομάδα, που δεν έρχεται με προκάτ απόψεις να πρέπει να προσθέσει ονόματα ή να αφαιρέσει. Τι θα κάνουμε; Ξέρω ότι δεν φταίει το Προεδρείο, αλλά εμείς τώρα τι θα κάνουμε, τι θα ψηφίσουμε; Νομίζω ότι θα πρέπει να σκεφθούμε αν πρέπει να γίνει σήμερα η ψηφοφορία.","ΑΛΕΞΑΝΔΡΑ ΠΑΠΑΡΗΓΑ",413
"37781"," Πράγματι, είναι ένας προβληματισμός αυτός ο οποίος ετέθη. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, έχω ζητήσει το λόγο τόση ώρα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37782"," Μα, με συγχωρείτε ένα λεπτό, έθεσε ένα θέμα η κ. Παπαρήγα. 
Κατ’ αρχήν, να σας πω ότι κι εγώ τώρα ενημερώθηκα ότι το έστειλαν οι οικονομικοί εισαγγελείς και θεώρησα υποχρέωσή μου και από τον Κανονισμό να το ανακοινώσω και μάλιστα αμέσως. 
Πρέπει να σας πω ότι ζήτησα να έχω μία πρώτη άποψη εκτίμησης των κομμάτων και των υπηρεσιών. Κατ’ αρχήν, οι υπηρεσίες μου είπαν  ότι αυτό μπορεί να συμβεί κάθε φορά που μπορεί να έχουμε ψηφοφορία. Ας υποθέσουμε ότι αύριο το πρωί έχουμε ψηφοφορία ή μεθαύριο έχουμε ψηφοφορία ή την άλλη εβδομάδα συζητάμε για άλλο θέμα, κάθε φορά μπορεί να έρθει ένα τέτοιο χαρτί από την εισαγγελία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37783"," Αφορά πρόσωπα που ψηφίζουμε τώρα.","ΑΛΕΞΑΝΔΡΑ ΠΑΠΑΡΗΓΑ",413
"37784"," Γι’ αυτό ακριβώς είπα να το δουν οι κύριοι συνάδελφοι αμέσως, να συνεργαστούν, να συνεννοηθούν και να μας πουν. Αφορά καταθέσεις, μου είπαν, οι οποίες έχουν ήδη ληφθεί και ότι ήδη αυτές οι καταθέσεις εν πολλοίς ήταν γνωστές και δεν επηρεάζουν απ’ ό,τι έχω μια πρώτη ενημέρωση και δεν θέλω να προκαταλάβω το Σώμα. Εάν κάποιοι συνάδελφοι έχουν μία τέτοια άποψη, την ώρα που θα διακόψουμε για τη ψηφοφορία για να μοιραστούν τα ψηφοδέλτια και οι κάλπες, μπορούμε να το συζητήσουμε. Πιστεύω, όμως, ότι μέχρι να έχουμε μια τελική εικόνα, πρέπει η συζήτηση να προχωρήσει και αν χρειαστεί, θα δούμε τι θα κάνουμε.
Ο κ. Μαριάς έχει ζητήσει το λόγο. 
Ορίστε, κύριε Μαριά, έχετε το λόγο επ’ αυτού του ζητήματος.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επ’ αυτού του ζητήματος. Γι’ αυτό και ζήτησα το λόγο την ώρα που ήταν να απαντήσει ο Αρχηγός της Αξιωματικής Αντιπολίτευσης.
Ακούστε. Εμείς πήγαμε και είδαμε το φάκελο. Πρόκειται για πάνω από εκατό σελίδες, όπου υπάρχουν μαρτυρικές καταθέσεις.
(Θόρυβος στην Αίθουσα από την πτέρυγα της Νέας Δημοκρατίας)
Η πρόταση, την οποία κάναμε εδώ και τέσσερις ώρες -σε συνδυασμό με το γεγονός- και την επαναφέρουμε είναι η εξής: Πρώτον, σύμφωνα με τον Κανονισμό, η συζήτηση μπορεί να ολοκληρωθεί μέχρι δύο συνεδριάσεις. Δεύτερον, να εξαντληθεί ο κατάλογος των ομιλητών. Τρίτον, να υπάρξει δευτερολογία. Στο διάστημα αυτό να μελετήσουμε το φάκελο, διότι δεν μπορεί να γίνει η ψηφοφορία. 
Επομένως, θέτουμε στο Σώμα την εξής πρόταση: Η ψηφοφορία να γίνει αύριο τέτοια ώρα, αφού έχουμε μελετήσει το φάκελο, αφού έχει εξαντληθεί ο κατάλογος των ομιλητών και αφού δοθεί η δυνατότητα στους εισηγητές να κάνουν εισήγηση επί των θεμάτων αυτών. Διαφορετικά, πηγαίνουμε τη διαδικασία άρον, άρον για να γίνει συγκάλυψη. Αυτό δεν πρέπει να γίνει, κύριοι συνάδελφοι.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37785"," Κύριε Πρόεδρε, σας έχω ζητήσει το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37786"," Νομίζω ότι σπεύσατε, κύριε Πρόεδρε, παρ’ ότι σας είχα ζητήσει το λόγο εδώ και τουλάχιστον πέντε λεπτά, να κάνετε αυτήν την ψηφοφορία δι’ εγέρσεως. Ωστόσο, θα είμαι πολύ σύντομος.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37787"," Έχει λήξει η διαδικασία.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"37788"," Παρακαλώ τους διακοψίες να μη με διακόπτουν. Θα είμαι πολύ σύντομος.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37789"," Δεν σέβεστε το Σώμα.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"37790"," Εσείς δεν το σέβεστε, κύριε Γιακουμάτο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37791"," Συμμερίζομαι απολύτως όσα είπε η Γραμματέας του Κομμουνιστικού Κόμματος Ελλάδος, η κ. Παπαρήγα. 
Ένα κομμάτι της δικογραφίας που θα έπρεπε κανονικά να το ξέρουμε έρχεται την τελευταία στιγμή. Αν είχε υιοθετηθεί η πρότασή μας –που κατά πλειοψηφία απορρίφθηκε- να γενικευθεί η συζήτηση και να ψηφίσουμε αύριο, θα προλαβαίναμε να το μελετήσουμε. 
Αυτή τη στιγμή ψηφίζουμε, με την επιφύλαξη, όλοι μας, ότι ένα κομμάτι της δικογραφίας δεν το έχουμε υπόψη μας. Σέβομαι το γεγονός ότι για την πλειοψηφία των συναδέλφων της κυβερνητικής πλειοψηφίας αυτό δεν θεωρείται μείζον.
Επιτρέψτε μας, αφού δεν δέχεστε την πρότασή μας και τώρα, όπως και το πρωί, να επιφυλαχθούμε και να συνεκτιμήσουμε όλο το πρόσθετο υλικό στις εργασίες της προκαταρκτικής επιτροπής και ενδεχομένως να επανέλθουμε, αν προκύπτουν νέα στοιχεία. Από εσάς ζητώ τη δέσμευση ότι θα μοιραστεί απόψε αυτή. 
Θα ήθελα να επαναλάβετε την ψηφοφορία για το πόσοι συμφωνούν με την πρόταση να ψηφίσουμε, αφού τη μελετήσουμε και πόσοι πιστεύουν ότι πρέπει να προχωρήσουμε αμέσως.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37792"," Δεν δικαιούστε να παίρνετε τέτοια θέση. Είστε ο Πρόεδρος της Βουλής.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"37793"," Θέλω να απαντήσω, κύριε συνάδελφε. 
Έχει το Προεδρείο το δικαίωμα να εκφράσει την άποψή του και να την υποστηρίξει και να βάλει ένα ενδεχόμενο το Προεδρείο και να πει ότι και αύριο, αν κάνουμε την ψηφοφορία στις δέκα το βράδυ και στις εννιάμισι λάβουμε νέα στοιχεία, δεν θα πάρουμε ποτέ απόφαση επί του θέματος;
Μας βασάνισε πάρα πολύ το ζήτημα και είπαμε να προχωρήσουμε στην ψηφοφορία και η προκαταρτική επιτροπή, η οποία θα συσταθεί αύριο, θα μπορεί πράγματι να λάβει υπόψη της όλα εκείνα και να προχωρήσει στην αξιολόγηση. 
Και γι’ αυτό, μόλις μου εδόθη η πληροφορία από τις υπηρεσίες, έδωσα την εντολή αμέσως να βγούνε φωτοτυπία, να ενημερωθούν τα κόμματα, να πάρουν τα συμπληρωματικά στοιχεία, τα οποία, προσέξτε, δεν είναι νέα δικογραφία, όπως με ενημερώνουν, αλλά είναι συμπληρωματικά στοιχεία της υπάρχουσας δικογραφίας.
Θα παρακαλούσα, λοιπόν, να μην γίνει συζήτηση επί του θέματος. Θα παρακαλούσα να θεωρήσουμε ότι ολοκληρώνουμε τη συζήτηση σήμερα. Ο Κανονισμός, σας επαναλαμβάνω, το θεωρεί παρεμπίπτον ζήτημα, όπως και να τεθεί και το Σώμα μπορεί να αποφασίσει.
Επειδή λοιπόν, έγινε ακριβώς γι’ αυτό το ζήτημα δι’ εγέρσεως η ψηφοφορία…
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37794"," Αφού μοιράσατε ήδη τα ψηφοδέλτια, γιατί το συζητάμε;","ΑΘΑΝΑΣΙΟΣ ΜΠΟΥΡΑΣ",350
"37795"," Τα ψηφοδέλτια είναι λάθος.","ΠΑΝΑΓΙΩΤΗΣ ΛΑΦΑΖΑΝΗΣ",279
"37796"," Τώρα για άλλο θέμα λέτε, κύριε Λαφαζάνη.
Με βάση τον Κανονισμό -κύριε συνάδελφε, δεν έχετε το λόγο τώρα- θα πρέπει να κηρυχθεί περαιωμένη η συζήτηση και να διακόψουμε για δέκα λεπτά, για να ξεκινήσει η ονομαστική ψηφοφορία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37797"," Τα ψηφοδέλτια είναι λάθος. Πρέπει να τεθούν τα πρόσωπα και οι κατηγορίες και όχι κατά κόμματα. Εδώ έχετε βάλει τα κόμματα. Δεν είναι πρόταση αυτή. Εφτά κάλπες...
(Θόρυβος στην Αίθουσα)","ΠΑΝΑΓΙΩΤΗΣ ΛΑΦΑΖΑΝΗΣ",279
"37798"," Κύριε Πρόεδρε…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θέλω το λόγο, κύριε Πρόεδρε.
(Θόρυβος στην Αίθουσα)","ΣΠΥΡΙΔΩΝ ΧΑΛΒΑΤΖΗΣ",534
"37799"," Αυτό που κάνετε είναι κοροϊδία… 
(Θόρυβος στην Αίθουσα)","ΠΑΝΑΓΙΩΤΗΣ ΛΑΦΑΖΑΝΗΣ",279
"37800"," Θα παρακαλέσω επειδή ετέθη ένα ζήτημα ψηφοδελτίων...","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37801"," …(Δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"37802"," Κύριε Λαφαζάνη…
(Θόρυβος στην Αίθουσα)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37803"," Κυρίες και κύριοι συνάδελφοι, δεν καταλαβαίνω την ένταση και το πρόβλημα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37804"," Όταν αρχίζει η διαδικασία της ψηφοφορίας δεν διακόπτεται.","ΑΠΟΣΤΟΛΟΣ ΚΑΚΛΑΜΑΝΗΣ",172
"37805"," Κύριε Πρόεδρε, κάποιοι Βουλευτές φαίνεται ότι δεν έχουν καταλάβει τη διαδικασία της ψηφοφορίας.
Οι κάλπες,  όπως γνωρίζετε, είναι τέσσερις. Κατά συνέπεια, κύριε Λαφαζάνη, αυτό που ισχυρίζεστε για εφτά κάλπες δεν υπάρχει. Για να τελειώνουμε.
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37806"," (Δεν ακούστηκε)","ΖΩΗ ΚΩΝΣΤΑΝΤΟΠΟΥΛΟΥ",272
"37807","  Δεν σας ακούω τι λέτε.
Λοιπόν, για να εξηγήσουμε, αφού δεν καταλαβαίνετε. 
Το ψηφοδέλτιο είναι για τον κ. Παπακωνσταντίνου επί της προτάσεως που κατέθεσαν εβδομήντα δύο Βουλευτές των Κοινοβουλευτικών Ομάδων της Νέας Δημοκρατίας, του ΠΑΣΟΚ και της Δημοκρατικής Αριστεράς με τα συγκεκριμένα δύο αντικείμενα για τη σύσταση ή μη Ειδικής Κοινοβουλευτικής Επιτροπής. Από κάτω γράφει «Γεώργιος Παπακωνσταντίνου, ΝΑΙ, ΟΧΙ, ΠΑΡΩΝ». Είναι σαφές. 
Σύμφωνα με την επόμενη πρόταση, υπάρχει κατηγορία και για επόμενα αδικήματα, επιπλέον. Μπορείτε να ψηφίσετε και αυτά που είναι για τα επόμενα αδικήματα. Και σύμφωνα με την τρίτη πρόταση...
(Θόρυβος – Διαμαρτυρίες από την πτέρυγα του ΣΥΡΙΖΑ-ΕΚΜ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37808"," Επτά κάλπες είναι...","ΠΑΝΑΓΙΩΤΗΣ ΛΑΦΑΖΑΝΗΣ",279
"37809"," Γιατί είναι επτά κάλπες, κύριε Λαφαζάνη;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37810"," Δεν ξεχωρίζετε τις κατηγορίες.","ΠΑΝΑΓΙΩΤΗΣ ΛΑΦΑΖΑΝΗΣ",279
"37811"," Είπαμε κατά κατηγορίες σε...
(Θόρυβος – Διαμαρτυρίες από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, σας παρακαλώ!","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37812"," Να μας εξηγήσει την πρότασή του ο Αρχηγός του ΠΑΣΟΚ.","ΠΑΝΑΓΙΩΤΗΣ ΛΑΦΑΖΑΝΗΣ",279
"37813"," Κύριοι συνάδελφοι, μην βλέπετε παντού σκοτεινές κινήσεις και μην θεωρείτε ότι τα πάντα γίνονται εκ του πονηρού. Αν υπάρχει ζήτημα, μπορεί να διορθωθεί. Όμως, τα ψηφοδέλτια έδωσα εντολή και τα είδαν όλα τα κόμματα και συμφώνησαν. Είναι «ΝΑΙ», «ΟΧΙ», «ΠΑΡΩΝ» επί των κατηγοριών της κάθε πρότασης. 
Ανέγνωσα εκείνη την ώρα την πρόταση που ψηφίζει το Σώμα. Εδόθη εντολή. Αν τώρα αλλάξαμε άποψη, είναι άλλο ζήτημα. Το Προεδρείο όμως κινήθηκε σε συμφωνία με τα κόμματα. Επτά κάλπες που ισχυρίζεται ο ΣΥΡΙΖΑ, διά του κ. Λαφαζάνη, δεν υπάρχουν. Από εκεί και πέρα, αν επιθυμείτε να δημιουργηθεί ένταση λίγο πριν την ψηφοφορία, αυτό ειλικρινά δεν το καταλαβαίνω.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37814"," Ορίστε, κύριε Πρόεδρε. 
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37815"," Κύριε Πρόεδρε, παρακαλώ δώστε μου δέκα δευτερόλεπτα.","ΣΠΥΡΙΔΩΝ ΧΑΛΒΑΤΖΗΣ",534
"37816"," Ορίστε, κύριε Χαλβατζή.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37817"," Κύριε Πρόεδρε, είχαμε πει για τέσσερα ψηφοδέλτια με όλες τις κατηγορίες. Ένας θέλει να ψηφίσει όλες τις κατηγορίες, ο άλλος θέλει να ψηφίσει μια κατηγορία, ο άλλος θέλει να ψηφίσει δύο. Καταλάβατε;
Ο τρόπος με τον οποίο μάς λέτε να ψηφίσουμε, δεν θα βγάλει αποτέλεσμα. Αυτό που είχαμε επισημάνει, δυστυχώς, φθάνει στο δώδεκα παρά πέντε. Αν ψηφίσουμε με αυτό τον τρόπο, μπορεί να μην παραπεμφθεί ούτε ο Παπακωνσταντίνου, που τον θέλετε όλοι σας.","ΣΠΥΡΙΔΩΝ ΧΑΛΒΑΤΖΗΣ",534
"37818"," Κύριοι συνάδελφοι, για να συνεννοηθούμε, κατ’ αρχήν δεν είναι το πόρισμα της προανακριτικής για να ψηφίσουμε εξειδικευμένα, όπως ψηφίζαμε μετά το πόρισμα. Εδώ είναι προτάσεις με βάση τις οποίες οι Βουλευτές τοποθετούνται. Το ψηφοδέλτιο που έχετε στα χέρια σας, ζήτησα να το δουν τα κόμματα και να συμφωνήσουμε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37819"," Ποιος το είδε;","ΖΩΗ ΚΩΝΣΤΑΝΤΟΠΟΥΛΟΥ",272
"37820"," Με συγχωρείτε πάρα πολύ. Εδόθη, συζητήθηκε. Κατ’ αρχήν, δεν κρύβεται καμμία σκοπιμότητα επί του ψηφοδελτίου, για να ξεκαθαρίζουμε τη θέση μας. 
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37821"," Κύριε Πρόεδρε, είχαμε πει ότι στην περίπτωση της τρίτης κατηγορίας εμπεριέχονται τα αδικήματα της δεύτερης και στην περίπτωση της δεύτερης εμπεριέχονται τα αδικήματα της πρώτης.
Ως εκ τούτου, όποιος θέλει να ψηφίσει για τα αδικήματα αυτά, ψηφίζει την πρώτη ή ψηφίζει τη δεύτερη ή ψηφίζει την τρίτη. Η τρίτη εμπεριέχει τα αδικήματα της δεύτερης και της πρώτης.
Με συγχωρείτε πάρα πολύ, αλλά αυτό, τουλάχιστον, μου μεταφέρθηκε από τη συζήτηση που είχαμε για την εκτύπωση των ψηφοδελτίων. Εάν έχετε ή πιστεύετε ότι υποκρύπτεται κάτι άλλο, επειδή το Προεδρείο δεν έχει καμμία απολύτως διάθεση να προχωρήσει σε τέτοια διαδικασία, εγώ σας λέω ευχαρίστως, καθώς αφορά τη διαδικασία, αυτήν τη στιγμή να φτιάξουμε ψηφοδέλτια, να τα τυπώσουμε και γι’ αυτό να διακόψουμε είκοσι λεπτά αντί για δέκα.
Δεν θα επιτρέψει το Προεδρείο να δημιουργηθεί, κύριοι συνάδελφοι, ούτε ίχνος υποψίας γι’ αυτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37822"," Κύριε Πρόεδρε, μπορώ να έχω το λόγο;","ΜΑΥΡΟΥΔΗΣ ΒΟΡΙΔΗΣ",69
"37823"," Ο κ. Βορίδης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37824"," Κύριε Πρόεδρε, κυρίες και κύριοι συνάδελφοι, πολύ γρήγορα για τα δυο ζητήματα τα οποία ηγέρθησαν τελευταία στιγμή, θέλω να πω τα εξής. Ως προς το πρώτο ζήτημα, στο οποίο αναφέρθηκε η κυρία Γενική Γραμματέας του Κομμουνιστικού Κόμματος, ξεκαθαρίζω ότι εδώ είμαστε στη φάση που παίρνουμε μια απόφαση για τη σύσταση μιας επιτροπής για προκαταρκτική εξέταση. Το αντικείμενο αυτής της επιτροπής είναι ακριβώς η έρευνα στοιχείων.
Μπορεί στα πλαίσια αυτά να υπάρχουν νέα στοιχεία στη δικογραφία, τα οποία θα εξεταστούν. Τα νέα στοιχεία θα τα δούμε στο σύνολό τους, γιατί μπορεί να προκύπτουν και από τη διαδικασία της εξέτασης. Αυτά που λαμβάνουμε τώρα υπ’ όψιν μας είναι τα στοιχεία που έχουμε ενώπιόν μας, αυτά που έχουμε ενώπιόν μας μέχρι στιγμής. Είναι τα στοιχεία, επομένως, που έχουμε με τις δικογραφίες τους εδώ. Στην έρευνα μπορεί να προκύψουν μια σειρά από πράγματα. Εξετάζονται, θα τα δούμε, εκτιμώνται στην πορεία. Ως προς τα εκεί, λοιπόν, δεν έχουμε κώλυμα και δεν υπάρχει ζήτημα.
Ως προς τη διαδικασία για τα ψηφοδέλτια, εάν καταλαβαίνω καλά, εκείνο το οποίο εκφράζεται είναι ότι έπρεπε να γίνει -λέει η μια άποψη- το εξής: Να υπάρξει και ξεχωριστή κατηγορία ανά πρόταση, ανά αδίκημα.
Δηλαδή, για να συνεννοηθούμε όλοι τι λέμε εδώ, η πρόταση της Νέας Δημοκρατίας, του ΠΑΣΟΚ και της ΔΗΜΑΡ, κύριε Πρόεδρε, αφορά τον κ. Παπακωνσταντίνου. Περιέχει δύο αδικήματα η πρόταση αυτή, την αλλοίωση εγγράφου και την παράβαση καθήκοντος.
Για τον κ. Παπακωνσταντίνου έχει καταθέσει πρόταση και ο ΣΥΡΙΖΑ. Η πρόταση του ΣΥΡΙΖΑ περιέχει τέσσερα αδικήματα, την αλλοίωση, την πλαστογραφία, την απιστία και την παράβαση καθήκοντος.
Έχει καταθέσει πρόταση για τον κ. Παπακωνσταντίνου και η Χρυσή Αυγή και οι Ανεξάρτητοι Έλληνες. Αν θυμάμαι καλά -δεν είμαι βέβαιος γι’ αυτό- αυτή έχει τρία αδικήματα. Προσέξτε τώρα τι λέει η άποψη αυτή. Εγώ θα σας πω τι λέει ο Κανονισμός. Ο Κανονισμός λέει ότι «η Βουλή αποφαίνεται επί προτάσεων για πρόσωπα», που σημαίνει ότι το «ΝΑΙ» ή το «ΟΧΙ» είναι επί των προτάσεων.
Έκανε μια αναφορά ο κύριος Πρόεδρος του ΣΥΡΙΖΑ και λέει: «Αθροίζονται οι προτάσεις;». Απάντηση: Όχι, δεν αθροίζονται. Προφανώς, δεν αθροίζονται διότι…
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)","ΜΑΥΡΟΥΔΗΣ ΒΟΡΙΔΗΣ",69
"37825"," Άρα, επτά κάλπες και ένα ψηφοδέλτιο. Αυτό λέτε.
Μα, σας παρακαλώ. Μη μας κοροϊδεύετε.","ΠΑΝΑΓΙΩΤΗΣ ΛΑΦΑΖΑΝΗΣ",279
"37826"," Κύριε Βορίδη, συνεχίστε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37827"," Άμα σταματήσει ο κ. Λαφαζάνης, κύριε Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"37828"," Κύριε Λαφαζάνη, αφήστε να ολοκληρώσει και να εξηγήσει.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37829"," Κύριε Πρόεδρε, για να το τελειώνουμε, η υποχρέωση του Κοινοβουλίου είναι να αποφανθεί επί των προτάσεων που υπεβλήθησαν σε αυτό.","ΜΑΥΡΟΥΔΗΣ ΒΟΡΙΔΗΣ",69
"37830"," Δεν συμφωνήσαμε αυτό το πρωί.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"37831"," Επιτρέψτε μου. Δεν ξέρω τι συμφωνήσαμε και τι δεν συμφωνήσαμε. Σας λέω αυτά που προβλέπονται.
Τώρα, επιτρέψτε μου να συνεννοηθούμε, γιατί η συνένωση δεν είναι δυνατή. Για παράδειγμα, η παράβαση καθήκοντος, την οποία λέει η Νέα Δημοκρατία, έχει διαφορετικό αιτιολογικό, δηλαδή διαφορετική αντικειμενική υπόσταση, απ’ αυτήν την παράβαση καθήκοντος που λέει ο ΣΥΡΙΖΑ. Άρα, δεν μπορεί να διωχθεί για την ίδια, αν αθροίσουμε τις παραβάσεις καθήκοντος. Δεν γίνεται αυτό.
(Θόρυβος-Διαμαρτυρίες)
Άρα, κύριε Πρόεδρε –για να τελειώσουμε και με το διαδικαστικό μέρος, σεβόμενοι την ευαισθησία του Προεδρείου- είμαστε στη φάση της ψηφοφορίας. Έχουμε συμφωνήσει και επιλέξει μία διαδικασία ψηφοφορίας. Όποιος έχει αντιρρήσεις για την ψηφοφορία, υπάρχει τρόπος να τις πει. Υπάρχει θεσμικός, κανονικός τρόπος, να τις πει. Ας τις πει όποιος θέλει, με το θεσμικό τρόπο που πρέπει και να αποφανθεί το Σώμα.","ΜΑΥΡΟΥΔΗΣ ΒΟΡΙΔΗΣ",69
"37832","  Ο κ. Παπαδημούλης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37833"," Ευχαριστώ, κύριε Πρόεδρε. 
 Τα ψηφοδέλτια που ετοιμάστηκαν είναι λάθος και δεν υλοποιούν, κύριε Πρόεδρε, την πρόταση που αποφασίσαμε το πρωί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37834"," Ο κύριος Αντιπρόεδρος με ενημερώνει, ότι ενημέρωσε τον Πρόεδρο τώρα και συμφωνείτε, αν κατάλαβα καλά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37835"," Αφήστε τα αυτά.
","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37836"," Συνεχίστε, κύριε Παπαδημούλη και εξηγήστε μας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37837"," Η πρότασή μας είναι να ετοιμαστούν, κύριε Πρόεδρε, κυρίες και κύριοι συνάδελφοι, νέα ψηφοδέλτια, τα οποία να έχουν για κάθε πρόσωπο τα προτεινόμενα αδικήματα, για να μπορεί να ψηφίζει ο καθένας για ποια αδικήματα προτείνει να προχωρήσει η προκαταρκτική εξέταση. 
(Θόρυβος-Διαμαρτυρίες)
Μετά και τη διευκρίνιση του κ. Βορίδη, που είναι ερμηνεία του Κανονισμού και όχι ο Κανονισμός…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37838"," Είναι ο Κανονισμός!","ΜΑΥΡΟΥΔΗΣ ΒΟΡΙΔΗΣ",69
"37839"," …το πράγμα γίνεται ακόμη χειρότερο. Εμείς –και φάνηκε και από την τοποθέτηση του Προέδρου μας- ήμασταν έτοιμοι να προσχωρήσουμε στην άποψη του λάθους, παρ’ ότι κανείς από το ΣΥΡΙΖΑ-Ενωτικό Κοινωνικό Μέτωπο δεν ρωτήθηκε και δεν συμφώνησε γι’ αυτόν τον τύπο των ψηφοδελτίων, που μας μοιράσατε.
Επισημαίνω, όμως, τον κίνδυνο, εάν υιοθετήσει η κυβερνητική πλειοψηφία της Βουλής την ερμηνεία Βορίδη ότι δεν αθροίζονται οι ψήφοι, να οδηγηθεί αυτή η υπόθεση σε φιάσκο.
Σας ζητώ, λοιπόν, να μην υιοθετήσετε με σπουδή αυτή τη διαδικασία και αυτά τα ψηφοδέλτια και να ετοιμάσουμε ψηφοδέλτια τάχιστα –μία μικρή αλλαγή χρειάζεται- όπου για κάθε πρόσωπο να υπάρχουν τα προτεινόμενα αδικήματα και δίπλα ένα κουτάκι. Όποιος θέλει, θα βάζει σταυρό. Και για όποια από τα αδικήματα και τα πρόσωπα υπάρχει πλειοψηφία, θα προχωρήσει η προκαταρκτική επιτροπή.
(Θόρυβος-Διαμαρτυρίες)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37840"," Θα ήθελα να κάνω μία διευκρίνιση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37841"," Δηλαδή, θα παραπεμφθεί κάποιος με τετρακόσιες πενήντα ψήφους; Υπάρχει αυτή η δυνατότητα;
(Θόρυβος-Διαμαρτυρίες)","ΜΑΥΡΟΥΔΗΣ ΒΟΡΙΔΗΣ",69
"37842"," Παρακαλώ, κύριοι συνάδελφοι! Σας παρακαλώ επιτέλους! 
Ο Αντιπρόεδρος κ. Μαρκογιαννάκης θα εξηγήσει τη διαδικασία.
Ορίστε, κύριε Μαρκογιαννάκη, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37843"," Κύριοι συνάδελφοι, είναι τόσο απλό το πράγμα και «πνιγόμαστε σε μία κουταλιά νερό».
Παίρνω ως παράδειγμα την πρώτη κάλπη που αφορά τον κ. Παπακωνσταντίνου. Υπάρχει ένα ψηφοδέλτιο που έχει τρεις προτάσεις, δηλαδή την πρόταση της Κυβέρνησης, την πρόταση του ΣΥΡΙΖΑ και την τρίτη πρόταση. Ο καθένας από εμάς, όταν θα πάει να ψηφίσει, μπορεί να σταυρώσει μέχρι και τις τρεις προτάσεις. Απλώς, δεν αθροίζονται. Δηλαδή, αν η πρόταση της Νέας Δημοκρατίας…
(Θόρυβος-Διαμαρτυρίες)","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37844"," Δεν αποφασίσαμε αυτό το πράγμα!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"37845"," Παρακαλώ, συνάδελφοι, θα με αφήσετε να τελειώσω;","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37846"," Κύριοι συνάδελφοι, θα πείτε την άποψή σας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37847"," (Δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"37848"," Σας παρακαλώ, κύριε Λαφαζάνη. Θα πείτε την άποψή σας. Θα ακουστεί η άποψή σας. Ένα λεπτό να ολοκληρώσει ο κ. Μαρκογιαννάκης. Σας παρακαλώ πολύ.
Κύριε Μαρκογιαννάκη, ολοκληρώστε, σας παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37849"," Κύριε Πρόεδρε, δεν με αφήνουν να μιλήσω. 
Κύριοι συνάδελφοι, σας παρακαλώ. 
Κύριε Τσίπρα, το κουβεντιάσαμε, το αποδεχθήκατε…
(Θόρυβος στην Αίθουσα)
Κύριε Πρόεδρε, κοιτάξτε. Εάν είχαμε τρία διαφορετικά ψηφοδέλτια, δεν θα μπορούσε ο καθένας από εσάς, προσερχόμενος στην κάλπη, να ψηφίσει «ΝΑΙ» και στην πρόταση της Νέας Δημοκρατίας; Είναι απλό το πράγμα.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37850","  Κύριοι συνάδελφοι, προτείνω να διακόψουμε για ένα τέταρτο, ώστε να συναντηθούν οι Εκπρόσωποι των κομμάτων και να ολοκληρωθεί το θέμα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37851"," Κύριε Πρόεδρε, σας ζητώ το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"37852","  Κύριε Πρόεδρε, θέλω το λόγο.","ΠΑΝΟΣ ΚΑΜΜΕΝΟΣ",181
"37853"," Διότι δεν είναι σωστή η εικόνα να προσπαθεί ο κ. Μαρκογιαννάκης να σας εξηγήσει τι κάνουμε και να μην ακούει κανείς. 
Κυρίες και κύριοι συνάδελφοι, διακόπτουμε για ένα τέταρτο…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37854","  Δεν γίνεται αυτό, κύριε Πρόεδρε.","ΠΑΝΟΣ ΚΑΜΜΕΝΟΣ",181
"37855"," ...προκειμένου να σας εξηγήσει ο κ. Μαρκογιαννάκης…
(Θόρυβος-Διαμαρτυρίες στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37856","  Κύριε Πρόεδρε, αυτό είναι απόλυτος φασισμός. Έχετε υποχρέωση να μου δώσετε το λόγο. Αποτελεί ντροπή και αίσχος για τη Βουλή. Ποτέ δεν έχει γίνει τέτοιο πράγμα!","ΠΑΝΟΣ ΚΑΜΜΕΝΟΣ",181
"37857"," Παρακαλώ πολύ τους Κοινοβουλευτικούς Εκπροσώπους ή τους εισηγητές των κομμάτων να ολοκληρώσουμε. Δεν μπορεί όλη η Βουλή να ασχολείται μ’ αυτό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37858"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Μετά από συνεννόηση που έκανε το Προεδρείο με τους εκπροσώπους των κομμάτων, θα σας εξηγηθεί ο τρόπος με τον οποίο θα γίνει η ψηφοφορία …","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37859"," Να μας πείτε την πρότασή σας.","ΖΩΗ ΚΩΝΣΤΑΝΤΟΠΟΥΛΟΥ",272
"37860"," Ναι, θα εξηγηθεί ο τρόπος, με τον οποίο θα γίνει η ψηφοφορία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37861"," Να μην απαντάτε σε καμμία διακοπή, κύριε Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"37862"," Παρακαλείται ο κ. Χρήστος Μαρκογιαννάκης να πάρει το λόγο. 
Κυρίες και κύριοι συνάδελφοι, παρακαλώ, να είμαστε προσεκτικοί για να μην δημιουργηθούν νέες απορίες.
Ορίστε, κύριε Μαρκογιαννάκη, έχετε το λόγο.
(Θόρυβος – Διαμαρτυρίες στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37863"," Κύριε Πρόεδρε, έχω ζητήσει κι εγώ το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"37864"," Θα πάρει το λόγο στη συνέχεια ο κ. Παπαδημούλης. 
Κύριοι συνάδελφοι, παρακαλώ λίγη ησυχία να εξηγηθεί ο τρόπος ψηφοφορίας, διότι αναλύθηκε αυτός ο τρόπος και από την Επιστημονική Επιτροπή και από τον κ. Μαρκογιαννάκη. Παρακαλώ, οι συνάδελφοι όλοι να ακούσουμε και να καταλάβουμε την αγόρευσή του. 
Ορίστε, κύριε Μαρκογιαννάκη, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37865"," Κύριε Πρόεδρε, ευθύς μόλις ετέθη το θέμα από την Αντιπολίτευση, είχα την ευκαιρία από αυτό εδώ το Βήμα να αναλύσω –το έκανα δε και κατ’ ιδίαν- γιατί το ψηφοδέλτιο, το οποίο έχει μοιραστεί είναι το σωστό και ο τρόπος ψηφοφορίας που εισηγείται το Προεδρείο είναι ενδεδειγμένος.
Η διακοπή, η οποία παρενεβλήθη, έδωσε την ευκαιρία και νομικά να δούμε το θέμα ξανά με την επιστημονική υπηρεσία, αλλά και με συναδέλφους νομικούς. Και ιστορικά όμως να το δούμε, θα κάνω τόσο λιανά τα πράγματα, ώστε να μη μείνει καμμία αμφιβολία για το τι συμβαίνει. 
Έχουμε τέσσερις κάλπες και τέσσερα ψηφοδέλτια. Ας απομονώσουμε τις τρεις τελευταίες κάλπες και ας αφήσουμε την πρώτη κάλπη που αφορά τον κ. Παπακωνσταντίνου. Για τον κ. Παπακωνσταντίνου υπάρχουν τρεις προτάσεις: μία πρόταση από την Κυβέρνηση, μία πρόταση από το ΣΥΡΙΖΑ και άλλη μία πρόταση από τους Ανεξάρτητους Έλληνες και τη Χρυσή Αυγή. 
Αυτές οι τρεις προτάσεις είναι καταχωρημένες στο ένα ενιαίο ψηφοδέλτιο, το οποίο θα πρέπει να μπει στην πρώτη κάλπη. Ο κάθε συνάδελφος έχει δικαίωμα να ψηφίσει τη μία πρόταση. Εάν, όμως, δεν τον καλύπτει μόνο η μία πρόταση, μπορεί να ψηφίσει και τη δεύτερη πρόταση, να συμπεριληφθούν δηλαδή και άλλα αδικήματα στην έρευνα, όπως μπορεί να ψηφίσει και την τρίτη πρόταση. Αυτός είναι άλλωστε και ο σκοπός της ψηφοφορίας. Ο Βουλευτής ελεύθερα θα επιλέξει τις προτάσεις, που αυτός νομίζει ότι πρέπει να τεθούν υπό την έρευνα της προκαταρκτικής επιτροπής.
Επομένως, ο κάθε συνάδελφος θα μπορέσει να ψηφίσει είτε τη μία είτε και τις δύο είτε και τις τρεις προτάσεις. 
Δεν θα γίνει προσμέτρηση καθέτως. Δεν θα πούμε δηλαδή ότι προσθέτουμε τις ψήφους που πήρε η πρώτη πρόταση, μαζί με τη δεύτερη πρόταση και μαζί με την τρίτη πρόταση. Η καταμέτρηση θα γίνει οριζοντίως. Μπορεί δηλαδή στην περίπτωση του κ. Παπακωνσταντίνου την πρόταση της Νέας Δημοκρατίας  να την ψηφίσουν και πενήντα Βουλευτές από το ΣΥΡΙΖΑ και οι ψήφοι που θα πάρει αυτή η πρόταση να είναι διακόσιες πενήντα ή διακόσιες είκοσι. Μπορεί και η πρόταση του ΣΥΡΙΖΑ, όσον αφορά τον κ. Παπακωνσταντίνου, να ψηφιστεί και από τη Νέα Δημοκρατία ή απ’ όσους θέλουν να την ψηφίσουν. Θα γίνει, λοιπόν, δεκτή και η πρόταση του ΣΥΡΙΖΑ, όπως μπορεί να γίνει δεκτή και η τρίτη πρόταση.
Είδαμε πώς έγινε η ψηφοφορία στην περίπτωση του Βατοπεδίου. Έχω, λοιπόν, εδώ το ψηφοδέλτιο που αφορούσε έναν εκ των συναδέλφων –δεν θέλω να πω το όνομα- για τον οποίο εζητείτο η σύσταση προκαταρκτικής επιτροπής. Αναφέρει, λοιπόν, το ψηφοδέλτιο: «Για τη σύσταση, συγκρότηση ή μη, ειδικής κοινοβουλευτικής επιτροπής για τη διεξαγωγή προκαταρκτικής εξέτασης τάδε», «ΝΑΙ», «ΟΧΙ», «ΠΑΡΩΝ», όπως είναι και εδώ.  Δεν μπορούμε να το καταλάβουμε αυτό; 
Όταν, μετά την προκαταρκτική που ερευνήθηκε η κατηγορία, ήρθε η ψηφοφορία, τότε είχαμε και τις πράξεις πλέον και έλεγε απέναντι σε κάθε πράξη το «ΝΑΙ», «ΟΧΙ», «ΠΑΡΩΝ». Το ίδιο δε, είχε γίνει και το 1989, το 1993, το 1994, που είχαμε παρόμοιες περιπτώσεις. Άρα, άδικος ήταν ο θόρυβος που έγινε και πρέπει να προχωρήσουμε ως έχει.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"37866"," Το λόγο έχει ο κ. Παπαδημούλης, μετά ο κ. Καμμένος και ο κ. Χαλβατζής και ολοκληρώνουμε επί της διαδικασίας, αφού εξηγήθηκε, κύριοι συνάδελφοι και προχωράμε στην ψηφοφορία. 
Ορίστε, κύριε Παπαδημούλη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37867"," Αυτό που ανέπτυξε ο κ. Μαρκογιαννάκης είναι η πρόταση της πλειοψηφίας του Προεδρείου για το πώς πρέπει να γίνει η ψηφοφορία. Εμείς έχουμε διαφορετική πρόταση. Δεν καταφέραμε να μεταπείσουμε τους συναδέλφους της Πλειοψηφίας. Συμφωνήσαμε, όμως, ομόφωνα να την παρουσιάσουμε, να την εξηγήσουμε εν συντομία, να αποφασίσουμε δι’ εγέρσεως κατά πλειοψηφία για τη διαδικασία, με την οποία θα προχωρήσουμε, και να συγκροτηθεί η προκαταρκτική επιτροπή. Δεν χρειάζονται περιττές εντάσεις.
Η δική μας πρόταση, την οποία διατύπωσα και πριν και την επαναλαμβάνω, είναι ότι χρειάζεται άλλο ψηφοδέλτιο, που για κάθε προτεινόμενο πρόσωπο να έχει από κάτω κουτάκια με τα προς διερεύνηση προτεινόμενα αδικήματα. 
Όλοι έχουμε υπ' όψιν μας τις κομματικές προτάσεις, αλλά τώρα που έφθασε η ώρα της κάλπης, προτείνουμε για κάθε πρόσωπο και ψηφίζουμε για ποιο ενδεχόμενο ποινικό αδίκημα θα πρέπει να διερευνήσει η προκαταρκτική επιτροπή. Και για τα πρόσωπα και τα αδικήματα που συγκεντρώνονται πάνω από 151, ερευνά η προκαταρκτική επιτροπή. 
Αυτή είναι η πρότασή μας. Νομίζουμε ότι βοηθάει να υιοθετηθεί. Εάν δεν υιοθετηθεί και υιοθετηθεί η άλλη, θα προχωρήσουμε με την άλλη. Εμάς μας ενδιαφέρει να προχωρήσει η σύσταση προκαταρκτικής επιτροπής, γιατί ξέρουμε όλοι ότι μέσα από την προκαταρκτική επιτροπή και την Ολομέλεια, στην οποία θα έρθει το πόρισμα της προκαταρκτικής επιτροπής, μπορούν να προστεθούν ή να αφαιρεθούν προτεινόμενα αδικήματα. Αυτή είναι η πρότασή μας, κύριε Πρόεδρε. 
Επαναλαμβάνω, ότι ο κ. Μαρκογιαννάκης δεν εξήγησε πώς θα γίνει η ψηφοφορία. Πρότεινε την, κατά την άποψή του, ορθότερη διαδικασία ψηφοφορίας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"37868"," Το λόγο έχει ο κ. Καμμένος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37869"," Κύριε Πρόεδρε, κατά την έναρξη της πρωινής συζήτησης στη Βουλή, μετά την πρόταση του κ. Βενιζέλου, διεφάνη ότι θα υπάρχει μία ομοφωνία, τουλάχιστον ως προς τον τρόπο ψήφισης για τη δημιουργία της προανακριτικής επιτροπής. 
Και ήταν ευχάριστο το μήνυμα που βγήκε από το σύνολο της Βουλής των Ελλήνων. Πράγματι, αυτό που συμφωνήσαμε το πρωί –και είναι καταγεγραμμένο στα Πρακτικά και ο ελληνικός λαός είχε τη δυνατότητα να δει από την τηλεόραση- είναι ότι θα γίνει ψηφοφορία κατά πρόσωπο και κατά κατηγορία, όπως αποφασίστηκε μετά την πρόταση του κ. Βενιζέλου και την αποδοχή από το Προεδρείο και από το σύνολο της Βουλής των Ελλήνων. 
Ήρθε, λοιπόν, η ώρα της ψηφοφορίας. Τα ψηφοδέλτια, με τα οποία καλούνται οι Βουλευτές να εκφράσουν την άποψή τους, δεν έχουν τις κατηγορίες ανά πρόσωπο που θα βάλουμε σε κάθε κάλπη, περιγράφοντας επακριβώς τα αδικήματα. Αυτό ουσιαστικά παραβιάζει το γράμμα του Κανονισμού της Βουλής και το Σύνταγμα. 
Προηγούμενο υπάρχει; Υπάρχει προηγούμενο το 1985 με τα ομοιόμορφα ψηφοδέλτια του κ. Σαρτζετάκη. Μόνο μ’ αυτό μπορεί να το προσομοιάσει κανείς. Για να δώσω ακριβή εξήγηση, εάν, όπως είπε ο κ. Μαρκογιαννάκης, στο πρώτο ψηφοδέλτιο που αναφέρεται στον κ. Παπακωνσταντίνου ένας Βουλευτής πιστεύει ότι πρέπει να δημιουργηθεί η προανακριτική επιτροπή για το ποινικό αδίκημα που περιγράφεται στο άρθρο 242 παράγραφος 2 του Ποινικού Κώδικα, μπορεί να ψηφίσει στην πρώτη και στη δεύτερη πρόταση. Εάν όμως ο Βουλευτής αυτός δεν συμφωνεί με το άρθρο 216, που περιλαμβάνει η πρώτη πρόταση και συμφωνεί με το άρθρο 46 παράγραφος 1, που περιλαμβάνει η δεύτερη πρόταση, δεν αθροίζεται το σύνολο των ψήφων για το πρώτο αδίκημα, στο οποίο υπάρχει κοινή συμφωνία, με αποτέλεσμα να υπάρχουν ψήφοι από συναδέλφους Βουλευτές για το ίδιο αδίκημα, στη συγκεκριμένη περίπτωση το 242 παράγραφος 2. Θα είναι 82 για την πρώτη πρόταση και 70 για τη δεύτερη πρόταση οι οποίοι όμως δεν θα συναθροιστούν στο σύνολο 152. 
Τι σημαίνει αυτό; Σημαίνει ότι ουσιαστικά ευρέθη ένας τρόπος, προκειμένου η Κυβέρνηση –διότι δεν αποτελεί πρόταση της Πλειοψηφίας, αποτελεί πρόταση της Κυβέρνησης διά του κ. Μαρκογιαννάκη- να προσπαθήσει να αποφύγει την παραπομπή προσώπων με συγκεκριμένα αδικήματα και την εξέταση από την προκαταρκτική επιτροπή της Βουλής. 
Αυτό είναι παράβαση του Κανονισμού, παράβαση του Συντάγματος. Δεν μπορούμε να κάνουμε κάτι άλλο από το να το καταγγείλουμε και να ψηφίσουμε όλες τις προτάσεις σ’ όλα τα αδικήματα, ώστε τουλάχιστον να δημιουργηθεί αυτή η επιτροπή και μετά να δούμε τι θα συμβεί. Λυπούμαστε ιδιαίτερα, το καταγγέλλουμε και πιστεύουμε ότι δεν περιποιεί τιμή προς το Προεδρείο, το οποίο θα έπρεπε να διαφυλάξει το Σύνταγμα και τον Κανονισμό της Βουλής.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΠΑΝΟΣ ΚΑΜΜΕΝΟΣ",181
"37870"," Ο κ. Χαλβατζής έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37871"," Εδώ και αρκετές μέρες το Κομμουνιστικό Κόμμα Ελλάδας πρότεινε να υπάρχει πρόσωπο και όλες οι κατηγορίες, όλα τα αδικήματα. Κάθε Βουλευτής θα μπορούσε να τοποθετηθεί για ένα, για δύο, για τρία ή για το σύνολο των αδικημάτων. Σ’ αυτήν την πρόταση το πρωί υπήρξε συναίνεση. Στην πορεία άλλαξαν τα πράγματα. 
Ανεξάρτητα απ’ όλα αυτά, εμείς τοποθετηθήκαμε και είπαμε να καταγραφεί στα Πρακτικά η διαφωνία μας και προχωράμε στη διαδικασία.","ΣΠΥΡΙΔΩΝ ΧΑΛΒΑΤΖΗΣ",534
"37872"," Κάθε ψηφοδέλτιο στην κάλπη του, όχι σε άλλη κάλπη.","ΕΥΑΓΓΕΛΟΣ ΒΕΝΙΖΕΛΟΣ",58
"37873"," Ναι, κύριε Πρόεδρε. Αυτό διευκρινίστηκε.
Κυρίες και κύριοι συνάδελφοι, κατ’ αρχήν, το Προεδρείο θέλει να εξηγήσει, πρώτον, ότι συμφωνούμε όλοι πως δεν υπάρχει κάποια σκοπιμότητα. Πρέπει να σας πω ότι προχωρήσαμε στη διαδικασία αυτή με τη σύμφωνη γνώμη της επιστημονικής υπηρεσίας της Βουλής και με όλους.
Το δεύτερο είναι ότι συμφωνούμε –ομοφώνως υποθέτω- πως θέλουμε να προχωρήσουμε στην ψηφοφορία και στη δημιουργία της προκαταρκτικής επιτροπής, η οποία μπορεί να προσθέσει ή να αφαιρέσει αδικήματα. Ως εκ τούτου, είναι αυτονόητο ότι δεν υπάρχει καμία σκοπιμότητα. 
Κυρίες και κύριοι συνάδελφοι, ας προχωρήσουμε στην ψηφοφορία δι' εγέρσεως. 
Οι αποδεχόμενοι την πρόταση του κ. Μαρκογιαννάκη παρακαλώ να εγερθούν.
(Εγείρονται οι αποδεχόμενοι την πρόταση)
Προφανώς, ηγέρθησαν οι περισσότεροι.
Συνεπώς, η πρόταση έγινε δεκτή κατά πλειοψηφία. 
Κύριες και κύριοι συνάδελφοι, κηρύσσεται περαιωμένη η συζήτηση επί των προτάσεων που κατέθεσαν:  
Α) Εβδομήντα δυο (72) Βουλευτές των Κοινοβουλευτικών Ομάδων της Νέας Δημοκρατίας, του Πανελλήνιου Σοσιαλιστικού Κινήματος και της Δημοκρατικής Αριστεράς, Β) ο Πρόεδρος της Κοινοβουλευτικής Ομάδας του ΣΥΡΙΖΑ, κ. Αλέξης Τσίπρας και εβδομήντα (70) Βουλευτές του κόμματός του και Γ) ο Πρόεδρος της Κοινοβουλευτικής Ομάδας των Ανεξαρτήτων Ελλήνων, κ. Παναγιώτης Καμμένος και όλοι οι Βουλευτές του, ο Πρόεδρος της Κοινοβουλευτικής Ομάδας του Λαϊκού Συνδέσμου - Χρυσή Αυγή, κ. Νικόλαος Μιχαλολιάκος και όλοι οι Βουλευτές του κόμματός του και ο Ανεξάρτητος Βουλευτής κ. Νικολόπουλος και προχωρούμε στη λήψη απόφασης για τη σύσταση Ειδικής Κοινοβουλευτικής Επιτροπής προς διενέργεια προκαταρκτικής εξέτασης. 
Θα ακολουθήσει ταυτόχρονη μυστική ψηφοφορία που θα διεξαχθεί σύμφωνα με τις διατάξεις των παραγράφων 8 και 9 του άρθρου 155 και του άρθρου 73 του Κανονισμού της Βουλής με μια ανάγνωση του ονομαστικού καταλόγου των Βουλευτών και τέσσερις κάλπες. 
Για τη διεξαγωγή της μυστικής ψηφοφορίας έχουν διανεμηθεί ήδη τέσσερα ψηφοδέλτια με τα ονόματα των κ. Γεωργίου Παπακωνσταντίνου, Ευάγγελου Βενιζέλου, Γεωργίου Παπανδρέου και Λουκά Παπαδήμου. 
Επίσης, σας έχουν διανεμηθεί και λευκά ψηφοδέλτια και φάκελοι, εντός των οποίων θα τοποθετηθούν τα ψηφοδέλτια. 
Η ψήφος εκφράζεται με σταυρό δίπλα από τις τρεις λέξεις «Ναι», «Όχι», «Παρών». 
Εφόσον το ψηφοδέλτιο δε φέρει σταυρό σε καμμία από τις προτάσεις που εμπεριέχονται σ’ αυτό, τότε θεωρείται ως άκυρο. 
Τα ψηφοδέλτια καταχωρίζονται στα Πρακτικά.
(Τα προαναφερθέντα ψηφοδέλτια έχουν ως εξής:
(να καταχωρισθούν οι σελ. 562-565)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"37874"," Υπάρχει συνάδελφος ο οποίος δεν άκουσε το όνομά του; Κανείς.
Οι σφραγισμένες επιστολές οι οποίες απεστάλησαν στο Προεδρείο για συμμετοχή στη μυστική ψηφοφορία για σύσταση Ειδικής Κοινοβουλευτικής Επιτροπής προς διενέργεια προκαταρκτικής εξέτασης, κατά το άρθρο 86 παρ. 3 του Συντάγματος, τα άρθρα 153 επ. του Κανονισμού της Βουλής και το άρθρο 5 του ν.3126/2003 «Ποινική Ευθύνη των Υπουργών», όπως αυτό τροποποιήθηκε με το άρθρο 2 του ν.3961/2011, επί των προτάσεων που κατέθεσαν: Α) εβδομήντα δύο (72) Βουλευτές των Κοινοβουλευτικών Ομάδων της Νέας Δημοκρατίας, του Πανελλήνιου Σοσιαλιστικού Κινήματος και της Δημοκρατικής Αριστεράς, σχετικά με την υπόθεση της παράδοσης ψηφιακού δίσκου (CD) από το Γαλλικό Υπουργείο Οικονομικών στις ελληνικές αρχές, με περιεχόμενο ηλεκτρονικά αρχεία με ονόματα Ελλήνων καταθετών στην Τράπεζα HSBC της Ελβετίας, για την ενδεχόμενη τέλεση των αδικημάτων της νόθευσης εγγράφου και της παράβασης καθήκοντος τα οποία προβλέπονται στα άρθρα 242 παρ. 2 και 3 Π.Κ. και 259 Π.Κ. αντιστοίχως από τον πρώην Υπουργό Οικονομικών κ. Γεώργιο Παπακωνσταντίνου και σύμφωνα με τα διαλαμβανόμενα στην πρόταση, Β) ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αλέξης Τσίπρας και εβδομήντα (70) Βουλευτές του κόμματός του, σχετικά με την επονομαζόμενη «λίστα Λαγκάρντ», για την ενδεχομένη τέλεση των αδικημάτων της υπεξαγωγής εγγράφου από υπάλληλο, της απιστίας στην υπηρεσία, της παράβασης καθήκοντος και της πλαστογραφίας τα οποία προβλέπονται στα άρθρα 242 παρ. 2 και 3 Π.Κ. σε συνδυασμό με τα άρθρα 94 και 98 Π.Κ., 256 περ. γ’ υποπερ. β’ Π.Κ., 259 Π.Κ. και 216 Π.Κ. αντιστοίχως από τον πρώην Υπουργό Οικονομικών κ. Γεώργιο Παπακωνσταντίνου, και για την ενδεχομένη τέλεση των αδικημάτων της υπεξαγωγής εγγράφου από υπάλληλο, της απιστίας στην υπηρεσία και της παράβασης καθήκοντος τα οποία προβλέπονται στα άρθρα 242 παρ. 2 και 3 Π.Κ. σε συνδυασμό με τα άρθρα 94 και 98 Π.Κ., 256 περ. γ’ υποπερ. β’ Π.Κ. και 259 Π.Κ. αντιστοίχως από τον πρώην Υπουργό Οικονομικών κ. Ευάγγελο Βενιζέλο και σύμφωνα με τα διαλαμβανόμενα στην πρόταση, Γ) Ο Πρόεδρος της Κοινοβουλευτικής Ομάδας των Ανεξαρτήτων Ελλήνων κ. Παναγιώτης Καμμένος και όλοι οι Βουλευτές του κόμματός του, ο Πρόεδρος της Κοινοβουλευτικής Ομάδας  του Λαϊκού Συνδέσμου – Χρυσή Αυγή κ. Νικόλαος Μιχαλολιάκος και όλοι οι Βουλευτές του κόμματός του και ","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37875"," Κυρίες και κύριοι συνάδελφοι, κηρύσσονται περαιωμένες οι ψηφοφορίες.
Παρακαλώ να εκκενωθούν οι τρεις πρώτες σειρές των εδράνων, να τοποθετηθούν οι κάλπες και να γίνει η διαλογή. 
Παρακαλώ να δούμε αν είναι παρόντες οι ψηφολέκτες.
Για την πρώτη κάλπη που αφορά στην πρόταση για σύσταση ή μη κοινοβουλευτικής επιτροπής για τη διεξαγωγή προκαταρκτικής εξέτασης για τον πρώην Υπουργό Οικονομικών, κ. Γεώργιο Παπακωνσταντίνου, ο Βουλευτής κ. Λάζαρος Τσαβδαρίδης από τη Νέα Δημοκρατία και ο Βουλευτής κ. Χρήστος Μαντάς από το ΣΥΡΙΖΑ.
Για τη δεύτερη κάλπη που αφορά στην πρόταση για σύσταση ή μη ειδικής κοινοβουλευτικής επιτροπής για τη διεξαγωγή προκαταρκτικής εξέτασης για τον πρώην Υπουργό Οικονομικών, κ. Ευάγγελο Βενιζέλο, ο Βουλευτής κ. Εμμανουήλ Κόνσολας από τη Νέα Δημοκρατία και ο Βουλευτής κ. Δημήτριος Γάκης από το ΣΥΡΙΖΑ.
Για την τρίτη κάλπη που αφορά στην πρόταση για σύσταση ή μη ειδικής κοινοβουλευτικής επιτροπής για την διεξαγωγή προκαταρκτικής εξέτασης για τον πρώην Πρωθυπουργό, κ. Γεώργιο Παπανδρέου, ο Βουλευτής κ. Γεώργιος Γεωργαντάς από τη Νέα Δημοκρατία και ο Βουλευτής κ. Ευάγγελος Αποστόλου από το ΣΥΡΙΖΑ. 
Για την τέταρτη κάλπη, που αφορά στην πρόταση για σύσταση ή μη ειδικής κοινοβουλευτικής επιτροπής για τη διεξαγωγή προκαταρκτικής Εξέτασης για τον πρώην Πρωθυπουργό, κ. Λουκά Παπαδήμο, ο κ. Ιωάννης Πασχαλίδης από τη Νέα Δημοκρατία στη θέση του κ. Ανδρέα Κουτσούμπα και η Βουλευτής κ. Μαρίνα Χρυσοβελώνη από τους Ανεξάρτητους Έλληνες. 
Παρόντες είναι και οι Πρόεδροι της Εφορευτικής Επιτροπής ο κ. Λεωνίδας Γρηγοράκος, ο κ. Κώστας Κουκοδήμος, η κ. Μαρία Κόλλια-Τσαρουχά, και ο κ. Αθανάσιος Αθανασίου. 
Παρακαλούνται οι κύριοι ψηφολέκτες να προβούν στην καταμέτρηση και διαλογή των ψηφοδελτίων και την εξαγωγή των αποτελεσμάτων.
(ΚΑΤΑΜΕΤΡΗΣΗ – ΔΙΑΛΟΓΗ)
(ΜΕΤΑ ΤΗΝ ΔΙΑΛΟΓΗ)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37876"," Κυρίες και κύριοι συνάδελφοι, έχω την τιμή να ανακοινώσω στο Σώμα τα αποτελέσματα των ταυτοχρόνως διεξαχθεισών μυστικών ψηφοφοριών. 
Ψήφισαν συνολικά 294 Βουλευτές. 
Για τον πρώην Υπουργό Οικονομικών κ. Γεώργιο Παπακωνσταντίνου ευρέθησαν στην κάλπη 294 ψηφοδέλτια. Έγκυρα ψηφοδέλτια 286. Άκυρα 5. Λευκά 3.
Για την πρώτη πρόταση της Νέας Δημοκρατίας, του ΠΑΣΟΚ και της Δημοκρατικής Αριστεράς τα «ΝΑΙ» ήταν 265, τα «ΟΧΙ» ήταν 6 και τα «ΠΑΡΩΝ» ήταν 3.
Για τη δεύτερη πρόταση του ΣΥΡΙΖΑ-Ενωτικού Κοινωνικού Μετώπου τα «ΝΑΙ» ήταν 129, τα «ΟΧΙ» ήταν 26 και τα «ΠΑΡΩΝ» ήταν 4.
Για την τρίτη πρόταση των Ανεξάρτητων Ελλήνων, της Χρυσής Αυγής και του κ. Νικολόπουλου τα «ΝΑΙ» ήταν 110, τα «ΟΧΙ» ήταν 28 και τα «ΠΑΡΩΝ» ήταν 3.
Όσον αφορά τη δεύτερη κάλπη που αφορούσε τον κ. Ευάγγελο Βενιζέλο, ευρέθησαν στην κάλπη 225 ψηφοδέλτια. Έγκυρα ψηφοδέλτια 154. Άκυρα 15. Λευκά 56.
Για την πρόταση του ΣΥΡΙΖΑ-Ενωτικού Κοινωνικού Μετώπου τα «ΝΑΙ» ήταν 124, τα «ΟΧΙ» ήταν 24 και τα «ΠΑΡΩΝ» ήταν 2.
Για την τρίτη πρόταση των Ανεξάρτητων Ελλήνων, της Χρυσής Αυγής και του κ. Νικολόπουλου τα «ΝΑΙ» ήταν 104, τα «ΟΧΙ» ήταν 23 και «ΠΑΡΩΝ» ήταν 1.
Ως προς τον πρώην Πρωθυπουργό κ. Γεώργιο Παπανδρέου, που ήταν η τρίτη κάλπη, ευρέθησαν στην κάλπη 224 ψηφοδέλτια. Έγκυρα ψηφοδέλτια 107. Άκυρα 14. Λευκά 103.
Για την πρόταση των Ανεξάρτητων Ελλήνων, της Χρυσής Αυγής και του κ. Νικολόπουλου τα «ΝΑΙ» ήταν 80, τα «ΟΧΙ» ήταν 19 και τα «ΠΑΡΩΝ» ήταν 8.
Ως προς τον πρώην Πρωθυπουργό, κ. Λουκά Παπαδήμο, ευρέθησαν στην κάλπη 221 ψηφοδέλτια.  
Έγκυρα 214 ψηφοδέλτια, άκυρα 7, λευκά 111.
Την πρόταση είχαν κάνει οι Ανεξάρτητοι Έλληνες, η Χρυσή Αυγή και ο κ. Νικολόπουλος και «ΝΑΙ» ψήφισαν 63 Βουλευτές, «ΟΧΙ» ψήφισαν 34 Βουλευτές, «ΠΑΡΩΝ» ψήφισαν 6 Βουλευτές.
Κατόπιν των αποτελεσμάτων της ταυτόχρονης διεξαχθείσας μυστικής ψηφοφορίας γίνεται δεκτή η σύσταση Ειδικής Κοινοβουλευτικής Επιτροπής για την διενέργεια προκαταρτικής εξέτασης με την προβλεπόμενη πλειοψηφία της παραγράφου 3, του άρθρου 86 του Συντάγματος και της παραγράφου 9 του άρθρου 155 του Κανονισμού της Βουλής για τον πρώην Υπουργό Οικονομικών, κ. Παπακωνσταντίνου σύμφωνα με την πρόταση που υπέβαλαν 72 Βουλευτές των Κοινοβουλευτικών Ομάδων της Νέας Δημοκρατίας, του ΠΑΣΟΚ και της Δημοκρατικής Αριστεράς και απορρίπτεται η σύσταση της Ειδικής Κοινοβουλευτικής Επιτροπής για διενέργεια προκαταρτικής εξέτασης για τον πρώην Υπουργό, Ευάγγελο Βενιζέλο, για τον πρώην Πρωθυπουργό, Γεώργιο Παπανδρέου και για τον πρώην Πρωθυπουργό, Λουκά Παπαδήμο, διότι δεν συγκέντρωσαν την απόλυτη πλειοψηφία των Βουλευτών, όπως προβλέπεται στην παράγραφο 3 του άρθρου 86 του Συντάγματος και στην παράγραφο 9 του άρθρου 155 του Κανονισμού της Βουλής.
Η Ειδική Κοινοβουλευτική Επιτροπή για τη διεξαγωγή προκαταρτικής εξέτασης προτείνω να αποτελείται από 15 μέλη και να υποβάλει το πόρισμά της και το αποδεικτικό υλικό μέχρι την Δευτέρα 25 Φεβρουαρίου 2013.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37877"," Τώρα θα το κρίνουμε αυτό, κύριε Πρόεδρε;","ΖΩΗ ΚΩΝΣΤΑΝΤΟΠΟΥΛΟΥ",272
"37878","   Έτσι ορίζει ο Κανονισμός.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37879"," Δεν γίνεται με πέντε Βουλευτές.","ΖΩΗ ΚΩΝΣΤΑΝΤΟΠΟΥΛΟΥ",272
"37880"," Σας παρακαλώ πάρα πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37881"," Μα, δεν μπορείτε με άδεια έδρανα.","ΖΩΗ ΚΩΝΣΤΑΝΤΟΠΟΥΛΟΥ",272
"37882","  Κυρία Κωνσταντοπούλου, θα σας παρακαλέσω πάρα πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37883"," Δεν συμφωνούμε.","ΖΩΗ ΚΩΝΣΤΑΝΤΟΠΟΥΛΟΥ",272
"37884"," Δεν συμφωνείτε εσείς, συμφωνούν οι άλλοι. Τι να κάνουμε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37885"," Κύριε Πρόεδρε, …","ΖΩΗ ΚΩΝΣΤΑΝΤΟΠΟΥΛΟΥ",272
"37886"," Σας παρακαλώ πάρα πολύ δεν σας έδωσα το λόγο. Επιτέλους, αφήστε μας να κάνουμε τη δουλειά μας! Είναι κατόπιν συμφωνίας αυτά τα πράγματα.
Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37887"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"37888"," Το Σώμα παρέσχε τη ζητηθείσα εξουσιοδότηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"37889"," Δεν την παρέχουμε.","ΖΩΗ ΚΩΝΣΤΑΝΤΟΠΟΥΛΟΥ",272
"37890"," Εκτός από την κ. Κωνσταντοπούλου.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"37891"," Μάλιστα, μάλιστα.
Με τη συναίνεση του Σώματος και ώρα 02.20’ λύεται η συνεδρίαση για σήμερα ημέρα Παρασκευή 18 Ιανουαρίου 2013 και ώρα 10.00΄, με αντικείμενο εργασιών του Σώματος κοινοβουλευτικό έλεγχο, συζήτηση επίκαιρων ερωτήσεων.
Ο","ΟΛΟΙ ΟΙ ΒΟΥΛΕΥΤΕΣ",NA
