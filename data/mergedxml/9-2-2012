"","Content","name","ParlmemberID"
"145050","Date","9-2-2012",NA
"145051"," Σύμφωνα με την από 8.2.2012 εξουσιοδότηση του Σώματος, επικυρώθηκαν με ευθύνη του Προεδρείου τα πρακτικά των ΟΗ΄ και ΟΘ΄ συνεδριάσεών του, της Τρίτης 7 Φεβρουαρίου 2012 και της Τετάρτης 8 Φεβρουαρίου 2012, σε ό,τι αφορά τη συζήτηση και ψήφιση του Απολογισμού και Ισολογισμού του Κράτους οικονομικού έτους 2010).
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Νικόλαο Καραθανασόπουλο, Βουλευτή Αχαΐας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο πολυήμερο μπλακ-άουτ στην οδό Κανελλοπούλου στην Πάτρα.
2) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Ένωση Υπαλλήλων Φυλακής Αλικαρνασσού Ηρακλείου αιτείται την προώθηση οικονομικών θεμάτων του κλάδου, καθώς και τη διασφάλιση της ομαλής λειτουργίας της υπηρεσίας.
3) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία η Ένωση Συλλόγων Γονέων και Κηδεμόνων Μαθητών του Δήμου Παιανίας εκφράζει τη δυσαρέσκειά της για την προτεινόμενη συγχώνευση του 2ου Γυμνασίου Παιανίας με το 1ο Γυμνάσιο Παιανίας.
4) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία η Διοίκηση του Εργατοϋπαλληλικού Κέντρου Χίου εκφράζει τη διαμαρτυρία της για αδράνεια και υπολειτουργία των ελεγκτικών μηχανισμών του Υπουργείου Εργασίας.
5) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία η Συντονιστική Επιτροπή Αγώνα Φορέων για τον Ε.Ο.Π.Υ.Υ. και το Νοσοκομείο στο Ρέθυμνο αιτείται τη λειτουργία του Ε.Ο.Π.Υ.Υ. στα πρότυπα του παλιού Ο.Π.Α.Δ. για όλους τους ασφαλισμένους και συνταξιούχους, καθώς και την επίλυση θεμάτων που αφορούν στην εύρυθμη λειτουργία του Νομαρχιακού Νοσοκομείου Ρεθύμνης.
6) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αγροτικός Συνεταιρισμός Κατσιδωνίου Σητείας αιτείται να εξακολουθήσουν οι Αγροτικοί Συνεταιρισμοί να απαλλάσσονται της υποχρέωσης εγγραφής τους στα Εμπορικά Επιμελητήρια της Περιφέρειάς τους και στο μητρώο εμπόρων αγροτικών προϊόντων,εφοδίων εισροών.
7) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αντιπεριφερειάρχης Κρήτης αιτείται να συνεχίσει η λειτουργία της Κτηματικής Υπηρεσίας του Δημοσίου (ΚΥΔ) Λασιθίου ως έχει.
8) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Πολιτικός και Κοινωνικός Σύνδεσμος «ο Νικόλαος Ζορμπάς» αιτείται τη διεκδίκηση των πολεμικών επανορθώσεων,καθώς και την επιστροφή του αναγκαστικού δανείου της Γερμανίας προς την Ελλάδα.
9) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία ο Σύλλογος Οικοπεδούχων Ανώπολης αιτείται την υιοθέτηση εναλλακτικών προτάσεών του για την πολεοδομική διάταξη.
10) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία οι πρόεδροι Ανατολικής Κρήτης, Δυτικής Κρήτης και Λασιθίου εκφράζουν τη δυσαρέσκειά τους για τις προτάσεις που αφορούν τη διοικητική διάρθρωση του ΙΚΑ ΕΤΑΜ.
11) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία τα Εργατικά Κέντρα Κρήτης εκφράζουν την έντονη δυσαρέσκειά τους για τα οικονομικά μέτρα και αιτούνται την αποτροπή τους, μέσω της δυναμικής παρέμβασης των αρμοδίων.
12) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία η Ένωση Επιχειρηματιών Ενοικιαζόμενων Διαμερισμάτων - Δωματίων Νομού Ηρακλείου αιτείται την οικονομική στήριξη του κλάδου τους με ελαφρυντικά μέτρα.
13) Ο Βουλευτής Επικρατείας κ. ΙΩΑΝΝΗΣ ΚΟΡΑΝΤΗΣ κατέθεσε αναφορά με την οποία οι Περιφερειακοί Σύμβουλοι 14 Περιφερειακών Ενοτήτων Νησιών Αιγαίου και Ιονίου καταθέτουν την εισήγησή τους για την αυτοτελή λειτουργία των Νησιωτικών Περιφερειακών Ενοτήτων (πρώην Επαρχεία).
14) Ο Βουλευτής Κυκλάδων κ. ΙΩΑΝΝΗΣ ΒΡΟΥΤΣΗΣ κατέθεσε αναφορά με την οποία ο Δήμαρχος Μήλου, Νομού Κυκλάδων αιτείται την προστασία των νεώσοικων ή συρμάτων της Μήλου,δηλαδή υπόσκαφων για τη φύλαξη των ψαροκάϊκων,ως παραδοσιακών οικισμών.
15) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία η κ. Γεωργία Θεοδωροπούλου αιτείται την ασφαλιστική της τακτοποίηση και την αναγνώριση σχέσης εργασίας με την ΄Ενωση Ελλήνων Χημικών.
16) Η Βουλευτής Αχαΐας κ. ΜΑΡΙΑ ΚΥΡΙΑΚΟΠΟΥΛΟΥ κατέθεσε αναφορά με την οποία η Οικολογική Κίνηση Πάτρας αιτείται την παρέμβαση για την φύλαξη του Εθνικού Πάρκου Κοτυχίου - Στροφυλιάς, καθώς και την αποτροπή παράνομης υλοποίησης.
17) Η Βουλευτής Αχαΐας κ. ΜΑΡΙΑ ΚΥΡΙΑΚΟΠΟΥΛΟΥ κατέθεσε αναφορά με την οποία ο Δήμαρχος Δυτικής Αχαΐας, αιτείται τη χρηματοδότηση της ανέγερσης ενός καινούργιου Δημαρχείου.
18) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Ένωση Αστυνομικών Υπαλλήλων του Νομού Χανίων αιτούνται τη στελέχωση των επαρχιακών αστυνομικών τμημάτων του Νομού Χανίων για την εξασφάλιση της ασφάλειας των πολιτών και την αποτελεσματικότητα των σωμάτων ασφαλείας.
19) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία η Ένωση Αστυνομικών Υπαλλήλων του Νομού Ηρακλείου αιτείται τη στελέχωση της αστυνομικής διευθύνσεως του Νομού Ηρακλείου προς κάλυψη των κενών οργανικών θέσεων λόγω αυξημένων αναγκών.
20) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας το οποίο αναφέρεται στον παγετό που πλήττει τους αγρότες της Μεσαράς.
21) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας το οποίο αναφέρεται στις αντιδράσεις των επιχειρηματιών της Κρήτης στη στάση της ΔΕΗ.
22) Η Βουλευτής Μεσσηνίας κ. ΚΩΝΣΤΑΝΤΙΝΑ (ΝΑΝΤΙΑ) ΓΙΑΝΝΑΚΟΠΟΥΛΟΥ κατέθεσε αναφορά με την οποία ο Σύλλογος Συνδρόμου Down Ελλάδος εκθέτει τις απόψεις του σχετικά με την επικείμενη αναθεώρηση του Κανονισμού Εκτίμησης Βαθμού Αναπηρίας (ΚΕΒΑ).
23) Ο Βουλευτής Λέσβου κ. ΣΠΥΡΙΔΩΝ ΓΑΛΗΝΟΣ κατέθεσε αναφορά με την οποία οι υπάλληλοι του Τοπικού Υποκαταστήματος ΙΚΑ Μύρινας Λήμνου εκφράζουν την αντίθεσή τους στην προτεινόμενη αποδυνάμωση του τοπικού υποκαταστήματος σε γραφείο κοινωνικής ασφάλισης με συνέπεια αξεπέραστα προβλήματα στις συναλλαγές των ασφαλισμένων.
24) Ο Βουλευτής Κιλκίς κ. ΚΩΝΣΤΑΝΤΙΝΟΣ ΚΙΛΤΙΔΗΣ κατέθεσε αναφορά με την οποία ο Δήμαρχος Παιονίας του Νομού Κιλκίς αιτείται την αποδοχή από το ΙΚΑ του χώρου τον οποίο ο Δήμος Παιονίας παραχωρεί δωρεάν στο ΙΚΑ Αξιούπολης μέχρι την κατασκευή του ιδιόκτητου χώρου του προκειμένου να αρθεί η ταλαιπωρία των ασφαλισμένων.
25) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στα προβλήματα που αντιμετωπίζουν τα άτομα με κινητικές αναπηρίες, καθώς δεν λειτουργεί η πλατφόρμα - αναβατόριο των αστικών λεοφωρείων με αποτέλεσμα να μην μπορούν να μετακινηθούν στο κέντρο και τα προάστια.
26) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται σε παράταση της περιόδου χάριτος των πυρόπληκτων δανείων κατά δύο επιπλέον έτη, ώστε η πρώτη δόση να είναι καταβλητέα την 30/06/2014, χωρίς αντίστοιχη επιμήκυνση της αποπληρωμής τους.
27) Ο Βουλευτής Πέλλης κ. ΒΑΣΙΛΕΙΟΣ ΓΙΟΥΜΑΤΖΙΔΗΣ κατέθεσε αναφορά με την οποία ο Πρόεδρος του Τοπικού Συμβουλίου Αρχαγγέλου του Δήμου Αλμωπίας του Νομού Πέλλας αιτείται την επίλυση των θεμάτων που αντιμετωπίζουν οι Έλληνες παραγωγοί πατάτας της περιοχής λόγω εισαγωγών από το εξωτερικό.
28) Οι Βουλευτές, Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ και Β΄ Πειραιώς κ. ΓΕΩΡΓΙΟΣ ΑΝΑΤΟΛΑΚΗΣ κατέθεσαν αναφορά με την οποία ο κ. Άρης Πουλιανός, Πρόεδρος της Ανθρωπολογικής Εταιρείας Ελλάδος αιτείται την αιτιολόγηση της πράξης αποτοίχισης του θεμέλιου λίθου από το Ανθρωπολογικό Μουσείο Πετραλώνων.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μεγάλη φοροδιαφυγή που προέκυψε από έρευνα του ΣΔΟΕ σε συναυλίες στο Θέατρο Βράχων, καθώς και σε στοιχεία που είχαν αποκρυφθεί.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους πιθανούς λόγους οι οποίοι οδήγησαν τον Πρόεδρο του «Ερυθρού Σταυρού» και του νοσοκομείου «Ερρίκος Ντυνάν» να αποσυρθεί από τη θέση πολιτικής αγωγής του στην υπόθεση κατά του Ανδρέα Βγενόπουλου.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο σοβαρό πρόβλημα που δημιουργούν στη λειτουργία του προαστιακού οι μπάρες που δεν ακολουθούν την πορεία του τρένου αλλά ανεβοκατεβαίνουν ανεξάρτητα από την κίνηση.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις τράπεζες, την εφαρμογή των νόμων και τα παραθυράκια τους.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε παραχώρηση ορισμένων ακινήτων που ανήκουν στον ΕΤΑΑ ,στους Δήμους, μεταξύ των οποίων και το κάμπινγκ της Αγυιάς.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αμφισβήτηση της στατικότητας του κτηρίου της πρώην καπνοβιομηχανίας «Κεράνης» στην οδό Θηβών,παρά την πρόσφατη ανακατασκευή του
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην εξάπλωση του παραεμπορίου στα Ψηλά Αλώνια της Πάτρας, με την ανοχή των αρμόδιων αρχών.
36) Ο Βουλευτής Α΄ Πειραιώς κ. ΕΜΜΑΝΟΥΗΛ (ΜΑΝΩΛΗΣ) ΜΠΕΝΤΕΝΙΩΤΗΣ κατέθεσε αναφορά με την οποία ο Δήμαρχος του Δήμου Κυθήρων εκφράζει τη δυσαρέσκειά του για τη μη εκπλήρωση των συμβατικών υποχρεώσεων του αερομεταφορέα Olympic Air.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη δέσμευση πίστωσης 50.000 ευρώ για τον καθαρισμό του Εφετείου Πατρών 
38) Ο Βουλευτής Α΄ Αθηνών κ. ΧΡΗΣΤΟΣ ΠΑΠΟΥΤΣΗΣ κατέθεσε αναφορά με την οποία ο κ. Θεοχάρης Ι. Θεοχαρίδης, φιλόλογος - αρχαιολόγος, Διευθυντής του Γυμνασίου Λιμένος Θάσου αιτείται την ένταξη της Θάσου στις περιοχές οι οποίες δικαιούνται το επίδομα των παραμεθόριων και απομακρυσμένων περιοχών.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο μη εμβολιασμό του παιδικού πληθυσμού λόγω έλλειψης χρημάτων για την προμήθεια εμβολίων,με απρόβλεπτες συνέπειες.
40) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμαρχος Ζαγοράς - Μουρεσίου αιτείται την άμεση στελέχωση με ιατρούς του Κέντρου Υγείας Ζαγοράς για την εύρυθμη λειτουργία των αγροτικών ιατρειών του Δήμου.
41) Ο Βουλευτής Κορινθίας κ. ΑΓΓΕΛΟΣ ΜΑΝΩΛΑΚΗΣ κατέθεσε αναφορά με την οποία ο Δήμαρχος του Δήμου Νεμέας εκφράζει τη δυσαρέσκειά του για την επιβολή ειδικού φόρου κατανάλωσης στο κρασί. 
42) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε δημοσίευμα εφημερίδας που αφορά στην απαξίωση και αποδυνάμωση του μοναδικού Ερευνητικού Ιδρύματος με αντικείμενο τον πρωτογενή τομέα στη Δυτική Κρήτη,του Ινστιτούτου Ελιάς και Υποτροπικών Φυτών Χανίων.
43) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Επιχειρηματιών Ενοικιαζόμενων Διαμερισμάτων - Δωματίων Νομού Ηρακλείου αιτείται την τροποποίηση της ρύθμισης για το φόρο ηλεκτροδοτούμενων δομημένων επιφανειών ενοικιαζόμενων διαμερισμάτων και δωματίων.
44) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Αγίου Νικολάου Νομού Λασιθίου αιτείται την εξασφάλιση των αναγκαίων πιστώσεων για την αποπεράτωση του έργου «Κλειστό Γυμναστήριο τύπου Τ10Β».
45) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Προσωπικού Λιμενικού Σώματος Ανατολικής Κρήτης εκφράζει την απογοήτευσή της για τη συρρίκνωση των μηνιαίων αποδοχών τους σε τέτοιο βαθμό που οι εργαζόμενοί της αναγκάζονται να καταφεύγουν στα εκπτωτικά προνόμια ιδιωτικών εταιρειών για την κάλυψη των αναγκών τους.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 18/03-10-2011 ερώτηση του Βουλευτή κ. Καρχιμάκη Μιχαήλ δόθηκε με το υπ’ αριθμ. ΔΕΥ 10051 ΕΞ 2012 ΕΜΠ/4-01-2012 έγγραφο από τον Αναπληρωτή Υπουργό Οικονομικών η ακόλουθη απάντηση:
�
2. Στην με αριθμό 905/21-10-2011 ερώτηση του Βουλευτή κ. Κασαπίδη Γεωργίου δόθηκε με το υπ’ αριθμ. ΓΚΕ 1000997 ΕΞ 2012 / 479 /4-01-2012 έγγραφο από τον Αναπληρωτή Υπουργό Οικονομικών η ακόλουθη απάντηση:
�
3. Στην με αριθμό 1618/16-11-2011 ερώτηση των Βουλευτών κυρίων Ιωαννίδη Ιωάννη, Καριπίδη Αναστάσιου, Τζαβάρα Κωνσταντίνου, Καρασμάνη Γεωργίου, Λεονταρίδη Θεόφιλου, Καμμένου Παναγιώτη (Πάνου), Βόζεμπεργκ Ελισσάβετ (Ελίζα), Κόλλια - Τσαρουχά Μαρίας, Κόλλια Κωνσταντίνου, Χαλκίδη Μιχαήλ, Μουσουρούλης Κωνσταντίνος, Δερμεντζόπουλου Αλέξανδρου, Καράογλου Θεοδώρου, Τσιάρα Κωνσταντίνου, Γιαννάκη Μιχαήλ, Τζίμα Μαργαρίτη, Κωνσταντινίδη Ευστάθιου, Καλαφάτη Σταύρου, Κουκοδήμου Κωνσταντίνου, Σταμάτη Δημητρίου, Αναστασιάδης Σάββας δόθηκε με το υπ’ αριθμ. ΓΚΕ 1000921 ΕΞ 2012 / 538 /4-01-2012 έγγραφο από τον Αναπληρωτή Υπουργό Οικονομικών η ακόλουθη απάντηση:
�
4. Στην με αριθμό 2427/07-12-2011 ερώτηση του Βουλευτή κ. Κολοκοτρώνη Άγγελου δόθηκε με το υπ’ αριθμ. 69 /4-01-2012 έγγραφο από τον Αναπληρωτή Υπουργό Ανάπτυξης, Ανταγωνιστικότητας και Ναυτιλίας η ακόλουθη απάντηση:
�
5. Στην με αριθμό 2617/12-12-2011 ερώτηση του Βουλευτή κ. Βουδούρη Οδυσσέα δόθηκε με το υπ’ αριθμ. Φ.90022/32003/6357/4-01-2012 έγγραφο από τον Υπουργό Εργασίας και Κοινωνικής Ασφάλισης η ακόλουθη απάντηση:
�
6. Στην με αριθμό 2702/13-12-2011 ερώτηση του Βουλευτή κ. Ασπραδάκη Παντελεήμων (Παντελή) δόθηκε με το υπ’ αριθμ. 6863 B /04-01-2012 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
7. Στην με αριθμό 3013/19-12-2011 ερώτηση του Βουλευτή κ. Βελόπουλου Κυριάκου δόθηκε με το υπ’ αριθμ. 6901 B /4-01-2011 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)","ΕΠΙΚΥΡΩΣΗ ΠΡΑΚΤΙΚΩΝ",NA
"145052"," Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 482/6-2-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Αθανάσιου Οικονόμου προς τον Υπουργό Εργασίας και Κοινωνικής Ασφάλισης, σχετικά με την καταβολή των δεδουλευμένων στους πρώην εργαζομένους της βιομηχανίας «ΣΒΕΚΗ», δεν θα συζητηθεί λόγω κωλύματος του κυρίου Υπουργού και διαγράφεται.
Ακολουθεί η δεύτερη με αριθμό 491/6-2-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Εμμανουήλ Κεφαλογιάννη προς τον Υπουργό Υποδομών, Μεταφορών και Δικτύων, σχετικά με την απομάκρυνση της έδρας του Ευρωπαϊκού Οργανισμού Ασφαλείας δικτύων και πληροφοριών ENISA από το Ηράκλειο.
Στην ερώτηση θα απαντήσει ο Υπουργός Υποδομών, Μεταφορών και Δικτύων, κ. Μαυρουδής Βορίδης.
Το λόγο έχει ο κ. Εμμανουήλ Κεφαλογιάννης, προκειμένου να μας αναπτύξει την επίκαιρη ερώτησή του.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145053"," Σας ευχαριστώ, κύριε Πρόεδρε.
Πραγματικά σήμερα ερχόμουν στη Βουλή, πιστεύοντας ότι ο αρμόδιος Υπουργός, ο κ. Βορίδης, δεν θα ερχόταν να μου απαντήσει στην επίκαιρη ερώτηση, μετά από τις χθεσινοβραδινές δηλώσεις του Αρχηγού του Λαϊκού Ορθόδοξου Συναγερμού, του κ. Καρατζαφέρη.
Εγώ θέλω να κάνω μια δήλωση, με βάση αυτά τα συγκεκριμένα θέματα. 
Βεβαίως, κύριοι συνάδελφοι, ζούμε ιστορικές εποχές. Αυτές όμως, οι ιστορικές εποχές δεν μπορούν να προχωρήσουν, εάν δεν ξεκαθαρίσουμε κάποια πράγματα στο λαό: Τα κόμματα πρέπει να ματώσουν. Για το μεγάλο ναι ή το μεγάλο όχι -κατά τον Καβάφη- πρέπει να κάνουμε αυτό που είναι αυτονόητο, να προχωρήσουμε σε εκλογές στις 4 του Μάρτη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Η χώρα μας –πέρα από αυτά τα οποία συζητούμε- χρειάζεται μια θεσμική κοινοβουλευτική επανάσταση, χρειάζεται να επαναπροσδιορίσει το πολιτικό της σύστημα από μηδενική βάση, χρειάζεται να ανατρέψει όλη την άρρωστη κατάσταση που δημιουργήθηκε τα τελευταία χρόνια. 
Και επειδή αναφέρθηκε στο μεγάλο ναι και στο μεγάλο όχι ο κ. Καρατζαφέρης, εγώ πιστεύω ότι στη σημερινή περίσταση, περισσότερο ταιριάζει η «Θεία Κωμωδία» του Δάντη και ιδιαίτερα, το τρίτο άσμα. 
Γιατί, κύριοι συνάδελφοι, όπως λέει ο Δάντης για τους αρνητές της ιστορίας, «Το τσούρμο των τιποτένιων, που αποστρέφεται και ο Θεός και οι εχθροί τους, αυτοί οι κακόμοιροι που ποτέ τους δεν ήταν ζωντανοί» . Τρίτο άσμα του Δάντη, κύριε συνάδελφε, ήταν η «Κόλαση». 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το σοβαρό θέμα, για το οποίο ερωτώ τον κύριο Υπουργό, τον ENISA, θα το αναπτύξω στη δευτερολογία μου.
Σας ευχαριστώ, κύριε Πρόεδρε.
ΠΡΟΕΔΡEΥΩΝ (Αναστάσιος Κουράκης): Ευχαριστούμε, κύριε Κεφαλογιάννη.
Στην επίκαιρη ερώτηση του κ. Κεφαλογιάννη θα απαντήσει ο Υπουργός Υποδομών, Μεταφορών και Δικτύων, κ. Μάκης Βορίδης.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"145054"," Ευχαριστώ, κύριε Πρόεδρε. 
Αλήθεια, θα μιλήσουμε επί του ENISA ή θα θέσουμε το γενικότερο πολιτικό ζήτημα; Αυτό είναι ένα ερώτημα, το οποίο προκύπτει από την πρωτολογία τού κυρίου συναδέλφου. Να πω, λοιπόν, το εξής για τα ζητήματα που ετέθησαν: Νομίζω ότι είναι ξεκάθαρο ότι θα πρέπει να παρθούν συγκεκριμένες αποφάσεις. 
Εγώ θεωρώ εξαιρετικά θετικό το ότι αυτήν τη στιγμή, υπάρχει μια Κυβέρνηση, η οποία εκφράζει σε ένα πρώτο επίπεδο, μια μεγάλη κοινοβουλευτική πλειοψηφία και σε ένα δεύτερο επίπεδο, μια επίσης μεγάλη κοινωνική πλειοψηφία, η οποία συζητά και διαπραγματεύεται εν ονόματι του ελληνικού λαού και εν ονόματι του έθνους για το πώς μπορεί η χώρα μας να βρει λύσεις.
Είναι προφανές ότι αυτή η συζήτηση και αυτή η διαπραγμάτευση είναι δύσκολη ακριβώς γιατί το παραδοσιακό πολιτικό σύστημα έχει σωρεύσει τεράστιες ανεπάρκειες, τεράστια δομικά ελαττώματα στην ελληνική οικονομία αλλά και στο ελληνικό κράτος.
Είναι, λοιπόν, σαφές ότι θα κληθούν οι πολιτικοί Αρχηγοί, θα κληθεί η Κυβέρνηση, θα κληθεί το ελληνικό Κοινοβούλιο να λάβουν δύσκολες αποφάσεις. Σ’ αυτές τις δύσκολες αποφάσεις, είμαι βέβαιος ότι η ποίηση και δη η ελληνική ποίηση μάς βοηθά, γιατί εκφράζει –αν θέλετε- σε πολύ μεγάλο βαθμό και τον συναισθητικό πλούτο, αλλά και τη συναισθηματική φόρτιση της στιγμής. Βέβαια εκτιμώ ότι περισσότερο θα μας βοηθήσει η ορθολογική προσέγγιση των πραγμάτων. 
Κύριε συνάδελφε, εδώ θα κλείσω την πρώτη μου τοποθέτηση, διότι δεν θέσατε στην επίκαιρη ερώτησή σας τα θέματα του ENISA. Επομένως θέλω να δω αν θα τα θέσετε στη δευτερολογία σας, ώστε εν συνεχεία να σας απαντήσω. 
ΠΡΟΕΔΡEΥΩΝ (Αναστάσιος Κουράκης): Το λόγο έχει ο κ. Εμμανουήλ Κεφαλογιάννης για τη δευτερολογία του.","ΜΑΥΡΟΥΔΗΣ ΒΟΡΙΔΗΣ",69
"145055"," Ευχαριστώ, κύριε Πρόεδρε.
Βέβαια δεν διαφωτίστηκα –και νομίζω και άλλοι συνάδελφοι στην Αίθουσα- για το αν ο Λαϊκός Ορθόδοξος Συναγερμός θα ψηφίσει τα μέτρα, τα οποία συζητήθηκαν χθες και γι’ αυτό έθεσα και το θέμα της παραμονής ή όχι του κυρίου Υπουργού στην Κυβέρνηση.
Όσον αφορά το άλλο σοβαρό θέμα, το θέμα του ENISA, είναι άλλη μια από τις ανεπάρκειες του πολιτικού μας συστήματος. Ένας οργανισμός, ο οποίος ήταν τιμή που ήρθε στην Ελλάδα και ιδιαίτερα στην Κρήτη, ένας πολύ σπουδαίος οργανισμός της Ευρωπαϊκής Ένωσης για την ασφάλεια των δικτύων, ουσιαστικά, τεμαχίζεται, απαξιώνεται και ακολουθεί το δρόμο της φυγής από την Ελλάδα και οι ευθύνες είναι τεράστιες. 
Στις Βρυξέλλες πάρθηκε μια απόφαση με πολύ μεγάλη πλειοψηφία, σε βάρος των συμφερόντων της χώρας, διότι το να φύγει ο ENISA από το Ηράκλειο, να έρθει στην Αθήνα και να δημιουργηθούν γραφεία σε όλες τις ευρωπαϊκές χώρες, ουσιαστικά, είναι το πρώτο βήμα, για να φύγει η έδρα του από την Αθήνα.
Εμείς, λοιπόν, θέλουμε και αυτό είναι αίτημα όλων των τοπικών φορέων, αλλά και όλων των Ευρωβουλευτών –λυπούμαι που η κ. Τζαβέλλα δεν υπέγραψε αυτό που υπέγραψαν όλοι οι άλλοι Ευρωβουλευτές, τουλάχιστον των δύο μεγάλων κομμάτων- να ασκηθεί μια θεμιτή πίεση σε εσάς, που έχετε τον πρώτο και τον τελευταίο λόγο, κυρίως στο Συμβούλιο Υπουργών, που παραπέμπει η απόφαση του Ευρωπαϊκού Κοινοβουλίου, να υπάρξει και να μείνει το status quo, το οποίο υπάρχει για τον ENISA και με τον πιο κατηγορηματικό τρόπο, να αντισταθείτε στην απόφαση που λέει ότι θα επανεξετάσουν το θέμα του ENISA, αυτού του μεγάλου ευρωπαϊκού οργανισμού που βρίσκεται στην Ελλάδα, σε επτά χρόνια. 
Αυτό είναι το θέμα, το οποίο πρέπει να θέσετε. Νομίζω ότι η ολιγωρία τού Υπουργείου και στις τελευταίες συζητήσεις που έγιναν, έχουν οδηγήσει σε αυτήν την κατάσταση που βρίσκεται η θέση του Οργανισμού μέσα στον ελληνικό χώρο και κυρίως, στην Κρήτη. Περιμένω μια σαφή απάντηση από τον αρμόδιο Υπουργό.
Ευχαριστώ, κύριε Πρόεδρε.
ΠΡΟΕΔΡEΥΩΝ (Αναστάσιος Κουράκης): Ευχαριστούμε τον κ. Κεφαλογιάννη.
Το λόγο έχει ο Υπουργός Υποδομών, Μεταφορών και Δικτύων κ. Μάκης Βορίδης για τη δευτερολογία του.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"145056"," Ευχαριστώ, κύριε Πρόεδρε. 
Κύριε συνάδελφε, η κυβερνοασφάλεια, η ασφάλεια στον κυβερνοχώρο αναδεικνύεται σε μια πάρα πολύ κρίσιμη παράμετρο πλέον της ευρωπαϊκής πολιτικής. Εγώ θα σας έλεγα ότι είναι ένα μεγάλο διεθνές ζήτημα. Ο ENISA λοιπόν, είναι ένας οργανισμός, ο οποίος ασχολείται ακριβώς με αυτό το ζήτημα. Πράγματι, από την ίδρυσή του ENISA έχει οριστεί ότι η έδρα του είναι η Ελλάδα. 
Ας βάλουμε όμως τα πράγματα στη σειρά, για να ξέρουμε ακριβώς για τι πράγμα μιλάμε και θα σας πω ποια είναι η θέση της ελληνικής Κυβέρνησης, αλλά θα δούμε και ποιο είναι το διεθνές περιβάλλον. 
Πρώτον, ο ENISA έχει οριστεί με απόφαση του Συμβουλίου των Αρχηγών της Συνόδου Κορυφής ότι θα έχει έδρα του την Ελλάδα. Δεύτερον, υπάρχει ένας Κανονισμός ο οποίος ομοίως, ορίζει σήμερα, ότι έδρα του θα έχει την Ελλάδα. Τρίτον, με ελληνική υπουργική απόφαση, ορίστηκε ότι η έδρα του θα είναι το Ηράκλειο. Τέταρτον, με ρηματική διακοίνωση ορίστηκε ότι θα διατηρεί υποκατάστημα στην Αθήνα. Αυτά έχουν συμβεί. Δεν τα έκανα εγώ.","ΜΑΥΡΟΥΔΗΣ ΒΟΡΙΔΗΣ",69
"145057"," Όχι υποκατάστημα, αλλά χώρο συνεδριάσεων.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"145058"," Επιτρέψτε μου, ξέρω πολύ καλά τι λέει η ρηματική διακοίνωση. Η ρηματική διακοίνωση είναι συντεταγμένη στην αγγλική και χρησιμοποιεί τον όρο branch office. Η μετάφρασή του είναι υποκατάστημα. Εκείνο στο οποίο αναφέρεσθε είναι μια απόφαση του ENISA, που αναφέρεται στον τρόπο χρήσης τού υποκαταστήματος στην Αθήνα και ορίζει ότι θα είναι bureau de passage, δηλαδή χώρος –ας το πω- συγκεντρώσεως, χώρος διαμονής, χώρος συνεδριάσεως. Η απόφαση αυτή είναι του ENISA. Δεν είναι της ελληνικής Κυβερνήσεως. Αυτή η απόφαση είναι, που καθορίζει τον τρόπο χρήσης. Αυτή είναι η κατάσταση. 
Ποια είναι η θέση της ελληνικής Κυβερνήσεως; Η θέση της ελληνικής Κυβερνήσεως είναι ξεκάθαρη και σαφής και δεν υπάρχει ούτε ολιγωρία ούτε ανεπάρκεια. Η ελληνική Κυβέρνηση λέει: Έδρα στο Ηράκλειο, διατηρείται όλο το υπόλοιπο ως ακριβώς έχει, δεν θέλουμε να αλλάξει τίποτα. Θέλουμε, όμως, έναν ENISA, ο οποίος θα είναι πιο ισχυρός και επομένως, θέλουμε έναν ENISA με αυξημένο προϋπολογισμό και θέλουμε έναν ENISA με περισσότερο προσωπικό. 
Γιατί τα θέλουμε όλα αυτά; Ακριβώς, γιατί πρέπει να ενισχυθεί ο ρόλος του ENISA, ακριβώς γιατί θέλουμε τον ισχυρό ENISA, ακριβώς γιατί είναι κρίσιμο το ζήτημα της κυβερνοασφάλειας. Αν δεν πράξουμε αυτά που πρέπει να πράξουμε –εγώ δεν θα μπω σε αυτήν την κουβέντα και πολλώ δε μάλλον δεν θα πω από το Βήμα για το τι έχει γίνει και τι δεν έχει γίνει- τότε είναι προφανές ότι η πολιτική πίεση θα είναι πάρα πολύ μεγάλη, γιατί οι πραγματικές ανάγκες για την κυβερνοασφάλεια, είναι πολύ μεγάλες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θέλω ακόμη λίγο χρόνο, κύριε Πρόεδρε. 
Θέλω να κάνω μια ερώτηση, για να είμαστε σαφείς και ξεκάθαροι. Αυτή είναι μια συζήτηση που την κάνουμε εσείς και εγώ; Είναι μια συζήτηση που την κάνει το ελληνικό Κοινοβούλιο, παραδείγματος χάριν με την ελληνική Κυβέρνηση; Είναι μια συζήτηση που την κάνει η Περιφέρεια της Κρήτης με τους Βουλευτές Ηρακλείου; Αυτή είναι μια συζήτηση η οποία διεξάγεται στο ανώτερο δυνατό επίπεδο. Διεξάγεται στην Ευρωπαϊκή Επιτροπή, διεξάγεται στο Ευρωπαϊκό Κοινοβούλιο, διεξάγεται στο Ευρωπαϊκό Συμβούλιο. Η θέση της Ελλάδας είναι σαφής. 
Είναι άραγε ταυτόσημη η θέση της Ευρωπαϊκής Επιτροπής με τη θέση της Ελλάδος; Μα, εάν ήταν ταυτόσημη, δεν θα είχαμε να συζητήσουμε τίποτα. Είναι άραγε ταυτόσημη η θέση του Ευρωπαϊκού Κοινοβουλίου με τη θέση της Ελλάδας; Εάν ήταν ταυτόσημη, δεν θα είχαμε να συζητήσουμε τίποτα. Είναι άραγε ταυτόσημη η θέση του Ευρωπαϊκού Συμβουλίου με τη θέση της Ελλάδας; Δεν είναι. 
Εδώ, λοιπόν, έχουμε στο αμέσως επόμενο διάστημα, να αντιμετωπίσουμε ένα πρόβλημα. Ο ENISA, όχι επειδή το έκανα εγώ, έχει ορισμένη χρονική διάρκεια ζωής. Η εντολή του, το mandate του, είναι συγκεκριμένο, είναι πενταετές και λήγει το Σεπτέμβριο του 2013. 
Έχω, λοιπόν, να κάνω μια ερώτηση για το θεμιτό προβληματισμό που θέτουν και οι συνάδελφοι Ευρωβουλευτές, που θέτετε και εσείς, που θέτουν και οι συνάδελφοι Βουλευτές του Ηρακλείου, για το θεμιτό προβληματισμό που, εγώ τονίζω ότι τον εκλαμβάνω ως μια δημιουργική συμβολή σε αυτήν την εσωτερική συζήτηση, για το ποια πρέπει να είναι η στάση μας.
 Οφείλουμε να αναγνωρίσουμε ότι, παραδείγματος χάριν, του Ευρωπαϊκό Λαϊκό Κόμμα και ο εκπρόσωπός του, αυτός που έχει τη μεγαλύτερη ομάδα στο Ευρωπαϊκό Κοινοβούλιο, έχουν πάρει μια θέση που λένε: «Γραφείο στις Βρυξέλλες», να ιδρύονται παντού υποκαταστήματα, με απόφαση του Διοικητικού Συμβουλίου του Οργανισμού.
Πρέπει να πάρω μία θέση; Η θέση της ελληνικής Κυβέρνησης για τη διάρκεια της εντολής είναι, ότι θέλουμε αόριστη διάρκεια. Αυτή είναι η θέση της ελληνικής Κυβέρνησης. Η θέση της Ευρωπαϊκής Επιτροπής για τη διάρκεια είναι αυτή ή είναι πενταετής; Η θέση που παίρνει εδώ το Ευρωπαϊκό Κοινοβούλιο είναι αόριστης διάρκειας ή είναι επταετής, με έλεγχο, ανά τακτά χρονικά διαστήματα; Εδώ λέει ανά πέντε έτη.
Εγώ συμφωνώ απόλυτα μαζί σας. Η μεγάλη και απόλυτη προτεραιότητα της Κυβέρνησης και αυτή πρέπει να είναι και του Κοινοβουλίου και αυτή νομίζω ότι είναι και η δική σας, είναι ο ENISA να βρίσκεται στην Ελλάδα.
Άρα θα μπούμε σε μία συζήτηση ή θα κλείσουμε τα μάτια αναγνωρίζοντας ότι υπάρχουν συμφέροντα που, πράγματι, θέλουν να πάρουν τον ENISA και που θα πατήσουν στην ολιγωρία τη δική μας, στην αδυναμία να δώσουμε απαντήσεις -αυτές που πρέπει- για να εξασφαλίσουμε τη βιωσιμότητα του ENISA; Μπαίνουμε σε μία διαπραγμάτευση με την Ευρωπαϊκή Επιτροπή και με το Ευρωπαϊκό Συμβούλιο; Ναι ή όχι;
Εγώ λέω ότι μπαίνουμε. Εγώ λέω ότι συζητάμε. Κι εγώ λέω ότι οφείλουμε, από τη στιγμή που μπαίνουμε, να μην μπαίνουμε με μία θέση, στην οποία να λέμε ότι δεν πρόκειται να αλλάξει τίποτε, διότι τότε, αν μπαίνουμε με μία θέση στην οποία δεν θα αλλάξει τίποτα, δεν υπάρχει διαπραγμάτευση. Τι διαπραγμάτευση υπάρχει;
Όταν, λοιπόν, ξέρουμε ότι υπάρχουν συμφέροντα που θέλουν να πάρουν τον ENISA από την Ελλάδα και ξέρουμε ότι υπάρχει και χρονική διάρκεια η οποία τελειώνει σε λίγο, το ερώτημα που έχουμε να αντιμετωπίσουμε είναι αν θα δώσουμε συγκεκριμένες απαντήσεις σε αυτά τα ζητήματα ή θα κρατήσουμε μία θέση, που την έχουμε, σας λέω ξανά. Η θέση της Ελλάδας είναι ξεκάθαρη, είναι αυτή που σας περιέγραψα: Ηράκλειο, αόριστη διάρκεια. Αυτή είναι η θέση της Ελλάδας.
Όμως, ας μην καταλήξουμε να είμαστε ολομόναχοι μέσα σ’ αυτήν τη συζήτηση με το Ευρωπαϊκό Λαϊκό Κόμμα να λέει «Βρυξέλλες και πενταετία», με τους σοσιαλιστές να λένε «υποκατάστημα στην Αθήνα, που θα έχει λειτουργία στην Αθήνα» και εμείς μόνοι μας πια, αποξενωμένοι από οποιαδήποτε συμμαχία μέσα στο ευρωπαϊκό επίπεδο, να υπερασπιζόμαστε κάτι που θα οδηγήσει στο να απολέσουμε την έδρα από την Ελλάδα.
Άρα είναι σαφής η θέση της ελληνικής Κυβέρνησης. Εγώ κοιτάω τα θετικά στην απόφαση του Ευρωπαϊκού Κοινοβουλίου. Το Ευρωπαϊκό Κοινοβούλιο λέει «έδρα στην Ελλάδα, έδρα στο Ηράκλειο». Αυτά λέει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Υπάρχουν προβλήματα στην απόφαση αυτή και θα τα παλέψουμε. Αλλά ξεκάθαρα σας λέω ότι είμαστε σε διαπραγμάτευση και πρέπει η Ελλάδα εδώ σ’ αυτήν τη διαπραγμάτευση, με την Ευρωπαϊκή Επιτροπή και με το Ευρωπαϊκό Κοινοβούλιο, να δώσει απαντήσεις που θα διασφαλίσουν το μεγαλύτερο χρονικό διάστημα παραμονής και την ενίσχυση του οργανισμού. Γι’ αυτό παλεύει η ελληνική Κυβέρνηση. Είναι ξεκάθαρη η θέση. Την έχω εξηγήσει στους Ευρωβουλευτές. Έχω ταξιδέψει τρεις φορές στις Βρυξέλλες σε δύο μήνες, για το ζήτημα αυτό και δεν έχω δει άλλον Υπουργό, μέσα σε δύο μήνες, να δίνει τόση σημασία στο συγκεκριμένο οργανισμό και στο συγκεκριμένο θέμα.
Ευχαριστώ πολύ.","ΜΑΥΡΟΥΔΗΣ ΒΟΡΙΔΗΣ",69
"145059"," Ευχαριστούμε τον Υπουργό Υποδομών, Μεταφορών και Δικτύων, κ. Μάκη Βορίδη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και τρεις εκπαιδευτικοί συνοδοί από το 88ο Δημοτικό Σχολείο Αθήνας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ακολουθεί η τρίτη με αριθμό 486/6-2-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Νικολάου Καραθανασόπουλου προς τους Υπουργούς Εσωτερικών και Οικονομικών, σχετικά με την άμεση καταβολή των αποζημιώσεων στους πληγέντες από τις πρόσφατες πλημμύρες στο Νομό Ηλείας.
Στην επίκαιρη ερώτηση θα απαντήσει ο Υφυπουργός Εσωτερικών, κ. Πάρης Κουκουλόπουλος.
Κύριε Καραθανασόπουλε, έχετε το λόγο για να αναπτύξετε την επίκαιρη ερώτησή σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145060"," Ευχαριστώ, κύριε Πρόεδρε.
Η επίκαιρη αυτή ερώτηση, κύριε Υπουργέ, κατατέθηκε τη Δευτέρα το πρωί, καταγράφοντας τις ζημιές από τις πλημμύρες στο Νομό Ηλείας. Τη Δευτέρα, όμως, είχαμε νέες πλημμύρες και στο Νομό Αχαΐας, αλλά και σε άλλους νομούς, διευρύνοντας και μεγεθύνοντας ακόμα περισσότερο το πρόβλημα.
Στην επίκαιρη ερώτηση αναφέρουμε, κύριε Υπουργέ, ότι υπάρχουν εγκληματικές ευθύνες και στην Κυβέρνηση -στη σημερινή και στις προηγούμενες- και στην τοπική και περιφερειακή διοίκηση. Αυτό το λέμε με όλη τη σημασία της λέξης, γιατί δεν μπορείτε σήμερα, να ισχυριστείτε ότι δεν ξέρατε, ότι δεν μπορούσατε ή ότι δεν φταίτε. Δεν μπορείτε να δηλώσετε τη συμπόνια σας στους πλημμυροπαθείς, όταν το Κομμουνιστικό Κόμμα Ελλάδας πάρα πολύ έγκαιρα, καλούσε τις κυβερνήσεις -και όχι μόνο τις κυβερνήσεις- στην πολιτική δράση, στη Βουλή, στην τοπική και περιφερειακή διοίκηση, για την ανάγκη άμεσων μέτρων συνολικής αντιμετώπισης του προβλήματος της αντιπλημμυρικής προστασίας και της αντισεισμικής θωράκισης, ιδιαίτερα μετά τις μεγάλες πυρκαγιές στην περιοχή αυτή και το 2007, αλλά και στο σεισμό του 2008.
Εσείς, όμως, είχατε άλλες προτεραιότητες. Αντιμετωπίσατε αποσπασματικά και με ελλείψεις -άρα αναποτελεσματικά, τελείως- τα όποια τέτοιου είδους ζητήματα. 
Από αυτήν την άποψη, εμείς λέμε καθαρά ότι πρέπει να πληρώσουν οι υπεύθυνοι. Και υπεύθυνο είναι και το κράτος, αλλά είναι και οι κατασκευάστριες εταιρείες. Για παράδειγμα, είναι υπεύθυνοι και για τα έργα της «ΕΡΓΟΣΕ» που τα είχαν παρατήσει στη μέση, με αποτέλεσμα να πνιγεί η ανατολική Αιγιάλεια και για τα έργα της Ολυμπίας Οδού, με αποτέλεσμα να κλείσει η νέα Εθνική Οδός –αν είναι νέα Εθνική Οδός- η Πατρών-Κορίνθου. 
Έτσι, λοιπόν, τρία είναι τα βασικά ζητήματα: αν θα δώσετε άμεση αποζημίωση για το σύνολο των πραγματικών ζημιών που έπαθαν οι πλημμυροπαθείς, αν θα πάρετε μέτρα προστασίας τους, μέχρι να αποκατασταθούν οι ζημιές και βεβαίως, το κύριο πρόβλημα είναι η άμεση επαναλειτουργία τού Νοσοκομείου του Πύργου και η προστασία των υποδομών.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"145061"," Ευχαριστούμε τον κ. Καραθανασόπουλο. 
Ο Υφυπουργός Εσωτερικών κ. Παρασκευάς Κουκουλόπουλος θα απαντήσει στην επίκαιρη ερώτηση. 
Ορίστε, κύριε Κουκουλόπουλε, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145062"," Ευχαριστώ, κύριε Πρόεδρε. 
Θέλω να ξεκινήσω με μία διαπίστωση. Τα σοβαρά ζητήματα που τέθηκαν κατά την ανάπτυξη της επίκαιρης ερώτησης, εν αντιθέσει με το ζήτημα των αποζημιώσεων, στο οποίο εστιάζει το γραπτό κείμενο που είχα υπ’ όψιν μου, έρχονται σε μία αντίφαση με τον επείγοντα χαρακτήρα, κύριε συνάδελφε. Σπεύδω να πω ότι θέσατε πολύ σοβαρά θέματα στην ερώτησή σας, τα οποία και εγώ πιστεύω ότι πρέπει να βρούμε ένα τρόπο να τα συζητήσουμε μέσα στο Κοινοβούλιο, έχοντας όλα τα απαραίτητα στοιχεία, όχι σε ένα χρόνο άγνωστο, αλλά σχετικά σύντομα. Εγώ θα ήθελα να αξιοποιήσουμε την ερώτηση, που σε άλλα αναφέρεται, αλλά διαφορετικά αναπτύχθηκε. 
Πραγματικά, πρέπει να υπάρξει σοβαρή διερεύνηση για το αν υπάρχουν αστοχίες, ευθύνες που έχουν σχέση είτε με ελλιπή μέτρα, μετά τις πυρκαγιές που είχαν συγκλονίσει όλη τη χώρα, πριν από τεσσεράμισι χρόνια, το καλοκαίρι του 2007, στην Ηλεία είτε με αβελτηρίες, αβλεψίες, ολιγωρίες, αδιαφορία και όλα αυτά που έχουν σχέση με εγκαταστημένες εργολαβίες, για τα έργα στο βόρειο μέρος της Πελοποννήσου. Από μία πρώτη εκτίμηση, φαίνεται ότι υπάρχουν τέτοια ζητήματα. Πιστεύω όμως ότι συμφωνείτε και εσείς μαζί μου ότι είναι πάρα πολύ νωρίς, για να κάνουμε ορθή και ακριβοδίκαιη κατανομή ευθυνών, αν υπάρχουν τέτοιες. Αυτήν τη στιγμή, δεν μπορούμε να το κάνουμε. 
Εγώ θέλω να απαντήσω με σαφήνεια ότι δεν υπήρξε ολιγωρία από την πλευρά της Κυβέρνησης. Η Κυβέρνηση βρέθηκε αμέσως κοντά και με τα όργανα της αποκεντρωμένης διοίκησης. Ο Υφυπουργός Υγείας πήγε αμέσως, ακριβώς γιατί το θέμα του Νοσοκομείου του Πύργου είναι ένα θέμα αιχμής και θα μπορούσε καλύτερα από εμένα να απαντήσει για το χρονοδιάγραμμα της επαναλειτουργίας. Επίσης, είχαμε την κινητοποίηση όλων των τοπικών και περιφερειακών αρχών από την πρώτη μέρα. Λόγω ιδιότητας και αρμοδιότητας ήμουν από την αρχή διαρκώς ενημερωμένος και προσπαθούσαμε να συντονιστούμε όλοι μαζί. Πιστεύω ότι στην πρώτη φάση, αυτό που έπρεπε να γίνει με την κήρυξη της κατάστασης έκτακτης ανάγκης συγκεκριμένων περιοχών, έγινε έτσι, ώστε να έχουν ανοικτές και ελεύθερες τις διαδικασίες που χρειάζονται οι τοπικές και περιφερειακές αρχές, για να προβούν στα μέτρα άμεσης αντιμετώπισης. 
Θα επανέρθω στο δεύτερο σκέλος, στο σοβαρό κομμάτι της επίκαιρης ερώτησης, όπως την αναπτύξατε. Περιορίζομαι, πάντως, να πω ότι γενικά σε φυσικές καταστροφές υπάρχει μία αλληλουχία, όπου στο τέλος υπάρχουν οι αποζημιώσεις: δηλαδή, άμεση αντιμετώπιση, οριοθέτηση μετά από αυτοψίες της περιοχής που έχει πληγεί και στη συνέχεια, βάζει κανείς σε λειτουργία τα διαθέσιμα εργαλεία, για να δώσει αποζημίωση ή οτιδήποτε άλλο. 
Όμως εσείς θέσατε και ένα σοβαρότερο θέμα, το οποίο παρ’ ότι δεν εμπίπτει επακριβώς, στην αρμοδιότητα του Υπουργείου Εσωτερικών, εγώ το θεωρώ σοβαρό και θέλω να το σχολιάσουμε και κάπου να καταλήξουμε σε αυτό, ίσως και στο δεύτερο σκέλος της απάντησής μου. 
Ευχαριστώ.","ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",245
"145063"," Ευχαριστούμε τον κύριο Υφυπουργό.
Κύριε Καραθανασόπουλε, ορίστε, έχετε το λόγο για τη δευτερολογία σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145064"," Κύριε Υπουργέ, γνωρίζω πολύ καλά την κατάσταση που έχει διαμορφωθεί με τις πλημμύρες. Ήμασταν και εμείς εκεί, από την πρώτη στιγμή και είδαμε και τις τεράστιες αδυναμίες του κρατικού μηχανισμού, όπως για παράδειγμα, το ότι δεν υπήρχε σχέδιο έκτακτης άμεσης εκκένωσης του νοσοκομείου. Τέτοιο σχέδιο δεν υπήρξε πουθενά. Το αποτέλεσμα ήταν να μπουν δυνητικά σε κίνδυνο και ανθρώπινες ζωές. Λέω ένα παράδειγμα της κατάστασης που διαμορφώθηκε εκεί πέρα και της εικόνας που παρουσίαζε η κρατική μηχανή, παρά τις προσωπικές επισκέψεις των στελεχών του κράτους και της περιφερειακής και τοπικής διοίκησης. Δεν το αμφισβητώ αυτό, αλλά υπάρχουν σοβαρά προβλήματα.
Δεύτερο έλλειμμα είναι, ότι δεν αναφερθήκατε καθόλου, παρ’ ότι ήταν και στο γραπτό, στα ζητήματα των αποζημιώσεων. 
Το τρίτο ζήτημα είναι το εξής: Θίξατε στην παρέμβασή σας ότι είναι σοβαρό το ζήτημα και πρέπει να το κουβεντιάσουμε. Να σας θυμίσω, κύριε Υπουργέ, ότι τουλάχιστον από το 2007, βάζαμε αυτό το ζήτημα με επίταση και στη Βουλή και στην περιφέρεια, στους δήμους της περιοχής εκεί και στις νομαρχίες, πριν υποκατασταθούν από την περιφερειακή διοίκηση. Όμως εσείς μέχρι σήμερα, άλλα πράγματα κάνατε. Και μην ισχυριστείτε ότι δεν υπάρχουν χρήματα. Για παράδειγμα, υπάρχουν ακόμα χρήματα στο ταμείο Μολυβιάτη, τα οποία, ενώ προορίζονταν για να αποκατασταθούν οι ζημιές και να αποζημιωθούν οι πληγέντες, θέλετε να τα διαθέσετε στο πρόγραμμα ανασυγκρότησης της περιοχής. Θέλετε, δηλαδή, να χρηματοδοτήσετε επενδυτικά σχέδια, υποβαθμίζοντας το ζήτημα.
Επίσης, όταν σας είπαμε ότι είχατε άλλες προτεραιότητες, κυριολεκτούμε σ’ αυτό. Θα θυμάστε και εσείς πόσες φορές έχουμε εκφράσει το χλευασμό μας –ας το πούμε έτσι, όχι ότι δεν έχει αξία- για το λεγόμενο Πιστοποιητικό Ενεργητικής Επάρκειας των Κτηρίων, όταν ένα κτήριο μπορεί να έχει τέτοιο πιστοποιητικό, αλλά μπορεί να πλημμυρίσει, γιατί δεν υπάρχουν μέτρα αντιπλημμυρικής προστασίας ή μπορεί να γκρεμιστεί από το σεισμό, γιατί δεν έχει θωρακιστεί αντισεισμικά.
Ποιο είναι, λοιπόν, το πρωτεύον; Απλώς, δεν έχετε τέτοιου είδους προτεραιότητα, γιατί ακριβώς είναι άλλη η στόχευση, την οποία έχετε. Δεν θέλετε να εξυπηρετήσετε τα συμφέροντα και τις ανάγκες των λαϊκών στρωμάτων, αλλά τις προτεραιότητες που σας θέτει το κεφάλαιο κάθε φορά, κύριε Υπουργέ. Και θυμάστε και εσείς πολύ καλά –και το έχετε παραδεχθεί προσωπικά- ότι στο ΕΣΠΑ δεν εντάσσονται τέτοια προγράμματα, γιατί δεν είναι επιλέξιμα, διότι η Ευρωπαϊκή Ένωση δεν θέλει μέτρα τα οποία βελτιώνουν τις συνθήκες διαβίωσης του λαού και προστατεύουν τη ζωή του ανθρώπου, αποδεικνύοντας για άλλη μία φορά, τον απάνθρωπο και τυχοδιωκτικό της χαρακτήρα. Θέλει έργα κερδοφορίας για το μεγάλο κεφάλαιο, δείχνοντας για ακόμα μία φορά τα ιστορικά όρια. 
Ενώ υπάρχει η τεχνολογία ή οι δυνατότητες της επιστήμης να προστατεύσουμε αυτά τα ζητήματα, παρ’ όλα αυτά, χάνονται ζωές, υπάρχουν καταστροφές! Και κοστίζουν πολύ περισσότερο, κύριε Υπουργέ, να αποκαταστήσουμε τις ζημιές που ορισμένες φορές, οι επιπτώσεις τους είναι και ανυπολόγιστες, όταν έχουμε απώλεια ανθρώπινων ζωών, παρά να τα προλάβουμε, να πάρουμε δηλαδή μέτρα πρόληψης. Ακόμα και μ’ αυτήν τη διαχειριστική λογική δεν μπορείτε να πείτε κάτι διαφορετικό, σ’ αυτό το θέμα τουλάχιστον!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"145065"," Ευχαριστούμε τον κ. Καραθανασόπουλο.
Το λόγο έχει ο Υφυπουργός Εσωτερικών κ. Κουκουλόπουλος για τη δευτερολογία του.
Ορίστε, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145066"," Κύριε Πρόεδρε, θα ξεκινήσω από το ζήτημα των αποζημιώσεων, γιατί μάλλον κάτι δεν έγινε κατανοητό στην πρωτολογία μου.
Κύριε συνάδελφε, είπα ότι οι αποζημιώσεις είναι ένα στάδιο που έπεται. Δηλαδή, όταν συμβεί οποιαδήποτε καταστροφή –συγκεκριμένα, οι πλημμύρες που είχαμε- ανεξαρτήτως της αιτίας που την έχει προκαλέσει, αν υπάρχει δηλαδή και ανθρώπινη ευθύνη, αβλεψία, όπως είπα, με παραλείψεις ή οφείλεται στην ένταση των καιρικών φαινομένων, πρώτα απ’ όλα, σύμφωνα με την κείμενη νομοθεσία αλλά και με την κοινή λογική, πρέπει να κηρυχθεί η περιοχή σε κατάσταση έκτακτης ανάγκης έτσι, ώστε να είναι ανοικτές οι διαδικασίες, για να υπάρξει ακόμα και επίταξη μηχανημάτων, ανθρώπων και οτιδήποτε άλλο, ανάλογα με την ένταση του φαινομένου. 
Στη συνέχεια, με πρόταση του οικείου ΟΤΑ Α΄ Βαθμού –δηλαδή, του δήμου- και αυτοψία των υπηρεσιών της αιρετής περιφέρειας, όπως ορίστηκαν οι αρμοδιότητες στον «Καλλικράτη» οριοθετείται η περιοχή ως πλημμυροπαθής.
Μετά πάει ως πρόταση εισήγησης στον Υπουργό Μεταφορών και Δικτύων, ο οποίος κάνει και την κήρυξη της περιοχής, ως πλημμυροπαθούς, με κοινή υπουργική απόφαση με συναρμόδια Υπουργεία Γεωργίας, Υγείας, Εσωτερικών και Οικονομικών, προκειμένου να προσδιοριστούν οι αποζημιώσεις και οι ενέργειες από καθένα έκαστο Υπουργείο. 
Άρα είναι επόμενο στάδιο. Γι’ αυτό και σας είπα ότι όποιος έχει και μία στοιχειώδη εμπειρία από φυσικές καταστροφές, θα ξέρει ότι προηγείται η άμεση αντιμετώπιση των προβλημάτων και των αναγκών που έχει δημιουργήσει το φαινόμενο και έπονται όλα τα υπόλοιπα. 
Σε άμεση επαφή με τους δήμους και την περιφέρεια, πιστεύω ότι δεν θα υπάρξει καμμία ολιγωρία, όπως δεν υπήρξε καμμία ολιγωρία. Είναι εδώ κι ο παριστάμενος Υφυπουργός Υγείας κ. Τιμοσίδης, που βρέθηκε εκεί, ήδη το πρώτο εικοσιτετράωρο. Εμένα μου ζήτησαν οι δήμαρχοι και ο περιφερειάρχης να βρεθώ εκεί, την άλλη εβδομάδα, ακριβώς, για να έχουν κάνει ήρεμα την αποτίμηση και την εισήγηση για την περιοχή, για να συζητήσουμε σοβαρά για τα μέτρα που πρέπει να υπάρξουν για τους πληγέντες.
Σε ό,τι αφορά το άλλο ζήτημα –που συμφώνησα ήδη από την αρχή, ότι είναι ιδιαίτερα σοβαρό- θέλω να πω το εξής: Εγώ αυτήν τη στιγμή, για να είμαι υπεύθυνος, πρέπει να πω «δεν γνωρίζω». Δεν γνωρίζω πραγματικά αν υπάρχει ανθρώπινη ευθύνη στην ένταση της πλημμύρας, γιατί ανάλογα φαινόμενα υπήρξαν και στη Θράκη. Υπήρξαν και στη Θεσσαλία μεγάλες καταστροφές. Ήταν πολύ έντονα τα καιρικά φαινόμενα κι όχι βέβαια μόνο στην Ελλάδα…","ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",245
"145067"," Γνωρίζουν όμως οι υφιστάμενοί σας, κύριε Υπουργέ, για τις ανθρώπινες ευθύνες. Το έχουν δηλώσει. Έχει παρέμβει και ο εσαγγελέας για ανθρώπινες ευθύνες.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"145068"," Άλλο θέλω να σας πω, κύριε συνάδελφε. Οι 200.000 για το ξενοδοχείο και τις οικοσκευές έχουν ήδη δοθεί, γιατί είναι μία πάγια διαδικασία –θα έλεγα, σχεδόν ρουτίνας- για τέτοιες καταστροφές. Όμως δεν είναι αυτό το ζήτημα. 
Εγώ προσπαθώ να απαντήσω σε κάτι πολύ σοβαρό που είπατε: το αν υπάρχουν ευθύνες διαχρονικά, ιδιαίτερα σε σχέση με την Ηλεία. Και θέλω να κλείσω με το εξής: Στην Ηλεία, ακριβώς επειδή υπάρχει εκκρεμότητα με το λεγόμενο ταμείο Μολυβιάτη κι αν έγιναν ή δεν έγιναν τα έργα, πιστεύω –όχι ότι η Ηλεία έχει κάτι περισσότερο από τη Θράκη ή τη Θεσσαλία, όπου κι εκεί είχαμε ανάλογα φαινόμενα- ότι όλοι μας θα πρέπει ειδικά για αυτήν την περιοχή, να δείξουμε μία ιδιαίτερη προσοχή και ευαισθησία, γιατί δεν μπορούμε να προκαλέσουμε την οργή των πολιτών της Ηλείας, δεδομένου ότι πριν τεσσεράμισι χρόνια, με τις πυρκαγιές, πολλά άκουσαν και πολύ λιγότερα είδαν. 
Ακριβώς σε αυτό το κλίμα, όπως σας είπα, υπήρξε και η επίσκεψη του Υφυπουργού Υγείας και θα υπάρξει και η δική μου την επόμενη εβδομάδα, σε συνεργασία με τις τοπικές και περιφερειακές αρχές για να δοθεί απάντηση σ’ αυτό το σοβαρό ζήτημα. Σε ό,τι αφορά στα άμεσα μέτρα, μην έχετε καμμία αμφιβολία ότι όλα όσα πρέπει να γίνουν, θα γίνουν. Άλλο είναι όμως το ζήτημα και αυτό θέσατε. Το θεωρώ σοβαρό γι’ αυτό πρέπει να το δούμε. 
Ευχαριστώ.","ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",245
"145069"," Ευχαριστούμε τον Υφυπουργό Εσωτερικών κ. Πάρη Κουκουλόπουλο. 
Η τέταρτη με αριθμό 494/6-2-2012 επίκαιρη ερώτηση πρώτου κύκλου της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου-Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας και Κοινωνικής Ασφάλισης, σχετικά με την απάλειψη της πάθησης του Συνδρόμου Down από τους πίνακες του Κανονισμού Εκτίμησης Βαθμού Αναπηρίας (ΚΕΒΑ), δεν θα συζητηθεί λόγω κωλύματος του κυρίου Υπουργού και διαγράφεται. 
Προχωρούμε στην πέμπτη με αριθμό 489/6-2-2012 επίκαιρη ερώτηση πρώτου κύκλου της Βουλευτού του Συνασπισμού Ριζοσπαστικής Αριστεράς κ. Ευαγγελίας Αμμανατίδου-Πασχαλίδου προς τους Υπουργούς Ανάπτυξης, Ανταγωνιστικότητας και Ναυτιλίας και Οικονομικών, σχετικά με την αντιμετώπιση των προβλημάτων στην «Ενωμένη Κλωστοϋφαντουργία Α.Ε.».
Στην επίκαιρη ερώτηση της κ. Ευαγγελίας Αμμανατίδου-Πασχαλίδου θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης. 
Το λόγο έχει η κ. Ευαγγελία Αμμανατίδου-Πασχαλίδου για την ανάπτυξη της επίκαιρης ερώτησής της.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145070"," Ευχαριστώ, κύριε Πρόεδρε.
Άλλη μία επίκαιρη ερώτηση για τον πρώην όμιλο Λαναρά, κύριε Υπουργέ. Εδώ και πάνω από μία τριετία, οι εργαζόμενοι στα δεκατέσσερα εργοστάσια της «Ενωμένη Κλωστοϋφαντουργία Α.Ε.», του πρώην ομίλου Λαναρά και οι οικογένειές τους βρίσκονται σε οικονομικό αδιέξοδο, λόγω της ομηρίας, που προέρχεται από τις πολιτικές τής εταιρείας και των κυβερνήσεων ΠΑΣΟΚ και Νέας Δημοκρατίας.
Τα χρέη της εταιρείας προς τις τράπεζες, προμηθευτές, ασφαλιστικά ταμεία, αλλά και τους εργαζόμενους, οδήγησαν τους τελευταίους, στην επίσχεση εργασίας. 
Είναι γνωστό πως το πλειοψηφικό πακέτο της «ΕΝΚΛΩ» είχε περιέλθει στις τράπεζες-πιστωτές της άλλοτε ισχυρής εταιρείας και από το Μάρτιο του 2010, ανέλαβε νέο Δ.Σ., μετά από μια περίοδο ανυπαρξίας διοίκησης, ώστε να διαχειριστεί την αναδιάρθρωσή της και μέσα από τη σύνταξη επιχειρησιακού σχεδίου, να διασώσει την εταιρεία. 
Στις 30 Ιούνη του 2010, συντάχθηκε το επιχειρησιακό σχέδιο που εγκρίθηκε από τα εμπλεκόμενα μέρη –δηλαδή τα συναρμόδια Υπουργεία, τράπεζες, μετόχους και εργαζόμενους- και εκδόθηκε εγγύηση του ελληνικού δημοσίου, όπως απαιτούσαν οι τράπεζες. Δύο από τις τράπεζες ζήτησαν την έγκριση συμβατότητας προς το Κοινοτικό Δίκαιο, από την αρμόδια Διεύθυνση της Ευρωπαϊκής Ένωσης, σχετικά με την εγγύηση του ελληνικού δημοσίου, με αποτέλεσμα να μη χρηματοδοτηθεί το πολυσυζητημένο επιχειρησιακό σχέδιο και η νέα διοίκηση αναζήτησε επενδυτή. 
Και ενώ υπήρξε ενδιαφέρον, όπως αναφέρει το Δ.Σ. της εταιρείας, μετά από επτά μήνες διαπραγματεύσεων με τις τράπεζες, ο επενδυτής στις 19 του Γενάρη, απέσυρε την επενδυτική του πρόταση, λόγω καθυστερήσεων των διαπραγματεύσεων και διαφοροποιήσεων στις απαιτήσεις των πιστωτριών τραπεζών και εταιρειών leasing. 
Πριν από μία εβδομάδα, παραιτήθηκαν όλα τα μέλη του Δ.Σ. με το αιτιολογικό, πως εξαντλήθηκαν όλες οι δυνατότητες εξεύρεσης βιώσιμης λύσης της εταιρείας «ΕΝΚΛΩ». 
Επειδή αυτοί που είναι για μια ακόμα φορά σε απόγνωση, είναι οι εργαζόμενοι, οι οποίοι μέσα στην ασφυξία της γενικευμένης ανεργίας, θεωρούσαν πως το εν λόγω επιχειρησιακό σχέδιο αρχικά και ο επενδυτής κατόπιν, θα ήταν μια λύση μετά και από τις απανωτές κυβερνητικές δεσμεύσεις, για επαναλειτουργία των εργοστασίων, καλείστε να μου απαντήσετε τι σκοπεύετε να κάνετε και πώς θα παρέμβετε μετά και από τις τελευταίες εξελίξεις στην «Ενωμένη Κλωστοϋφαντουργία», ώστε να δοθεί οριστική λύση στην ομηρία των εργαζομένων της Εταιρείας «Ενωμένη Κλωστοϋφαντουργία».
Σας ευχαριστώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"145071"," Ευχαριστούμε την κ. Αμμανατίδου-Πασχαλίδου. 
Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας, κ. Σωκράτης Ξυνίδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145072"," Κυρία συνάδελφε, στην παράθεση της πορείας της υπόθεσης της «ΕΝΚΛΩ», δεν θα έχουμε σημαντικές διαφωνίες. 
Η προηγούμενη κυβέρνηση έκανε μια πολύ σημαντική προσπάθεια, που ξεκίνησε από το να αποκτήσει διοίκηση η εταιρεία και να μπορέσει να εκπονήσει ένα επιχειρησιακό σχέδιο, που θα της επέτρεπε να βγει από το αδιέξοδο στο οποίο είχε περιέλθει. Η πολιτεία έκανε το καθήκον της, χορηγώντας σ’ αυτό το επιχειρησιακό σχέδιο, την εγγύηση του ελληνικού δημοσίου, σε μια περίοδο -όπως ξέραμε και τότε, αλλά και πολύ περισσότερο αποδείχθηκε στη συνέχεια- ιδιαίτερα δύσκολη και για τη χώρα, αλλά και για τη χορήγηση εγγυήσεων προς τις επιχειρήσεις. 
Όπως ήδη αναφέρετε και εσείς στην επίκαιρη ερώτησή σας, οι τράπεζες πλέον, είναι εκτός από πιστωτές και μέτοχοι της εταιρείας. Θεωρητικά, λοιπόν, αυτές οι τράπεζες θα εξασφάλιζαν και το συμφέρον της επιχείρησης, που θα ήταν η λειτουργία της. 
Δύο από αυτές τις τράπεζες, εξέφρασαν επιφυλάξεις ως προς τη νομιμότητα της παρασχεθείσας εγγύησης. Ήταν αυτό πρόσχημα ή ήταν επί της ουσίας μια επιφύλαξή τους; Όσον αφορά αυτήν τη θέση, χωράει πολλή κουβέντα.
Όμως, όσον αφορά την Κυβέρνηση -παρά το γεγονός ότι έγιναν συνεχείς συσκέψεις τριών Υπουργών, παρουσία και της διοίκησης της εταιρείας και των τραπεζών- έγινε μια μεγάλη προσπάθεια να οδηγηθούμε τότε σε λύση και σε ενεργοποίηση του επιχειρησιακού σχεδίου, αλλά τελικά οι τράπεζες δεν προχώρησαν στη δεύτερη φάση, που θα έπρεπε να εκπληρώσουν, προκειμένου να ενεργοποιηθεί και η χορήγηση της εγγύησης του ελληνικού δημοσίου.
Υπό την αίρεση, λοιπόν, αυτή της συμβατότητας της χορηγηθείσας εγγύησης, προς το Κοινοτικό Δίκαιο, η Κυβέρνηση από εκεί και μετά, επιχειρηματολόγησε στην Ευρωπαϊκή Επιτροπή, σε σχέση με τη νομιμότητα αυτής της εγγύησης και ακόμα δεν έχουμε επίσημη απάντηση από την πλευρά της Ευρωπαϊκής Ένωσης. 
Πολύ σωστά, λοιπόν, η διοίκηση της εταιρείας αναζήτησε και μια παράλληλη διαδικασία εύρεσης ιδιώτη επενδυτή, αφού έβλεπε πλέον, ότι οι τράπεζες-μέτοχοι δεν έδειχναν διατεθειμένες να υλοποιήσουν το επιχειρησιακό σχέδιο, που έφερνε την εταιρεία να λειτουργήσει υπό το παρόν ιδιοκτησιακό καθεστώς.
Εμείς παρακολουθήσαμε, ως οφείλαμε, με την απόσταση που επιβάλλει ο ρόλος της ελληνικής πολιτείας, την προσπάθεια αυτής της διοίκησης, σε σχέση με την πώληση σε αμερικάνικο κεφάλαιο της εταιρείας. Διαβάζουμε και μαθαίνουμε ότι αυτή η διαπραγμάτευση τελικά δεν ευοδώθηκε.
Η θέση της Κυβέρνησης είναι, ότι οφείλει να κάνει ό,τι μπορεί, προκειμένου να δώσει λύση στην εταιρεία, ακόμη και κάνοντας επιλογές που φέρνουν και τη θέση μας απολογούμενη στην Ευρωπαϊκή Επιτροπή, όπως η χορήγηση τής εγγύησης. Όμως, από εκεί και μετά, όπως αντιλαμβάνεστε, δεν είμαστε εμείς εκείνοι οι οποίοι μπορούν να κάνουν αυτό το παραπάνω βήμα, το οποίο οφείλει η διοίκηση της εταιρείας, με όλους τους ενδιαφερόμενους επενδυτές, να πράξει.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145073"," Ευχαριστούμε τον Αναπληρωτή Υπουργό Ανάπτυξης κ. Σωκράτη Ξυνίδη.
Το λόγο έχει τώρα η κ. Ευαγγελία Αμμανατίδου-Πασχαλίδου, για την ανάπτυξη της επίκαιρης ερώτησής της.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145074"," Κύριε Υφυπουργέ, δυστυχώς δεν πήρα απάντηση και σίγουρα, οι εργαζόμενοι δεν έχουν πάρει καμμία απάντηση. Η αντεργατική και αντικοινωνική πολιτική των κυβερνήσεων ΠΑΣΟΚ και Νέας Δημοκρατίας όλα αυτά τα χρόνια, οδήγησε στο θάνατο, τον ισχυρό κλάδο τής κλωστοϋφαντουργίας και βέβαια, στις απολύσεις χιλιάδων εργαζομένων.
Στη συνέχεια, ήρθε αυτή η μνημονιακή πολιτική και μετά και τα τραγικά χθεσινά, τι έχουμε; Έχουμε τελικά μία συμφωνία ΠΑΣΟΚ και Νέας Δημοκρατίας και η μόνη τους διαφωνία ξέρετε ποια είναι; Ξέρετε ποια είναι, διότι είστε μέλος αυτής της Κυβέρνησης. Είναι, αν θα κοπούν οι επικουρικές ή οι κύριες συντάξεις και αυτό είναι τραγικό.
Επανέρχομαι, όμως. Δεκάδες εργοστάσια είναι κλειστά και μεταφέρονται στα Βαλκάνια, αφού πρώτα πολλοί απ’ αυτούς τους επιχειρηματίες, έχουν τσεπώσει διάφορες κρατικές επιχορηγήσεις και χρηματοδοτήσεις. Η υπόθεση της «ΕΝΚΛΩ», του πρώην ομίλου Λαναρά, είναι μία τραγωδία και μάλιστα, μία τραγωδία για τους χιλιάδες εργαζόμενους των εργοστασίων. Πάνω από δυόμισι χιλιάδες ήταν πριν από το 2004. Στην Ελλάδα ήταν χίλιοι επτακόσιοι και οι υπόλοιποι ήταν στα Βαλκάνια, οι οποίοι έζησαν στο πετσί τους τη διαβόητη «φούσκα» του Χρηματιστηρίου, την οποία ο ελληνικός λαός πληρώνει ακόμα, ενώ όσοι θησαύρισαν από το colpo grosso και όσοι –πολιτικά και οικονομικά, βεβαίως, πρόσωπα- εξύφαιναν την απάτη, γλεντούν ανενόχλητοι σήμερα, ακόμη τα κέρδη τους.
Οι εργαζόμενοι της «ΕΝΚΛΩ», θύματα των επιχειρηματικών σχεδίων τού ομίλου Λαναρά και θύματα της αδιέξοδης πολιτικής που επέλεξαν να εφαρμόσουν οι κυβερνήσεις για τη συγκεκριμένη επιχείρηση, βρίσκονται σήμερα στο απόλυτο αδιέξοδο. Να σας θυμίσω ότι την «ΕΝΚΛΩ» την έχουν «σώσει» -εντός εισαγωγικών η λέξη- ήδη τρεις φορές, οι κυβερνήσεις ΠΑΣΟΚ και Νέας Δημοκρατίας. Για νέες θέσεις εργασίας έκανε λόγο ο τέως Πρωθυπουργός κ. Παπανδρέου και για το «μεγάλο θαύμα», η κ. Κατσέλη, ως Υπουργός.
Ποιο είναι το αποτέλεσμα; Με το πρώτο σώσιμο το 2004 και την εκπόνηση του επιχειρησιακού σχεδίου αναδιάρθρωσης, με εγγύηση δημοσίου, απολύθηκαν χιλιάδες εργαζόμενοι. Σήμερα, η «ΕΝΚΛΩ» αριθμεί μόλις εξακόσιους πενήντα.
Με το δεύτερο σώσιμο και τη συμφωνία χρηματοοικονομικής αναδιάρθρωσης, για το οποίο εγγυήθηκε το ελληνικό δημόσιο το 80%, 63,6 εκατομμύρια ευρώ που θα έδιναν δάνειο οι τράπεζες –αν και η εταιρεία πήρε 36 εκατομμύρια ευρώ- οι εργαζόμενοι, αλλά και πολλοί από τους απολυμένους έμειναν απλήρωτοι, ενώ ούτε η επιχείρηση εξυγιάνθηκε ούτε το χρέος βεβαίως, μειώθηκε. Το αντίθετο: Το σχέδιο ναυάγησε, σκαλώνοντας στην Επιτροπή Ανταγωνιστικότητας της Ευρωπαϊκής Ένωσης. 
Έρχομαι στο τρίτο σώσιμο: Αναζητήθηκε επενδυτής και βρέθηκε με την υπόσχεση, όμως, όχι να αυξηθούν οι θέσεις εργασίας ή να διατηρηθούν, όπως είχατε τάξει, αλλά με τη δέσμευση, να διατηρηθούν μόλις διακόσιες πενήντα θέσεις εργασίας. Λύση δηλαδή, για τις τράπεζες και τους πιστωτές, όχι όμως πραγματική λύση για τους εργαζόμενους, που παίρνουν κανονικά τα χαρτιά της μισθοδοσίας, πηγαίνουν στην εφορία, πληρώνουν εφορία, καλούνται να πληρώσουν και χαράτσια και είναι απλήρωτοι.
Εμείς είχαμε δηλώσει σε όλους τους τόνους ήδη, από τις αρχές του 2009, ότι το ελληνικό δημόσιο έπρεπε να αναλάβει το 28% των μετοχών του Λαναρά και να συμμετέχει στη διοίκηση, με στόχο την εξυπηρέτηση των συμφερόντων των εργαζομένων και της πραγματικής οικονομίας.
Οι κυβερνήσεις όμως και της Νέας Δημοκρατίας και κατόπιν του ΠΑΣΟΚ, προτίμησαν να κάνουν πλάτες στις τράπεζες και στους μεγαλομετόχους, δίνοντας εγγύηση του ελληνικού δημοσίου και αφήνοντας τις τράπεζες επί της ουσίας, να κάνουν κουμάντο για όλα τα υπόλοιπα. Το αποτέλεσμα είναι το «θαύμα Λαναρά» να έχει μετατραπεί, κύριε Υπουργέ, σε Τιτανικό.
Οι εργαζόμενοι είναι απλήρωτοι εδώ και τρεισήμισι χρόνια, ενώ οφείλονται και αποζημιώσεις πολλών απολυμένων. Αυτοί οι άνθρωποι είναι σε τραγικό αδιέξοδο. Δεν υπάρχουν άλλα περιθώρια. 
Τι σκοπεύει να κάνει η Κυβέρνηση για την πληρωμή αυτών των ανθρώπων, δεδομένου ότι και η τρίτη προσπάθεια σωσίματος απέτυχε; Τι θα γίνει με την εγγύηση του ελληνικού δημοσίου; Η περίοδος χάριτος έληξε στις 31-12-2011 και οι τράπεζες θα αρχίσουν να ζητάνε τις εγγυήσεις. Το ελληνικό δημόσιο θα κληθεί να πληρώσει το 80%. Με ποια λογική διαχειριστήκατε έτσι αυτήν την κατάσταση; 
Ο όμιλος χρωστούσε 300 εκατομμύρια ευρώ. Υπάρχει μια μηνιαία αύξηση 1,8 εκατομμυρίου ευρώ κάθε μήνα. Στους εργαζόμενους το 2011, χρωστούσε ο όμιλος 18 εκατομμύρια και στους απολυμένους 1,8 εκατομμύριο ευρώ. Τελικά, πόσο είναι το χρέος της «ΕΝΚΛΩ» και πόσο θα πληρώσει το ελληνικό δημόσιο με όλη αυτή την διαχείριση που έγινε; 
Είχατε κάνει στις 2 Φλεβάρη 2011, πριν ακριβώς από ένα χρόνο, δηλώσεις. Η τελευταία σας δήλωση έλεγε «συμμεριζόμαστε την αγωνία και τον αγώνα των εργαζομένων, όμως οι όποιες ενέργειές τους, που έχουν ως αποδέκτη την κυβέρνηση, δεν μπορούν να διαμορφώσουν εξελίξεις». Τι εννοούσατε, κύριε Υπουργέ;","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"145075"," Ευχαριστούμε την κ. Αμμανατίδου-Πασχαλίδου. 
Το λόγο έχετε εσείς, κύριε Υπουργέ, για να απαντήσετε.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145076"," Πεντέμισι λεπτά βέβαια, θα μπορούσε να είναι τοποθέτηση Κοινοβουλευτικού Εκπροσώπου και ως προς το περιεχόμενο.
Εν πάση περιπτώσει, εκείνο που θέλω να πω είναι, ότι η μόνη σύγκλιση που βλέπω μέσα στην Αίθουσα, δεν είναι ΠΑΣΟΚ και Νέας Δημοκρατίας. Είναι η σύγκλιση του κ. Κεφαλογιάννη πριν από λίγο, με τον κ. Τσίπρα, που ζήτησε εκλογές, τις πρώτες μέρες του Μαρτίου.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145077"," Αυτό έχετε να μου απαντήσετε;","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"145078"," Κυρία Αμμανατίδου, μιλήσατε πεντέμισι λεπτά.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145079"," Μη διακόπτετε.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145080"," Ξέρετε πάρα πολύ καλά, κυρία Αμμανατίδου και καλό είναι να μην κάνετε πως δεν ξέρετε, ότι η ομηρία των εργαζόμενων έγκειται στο ότι πράγματι, αυτοί οι άνθρωποι φαίνονται εργαζόμενοι στην εταιρεία. Δεν έχουν απολυθεί και ως εκ τούτου, δεν μπορούν να τύχουν και της βοήθειας της πολιτείας που προβλέπεται για τους απολυμένους και τους άνεργους. Εκεί πράγματι, είναι το πολύ λεπτό και δύσκολο σημείο που έχουμε να αντιμετωπίσουμε σε σχέση με τους εργαζόμενους του Λαναρά. Αλλά από εκεί και πέρα, νομίζω ότι η πολύ δύσκολη κατάσταση, την οποία με πολλή ευαισθησία και προσοχή εμείς, ως Κυβέρνηση, παρακολουθούμε, δεν μπορεί, δεν σας δίνει το δικαίωμα, για αυτού του είδους την προσέγγιση που κάνατε, μηδενίζοντας όλες τις προσπάθειες που έχουν γίνει. 
Όμως από την τοποθέτηση σας ακριβώς, φαίνεται ότι εσείς οι ίδιοι έχετε εμπεδώσει μέσα σας, ότι η κυβέρνηση έκανε ό,τι μπορούσε από τη δική της μεριά, σε σχέση με το θέμα της «ΕΝΚΛΩ», τουλάχιστον η προηγούμενη κυβέρνηση. Γιατί το κατηγορώ σας αφορούσε τη λειτουργία του ομίλου Λαναρά, την περίοδο του Χρηματιστηρίου και αν, εν πάση περιπτώσει, απ’ όλη αυτήν τη διαδικασία, κάποιοι πλούτισαν ή δεν πλούτισαν.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145081"," Με πλάτες κυβερνητικές.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"145082"," Εκείνο που θέλω να πω, για να κλείσω, είναι το τελευταίο σημείο, που δεν έχει απαντηθεί από την πρωτομιλία μου, σ’ αυτά που θέσατε στην τοποθέτησή σας. Βάλατε ένα ζήτημα για το τι θα γίνει με τις εγγυήσεις των τραπεζών, οι οποίες μετά την παρέλευση σχετικών ημερομηνιών, θα αρχίσουν να ζητούν την καταβολή των εγγυήσεων από το ελληνικό δημόσιο. 
Το ξέρετε ότι αυτό που εκφράσατε, είναι η άποψη των τραπεζών. Αυτό που λέτε -και καλά θα κάνετε να μην το επαναλάβετε- είναι η άποψη των τραπεζών. Η θέση του ελληνικού δημοσίου λέει ότι οι τράπεζες ουδέποτε τήρησαν τους όρους της χορηγηθείσας εγγύησης και ως εκ τούτου, δεν δικαιούνται εκπτώσεις. Το ότι εσείς προεξοφλείτε ότι υπάρχει έκπτωση, σημαίνει ακριβώς ότι υιοθετείτε σήμερα, στην Αίθουσα του Κοινοβουλίου την πρόταση των τραπεζών.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145083"," Εσείς το κάνετε. Δεν το κάνω εγώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"145084"," Και γι’ αυτόν το λόγο, καλά θα κάνετε να είστε ιδιαίτερα, προσεκτικοί, στον τρόπο με τον οποίο προσεγγίζετε ορισμένα ζητήματα.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145085"," Αφήστε τις εντυπώσεις, κύριε Υπουργέ. Οι κυβερνήσεις στηρίζουν τις τράπεζες.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"145086"," Μη διακόπτετε, παρακαλώ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145087"," Εμείς παρακολουθούμε το θέμα. Θα είμαστε πάρα πολύ προσεκτικοί και ευαίσθητοι στα ζητήματα των εργαζομένων, όπως κάναμε όλα αυτά τα δυόμισι χρόνια.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145088"," Ευχαριστούμε τον κ. Ξυνίδη.
Θα συζητηθεί η πρώτη με αριθμό 484/6-2-2012 επίκαιρη ερώτηση δεύτερου κύκλου του Βουλευτή του Πανελλήνιου Σοσιαλιστικού Κινήματος κ. Ηλία Θεοδωρίδη προς τον Υπουργό Υγείας και Κοινωνικής Αλληλεγγύης, σχετικά με την απόδοση ευθυνών για την κατάχρηση του ορθοπεδικού υλικού στο νοσοκομείο της Έδεσσας.
Στην επίκαιρη ερώτηση του κυρίου συναδέλφου θα απαντήσει ο Υφυπουργός κ. Μιχάλης Τιμοσίδης.
Κύριε Θεοδωρίδη, έχετε το λόγο, για να αναπτύξετε την επίκαιρη ερώτησή σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145089"," Ευχαριστώ, κύριε Πρόεδρε.
Η επίκαιρη ερώτησή μου αφορά την έκθεση μιας υπόθεσης, η οποία είναι άκρως διδακτική και αποκαλυπτική. Εκκρεμεί μια υπόθεση κατάχρησης ορθοπεδικού υλικού από τους γιατρούς, σε συνεργασία με τις εταιρείες προμηθειών στο νοσοκομείο της Έδεσσας, από το 2006 έως σήμερα. 
Ο τότε διοικητής του νοσοκομείου το 2006, διέταξε ένορκη εξέταση από γραφείο ορκωτών ελεγκτών, γιατί διαπίστωσε κατάχρηση αυτού του υλικού στο νοσοκομείο του. Μετά την επιβαρυντική έκθεση του γραφείου των ορκωτών ελεγκτών, η καταγγελία έγινε από το διοικητή του νοσοκομείου προς το ΣΕΥΥΠ, το Σώμα Επιθεωρητών Υγείας. Το ΣΕΥΥΠ δεν προέβη σε καμμία απολύτως ενέργεια για τη διαλεύκανση αυτού του σκανδάλου. Η κατάχρηση αυτού του υλικού έγινε παρά την άρνηση του ελεγκτή του ΙΚΑ να εγκρίνει αυτές τις δαπάνες, ως μη έχουσες σχέση με τον κανονισμό που ενέκρινε το ασφαλιστικό ταμείο του ΙΚΑ. Τις θεώρησε δαπάνες, χωρίς ένδειξη και αφορούσαν υλικό αρθροσκοπήσεων κυρίως, αιμοστατικές γάζες, αιμοστατικό υλικό με μεγάλη υπερτιμολόγηση, εμφυτεύματα και μοσχεύματα, τα οποία τοποθετούνταν σε τραυματιολογικά περιστατικά, δηλαδή κατάγματα μετατραυματικά. Αυτό είχε ως αποτέλεσμα, το κόστος κάθε επέμβασης να είναι διπλάσιο από το μέσο κόστος της επέμβασης, στα λοιπά νοσοκομεία της χώρας και στις ορθοπεδικές κλινικές. 
Το 2008, ενώ έχουν μεσολαβήσει περίπου δύο χρόνια, γίνεται μια δεύτερη καταγγελία, για την οποία διατάσσεται ένορκη διοικητική εξέταση. Η καταγγελία αυτή κάνει πέντε μήνες να πρωτοκολληθεί από τον οργανισμό του ΣΕΥΥΠ. Δεκαοκτώ μήνες μετά τη δεύτερη καταγγελία, το ΣΕΥΥΠ αποφασίζει να πάρει τις πρώτες καταθέσεις των ενδιαφερομένων, των εμπλεκομένων.
Έτσι φτάνουμε στο Μάιο του 2010, όταν είχαν διοριστεί οι νέες διοικήσεις των νοσοκομείων. Το Σεπτέμβριο του 2010 και επειδή το ΣΕΥΥΠ δεν προχωρά, ο διοικητής της τρίτης υγειονομικής περιφέρειας διατάσσει ένορκη διοικητική εξέταση, η οποία προχωρά και αποδίδει τα ίδια ακριβώς χαρακτηριστικά, τις ίδιες ευθύνες μ’ αυτές που απέδωσαν οι ορκωτοί ελεγκτές το 2006.","ΗΛΙΑΣ ΘΕΟΔΩΡΙΔΗΣ",161
"145090"," Κύριε συνάδελφε, ολοκληρώστε. Θα πείτε τα υπόλοιπα στη δευτερολογία σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145091"," Μάλιστα, κύριε Πρόεδρε.
Μέχρι και σήμερα που είναι Φεβρουάριος του 2012, δεν έχει κατατεθεί από το ΣΕΥΥΠ το πόρισμα της ένορκης διοικητικής εξέτασης, η οποία αφορά σκάνδαλο δύο εκατομμυρίων ευρώ, μόνο για τη διετία 2008-2009, ενώ αυτή η δουλειά γινόταν από το 2006 και συνεχίστηκε και μετά το 2009. Υπάρχουν λοιπόν τεράστιες ευθύνες στον ελεγκτικό μηχανισμό του ΣΕΥΥΠ. 
Ερωτάται ο Υπουργός τι έχει σκοπό να κάνει για την κατάθεση επιτέλους, του πορίσματος του ΣΕΥΥΠ. Ξέρω ότι το πόρισμα αυτό έχει ολοκληρωθεί και είναι καταπέλτης και αποδίδει ευθύνες. Τι έχει σκοπό να κάνει; Εμπιστεύεται τον κ. Σαμπατακάκη, τον Γενικό Διευθυντή του ΣΕΥΥΠ; Η θητεία του έληξε. Είναι διορισμένος από το 2005 και έχει λήξει η θητεία του εδώ και ένα χρόνο, από πέρσι. Έχει εμπιστοσύνη στον τρόπο με τον οποίο κινείται ο επιθεωρητής; Σκοπεύει να τον αντικαταστήσει;
Η υπόθεση αυτή…","ΗΛΙΑΣ ΘΕΟΔΩΡΙΔΗΣ",161
"145092"," Μην επεκτείνεστε, σας παρακαλώ. Τα ερωτήματα τα θέσατε. Θα απαντήσει ο Υπουργός και θα επανέρθετε μετά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145093"," Κλείνω, κύριε Πρόεδρε.
Η υπόθεση αυτή οδήγησε στην παραίτηση δύο διοικητών των νοσοκομείων κι ενός διοικητή της 3ης ΥΠΕ. Ο κ. Κούκος, όμως, ο Διευθυντής της Ορθοπεδικής Κλινικής της Έδεσσας, είναι ακόμα λειτουργών γιατρός σε αυτήν την κλινική.
Ευχαριστώ.","ΗΛΙΑΣ ΘΕΟΔΩΡΙΔΗΣ",161
"145094"," Ευχαριστούμε τον κ. Ηλία Θεοδωρίδη, για την ανάπτυξη της επίκαιρης ερώτησης.
Το λόγο έχει ο Υπουργός κ. Μιχάλης Τιμοσίδης, για να απαντήσει στον κύριο Βουλευτή.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145095"," Ευχαριστώ, κύριε Πρόεδρε.
Ο κ. Θεοδωρίδης έχει θέσει ένα πολύ σοβαρό θέμα. Το αντικείμενο της επίκαιρης ερώτησής του είναι κάτι που το συναντούμε, δυστυχώς, γιατί έχουμε θέματα κατάχρησης, προκλητής ζήτησης, τεχνητής ζήτησης. Πολλές υποθέσεις, με εντολή του Υπουργού, αλλά και μετά από καταγγελίες που γίνονται, ελέγχονται κι έχουν προχωρήσει.
Μπορώ να αναφέρω μία περίπτωση που έκανε κι αίσθηση στο πανελλήνιο. Ήταν η υπόθεση του Ιπποκρατείου Νοσοκομείου Θεσσαλονίκης, όπου είχαν τεθεί σε διαθεσιμότητα επτά γιατροί κι έξι πανεπιστημιακοί. Η υπόθεση βρίσκεται ακόμη σε διαδικασία, γιατί υπάρχει διαφορετικός τρόπος ελέγχου των πανεπιστημιακών γιατρών.
Μάλιστα, για την υπόθεση του Ιπποκρατείου, συνέβη κάτι πολύ σημαντικό, κάτι που ελάχιστες φορές συμβαίνει στη Δημόσια Διοίκηση. Οι γιατροί οι οποίοι εμπλέκονταν και οι εταιρείες που προμήθευαν αναλώσιμα υλικά –κυρίως ορθοπεδικά και μοσχεύματα- έδωσαν χρήματα πίσω στο νοσοκομείο. Ένα εκατομμύριο έδωσε η εταιρεία ορθοπεδικού υλικού και 3.000.000 οι εμπλεκόμενοι γιατροί. Βεβαίως η υπόθεση αυτή είναι στη δικαιοσύνη.
Ας έρθουμε στην επίμαχη υπόθεση του Νοσοκομείου Έδεσσας.
Πράγματι, κύριε συνάδελφε, η υπόθεση αυτή ήρθε στο φως από το 2006. Και υπάρχει όντως μία σιωπή δύο και πλέον χρόνων. Είναι έτσι όπως τα λέτε. Μάλιστα, το γραφείο ορκωτών λογιστών βεβαιώνει και κάνει λόγο για αλόγιστη κατασπατάληση δημοσίου χρήματος προς όφελος των ιατρικών εταιρειών και όσων έχουν συμφέρον να καθορίζουν τις αγορές νοσοκομειακού υλικού προς ίδιον όφελος.
Αυτό πήγε πράγματι στη διοίκηση. Παραιτήθηκε μετά από καιρό, ο διοικητής του Νοσοκομείου και από το 2008 και μετά, ξεκινάει και πάλι ο έλεγχος.
Υπάρχει όντως μία περίεργη κωλυσιεργία. Εγώ θα μείνω σε αυτά τα οποία αφορούν τη δική μας περίοδο, χωρίς να σημαίνει ότι παραβλέπουμε τα προηγούμενα γεγονότα. 
Θέλω, όμως, να ξέρετε ότι από την πλευρά τη δική μας και από την πλευρά της Γ΄ Υγειονομικής Περιφέρειας, γίνονται προσπάθειες. Ήταν ο κ. Ζηλίδης εκεί. Παραιτήθηκε, όμως, πριν από λίγο καιρό. Και δεν είναι ο λόγος αυτός που παραιτήθηκε, κύριε συνάδελφε. Ο ίδιος επικαλέστηκε δικούς του, προσωπικούς λόγους. Εμείς θέλαμε να παραμείνει εκεί και να συνεργαστούμε, αλλά επικαλέστηκε δικούς του, προσωπικούς λόγους, τους οποίους κάναμε σεβαστούς.
Οφείλω, λοιπόν, να απαντήσω και στα δύο ερωτήματα που θέτετε:
Τι γίνεται με την ΕΔΕ που είχε αναθέσει η Γ΄ Υγειονομική Περιφέρεια; Αυτή παραδόθηκε το Σεπτέμβριο του 2011 και είναι στη διάθεση και των δικαστικών αρχών, γιατί η υπόθεση αυτή έχει πάει και στον εισαγγελέα.
Υπάρχει όμως, μία περίεργη καθυστέρηση στις ενέργειες του Σώματος Επιθεωρητών, παρ’ ότι ο επιθεωρητής Μακεδονίας και Θράκης –δεν θέλω να αναφέρω το όνομά του δημόσια, μπορώ να σας το πω μετά- έκανε πολύ καλά τη δουλειά του κι εκεί και στο Ιπποκράτειο και στη Λάρισα και σε όλες τις περιφέρειες ευθύνης του. Κατεγράφησαν όλα αυτά. Υπήρχε όμως πράγματι, καθυστέρηση από την πλευρά του ΣΕΥΥΠ κι ελέγχονται γι’ αυτό. Μάλιστα, η εισαγγελέας, με προφορικές οχλήσεις, πίεζε το ΣΕΥΥΠ να φέρει το πόρισμα, για να μπορέσει κι αυτή να αποφανθεί επί του πρακτέου.
Έτσι το Δεκέμβριο του 2011, παραδόθηκε το πόρισμα. Υπάρχει όμως αυτές τις ημέρες -από το Δεκέμβριο του 2011 μέχρι σήμερα- σε εξέλιξη κρίση νέων τμηματαρχών και νέων επιθεωρητών του Σώματος Επιθεωρητών Υγείας, η οποία δεν έχει ολοκληρωθεί έτσι, ώστε και από την πλευρά του ΣΕΥΥΠ, να έχουμε την τελική τους άποψη.
Πάντως όλα αυτά τα στοιχεία έχουν ολοκληρωθεί και έχουν σταλεί και στη δικαιοσύνη. Θα πω περισσότερα στη δευτερολογία μου.","ΜΙΧΑΗΛ ΤΙΜΟΣΙΔΗΣ",502
"145096"," Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα πέντε μαθητές και μαθήτριες και δύο εκπαιδευτικοί από το πρώτο τμήμα του Γυμνασίου Λουτρακίου.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κύριε Θεοδωρίδη, έχετε το λόγο για τη δευτερολογία σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145097"," Κύριε Υπουργέ, η επίκαιρη ερώτησή μου απευθύνεται στον Υπουργό, στον κ. Λοβέρδο, ο οποίος έχει την κύρια ευθύνη. 
Γνωρίζω ότι ο τελευταίος ελεγκτής επιθεωρητής έκανε πολύ καλά τη δουλειά του. Γνωρίζω ότι ο ελεγκτής γιατρός του ΙΚΑ έκανε πολύ καλά τη δουλειά του. Είναι οι δύο ήρωες αυτής της υπόθεσης, ενώ ολόκληροι οργανισμοί, ο τοπικός του ΙΚΑ και ο ελεγκτικός μηχανισμός του ΣΕΥΥΠ, έκαναν ό,τι μπορούσαν, για να μη φτάσει αυτή η υπόθεση στον έλεγχο και την ανάδειξή της.
Υπάρχει η υπόθεση διορισμού επιθεωρητή στο ΣΕΥΥΠ, ο οποίος είναι ο κ. Κώττας Σωτήριος, ελεγχόμενος νευροχειρουργός γιατρός, ο οποίος κατηγγέλθη από το Διοικητικό Συμβούλιο του Ιπποκράτειου Νοσοκομείου και τον οποίο εσείς διορίσατε Επιθεωρητή Υγείας στη Θεσσαλονίκη. Αυτό έγινε στις 23/11/2011. Στις 08/12/2011 σε συνέντευξη Τύπου που έδωσε ο Υπουργός, είπε ότι δεν γνώριζε το φάκελο που εκκρεμεί, για το συγκεκριμένο γιατρό. Μέχρι σήμερα ακόμα, δεν έχει παρθεί απόφαση παύσης αυτού του ελεγκτή υγείας στη Θεσσαλονίκη. Γι’ αυτόν, το Διοικητικό Συμβούλιο του νοσοκομείου είχε ζητήσει μόνιμη αργία, διότι υπήρχε κίνδυνος συνέχισης της ζημίας προς το νοσοκομείο.
Θα αναφερθώ τώρα, στις διοικητικές ευθύνες και στα πειθαρχικά όργανα του ΣΕΥΥΠ. Τα πειθαρχικά όργανα του ΣΕΥΥΠ, μετά από κάθε καταγγελία, συνέρχονται με οκτώ έως δώδεκα μήνες καθυστέρηση στο κάθε αίτημα. Γνωρίζετε πολύ καλά ότι αυτοί οι καταγγελλόμενοι στη διάρκεια ενός έτους, μπορούν να παραιτηθούν ή να βγουν σε σύνταξη. Δεν μπορεί να τους το αρνηθεί το δημόσιο, μετά την παρέλευση του ενός έτους. Έτσι πολλοί από αυτούς, μένουν ατιμώρητοι.
Σε ό,τι αφορά τις δωροδοκίες γιατρών, γνωρίζετε καλά ότι προχθές ήδη, από την Αμερική επεβλήθη ένα πρόστιμο 22 εκατομμυρίων ευρώ σε μια θυγατρική εταιρεία, η οποία διανέμει ορθοπεδικό υλικό στην Ελλάδα. Σε παλαιότερη ερώτησή μου είχα πει και είχα ζητήσει μόνιμη διαδικασία ελέγχου προς τις εταιρείες προμηθειών και φαρμάκων στη χώρα, για να δούμε πού πήγαν εκείνα τα 6 δισεκατομμύρια ευρώ που από το 2004 έως το 2009, πλήρωσε ο ελληνικός λαός για δαπάνες ιατρικού και φαρμακευτικού υλικού. Ακούστε τι απαντάει ο διανομέας του υλικού στην Ελλάδα, λέει: «Αυτές οι πρακτικές δικαιολογούνται ως αναπόφευκτο δεδομένο της ελληνικής ζωής -οι μίζες δηλαδή- με την επισήμανση ότι ανταγωνίστριες εταιρείες πλήρωναν 30% και 40% μεγαλύτερες μίζες».
Και κλείνω με το εξής: Υπάρχει ένα πρόβλημα ΣΕΥΥΠ και γενικού επιθεωρητή. Αυτό δεν μπορείτε να το αποφύγετε. Πρέπει να δράσετε απέναντι σε αυτό. Σας είπα ότι η θητεία του έληξε. Θα πρέπει όμως να μας πείτε για τέτοια φαινόμενα, όπως αυτό της Ορθοπεδικής κλινικής της Έδεσσας, που δεν είναι καθόλου μεμονωμένα, τι έχετε σκοπό να κάνετε για να επιταχυνθούν, να ενεργοποιηθούν οι διαδικασίες ελέγχου προς όλα τα νοσοκομεία της χώρας, γιατί παρόμοιες υποθέσεις υπάρχουν και λιμνάζουν σε όλο το σύστημα υγείας.
Ευχαριστώ πολύ.","ΗΛΙΑΣ ΘΕΟΔΩΡΙΔΗΣ",161
"145098"," Ευχαριστούμε τον κ. Ηλία Θεοδωρίδη.
Το λόγο έχει ο Υφυπουργός Υγείας και Κοινωνικής Αλληλεγγύης, κ. Μιχάλης Τιμοσίδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145099"," Ευχαριστώ, κύριε Πρόεδρε.
 Κύριε Πρόεδρε, προσυπογράφω όλα όσα έχει πει ο κύριος συνάδελφος, γιατί πράγματι οι διαπιστώσεις του και όλα τα στοιχεία, τα οποία ανέφερε, είναι πραγματικά. Όντως, είχαμε αυτά τα τεράστια ποσά, τα οποία οδήγησαν στην κατάρρευση των ασφαλιστικών ταμείων.
Κύριε Θεοδωρίδη, όμως θέλω να σας διαβεβαιώσω ότι στη διάρκεια που ήμασταν κυβέρνηση ως ΠΑΣΟΚ -πρέπει και εσείς να το αναγνωρίσετε- δεν μείναμε άπραγοι και έχουμε κάνει ό,τι περνούσε από το χέρι μας, με εκείνη τη γραφειοκρατία που υπάρχει στη χώρα, με αυτά τα οποία προβλέπονται είτε από τη νομοθεσία είτε από τους κανονισμούς και ότι έχουμε καταφέρει πολύ σημαντικά αποτελέσματα. 
Και εσείς γνωρίζετε πολύ καλά ότι είχαμε μια μείωση 1.750.000.000 ευρώ, λιγότερο κόστος στα φάρμακα, από τα ασφαλιστικά ταμεία και τα νοσοκομεία, στα δυο χρόνια τουλάχιστον. 
Επίσης έχουμε πετύχει μειώσεις τιμών σε όλα τα αναλώσιμα υλικά είτε με την εφαρμογή είτε με τη διενέργεια διαγωνισμών που γίνονται. Επίσης είμαστε έτοιμοι τις επόμενες ημέρες, να κάνουμε τον πρώτο ηλεκτρονικό διαγωνισμό για αναλώσιμα υλικά. Συνεπώς γίνεται μια τεράστια προσπάθεια. 
Πρέπει όμως και εσείς να αναγνωρίσετε ότι υπήρχε ένα σύστημα, το οποίο είχε καταφέρει με τους δικούς του τρόπους, να βάζει εμπόδια και να ξεφεύγει πάντα από τον έλεγχο της πολιτείας. Βεβαίως αυτός ο έλεγχος πρέπει να είναι συστηματικός και καθημερινός. Ακόμη, πρέπει να καλυφθούν και εκείνοι οι άνθρωποι που ασχολούνται με τον τομέα του ελέγχου και της επιθεώρησης. Να σας θυμίσω ότι είχαμε φέρει νομοθετική διάταξη, αυτοί οι άνθρωποι να έχουν το ακαταδίωκτο, για να μην έχουν το φόβο της ποινικής τους δίωξης. Και βεβαίως είναι αλήθεια ότι γίνονται προσπάθειες από πολλούς που έχουν συμφέροντα, να μην προχωρούν αυτές οι διαδικασίες. Βεβαιώνω ότι υπήρχαν αυτές οι καθυστερήσεις. 
Πρέπει όμως να σας πω ότι για τη συγκεκριμένη περίπτωση του γιατρού, του νευροχειρουργού, που αναφερθήκατε, ότι πράγματι, από τον πρώτο έλεγχο της κατάθεσης των δικαιολογητικών, ξέφυγε το γεγονός ότι ήταν υπόλογος. Η αντίδραση του Υπουργείου και του Υπουργού συγκεκριμένα, ήταν άμεση. Και αυτό ισχύει, κύριε Θεοδωρίδη: Απλώς δεν έχει ολοκληρωθεί για γραφειοκρατικούς λόγους, η κρίση των νέων επιθεωρητών. Εκεί λοιπόν να είστε βέβαιος ότι δεν θα υπάρχει ο αναφερόμενος γιατρός στο Σώμα των Επιθεωρητών. Δεν μπορούμε να βάλουμε το λύκο να φυλάει τα πρόβατα. Αυτό είναι γεγονός και συμφωνούμε μαζί σας. 
Όσον δε αφορά το θέμα της ολοκλήρωσης αυτής της έρευνας, έχει παραδοθεί ΕΔΕ και είναι στη διάθεσή μας. Παραδόθηκε και από τον αρμόδιο επιθεωρητή ελεγκτή το πόρισμα και είναι στη διάθεση του ΣΕΥΠ και του Υπουργείου. Βεβαίως και η δικαιοσύνη ζητούσε αυτά τα στοιχεία από το ΣΕΥΠ, το οποίο δεν τα έδινε και καθυστερούσε. 
Και πρέπει να επαινέσουμε την ενέργεια της εισαγγελέως της Εδέσσης, που με προφορικές οχλήσεις και απανωτά τηλεφωνήματα, πίεζε προς την πλευρά και του Υπουργείου και του ΣΕΥΠ, για να δοθούν τα στοιχεία, για να μπορεί να ολοκληρώσει την έρευνά της. Αυτή είναι μια υπόθεση απ’ αυτές που δεν τιμούν ούτε το ιατρικό σώμα, αλλά ούτε και την ελληνική πολιτεία. Είμαστε αποφασισμένοι να παλέψουμε με αυτό και θα νικήσει το δίκαιο.
Και εσείς όμως πρέπει να αναγνωρίσετε, κύριε συνάδελφε, ότι όταν ανοίγεις ένα θέμα, βγαίνουν άλλα τόσα. Είμαστε όμως εδώ, για να μην αφήσουμε τίποτε που να μην ξεκαθαριστεί και να αποδοθούν οι ευθύνες σε όσους την έχουν. Και όπως αναφέρατε και εσείς, ευθύνες φαίνεται ότι υπάρχουν: Αυτός όμως που πρέπει να τις αποδώσει, είναι η δικαιοσύνη και τα όργανα, τα οποία είναι εντεταλμένα να φέρουν εις πέρας αυτήν την υπόθεση. 
Θέλω να σας διαβεβαιώσω ότι θα βρεθεί άκρη σε αυτήν την υπόθεση, που είναι –όπως είπατε και εσείς- από το 2006 γνωστή. Έχουν γίνει καταγγελίες. Ποιος ξέρει τι γινόταν και πριν; Βεβαίως μπορεί να υπάρχουν και σήμερα, τέτοιες πρακτικές. Δεν αφήνουμε όμως καμμία υπόθεση που να μη τη στείλουμε αμέσως στο Σώμα Επιθεωρητών Υγείας. 
Να είστε βέβαιος ότι μαζί –ζητώ τη δική σας και όλων των συναδέλφων τη συνδρομή- αυτά τα φαινόμενα πρέπει να τα πατάξουμε, γιατί αυτά μας οδήγησαν στο να πάρουμε οριζόντιες αποφάσεις, οι οποίες είναι άδικες, κόβοντας συντάξεις ανθρώπων, που είναι στα όρια της φτώχειας και ίσως και πιο κάτω και υποχρεωνόμαστε και τώρα, να πάρουμε τέτοιες σκληρές αποφάσεις. 
Πρέπει να είμαστε αμείλικτοι. Και θα παραμείνουμε αμείλικτοι σε αυτό το θέμα. 
Ευχαριστώ πολύ, κύριε Πρόεδρε.","ΜΙΧΑΗΛ ΤΙΜΟΣΙΔΗΣ",502
"145100"," Ευχαριστούμε τον Υφυπουργό Υγείας και Κοινωνικής Αλληλεγγύης, κ. Μιχαήλ Τιμοσίδη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δεκαεννέα μαθητές και μια εκπαιδευτικός από το ιδιωτικό δημοτικό σχολείο «Αυγουλέα Λιναρδάτου». 
Η Βουλή τούς καλωσορίζει
(Χειροκροτήματα από όλες τις πτέρυγες της Βουλής)
Προχωρούμε στη δεύτερη με αριθμό 492/6-2-2012 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Πολιτισμού και Τουρισμού, σχετικά με την ανακήρυξη του 2012 ως «Έτους Νικηφόρου Βρεττάκου» και τη χρηματοδότηση των επετειακών εκδηλώσεων των εκατό χρόνων από τη γέννησή του.
Στην επίκαιρη ερώτηση του κ. Δαβάκη θα απαντήσει ο Υφυπουργός Πολιτισμού και Τουρισμού, κ. Γιώργος Νικητιάδης.
Το λόγο έχει ο κ. Αθανάσιος Δαβάκης, για να αναπτύξει την επίκαιρη ερώτησή του.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145101"," Ευχαριστώ, κύριε Πρόεδρε.
Το 2012 τελικά, δεν είναι μόνον έτος πόνου, δακρύων και μεγάλων θυσιών του ελληνικού λαού, αλλά έχει ανακηρυχθεί εκ μέρους του Υπουργείου Πολιτισμού και έτος αφιερωμένο στο Νικηφόρο Βρεττάκο, ένα μεγάλο Νεοέλληνα ποιητή, ένα Λάκωνα ποιητή. Πρόκειται για μια πρωτοβουλία, η οποία προήλθε μετά από αρκετή προσπάθεια, με αρχικό έναυσμα της Δημόσιας Κεντρικής Βιβλιοθήκης της Σπάρτης, η οποία με έγγραφό της, τον Ιούνιο του 2010, ζητούσε από το Υπουργείο Πολιτισμού την ανακήρυξη του συγκεκριμένου έτους που διανύουμε σήμερα, του 2012 δηλαδή, σε «Έτος Νικηφόρου Βρεττάκου», έτος αφιερωμένο στη μνήμη του ποιητή και στα εκατόχρονα από τη γέννησή του.
Κύριε Υπουργέ, έχω ασχοληθεί με το θέμα με αρκετές ερωτήσεις και επίκαιρες ερωτήσεις μου. Πραγματικά, μετά από την ανάληψη αυτής της πρωτοβουλίας, καλό θα είναι, επειδή ήδη διανύουμε το 2012, να διευκρινιστούν οι όροι, οι προϋποθέσεις και κυρίως η οικονομική στήριξη όλων αυτών των εκδηλώσεων οι οποίες έχουν αναφερθεί, αλλά δεν έχουν ανακοινωθεί επισήμως, προκειμένου να υπάρξει η κατάλληλη αντιμετώπιση αυτής της πρωτοβουλίας εκ μέρους της επίσημης πολιτείας, προκειμένου το «Έτος Νικηφόρου Βρεττάκου» να μην είναι μόνον έτος αφιερωμένο τιμητικά σε αυτόν, αλλά να υποστηριχθεί η όλη προσπάθεια από συγκεκριμένες εκδηλώσεις και κινήσεις, οι οποίες θα τιμήσουν ουσιαστικά τη μνήμη του ποιητή αφενός και αφετέρου θα διδάξουν στις νεότερες γενεές και τα μηνύματα της ποίησής του και τα διδάγματά του και τον τρόπο της ζωής του και τον αγωνιστικό, εάν θέλετε, χαρακτήρα αυτής της ζωής, μιας ζωής που στις ημέρες που περνάμε είναι ιδιαίτερα επίκαιρη.
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"145102"," Ευχαριστούμε τον κ. Αθανάσιο Δαβάκη.
Το λόγο έχει ο Υφυπουργός Πολιτισμού και Τουρισμού κ. Γεώργιος Νικητιάδης, για να πρωτολογήσει.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145103"," Ευχαριστώ, κύριε Πρόεδρε.
Κύριε συνάδελφε, θα συμφωνήσω μαζί σας ότι σε αυτές τις κρίσιμες ώρες που περνάει η χώρα, ο λαός μας, όχι μόνο είναι επίκαιρη μία συζήτηση για το Νικηφόρο Βρεττάκο και τα εκατό χρόνια από τη γέννησή του, αλλά ίσα-ίσα επιβάλλεται για ένα μεγάλο ποιητή που αφιέρωσε το σύνολο σχεδόν του έργου του, για να αναδείξει τον πόνο του ανθρώπου, τα ανθρωπιστικά ιδεώδη, τις ανθρωπιστικές αξίες, οι οποίες είναι διάσπαρτες στο σύνολο των είκοσι μεγάλων ποιητικών συλλογών που έχουν εκδοθεί, με το έργο του Νικηφόρου Βρεττάκου. Θα επανέρθω, στη συνέχεια, σ’ αυτό το θέμα και για το πώς ακριβώς, αυτές τις δύσκολες ώρες, χρειάζονται ο πολιτισμός, η μεγάλη τέχνη, η ποίηση, γιατί αποτελούν στην κυριολεξία, ένα σωσίβιο που βοηθά στο να ισορροπήσουμε και να μπορέσουμε να συνεχίσουμε την πορεία μας, ως έθνος, ως λαός.
Ο θεσμός των επετείων ανά τον κόσμο, για να τιμηθεί η μνήμη μεγάλων ποιητών, με αφορμή συμπλήρωσης εκατό ή διακοσίων ετών από τη γέννηση ή το θάνατό τους, έχει και στην Ελλάδα καταλάβει τεράστια έκταση. Φροντίζουμε, το Υπουργείο Πολιτισμού και η πολιτεία συνολικώς, να τιμούμε όλους τους μεγάλους ποιητές. Πέρυσι είχαμε το «Έτος Οδυσσέα Ελύτη» και φέτος αποφασίστηκε να αφιερωθεί το έτος 2012, για τα εκατό χρόνια από τη γέννηση τού μεγάλου ποιητή μας, του Νικηφόρου Βρεττάκου.
Το Εθνικό Κέντρο Βιβλίου, το ΕΚΕΒΙ, είναι ο αρμόδιος φορέας, που σε συνεννόηση με το Υπουργείο Πολιτισμού, έχει την ευθύνη -αυτό ορίζεται από το Υπουργείο Πολιτισμού- για να σχεδιάσει και να υλοποιήσει τη σειρά των δράσεων για το έτος 2012, «Έτος Νικηφόρου Βρεττάκου», όπως πια μπορούμε να το λέμε.
Ο εορτασμός θα πραγματοποιηθεί σε συνεργασία με τη Δημόσια Βιβλιοθήκη της Σπάρτης, όπως αναφέρατε, που είχε και την πρωτοβουλία να θέσει το ερώτημα, ανεξαρτήτως τού ότι σε κάθε περίπτωση, δεν μπορούσαμε να μην τιμήσουμε, αλλά συγχαίρουμε τη δημόσια βιβλιοθήκη, για την πρωτοβουλία της. Άλλωστε εκεί, βρίσκεται και το αρχείο του Νικηφόρου Βρεττάκου και οποιαδήποτε εκδήλωση θα γίνει σε απόλυτη συνεργασία με τη βιβλιοθήκη, αλλά και με το Μουσείο Μπενάκη, γιατί στον προγραμματισμό προβλέπουμε και τη διοργάνωση διεθνούς συνεδρίου και το Μουσείο Μπενάκη είναι αυτό που μπορεί να διασφαλίσει καλύτερα, την όσο το δυνατόν μεγαλύτερη συμμετοχή έτσι, ώστε πραγματικά, να αποδοθεί η τιμή στη μνήμη του μεγάλη ποιητή.
Παραλλήλως, βεβαίως, είμαστε σε επαφή και με τον κληρονόμο του Νικηφόρου Βρεττάκου, τον Κώστα Βρεττάκο, ο οποίος θα δώσει και τις δικές του απόψεις. 
Στη δευτερολογία μου, θα σας πω πιο εξειδικευμένα, όλες τις προβλεφθείσες δράσεις για το «Έτος Νικηφόρου Βρεττάκου».","ΓΕΩΡΓΙΟΣ ΝΙΚΗΤΙΑΔΗΣ",360
"145104"," Ευχαριστούμε τον κύριο Υφυπουργό.
Το λόγο έχει ο κ. Αθανάσιος Δαβάκης για την περαιτέρω ανάπτυξη της επίκαιρης ερώτησής του.
Ορίστε, κύριε Δαβάκη, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"145105"," Κύριε Πρόεδρε, ο κύριος Υφυπουργός στην απάντησή του στην αρχική μου τοποθέτηση, σκιαγράφησε, περιέγραψε τις διάφορες εκδηλώσεις οι οποίες θα γίνουν. Αντικείμενο λοιπόν αυτής της επίκαιρης ερώτησης είναι να αναφερθούν λεπτομερώς, αν θέλετε, ή εν πάση περιπτώσει πιο ευκρινώς, οι πρωτοβουλίες αυτές, οι εκδηλώσεις αυτές και κυρίως, σε αυτούς τους δύσκολους καιρούς που ζούμε, της οικονομικής δυσπραγίας και της οικονομικής στενότητας, να αναφερθούν όμως κυρίως και οι οικονομικές δυνατότητες και οι πιστώσεις, οι οποίες θα διατεθούν, προκειμένου να υποστηριχτούν οι διάφορες ενέργειες που είμαι βέβαιος ότι θα αναφέρει στη δευτερομιλία του ο κύριος Υπουργός.
Το λέω αυτό, γιατί μέχρι στιγμής, πέραν της επισήμου ανακοινώσεως τού Υπουργείου Πολιτισμού, περί κηρύξεως του 2012 σε «Έτος Νικηφόρου Βρεττάκου» και του ΕΚΕΒΙ που αναλαμβάνει, αν θέλετε, τον κεντρικό σχεδιασμό της όλης υπόθεσης, δεν υπάρχει κάτι πιο συγκεκριμένο, διότι φοβάμαι μήπως αφεθεί η όλη υπόθεση να υποστηριχθεί και να στηριχθεί στις πλάτες της Δημόσιας Κεντρικής Βιβλιοθήκης, η οποία δυστυχώς αυτήν τη στιγμή, κύριε Υπουργέ, δεν διαθέτει ούτε ιστοσελίδα. 
Η ιστοσελίδα της Δημόσιας Κεντρικής Βιβλιοθήκης της Σπάρτης είναι κλειστή, εξαιτίας οικονομικών δυσχερειών. Ας ανοίξουμε τουλάχιστον, την ιστοσελίδα και ας αποδεχτούμε -και θα το καταθέσω αυτό στα Πρακτικά της Βουλής- τον κορμό των προτεινομένων δράσεων από την Κεντρική Βιβλιοθήκη της Σπάρτης -θα σας το δώσω κι εσάς να το δείτε- που νομίζω ότι είναι μια πολύ σημαντική πρόταση, που λαμβάνει υπ’ όψιν και τις εποχές και τις δυσκολίες και είναι συμβατή με την πραγματικότητα. Μιλάει για εκπαιδευτικά προγράμματα. Μιλάει για μετατροπή εκπαιδευτικών προγραμμάτων σε διαδραστικά προγράμματα, για να συμμετάσχουν και σχολεία. Ομιλεί για εκτύπωση ενημερωτικού υλικού. Δεν βλέπω μεγάλα κόστη, κύριε Υπουργέ. Μιλάει για μία κινητή έκθεση και εν πάση περιπτώσει, να ανοίξει η προσωρινά κλειστή ιστοσελίδα της Βιβλιοθήκης της Σπάρτης. 
Δεν μπορεί να διανύουμε το χρόνο του «Έτους Νικηφόρου Βρεττάκου» και να θέλει ένας να ενημερωθεί για το αρχείο του Νικηφόρου Βρεττάκου, το οποίο φυλάσσεται στη Δημόσια Κεντρική Βιβλιοθήκη της Σπάρτης και να μην μπορεί να το δει διαδικτυακά.
Αυτήν τη στιγμή, σας το ξαναλέω, ας ανοίξουμε τουλάχιστον την ιστοσελίδα της Βιβλιοθήκης της Σπάρτης. Επίσης χρειάζεται και να προχωρήσει η ψηφιοποίηση του υλικού τού αρχείου, η οποία είχε ενταχθεί στο Γ΄ Κοινοτικό Πλαίσιο Στήριξης και δυστυχώς δεν προχώρησε, απεντάχθηκε το έργο και τώρα, γίνεται μια νέα προσπάθεια να ενταχθεί, σε κάποιο πρόγραμμα της Περιφέρειας Πελοποννήσου. Είναι σημαντικά αυτά τα δύο θέματα. Ας λύσουμε αυτά τα δύο απλά ζητήματα και ας προχωρήσουμε μετά, στα πιο σύνθετα.
Εν πάση περιπτώσει, είμαι βέβαιος ότι η απάντησή σας δεν θα αρκεστεί στην περιγραφή γεγονότων. Αρκεστήκατε στην περιγραφή κάποιων γεγονότων εξαιτίας της δομής της κοινοβουλευτικής διαδικασίας. Είμαι βέβαιος ότι θα κάνετε πιο λεπτομερείς αναφορές, κυρίως στα δύο αυτά ζητήματα, να ανοίξει η ιστοσελίδας της Κεντρικής Βιβλιοθήκης Σπάρτης και να γίνουν αποδεκτές ορισμένες από τις δράσεις. Σας δείχνει έναν οδηγό πορείας η Δημόσια Κεντρική Βιβλιοθήκη της Σπάρτης με τις δράσεις που έχει αναφέρει και τις οποίες θα σας εγχειρήσω σε λίγο. 
(Στο σημείο αυτό ο Βουλευτής κ. Αθανάσιος Δαβάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡEΥΩΝ (Αναστάσιος Κουράκης): Το λόγο έχει ο Υφυπουργός Πολιτισμού και Τουρισμού κ. Γιώργος Νικητιάδης για τη δευτερολογία του.","ΑΘΑΝΑΣΙΟΣ ΔΑΒΑΚΗΣ",115
"145106"," Ευχαριστώ, κύριε Πρόεδρε.
Κύριε συνάδελφε, κατά ευτυχή συγκυρία παρευρίσκεται εδώ η Υφυπουργός Παιδείας κ. Χριστοφιλοπούλου, η οποία ακούγοντας για τα θέματα των βιβλιοθηκών και για τα σχολεία, μου δήλωσε ότι είναι έτοιμο το Υπουργείο Παιδείας να συνεργαστεί, προκειμένου να επιτευχθεί η μεγαλύτερη δυνατή προβολή. Συνεπώς μπορώ να πω ότι εσείς «με έναν σμπάρο πιάσατε δυο τρυγόνια» από την ευτυχή σύμπτωση να είναι εδώ η κ. Χριστοφιλοπούλου.
Θα σας πω τώρα πιο εξειδικευμένα. 
Το ΕΚΕΒΙ έχει προβλέψει ένα διεθνές επιστημονικό συμπόσιο το Νοέμβριο μαζί με το Μουσείο Μπενάκη για τον Νικηφόρο Βρεττάκο. Την παγκόσμια ημέρα ποίησης, 21 Μαρτίου, θα υπάρχει ειδική καμπάνια αφιερωμένη στον ποιητή με αφίσες στα Μέσα Μαζικής Ενημέρωσης, όπως έγινε πέρυσι με ιδιαίτερη επιτυχία, όταν είχαμε το έτος του Οδυσσέα Ελύτη, με ανάθεση ηλεκτρονικών πάνελ στο μετρό της Αθήνας, που θα υπάρχουν στίχοι του ποιητή, έτσι ώστε να αναδεικνύεται το έργο του. Αντιλαμβάνεσθε ότι οι εκατοντάδες χιλιάδες άνθρωποι που μεταφέρονται θα μπορούν να βλέπουν τους στίχους του ποιητή και αυτό είναι βέβαιο ότι πραγματικά αναδεικνύει το μέγεθος του έργου του. 
Στις εκθέσεις που οργανώνει το ΕΚΕΒΙ θα υπάρχει ένα θεματικό περίπτερο στο οποίο θα γίνονται παρουσιάσεις των εκδόσεων, θα υπάρχει οπτικοακουστικό υλικό, συζητήσεις, έκθεση χειρογράφων των βιβλίων του Νικηφόρου Βρεττάκου. 
Επίσης, προβλέπεται η κατασκευή και λειτουργία μιας αφιερωματικής ιστοσελίδας για τον ποιητή με χρονολόγιο, αποσπάσματα, εργογραφίες, κριτικά σημειώματα, φωτογραφίες, ηχογραφήσεις από το έργο του, μία κινητή εργογραφική έκθεση αφιερωμένη στον ποιητή που θα ταξιδέψει στα σχολεία, στα πολιτιστικά κέντρα, στις βιβλιοθήκες, στα βιβλιοπωλεία, στις λέσχες ανάγνωσης, σε πανεπιστημιακές λέσχες, σε ολόκληρη την ελληνική επικράτεια. 
Επίσης, προβλέπεται η δημιουργία λεσχών ανάγνωσης αφιερωμένων στον ποιητή σε συνεργασία με τη Δημόσια Βιβλιοθήκη της Σπάρτης και την εταιρεία συγγραφέων που χρειαζόμαστε.
Θα ενισχυθεί η μετάφραση έργων του Νικηφόρου Βρεττάκου και σε άλλες γλώσσες. Πέρυσι είχαμε διαθέσει 60.000 ευρώ για το έτος του Οδυσσέα Ελύτη. Θα δούμε πώς θα εξοικονομηθεί κάποιο ποσό. 
Ο Νικηφόρος Βρεττάκος θα περάσει στον διαδικτυακό τύπο «Μικρός Αναγνώστης» του ΕΚΕΒΙ, όπου μικρά παιδιά μπαίνουν, παρακολουθούν και διαβάζουν και θα έχουν τη δυνατότητα να δουν το σύνολο του έργου του Νικηφόρου Βρεττάκου. 
Θα υπάρξει η λειτουργία ημερολογίου εκδηλώσεων στον κόμβο του ΕΚΕΒΙ, όπου μπαίνουν χιλιάδες επισκέπτες και παρακολουθούν.
Τέλος, αναμένεται να γίνουν αντίστοιχες εκδηλώσεις με αυτές που έγιναν για τον Οδυσσέα Ελύτη.
Κλείνοντας την απάντησή μου, θα επανέλθω στην αναφορά που κι εσείς κάνατε αρχικώς, ότι πράγματι περνάμε δύσκολες στιγμές ως χώρα, ειδικώς αυτές τις μέρες. Έχουν γίνει αναφορές και σε άλλους ποιητές από Αρχηγούς κομμάτων. Επειδή, όμως, η χώρα μας δέχεται και πολλές επιθέσεις και επειδή η Ελλάδα όσες επιθέσεις και αν δέχεται είναι μία σταθερή δύναμη και αξία και αυτό αναδεικνύεται και μέσα από τη γλώσσα μας, την οποία ο ίδιος ο ποιητής εξύμνησε, θα μου επιτρέψει το Προεδρείο να διαβάσω ένα μικρό απόσπασμα από το Νικηφόρο Βρεττάκο, αφιερωμένο στην ελληνική γλώσσα, που καταδεικνύει πως ό,τι και αν γίνεται, η Ελλάδα, το έθνος μας, η γλώσσα μας πορεύονται στην ιστορία της ανθρωπότητας αταλάντευτα, χωρίς να μπορεί καμμία επίθεση να προκαλέσει οποιαδήποτε ζημιά. Διαβάζω από το έργο του ποιητή: «Όταν κάποτε φύγω από το φως, θα ελιχθώ προς τα πάνω όπως ένα ρυάκι που μουρμουρίζει. 
Και αν τυχόν ανάμεσα στους γαλάζιους διαδρόμους συναντήσω αγγέλους, θα τους μιλήσω ελληνικά. Επειδή δεν ξέρουν γλώσσες, μιλάνε μεταξύ τους μόνο με μουσική».
(Στο σημείο αυτό την Προεδρική Έδρα καταλαμβάνει ο ΣΤ' Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Αυτός ήταν ο Νικηφόρος Βρεττάκος, αυτή είναι η ελληνική γλώσσα και πιστεύω ότι το Υπουργείο Πολιτισμού, η ελληνική πολιτεία θα ανταποκριθεί στο έργο του μεγάλου αυτού ποιητή, στη μνήμη του και θα κάνει αυτό που πρέπει.
Σας ευχαριστώ.","ΓΕΩΡΓΙΟΣ ΝΙΚΗΤΙΑΔΗΣ",360
"145107"," Και εμείς σας ευχαριστούμε.
Αυτός ήταν ο Γεώργιος Νικητιάδης, ο Υπουργός μας, που μας διάβασε στίχους του Νικηφόρου Βρεττάκου, που τόσο έχουμε ανάγκη αυτήν την ώρα να θυμόμαστε ότι μιλάμε γλώσσα αγγέλων.
Ακολουθεί η τρίτη με αριθμό 487/6-2-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Παιδείας, Διά Βίου Μάθησης και Θρησκευμάτων και Οικονομικών, σχετικά με την ανάγκη άμεσης καταβολής των δεδουλευμένων στις καθαρίστριες των σχολείων της χώρας.
Θα απαντήσει η Υφυπουργός κ. Εύη Χριστοφιλοπούλου, αφού ο κ. Σκυλλάκος μάς αναπτύξει την επίκαιρη ερώτησή του για δύο λεπτά.
Κύριε συνάδελφε, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145108"," Κύριε Πρόεδρε, υπάρχει ένα σοβαρό ζήτημα με χιλιάδες εργαζόμενες στα σχολεία, τις έκτακτες, τις συμβασιούχες καθαρίστριες. Είναι απλήρωτες όχι από το Σεπτέμβριο, όπως γράφουμε στην ερώτηση. Δεν έχει επικαιροποιηθεί η ερώτησή μας, γιατί κατατέθηκε αρκετές φορές. Τότε δεν ήταν πληρωμένες από το Σεπτέμβριο. Πληρώθηκαν εν τω μεταξύ Σεπτέμβριο –Οκτώβριο - Νοέμβριο και παραμένουν απλήρωτες το Δεκέμβριο, το Γενάρη και τον τρέχοντα μήνα, το Φεβρουάριο. Υπάρχει ένα τεράστιο ζήτημα από τη συμπεριφορά της πολιτείας και του Υπουργείου στους φτωχότερα αμειβόμενους εργαζόμενους της χώρας. Δεν ξέρω εάν στο δημόσιο υπάρχει κάποιος άλλος μόνιμος ή έκτακτος που να πληρώνεται με 200 ή με 300 ευρώ το μήνα. Θα έπρεπε και μόνο γι’ αυτόν το λόγο να υπάρχει ιδιαίτερη μέριμνα, ώστε να αντιμετωπίζεται στην ώρα του αυτό το πρόβλημα.
Ταυτόχρονα έχουν και άλλα τεράστια προβλήματα, που είναι ευκαιρία να τα αναφέρω και εάν μπορούσε η κυρία Υπουργός, να μας πει και γι’ αυτά κάτι. Συνεχίζουν να αμείβονται σαν συμβασιούχοι έργου. Χάνουν δώρα, χάνουν επιδόματα ανεργίας, όταν χρειαστεί, χάνουν ένα σωρό δικαιώματα, ενώ στην πραγματικότητα -και όλοι το γνωρίζουμε- δεν πρόκειται για σύμβαση έργου, πρόκειται για σύμβαση εργασίας. Και δεν μπορεί το δημόσιο να παρακάμπτει έτσι τη νομοθεσία και την πραγματικότητα. 
Την ερχόμενη χρονιά φεύγει από το Υπουργείο Παιδείας η χρηματοδότηση, εκτός εάν παραταθεί η ισχύουσα διάταξη. Απαντήστε μας: Θα φύγει; Θα μείνει; Εάν φύγει, υπάρχουν δύο τεράστια προβλήματα. Πρώτον, θα χρηματοδοτηθούν οι δήμοι ή μέσα στα λειτουργικά έξοδα θα πρέπει να τα βγάλουν πέρα και με την πληρωμή των συμβασιούχων καθαριστριών; Και όχι τώρα μόνο. Ρωτάω αν θα μετατεθεί το καθήκον αυτό με τα ανάλογα ποσά και όχι μέσα από τα λειτουργικά έξοδα που είναι πετσοκομμένα και αυτά φέτος, είναι πολύ περιορισμένα. 
Το τελευταίο είναι πώς θα εξασφαλιστεί η επαναπρόσληψή τους από τους δήμους που πιέζονται για χαμήλωμα του κόστους και θα καραδοκούν τα συνεργεία ή προσφερόμενοι άλλοι άνεργοι να πουν «εγώ θα έρθω με 100 ευρώ». Πού θα πάει αυτή η υπόθεση; Πώς θα εξασφαλιστεί η συνέχεια, τουλάχιστον να παίρνουν έστω και αυτό το πενιχρό εισόδημα, που βεβαίως πρέπει να αυξηθεί; Η δική μας θέση είναι: μόνιμη και σταθερή εργασία για όλους τους εργαζόμενους.","ΑΝΤΩΝΗΣ ΣΚΥΛΛΑΚΟΣ",469
"145109"," Ευχαριστούμε πολύ τον κ. Σκυλλάκο. 
Το λόγο έχει η Υφυπουργός κ. Χριστοφιλοπούλου για τρία λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145110"," Ευχαριστώ, κύριε Πρόεδρε. 
Πράγματι τα δύο τελευταία χρόνια το Υπουργείο Παιδείας, με βάση τη ρύθμιση που αναφέρατε, έχει την υποχρέωση –όπως και γίνεται- να διαβιβάζει ποσό για την πληρωμή των καθαριστριών στο Εθνικό Ίδρυμα Νεότητας και το Εθνικό Ίδρυμα Νεότητας να επιχορηγεί τους δήμους, οι οποίοι πληρώνουν τις καθαρίστριες. 
Αυτό το σύστημα τέθηκε σε εφαρμογή, ούτως ώστε να μη μείνουν ακάλυπτες οι απασχολούμενες καθαρίστριες και στο παρελθόν έτος, το Υπουργείο διαβίβασε δύο φορές το χρόνο, ως οφείλει, το ποσό των 33.000.192 ευρώ με δύο υπουργικές αποφάσεις. Τις αποφάσεις αυτές τις έχω και μπορώ να σας δώσω και τους αριθμούς τους. Η μία είναι του Ιουλίου και η άλλη του Δεκεμβρίου. Το έκανε δύο φορές το χρόνο, ως οφείλει.
Μιλώ κατ’ αρχάς για την τρέχουσα πραγματικότητα. Το 90% των δήμων ανταποκρίθηκε άμεσα στην πρόσκληση του Εθνικού Ιδρύματος Νεότητας και έστειλε τις συμβάσεις για πληρωμή. Αυτές έχουν πληρωθεί. Υπάρχει ένα μέρος αυτών των συμβάσεων που έστειλαν κάποιοι δήμοι καθυστερημένα, που είναι προς ενταλματοποίηση και πληρωμή. 
Πρέπει να σας πω ότι, δυστυχώς, υπάρχουν και ελάχιστοι μεν –αλλά υπάρχουν ακόμα κάποιοι- δήμοι που δεν έχουν στείλει πίσω τις συμβάσεις στο Εθνικό Ίδρυμα Νεότητας για να ενταλματοποιηθούν και να γίνει η πληρωμή. Για αυτούς μάλιστα τους δήμους το Υπουργείο Παιδείας μίλησε με τον πρόεδρο του ΕΙΝ, ο οποίος όχι απλώς ανταποκρίθηκε, αλλά συνεχώς οχλεί τους δήμους, ώστε να λήξει και από τη πλευρά τους η υποχρέωση για να μπορέσουν να πληρωθούν οι συμβάσεις. 
Ενδεικτικά μπορώ να σας αναφέρω ένα μεγάλο δήμο, το Δήμο Πειραιά. Έχει ολοκληρωθεί όλη η διαδικασία από τις 20 Ιανουαρίου, μετά και από τη δεύτερη πληρωμή του Δεκεμβρίου. Υπάρχει δήμος που έστειλε τη σύμβαση μόλις την 1η Φεβρουαρίου. Η ενταλματοποίηση έγινε στις 6 Φεβρουαρίου. Δεν χάνει δηλαδή χρόνο το Εθνικό Ίδρυμα Νεότητας, ακριβώς γιατί γνωρίζουμε πάρα πολύ καλά ότι υπάρχουν άνθρωποι που δεν έχουν πληρωθεί εξαιτίας αυτής της διαδικασίας με τα εντάλματα και τη σύμβαση. 
Υπήρξε μια θεσμική λύση, κύριε συνάδελφε, η οποία εξυπηρέτησε τη διαδικασία αυτήν τη διετία. Από πλευράς του Υπουργείου μας μπορώ να σας πω ότι υπερβαίνουμε και τις αρμοδιότητές μας, ενοχλώντας τους δήμους για να ανταποκριθούν. Χαίρομαι που είναι ελάχιστοι πια εκείνοι οι δήμοι. Ωστόσο, δεν παύει να υπάρχει σε ελάχιστες σχολικές επιτροπές πρόβλημα με την πληρωμή των καθαριστριών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Πιστεύω ότι και σε αυτές τις περιπτώσεις οι δήμοι θα ανταποκριθούν μέσα στις επόμενες μέρες και θα πληρωθούν άμεσα οι καθαρίστριες σε αυτούς τους λίγους δήμους. Για λόγους τάξεως δεν θα ήθελα να πω αυτήν τη στιγμή ποιοι είναι οι δήμοι. Αν θέλετε να σας τους καταθέσω γραπτώς, πολύ ευχαρίστως. 
Ο κ. Σκυλλάκος έθεσε και άλλα ερωτήματα, αλλά θα απαντήσω, κύριε Πρόεδρε, στη δευτερολογία μου στο μέτρο που μπορώ, αφού τώρα δεν έχω άλλο χρόνο.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"145111"," Σας ευχαριστούμε, κυρία Υφυπουργέ. 
Ο κ. Σκυλλάκος έχει το λόγο για τρία λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145112"," Ακόμα και έτσι να είναι τα πράγματα, όπως τα εμφάνισε η κυρία Υπουργός, ότι ένα 10% των δήμων δεν έχει πληρώσει τις καθαρίστριες, υπάρχει ένα ερωτηματικό. 
 Τουλάχιστον μπορείτε να μου το πείτε για το Δήμο Λάρισας; Γιατί η ερώτηση αφορούσε το Δήμο Λάρισας, αλλά επεκτάθηκε και στις άλλες περιπτώσεις. Ένας μεγάλος δήμος δεν έχει στείλει τις συμβάσεις; Ή όλη την ευθύνη την μεταθέτετε στους δήμους; Λέτε ότι το Υπουργείο έχει τα λεφτά και δεν τα δίνει, γιατί δεν ήρθαν τα εντάλματα. 
Στις επανειλημμένες διαμαρτυρίες των σωματείων, γιατί δεν εξηγείτε να ζητήσουν τα λεφτά από το δήμαρχο και τα ζητάνε από το Υπουργείο Παιδείας και διαμαρτύρονται; Αν έχουν την ευθύνη -ή έχουν και την ευθύνη- οι δήμαρχοι, τότε είναι σωστά αυτά που λέτε. Έχουμε όμως τις επιφυλάξεις μας ότι είναι έτσι τα πράγματα. 
Ζητώ και την εξής διευκρίνιση. Όταν λέτε ότι πληρώνουν δύο φορές το χρόνο, αυτή η πληρωμή φτάνει για να πληρώνονται στο μήνα που πρέπει ή περνούν οι μήνες και μετά έρχονται τα εντάλματα λόγω εξαμήνου; Δηλαδή το εξάμηνο είναι κατόπιν εορτής, κατόπιν της ημερομηνίας που θα έπρεπε να πληρωθούν. Ή μήπως προηγούνται τα λεφτά, μπαίνουν στα ταμείο του δήμου και πρέπει να τους πληρώνει κάθε μήνα; 
Θέλουμε μια διευκρίνιση, για το πώς γίνεται αυτό πρακτικά. Τα λεφτά έρχονται νωρίτερα από την παροχή εργασιών του εξαμήνου ή έρχονται στο τέλος, οπότε πάντα θα υπάρχει καθυστέρηση στις πληρωμές; Παρακαλώ να μας το εξηγήσετε κι αυτό. 
Επιμένουμε όμως και στα άλλα ζητήματα, για τα οποία είπατε ότι θα μιλήσετε στη δευτερολογία σας. Πώς θα εξασφαλίσουν εργασία; Πώς θα διασφαλιστεί ότι δεν θα αναγκαστούν οι δήμοι και δεν θα πέσουν στον πειρασμό να πάνε σε συνεργεία καθαριότητας, να τις απολύσουν και να πάρουν άλλους άνεργους με ακόμη χαμηλότερο μισθό; 
Και, δεύτερον, θα μετατεθεί η χρηματοδότηση –και μιλώ για επαρκή χρηματοδότηση- στους δήμους, ώστε να εκπληρώνουν αυτό το καθήκον, πέρα βέβαια και από το ζήτημα του ότι θα έπρεπε να είναι μόνιμο το προσωπικό και όχι συμβασιούχοι, όπως γίνεται σήμερα;","ΑΝΤΩΝΗΣ ΣΚΥΛΛΑΚΟΣ",469
"145113"," Ευχαριστούμε πολύ τον κ. Σκυλλάκο. 
Το λόγο έχει η Υφυπουργός Παιδείας, Διά Βίου Μάθησης και Θρησκευμάτων κ. Χριστοφιλοπούλου.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145114"," Κύριε συνάδελφε, νομίζω ότι ήμουν σαφής. Να το ξεκαθαρίσω όμως για άλλη μία φορά. Θα μιλήσω για το παρόν. Για να συναφθεί η σύμβαση, με το ισχύον καθεστώς, -θα πάω στο μέλλον μετά, όσο μπορώ, γιατί με αιφνιδιάσατε και δεν έχω τα στοιχεία μαζί μου- η ευθύνη είναι στη σχολική επιτροπή η οποία λαμβάνει δύο φορές το έτος την επιχορήγηση και από εκεί και πέρα η σχολική επιτροπή του δήμου είναι αυτή η οποία έχει τη σύμβαση με το ΕΙΝ, λαμβάνει τα χρήματα και κάθε μήνα πληρώνει τις καθαρίστριες.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"145115"," Είναι χωριστή η επιχορήγηση για τις καθαρίστριες. Λέτε ότι κάθε εξάμηνο…","ΑΝΤΩΝΗΣ ΣΚΥΛΛΑΚΟΣ",469
"145116"," Βεβαίως, είναι αυτή η χωριστή επιχορήγηση για τις καθαρίστριες. Και σας λέω ότι τον Ιούλιο, δηλαδή πριν αρχίσει το σχολικό έτος, εδόθησαν 21.600.000 ευρώ, άρα τα περισσότερα χρήματα,…","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"145117"," Για να πληρωθούν τα προηγούμενα που χρωστούσατε.","ΑΝΤΩΝΗΣ ΣΚΥΛΛΑΚΟΣ",469
"145118"," Όχι. Σας λέω ότι έγινε πριν αρχίσει το σχολικό έτος. Και το ποσό των 11.592.000 ευρώ εδόθη το Δεκέμβριο. 
Αυτήν τη στιγμή σας ξαναλέω μετά λόγου γνώσεως ότι από τα στοιχεία που έχω στη διάθεσή μου από το ΕΙΝ προκύπτει ότι όλοι οι δήμοι ανταποκρίθηκαν -διότι πρέπει να δώσουν αριθμό αιθουσών και την κατάσταση των συμβασιούχων- πλην ελαχίστων. Δεν γνωρίζω και δεν είναι η ώρα να πω αν κι η Λάρισα είναι μεταξύ αυτών. Αν όμως χρειάζεται επιπλέον βοήθεια είτε ο Δήμος της Λάρισας είτε όποιος άλλος δήμος, σας διαβεβαιώ ότι αυτή παρέχεται. Διότι μίλησα επιπλέον και με τον πρόεδρο του ΕΙΝ σήμερα το πρωί, πριν έρθω να σας απαντήσω, και μου είπε συγκεκριμένα ότι ο ίδιος, αλλά και το προσωπικό, όχι μόνο οχλούν τους δήμους που έχουν καθυστερήσει, αλλά συγχρόνως διευκρινίζουν και βοηθούν ως προς το τι στοιχεία πρέπει να σταλούν άμεσα, για να υπάρξει ενταλματοποίηση και λύση του προβλήματος. 
Άρα, σε σχέση με το άμεσο θέμα των ελαχίστων δήμων που δεν έχουν ανταποκριθεί, θεωρώ ότι αυτό θα λυθεί εντός των επομένων ημερών.
Από εκεί και πέρα, κύριε συνάδελφε, θέσατε ένα ζήτημα το οποίο είναι ουσιαστικό για μας στο Υπουργείο Παιδείας. Παρ’ ότι μη αρμόδιοι για την καθαριότητα των σχολείων, ως Υπουργείο, που έχουμε την ευθύνη για την ομαλή λειτουργία της εκπαίδευσης, συμβάλλουμε, ενδιαφερόμαστε και συμμετέχουμε στη διαβούλευση μεταξύ του Υπουργείου Εσωτερικών και των δήμων, για το πώς θα υπάρξει ένα νέο καθεστώς που αφορά όχι μόνο την καθαριότητα, αν θέλετε, αλλά βεβαίως και τη φύλαξη των σχολείων και τη συντήρηση και πολλά άλλα ζητήματα που αφορούν τα σχολεία. 
Πρέπει δε να σας πω ότι εμείς ως Υπουργείο Παιδείας δεν θεωρούμε απαραίτητα ότι αυτό το ισχύον καθεστώς είναι το πλέον λειτουργικό. Έδωσε μία λύση τη συγκεκριμένη χρονική περίοδο μετάβασης από τη μία μορφή δήμων στην άλλη. Το «τρέξαμε», το στηρίξαμε όσο μπορούσαμε, για να διευκολύνουμε. Από εκεί και πέρα βεβαίως δεν θεωρούμε ότι αυτό είναι το καλύτερο σύστημα και πρέπει να ισχύσει. Είμαστε σε συνεργασία με τα αρμόδια Υπουργεία και κυρίως με το Υπουργείο Εσωτερικών -βεβαίως και με το Υπουργείο Οικονομικών- με τον κ. Κουκουλόπουλο και τον Υπουργό κ. Γιαννίτση, για να δούμε πώς θα επανασχεδιάσουμε ενδεχομένως ένα σύστημα πιο λειτουργικό για τους δήμους και κυρίως πιο ουσιαστικό για την καθαριότητα των σχολείων και θεωρώ ότι αυτή η συζήτηση μπορεί να επιφέρει και βελτιώσεις στον τρόπο συνεργασίας μας με το ανθρώπινο δυναμικό, με τις καθαρίστριες, γενικότερα με τους ανθρώπους οι οποίοι εργάζονται στα σχολεία. 
Δεν μπορώ, κύριε Πρόεδρε, αυτήν τη στιγμή να έχω πιο συγκεκριμένα στοιχεία γι’ αυτό. Είμαι στη διάθεση σας και του κυρίου συναδέλφου να απαντήσω σε επόμενη ερώτηση.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"145119"," Σας ευχαριστούμε πάρα πολύ, κυρία Υπουργέ.
Η τέταρτη με αριθμό 495/6-2-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Κυριάκου Βελόπουλου προς τον Υπουργό Οικονομικών, σχετικά με τα δημοσιεύματα περί φοροδιαφυγής και μη καταβολής του ΦΠΑ από επιχειρηματίες της χώρας, δεν θα συζητηθεί λόγω κωλύματος του κυρίου Βουλευτή και διαγράφεται.
Κυρίες και κύριοι συνάδελφοι πριν προχωρήσουμε στην τελευταία επίκαιρη ερώτηση, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα τρεις μαθητές και μαθήτριες και τρεις εκπαιδευτικοί τους από το 41ο Γυμνάσιο Αθηνών, Α΄ Τμήμα. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τελευταία είναι η πέμπτη με αριθμό 490/6-2-2012 επίκαιρη ερώτηση δευτέρου κύκλου του Βουλευτή του Συνασπισμού Ριζοσπαστικής Αριστεράς κ Μιχαήλ Κριτσωτάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την επαναλειτουργία Ειδικού Εξεταστικού Κέντρου στην Κρήτη για τους μαθητές με μαθησιακές δυσκολίες των Επαγγελματικών Λυκείων.
Και σ’ αυτήν την ερώτηση θα απαντήσει η Υφυπουργός Παιδείας, Διά Βίου Μάθησης και Θρησκευμάτων κ. Παρασκευή Χριστοφιλοπούλου. 
Ορίστε, κύριε Κριτσωτάκη, έχετε δύο λεπτά προκειμένου να μας αναπτύξετε το θέμα της επίκαιρης ερώτησής σας.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145120"," Κύριε Πρόεδρε, καταθέτουμε την επίκαιρη ερώτηση, διότι είναι μεγάλη ανάγκη να υπάρξει επαναλειτουργία του ειδικού εξεταστικού κέντρου στην Κρήτη –άλλα όχι μόνο στην Κρήτη και αλλού, όπως θα πω παρακάτω- για τους μαθητές με μαθησιακές δυσκολίες των ΕΠΑΛ. 
Θα πω ότι μέχρι το 2010 λειτουργούσε ειδικό εξεταστικό κέντρο στην Κρήτη, όπως και σε άλλες περιοχές της χώρας, χωρίς να τίθεται εκ των πραγμάτων κανένα πρόβλημα αντικειμενικότητας. Το έτος 2011 εφευρίσκοντας διάφορες προφάσεις το Υπουργείο Παιδείας αποφάσισε να παραβιάσει την κατοχυρωμένη συνταγματικά αρχή της ισονομίας και ίσων ευκαιριών για όλους τους μαθητές. Οι μαθητές με μαθησιακές δυσκολίες των ΕΠΑΛ από την επαρχία, προκειμένου να λάβουν μέρος στις πανελλαδικές εξετάσεις, πρέπει να ταξιδέψουν σε Αθήνα, Πειραιά ή Θεσσαλονίκη μαζί με τους συνοδούς τους.
Εδώ θέλω να παρατηρήσω κάτι. Σωστά βάζετε τώρα τα συσσίτια, διότι βλέπετε τι γίνεται με τον κόσμο λόγω της κρίσης που υπάρχει, αλλά και λόγω του μνημονίου που επιτείνει την κρίση, κατά τη γνώμη μας. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Από την άλλη μεριά, όμως, τους λέτε «πηγαίνετε να πληρώσετε» όταν το κόστος –κι είναι εδώ υπολογισμένο και έχω εδώ δεκατέσσερις σελίδες προς απόδειξη, τις οποίες θα καταθέσω- είναι 9.457,49 ευρώ σύμφωνα με στοιχεία από το αντίστοιχο γραφείο της εκπαίδευσης και από την άλλη μεριά τα έξοδα που γίνονται από τις οικογένειες των μαθητών είναι τεράστια.
Και ερωτώ: Μέσα σε αυτήν την κρίση, πώς μπορεί να γίνει αυτό; Επειδή η παιδεία είναι δημόσιο αγαθό και επειδή η χώρα μας είναι νησιωτική –και καταλαβαίνετε ότι απ’ όλα τα νησιά υπάρχει μια πολλή μεγάλη επιβάρυνση και ένα κόστος, το οποίο είναι και από την άποψη των χρημάτων αλλά και από την άποψη του ότι υπάρχει κι ένα θέμα ψυχολογικό, ακόμα και κούραση και όλα τα υπόλοιπα- αποκλείονται έτσι ορισμένα παιδιά και επιβαρύνονται οι οικογένειες τους εάν αυτό που σας ζητάμε δεν γίνει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν τίθεται θέμα αντικειμενικότητας, διασφάλισης του αδιαβλήτου και αριθμητικής επάρκειας για καθηγητές και εξεταστές, διότι θα σας καταθέσω όλα τα απαραίτητα στοιχεία –όχι μόνο πόσοι είναι, αλλά και ποιοι είναι οι εκπαιδευτικοί εκείνοι και ότι υπάρχουν όλες οι ειδικότητες πλην μιας- που μπορεί να μεταφερθούν από τα Χανιά προς το Ηράκλειο και όλα να γίνουν μια χαρά.
Θα σας πω επίσης ότι είναι έτοιμα αυτά που θα σας καταθέσω και αφού τα διασταυρώσετε ότι είναι πράγματι σωστά, να προχωρήσετε χωρίς να χρειάζεται να σκεφτείτε το κόστος. Για εννέα, δέκα χιλιάδες ευρώ, δεν υπάρχει θέμα.
Θα σας πω ακόμα ότι αυτό που ζητάνε είναι να δείτε το πώς θα αποκατασταθεί η αδικία σε βάρος των υποψηφίων μαθητών με μαθησιακές δυσκολίες με την επαναλειτουργία ενός τουλάχιστον εξεταστικού κέντρου στην Κρήτη, καθώς και στις λοιπές περιοχές της χώρας, ώστε να εξετάζονται υπό καθεστώς ισονομίας και ίσων ευκαιριών όλοι οι υποψήφιοι. 
Για τους μαθητές που θα εξεταστούν ούτως ή άλλως μακριά από τα σπίτια τους, προβλέπεται να καλυφθούν τα έξοδα μετακίνησης και διατροφής αυτών και των συνοδών τους στα πρότυπα της αντίστοιχης απόφασης 2/35527/0022/20.6.2007 – ΦΕΚ 1163/Β/2007 που ισχύει και για τους μαθητές των γενικών λυκείων; Αυτό είναι το δεύτερο σκέλος της ερώτησής μου. 
Σας παρακαλούμε, κυρία Υπουργέ, να δώσετε μια λύση. Μπορείτε να τη δώσετε. Δεν κοστίζει. Πρόκειται για μια έξυπνη και άμεση λύση και αυτό ισχύει όχι μόνο για την Κρήτη αλλά και για άλλα νησιά που σας αναφέρω στην ερώτηση.","ΜΙΧΑΗΛ ΚΡΙΤΣΩΤΑΚΗΣ",262
"145121"," Σας ευχαριστούμε πολύ. 
Η Υφυπουργός κ. Χριστοφιλοπούλου έχει το λόγο για τρία λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145122"," Ευχαριστώ, κύριε Πρόεδρε. 
Κύριε συνάδελφε, πράγματι το ζήτημα είναι λεπτό και αφορά πάρα πολλούς μαθητές με ειδικές μαθησιακές δυσκολίες αλλά και δυνατότητες. Είμαι σε θέση να γνωρίζω ότι πολλά από τα παιδιά που έχουν μαθησιακές δυσκολίες έχουν υψηλό IQ και πολλές δυνατότητες όχι μόνο να επιτύχουν στις εξετάσεις αλλά και αργότερα στη ζωή τους ως ενεργοί και δημιουργικοί πολίτες. 
Θέλω να σας πω ότι αναλαμβάνοντας φέτος την αρμοδιότητα για τις γενικές εξετάσεις ζήτησα εξαρχής από τη Διεύθυνση Εξετάσεων του Υπουργείου Παιδείας να έχω τα στοιχεία, με βάση τα οποία υπήρξε αυτή η συγχώνευση των εξεταστικών κέντρων. Είμαι σε θέση να γνωρίζω ότι πράγματι υπάρχουν περιπτώσεις –όμως δεν είναι πολλές- όπου θα υπήρχε πρόβλημα διαβλητότητας –και εξηγούμαι- αφού για ορισμένες ειδικότητες ο καθηγητής ή η καθηγήτρια που θα εξέταζε τα παιδιά θα ήταν και εκείνος που τους δίδασκε το μάθημα.
Είναι γεγονός αδιαπραγμάτευτο ότι οι πανελλαδικές εξετάσεις στη χώρα μας έχουν για καιρό κατοχυρωθεί στη συνείδηση των Ελλήνων πολιτών ότι είναι αδιάβλητες. Αυτό το κατοχυρώνουμε, το υπερασπιζόμαστε και σε καμμία περίπτωση δεν πιστεύω πως ούτε εσείς ούτε κανένας άλλος θέλει να τεθεί σε κίνδυνο. 
Ωστόσο, πράγματι, αυτό δεν συμβαίνει για όλα τα μαθήματα. Αυτό δεν συμβαίνει για όλες τις ειδικότητες των ΕΠΑΛ, όπου οι μαθητές καλούνται να εξεταστούν. Γι’ αυτό και ζήτησα να έχω επακριβώς τα στοιχεία, έτσι ώστε στο άμεσο διάστημα να λάβω αποφάσεις αντίστοιχες με τις ανάγκες των μαθητών. 
Θέλω να σας διαβεβαιώσω ότι –επειδή και εσείς θίξατε το θέμα του κόστους- πράγματι η περυσινή απόφαση δεν είχε να κάνει με κόστος, διότι απ’ ό,τι είδα από τα στοιχεία που μου έφεραν, δεν υπήρξε εξοικονόμηση ούτε καν ήταν στο στόχο μας η εξοικονόμηση χρημάτων. Οι εξετάσεις έγιναν στον Πειραιά και κόστος υπήρξε. Μάλιστα, μπορώ να σας πω ότι υπήρχε και μια επιβάρυνση, εν προκειμένω, του εξεταστικού κέντρου του Πειραιά που πήρε περισσότερους μαθητές. 
Φέτος, λοιπόν, θα επανεξεταστεί όλο αυτό το σύστημα, με γνώμονα την εξυπηρέτηση των μαθητών και το αδιάβλητο των εξετάσεων. Θέλω δε να σας πω ότι πράγματι και από εσάς και από πολλούς Βουλευτές συντοπίτες σας, απ’ όλη την Κρήτη, από συναδέλφους μου στο ΠΑΣΟΚ, από πάρα πολύ κόσμο, από απλό κόσμο που έρχεται στο Υπουργείο, υπάρχει αυτό το αίτημα. 
Δεν θέλω να πω ότι θα ανταποκριθώ στο αίτημα. Θέλω να πω ότι θα γίνει κάθε τι το δυνατόν, ώστε να εξυπηρετηθούν οι μαθητές και να εξυπηρετηθεί και το αδιάβλητο των εξετάσεων. Πράγματι, υπάρχουν και νησιά, υπάρχει και το εξεταστικό στην Πάτρα, όλα μαζί θα τα δούμε και εν καιρώ θα απαντήσουμε. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Κύριε Πρόεδρε, μια φράση ακόμα και θα απαντήσω στο δεύτερο σκέλος της ερώτησης του κυρίου συναδέλφου μετά. 
Νομίζω ότι υπάρχει η δυνατότητα για την πλειονότητα των μαθημάτων να υπάρξει επιτόπια λύση, αλλά θα ήθελα, κύριε Κριτσωτάκη, να σεβαστούμε την κοινοβουλευτική διαδικασία και εσείς και εγώ –νομίζω ότι το κάνουμε- και όταν απαντάμε οι Υπουργοί να έχουμε και όλα τα στοιχεία εδώ. Σε λίγο διάστημα θα μπορώ να σας απαντήσω και γραπτώς για το τι ακριβώς θα γίνει. Προς το παρόν, μένω σε αυτό.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"145123"," Σας ευχαριστούμε πολύ, κ. Χριστοφιλοπούλου. 
Κύριε συνάδελφε, έχετε το λόγο για τρία λεπτά, για να δευτερολογήσετε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145124"," Κύριε Πρόεδρε, έκανα την ερώτηση αυτήν ακριβώς την περίοδο, διότι τώρα είναι ο καιρός που μπορεί να προετοιμαστεί, ώστε να μην πιαστεί εξ απήνης το Υπουργείο και να πει «δεν προλαβαίνω». Τώρα προλαβαίνει. 
Είναι θετικό που η κυρία Υπουργός μας λέει ότι θα το επανεξετάσει. Όμως, είναι αρνητικό το ότι δεν δεσμεύεται ότι θα το εξετάσει προς συγκεκριμένη κατεύθυνση. Δηλαδή, αυτήν τη στιγμή δεν θέλαμε να πείτε «θα το εξετάσω», αλλά να δεσμευθείτε με βάση τα στοιχεία που και εγώ θα σας δώσω, αλλά που και εσείς έχετε.
Έχω να σας πω αρκετά πράγματα. Πρώτον, είναι άκαρπες οι μέχρι στιγμής προσπάθειες όλων των φορέων είτε είναι εκπαιδευτικοί είτε είναι γονείς είτε είναι η τοπική κοινωνία είτε είναι οι Βουλευτές συμπολιτευόμενοι ή αντιπολιτευόμενοι. Ποιος σας λέει ότι έχετε δίκιο; Κανείς. Άρα να ένα στοιχείο. 
Εγώ, βέβαια, δεν λέω ότι εντάξει, αφού το λένε όλοι, κάντε το. Εγώ λέω ότι δεν έχετε ένα επιχείρημα που να λέει ότι αυτό απέδωσε.
Θα σας πω, λοιπόν, δύο πράγματα. Είναι απαράδεκτο να υπάρχουν εξεταστικά κέντρα μόνο στην Αθήνα, τον Πειραιά και τη Θεσσαλονίκη για τους ακόλουθους λόγους. Πρώτον, υπάρχουν εγγενείς δυσκολίες που επιβαρύνουν την απόδοση των παιδιών: άγχος, ψυχολογικές συνέπειες κ.λπ.. Δεύτερον, λόγω των δυσκολιών της μετακίνησης. Θα σας πω ότι στις προηγούμενες εκλογές, κύριε Πρόεδρε, υπήρχε κακοκαιρία και απαγορευτικό, υπήρχαν απεργίες και αποκλεισμός των λιμανιών. Συνέβη στην Κρήτη και υπάρχουν δημοσιεύματα. Τα έχω φέρει για να τα δείτε. Πώς θα τα πάρει υπ' όψιν αυτά μία μελέτη; Δεν τα παίρνει.
Το άλλο που θα σας πω είναι ότι παραβιάζεται το συνταγματικό τους δικαίωμα για ισονομία και ίση μεταχείριση. Έχω εδώ την απάντηση της κ. Ρέντινγκ, της αρμόδιας επιτρόπου, προς τον Ευρωβουλευτή Νίκο Χουντή. Του λέει ότι έχουν δίκιο οι άνθρωποι αυτοί και εξηγεί το γιατί και πώς. Δεν με παίρνει ο χρόνος, αλλά θα ήταν συγκινητικό αν σας το έλεγα. 
Επίσης, θα σας καταθέσω δύο από τις είκοσι επιστολές των παιδιών που λένε γιατί επιβαρύνονται. Εδώ, λοιπόν, δεν υπάρχει μία τεχνοκρατική έκθεση, αλλά υπάρχει μία φωνή διαμαρτυρίας και μία κατάθεση ψυχής των παιδιών.
Επίσης, θα σας δώσω τον κατάλογο με όλους τους εκπαιδευτικούς που είναι διαθέσιμοι. Αυτά είναι στοιχεία από τη δική σας διεύθυνση, που την έχει ορίσει το Υπουργείο. Άρα είναι αξιόπιστα στοιχεία. 
Θα σας δώσω ακόμα και την απάντηση που δίνει στον κ. Χουντή η αρμόδια Επίτροπος, όπου επισημαίνει την αρχή της ίσης μεταχείρισης, ανεξαρτήτως φύλου κ.λπ. και μας ψέγει έμμεσα, αλλά σαφέστατα. Θα σας πω εδώ ότι παραβιάζουμε και τέτοιου είδους οδηγίες από την Ευρωπαϊκή Ένωση.
Θα σας πω, λοιπόν, ότι με βάση όλα αυτά και με βάση και κάτι άλλο που θα σας δώσω, που είναι δεκαπέντε σελίδες με στοιχεία από τις υπηρεσίες αλλά και από τους εκπαιδευτικούς και τους γονείς, το κόστος είναι μικρότερο και το αρνητικό κόστος, όχι πια σε χρήματα αλλά στα παιδιά και εν τέλει στη διαβλητότητα, η οποία συμβαίνει απ’ όλο αυτό το γεγονός, όπως το έκανε το Υπουργείο –δεν ξέρω ποιος σοφός το έκανε- είναι τεράστιο. Πρέπει άμεσα να γίνει αυτό. 
Θα δεχθώ ότι δεν μπορείτε να το πείτε σήμερα. Θα μου αρκούσε μία δέσμευση ότι θα μελετήσετε αυτά τα στοιχεία, ότι θα δείτε τι κακό έχει γίνει τον προηγούμενο χρόνο, θα δείτε ότι και ο καιρός δεν μπορεί να συμπεριληφθεί στις μελέτες και να προβλεφθεί ότι θα είναι καλός, ότι είμαστε νησιωτική χώρα και τέλος, ότι το άρθρο 101 στο Σύνταγμά μας λέει ότι πρέπει να λαμβάνονται μέριμνες. Εδώ όμως, πρόκειται περί αρνητικής πρόνοιας –εάν υπάρχει αρνητική πρόνοια- και μέριμνας και αυτό πρέπει να διορθωθεί. 
Σε αυτήν την κατεύθυνση να κινηθείτε, κυρία Υπουργέ, και πρέπει να το κάνετε άμεσα. Μην το κάνετε την παραμονή, διότι πρέπει να ξέρουν με τι όρους θα παίξουν. Υπάρχουν παιδιά που λένε ότι δεν θα πάω, διότι εγώ δεν μπορώ να πάω στην Αθήνα, δεν έχει να με στείλει ο πατέρας μου. Αυτό όμως, πρέπει να προετοιμαστεί, ώστε να ξέρει αυτό το παιδί ότι πρέπει να προετοιμάζεται. Μην τους κόψετε τα φτερά και ειδικά σ’ αυτήν την περίοδο της κρίσης. Έτσι όπως είναι τα πράγματα τουλάχιστον δεσμευθείτε γι’ αυτό, σας παρακαλώ πολύ. 
Θα μπορούσα να πω και άλλα πολλά. Υπάρχουν στοιχεία για τα οποία θα χρειαζόταν ένα πεντάωρο για να τα ανοίξουμε. Δεν χρειάζεται, όμως. Υπάρχει και το άλλο που λέει: Έχω χίλιους λόγους που δεν μπορούμε να κάνουμε εορταστικούς κανονιοβολισμούς. Ο εξής ένας –παραλείπει όλους τους άλλους αναγκαστικά- ότι δεν έχουμε μπαρούτι. 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΜΙΧΑΗΛ ΚΡΙΤΣΩΤΑΚΗΣ",262
"145125"," Ευχαριστούμε πολύ τον κ. Μιχαήλ Κριτσωτάκη.
Στην Ελλάδα των ειδικών αναγκών και στην ερώτηση του κ. Κριτσωτάκη θα απαντήσει δευτερολογώντας, η Υφυπουργός Παιδείας, Διά Βίου Μάθησης και Θρησκευμάτων κ. Εύη Χριστοφιλοπούλου, από την οποία κρατάμε αυτό που είπατε: ότι αυτά τα παιδιά είναι και ειδικών δυνατοτήτων. Το τονίζω γιατί είναι το πιο σημαντικό απ’ όσα έχουν ειπωθεί μέχρι τώρα γι’ αυτό το τεράστιο, ευαίσθητο, ειδικό θέμα. 
Ορίστε, κυρία Υφυπουργέ, έχετε το λόγο για τρία λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145126"," Σε αυτές τις ειδικές και ιδιαίτερα δύσκολες συνθήκες, κύριε Πρόεδρε, για τη χώρα θα κάνουμε καθετί για να διευκολύνουμε τη ζωή όλων των μαθητών αλλά και ιδιαίτερα αυτών των μαθητών. 
Αυτή η θετική φράση, κύριε Κριτσωτάκη, είναι το πνεύμα με το οποίο αντιμετωπίζουμε το όλο ζήτημα των εξετάσεων. Επειδή αναφέρατε τη λέξη «άμεσα», θα σας πω ότι φέτος στα τέλη Ιανουαρίου για πρώτη φορά –είναι μικρό, αλλά ίσως στα μικρά υπάρχει ουσία- ανακοινώθηκε το πλήρες πρόγραμμα των εξετάσεων. Άλλες χρονιές μας έπιανε Μάρτης και Απρίλης. 
Δεν ήξεραν λίγες εβδομάδες πριν τις εξετάσεις τα παιδιά πότε δίνουν, πότε αρχίζουν, πότε κλείνουν.
Φέτος, επίσης, γίνεται προσπάθεια τα λύκεια και τα γυμνάσια -τηρουμένων όλων των διαδικασιών αυτής της μακράς, μακρότατης εξεταστικής περιόδου που έχουμε στη χώρα εδώ και χρόνια- να κλείσουν όσο το δυνατόν αργότερα, να αξιοποιήσουν κάθε διδακτική ώρα που είναι δυνατόν να αξιοποιήσουν και να μην έχουμε το φαινόμενο που είχαμε άλλες χρονιές, λίγο μετά το Πάσχα να διαλύεται κατ’ ουσίαν συνολικά η δευτεροβάθμια εκπαίδευση.
Η ίδια μέριμνα έγκαιρα έχει υπάρξει. Και δεν είναι μόνο οι δικές σας επισημάνσεις και των άλλων συναδέλφων -στην Αίθουσα βρίσκεται ο κ. Στρατάκης από την Κρήτη- αλλά και των άλλων Βουλευτών της Κρήτης. Πολλοί Βουλευτές της Κρήτης έχουν στείλει υπομνήματα.
Θέλω να σας διαβεβαιώσω ότι τόσο τα δικά σας και τα δικά τους υπομνήματα, αλλά και όσα σήμερα μας καταθέσατε θα τα δούμε και αυτά. Είμαστε στο τέλος μιας εξονυχιστικής εξέτασης του όλου ζητήματος και θέλω να σας πω ότι την τελική συζήτηση για να οδεύσουμε σε αποφάσεις την είχα με τους περιφερειακούς διευθυντές, από τους οποίους εζήτησα και τα τελικά τοπικά στοιχεία, για να μπορέσω να δεσμευτώ δι’ υπουργικής αποφάσεως.
Αυτήν τη δέσμευση θα την κάνω, όταν είναι η ώρα να την κάνω. Καταλαβαίνετε, όμως, ότι το πνεύμα είναι να εξυπηρετηθούν οι ανάγκες των μαθητών και ιδιαίτερα οι ανάγκες των μαθητών που αντιμετωπίζουν δυσκολίες. Αναγνωρίζω, μάλιστα, ότι υπάρχει και κόστος στις οικογένειες και αυτός είναι ένας επιπλέον λόγος για να εξεταστεί το θέμα με κάθε δυνατή ευαισθησία. Επειδή θεωρώ ότι τη στιγμή που ζούμε έχει σημασία ότι όσοι είμαστε στα δημόσια πράγματα και στα κοινά να μιλούμε διά πράξεων, σας διαβεβαιώ ότι πολύ σύντομα θα δείτε την πράξη και όχι το λόγο.
Θέλω, λοιπόν, να σας διαβεβαιώσω για ένα άλλο θέμα, ότι υπάρχει μια συνεννόηση με το Υπουργείο Οικονομικών. Όμως, ως προς το δεύτερο θέμα που βάζετε, που αφορά την κάλυψη των εξόδων μετακινήσεων, πράγματι, εδώ δεν υπάρχει ισότητα δικαίου μεταξύ των μαθητών των ΓΕΛ και των μαθητών των ΕΠΑΛ και επειδή δρομολογείται το τεχνολογικό λύκειο μετά από αρκετή συναίνεση και συζήτηση που είχαμε στην Επιτροπή Μορφωτικών Υποθέσεων, υπάρχει η δυνατότητα να νομοθετήσουμε πάνω σε αυτό.
Ωστόσο, επειδή αναγνωρίζω τις εξαιρετικά δεινές οικονομικές συνθήκες στις οποίες βρίσκεται η χώρα, δεν μπορώ να δεσμευθώ ότι θα φέρουμε τη διάταξη. Θα υπάρξει προεργασία με το Υπουργείο Οικονομικών, γιατί είναι ένα θέμα το οποίο θα επιβαρύνει τον κρατικό προϋπολογισμό και κάθε θέμα που επιβαρύνει τον κρατικό προϋπολογισμό πρέπει να το συζητούμε, να το επεξεργαζόμαστε και εμείς και το Γενικό Λογιστήριο του Κράτους πάρα πολύ καλά. Είναι εδώ και ο αρμόδιος Υπουργός κ. Σαχινίδης.
Νομίζω ότι θα σταματήσω, κύριε Πρόεδρε, με αυτό και θα ακούσετε σύντομα από εμένα την τελική μας απόφαση.
Ευχαριστώ πολύ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"145127"," Σας ευχαριστούμε πάρα πολύ, κυρία Χριστοφιλοπούλου.
Έτσι ολοκληρώθηκε και ο πρώτος και ο δεύτερος κύκλος του δελτίου των επικαίρων ερωτήσεων.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145128"," Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο - βαθμολόγιο, εργασιακή εφεδρεία και άλλες διατάξεις εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων που αφορούν την εφαρμογή του Μεσοπρόθεσμου Πλαισίου Δημοσιονομικής Στρατηγικής 2012-2015» και άλλες διατάξεις».
Η Διάσκεψη των Προέδρων αποφάσισε στη συνεδρίαση της 2-2-2012 τη συζήτηση του νομοσχεδίου σε μία συνεδρίαση.
Θα συζητηθούν η αρχή, τα άρθρα και οι τροπολογίες μαζί. 
Από την Κοινοβουλευτική Ομάδα του Κομμουνιστικού Κόμματος Ελλάδας, κατά τη συζήτηση αυτού του νομοσχεδίου αρμοδιότητας Υπουργείου Οικονομικών, ορίστηκε ως ειδικός αγορητής ο Βουλευτής κ. Νικόλαος Καραθανασόπουλος.
Από το Λαϊκό Ορθόδοξο Συναγερμό ορίστηκε γι’ αυτήν τη συζήτηση ως ειδικός αγορητής ο Βουλευτής κ. Παύλος Μαρκάκης και ως Κοινοβουλευτικός Εκπρόσωπος ο Βουλευτής κ. Ηλίας Πολατίδης.
Επίσης, από τον ΣΥΡΙΖΑ ορίστηκε για το ίδιο σχέδιο νόμου ως ειδικός αγορητής ο Βουλευτής κ. Δημήτριος Παπαδημούλης.
Το λόγο έχει ο εισηγητής της Πλειοψηφίας κ. Μιχαήλ Παντούλας.
Ορίστε, κύριε Παντούλα, έχετε το λόγο για δεκαπέντε λεπτά από του Βήματος και με ιδιαίτερη προσοχή θα σας ακούσουμε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145129"," Ευχαριστώ, κύριε Πρόεδρε.
Κυρίες και κύριοι Βουλευτές, σύμφωνα με το άρθρο 44 του Συντάγματος οι πράξεις νομοθετικού περιεχομένου υποβάλλονται στη Βουλή για κύρωση μέσα σε σαράντα ημέρες από την έκδοσή τους ή μέσα σε σαράντα ημέρες από τη σύγκληση της Βουλής σε σύνοδο. Αν δεν υποβληθούν στη Βουλή μέσα στις προαναφερόμενες προθεσμίες ή αν δεν εγκριθούν από αυτήν μέσα σε τρεις μήνες από την υποβολή τους παύουν να ισχύουν στο εξής.
Αυτή την κοινοβουλευτική διαδικασία και συνταγματική τάξη υλοποιούμε σήμερα. Το νομοσχέδιο το οποίο κυρώνει τις δύο πράξεις νομοθετικού περιεχομένου, όπως τις προανέφερε ο κύριος Πρόεδρος, συμπεριλαμβάνει τέσσερα άρθρα.
Με το πρώτο άρθρο του παρόντος νομοσχεδίου κυρώνεται η από 16 Δεκεμβρίου 2011 πράξη νομοθετικού περιεχομένου «Κατεπείγοντα μέτρα εφαρμογής του μεσοπρόθεσμου πλαισίου δημοσιονομικής στρατηγικής 2012-2015 και του κρατικού προϋπολογισμού έτους 2011» για να αντιμετωπιστούν επείγοντα θέματα που είναι τα εξής:
Πρώτον, να παραταθεί για ένα έτος η ισχύς της απαγόρευσης των πλειστηριασμών από τα πιστωτικά ιδρύματα, προκειμένου να προστατευθούν, εν όψει της συνεχιζόμενης κρίσης και της ύφεσης της οικονομίας, οι δανειολήπτες που δεν δύνανται να αντιμετωπίσουν τις δανειακές τους υποχρεώσεις.
Δεύτερον, να διευκρινιστούν τα θέματα που αφορούν στην εφαρμογή του έκτακτου ειδικού τέλους ηλεκτροδοτούμενων δομημένων επιφανειών του ν. 4021∕ 2011 και να προστατευθούν οι πολίτες, για τους οποίους συντρέχουν ειδικοί λόγοι υγείας ή οι πολίτες που διαβιούν υπό μειονεκτικές κοινωνικά συνθήκες.
Τρίτον, να ρυθμιστούν θέματα που αφορούν στην αυτοδίκαιη απόλυση των πολιτικών δημοσίων υπαλλήλων, καθώς και των υπαλλήλων νομικών προσώπων δημοσίου δικαίου και ΟΤΑ Α΄ και Β΄ Βαθμού, που συμπληρώνουν τριάντα πέντε έτη υπηρεσίας και το πεντηκοστό πέμπτο έτος της ηλικίας τους και υπάγονται στο συνταξιοδοτικό καθεστώς του δημοσίου, να συμπληρωθούν άμεσα οι διατάξεις των παραγράφων 3, 4 και 7 του άρθρου 34 του 4024∕ 2011, σχετικά με τη θέση σε εφεδρεία των εργαζομένων σε σχέση εργασίας ιδιωτικού δικαίου αορίστου χρόνου.
Τέταρτον, να αντιμετωπιστούν άμεσα τα προβλήματα στην εκτέλεση του Προγράμματος Δημοσίων Επενδύσεων και να διασφαλιστεί η ομαλή εκτέλεσή του, χωρίς υπέρβαση του ορίου των αιτήσεων συνολικών πιστώσεων του Προγράμματος Δημοσίων Επενδύσεων, καθώς από την πορεία του εξαρτάται και η απορρόφηση πόρων από την Ευρωπαϊκή Ένωση.
Πέμπτον, να διασφαλιστεί ο ομαλή και απρόσκοπτη καταβολή των αποδοχών τόσο στο μόνιμο και με σχέση εργασίας ιδιωτικού δικαίου αορίστου χρόνου προσωπικό, που υπηρετεί στις περιφέρειες, όσο επίσης, και στο αντίστοιχο προσωπικό που μετατάχθηκε σε δήμους με τη δαπάνη αυτή να βαρύνει υπό όρους τον κρατικό προϋπολογισμό. Να υπάρξει, επίσης, πρόβλεψη στην τήρηση των απαραίτητων βιβλίων και στοιχείων των φορολογουμένων και μετά την 1-1-2012, που ορίζεται στη διάταξη της περίπτωσης α’ της παραγράφου 5 του άρθρου 15 του ν. 3828∕2010 μέχρι την ολοκλήρωση της νομοθετικής διαδικασίας ενσωμάτωσης των αναγκαίων διατάξεων του Κώδικα Βιβλίων και Στοιχείων στις διατάξεις της φορολογίας εισοδήματος ή σε άλλο φορολογικό νόμο.
Επίσης, πρέπει να παραταθεί η ισχύς για ένα έτος του ισχύοντος καθεστώτος, σχετικά με τις δαπάνες λειτουργίας της ΕΛΣΤΑΤ, να θεσπιστεί άμεσα η δυνατότητα σε επείγουσες περιπτώσεις μετάβασης περιουσιακών στοιχείων πιστωτικών ιδρυμάτων προς άλλα πιστωτικά ιδρύματα οι σχετικές διαδικασίες -η υποβολή προσφορών, ο καθορισμός του ανταλλάγματος στη μεταβίβαση- να προχωρούν με βάση προσωρινή αποτίμηση από την Τράπεζα της Ελλάδος. 
Έκτον, πρέπει να αντιμετωπιστούν άμεσα τα προβλήματα που μπορεί να προκύψουν κατά το στάδιο της πρώτης λειτουργίας του νέου φορέα ΕΟΠΥΥ για τη διασφάλιση της συνέχειας των παροχών ασθενείας προς τους ασφαλισμένους και συνταξιούχους των κλάδων ασθενείας ΙΚΑ, ΕΤΑΜ, ΟΑΕΕ, ΟΓΑ και ΟΠΑΔ, της ομαλής καταβολής των αποδοχών του συνόλου του προσωπικού που μεταφέρεται στον ΕΟΠΥΥ, καθώς και της ιατρικής περίθαλψης των ασφαλισμένων στους κλάδους ασθένειας του ΟΑΕΕ και του ΟΠΑΔ. 
Επίσης, πρέπει να ρυθμιστούν θέματα που αφορούν απαιτήσεις ασφαλιστικών φορέων έναντι των φαρμακευτικών εταιρειών ή κατόχων άδειας κυκλοφορίας φαρμακευτικών σκευασμάτων με συμψηφιστική εξόφληση απαιτήσεων και υποχρεώσεων μεταξύ φορέων κοινωνικής ασφάλισης, δημοσίων νοσοκομείων του Εθνικού Συστήματος Υγείας και φαρμακευτικών εταιρειών. 
Έβδομον, πρέπει να ρυθμιστούν περαιτέρω θέματα της απελευθέρωσης της αγοράς φυσικού αερίου, που αποσκοπούν αφ’ ενός στην καλύτερη ρύθμιση της αγοράς με τη θέσπιση ευρύτερων κανόνων εύρυθμης λειτουργίας και αφ’ ετέρου στην ταχύτερη και αποτελεσματικότερη υλοποίηση της διαδικασίας αποκρατικοποίησης της εταιρείας «Δημόσια Επιχείρηση Αερίου ΑΕ», με σκοπό τη μεγιστοποίηση του οφέλους για το δημόσιο κατά τον πλέον συμφέροντα για την ανάπτυξη της οικονομίας της χώρας τρόπο. 
Με το δεύτερο άρθρο του παρόντος σχεδίου νόμου κυρώνεται η από 31 Δεκεμβρίου 2011 πράξη νομοθετικού περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο-βαθμολόγιο, εργασιακή εφεδρεία και άλλες διατάξεις εφαρμογής του μεσοπρόθεσμου πλαισίου δημοσιονομικής στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων, που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015», προκειμένου, πρώτον, να προωθηθούν οι άμεσα αναγκαίες τροποποιήσεις στο θεσμικό πλαίσιο του ν. 2024/2011, με σκοπό να αποσαφηνιστούν θέματα που αφορούν στην εφαρμογή του. Δεύτερον, να βελτιωθεί το θεσμικό πλαίσιο εξυγίανσης των δήμων με τη δυνατότητα συμψηφισμού οφειλών τους προς το δημόσιο και τα ασφαλιστικά ταμεία και να διασφαλιστεί η απρόσκοπτη συνέχιση του προγράμματος «Βοήθεια στο Σπίτι» μέχρι τις 30/6/2012. Τρίτον, να ρυθμιστούν επείγοντα φορολογικά θέματα, καθώς και θέματα του Ταμείου Αξιοποίησης Ιδιωτικής Περιουσίας του Δημοσίου που έχουν προκύψει από τη μέχρι σήμερα λειτουργία του και αποσκοπούν στην ταχύτερη και αποτελεσματικότερη εκτέλεση του έργου του. Τέταρτον, να ρυθμιστούν κατεπείγοντα θέματα αρμοδιότητας των Υπουργείων Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων, μεταξύ των οποίων και θέματα εφαρμογής του μεσοπρόθεσμου πλαισίου δημοσιονομικής στρατηγικής 2012-2015. 
Με το τρίτο άρθρο γίνεται αναρρύθμιση του άρθρου 5 της από 31/12/2011 πράξης νομοθετικού περιεχομένου. 
Με το τέταρτο άρθρο τροποποιούνται, συμπληρώνονται διατάξεις της παραγράφου 10 του άρθρου 80 του ν. 3929/2011, αναφορικά με το είδος των παραβατικών συμπεριφορών ιατρών έναντι των κανονισμών λειτουργίας του ΕΟΠΥΥ. 
Ειδικότερα, επιχειρείται αφ’ ενός μεν να οριοθετηθούν με σαφήνεια και πληρότητα οι ενδεχόμενες παραβατικές συμπεριφορές των ιατρών σε βάρος τόσο των ασφαλισμένων όσο και των οργανισμών κοινωνικής ασφάλισης και αφ’ ετέρου να νομιμοποιηθούν οι άμεσες ενέργειες των φορέων κοινωνικής ασφάλισης, προκειμένου αυτοί να περιορίσουν την οικονομική ζημιά που υφίστανται από παραβατικές συμπεριφορές ιατρών, αφού αυτοί οφείλουν να συμμορφώνονται στους κανόνες του ΕΟΠΥΥ που έχουν σχέση με τη συνταγογράφηση ιδίως των γενοσήμων φαρμάκων. 
Έχει κατατεθεί, κύριε Αναπληρωτά Υπουργέ, και μία τροπολογία, η οποία έρχεται ως τροπολογία του Υπουργείου Οικονομικών, για να συζητηθεί και να ενσωματωθεί –εάν ψηφιστεί- ως άρθρο πέμπτο. 
Με τις διατάξεις της τροπολογίας που έχει κατατεθεί, η οποία όμως δεν συζητήθηκε στην Επιτροπή Οικονομικών, προβλέπονται τα ακόλουθα. Τροποποιούνται ή συμπληρώνονται οι διατάξεις του άρθρου 53 του ν. 4021/2011 αναφορικά με την επιβολή εκτάκτου ειδικού τέλους ηλεκτροδοτούμενων δομημένων επιφανειών στα εξής σημεία. Πρώτον, η βεβαίωση του εκτάκτου ειδικού τέλους πραγματοποιείται στο όνομα του κυρίου ή επικαρπωτή με το μεγαλύτερο ποσοστό συνιδιοκτησίας ή άλλως στο όνομα ενός οποιουδήποτε εξ αυτών, ο οποίος δικαιούται να απαιτήσει από τους λοιπούς συνιδιοκτήτες την απόδοση σ’ αυτόν του ποσοστού που τους αναλογεί.
Δεύτερον, απαλλάσσεται από το έκτακτο ειδικό τέλος το 17% της συνολικής επιφάνειας των επιχειρήσεων ενοικιαζομένων δωματίων και ενοικιαζομένων επιπλωμένων διαμερισμάτων, τα οποία διαθέτουν ειδικό σήμα λειτουργίας του ΕΟΤ σε ισχύ.
Τρίτον, σε περίπτωση που δεν καταβληθεί το τέλος, η ΔΕΗ και οι εναλλακτικοί προμηθευτές ηλεκτρικού ρεύματος, μετά την παρέλευση τεσσάρων μηνών από την ημερομηνία λήξης πληρωμής της πρώτης δόσης του έκτακτου ειδικού τέλους, διαγράφουν τους υπόχρεους καταναλωτές ως προς το εν λόγω τέλος και αποστέλλουν κατάσταση στη Γενική Γραμματεία Πληροφορικών Συστημάτων, μέσω της οποίας βεβαιώνεται το οφειλόμενο τέλος.
Τέταρτον, προβλέπεται ότι κατά της απόφασης του προϊσταμένου της ΔΟΥ σχετικά με τη συνδρομή των προϋποθέσεων για την έκδοση και εκτέλεση εντολής του ηλεκτρικού ρεύματος, μπορεί ο ενδιαφερόμενος να ασκήσει ένσταση μέσα σε προθεσμία δύο μηνών, η οποία εξετάζεται από τριμελή επιτροπή που συνιστάται στο Υπουργείο Οικονομικών.
Ειδικά για το έτος 2011, οι αποφάσεις υπερωριακής απασχόλησης δεν εμπίπτουν στους περιορισμούς της παραγράφου 2 του άρθρου 20 του ν. 4024/2011, σχετικά με την αναδρομικότητα ισχύος τους και το ύψος της εγγεγραμμένης δαπάνης. Αυτή η διάταξη έχει ως σκοπό να αντιμετωπιστεί το πρόβλημα που ανέκυψε για δαπάνες υπερωριακής απασχόλησης έτους 2011, για τις οποίες δεν κατέστη δυνατό να εκδοθεί έγκαιρα απόφαση ανάληψης υποχρέωσης, που είναι προαπαιτούμενη για την ενταλματοποίηση οποιασδήποτε δαπάνης, σύμφωνα με τις διατάξεις του δημοσίου λογιστικού. Βεβαίως, γι’ αυτήν την εξέλιξη δεν ευθύνονταν οι εργαζόμενοι.
Επίσης, με την τροπολογία συμπληρώνονται κείμενες διατάξεις, αναφορικά με τη διαδικασία ρύθμισης ληξιπρόθεσμων οφειλών προς το δημόσιο, καθώς και υπέρ τρίτων, βεβαιούμενες στις ΔΟΥ ή στα τελωνεία του κράτους. Ειδικότερα διευκρινίζεται ότι στις ευνοϊκές ρυθμίσεις μπορούν να υπαχθούν ληξιπρόθεσμες υποχρεώσεις που δεν υπερβαίνουν τις 10.000 ευρώ για φυσικά πρόσωπα και τις 75.000 ευρώ για τα νομικά πρόσωπα.
Η αδυναμία για την πληρωμή πρέπει να αποδεικνύεται, εφόσον ζητείται η καταβολή ληξιπρόθεσμης οφειλής σε πάνω από είκοσι τέσσερις δόσεις. Προβλέπεται κατά τη διάρκεια της ρύθμισης ληξιπρόθεσμων οφειλών και εφόσον τηρούνται οι όροι αυτής, παραμένει σε ισχύ τυχόν ποινική δίωξη σε βάρος υπευθύνων κατά τις οριζόμενες διατάξεις, κ.λπ..
Θα ήθελα σ’ αυτό το σημείο να πω, κύριε Αναπληρωτά Υπουργέ, ότι με την παρέμβαση αυτή οι ρυθμίσεις, οι οποίες προβλέπονταν ως τώρα, γίνονται λιγότερο ευνοϊκές. Εκτιμώ ότι θα πρέπει να καταβληθεί κάθε προσπάθεια να επιστρέψουμε στο παλαιό καθεστώς.
Επίσης, με την τροπολογία διευκρινίζεται ότι το «Παρατηρητήριο για την Ψηφιακή Ελλάδα», το οποίο καταργήθηκε και συγχωνεύτηκε με την ΕΛΣΤΑΤ –άρθρο 61, παράγραφος 1 του ν. 4002/2011- αναβιώνει και συγχωνεύεται στην «Κοινωνία της Πληροφορίας Α.Ε.».
Τέλος, ενοποιούνται σε νέα Διεύθυνση με την ονομασία «Διεύθυνση Προϋπολογισμού Γενικής Κυβέρνησης» η «20η Διεύθυνση Προϋπολογισμού» και η «39η Διεύθυνση Φορέων Γενικής Κυβέρνησης της Γενικής Διεύθυνσης Θησαυροφυλακίου και Προϋπολογισμού» του Γενικού Λογιστηρίου του Κράτους. Συστήνεται στην ανωτέρω Γενική Διεύθυνση του Γενικού Λογιστηρίου του Κράτους, μία Διεύθυνση με την ονομασία «Διεύθυνση Προγραμματισμού Δημοσιονομικών Στοιχείων και Μεθοδολογίας».
Επίσης, καθορίζονται οι αρμοδιότητες λειτουργίας της και η οργανωτική της διάρθρωση. Αποτελείται από τρία τμήματα. Με κοινή υπουργική απόφαση μπορεί να ανακαθορίζεται η διάρθρωση των προαναφερόμενων διευθύνσεων σε τμήματα. Εξειδικεύονται και κατανέμονται μεταξύ αυτών οι αρμοδιότητές τους, κ.λπ.. Τέλος, καταργείται η συσταθείσα με το άρθρο 50 του ν. 3871/2010 «Διεύθυνση Δημοσιονομικής Διαχείρισης».
Από το κείμενο της ομιλίας μου καθίσταται φανερό ότι γίνονται απέλπιδες και μερικές φορές αλληλοσυγκρουόμενες προσπάθειες μέσα σε λίγο χρονικό διάστημα για να ρυθμιστούν θέματα τα οποία προκύπτουν κάθε στιγμή. Αυτό το οποίο έχω να καταθέσω ως άποψη είναι το γεγονός ότι ακόμα και στις δύσκολες συνθήκες τις οποίες περνούμε ως χώρα, η νομοθετική μας παρέμβαση πρέπει να έχει σοβαρότητα και συνέχεια και να είναι ολοκληρωμένη, για να μην παρουσιάζεται το φαινόμενο κάθε τρεις και λίγο να έχουμε αναίρεση προηγούμενων διατάξεων, ανατροπές άλλων διατάξεων, που δεν έχει καν αρχίσει η εφαρμογή τους.
Κύριε Αναπληρωτά Υπουργέ, υπό τις προϋποθέσεις τις οποίες ανέφερα και υπό το γεγονός ότι πολλές από αυτές τις διατάξεις ενισχύουν αδύναμες κοινωνικές ομάδες ή επιχειρούν να μειώσουν άδικες πράξεις, τις οποίες υφίστανται σε μία δύσκολη περίοδο, ζητώ από το Σώμα την κατανόηση και την υπερψήφιση του σχετικού σχεδίου νόμου. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΠΑΝΤΟΥΛΑΣ",393
"145130"," Ευχαριστούμε κι εμείς τον εισηγητή του ΠΑΣΟΚ κ. Μιχαήλ Παντούλα.
Ο εισηγητής της Νέας Δημοκρατίας κ. Θεόδωρος Καράογλου έχει το λόγο για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145131"," Κυρίες και κύριοι συνάδελφοι, σίγουρα η χρονική συγκυρία κάτω από την οποία γίνεται η συζήτηση του παρόντος νομοσχεδίου, είναι μία συγκυρία που πραγματικά βρίσκει τον ελληνικό λαό προβληματισμένο, με μεγάλες αγωνίες, με ανασφάλεια. 
Είναι σίγουρο ότι οι Έλληνες πολίτες προβληματίζονται για το τι μέλλει γενέσθαι, ποια θα είναι η πορεία της χώρας από εδώ και πέρα, με δεδομένη τη διαπραγμάτευση που χθες όλη τη νύχτα αλλά και σήμερα ακόμα συνεχίζεται, για τη χώρα, το δημόσιο χρέος, το κούρεμα του δημόσιου χρέους και βεβαίως για τη νέα δανειακή σύμβαση. 
Στο κρίσιμο αυτό χρονικό διάστημα, στην κρίσιμη αυτή χρονική συγκυρία που γίνεται αυτή η διαπραγμάτευση, θεωρώ ότι αυτό που χρειάζεται περισσότερο απ’ όλα είναι η σύνεση, είναι η ψυχραιμία, είναι η νηφαλιότητα και βεβαίως πριν κάποιος πει το μεγάλο ναι ή το μεγάλο όχι, να έχει μελετήσει υπεύθυνα και τεκμηριωμένα την τελική απόφαση και να μην παρασύρεται από διάφορους καλοθελητές, οι οποίοι μπορεί να εκπροσωπούν ή να έχουν τα δικά τους συμφέροντα. 
Άρα, λοιπόν, καλό θα ήταν στη φάση αυτή να περιμένουμε να δούμε ποια θα είναι η κατάληξη αυτών των διαπραγματεύσεων, που δυστυχώς για πρώτη φορά γίνονται. Κι από εκεί και πέρα να παίρνουμε τις αποφάσεις μας με σύνεση και με μετριοπάθεια κι όχι παρορμητικά.
Πριν μπω στο νομοσχέδιο θα ήθελα να κάνω δύο παρατηρήσεις. Η πρώτη παρατήρηση έχει να κάνει με την αντίθεση υπευθυνότητα-ανευθυνότητα, αξιοπιστία-αναξιοπιστία. Θα διαφωνήσω μ’ αυτούς που έχουν την άποψη ότι υπάρχει η θεωρία της συλλογικής ευθύνης, ότι ο ελληνικός λαός είναι αναξιόπιστος ή οτιδήποτε άλλο. Αυτό είναι μία φασιστική αντίληψη, η οποία δεν ταιριάζει σε μία δημοκρατική χώρα. Είναι προφανές ότι υπάρχουν υπεύθυνα και ανεύθυνα πρόσωπα, είναι προφανές ότι υπάρχουν αξιόπιστα και αναξιόπιστα πολιτικά πρόσωπα και είναι προφανές ότι υπάρχουν ευθύνες μικρές ή μεγάλες για την πορεία της χώρας και για το πώς φτάσαμε ως εδώ.
Είμαι ξεκάθαρος και λέω ότι η χώρα μας είναι και αξιόπιστη και σοβαρή και δεν είναι στο DNA των Ελλήνων η αναξιοπιστία και η ανευθυνότητα. Υπάρχουν συγκεκριμένες πολιτικές ευθύνες για το ότι φτάσαμε ως εδώ που φτάσαμε. Και, δυστυχώς, η πλειονότητα των ευθυνών αυτών ανήκουν στο κυβερνών κόμμα, το κόμμα του ΠΑΣΟΚ και στον πρώην Πρωθυπουργό κ. Γιώργο Παπανδρέου. 
Η δεύτερη παρατήρησή μου έχει σχέση με την Ευρωπαϊκή Ένωση και την πορεία της. Είναι ξεκάθαρο ότι όταν οι εμπνευστές της τότε Ένωσης, του Άνθρακα και Χάλυβα που μετεξελίχθηκε σε Ευρωπαϊκή Οικονομική Κοινότητα και στη συνέχεια σε Ευρωπαϊκή Ένωση, οραματίζονταν και προσπαθούσαν να στήσουν την Ευρώπη των λαών -και αυτοί ήταν ο Σουμάν, ο Χέλμουτ Σμιτ, ο Μιτεράν, ο Κολ, ο Ζισκάρ Ντ’ Εστέν και μία σειρά άλλων μεγάλων πολιτικών ηγετών της Ευρώπης- δεν οραματίστηκαν μία Ευρωπαϊκή Ένωση, όπως αυτή που έχουμε σήμερα, μία Ευρώπη των τραπεζών, μία Ευρώπη των κερδοσκόπων, μία Ευρώπη των χρηματοπιστωτικών οίκων. Οραματίστηκαν μία Ευρώπη δημοκρατίας, μία Ευρώπη αλληλεγγύης, μία Ευρώπη ανάπτυξης και ευημερίας για τους πολίτες των χωρών αυτών. 
Δυστυχώς, στην πράξη, άλλα συνέβησαν. Άρα, λοιπόν, προβάλλει επιτακτική η ανάγκη της ανάδειξης εκείνων των ηγεσιών που θα επαναφέρουν την Ευρώπη στο σωστό δρόμο, γιατί έχει πάρει έναν λάθος δρόμο. Και, βεβαίως, πρέπει να δώσουμε τη μάχη όλοι μας γι’ αυτό το πράγμα, ώστε να πετύχουμε να έχουμε μία Ευρώπη για τους λαούς, για τους πολίτες κι όχι για τις τράπεζες ή τους χρηματοοικονομικούς οίκους. 
Μπαίνοντας τώρα στο σχέδιο νόμου και με αφορμή το νομοσχέδιο που αφορά την κύρωση των δύο πράξεων νομοθετικού περιεχομένου, την πράξη νομοθετικού περιεχομένου της 16ης Δεκεμβρίου του 2011 και την πράξη νομοθετικού περιεχομένου της 31ης Δεκεμβρίου 2011, θα ήθελα να κάνω μια αρχική εισαγωγή σε σχέση γενικώς με τα ζητήματα περί των πράξεων νομοθετικού περιεχομένου, όπως για τις προϋποθέσεις έκδοσης αυτών των πράξεων, αλλά βεβαίως και για τις προθεσμίες κύρωσης αυτών των πράξεων. 
Θα ήθελα, λοιπόν, να επισημάνω ότι η πράξη νομοθετικού περιεχομένου είναι μια διαδικασία που προβλέπεται από το Σύνταγμα στο άρθρο 44 παράγραφος 1, το οποίο λέει ότι ο Πρόεδρος της Δημοκρατίας εκδίδει μετά από πρόταση του Υπουργικού Συμβουλίου πράξη νομοθετικού περιεχομένου σε περιπτώσεις εξαιρετικώς επείγουσας και απρόβλεπτης ανάγκης. Επίσης, θα ήθελα να πω ότι υπάρχουν συγκεκριμένες προϋποθέσεις για την έκδοση τέτοιων πράξεων, που επίσης προβλέπονται συνταγματικά και καλύπτονται από το άρθρο 41 παράγραφος 1 του Συντάγματος. Βεβαίως υπάρχουν και οι ανάλογες συνταγματικές προθεσμίες για την κύρωση αυτών των πράξεων, ενώ σύμφωνα με το άρθρο 44, είμαστε εμπρόθεσμοι, είμαστε εντός των προβλεπομένων διαδικασιών. 
Όμως, το ζήτημα δεν είναι αυτό. Το ζήτημα είναι ότι σήμερα συζητάμε στην Ολομέλεια της Βουλής ένα ακόμα πολυνομοσχέδιο της Κυβέρνησης Παπαδήμου για δύο πράξεις νομοθετικού περιεχομένου που είχαν εκδοθεί τον προηγούμενο μήνα. Πρόκειται για ένα ακόμα πολυθεματικό νομοθέτημα, με πλήθος ρυθμίσεων διαφορετικού περιεχομένου, το οποίο στην κυριολεξία δημιουργεί ένα νομικό χάος. Είναι μια τακτική που είχε ξεκινήσει και καθιερωθεί από την προηγούμενη κυβέρνηση, την κυβέρνηση ΠΑΣΟΚ, την κυβέρνηση Γιώργου Παπανδρέου και που δυστυχώς και η νέα Κυβέρνηση δείχνει δέσμιά της. Πρόκειται για ένα νομοσχέδιο που περιέχει μια σειρά από διαφορετικές ρυθμίσεις, που θα έπρεπε να έχουν έρθει στη Βουλή για αναλυτική συζήτηση. Αντ’ αυτού, με τη συνηθισμένη πλέον διαδικασία, μια διαδικασία που θυμίζει το «αποφασίζουμε και διατάσσουμε», περνάει μέσα από πράξεις νομοθετικού περιεχομένου μια σειρά διαφορετικών ζητημάτων. Δυστυχώς η Βουλή πλέον έχει το ρόλο του «νομικού πλυντηρίου» της Κυβέρνησης και όχι του ανώτερου νομοθετικού οργάνου. 
Με αφορμή, λοιπόν, και πάλι την ανάγκη τακτοποίησης των δεσμεύσεών μας προς την τρόικα αφ’ ενός και αφ’ ετέρου τη διόρθωση ρυθμίσεων που συντάχθηκαν στο πόδι από προηγούμενους νόμους, βλέπουμε ένα σχέδιο νόμου, που αν το διαβάσει ακόμα και ένας ενημερωμένος, ένας μορφωμένος, ένας σχετικός πολίτης, αδυνατεί να βγάλει άκρη για το τι είναι αυτό που έχει μπροστά του. Πρόκειται για μια σωρεία παραπομπών και ερμηνειών που μόνο σε έναν πλήρη και ξεκάθαρο νόμο δεν παραπέμπουν. 
Παρ’ όλα αυτά, η Νέα Δημοκρατία θα υπερψηφίσει αυτό το σχέδιο νόμου, χωρίς όμως αυτό να σημαίνει ότι δίνει συγχωροχάρτι σε όσα έχουν γίνει μέχρι σήμερα στους τομείς στους οποίους αναφέρεται αυτό το σχέδιο νόμου και, βεβαίως, χωρίς να ξεχνούμε τα εγκληματικά λάθη που έχουν γίνει τα προηγούμενα δυόμισι χρόνια. 
Ευθύς εξαρχής πρέπει να παρατηρήσουμε ότι υπάρχουν κάποιες θετικές ρυθμίσεις, που όμως εμπεριέχονται σε συνολικά λάθος πολιτικές. Για παράδειγμα, είναι θετικό να εξαιρούνται κάποιες ευπαθείς κοινωνικές ομάδες από το ειδικό τέλος ακινήτων -το χαράτσι δηλαδή μέσω του λογαριασμού της ΔΕΗ- αλλά είναι λάθος και ληστρική όλη η πολιτική με την επιβολή αυτού του τέλους, του χαρατσιού μέσω των λογαριασμών της ΔΕΗ. 
Επίσης, είναι θετική η εξαίρεση κάποιων κλάδων, κάποιων αναγκαίων για εξαίρεση περιπτώσεων από την εργασιακή εφεδρεία, αλλά είναι λάθος όλη αυτή η τραγελαφική ιστορία με την εργασιακή εφεδρεία, όπως την εφήρμοσε το ΠΑΣΟΚ και που βεβαίως δεν έχει καμμιά σχέση με την πρόταση της Νέας Δημοκρατίας περί εργασιακής εφεδρείας. 
Τώρα, βλέποντας αναλυτικά τι περιέχει το παρόν σχέδιο νόμου, στο πρώτο άρθρο, που είναι και η πρώτη πράξη νομοθετικού περιεχομένου, θα έλεγα ότι κατ’ αρχάς είναι θετικό το γεγονός ότι παρατείνεται για ένα έτος ακόμα η ισχύς της απαγόρευσης των πλειστηριασμών για ποσά έως 200.000 ευρώ από τα πιστωτικά ιδρύματα, προκειμένου να προστατευθούν εν όψει της συνεχιζόμενης κρίσης και ύφεσης της οικονομίας οι δανειολήπτες που όλο και σε μεγαλύτερο βαθμό δεν μπορούν να ανταποκριθούν στις υποχρεώσεις τους. Το όλο θέμα των δανειακών υποχρεώσεων των νοικοκυριών είναι φλέγον και αποτελεί μια βραδυφλεγή βόμβα στα θεμέλια της κοινωνικής ζωής και της βιωσιμότητας του τραπεζικού συστήματος. 
Είναι, λοιπόν, αναμφισβήτητα θετικό μέτρο η αναστολή των πλειστηριασμών, αλλά το ζητούμενο είναι να μπορέσουν τα νοικοκυριά να έχουν επαρκή εισοδήματα στο μέλλον, για να καλύψουν τις υποχρεώσεις τους και αυτό, αν συνεχιστεί η παρούσα πολιτική, μοιάζει αμφίβολο. 
Στις επόμενες παραγράφους διευκρινίζονται θέματα που αφορούν την εφαρμογή του έκτακτου ειδικού τέλους ηλεκτροδοτημένων-δομημένων επιφανειών του ν. 4021, δηλαδή του γνωστού «χαρατσιού» των ακινήτων που η διαδικασία είσπραξής του γίνεται μέσω της ΔΕΗ. Γίνεται μία προσπάθεια είτε να εξευμενιστεί η ζημιά που έχουν υποστεί πολλοί πολίτες και ιδίως αυτοί για τους οποίους συντρέχουν ειδικοί λόγοι υγείας, είτε οι πολίτες που διαβιούν κάτω από μειονεκτικές κοινωνικά συνθήκες να δουν κάποια ελάφρυνση, είτε να διορθωθούν πολλά και σοβαρά λάθη που παρουσιάστηκαν κατά τον υπολογισμό του «χαρατσιού». 
Δεν θα κουραστούμε να επαναλαμβάνουμε ότι αυτό το ειδικό τέλος το έχει καθιερώσει η κυβέρνηση του ΠΑΣΟΚ, δηλαδή του κόμματος εκείνου που καλούσε τους πολίτες το 2009 να μην πληρώσουν το ΕΤΑΚ, το ενιαίο τέλος ακινήτων, ένα σαφώς μικρότερο και κοινωνικά πιο δίκαιο φόρο γιατί αφορούσε μόνο ιδιοκτήτες ακινήτων αντικειμενικής αξίας μεγαλύτερης των 200.000 ευρώ και που ως σκοπό είχε τη συγκράτηση του ελλείμματος τότε, ένα σκοπό που αν τον είχαμε πετύχει το 2009, τότε ίσως σήμερα να είχαμε αποφύγει τη «δίνη» στην οποία ζούμε.
Εμείς ως κόμμα έχουμε ξεκαθαρίσει, έχουμε δεσμευτεί ότι μόλις γίνουν εκλογές και αναλάβουμε την ευθύνη του τόπου, αυτό το «χαράτσι» των ακινήτων θα το καταργήσουμε.
Επίσης στο σημείο αυτό και με αφορμή το «χαράτσι» των ακινήτων θα ήθελα να καλέσω την Κυβέρνηση να ξανασκεφτεί με πολύ μεγάλη προσοχή το ενδεχόμενο αύξησης των αντικειμενικών αξιών και, αν αυτή γίνει –κάτι που δεν πρέπει να γίνει- να είναι συγκεκριμένη, στοχευμένη, περιορισμένης κλίμακας και σε επιλεκτικές περιοχές, ειδάλλως η ήδη «σε κωματώδη κατάσταση» αγορά ακινήτων θα «νεκρωθεί» παντελώς και θα έχει μηδενικό οικονομικό αποτέλεσμα.
Επίσης ρυθμίζονται θέματα που αφορούν την αυτοδίκαια απόλυση των πολιτικών δημοσίων υπαλλήλων καθώς και των υπαλλήλων των νομικών προσώπων δημοσίου δικαίου και των Οργανισμών Τοπικής Αυτοδιοίκησης Α΄ και Β΄ Βαθμού που συμπληρώνουν τριάντα πέντε έτη υπηρεσίας και το πεντηκοστό πέμπτο έτος ηλικίας τους και υπάγονται στο συνταξιοδοτικό καθεστώς του δημοσίου.
Με την πολιτική που ακολούθησε η κυβέρνηση του ΠΑΣΟΚ και τη μετατροπή της εφεδρείας σ’ ένα μέσο μαζικών απολύσεων, το δημόσιο δυστυχώς πέρα από χρήματα στο τέλος θα χάσει και σημαντικότατα και έμπειρα στελέχη που έχει.
Πέραν τούτου, σαν κράτος είμαστε για πολλοστή φορά μη σοβαροί, καθώς μέχρι πριν από λίγα χρόνια δίναμε κίνητρα σ’ ένα πεπειραμένο, σ’ ένα σοβαρό, σ’ ένα υπεύθυνο στέλεχος για να παραμένει στη δουλειά και σήμερα τον βγάζουμε άρον-άρον στη σύνταξη και μάλιστα μία σύνταξη η οποία θα είναι έως και 60% μειωμένη και ο μέλλων συνταξιούχος καλείται να ζήσει για το υπόλοιπο της ζωής του στην εξαθλίωση. Σε κάθε περίπτωση είμαστε κάθετα αντίθετοι στην εργασιακή εφεδρεία τύπου ΠΑΣΟΚ, μία εργασιακή εφεδρεία που οδηγεί σε απόλυση των εργαζομένων. 
Συμφωνούμε με τη ρύθμιση εκτέλεσης του Προγράμματος Δημοσίων Επενδύσεων που έχει σαν στόχο την ταχύτερη απορρόφηση πόρων από την Ευρωπαϊκή Ένωση, πόρων που έχουμε καθυστερήσει εγκληματικά να εισπράξουμε τα δύο τελευταία χρόνια.
Συμφωνούμε με την προσπάθεια ομαλής καταβολής των αποδοχών τόσο στο μόνιμο όσο και στο προσωπικό με σχέσεις εργασίας ιδιωτικού δικαίου αορίστου χρόνου που υπηρετεί στις περιφέρειες, όσο επίσης και στο αντίστοιχο προσωπικό που μετατάχθηκε σε δήμους με τις φορολογικές ρυθμίσεις του άρθρου 5, καθώς και με την παράταση ενός έτους του ισχύοντος καθεστώτος σχετικά με τις δαπάνες λειτουργίας της ΕΛΣΤΑΤ.
Συμφωνούμε με τη θέσπιση της δυνατότητας σε επείγουσες περιπτώσεις μεταβίβασης περιουσιακών στοιχείων πιστωτικών ιδρυμάτων προς άλλα πιστωτικά ιδρύματα, αρκεί να διασφαλιστεί ότι όλες οι διαδικασίες θα γίνουν με τη μέγιστη δυνατή διαφάνεια.
Σχετικά με τον ΕΟΠΥΥ, τον Εθνικό Οργανισμό Παροχής Υπηρεσιών Υγείας, εάν ένας πολίτης διαβάσει την εισηγητική έκθεση και τα περί «διασφάλισης της συνέχειας των παροχών ασθενείας προς ασφαλισμένους και συνταξιούχους», θα οργιστεί όχι μόνο για την ταλαιπωρία που ήδη υφίσταται αλλά και για την κοροϊδία που δέχεται.
Στην πράξη πολλές κατηγορίες ασφαλισμένων έχουν σταματήσει να έχουν περίθαλψη και πλέον πρέπει να πληρώνουν για να πάνε στο γιατρό τους. Οι γιατροί που έχουν μπει στον ΕΟΠΥΥ είναι πολύ λίγοι και η κωμωδία των πενήντα πρώτων ασθενών την εβδομάδα που μπορούν να επισκέπτονται δωρεάν, πρέπει κάπου να σταματήσει. Οι ασφαλισμένοι πληρώνουν αρκετές εισφορές για να δικαιούνται όλοι ανεξαρτήτως παροχές ασθενείας. 
Με τις ειδικότερες ρυθμίσεις που προβλέπονται αντιμετωπίζονται μερικώς κάποια προβλήματα που προέκυψαν στο στάδιο της πρώτης λειτουργίας του νέου φορέα, αλλά σε καμμιά περίπτωση τα βασικότερα εξ αυτών που έχουν να κάνουν με την κατ’ ουσίαν διακοπή της παροχής υπηρεσιών ασθενείας. Αυτά ήταν σε σχέση με τη μικρότερη πράξη νομοθετικού περιεχομένου. 
Ερχόμαστε τώρα στη δεύτερη πράξη νομοθετικού περιεχομένου, δηλαδή το δεύτερο άρθρο του παρόντος νόμου, στο οποίο παρατηρούμε πλήθος ανόμοιων διατάξεων. Αναλυτικότερα είναι αναγκαίες αναμφίβολα οι ρυθμίσεις του πρώτου άρθρου της πράξης νομοθετικού περιεχόμενου για υπερωρίες αμοιβές και όρια αμοιβών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ένα-δυο λεπτά θα παρακαλούσα να έχω.
Θα πρέπει να ξεκαθαρίσει ένα ζήτημα, για τι ποσά μιλάμε και για ποιους συγκεκριμένους κλάδους μιλάμε. Είναι θετική η δυνατότητα που δίνεται στους δήμους για συμψηφισμό οφειλών τους προς το δημόσιο και για τα ασφαλιστικά ταμεία, κάτι που έχει καθυστερήσει πολύ καιρό. Θα πρέπει όμως, να προσεχθεί η ρύθμιση για εγγραφή στον προϋπολογισμό των αιτήσεων των διακανονισμένων οφειλών προς ιδιώτες και να μην οδηγήσει σε κρύψιμο οφειλών και διόγκωση χρεών. 
Συμφωνούμε απόλυτα με την παράταση του προγράμματος «Θησέας» όσο και με την παράταση για την υποβολή των υπηρεσιακών σχεδίων των δήμων. Επίσης, συμφωνούμε με την παράταση του προγράμματος «Βοήθεια στο Σπίτι» αν και, κατά την άποψή μας, θα έπρεπε να υπάρχει πρόβλεψη για παράταση τουλάχιστον μέχρι το 2012. 
Με τη δεύτερη πράξη νομοθετικού περιεχομένου εξαιρούνται από τη προσυνταξιοδοτική διαθεσιμότητα –την εφεδρεία, δηλαδή- συγκεκριμένες ειδικότητες και κλάδοι, όπως ΟΣΥ, ΟΣΕ, ΤΡΑΙΝΟΣΕ, ύστερα από προφανή ανάγκη να μην αποδυναμωθούν οι μονάδες που υπηρετούν οι συγκεκριμένοι εργαζόμενοι. Αν πούμε όμως, θεωρητικά ότι ναι, να εμπιστευθούμε τις διοικήσεις των οργανισμών που έκαναν τις σχετικές εισηγήσεις και να είμαστε θετικοί στις ανωτέρω εξαιρέσεις, προκαλούνται εύλογα ερωτήματα, γιατί παρόμοιες αιτήσεις εξαίρεσης έχουν γίνει και από άλλους φορείς που έχουν πραγματικό πρόβλημα και οι φορείς αυτοί δεν εισακούστηκαν. 
Επαναλαμβάνω δε ότι όλη η ιστορία της εργασιακής εφεδρείας εξελίχθηκε σ’ ένα τεράστιο φιάσκο με ζημιωμένους τόσο τους εργαζόμενους όσο και το ίδιο το δημόσιο. Σε δυο ζητήματα όμως, πρέπει ιδιαιτέρως να σταθούμε: 
Πρώτον στην παράγραφο 10 του άρθρου 2 στην οποία εγκρίνεται η ανάθεση από 24/7/2011 διεθνών νομικών υποστηρικτικών ουσιών σε δυο συγκεκριμένα γραφεία, το «CLEARY GOTTLIEB STEEN & HAMILTON» και στην υπηρεσία χρηματοοικονομικών συμβούλων από την εταιρεία «LAZARD FRERES SAS».
Δεύτερον, εγκρίνεται η ανάθεση από την 1/1/2012 υπηρεσιών αντιπροσώπων ολοκλήρωσης συναλλαγής από τις τράπεζες DEUTSCHE BANK και HSBC προς τον ΟΔΔΥ και το ελληνικό δημόσιο προκειμένου να υλοποιηθούν οι αποφάσεις της Συνόδου Κορυφής για το ευρώ που αφορούν το πρόγραμμα δημοσιονομικής προσαρμογής της Ελλάδας.","ΘΕΟΔΩΡΟΣ ΚΑΡΑΟΓΛΟΥ",195
"145132"," Παρακαλώ, ολοκληρώστε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145133"," Τελειώνω, κύριε Πρόεδρε.
Για το συγκεκριμένο ζήτημα έχουμε πολλά ερωτηματικά και πολλές απορίες. Αξίζει να επισημανθεί ότι οι υπηρεσίες των συγκεκριμένων διεθνών υποστηρικτικών υπηρεσιών ή των τραπεζών αφορούν και στοχεύουν στην υλοποίηση του προγράμματος δημοσιονομικής προσαρμογής της Ελλάδας αλλά επισημαίνω ότι η συνδρομή τους αυτή θα κοστίσει για το ελληνικό δημόσιο 40 εκατομμύρια περίπου, σύμφωνα με την έκθεση του Γενικού Λογιστηρίου του Κράτους, σελίδα 93. Είναι ένα τεράστιο ποσό, το οποίο πρέπει να δούμε και στο οποίο πρέπει ιδιαιτέρως να σταθούμε γιατί πραγματικά σε χαλεπούς καιρούς να δίνονται 40 εκατομμύρια σε τέσσερα ξένα σχήματα, είναι ένα υπερβολικά μεγάλο ποσό. 
Λόγω έλλειψης χρόνου είμαι αναγκασμένος να σταματήσω εδώ χωρίς να έχω ολοκληρώσει απόλυτα την εισήγησή μου. Αυτό που θα πω καταλήγοντας την πρωτομιλία μου είναι ότι η Νέα Δημοκρατία στέκεται θετικά στο παρόν νομοσχέδιο. Θα έχω τη δυνατότητα κατά τη διάρκεια της δευτερομιλίας μου να ολοκληρώσω την πρωτομιλία μου και βεβαίως να αναφερθώ στις ρυθμίσεις που έχουν σχέση με την προσθήκη-τροπολογία στο σχέδιο νόμου.","ΘΕΟΔΩΡΟΣ ΚΑΡΑΟΓΛΟΥ",195
"145134"," Ευχαριστούμε πολύ τον εισηγητή της Νέας Δημοκρατίας κ. Θεόδωρο Καράογλου. 
Ήρθε η ώρα των ειδικών αγορητών με πρώτο τον κ. Νικόλαο Καραθανασόπουλο, Βουλευτή του Κομμουνιστικού Κόμματος Ελλάδας.
Ορίστε, κύριε συνάδελφε, έχετε το λόγο και εσείς για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145135"," Τούτες τις στιγμές να πω «ευχαριστώ, κύριε Πρόεδρε», είναι μία τυπικότητα. Και το λέω αυτό, γιατί, βεβαίως, οι συνεταίροι –δηλαδή, η συγκυβέρνηση και η τρόικα- κατέληξαν σε συμφωνία. 
Τούτη εδώ, όμως, η συμφωνία, τούτα εδώ τα μέτρα ξερνάνε φωτιά, αίμα, δάκρυ και πόνο. Οδηγούν, δηλαδή, σε ανεξέλεγκτη χρεοκοπία την εργατική τάξη, τη νεολαία των λαϊκών στρωμάτων, το λαό στο σύνολό του. Μοναδικός τους στόχος είναι ένας: Το πώς θα διασώσουν το κεφαλαιοκρατικό σύστημα, τον καπιταλισμό, το πώς θα διαφυλάξουν τα συμφέροντα της πλουτοκρατίας και θα υπηρετήσουν τις στρατηγικές ανάγκες των μονοπωλιακών ομίλων αλλά και του ίδιου του πολιτικού τους συστήματος.
Είναι άραγε τυχαίο, κυρίες και κύριοι Βουλευτές, ότι αυτοί δεν πληρώνουν τίποτα, δεκάρα τσακιστή; Θα μας πείτε ένα μέτρο από αυτά τα οποία περιλαμβάνει το νέο μνημόνιο και η νέα δανειακή σύμβαση -ένα μέτρο!- που να πληρώνει κάτι η πλουτοκρατία; Ίσα – ίσα ωφελημένοι βγαίνουν. Ούτε ένα μέτρο σε βάρος της πλουτοκρατίας. Όχι ότι είχαμε καμμία αυταπάτη. Θα μας πείτε έστω ένα μέτρο που να πληρώνει κάτι το πολιτικό τους σύστημα; Δηλαδή, για παράδειγμα, δεν ήταν μία μεγάλη ευκαιρία σήμερα να υπάρξει δραστική μείωση της βουλευτικής αποζημίωσης, να καταργηθεί η βουλευτική σύνταξη;
Να, λοιπόν, πόσο μεγάλη επικαιρότητα αποκτά η πρόταση νόμου, την οποία εδώ και πάρα πολύ καιρό, πριν εκδηλωθούν όλα αυτά τα φαινόμενα, είχε καταθέσει το ΚΚΕ, αλλά ακόμη –και δεν είναι τυχαίο- δεν έχει συζητηθεί.
Μας είπε ο εισηγητής τού ενός από τα τρία κόμματα της συγκυβέρνησης, της Νέας Δημοκρατίας, ότι εδώ χρειάζεται ο λαός να επιδείξει σύνεση, ψυχραιμία και νηφαλιότητα. Σε τι πράγμα να επιδείξει σύνεση, ψυχραιμία και νηφαλιότητα; Στο βέβαιο θάνατο και στο εκτελεστικό απόσπασμα που τον οδηγείτε; 
Επαναλαμβάνει, δηλαδή, το ραγιαδισμό. Επαναλαμβάνει τη σύγχρονη εκδοχή της γνωστής ρήσης «σφάξε με, αγά μου, να αγιάσω».
Απάντηση σε αυτήν τη ρήση είναι μία: Η σύγχρονη εκδοχή του «φωτιά και τσεκούρι στους προσκυνημένους». Αυτή είναι. 
Και ακριβώς επειδή είναι τόσο τραγική η κατάσταση για το λαό με τη νέα επίθεση που ξεδιπλώνεται, έχουν βγει λυτοί και δεμένοι να τον δέσουν πισθάγκωνα.
Διαβάζω το κύριο άρθρο, το πρωτοσέλιδο σήμερα, μιας από τις εφημερίδες του συγκροτήματος με τίτλο «Ο γόρδιος δεσμός». Τι λέει; «Δυστυχώς δεν έχουμε την επιλογή του «όχι» σε αυτήν την πολιτική.» Της συμφωνίας - «ή θα μειώσουμε το χρέος και θα μείνουμε στο ευρώ, έστω και αρκετά φτωχότεροι ή θα χρεοκοπήσουμε. Δεν υπάρχει τρίτη επιλογή.»
Τι κηρύσσει, δηλαδή, στο λαό; Τη μοιρολατρία, τη φτώχεια και την εξαθλίωση. Αυτό ζητάει από το λαό να κάνει. Να αποδεχθεί το ρόλο του σύγχρονου σκλάβου, του σύγχρονου ραγιά. 
Αυτά, όμως, τα διλήμματα, τα οποία θέτει συμπυκνωμένα το κύριο άρθρο της εφημερίδας, αποτελούν τους εναλλακτικούς δρόμους της μίας επιλογής. Ποιας επιλογής δηλαδή; Αυτής, της σωτηρίας των μονοπωλίων. Αποτελούν, δηλαδή, αυτά τα διλήμματα τις δύο όψεις του ίδιου νομίσματος. Τι λέει, δηλαδή; Αν μειώσουμε το χρέος, αποδεχόμενοι αυτήν τη βαρβαρότητα και την τρομοκρατία, θα παραμείνουμε στο ευρώ. Και ποιο θα είναι το αποτέλεσμα; Μια εσωτερική υποτίμηση. Και πού οδηγεί, αλήθεια, αυτή η εσωτερική υποτίμηση; Το αποτέλεσμα το οποίο θα έχει, είναι φθηνή, χωρίς δικαιώματα εργατική δύναμη -πάμφθηνη, ακόμα πιο φθηνή- και εξαθλιωμένο λαό, για να μπορέσουν τα μονοπώλια να οικοδομήσουν, να διαμορφώσουν ένα νέο, ακόμα πιο ευνοϊκό επιχειρηματικό και επενδυτικό περιβάλλον.
Αυτή είναι η πλευρά της ελεγχόμενης χρεοκοπίας.
Η άλλη πλευρά σού λέει: άτακτη χρεοκοπία, στάση πληρωμών και έξοδος από το ευρώ. Αυτό πού οδηγεί, δηλαδή; Οδηγεί στην εξωτερική υποτίμηση. Το ζήτημα, δηλαδή, για το λαό είναι να επιλέξει ανάμεσα στην εσωτερική και στην εξωτερική υποτίμηση; Αυτό είναι το μεγάλο δίλημμα για το λαό; Να επιλέξει, δηλαδή, με ποιον τρόπο θα δει τη θέση του να χειροτερεύει και να οδηγείται στη φτώχεια και στην εξαθλίωση; Διότι είτε με εσωτερική υποτίμηση –δηλαδή, με τα μέτρα αυτά και την παραμονή στο ευρώ, την ελεγχόμενη χρεοκοπία- είτε με εξωτερική υποτίμηση της ανεξέλεγκτης χρεοκοπίας και της εξόδου από το ευρώ ένα και μοναδικό αποτέλεσμα υπάρχει. Ποιο είναι αυτό το αποτέλεσμα; Το αποτέλεσμα είναι πολύ φθηνή εργατική δύναμη χωρίς δικαιώματα και εξαθλιωμένο λαό. Γιατί, λοιπόν, ο ένας απ’ αυτούς τους δύο δρόμους αποτελεί επιλογή για το λαό και δεν υπάρχει άλλος δρόμος; Εμείς λέμε ότι υπάρχει και άλλος δρόμος. Υπάρχει και άλλος δρόμος που προσπερνά αυτήν τη βαρβαρότητα. 
Επιβεβαιώνεται, δηλαδή, με αυτό ότι το βασικό πρόβλημα, το οποίο έχει να αντιμετωπίσει η εγχώρια αστική τάξη, αλλά και η Ευρωπαϊκή Ένωση ως υπερεθνικός ιμπεριαλιστικός οργανισμός, είναι το εξής: Δεν είναι η διαχείριση του χρέους της Ελλάδας, του δημόσιου χρέους. Είναι πολύ μικρό για το πρόβλημά τους. Είναι πάρα πολύ μικρό για τα μεγέθη τους. Άρα δεν τους απασχολεί αυτό το πράγμα. Τι τους απασχολεί; Τους απασχολεί με ποιον τρόπο θα απαντήσουν στην καπιταλιστική κρίση που έκφρασή της είναι το χρέος και η διόγκωσή του. Αυτό είναι το πρόβλημα: πώς θα απαντήσουν στις αντιφάσεις και τις αντιθέσεις που συνεχώς οξύνονται, πώς θα απαντήσουν στην ανισομετρία και στην όξυνση των αντιθέσεων μέσα στην ίδια την Ευρωπαϊκή Ένωση, πώς, δηλαδή, θα ξεπεράσουν τις δυσκολίες που έχει σήμερα στην αναπαραγωγή του το υπερσυσσωρευμένο κεφάλαιο. 
Ο μόνος τρόπος για να ξεπεράσουν αυτές τις δυσκολίες είναι μέσα από την καταστροφή. Από τη μια μεριά καταστροφή πρώτα και κύρια της εργατικής δύναμης μέσα από την ανεργία, τους πολύ φθηνούς μισθούς και την καταστροφή των εργασιακών δικαιωμάτων. Από την άλλη μεριά με αυτόν τον τρόπο θέλουν να θωρακίσουν την ανταγωνιστικότητα και την κερδοφορία.
Έτσι, λοιπόν, αυτό το σλόγκαν ότι η αύξηση της παραγωγικότητας της εργασίας θα μας σώσει, δεν είναι ένα τεχνοκρατικό ζήτημα αλλά είναι ένα ταξικό ζήτημα στις σημερινές συνθήκες του καπιταλισμού. Διότι η αύξηση της παραγωγικότητας της εργασίας έχει ως αποτέλεσμα την αύξηση του βαθμού εκμετάλλευσης της εργατικής τάξης –δηλαδή, ένα ακόμη μεγαλύτερο τμήμα του κοινωνικά παραγόμενου πλούτου το κλέβουν οι κηφήνες, οι ιδιοκτήτες καπιταλιστές των μέσων παραγωγής- και να βολεύεται η εργατική τάξη και το σύνολο του λαού με ένα ακόμη πιο μικρό τμήμα από τον πλούτο τον οποίο παράγει. Να μην μπορεί να καλύψει, δηλαδή, τις βασικές του ανάγκες. 
Αυτό και μόνο, λοιπόν, δείχνει ότι υπάρχει άλλος δρόμος. Από τη στιγμή που υπάρχουν όλες οι προϋποθέσεις για να μπορέσει η παραγωγικότητα της εργασίας να ανέβει, να παραχθούν πολύ περισσότερα εμπορεύματα, προϊόντα από τον ιδρώτα του λαού, πολύ περισσότερος κοινωνικός πλούτος, γιατί πρέπει να περνάει ο άμεσος παραγωγός αυτού του κοινωνικού πλούτου πολύ χειρότερα;
Δεν είναι αυτό η μεγάλη αντίφαση της εποχής μας; Πώς λύνεται, λοιπόν, αυτή η μεγάλη αντίφαση της εποχής μας; Λύνεται μ’ έναν τρόπο. Η κοινωνική παραγωγή, ο κοινωνικά παραγόμενος πλούτος πρέπει να έρθει και να αγκαλιαστεί με την κοινωνική ιδιοκτησία των μέσων παραγωγής, με την κοινωνικοποίηση, δηλαδή, των μονοπωλίων. Μόνο μ’ αυτόν τον τρόπο θα λυθεί αυτή η σοβαρή αντίφαση, αυτή η αντίθεση που οδηγεί συνεχώς, διαρκώς και με μαθηματική ακρίβεια το λαό στη φτώχεια και στην εξαθλίωση.
Έτσι, λοιπόν, αυτά τα μέτρα δεν έχουν προσωρινό χαρακτήρα, έχουν μόνιμο χαρακτήρα. Ήρθαν για να μείνουν και σε στιγμές κρίσης, αλλά πολύ περισσότερο και σε στιγμές καπιταλιστικής ανάπτυξης. Έχει διαρκή χαρακτηριστικά αυτή η επίθεση. Θα κλιμακωθεί και θα γιγαντώνεται για το επόμενο χρονικό διάστημα. Άλλωστε και οι ίδιοι οι σχεδιαστές και οι εμπνευστές αναγνωρίζουν ότι στο επόμενο διάστημα, μετά από δύο ή τρεις μήνες, θα έρθουμε να αναθεωρήσουμε την κατάσταση, να πάρουμε και νέα μέτρα.
Δεν υπάρχει, δηλαδή, σταματημός σε αυτήν την κατηφόρα.
Έτσι, λοιπόν, με αυτό πέφτουν οι μάσκες όλων αυτών που το προηγούμενο χρονικό διάστημα ανεξάρτητα του επιθετικού προσδιορισμού, ο οποίος τους χαρακτήριζε, καλλιεργούσαν στο λαό αυταπάτες ότι έχουμε να κάνουμε με κρίση χρέους. Δεν έχουμε, όμως, να κάνουμε με κρίση χρέους. Όποια κόμματα ακόμη επιμένουν σε αυτήν την καραμέλα, έχουν συνειδητή επιλογή να εξαπατήσουν το λαό. Δεν υπάρχει σήμερα κρίση χρέους. Υπάρχει κρίση του καπιταλιστικού συστήματος και το χρέος είναι σύμπτωμα αυτής της κρίσης, αυτής της παθογένειας. Δεν μπορείς να αντιμετωπίσεις το σύμπτωμα, την παθογένεια, με αποτελεσματικότητα, αν δεν αντιμετωπίσεις τη βασική αιτία. 
Να σταματήσει, λοιπόν, αυτή η καραμέλα. Να σταματήσουν οι εναλλακτικές προτάσεις που προβάλλουν περί δήθεν νέας επαναδιαπραγμάτευσης, νέας αναδιάρθρωσης, σκληρών διαπραγματεύσεων, προσωρινής αναστολής για δύο ή τρία χρόνια της εξυπηρέτησης του δημοσίου χρέους, ευρωομολόγων και όποιους νέους άλλους τίτλους δίνουν σ’ αυτές τις προτάσεις, γιατί αυτές οι προτάσεις δεν απαντάνε και δεν αναστέλλουν την κρίση, δεν αναστέλλουν τη βαρβαρότητα της επίθεσης. Αυτές οι προτάσεις αποτελούν εναλλακτικά σχέδια διαχείρισης ενός καπιταλιστικού συστήματος που έχει εξαντλήσει τα ιστορικά του όρια και ξερνάει φωτιά, πόνο, αίμα και δάκρυα. Αυτές οι προτάσεις εξυπηρετούν ουσιαστικά τμήματα ή και το σύνολο ακόμη εναλλακτικά, των ίδιων των κεφαλαιοκρατών.
Κατά τη γνώμη του Κομμουνιστικού Κόμματος Ελλάδας σήμερα ο λαός, η εργατική τάξη ένα χρέος έχει: Να μην αναγνωρίσει το δημόσιο χρέος και να πει «όχι» στην ολοκληρωτική καταστροφή των εργασιακών δικαιωμάτων, στους μισθούς και στις συντάξεις πείνας και εξαθλίωσης που επιβάλλει η συγκυβέρνηση του μαύρου μετώπου ΠΑΣΟΚ-Νέα Δημοκρατία-Λαικός Ορθόδοξος Συναγερμός, η τρόικα και η πλουτοκρατία για τη σωτηρία των καπιταλιστών.
Για εμάς είναι ώρα ευθύνης και μάχης για να μην ψηφιστεί η νέα δανειακή σύμβαση και κανένα μνημόνιο, για να τιμωρηθούν από το λαό σκληρά ΠΑΣΟΚ-Νέα Δημοκρατία- Λαϊκός Ορθόδοξος Συναγερμός ως πολιτικοί φορείς και όποιος άλλος συμφωνήσει, υπογράψει και ψηφίσει το νέο έγκλημα σε βάρος του λαού.
Τώρα είναι ώρα ευθύνης για τη καθεμία και τον καθένα μας. Κατά τη γνώμη του Κομμουνιστικού Κόμματος Ελλάδας, δεν μπορούμε να παραμείνουμε εγκλωβισμένοι σε εφεδρικά, συμπληρωματικά συστήματα, όπως είναι η πρόταση για αριστερή διακυβέρνηση. Αυτή η πρόταση δίνει ανάσα, δίνει χρόνο στην αστική τάξη για να μπορέσει να ανασυγκροτήσει και να ανασυντάξει τις δυνάμεις της από τα πλήγματα και τις ρωγμές που δέχεται το αστικό πολιτικό σύστημα από το λαϊκό παράγοντα, για να μπορέσει με μεγαλύτερη δύναμη μετά ως οδοστρωτήρας να εξουθενώσει το λαό. Αυτή η πρόταση –το λέμε καθαρά- δεν αποτελεί διέξοδο για την εργατική τάξη και το λαό. Αυτή η πρόταση συμβάλλει στο να ανασταλεί η πορεία της λαϊκής χειραφέτησης και η ριζοσπαστικοποίηση ευρύτερων λαϊκών μαζών. 
Σήμερα, κατά τη γνώμη του Κομμουνιστικού Κόμματος Ελλάδας, η απάντηση είναι μία: Οι εργαζόμενοι, τα φτωχά λαϊκά στρώματα να απαιτήσουν με ξεσηκωμό παντού, σε κάθε εργοστάσιο, σε κάθε τόπο δουλειάς, σε κάθε κλάδο, στις εργατογειτονιές, με οργάνωση, με λαϊκή συμμαχία και συμπόρευση με το Κομμουνιστικό Κόμμα Ελλάδας τη ρήξη και την ανατροπή αυτής της κατάστασης, για την αποδέσμευση από την Ευρωπαϊκή Ένωση με λαϊκή εξουσία, για την κοινωνικοποίηση των μονοπωλίων και τη μονομερή διαγραφή του χρέους.
Αυτή, κυρίες και κύριοι Βουλευτές, είναι η διέξοδος που εξυπηρετεί σήμερα ρεαλιστικά το σύνολο των αναγκών της εργατικής τάξης, της νεολαίας και του λαού μας. Δεν υπάρχει άλλος δρόμος.
Από αυτήν την άποψη, λοιπόν, απ’ όσα είπα μέχρι τώρα, κυρίες και κύριοι συνάδελφοι, είναι ξεκάθαρο ότι το Κομμουνιστικό Κόμμα Ελλάδας βεβαίως δεν πρόκειται να ψηφίσει τις συγκεκριμένες νομοθετικές πράξεις που συζητάμε σήμερα, γιατί αποτελούν κρίκο στην προώθηση αυτής της επίθεσης και στην προώθηση των αναδιαρθρώσεων που έχει ανάγκη σήμερα το κεφάλαιο. 
Για παράδειγμα, διευκολύνουν και επιταχύνουν την απελευθέρωση της αγοράς ηλεκτρικής ενέργειας μέσα από την τροπολογία που φέρνουν για τον ΑΔΜΗΕ, τον ανεξάρτητο διαχειριστή της ηλεκτρικής ενέργειας. Ο έλεγχος από το δημόσιο απαλείφεται, περνά άμεσα στην ευθύνη και στη διαχείριση των ιδιωτικών επιχειρηματικών ομίλων ή του φυσικού αερίου μέσα από τη διευκόλυνση της ιδιωτικοποίησης της ΔΕΠΑ και τις νέες διευκολύνσεις που δίνουν στο Ταμείο Αξιοποίησης-Εκποίησης της Δημόσιας Περιουσίας. 
Είναι φανερό, βεβαίως, χωρίς δεύτερη σκέψη, ότι και τις δυο αυτές πράξεις νομοθετικού περιεχομένου και τις τροπολογίες το Κομμουνιστικό Κόμμα Ελλάδας με αίσθημα ευθύνης θα τις καταψηφίσει.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"145136"," Ευχαριστούμε τον κ. Νικόλαο Καραθανασόπουλο, ειδικό αγορητή του Κομμουνιστικού Κόμματος Ελλάδας.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και τρεις εκπαιδευτικοί από το 41ο Γυμνάσιο Αθήνας (Β΄ Τμήμα).
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο ειδικός αγορητής του Λαϊκού Ορθόδοξου Συναγερμού και Βουλευτής Μαγνησίας κ. Παύλος Μαρκάκης έχει το λόγο για δεκαπέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"145137"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, ερχόμαστε σήμερα να συζητήσουμε δύο πράξεις νομοθετικού περιεχομένου, που έχουν υπογραφεί η μια στις 16 Δεκεμβρίου 2011 και η άλλη την παραμονή της Πρωτοχρονιάς. Μέχρι τώρα είχαμε συνηθίσει σε πράξεις νομοθετικού περιεχομένου με ένα άρθρο, με μια έκτακτη διάταξη. Σήμερα βλέπουμε πράξεις νομοθετικού περιεχομένου που προσομοιάζουν με πολυνομοσχέδια και ακολουθούν βέβαια και διάφορες τροπολογίες. 
Αυτές οι πράξεις, λοιπόν, αναφέρονται κυρίως σε θέματα και ζητήματα που έχουν προκύψει το τελευταίο διάστημα, αλλά και σε ζητήματα και νόμους που πρόσφατα ψηφίσαμε στη Βουλή. Ακόμη και η τροπολογία, που τροποποιήθηκε στη συνέχεια, έρχεται να αλλάξει διάταξη για τη ρύθμιση των δόσεων σε ένα νομοσχέδιο, που μόλις την προηγούμενη εβδομάδα ψηφίστηκε. Τι μηνύματα, λοιπόν, περνάμε με αυτόν τον απαράδεκτο τρόπο νομοθέτησης; Δεν δείχνει μια ανευθυνότητα στον τρόπο που αντιμετωπίζονται σημαντικά προβλήματα; Δεν δείχνει ένα βιαστικό και επιπόλαιο τρόπο νομοθεσίας; 
Πολλές φορές κατά τη διάρκεια της επεξεργασίας των νομοσχεδίων έχουμε επισημάνει ότι τα νομοθετήματα που έρχονται είναι βιαστικά, δεν είναι καλά επεξεργασμένα και σε πολύ σύντομο χρονικό διάστημα θα πρέπει να αλλάξουν. Αυτό γίνεται και σήμερα. Αυτά τα πισωγυρίσματα δεν δημιουργούν καθυστερήσεις σε ορισμένους τομείς, που απαιτούν σημαντικές τομές; Δεν δημιουργούν και ένα έλλειμμα αξιοπιστίας ακόμη και στους συμπολίτες μας; 
Επίσης, ψηφίζουμε ένα νομοσχέδιο και στη συνέχεια το τροποποιούμε συνεχώς μέσω των επόμενων νόμων που έρχονται. Δημιουργείται μια σύγχυση και στους δημόσιους φορείς και στους πολίτες και κανείς δεν ξέρει τι ισχύει τελικά. 
Το σημαντικότερο είναι ότι κανένας Υπουργός του ΠΑΣΟΚ δεν αναλαμβάνει την ευθύνη του και δεν αισθάνεται την ανάγκη έστω να αναφέρει τους λόγους των αλλαγών και των καθυστερήσεων. Το τελευταίο διάστημα, βέβαια, εμφανίζονται μερικοί Υπουργοί, που άλλοι λένε ότι δεν διάβασαν το μνημόνιο και άλλοι, που για να πιάσουν θέση στη διαδοχή για την επόμενη μέρα στο ΠΑΣΟΚ, λένε διάφορα πράγματα, τα οποία όμως δεν γίνονται πιστευτά, γιατί οι ευθύνες τους είναι πολύ πρόσφατες και οι μνήμες είναι ακόμα νωπές. 
Ας δούμε το πρώτο άρθρο της πράξης νομοθετικού περιεχομένου. Αυτό που εμπεριέχεται στο πρώτο άρθρο έπρεπε να γίνει με πράξη νομοθετικού περιεχομένου, δηλαδή η παράταση των προθεσμιών του νόμου για την αναστολή των πλειστηριασμών σε απαιτήσεις των πιστωτικών ιδρυμάτων που δεν ξεπερνούν τις 200.000, που έληξαν το 2011 και παρατείνονται μέχρι το 2012; Έπρεπε να φτάσει η 16η Δεκεμβρίου, για να δοθεί αυτή η παράταση; Μα, το ξέραμε πιο μπροστά, το ξέραμε όταν ψηφιζόταν ο προϋπολογισμός. 
Η πρότασή μας, που μπορεί να γίνει σε αυτό το κομμάτι για να ανακουφίσει ακόμη περισσότερα τα υπερχρεωμένα νοικοκυριά, αλλά και να πιέσει τα πιστωτικά ιδρύματα για να συμβιβάζονται εξώδικα, είναι ότι η παράταση αυτή πρέπει να γίνει μέχρι το τέλος του μεσοπρόθεσμου, ειδάλλως θα αναγκαζόμαστε κάθε χρόνο να δίνουμε παρατάσεις, οι οποίες δεν έχουν καμμία ουσία. 
Στο δεύτερο άρθρο που έχει εννιά παραγράφους έρχονται τροποποιήσεις και συμπληρώσεις των διατάξεων που αφορούν το έκτακτο τέλος ακινήτων, το λεγόμενο χαράτσι που εισπράττεται μέσω της ΔΕΗ. Είχαμε υποστηρίξει την αντίθεσή μας όταν ψηφιζόταν μέσω τροπολογίας αυτή η διάταξη του κ. Βενιζέλου και μάλιστα για να αποφευχθούν παρενέργειες και αδικίες είχαμε προτείνει τουλάχιστον αυτό το τέλος, σαν φορολογικό έσοδο, να μπει στη φορολόγηση των ακινήτων στις εφορίες. 
Εδώ και οι εννιά παράγραφοι αναφέρονται σε διευκρινήσεις, ακόμα και η τροπολογία έχει άλλες διευκρινήσεις για αυτό το τέλος ακινήτων. Αυτό το πράγμα τι δείχνει; Ότι δημιουργήθηκε ένα τεράστιο θέμα. Για ποιο λόγο; Πρώτον, λόγω της ανυπαρξίας των εισπρακτικών μηχανισμών και δεύτερον, λόγω της ανάγκης για βίαιη και βιαστική είσπραξη εσόδων.
Όμως, το σημαντικότερο θέμα που προέκυψε στην πορεία είναι η απάτη με τους εναλλακτικούς προμηθευτές ρεύματος. Εδώ το σημαντικότερο θέμα που πρέπει να λύσουμε, κύριε Υπουργέ, είναι σχετικά με αυτούς που πλήρωσαν τους εναλλακτικούς φορείς ρεύματος για το χαράτσι της ΔΕΗ, για το χαράτσι του τέλους ακινήτων, και οι εναλλακτικοί προμηθευτές πήραν τα χρήματα και τα εξαφάνισαν. Θέλουμε μια πλήρη ενημέρωση για το πού εντοπίζονται οι ευθύνες. Γιατί αυτό το σκάνδαλο και η απάτη -άλλοι λένε ότι τα χρήματα φαγώθηκαν και άλλοι ότι φυγαδεύτηκαν στο εξωτερικό- πρέπει να ξέρουμε τι επιπτώσεις έχει στην είσπραξη των εσόδων και στα αναμενόμενα έσοδα στο τέλος του έτους. Διότι αν τα χρήματα αυτά ήταν σήμερα στον κρατικό προϋπολογισμό δεν θα ψάχνατε τα εκατομμύρια που ψάχνετε κόβοντας τις συντάξεις στη χθεσινή συγκέντρωση.
Κατά τα άλλα, συμφωνούμε με τις πρόσθετες ελαφρύνσεις που βάζετε, αλλά αυτές οι πρόσθετες ελαφρύνσεις δείχνουν τον πανικό, βάσει του οποίου έγινε η είσπραξη αυτών των εσόδων. Ο φόρος μπήκε χωρίς ουσιαστικά κριτήρια, ούτε για τις κοινωνικές ομάδες, ούτε για τις επιχειρήσεις, ούτε για τους κλάδους. Δικιά μας πάγια θέση είναι ότι θα πρέπει να υπάρξει ένα συμμάζεμα των φόρων που αφορούν την κατοικία, μήπως η οικοδομή και οι διάφοροι κλάδοι της μπορέσουν να αναπνεύσουν και ελπίζουμε ότι αυτό θα γίνει στο φορολογικό νομοσχέδιο. Και βέβαια, η πρώτη ανακούφιση είναι για το τέλος ακινήτων μεγάλων τετραγωνικών, πάνω από χίλια τετραγωνικά, στο οποίο συμφωνούμε. 
Η δεύτερη παράγραφος αναφέρεται στις περιπτώσεις λαθών, όπου απαιτείται να γίνει ξανά υπολογισμός του ειδικού τέλους και μάλιστα σε μερικές περιπτώσεις να επιστραφούν τα χρήματα. Αυτό το γεγονός είναι απαράδεκτο. Ακόμη και για προφανή λάθη χρειάζεται οι καταναλωτές, οι ιδιοκτήτες ακινήτων να πληρώσουν τώρα και τα χρήματά τους να επιστραφούν το Μάρτιο του 2012 και μάλιστα υπάρχει διαδικασία να προσπαθείς μόνος σου να αποδείξεις το λάθος, δηλαδή να αποδείξεις ότι δεν είσαι ελέφαντας.
Δημιουργήθηκε, λοιπόν, με αυτό τον τρόπο μια σύγχυση, ένας εκνευρισμός και ταλαιπωρία χιλιάδων πολιτών, οι οποίοι κληρώθηκαν να πληρώσουν τα λάθη του συστήματος και χρειάζονται μήνες για να πάρουν χρήματα πίσω, τα οποία κανονικά έπρεπε να τα επιστρέψετε με τόκο.
Στην τέταρτη παράγραφο γίνεται αυτή η εξαίρεση που υποσχεθήκατε για τους κοινόχρηστους χώρους των ξενοδοχείων σε ένα ποσοστό 35% της συνολικής επιφάνειας του ξενοδοχείου. Και με την τροπολογία που καταθέτετε, κύριε Υπουργέ, αποκαθίσταται η αδικία που υπήρχε για τα ενοικιαζόμενα δωμάτια και τα επιπλωμένα διαμερίσματα, τα οποία είναι σε ποσοστό 15%. 
Όμως κύριε Υπουργέ, εάν θέλετε και εάν μπορείτε, αυτή η διατύπωση για τα επιπλωμένα διαμερίσματα πρέπει να βελτιωθεί. Δείτε το με τους συνεργάτες σας εάν γίνεται να αλλάξει. Δεν περιλαμβάνει τα μικρά ξενοδοχεία, αυτά δηλαδή που είναι κάτω από δέκα δωμάτια και έχουν τον χαρακτηρισμό παραδοσιακά καταλύματα. Κοιτάξτε το. Ενώ έχετε την πρόθεση να μπει στα τουριστικά καταλύματα αυτή η μείωση, δεν περιλαμβάνετε όλες τις περιπτώσεις. 
Στην παράγραφο 5 υπάρχουν νέες κατηγορίες στις οποίες ορίζεται ο χαμηλός συντελεστής 0,5% και είναι για τα κριτήρια της αναπηρίας και για τα κριτήρια για τους πολύτεκνους. Θα πρέπει εδώ αντίστοιχα να ληφθεί μία πρόνοια με τα ίδια κριτήρια για τους τρίτεκνους. Προσέξτε όμως. Άρχισαν να εμφανίζονται και διάφορα φαινόμενα, άλλοι να πληρώνουν, άλλοι να μη πληρώνουν, άλλοι να καταφεύγουν στους δήμους, οι οποίοι κοροϊδεύουν τους πελάτες τους και νομίζουν ότι θα γλιτώσουν έτσι το τέλος, άλλοι τα πληρώνουν στα ATM. Πάλι θα δημιουργηθούν, δηλαδή, ομάδες, κορόιδα και εξυπνάκηδες; 
Στην παράγραφο 7 υπάρχουν προβλέψεις αναστολής εκτέλεσης διακοπής παροχής ρεύματος με πράξη του προϊσταμένου της ΔΟΥ. Εδώ πρέπει πρώτα απ’ όλα να δούμε τι θα πρωτοκάνει αυτός ο προϊστάμενος της ΔΟΥ. Εδώ δεν μπορεί να μαζέψει τους εισοδηματικούς τόκους που έχει για τα έσοδα του κράτους. Τώρα δε που καταργήθηκαν και οι περιφερειακές μονάδες των ΔΟΥ, νομίζω ότι το βάρος που πέφτει σε αυτούς τους ανθρώπους είναι πολύ μεγάλο, παρ’ όλο που και στην παράγραφο 9 τους δίνετε τη δυνατότητα να αναστέλλουν την καταβολή μίας δόσης ή να τη ρυθμίζουν με περισσότερες δόσεις ή να μειώνουν και το ποσό, όταν καταλαβαίνουμε ότι η οικογένεια δεν μπορεί να ανταποκριθεί σε στοιχειώδεις ανάγκες. 
Στο άρθρο 3 έρχονται μέσα σε εννέα παραγράφους τροποποιήσεις και διατάξεις του πρόσφατα ψηφισθέντος ν. 4024/2011 για τις συντάξεις, το μισθολόγιο, το βαθμολόγιο και την εφεδρεία. Πολλές από τις διατάξεις αυτές είναι φωτογραφικές, ευεργετικές για άτομα που ενδεχομένως είχαν την πρόσβαση να ευνοηθούν. Κάνει και εξαιρέσεις σε νόμους, όπως είναι η εφεδρεία, που πρόσφατα ψηφίστηκαν και εξαιρεί κάποιες ομάδες εργαζομένων. 
Παραδείγματος χάριν, στην παράγραφο 2 εισάγετε την κατηγορία προϊσταμένου υποδιεύθυνσης διοίκησης να παίρνει το επίδομα ευθύνης που είναι 300 ευρώ. Εγώ δεν λέω ότι δεν πρέπει να ληφθεί, αλλά νομίζω ότι η τάση της πολιτείας είναι να μειώσει την κρατική διοίκηση και να καταργήσει τις υποδιευθύνσεις και όχι να δίνει επιδόματα στις υποδιευθύνσεις, στους αρχιτμηματάρχες, στους τμηματάρχες και τους λοιπούς προϊσταμένους. 
Στην παράγραφο 6 έρχεστε και κάνετε μία εξαίρεση για τα Μουσικά Σύνολα της ΕΡΤ. Εγώ μπορώ να σας αναφέρω και διάφορους άλλους κλάδους ενός φορέα που πρέπει να εξαιρεθεί. Ή καταργήστε τη διάταξη ή σταματήστε να κάνετε εξαιρέσεις που δείχνουν μία εν μέρει πελατειακή εξυπηρέτηση. Θεωρώ ότι αυτές οι διατάξεις είναι φωτογραφικές και αύριο-μεθαύριο θα δημιουργήσετε περισσότερες αντιθέσεις, διότι θα έχουν το παράπονο άλλες κοινωνικές ομάδες ή σύνολα μουσικά ή πολιτιστικά τα οποία δεν θα έχουν εξαιρεθεί. 
Και εδώ φτάνουμε στην παράγραφο 8 όπου υπάρχει ένα μεγάλο αλαλούμ σε σχέση με την εφεδρεία. Από τη μία εμφανίζεται ο κ. Ρέππας να αναφέρει ότι η εφεδρεία απέτυχε και από την άλλη έχουμε εγκυκλίους του Υπουργείου Οικονομικών που ζητάει επιπλέον άτομα και βάζει προθεσμίες, μήπως ενταχθούν στην εφεδρεία περισσότεροι δημόσιοι υπάλληλοι. Υπάρχει μία ασυνεννοησία μεταξύ των Υπουργών που προέρχονται από το ίδιο κόμμα.
Στην τελευταία παράγραφο βάζετε κάποια κριτήρια για την εργασιακή εφεδρεία, ιδίως για τα άτομα που ανήκουν στις κατηγορίες ΥΕ και ΔΕ. 
Στο άρθρο 4 μπαίνουν τα θέματα του Προγράμματος Δημοσίων Επενδύσεων. Εδώ έχουμε θέματα που αφορούν το Πρόγραμμα Δημοσίων Επενδύσεων και τη διασφάλιση της ομαλής εκτέλεσής του και την ταχύτερη απορρόφησή του. 
Όμως, οι διατάξεις αυτής της πράξης νομοθετικού περιεχομένου τι κάνουν; Έρχονται να άρουν άλλους φραγμούς, οι οποίοι μπήκαν σε προηγούμενα νομοθετήματα. Επομένως, εδώ έχουμε ένα πισωγύρισμα. Και αν θεωρούμε ότι υπάρχουν διατάξεις που εμπόδιζαν την εκτέλεση και την απορρόφηση του Προγράμματος Δημοσίων Επενδύσεων, έπρεπε να έρθει αυτός, ο οποίος έβαλε αυτές τις διατάξεις, να απολογηθεί γιατί το έκανε και είχε αυτό το αποτέλεσμα.
Υπάρχει και μια παράγραφος 3 παράξενη, όπου θεωρούνται με την Πράξη Νομοθετικού Περιεχομένου έγκυρες όσες υποχρεώσεις έχουν αναληφθεί κατά παρέκκλιση των οριζομένων στα άρθρα 21 και 22 του νόμου του 1995. Στην παράγραφο 3 αντιμετωπίζεται το νομοθετικό κενό το οποίο οι ίδιοι δημιουργήσατε, θεωρώντας ότι θα καταργήσετε τον Κώδικα Βιβλίων και Στοιχείων από την 1/1/2012, κάτι που δεν έγινε. Επομένως, για να καλυφθεί το νομοθετικό κενό, έρχεστε να δώσετε μια καινούργια παράταση. Ελπίζω ότι σχετικά με αυτό θα ληφθεί μέριμνα στο νέο φορολογικό νομοσχέδιο. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Στην παράγραφο 4 δίνεται μια παράταση ισχύος στο καθεστώς της ΕΛΣΤΑΤ μέχρι 31/12/2012. Εδώ φαίνεται η ανικανότητα αυτών των αρχών και της ΕΛΣΤΑΤ ιδιαίτερα να αναλάβουν την εκκαθάριση των δαπανών τους. Και βέβαια δεν μπορεί να συνεχιστεί για πολύ σε αυτή τη στατιστική υπηρεσία που παίζει τέτοιο μεγάλο ρόλο να υπάρχει μόνο ένας πρόεδρος και να μην υπάρχει διοικητικό συμβούλιο. Αυτό πρέπει να σταματήσει.
Στην παράγραφο 5 δίνεται η δυνατότητα σε επείγουσες περιπτώσεις να μεταβιβάζονται τα περιουσιακά στοιχεία των πιστωτικών ελλειμμάτων βάσει προσωρινής εκτίμησης. Μπορείτε να μας εξηγήσετε για ποιο λόγο έρχεται αυτή η συγκεκριμένη διάταξη; Προμηνύεται κάτι δυσάρεστο; 
Τέλος, θα φτάσω στον ΕΟΠΥΥ και στον συμψηφισμό των απαιτήσεων των φαρμακευτικών εταιρειών. Είναι γεγονός ότι ο ΕΟΠΥΥ, ο οποίος εξαγγέλθηκε ότι θα είναι έτοιμος στην ώρα του, ετοιμάστηκε το νομοθέτημα από τον Νοέμβριο και όλοι ήλπιζαν ότι θα λειτουργήσει από την αρχή του χρόνου φυσιολογικά, έχει τεράστια προβλήματα και σήμερα βέβαια θα ακολουθήσουν και τα σημερινά, αλλά και επόμενες τροποποιήσεις νόμων για να μπορέσει να λειτουργήσει. Αλλά αυτό που σήμερα προσβάλλει τον ΕΟΠΥΥ είναι ότι έρχεστε με τις συμβάσεις που κάνετε με τους γιατρούς, να μην ελέγχετε αν οι γιατροί, οι οποίοι συμβάλλονται στον καινούργιο οργανισμό, έχουν υποπέσει σε ατασθαλίες, όταν ήταν στον ΟΠΑΔ. Επομένως, βάζετε το λύκο να φυλάει πάλι τα πρόβατα. Και βέβαια, με τις φαρμακευτικές εταιρείες κάνετε ένα συμψηφισμό των απαιτήσεών τους και δεν ξέρω τελικά τι έγιναν εκείνα τα 265 εκατομμύρια, τα οποία ήταν το rebate για να γυρίσουν πίσω οι φαρμακευτικές εταιρείες. 
Εν πάση περιπτώσει, κύριε Υπουργέ, για να τελειώνω, γιατί ο χρόνος τρέχει και δεν είναι δυνατόν να ασχοληθούμε με όλες τις παραγράφους των πράξεων νομοθετικού περιεχομένου, εμείς για αυτές τις πράξεις εκφράσαμε έναν μεγάλο προβληματισμό. Επειδή όμως θεωρούμε ότι έχει και ευεργετικές διατάξεις, οι οποίες -ανεξαρτήτως αν έπρεπε να υπάρχουν στα προηγούμενα νομοθετήματα- ανακουφίζουν κοινωνικές ομάδες, θα παραβλέψουμε τις φωτογραφικές διατάξεις και θα ψηφίσουμε θετικά. Αλλά να ξέρετε ότι δεν είναι τρόπος να νομοθετείτε με πράξεις νομοθετικού περιεχομένου. Πρέπει τα νομοσχέδια να έρχονται στη Βουλή και να υφίστανται την κατάλληλη επεξεργασία. Ελπίζω να μην το ξανακάνετε. 
Ευχαριστώ πολύ.
(Χειροκροτήματα από την πτέρυγα του ΛΑΟΣ)","ΠΑΥΛΟΣ ΜΑΡΚΑΚΗΣ",306
"145138"," Ευχαριστούμε τον κ. Μαρκάκη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης». 
Παρακαλείται ο ειδικός αγορητής του Συνασπισμού Ριζοσπαστικής Αριστεράς κ. Δημήτριος Παπαδημούλης να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145139"," Ευχαριστώ, κύριε Πρόεδρε.
Εκατομμύρια Έλληνες αναρωτιούνταν χθες το βράδυ τι έκαναν επί επτά ώρες οι τρεις Αρχηγοί με τον κ. Παπαδήμο στο Μαξίμου. Μετά την ανακοίνωση του Πρωθυπουργού ότι είχαν συμφωνήσει σε όλα και παραμένει ένα σημείο μόνο, για το πώς ακριβώς θα κοπούν οι συντάξεις, όλοι οι Έλληνες κατάλαβαν. 
Οι τρεις Αρχηγοί είχαν πάρει ένα ψαλίδι, όπως κάνουν στα ζαχαροπλαστεία, και μετέτρεπαν τις περίφημες κόκκινες γραμμές σε κόκκινες κορδέλες συσκευασίας, ώστε να συσκευάσουν αυτό το άγριο οικονομικό πρόγραμμα που καρατομεί εισοδήματα και ελπίδες εκατομμυρίων Ελλήνων μισθωτών, συνταξιούχων και ανέργων. 
Η παραμένουσα διαφορά μεταξύ Παπανδρέου και Σαμαρά είναι για το πώς ακριβώς και πόσο θα κοπούν οι συντάξεις, γιατί όταν κόβεις τους μισθούς, κόβεις και τις συντάξεις. Όταν κουρεύεις τα αποθεματικά των ταμείων χωρίς να τα αποζημιώνεις, όπως αποζημιώνεις τους ιδιώτες τραπεζίτες, προετοιμάζεις το νέο ασφαλιστικό που θα κουρέψει τις συντάξεις. 
Αυτή η παραμένουσα διαφορά είναι για τα μάτια του κόσμου, για να κρύψουν και οι τρεις Αρχηγοί ότι είπαν ναι στην περικοπή κατά 22% μέσα σε μία νύχτα όλων των μισθών –μαζική φτωχοποίηση- ότι είπαν ναι στην περικοπή κατά 22% του επιδόματος των ανέργων, που θα πάει από 460 ευρώ στα 360 ευρώ, όπως επίσης είπαν ναι σε ακόμα αγριότερη περικοπή στις αποδοχές των νέων ανθρώπων που ετοιμάζονται να μεταναστεύσουν. Αντί να μεταναστεύσουν οι νέοι άνθρωποι, ας φύγουν από την Κυβέρνηση αυτοί που κάνουν τέτοιες πολιτικές. 
Ο κ. Σαμαράς προετοιμαζόταν δυόμισι χρόνια και μας έλεγε «αν έρθω εγώ στα πράγματα θα κάνω αναδιαπραγμάτευση, θα αλλάξω το μείγμα, θα κάνω πολιτική ανάπτυξης». Αυτή είναι η περίφημη επαναδιαπραγμάτευση του κ. Σαμαρά. Τόσος ήταν! 
Αυτή είναι η σωτηρία της χώρας για έβδομη φορά από τον κρυπτόμενο κ. Παπανδρέου. Συμπαθώ τον κ. Μπεγλίτη, αλλά τέτοιες ώρες πρέπει να βγαίνουν οι Αρχηγοί μπροστά και να παίρνουν την ευθύνη.
Αυτό είναι το περίφημο «όχι» του κ. Καρατζαφέρη στην τρόικα, που ανακάλυψε τον Καβάφη για να δικαιολογήσει τις διαρκείς μεταπτώσεις του, τις κυβιστήσεις του, ο λαός τις λέει «κωλοτούμπες». Κι επειδή ο κ. Καρατζαφέρης ανακάλυψε χθες το βράδυ τον Καβάφη, να απαντήσω και στους τρεις μ’ έναν καβαφικό στίχο: «Και οι τρεις βλάπτουν το ίδιο τη Συρία, και οι τρεις βλάπτουν το ίδιο την Ελλάδα».
Παριστάνουν ότι όλοι θα πονέσουμε. Ε, δεν είναι έτσι! Οι χθεσινές αποφάσεις έχουν έντονο κοινωνικό χρώμα. Ένας μισθωτός θα χάσει τουλάχιστον τρεις μισθούς, δηλαδή πάνω από 2.000 ευρώ το χρόνο. Ένας που έχει στη δούλεψή του εκατό εργαζόμενους θα κερδίσει, με την απόφαση των τριών Αρχηγών, 200.000 ευρώ το χρόνο χωρίς να κάνει τίποτα. Το ερώτημα είναι: Τι θα τα κάνει αυτά; Θα τα κάνει επενδύσεις, θα δημιουργήσει νέες θέσεις απασχόλησης; 
Χρόνια τώρα και με Αλογοσκούφη και με Νέα Δημοκρατία και με ΠΑΣΟΚ και Παπακωνσταντίνου, Βενιζέλο και Σαχινίδη, αυτή η πολιτική ακολουθείται. Κόβετε μισθούς, κόβετε φορολογία στα κέρδη, κόβετε ασφαλιστικές εισφορές. Είδατε να αυξάνονται οι θέσεις απασχόλησης; Είδατε να αυξάνονται οι επενδύσεις; Έχουμε μεγαλύτερη ανεργία, μεγαλύτερη φτώχεια, μεγαλύτερη ύφεση. 
Δυστυχώς η αλήθεια, κυρίες και κύριοι συνάδελφοι, είναι ότι το «πακέτο» που ετοιμάστηκε κατά 99% -και ας μην μας ξεγελάει η παραμένουσα εκκρεμότητα των 300 εκατομμυρίων ευρώ σ’ ένα «πακέτο» εκατοντάδων δισεκατομμυρίων που θα δέσει τη χώρα χειροπόδαρα για δεκαετίες- είναι ένα «πακέτο» που θα φέρει μεγαλύτερη ύφεση. Αντί για θετικούς ρυθμούς ανάπτυξης το 2012, που έλεγε το μεσοπρόθεσμο, η πρόβλεψη των τροϊκανών και των Αρχηγών είναι ότι η ύφεση το 2012 θα είναι 4% με 5%. Εμείς πιστεύουμε ότι θα είναι ακόμη μεγαλύτερη. Και ύφεση σημαίνει φτώχεια, σημαίνει μεγαλύτερη ανεργία, σημαίνει αύξηση του χρέους, διότι όταν έχεις ύφεση αυξάνεται το χρέος, και τελικά οδηγεί σ’ αυτό που υποτίθεται ότι θέλετε να αποφύγετε. Όλα αυτά οδηγούν στην ασύντακτη χρεοκοπία και στην επιστροφή σε εθνικό νόμισμα, μία επιλογή που εμείς πιστεύουμε ότι θα είναι λάθος, ότι θα ζημιώσει τη χώρα, την οικονομία και κυρίως τα χαμηλά και μεσαία εισοδήματα και γι’ αυτό δεν την επιθυμούμε.
 Από το «ή μνημόνιο ή χρεοκοπία» μας οδηγείτε στο «και μνημόνιο και χρεοκοπία»! Και το ερώτημα είναι: τι θα κάνουμε απέναντι σ’ αυτά; Θα μείνουμε απλώς να διαμαρτυρόμαστε; Θα βλέπουμε να αβγατίζουν τα εκλογικά μας ποσοστά στις δημοσκοπήσεις και θα παρασυρθούμε σε μια αλαζονεία, σε μια αυτάρκεια ή θα εργαστούμε για να δώσουμε μία εναλλακτική λύση και σε κυβερνητικό επίπεδο, με νέα πλειοψηφία, που θα βγάλει τη χώρα από τα αδιέξοδα της φτώχειας, της ανεργίας και του μνημονίου; 
Απευθύνομαι και στον Φώτη Κουβέλη και στην Αλέκα Παπαρήγα και λέω από καρδιάς, ιδιαίτερα στο Φώτη με τον οποίο με συνδέουν και δεσμοί δεκαετιών, το εξής: Η άρνηση του διαλόγου και της συσπείρωσης των ευρύτερων δυνάμεων της Αριστεράς, αλλά και άλλων προοδευτικών, δημοκρατικών, αντιμνημονιακών δυνάμεων, για να διαμορφώσουμε μία νέα νικηφόρα πλειοψηφία πάνω σ’ ένα ρεαλιστικό πρόγραμμα που να μπορεί να βγάλει τη χώρα σε θετική διέξοδο, είναι διευκόλυνση αυτών των αντικοινωνικών επιλογών. Είναι αυτό που λέει η παροιμία: «Όποιος δεν θέλει να ζυμώσει, δέκα μέρες κοσκινίζει». 
Εμείς θα επιμείνουμε και θα απλώσουμε το χέρι μας σε όλους τους Έλληνες ανεξαρτήτως φρονημάτων, κομμάτων που ψήφιζαν. Γιατί αυτή την ώρα χρειάζεται ενωτικό πνεύμα, όχι μόνο αντίδραση αλλά και θετική πρόταση γύρω από ένα πρόγραμμα δημιουργίας, ανασύνταξης, ανάπτυξης, δικαιοσύνης. Διότι αυτός ο τόπος έχει τεράστια συγκριτικά πλεονεκτήματα, έχει ικανούς ανθρώπους που δεν πρέπει να φύγουν στο εξωτερικό μ’ ένα νέο κύμα μετανάστευσης και μπορεί και πρέπει να βγει γρήγορα σε θετικούς ρυθμούς ανάπτυξης. Είναι όμως ντροπή να μιλάνε για νέο σχέδιο τύπου Μάρσαλ, το οποίο είναι απαραίτητο για να βγει η Ελλάδα σε θετικούς ρυθμούς ανάπτυξης, και να το ζητούν -επικρίνοντας τους τροϊκανούς- ξένοι ευρωβουλευτές της Αριστεράς, των πρασίνων, των σοσιαλδημοκρατών, των φιλελευθέρων και να μην ακούμε αυτά τα αιτήματα, αυτή τη φωνή από τον Έλληνα Πρωθυπουργό, το σημερινό ή τον προηγούμενο, ή από τους Αρχηγούς των κομμάτων που μετέχουν και στηρίζουν την Κυβέρνηση. 
Κυρίες και κύριοι συνάδελφοι, σήμερα συζητάμε μία Πράξη Νομοθετικού Περιεχομένου. Τι σημαίνει αυτό για όσους μας παρακολουθούν από το κανάλι της Βουλής; Σημαίνει ότι η διοίκηση αποφάσισε μερικά πράγματα, τα έχει βάλει σε εφαρμογή κι έρχεται μετά να τα κάνει νόμο, με μια διαδικασία που δεν μπορούν αυτά να τροποποιηθούν, μετατρέποντας τη Βουλή σε «πλυντήριο». Αυτό συζητούμε τώρα: Ενέργειες και αποφάσεις της διοίκησης στις 16 Δεκεμβρίου και στις 31 Δεκεμβρίου του 2011, με τρικομματική Κυβέρνηση Παπαδήμου, που καλείται η Βουλή σε σχεδόν άδεια έδρανα να εγκρίνει, από τα τρία κόμματα που μετέχουν στην Κυβέρνηση. Τι δείχνει αυτό; Αν δείτε τις διατάξεις, αυτή η πράξη νομοθετικού περιεχομένου, η δίδυμη, «ξηλώνει» και τροποποιεί ρυθμίσεις νόμων που είχαν ψηφιστεί το περασμένο φθινόπωρο. 
Άρα, δείχνει νομοθετική προχειρότητα, νομικό χάος, νομοθετική ανευθυνότητα και κοινοβουλευτικό αυταρχισμό. Τι ζημιά κάνει, πέρα από τη ζημιά στη δημοκρατία; Κάνει μια μεγάλη οικονομική ζημιά διότι αυξάνει την πολυνομία, τη γραφειοκρατία, η οποία έχει οικονομικό κόστος. Ξέρετε πόσο είναι το κόστος της γραφειοκρατίας στην Ελλάδα με αυτούς τους νόμους που φτιάχνετε; Είναι 6,8% του ΑΕΠ. Ξέρετε πόσος είναι ο μέσος όρος της Eυρωζώνης; Είναι μόλις 3%. 
Αυτή η διαφορά είναι 10 δισεκατομμύρια, τριάντα φορές παραπάνω από τα 300 εκατομμύρια που ψάχνουν τώρα με αυτή τη διαφωνία, την οποία έχουν ανεβάσει στα ουράνια ο Παπανδρέου και ο Σαμαράς, για να κρύψουν το μεγάλο ναι στη μεγάλη καρατόμηση ανέργων, μισθωτών και συνταξιούχων. 
Επειδή είπα για τα 300 εκατομμύρια που λείπουν, κύριε Σαχινίδη, ξέρετε ότι ορισμένες τράπεζες χρωστούν στο δημόσιο πολλές δεκάδες εκατομμύρια ευρώ, γιατί δεν υλοποιούν το νόμο του 2008 επί Αλογοσκούφη που υποχρέωνε –έναντι των προνομιούχων μετοχών που αγόραζε το δημόσιο- να αποδίδουν 10% τόκο κάθε χρόνο; Θα μπορούσατε να μαζέψετε τα μισά, αν υποχρεώνατε αυτές τις τράπεζες που είναι μεγάλες και σημαντικές να σεβαστούν το νόμο και να δώσουν μέρισμα του 10%, το οποίο δεν δίνουν στο δημόσιο, από το 2008 μέχρι τώρα!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145140"," Ποιες είναι αυτές;","ΑΘΑΝΑΣΙΟΣ ΠΛΕΥΡΗΣ",432
"145141"," Να μας απαντήσει ο Υπουργός. Οι δικές μου πληροφορίες είναι πως πρόκειται για την Εθνική και την Πειραιώς και ενδεχομένως και άλλες. 
Προκαλώ τον Υπουργό να μας απαντήσει γιατί δεν τηρείται αυτός ο νόμος. Πολλά εκατομμύρια θα μπορούσαν να μαζευτούν από εκεί σε εφαρμογή ισχύοντος νόμου! Δίνετε 40 δισεκατομμύρια στους ιδιώτες τραπεζίτες με το πακέτο που αποφάσισαν χθες οι τρεις Αρχηγοί. Το δημόσιο δίνει 40 δισεκατομμύρια και τα κλειδιά τα κρατούν οι ιδιώτες μεγαλομέτοχοι, οι οποίοι δεν βάζουν το χέρι στην τσέπη! Πού ακούστηκε αυτό;
Επειδή μιλάμε για λεφτά, οι δύο αεριτζήδες –όπως αποδείχθηκε- που μπήκαν στην ιδιωτική αγορά ενέργειας, «ENERGA» και «HELLAS POWER», εισέπραξαν το χαράτσι για τα ακίνητα, χρωστούν περίπου 200 εκατομμύρια ευρώ στο δημόσιο, έβγαλαν τα λεφτά από το χαράτσι στην Ελβετία και την κοπάνησαν, πουλώντας –λέει- τις μετοχές τους σε ένα ρωσο-αραβικό fund που έχει έδρα δεν ξέρω και εγώ σε ποια θυρίδα. 
Ποιος θα πληρώσει αυτά τα λεφτά; Οι φορολογούμενοι. Τους ανέλαβε η ΔΕΗ, αλλά ποιος θα πληρώσει το μάρμαρο; Και το λέω αυτό, διότι στο άρθρο 2 της πράξης νομοθετικού περιεχομένου της 16ης Δεκεμβρίου κάνετε κάποιες ψιλορρυθμίσεις εκ των υστέρων στο θέμα του χαρατσιού. 
Κύριε Σαχινίδη, επειδή παρακολουθείτε και τα ευρωπαϊκά θέματα, υπάρχει χαράτσι στην ακίνητη περιουσία, οριζόντιο, άδικο, επί δικαίων και αδίκων, που εισπράττεται μέσω λογαριασμού ηλεκτρικού ρεύματος σε άλλη ευρωπαϊκή χώρα; Καταργήστε το και φέρτε έναν νόμο για φορολογία της μεγάλης ακίνητης περιουσίας –που ισχύει σε άλλες χώρες εδώ και δεκαετίες- και πάρτε έσοδα με έναν δίκαιο και προοδευτικό τρόπο. Όσοι έχουν πολλά, να δίνουν και περισσότερα. Όσοι έχουν λίγα και τα στοιχειώδη, να μην πληρώνουν φόρο για την ακίνητη περιουσία. 
Όμως, πώς να το κάνετε αυτό, όταν η Ελλάδα, κύριε Κακλαμάνη, δεν έχει περιουσιολόγιο δεκαετίες τώρα; Δεκαπέντε χρόνια τώρα καταθέτουμε διαρκώς δηλώσεις στο Ε9, αλλά ηλεκτρονικό αρχείο περιουσιολογίου, για να ξέρουμε ποια είναι η ακίνητη περιουσία και ποιος την έχει, δεν υπάρχει στην Ελλάδα. 
Για παράδειγμα, αν ο Παπαδημούλης χρωστάει, κύριε Πρόεδρε, 100 εκατομμύρια ευρώ στο δημόσιο ή δεν πληρώνει ΦΠΑ και θέλει να του κατασχέσει την περιουσία ο έφορος, δεν μπορεί να πατήσει το κουμπί «Παπαδημούλης, Καζάκος, Κακλαμάνης» και να δει τι ακίνητα έχει. Πρέπει να πάει σε διακόσια εβδομήντα υποθηκοφυλακεία, να ψάξει με το τεφτέρι τι ακίνητη περιουσία έχω! Έτσι, πως θα καταπολεμηθεί η φοροδιαφυγή; 
Έρχομαι στο άρθρο 1, μια θετική διάταξη, μια νέα παράταση στην αναστολή πλειστηριασμών αυτών που είναι υπερχρεωμένοι, των νοικοκυριών που αγόρασαν ακριβά ακίνητα, με δάνεια που τότε τους τα έδιναν με το ζόρι οι τράπεζες και τώρα δεν μπορούν να ανταποκριθούν. Αρκεί αυτό; Όταν κουρεύετε τόσο άγρια αμοιβές, συντάξεις, επιδόματα ανεργίας, όταν οι ίδιες οι τιμές των ακινήτων πέφτουν, γιατί δεν γίνεται και μια σεισάχθεια, μια ρύθμιση μονιμότερη στο θέμα των υπερχρεωμένων νοικοκυριών με τις τράπεζες, τώρα που μπαίνουν και τα 40 δισεκατομμύρια, τώρα που δεν πληρώνουν παρανομώντας; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε. 
Προσπερνώ διάφορα για να μην επεκταθώ πολύ και έρχομαι στο άρθρο 6. Εδώ υπάρχουν άγριες περικοπές στο κοινωνικό κράτος στο όνομα της περικοπής σπαταλών στο χώρο της υγείας. Ναι, αλλά στα βασικά θέματα που μπορείτε να καταπολεμήσετε τη διαφθορά και την ατιμωρησία που κοστίζουν οικονομικά, δεν κάνετε τίποτα!
Για παράδειγμα, χθες η «ΚΑΘΗΜΕΡΙΝΗ» έγραψε ότι καταδικάστηκε σε ένα πρόστιμο δεκάδων εκατομμυρίων ευρώ μια αμερικάνικη εταιρεία παραγωγής ορθοπεδικών ειδών γιατί έδινε για χρόνια μίζες στην Ελλάδα σε γιατρούς και διοικητικά στελέχη νοσοκομείων. Αυτή η εταιρεία είχε εκείνη την περίοδο τον ίδιο αντιπρόσωπο με μία άλλη αγγλική εταιρεία που καταδικάστηκε πριν από δυόμισι χρόνια ότι έκανε την ίδια δουλειά, δηλαδή μίζες 35% και 40%, σε γιατρούς και στελέχη νοσοκομείων για να παίρνουν αυτά τα είδη και να τα πληρώνει το δημόσιο. 
Έχουν καταδικαστεί αυτοί που έδιναν τις μίζες και στην Αγγλία και στην Αμερική, με κοινό εκπρόσωπο στην Ελλάδα. Όμως, αυτοί που έπαιρναν τις μίζες όχι απλώς δεν έχουν καταδικαστεί, δεν έχουν κάτσει καν στο εδώλιο, παρ’ ότι υπάρχει η δικογραφία. Αυτοί είναι γιατροί και στελέχη νοσοκομείων. Πώς θα καταπολεμήσετε τη σπατάλη στο χώρο των νοσοκομείων, στο χώρο της φαρμακευτικής συνταγογράφησης, όταν υπάρχει αυτή η εξακολουθητική διαφθορά και ατιμωρησία; 
Τελειώνοντας –τα υπόλοιπα θα τα αναφέρω στη δευτερολογία μου, αν υπάρξει, γιατί είναι πολλά πράγματα μέσα σε αυτή την πράξη νομοθετικού περιεχόμενου που είναι αρνητικά και περίεργα και ορισμένα μυρίζουν και άσχημα- έχει εγερθεί ένα θέμα με τις αποδοχές, τις συντάξεις και τα προνόμια των Βουλευτών. 
Έχουμε ζητήσει εδώ και δύο χρόνια, χωρίς λαϊκισμούς και ευκολίες, χωρίς να το κάνουμε κορώνα, την κατάργηση των Βουλευτών συντάξεων και να παίρνουμε όλοι σύνταξη από το ασφαλιστικό ταμείο του επαγγέλματός μας –και όσοι δεν έχουν τέτοιο επάγγελμα, να πληρώνουν ασφαλιστικές εισφορές και να συνταξιοδοτούνται μέσω αυτών των ασφαλιστικών εισφορών- καθώς επίσης και τη δραστικότερη από την υπάρχουσα περικοπή των αποδοχών και των άλλων προνομίων των Βουλευτών. 
Θα ήθελα να απευθυνθώ στη Νέα Δημοκρατία, το ΠΑΣΟΚ και το Λαϊκό Ορθόδοξο Συναγερμό και να τους ρωτήσω γιατί αυτή η πρόταση όχι απλώς δεν έχει γίνει πράξη –που θα έπρεπε να έχει γίνει πράξη- αλλά δεν έχει καν συζητηθεί στα σοβαρά στην Ολομέλεια της Βουλής. Πώς νοιώθετε όταν οι Αρχηγοί σας κόβουν με τον μπαλτά μισθούς, συντάξεις και επιδόματα ανεργίας εκατομμυρίων Ελλήνων και το πολιτικό σύστημα αρνείται να επιβάλει στον εαυτό του μια εντονότερη, σοβαρότερη και –θα έλεγα- αγριότερη επιβαλλόμενη λιτότητα; 
Σας ευχαριστώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145142"," Ευχαριστούμε τον κ. Παπαδημούλη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145143"," Κύριε Πρόεδρε, μου επιτρέπετε;","ΑΠΟΣΤΟΛΟΣ ΚΑΚΛΑΜΑΝΗΣ",172
"145144"," Ορίστε, κύριε Πρόεδρε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145145"," Κύριε Πρόεδρε, εγώ άκουσα με προσοχή τον κ. Παπαδημούλη.
Εγώ δεν πηγαίνω στα κανάλια των επιχειρηματιών που σήμερα χειραγωγούν ουσιαστικά τον ελληνικό λαό λασπολογώντας τους πάντες και τα πάντα, έναν λαό που αντιμετωπίζοντας τα μύρια όσα προβλήματά του κάθεται στους καναπέδες και θαυμάζει ένα ελάχιστο τμήμα των τριακοσίων, την εικόνα των οποίων όμως λούζεται ολόκληρο το Κοινοβούλιο. Αυτοί όμως εμφανίζονται εκεί ότι τάχα κονταρομαχούν για τις απόψεις τους, για τις ιδέες τους, συμβάλλοντας στη φθορά αυτού για το οποίο κόπτονται, δηλαδή του πολιτικού συστήματος. 
Σ' αυτό μάλιστα αναφέρονται γενικώς και αορίστως ότι είναι φθαρμένο ήδη, ότι είναι σάπιο. 
Στοιχειώδη πράγματα, κύριε Πρόεδρε, της πολιτειολογίας, της πολιτικής θεωρίας, υποθέτω ότι τα γνωρίζουν όσοι συμβάλλουν εναντίον του πολιτικού συστήματος. Ότι το πρωταρχικό στοιχείο αυτού του συστήματος είναι η λαϊκή κυριαρχία και τη λαϊκή κυριαρχία εκφράζει αυτό το Κοινοβούλιο, το οποίο λυπούμαι να πω ότι μόνο από το γεγονός ότι ταπεινώνονται σαν υποπόδια των ποδών, των υπαλλήλων, των επιχειρηματιών των διαφόρων καναλιών, τους καθιστά μειωμένης αξιοπιστίας όταν απευθύνονται με τον καταγγελτικό τους λόγο σ' αυτόν εδώ το χώρο. 
Ευτυχώς ότι, εκτός από τους Βουλευτές που τους ακούν και στους οποίους προφανέστατα δεν απευθύνονται, κάνουν λάθος τη διεύθυνση, όπως θα έλεγε ο Γεώργιος Παπανδρέου. Νομίζουν ότι είναι σε κάποιο κανάλι και έχουν αφελείς από κάτω που βλέπουν την εικόνα και ελάχιστα κρατάνε μέσα τους, διότι αυτός είναι ο ρόλος της τηλεόρασης και έτσι χειραγωγεί τα πλήθη. Ελάχιστα μένουν απ’ αυτά που ακούνε. Είναι η εικόνα ως γνωστόν.
Αλλά αυτό το κανάλι ένα μικρό ποσοστό μεν πολιτών το παρακολουθεί, αλλά είναι ιδιαίτερα ώριμος αυτός ο πολίτης, που αντί να τρώει την ώρα του κοιτάζοντας τα αχαμνά της κάθε κυρίας ή τα κουνήματα του κάθε βαμμένου ξανθά νεαρού, ή τα γελοία δελτία των οκτώ...","ΑΠΟΣΤΟΛΟΣ ΚΑΚΛΑΜΑΝΗΣ",172
"145146"," Σωστός.","ΑΝΑΣΤΑΣΙΟΣ ΚΑΡΙΠΙΔΗΣ",198
"145147"," …παρακολουθεί εδώ και αξιώνει από τους εκπροσώπους του να τους βλέπει στο Βήμα της Βουλής. 
Εγώ ακούω πολύ κόσμο που λέει: «Πού έστειλα εγώ το Βουλευτή μου, στο κανάλι του κυρίου δείνα, δίπλα από την κυρία τάδε; Εγώ τον στέλνω εκεί να με εκπροσωπεί στη Βουλή, στο ιερό Βήμα του Κοινοβουλίου». 
Αλλά και σε αυτήν την Αίθουσα, απ’ αυτό το ιερό Βήμα περισσεύει ο λαϊκισμός, περισσεύει η αλαζονεία. 
Εγώ θα πω πολύ φιλικά, ανθρώπινα στους εκ δεξιών μου καθήμενους, που λένε ότι είναι αριστερά κόμματα. Θα σας ρωτήσω. Ακόμη και τώρα λέτε μεταξύ σας ότι ο ένας δεν συζητάει, ο άλλος δεν διαλέγεται και κάνετε εκκλήσεις ο ένας στον άλλον. 
Ταυτόχρονα, όμως, τον ελληνικό λαό τον στέλνετε στους δρόμους, του λέτε, «Διέλυσέ τα όλα». Και δεν σκέφτεστε καν –και απευθύνομαι ιδιαίτερα εδώ στην πιο κοντά από εμένα δεξιά πλευρά του ΣΥΡΙΖΑ- όταν το ζήσατε πριν από τρία χρόνια, που είχατε πάει στο 20%, πόσο πήγατε. Και όταν έγινε μακελειό στην Αθήνα, όταν κατεβάσατε τα παιδιά των σχολείων και διαλύθηκε το κέντρο της Αθήνας –ωραία- καθίσατε μετά στο 5%, στο 4%.
Στο μεταξύ, όμως, το κακό έγινε, κύριε Παπαδημούλη. Και σήμερα άκουσα τον κ. Τσίπρα σε ένα κανάλι να λέει: «Ο λαός να ρίξει αυτή την Κυβέρνηση». Ωραία, να τη ρίξει και εγώ μαζί σας. Πείτε μου τι θα κάνετε; Θα περιμένουμε, όπως λέγατε από το Βήμα, να τα βρείτε με τον κ. Κουβέλη, να τα βρείτε με την κ. Παπαρήγα; 
Αυτή είναι η συνταγή που δίνετε σήμερα; Από την μία μεριά, έχουμε την Μέρκελ. Εκείνη δεν έζησε δημοκρατία. Έζησε στη δημοκρατία του μακαρίτη του κ. Χόνεκερ.
Η άλλη πλευρά, εξ αριστερών μου, είναι η Νέα Δημοκρατία, όχι η Νέα Δημοκρατία ακριβώς, αλλά οι προπάτορές της πολιτικά.
Την επομένη του Εμφυλίου Πολέμου, κύριε Πρόεδρε, πολλοί έλεγαν «μας χρειάζεται να λέει ο Ζαχαριάδης ότι έχει το όπλο παρά πόδας, μας χρειάζεται να έχουμε μία έξαλλη Αριστερά, γιατί αλλιώς ο κόσμος αυτός, ο κόσμος που αγαπάει τον τόπο του τι θα κάνει; Θα συνεχίζει την αιματοχυσία;».
Μπορεί κάποιοι να ονειρεύονται διάφορα. Δεν μπορώ να πω συγκεκριμένα εδώ μέσα, αλλά το πνεύμα είναι διάχυτο σε όλη τη χώρα. Άλλωστε, το βλέπουμε αυτό. Κάποιοι πανηγυρίζουν, διότι θα έρθει, όπως λένε και η Χρυσή Αυγή εδώ. Κάποιοι, λοιπόν, μπορεί να ονειρεύονται εποχές διχασμού, αιματοχυσίας, εμφυλίων καταστάσεων. Και τότε, όμως -και το λέω και προς τη μία πλευρά και προς την άλλη- χρειάστηκε να έρθει ο κεντρώος δημοκρατικός χώρος, χρειάστηκε να επιστρατευτεί ένας Σοφούλης ενενήντα πέντε χρόνων για να υπάρξει μία διέξοδος, που, δυστυχώς, δεν ήταν καθόλου ομαλή και της οποία τα παθήματα δεν μας έχουν γίνει ακόμη μαθήματα.
Λυπάμαι πάρα πολύ, αλλά εγώ θα περίμενα όλο αυτό το κακό που γίνεται από το 1981, όταν ο λαός έδωσε στο ΠΑΣΟΚ το 48%, όπου είχαμε μία Δεξιά που αποχωρούσε από τη Βουλή, όταν φέρναμε το νόμο για την εθνική -πραγματικά- συμφιλίωση, διότι όλος ο λαός αντιστάθηκε, δεν αντιστάθηκε μόνο το Κομμουνιστικό Κόμμα…","ΑΠΟΣΤΟΛΟΣ ΚΑΚΛΑΜΑΝΗΣ",172
"145148"," Έλεος!","ΘΕΟΔΩΡΟΣ ΚΑΡΑΟΓΛΟΥ",195
"145149"," Και ήρθε το ΠΑΣΟΚ και μίλησε για αναγνώριση της Εθνικής Αντίστασης. Τότε η Δεξιά έφευγε.","ΑΠΟΣΤΟΛΟΣ ΚΑΚΛΑΜΑΝΗΣ",172
"145150"," Εσείς μας φτάσατε εδώ. Οι συντάξεις που δώσατε.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"145151"," Άρα και εσείς από δω…","ΑΠΟΣΤΟΛΟΣ ΚΑΚΛΑΜΑΝΗΣ",172
"145152"," Για το ΠΑΣΟΚ δεν ακούσαμε κάτι.","ΘΕΟΔΩΡΟΣ ΚΑΡΑΟΓΛΟΥ",195
"145153"," Παρακαλώ, ακούστε με.","ΑΠΟΣΤΟΛΟΣ ΚΑΚΛΑΜΑΝΗΣ",172
"145154"," Κύριοι συνάδελφοι, παρακαλώ αφήστε τον ομιλητή. Μη διακόπτετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145155"," Αγαπητοί μου, το να λέει κανείς τη γνώμη του είναι ευκαιρία να πείτε και εσείς τη δική σας γνώμη. Όμως, είναι γεγονός ότι, ήρθε εδώ ο νόμος για την αναγνώριση της Εθνικής Αντίστασης και όπως είπα πριν, η αντίσταση ήταν ολόκληρη του ελληνικού λαού και μέχρι το 1981 δεν ανεγνωρίζετο αυτό το γεγονός.
Στη συνέχεια, όταν ήρχοντο εδώ, κύριε Πρόεδρε, οι νόμοι σύμφωνα με τις διεθνείς συμβάσεις της εργασίας, η Γενεύη μάς είχε στον μαυροπίνακα με όλες τις τριτοκοσμικές δικτατορίες μέχρι το 1981. Το νόμο για την αποκατάσταση των συνδικαλιστικών ελευθεριών δεν τον ψήφισε εδώ η εκ δεξιών μου πλευρά. Πώς θα το κάνουμε; Είναι μία ιστορική αλήθεια. Και ο αείμνηστος τότε ηγέτης του ενιαίου αυτού χώρου από το Βήμα εκείνο έλεγε: «Πίτα που δεν την τρως, άστη να καίγεται». Είναι η λογική σε όλη τη διάρκεια της δεκαετίας του ’80, όπου άλλαξε αυτή η κοινωνία. Πολλοί λένε ότι μπήκαν στο κράτος πολλοί. Βέβαια, γιατί στο κράτος ακόμα και κλητήρας έπρεπε να έχει πιστοποιητικό φρονημάτων.
Όμως, δεν λέμε στο λαό -και δεν το λέμε και εμείς, αγαπητοί συνάδελφοι του ΠΑΣΟΚ- ότι και το 1983 έγινε ο νόμος για τις αξιοκρατικές προσλήψεις…","ΑΠΟΣΤΟΛΟΣ ΚΑΚΛΑΜΑΝΗΣ",172
"145156"," Κύριε Πρόεδρε, περιορίστε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145157"," Και το 1987 έγινε ο νόμος…","ΑΠΟΣΤΟΛΟΣ ΚΑΚΛΑΜΑΝΗΣ",172
"145158"," Κύριε Πρόεδρε…","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145159"," Και εν συνεχεία, μετά το 1993, έγινε ο ν. 2190. Πάντοτε το ΠΑΣΟΚ προσπαθούσε για αξιοκρατικά κριτήρια.","ΑΠΟΣΤΟΛΟΣ ΚΑΚΛΑΜΑΝΗΣ",172
"145160"," Κύριε Πρόεδρε, μην είστε τόσο αναλυτικός στην ανάπτυξη, γιατί πρέπει να πάμε και στη Διάσκεψη των Προέδρων.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145161"," Έχετε δίκιο. 
Κλείνω με μία έκκληση: μη δεχθείτε αύριο παρ’ όλα τα ποσοστά που θα πάρετε, καθώς βλέπω ότι συναγωνίζεστε ποιος είναι πιο εντάξει να πάρει τα περισσότερα. Σας λέγω τούτο μόνο: αποδεικνύεται ήδη ότι «βλάπτετε τη Συρία και οι τρεις το ίδιο». Αυτό που λέτε για τους τρεις αρχηγούς, που στηρίζουν την Κυβέρνηση και στο βαθμό που έχει κόκκο αλήθειας, δυστυχώς ισχύει και για εσάς. Αν σήμερα ο λαός χειραγωγείται και λέει: «έξω τα κόμματα, κάτω οι πολιτικοί», να μη θεωρείτε ότι είστε άμοιροι ευθυνών κι εσείς, ιδιαίτερα όταν πάτε να εξορκίσετε τεράστια προβλήματα με λαϊκίστικες προτάσεις. Ακούω που λένε πολλοί: «τι τους θέλουμε τους τριακόσιους;» Εντάξει! «Γιατί παίρνουν υψηλούς μισθούς;». Δεν το γνωρίζετε να το λέτε στο λαό ότι έχουν περικοπεί κατά 40%, οι όποιες αποδοχές των Βουλευτών;","ΑΠΟΣΤΟΛΟΣ ΚΑΚΛΑΜΑΝΗΣ",172
"145162"," Καταλήγετε, κύριε Πρόεδρε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145163"," Ας καταργηθούν, κύριε Πρόεδρε, εξ ολοκλήρου. Συμφωνώ. Και στη συνέχεια, ας μας ορίσουν ποιοι θα είναι και εκείνοι που θα μισθώνουν Βουλευτές. Ήδη βγάζουν πολλούς με τις χρηματοδοτήσεις στις εκλογές, με όλα τα αίσχη, τα οποία τα ξέρουμε και είναι οι ίδιοι που εμφανίζονται για να σώσουν τον τόπο στα μαγαζιά των ίδιων επιχειρηματιών. Αυτή είναι η αλήθεια.","ΑΠΟΣΤΟΛΟΣ ΚΑΚΛΑΜΑΝΗΣ",172
"145164"," Ας είναι αυτό η κατακλείδα λέξη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145165"," Κύριε Πρόεδρε, θα μπορούσα να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145166"," Κύριε Παπαδημούλη, θεωρείτε αναγκαίο να παρέμβετε για ένα λεπτό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145167"," Ναι, κύριε Πρόεδρε. Αντιλαμβάνεστε κι εσείς νομίζω ότι ο κύριος Πρόεδρος έκανε επανειλημμένως αναφορές περί προσωπικού.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145168"," Κύριε Πρόεδρε, σας παρακαλώ.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145169"," Μη διαμαρτύρεστε, κύριε Γείτονα. Θα έρθει η σειρά σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145170"," Διαμαρτύρομαι γιατί έχει έρθει η σειρά μου να μιλήσω.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145171"," Θα είμαι σύντομος, πολύ συντομότερος του Προέδρου.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145172"," Αναμένω τη συντομία σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145173"," Κύριε Κακλαμάνη, ο κλασικός διμέτωπος του Γεωργίου Παπανδρέου δεν πιάνει πια, γιατί εδώ και μήνες είστε «αγκαλιά» με τη Νέα Δημοκρατία και το ΛΑΟΣ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145174"," Τον δικαιώνετε τον Γεώργιο Παπανδρέου. Τον δικαιώνετε.","ΑΠΟΣΤΟΛΟΣ ΚΑΚΛΑΜΑΝΗΣ",172
"145175"," Σας σεβάστηκα. Δεν σας διέκοψα.
Τον κόσμο στο δρόμο τον βγάζει η πολιτική σας και τα άγρια μέτρα σας. Και ο κόσμος που είναι πιο μαχητικός στο δρόμο είναι οι πρώην ψηφοφόροι οι δικοί σας και της Νέας Δημοκρατίας, που νοιώθουν προδομένοι. Η Αριστερά δεν θέλει την αναμπουμπούλα και τη βία, αλλά θέλει τους μαζικούς, ενωτικούς, ειρηνικούς αγώνες. Άλλοι μίλησαν για μακελειό πριν λίγες ημέρες, απειλώντας με μακελειό τον τόπο.
Μας είπατε ότι πασχίζουμε να τα βρούμε. Ναι, εμείς θέλουμε να τα βρουν όλοι οι αριστεροί, οι προοδευτικοί άνθρωποι. Εσείς τα βρήκατε σε τρεις ημέρες: Παπανδρέου-Σαμαράς-Καρατζαφέρης. Γιατί να μην μπορέσουμε κι εμείς -και πρέπει- να τα βρούμε σε ένα κοινό πρόγραμμα, αφήνοντας στην άκρη και για αργότερα υπαρκτές διαφορές;
Τέλος, κύριε Πρόεδρε, σας άκουσα χθες -και σας χάρηκα- να λέτε ότι είναι απαράδεκτο να έρχεται κατάργηση μισθών, συντάξεων, συλλογικών συμβάσεων μέσα σε ένα σαββατοκύριακο και ότι αυτό είναι προσβολή για το Κοινοβούλιο και τη Δημοκρατία. Αν δεν τα λέγατε στους τρεις αρχηγούς και στον κ. Παπαδήμο αυτά, σε ποιον τα λέγατε; Σ’ εμάς;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145176"," Κύριε Πρόεδρε, σας παρακαλώ το λόγο.
Εγώ είμαι συνεπής σε αυτό που έκανα σε όλη μου τη ζωή. Είπα για την εργατική νομοθεσία, που καταψήφιζε αυτή η πλευρά. Και σήμερα αυτό που λέω είναι, αντί να δυναμιτίζουν μία προσπάθεια, που γίνεται στη χώρα, αντί να μας λένε να περιμένουμε πότε θα τα βρουν για να σώσουν τη χώρα, χωρίς να μας λένε πώς θα τη σώσουν, να κοιτάξουν να μη ρίχνουν «λάδι στη φωτιά». Αυτό κάνουν, δυστυχώς.","ΑΠΟΣΤΟΛΟΣ ΚΑΚΛΑΜΑΝΗΣ",172
"145177"," Φτάνει, κύριε Πρόεδρε,","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145178"," Λυπάμαι βαθύτατα. Δεν έχει σχέση ο αριστερός κόσμος με αυτήν τη στρατηγική.","ΑΠΟΣΤΟΛΟΣ ΚΑΚΛΑΜΑΝΗΣ",172
"145179"," Εντάξει, κύριε Πρόεδρε, σας προτρέπω, αφού αναγνωρίσω τη συνέπεια των λόγων και των πράξεών σας και εγώ, η οποία δεν αναγνωρίζεται απλώς, αλλά και εκτιμάται, να υπάγετε τώρα στη Διάσκεψη των Προέδρων.
Παρακαλείται ο κ. Κωνσταντίνος Γείτονας, μη διαμαρτυρόμενος, να προσέλθει στο Βήμα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145180"," Θα διαμαρτυρηθώ.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145181"," Παρεκάλεσα να μη διαμαρτυρηθείτε, για να μη χαθεί ωφέλιμος χρόνος.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145182"," Οφείλω να διαμαρτυρηθώ, γιατί δεν είναι θέμα προσωπικών σχέσεων, κύριε Πρόεδρε, αλλά είναι θέμα εφαρμογής του Κανονισμού. 
Έρχεται ο εισηγητής του Συνασπισμού Ριζοσπαστικής Αριστεράς και ασκεί από το Βήμα –ως έχει δικαίωμα- μία σκληρή κριτική, μάλιστα μηδενιστική απέναντι στο ΠΑΣΟΚ και στα άλλα δύο κόμματα που στηρίζουν την Κυβέρνηση.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145183"," Να του αφαιρέσω το λόγο, επειδή κάνει σκληρή κριτική και μηδενιστική;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145184"," Παρακαλώ, κύριε Πρόεδρε, ακούστε με. 
Έρχεται στη συνέχεια ο πρώην Πρόεδρος της Βουλής και του δίνετε το λόγο –πολύ σωστά- τον δικαιούται όποτε το ζητήσει, σύμφωνα με τον Κανονισμό της Βουλής. Ο πρώην Πρόεδρος της Βουλής ασκεί πολιτική κριτική μεταξύ των άλλων και στο Συνασπισμό. Από πού έχετε εσείς το δικαίωμα να δίνετε το λόγο στον κ. Παπαδημούλη -που τον ζητάει- για να απαντήσει σε αυτό; Από πουθενά δεν προκύπτει. Προσωπικό θέμα δεν υπήρξε.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145185"," Κύριε Γείτονα, έχετε υπάρξει Αντιπρόεδρος της Βουλής.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145186"," Αν είναι προσωπικό θέμα η άσκηση πολιτικής κριτικής, τότε εγώ δικαιούμαι και ζητώ επτά φορές το λόγο για αντίστοιχα προσωπικά θέματα με βάση την ομιλία του κ. Παπαδημούλη, πέραν του χρόνου που έχω για να μιλήσω για το νομοσχέδιο.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145187"," Εγώ διευθύνω όπως λέει ο Κανονισμός.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145188"," Εγώ ξέρω ότι προεδρεύετε –και το αναγνωρίζω, το έχω πει και άλλες φορές- πολύ σωστά. Κατανοώ την ανοχή σας, για να μην δημιουργηθεί ένταση, γιατί υπήρχε κίνδυνος να δημιουργηθεί ένταση στην Αίθουσα. Οφείλω, όμως, παρ’ όλο που το κατανοώ, να καταθέσω τη διαφωνία μου. Τελειώνω εδώ.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145189"," Δεκτή η διαφωνία σας. Θέλω να ξέρετε, κύριε Γείτονα, ότι όταν είμαι στην έδρα φροντίζω εν ονόματι του κοινοβουλευτισμού να κρατώ και ένα στοιχείο που λέγεται ζώσα συνεδρίαση.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145190"," Σαφώς.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145191"," Μπορεί να μην υπάρχει στο γράμμα του Κανονισμού αυτό, αλλά υπάρχει στην απαίτηση της ιστορίας του κοινοβουλευτισμού.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145192"," Επειδή -θα μου επιτρέψετε να πω- σε αυτό έχω μεγαλύτερη εμπειρία, θεωρώ ότι είναι σωστό. Για σκεφθείτε, όμως, αν ήταν εδώ και σας ζήταγαν να μιλήσουν από το ΛΑΟΣ, από τη Νέα Δημοκρατία -είμαστε και εμείς εδώ από το ΠΑΣΟΚ- τι θα κάνατε.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145193"," Στην ευθύνη μου θα ήταν.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145194"," Αν σας ζητάγαμε όλοι εμείς οι Βουλευτές να μιλήσουμε επί προσωπικού, με βάση όσα ειπώθηκαν προηγουμένως…","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145195"," Σωστό. Είναι, όμως, στην ευθύνη του Προεδρεύοντος να το χειριστεί τοις πράγμασι.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145196"," Μπράβο. Άρα, οφείλω να κρατήσω τη διαφωνία μου, παρ’ όλο που σας είπα εκ των προτέρων ότι κατανοώ γιατί το κάνατε.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145197"," Καλώς.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145198"," Έρχομαι τώρα στο νομοσχέδιο και παρακαλώ να μου μετρήσετε το χρόνο από την αρχή.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145199"," Δεν γίνεται αυτό. Προχωρήστε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145200"," Δεν γίνεται;","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145201"," Μόνο κατ’ ανοχή στο τέλος.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145202"," Καλώς. Εγώ θα περιμένω να δω πόση ανοχή θα υπάρξει.
Θέλω να πω το εξής, κύριε Πρόεδρε. Η συζήτηση με βάση το Σύνταγμα για την κύρωση των δύο αυτών Πράξεων Νομοθετικού Περιεχομένου γίνεται, πραγματικά, σε μία ξεχωριστή συγκυρία την επαύριον της κατ’ αρχήν –θα έλεγα- απόφασης του Πρωθυπουργού και των τριών πολιτικών αρχηγών που στηρίζουν την Κυβέρνηση για την αποδοχή του νέου προγράμματος. 
Είχα πει τις προάλλες στη Βουλή εδώ ότι ζούμε «ημέρες κρίσεως». Πραγματικά, όπως είδαμε όλες αυτές τις ημέρες, οι διαπραγματεύσεις έγιναν κάτω από τελεσίγραφα και με το μαχαίρι στο λαιμό και οι αποφάσεις παίρνονται –αυτό πρέπει να γίνει κατανοητό και στους πολίτες- κάτω από το θανατηφόρο –θα έλεγα- δίλημμα: συμφωνία ή χρεοκοπία. 
Έτσι, στην επιλογή του «όχι» το διακύβευμα θα ήταν ασήκωτο για τη χώρα. Και αυτό θέλω να πω εγώ προς τα «αριστερά» μου, ότι είναι αυτό ακριβώς που αποκρύπτουν. 
Ακούσαμε προηγουμένως, όπως είπα, μηδενιστική κριτική, ακούσαμε τι δεν θα ήθελε ο Συνασπισμός, ακούμε συνεχώς από την άλλη Αριστερά τι δεν θέλει. Εκείνο που δεν ακούμε είναι πρόταση για την κυβέρνηση, πρόταση για να κυβερνηθεί ο τόπος, όχι τι δεν θέλουν, αλλά τι θέλουν, τι μπορεί να γίνει σε αυτόν τον τόπο. Αυτό δεν λένε. 
Το δίλημμα, λοιπόν, είναι πραγματικό. Και το διακύβευμα σε ένα «όχι» σε σχέση με αυτήν τη συμφωνία, που δίνει μια σωσίβια λέμβο για τη χώρα, είναι υπαρκτό και είναι ο κίνδυνος άμεσης πτώχευσης. 
Ασφαλώς, το αντίτιμο της συμφωνίας είναι πολύ βαρύ, όπως αποτυπώνεται στα νέα επώδυνα μέτρα για νέους –κυρίως εμένα με ενοχλεί αυτό για τους νέους- για τους μισθωτούς και τους συνταξιούχους. Επιβάλαμε στην αρχή θυσίες στους πολίτες. Τις υπέστησαν. Τώρα, δυστυχώς, φοβάμαι ότι πραγματικά οδηγούμαστε σε ανθρωποθυσίες! 
Το κοινωνικό κράτος και τα δίκτυα προστασίας αρχίζουν και αποσυντίθενται. Επομένως, κινδυνεύει πια η κοινωνική συνοχή και η κοινωνική γαλήνη. Αυτό πρέπει να το λάβουμε όλοι υπ' όψιν μας.
Κύριε Πρόεδρε, εμένα δεν με εκπλήττει η έλλειψη –δεν βρίσκω καταλληλότερη λέξη, θα το πω έτσι, αλλά ίσως είναι νεολογισμός- «συναισθηματικής εξυπνάδας» από τους τροϊκανούς, γιατί και το συναίσθημα εμπεριέχει ευφυΐα. Εδώ λείπει, το ξέρω, το περίμενα αλλά δεν με εκπλήττει. Εκείνο, όμως, που με εκπλήττει είναι ότι χάθηκε και απ’ αυτούς η κοινή λογική. Γιατί η περιοριστική πολιτική έχει πάντα τα όριά της και ιδιαίτερα όταν μιλάμε για μία χώρα, στην οποία επί μία πενταετία συσσωρεύεται ύφεση. 
Η προτεραιότητα είναι η ανάκαμψη επανεκκίνηση της αναπτυξιακής μηχανής. Όμως, με νέα και απότομη, μάλιστα, πτώση της ζήτησης που γίνεται με τα μέτρα, με νέα περικοπή του Προγράμματος Δημοσίων Επενδύσεων –έχουμε νέα περικοπή στα νέα μέτρα- και γενικά με καταρράκωση της ψυχολογίας στο λαό, εγώ διερωτώμαι πώς μπορεί να κινηθεί αυτή η αναπτυξιακή μηχανή, από την οποία περιμένουμε εισοδήματα, θέσεις εργασίας και κατ’ επέκταση έσοδα στο κράτος!
Οι πολίτες είναι σε αναβρασμό. Δεν είναι γιατί κάποιοι τους κινούν ή τους παρακινούν. Είναι σε αναβρασμό και απλώς εμπορεύονται αυτόν τον αναβρασμό κάποιοι και από τις πτέρυγες εδώ εξ αριστερών. Είναι διάχυτη η αγωνία και η αγανάκτηση των πολιτών. Αναζητούν ελπίδα και προοπτική. Σ’ αυτή τη φάση –αυτό θέλω να πω και γι’ αυτό κάνω αυτήν την αναφορά, κύριε Πρόεδρε και ελπίζω να σας βρω σύμφωνο- η καλύτερη προσφορά από την ηγεσία του τόπου, από τον πολιτικό κόσμο, θα ήταν να πούμε όλη την αλήθεια γυμνή στον ελληνικό λαό.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145203"," Ασφαλώς και με βρίσκει σύμφωνο!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145204"," Όχι τη μισή.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145205"," Ασφαλώς και είμαι σύμφωνος!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145206"," Ακριβώς! Να πούμε όλη την αλήθεια, κύριε Πρόεδρε, όλοι μαζί! Εγώ περίμενα χθες –και θα το πω- να δω τους τρεις Αρχηγούς με τον Πρωθυπουργό της χώρας να κάνουν διάγγελμα στον ελληνικό λαό και να πουν τα πράγματα με το όνομά τους! Έπρεπε να πουν και να εξηγήσουν τι σημαίνει «συμφωνία», τι «επιπτώσεις» και τι τίμημα έχει αυτό και, από την άλλη μεριά, τι σημαίνει μια άτακτη «χρεοκοπία». Για να μπορούμε σ’ αυτόν τον τόπο να τοποθετούμε και να κινηθούμε όλοι με βάση την αλήθεια και με βάση αυτό που πραγματικά είναι το τωρινό και μελλοντικό συμφέρον!
Αυτό έπρεπε να γίνει! Αυτά τα κόμματα να διαγκωνίζονται σ’ ένα παιχνίδι εντυπώσεων και κομματικού πατριωτισμού, αντί να συμπεριφέρονται Αρχηγοί ως δικολάβοι παραταξιακών συμφερόντων, έπρεπε να διαμορφώσουν, κατά την άποψή μου, ένα κλίμα εθνικής συνεννόησης στην κορυφή. Για να μπορούμε να βρούμε και το αντίκρισμα αυτού του κλίματος με ομοψυχία και ενότητα στη βάση! Οι Αρχηγοί και ο Πρωθυπουργός, δηλαδή, έπρεπε να εκπέμψουν ένα μήνυμα προσήλωσης στον εθνικό στόχο, και ελπίδας πώς αυτή η κρίση μπορεί να γίνει ευκαιρία για μια νέα ευημερία στη χώρα και στο λαό σε διατηρήσιμη πια και όχι σε πρόσκαιρη βάση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θέλω να τονίσω απ’ αυτό το Βήμα ότι η ευημερία δεν θα μας χαριστεί από κανέναν! Ποτέ δεν χαρίζει κανένας τίποτα σ’ αυτόν τον κόσμο και, μάλιστα, σ’ αυτό το δύσκολο κόσμο της λεγόμενης «παγκοσμιοποίησης» και της ελευθερίας γράφε κυριαρχίας των αγορών! Όμως, την ελευθερία την ανεξτησία μας και την ευημερία μας θα την κερδίσουμε με το σπαθί μας!
Κύριε Πρόεδρε, για να μη μιλήσω παραπάνω από το χρόνο που μου αναλογεί –και ευχαριστώ για την ανοχή σας- θα ήθελα να πω συνοπτικά κάτι ακόμα. Όσον αφορά την πράξη νομοθετικού περιεχομένου. Εκείνο που κατ’ αρχάς θέλω να πω –για να το συνδέσω και με τα προηγούμενα που είπα- είναι ότι ήταν και αυτό μία αναγκαστική επιλογή, αφού ορισμένες δεσμεύσεις που είχαμε αναλάβει, κύριε Πρόεδρε, στη βάση του μεσοπροθέσμου είχαν καθυστερήσει. Γι’ αυτές τις καθυστερήσεις στην εφαρμογή μας εγκαλούν. Για τα νέα μέτρα –το τονίζω από τώρα- θα έχουμε την ευκαιρία να μιλήσουμε. Εκείνο που πρέπει όμως να μετρήσουμε από εδώ και πέρα, πέρα και από τα νέα μέτρα, είναι η αποτελεσματικότητα στην εφαρμογή. Διότι η αναποτελεσματικότητα, οι παλινωδίες, οι αναβολές, είναι αυτά που υπονόμευσαν την αξιοπιστία της χώρας και μας οδήγησαν εμάς σε δυσμενέστερη θέση, αλλά και τους εταίρους και τους δανειστές μας, σε μία πρωτοφανή σκληρότερη απέναντί μας στάση.
Η πράξη νομοθετικού περιεχομένου ουσιαστικά κάλυψε επείγουσες ανάγκες. Ήταν δεσμεύσεις που έπρεπε να είχαν προχωρήσει και δεν προχώρησαν. Γι’ αυτό και έγινε. Πιστεύω γι’ αυτό ότι με βάση το Σύνταγμα είναι κοινοβουλευτική υποχρέωση – κατά συγκατάβαση- νομίζω ότι είπε ο εισηγητής μας- να την επικυρώσουμε.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΓΕΙΤΟΝΑΣ",82
"145207"," Είστε σπουδαίος μηχανικός, καλός αγορητής, καλός στον Κανονισμό, αλλά τα νομικά σας είμαι ελλιπή. Διότι εάν ήσαν εγκρατέστερα τα νομικά σας, θα λέγατε ότι το 44 ολόκληρο και η πράξη νομοθετικού περιεχομένου και πολλά άλλα από τα γιγνόμενα στο Κοινοβούλιο, στη νομοθετική διαδικασία, υπάγονται υπό το δίκαιον της ανάγκης. Οι όροι «επείγον, κατεπείγον» και οι όροι «κατάσταση ανάγκης, έκτακτες περιστάσεις» είναι τίτλοι στο «δίκαιον της ανάγκης». Στο ποινικό, που δεν είναι της παρούσης, είναι το άρθρο 25 και το άρθρο 32. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και τρεις συνοδοί εκπαιδευτικοί από το Β΄ Τμήμα Γυμνασίου Λουτρακίου.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να σας ανακοινώσω το δελτίο επικαίρων ερωτήσεων της Παρασκευής 10ης Φεβρουαρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3, 130 παράγραφοι 2 και 3 του Κανονισμού της Βουλής)
1. Η με αριθμό 497/29/7-2-2012 επίκαιρη ερώτηση του Προέδρου της Κοινοβουλευτικής Ομάδας του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τη στασιμότητα στις επενδύσεις και τη ραγδαία αύξηση της ανεργίας στη χώρα μας.
(Θα απαντήσει ο Αντιπρόεδρος της Κυβέρνησης κ. Θεόδωρος Πάγκαλος).
2. Η με αριθμό 496/28/7-2-2012 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τη λήψη νέων μέτρων σε βάρος των εργαζομένων και των συνταξιούχων της χώρας.
(Θα απαντήσει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης). 
3. Η με αριθμό 509/7-2-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ανδρέα Μακρυπίδη προς τον Υπουργό Πολιτισμού και Τουρισμού, σχετικά με την ίδρυση Αρχαιολογικού Μουσείου στην Ιερά Πόλη Μεσολογγίου.
4. Η με αριθμό 498/7-2-2012 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών, σχετικά με την εφαρμογή του νόμου για τη «ρύθμιση της αγοράς παιγνίων».
5. Η με αριθμό 511/7-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την ανάγκη άμεσης καταβολής των αποζημιώσεων εξαιτίας ισχυρού παγετού, στους πληγέντες αγρότες εσπεριδοειδών του Νομού Άρτας .
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 502/7-2-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αικατερίνης Μπατζελή προς τους Υπουργούς Οικονομικών και Ανάπτυξης, Ανταγωνιστικότητας και Ναυτιλίας, σχετικά με την πιθανή κατάργηση εισφορών των επιχειρήσεων στα επιμελητήρια και μείωση της αξίας των αποθεματικών τους.
2. Η με αριθμό 499/7-2-2012 επίκαιρη ερώτηση του Βουλευτή της Νέας Δημοκρατίας κ. Ευστάθιου Κωνσταντινίδη προς τον Υπουργό Αγροτικής Ανάπτυξης και Τροφίμων, σχετικά με την καταβολή των αποζημιώσεων στους πατατοπαραγωγούς του Αμυνταίου που επλήγησαν από τις χαμηλές θερμοκρασίες.
3. Η με αριθμό 506/7-2-2012 επίκαιρη ερώτηση του ΣΤ΄ Αντιπροέδρου της Βουλής και Βουλευτή του Λαϊκού Ορθόδοξου Συναγερμού κ. Βαΐτση Αποστολάτου προς τον Υπουργό Υγείας και Κοινωνικής Αλληλεγγύης, σχετικά με τις ελλείψεις παροχών υγείας στο νησί του Πόρου.
4. Η με αριθμό 503/7-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Ανάπτυξης, Ανταγωνιστικότητας και Ναυτιλίας και Οικονομικών, σχετικά με τη λήψη μέτρων για τις υψηλές τιμές των προϊόντων στη χώρα μας σε βάρος των καταναλωτών.
5. Η με αριθμό 483/6-2-2012 επίκαιρη ερώτηση του Ανεξάρτητου Βουλευτή κ. Γεώργιου Κοντογιάννη προς τον Υπουργό Υποδομών, Μεταφορών και Δικτύων, σχετικά με το Αεροδρόμιο Ανδραβίδας. 
Τέλος, έχω την τιμή να σας ανακοινώσω ότι ο Αναπληρωτής Υπουργός Οικονομικών και οι Υπουργοί Εξωτερικών, Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της διεθνούς σύμβασης για την ίδρυση του Κέντρου Επιβολής του Νόμου στη Νοτιοανατολική Ευρώπη-Southeast European Law Enforcement Center (Selec)».
Παραπέμπεται στην αρμόδια Διαρκή Επιτροπή. 
Παρακαλείται τώρα ο κ. Κωνσταντίνος Κιλτίδης, Βουλευτής του Λαϊκού Ορθόδοξου Συναγερμού από το Κιλκίς, να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145208"," Ευχαριστώ, κύριε Πρόεδρε.
Αγαπητοί συνάδελφοι, κανένας δεν μπορεί να παραβλέψει τα γεγονότα των ημερών και νομίζω ότι ορθώς πράττουν όσοι συνάδελφοι ανέβηκαν σ’ αυτό το Βήμα για να καταθέσει ο καθείς την άποψή του. 
Στη συνέχεια αυτών των απόψεων δεν μπορώ να αποφύγω κι εγώ τον πειρασμό να δηλώσω, αγαπητοί συνάδελφοι, ότι δυστυχώς εκφεύγει της προσοχής μας το κυρίαρχο ζήτημα που υφίσταται στη χώρα και είναι άμεσα πολιτικό. Ούτε καν δανειακό ούτε καν οικονομικό είναι, αλλά είναι άμεσα πολιτικό. Η χώρα στην ουσία δεν κυβερνάται. 
Σεβαστή η όποια διεργασία στο πλειοψηφών κόμμα. Σεβαστές οι επιφυλάξεις του οποιουδήποτε δεν τολμά να αναλάβει ευθύνες. Ο Λαϊκός Ορθόδοξος Συναγερμός το έπραξε έχοντας συναίσθηση αυτής της ευθύνης. Επί δύο μήνες και πλέον τονίζει την αναγκαιότητα ανασύνταξης αυτής της Κυβέρνησης. Επιτέλους, να υπάρξει πρωτοβουλία, η οποία υπό τον Πρωθυπουργό να σηματοδοτηθεί με μία κυβέρνηση μάχης και σωτηρίας με ενεργό συμμετοχή των κομμάτων, ούτως ώστε να πείσουν αυτήν την πολιτεία, ότι κάποιοι παίζουν το κεφάλι τους κορώνα γράμματα για τη σωτηρία της πατρίδας. 
Και θα ήθελα να προσθέσω και κάτι άλλο, το οποίο καταθέτω σήμερα εδώ ειλικρινά με πολλή σκέψη και το οποίο ελπίζω ότι θα έπρεπε να απασχολεί ανθρώπους που βρίσκονται υψηλότερα εμού και έχει να κάνει με τα εθνικά ζητήματα. 
Αγαπητοί συνάδελφοι, δεν είναι δυνατό να αποφασίζουμε για ό,τι αποφασίζουμε χωρίς να λαμβάνουμε υπ’ όψιν τα ύψιστα εθνικά ζητήματα τα οποία υπερασπιστήκαμε επί αιώνες. Και ενώ είχαμε φτάσει σε ζηλευτό επίπεδο προπάντων εν καιρώ ειρήνης τα τελευταία εξήντα δύο χρόνια, καταλήξαμε να διαπραγματευόμαστε αυτά τα ύψιστα εθνικά ζητήματα μέσα στη διεθνή κοινότητα. Πρόκειται για πράγματα που πρέπει να ληφθούν σοβαρά υπ’ όψιν. 
Βεβαίως, η χώρα δεν κυβερνάται και γι’ αυτό υπάρχουν μύριες αποδείξεις. Ξαφνικά έπιασε ευαισθησία Υπουργούς τύπου κ. Μπεγλίτη να μεταφέρουν την 383η Μοίρα των πυροσβεστικών αεροπλάνων, τα CL-415, αναίτια στην Ελευσίνα, θυμίζοντας παλιές εποχές αλήστου μνήμης, ότι όλα πρέπει να είναι κάπου εδώ γύρω, γιατί έτσι τάχα θα υπάρχει πατρίδα και θα πείσουμε τους πολίτες να υπερασπίζονται αυτήν την πατρίδα ή και να θυσιάζουν εν καιρώ ειρήνης ό,τι έχουν από το εισόδημά τους ή από τους οικονομικούς τους πόρους. 
Είναι απίστευτα αυτά που συμβαίνουν. Κάποια Υπουργεία προχωρούν σε αμφιβόλου σκοπιμότητος πράξεις επίλυσης ζητημάτων και προπάντων νομοθετημάτων που έρχονται μέσα σ’ αυτήν την Αίθουσα. 
Εάν δεν αναταχθούν αυτά τα ζητήματα, ματαιοπονούμε, αγαπητοί συνάδελφοι, ότι μπορεί να προχωρήσει αυτός ο τόπος με τη δείνα ή με την άλφα ή με τη βήτα απόφαση την οποία θα λάβουμε δήθεν για τα πεπραγμένα με τη δανειακή σύμβαση. 
Και επειδή στη θέση του κ. Παπαδημούλη είναι ο αγαπητός συνάδελφος Παναγιώτης Λαφαζάνης και επειδή ακούστηκαν τόσα πολλά περί ποιήσεως και προφανώς ο Πρόεδρος του Λαϊκού Ορθόδοξου Συναγερμού δεν έχει ανάγκη από την υπενθύμιση του κ. Παπαδημούλη για την έφεσή του στην πίεση, εγώ θα αφιερώσω σε όλο το ελληνικό λαό, αλλά ιδιαιτέρως στην ευρύτερη Αριστερά ένα στίχο του Κωστή Παλαμά περί λύκων: «Βοσκοί, στη μάντρα της πολιτείας, οι λύκοι! Στα όπλα, Ακρίτες! Μακριά και οι φαύλοι και οι περιττοί, Καλαμαράδες και δημοκόποι και μπολσεβίκοι -υπό την ευρεία έννοια Αριστεροί- Για λόγους άδειους ή για του ολέθρου τα έργα βαλτοί». Κωστής Παλαμάς! Τόσο επίκαιρος γι’ αυτήν την πραγματικότητα που βιώνουμε και από Καλαμαράδες και από δημοκόπους και «…από λόγους άδειους που είναι για του ολέθρου τα έργα βαλτοί». 
(Χειροκροτήματα από την πτέρυγα του ΛΑΟΣ)
Κανένας δεν πρέπει να αμφισβητήσει, αγαπητοί συνάδελφοι, τον πατριωτισμό και την κοινωνική ευαισθησία κανενός συναδέλφου μέσα σ’ αυτήν την Αίθουσα, όποια απόφαση κι αν πάρει, όπως και αν πορευθεί, αρκεί να διαφυλάξει την πατρίδα, τη χώρα, τους πολίτες και τις μελλοντικές γενιές από αυτού του είδους τους κινδύνους που έχουν μπει και έχουν σπάσει τη μάντρα της πολιτείας, όπως πολύ εύστοχα δηλώνει ο ποιητής. 
Και όσον αφορά αυτές τις ρυθμίσεις, κύριε Υπουργέ, που έρχονται με πράξη νομοθετικού περιεχομένου, δεν θα τις κυρώσει κανένας, ακόμα και μετά τη νομική παρότρυνση του Προέδρου, ότι πάντοτε υπήρξαν λόγοι ανάγκης, ιδίως νομοθετικοί, προκειμένου να υπάρχουν μπροστά μας αυτά τα ζητήματα. 
Όμως, θέλω να σας δηλώσω, όπως είπε και ο εισηγητής μας κ. Μαρκάκης, ότι είναι στα όρια της αστειότητας πλέον της νομοθετικής παρέμβασης αυτές οι ρυθμίσεις που γίνονται κάθε τόσο και για ένα εξάμηνο. Είναι δεδομένο ότι εμείς οι ίδιοι δηλώνουμε και διαπραγματευόμαστε με τους εταίρους μας μέχρι το 2015, ξέροντας ότι ούτε στις αγορές θα βγούμε, αλλά και ότι η κρίση θα υπάρχει. Είναι δυνατόν να είναι τόσο κοντόφθαλμες οι αποφάσεις μας και να ερχόμαστε κάθε εξάμηνο να ρυθμίζουμε αυτά τα ζητήματα που έχουν να κάνουν με τις κατασχέσεις; 
Επειδή αναφερόμαστε στις τράπεζες και επειδή προφανώς τη χρησιμότητά τους δεν μπορεί να την ακυρώσει κανείς, όπως όμως και τις παρεκτροπές τους δεν μπορεί να τις παραβλέψει κανείς, θέλω να δηλώσω στη σημερινή μου καταγραφή και κατάθεση ότι ήλθε η ώρα, αγαπητοί συνάδελφοι, να υπάρξει μία πράξη νομοθετικού περιεχομένου από μια κυβέρνηση γενναία που θα πορεύεται εν ισορροπία και θα κρατά προφανώς ζωντανό και το τραπεζικό σύστημα. Κανένας δεν θα πει «όχι» σε μία τέτοια προσπάθεια, να πει όμως τη μεγάλη αλήθεια προς τους Έλληνες πολίτες ότι οι αποφάσεις, προφανώς λόγω ανάγκης του κράτους, μείωσαν μισθούς και συντάξεις και τώρα επίκειται μείωση για τους εργαζόμενους στον ιδιωτικό τομέα. Αυτό έγινε με απόφαση του κράτους έστω υπό το βάρος της ανάγκης. Εφόσον αυτό έγινε, μία ανάλογη πράξη ελάφρυνσης των δανειακών υποχρεώσεων όσων Ελλήνων πολιτών βρέθηκαν σ’ αυτή τη «μέγγενη» είναι ανάγκη να γίνει. Ούτε λαϊκισμός, ούτε δημοκοπισμός είναι αυτό. Είναι ανάγκη. Το κράτος επέβαλε αυτή τη συνθήκη και έβγαλε έξω από τον προγραμματισμό Έλληνες πολίτες. Δεν ήταν όλοι απατεώνες ή «αεριτζήδες». Η συντριπτική πλειονότης, το 90% και πλέον, ήταν άνθρωποι του μόχθου οι οποίοι, για να αγοράσουν ένα σπίτι, για να βοηθήσουν τα παιδιά τους που σπουδάζουν, προφανώς και βρίσκονται κάτω από τη «μέγγενη» του δανεισμού. Θα πρέπει και προς αυτή την κατεύθυνση, προφανώς με διάλογο και συνεργασία με το τραπεζικό σύστημα, να υπάρξει πράξις.
Όσον αφορά τον ΕΟΠΥΥ είναι απίστευτο αυτό που συνέβη και ειλικρινώς όποτε μου δίδεται ο λόγος δεν θα διστάζω να καταθέτω την άποψή μου ότι δεν είναι δυνατόν επί ένα χρόνο στην Επιτροπή Κοινωνικών Υποθέσεων συνάδελφοι νουνεχείς και σώφρονες να δηλώνουν συνεχώς ότι δεν μπορεί το εγχείρημα αυτό να εφαρμοστεί την 1η Ιανουαρίου του 2012 και να έρχεται αυτή η ακαταστασία. Είναι απίστευτο αυτό που συμβαίνει και στην πράξη νομοθετικού περιεχομένου.
Νοέμβριος και Δεκέμβριος του ’11, κύριε Υπουργέ Υγείας. Πότε θα πληρωθούν τα νοσήλια στον ιδιωτικό τομέα; Έρχεται πράξη νομοθετικού περιεχομένου. Για ποιο λόγο αναφέρεται η πράξη αυτή μέχρι τέλος Οκτωβρίου του ’11; Για ποιο λόγο; Οι προκαταβολές δεν δόθηκαν ούτε τώρα, μία πράξη –προσέξτε- προκαταβολών, γιατί είναι εύκολο να υπάρχει μία επιχειρηματολογία. 
Οι προκαταβολές του ΙΚΑ προπάντων, αγαπητοί συνάδελφοι, όσοι είμαστε στον υγειονομικό χώρο, επί τριάντα χρόνια είναι αυτές που κράτησαν ζωντανές τις ιδιωτικές κλινικές οι οποίες ιδιωτικές κλινικές -για να μην ακούγεται από την Αριστερά ότι τάχα υπερασπίζομαι τον ιδιωτικό τομέα και παραβλέπω τον κρατικό- παρέχουν τις υπηρεσίες τους έχοντας συμβάσεις με τους ασφαλιστικούς οργανισμούς όπως έχουν και τα νοσοκομεία και αμείβονταν, τουλάχιστον μέχρι τώρα. Είναι απίστευτο αυτό που συνέβη. Υπάρχουν κλινικές αυτή τη στιγμή με δέκα εκατομμύρια, δεκαπέντε εκατομμύρια. Δεν λέω για τους μεγάλους, δεν λέω γι’ αυτούς που είχαν ρευστότητα. Μιλάω για όλους αυτούς που έχουν γίνει οι παρηγορήτρες των ψυχών των ψυχικώς πασχόντων με 42 ευρώ νοσήλιο, κάτω και από το κόστος του ξενοδοχείου γ΄ κατηγορίας και αυτή τη στιγμή είναι ένα χρόνο απλήρωτοι οι εργαζόμενοι και υπάρχει κίνδυνος να πάψει να υπάρχει σίτιση, να πάψει να υπάρχει ηλεκτρικό ρεύμα. Αυτά έπρεπε να είναι σε προτεραιότητα. Οι εντολές και οι διαταγές έχουν την αξία τους όταν έχουν το πλαίσιο και τη χρονική διάρκεια για να εφαρμοστούν. 
Με την ευκαιρία τού ότι είναι εδώ ο Υπουργός Υγείας, θα επαναλάβω ότι δεν είναι δυνατόν η ασφάλεια και η υγιεινή των τροφίμων να εξαρτάται κατά την ιχνηλασιμότητα από την τυποποίηση και σε μία ευνομούμενη πολιτεία –ή όπως θα ήθελε να λέγεται- αυτό να μη γίνεται με τυποποιημένη χορήγηση φαρμάκου και να βρεθεί άλλος τρόπος εξοικονόμησης πόρων και ελέγχου προφανώς των γιατρών, αφού βεβαίως ελεγχθούν και πολλά άλλα όπως είναι οι παρακλινικές εξετάσεις και τόσα άλλα. Η «Βοήθεια στο Σπίτι» δεν μπορεί σε έξι μήνες να τελειώνει. Θα το έχουμε μπροστά μας.
Ευχαριστώ για την ανοχή σας, κύριε Πρόεδρε. 
Επειδή είναι πολλά τα ζητήματα που συμπεριλαμβάνονται νομίζω ότι ναι μεν θα ψηφίζουμε γιατί βλέπουμε την ανάγκη πάνω από το κεφάλι μας να προστάζει, αλλά αυτό δε σημαίνει ότι είναι και το ορθό. Και το ομολογούμε δημόσια, όχι ως άλλοθι. 
Ευχαριστώ.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"145209"," Έχω την τιμή να ανακοινώσω στο Σώμα ψήφισμα στην Ολομέλεια, 9/2/2012.
«Η Γενική Ομοσπονδία Προσωπικού ΔΕΗ- Κλάδου Ηλεκτρικής Ενέργειας κατέθεσε ψήφισμα με το οποίο εκφράζει την αντίθεση της στην κατάργηση της παραγράφου 5 του άρθρου 97 του ν.4001/2011 μέσω της όποιας διασφαλιζόταν ότι το ελληνικό δημόσιο θα είχε πάντοτε υπό τον άμεσο ή έμμεσο έλεγχό του τη νεοσύστατη θυγατρική της «ΔΕΗ Α.Ε.» δηλαδή τον ανεξάρτητο διαχειριστή μεταφοράς ηλεκτρικής ενέργειας, δεδομένου ότι με τη συγκεκριμένη ενέργεια ανοίγει διάπλατα η πόρτα να περάσουν τα δίκτυα μεταφοράς ηλεκτρικής ενέργειας στα χέρια των ιδιωτών.»
Το ψήφισμα για την οικονομία του χρόνου κατατίθεται στα Πρακτικά της σημερινής συνεδρίασης.
(Στο σημείο αυτό ο Δ΄ Αντιπρόεδρος της Βουλής, κ. Βύρωνας Πολύδωρας, καταθέτει για τα Πρακτικά το προαναφερθέν έγγραφο, το οποίο έχει ως εξής:
(Να μπει η σελίδα 191)","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145210"," Παρακαλείται ο κ. Μακρυπίδης, Βουλευτής του ΠΑΣΟΚ Αιτωλοακαρνανίας να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145211"," Ευχαριστώ, κύριε Πρόεδρε. 
Κύριοι της Κυβέρνησης, νομίζω ότι η πράξη νομοθετικού περιεχομένου δεν πρέπει να αποτελεί τη συνήθη νομοθετική πρακτική. Θα πρέπει να είναι εξαίρεση, γιατί όταν έρχονται αρκετές φορές στη Βουλή νομοθετικές πρωτοβουλίες που ρυθμίζονται με πράξεις νομοθετικού περιεχομένου δείχνει ότι η Κυβέρνηση δεν έχει σχεδιασμό και προγραμματισμό και λειτουργεί ευκαιριακά και αποσπασματικά. Και γι’ αυτό κατά τη γνώμη μου αυτή η τακτική θα πρέπει να αποφεύγεται.
Θα ήθελα να αναφερθώ σε τρία σημεία όσον αφορά στο περιεχόμενο της πράξης νομοθετικού περιεχομένου. Το πρώτο έχει να κάνει με το ειδικό τέλος ηλεκτροδοτούμενων δομημένων επιφανειών. Με τις ρυθμίσεις που περιλαμβάνονται μέσα στην πράξη νομοθετικού περιεχομένου γίνεται μια προσπάθεια να γίνει αυτό το ειδικό τέλος πιο δίκαιο με το να περιλαμβάνει μέσα στις εξαιρέσεις άτομα με ειδικές ανάγκες ή πολυμελείς οικογένειες. Κατά τη γνώμη μου όμως θα ήταν ακόμα δικαιότερο αν εξαιρούσε τους ιδιοκτήτες πρώτης κατοικίας επιφάνειας ογδόντα έως εκατό τετραγωνικών, ή αντικειμενικής αξίας 80.000-100.000 ευρώ. 
Και αυτό γιατί, κύριοι της Κυβέρνησης, εκτιμώ ότι δεν μπορούμε να ζητάμε σήμερα έκτακτη εισφορά στη δομημένη επιφάνεια από τον κάτοικο της υπαίθρου από τον αγρότη συνταξιούχο των 340 ευρώ να καταβάλει για το σπίτι του, που είναι το μόνο περιουσιακό στοιχείο, έκτακτη εισφορά. Εκτιμώ, αν πραγματικά θέλετε το μέτρο αυτό να γίνει δικαιότερο, θα πρέπει άμεσα να αντιμετωπιστεί με την εξαίρεση στους κατόχους πρώτης κατοικίας συγκεκριμένης επιφάνειας και συγκεκριμένης αντικειμενικής αξίας. 
Το δεύτερο στοιχείο ως προς το περιεχόμενο της πράξης νομοθετικού περιεχομένου στο οποίο θα ήθελα να αναφερθώ είναι, κύριοι της Κυβέρνησης, η παράταση που δίνετε στην συνέχιση της εφαρμογής του κώδικα βιβλίων και στοιχείων. 
Έχουμε πει όλοι ότι ο Κώδικας Βιβλίων και Στοιχείων αποτελεί ό,τι πιο αναχρονιστικό υπάρχει στο φορολογικό μας σύστημα. Είναι ανοιχτή πληγή φοροδιαφυγής, αδιαφάνειας, γραφειοκρατίας και αναποτελεσματικότητας. Και δεν καταλαβαίνω γιατί, ενώ είχαμε δεσμευθεί πριν από ένα χρόνο ότι από 1-1-2012 θα είχε καταργηθεί, σήμερα ερχόμαστε και δίνουμε παράταση ισχύος του. Επιβεβαιώνει ότι εδώ υπάρχει λάθος στο σχεδιασμό, στον προγραμματισμό και μέχρι σήμερα δεν ήμασταν αποτελεσματικοί στην προσπάθεια πάταξης της φοροδιαφυγής. Εκτιμώ ότι όσο πιο γρήγορα καταργηθεί ο Κώδικας Βιβλίων και Στοιχείων τόσο καλύτερο θα είναι και για τους φορολογουμένους και για τη φορολογούσα αρχή. 
Το τρίτο στο οποίο θα ήθελα να αναφερθώ, κύριοι συνάδελφοι, όσον αφορά στις διατάξεις του νομοσχεδίου έχει να κάνει με την τροπολογία, που θα έλεγα ότι είναι ντροπολογία, για την ρύθμιση των ληξιπρόθεσμων υποχρεώσεων. Έχουμε πει, κύριοι Υπουργοί, κύριοι της Κυβέρνησης, ότι μια μεγάλη δεξαμενή για αύξηση των φορολογικών εσόδων χωρίς να μπαίνουμε στην πεπατημένη με νέους φόρους ή αύξηση των φορολογικών συντελεστών, είναι να αντλήσουμε έσοδα από τα ληξιπρόθεσμα, που δυστυχώς μήνα με το μήνα, χρόνο με το χρόνο τρέχουν με γεωμετρική πρόοδο. Αυτή τη στιγμή που μιλάμε έχουν ανέλθει στα 44 δισεκατομμύρια ευρώ. 
Πριν από μία εβδομάδα η Βουλή προέβη σε μία ρύθμιση που και έσοδα θα είχε για το δημόσιο κορβανά και θα εξυπηρετούνταν δεκάδες χιλιάδες, εκατοντάδες χιλιάδες φορολογουμένων που χρωστούν σήμερα στο δημόσιο και αδυνατούν να πληρώσουν για πολλούς και διαφόρους και φυσικά λόγω της οικονομικής κρίσης. Κι ενώ ψηφίστηκε πριν από μία εβδομάδα, σήμερα επανερχόμαστε, κάτω από την πίεση της τρόικα, να πάρουμε πίσω αυτή τη διάταξη και να επαναφέρουμε τη διάταξη που ίσχυε, μέχρι είκοσι τέσσερις δόσεις και για ποσό οφειλής 10.000 στα φυσικά πρόσωπα και 75.000 στα νομικά πρόσωπα.
Είχα χαρακτηρίσει στην Επιτροπή και στην Ολομέλεια της Βουλής την προηγούμενη ρύθμιση, κύριοι της Κυβέρνησης, τολμηρή και ριζοσπαστική. Το ότι σήμερα ανακαλείται, θα μου επιτρέψετε να πω ότι είναι μία μίζερη και μία κοντόφθαλμη ρύθμιση, που τελικά και τα δημόσια έσοδα δεν θα αυξήσει, αλλά θα συνεχίσει να ταλαιπωρεί δεκάδες χιλιάδες μικροοφειλέτες.
Θα ήθελα, όμως, κι εγώ, κύριε Πρόεδρε και κύριοι συνάδελφοι, αφού έχω την ευκαιρία να απευθυνθώ από το Βήμα της Βουλής και στους συναδέλφους, αλλά και στον ελληνικό λαό, να ασχοληθώ λίγο και με τα όσα συνέβησαν χθες στη συνάντηση των Αρχηγών των κομμάτων και του Πρωθυπουργού, των κομμάτων που στηρίζουν την Κυβέρνηση Παπαδήμου.
Δεν πείστηκα ότι είναι αναγκαιότητα η απόλυση δεκαπέντε χιλιάδων δημοσίων υπαλλήλων μέσα στο 2012. Δεν πείστηκα ότι είναι αναγκαιότητα η απόλυση εκατόν πενήντα χιλιάδων μέχρι το 2015. Και αυτό για τον απλούστατο λόγο: Δεν πείστηκα για το δημοσιονομικό όφελος που θα έχουμε από την απόλυση. Το να οδηγηθούμε σε μία πιο ομαλή εξέλιξη συνταξιοδότησης των εκατόν πενήντα χιλιάδων εργαζομένων, δεν θα ήταν καλύτερο από το να προχωρήσουμε άμεσα, βίαια, χωρίς όρους, χωρίς προϋποθέσεις, χωρίς κριτήρια στην απόλυση;
Κι ερωτώ: Ποιο είναι το δημοσιονομικό όφελος; Διότι αν το διακύβευμα είναι ότι επιδιώκουμε ένα καλύτερο κράτος, δεν σημαίνει ότι με την απόλυση δεκαπέντε χιλιάδων δημοσίων υπαλλήλων το 2012 ή εκατόν πενήντα χιλιάδων μέχρι το 2015 θα έχουμε καλύτερο κράτος. Ίσως να έχουμε και χειρότερο κράτος, γιατί θα έχουμε προβλήματα και στην υγεία και στην παιδεία και στην άμυνα και στην ασφάλεια.
Είχα χαρακτηρίσει, κύριοι συνάδελφοι, το γνωστό μισθολόγιο, την πολιτική μισθών στο δημόσιο, ως ένα πτωχολόγιο για το δημόσιο. Μέτρα, μέτρα, μέτρα που είχαν γίνει χιλιόμετρα. Και, δυστυχώς, επιβεβαιώνομαι σήμερα. Τα χιλιόμετρα συνεχίζονται όσον αφορά τα μέτρα εισπρακτικού χαρακτήρα, χωρίς να συμβάλλουν στην ανάπτυξη.
Και αυτό, γιατί σήμερα βλέπουμε ότι αποφασίστηκε στον ιδιωτικό τομέα να υπάρξει στην ουσία κατάργηση της Εθνικής Γενικής Συλλογικής Σύμβασης Εργασίας. Αποφασίστηκε να μειωθεί ο κατώτατος μισθός κατά 22%. Κι ερωτώ: Ποιο το δημοσιονομικό όφελος για τη χώρα με τη μείωση κατά 22% του κατώτατου μισθού; Πόσο θα συμβάλει στη μείωση του ελλείμματος; Καθόλου.","ΑΝΔΡΕΑΣ ΜΑΚΡΥΠΙΔΗΣ",294
"145212"," Το αυξάνει.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"145213"," Μηδενικό είναι το όφελος στο έλλειμμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αντίθετα, δημιουργεί υφεσιακές καταστάσεις. Αντίθετα, δημιουργεί προβλήματα αντιαναπτυξιακά στη χώρα μας. 
Και τίθεται το ερώτημα: Πού στοχεύουμε με το συγκεκριμένο μέτρο;
Το αντεπιχείρημα είναι ότι συμβάλλει στον ανταγωνισμό. Κι ερωτώ: Ποια είναι η ανάλυση για να πειστούμε ότι με τη μείωση του μισθολογικού κόστους έχουμε ένα γενικότερο όφελος -μείωση του εργασιακού κόστους- ούτως ώστε αυτό να συμβάλλει ουσιαστικά στον ανταγωνισμό;
Δεν έχουμε τέτοια στοιχεία. Αντίθετα, είμαστε πεπεισμένοι ότι αυτό συμβάλλει στο να ξεπουληθούν οι επιχειρήσεις του δημοσίου –ΔΕΚΟ και όχι μόνο- στους δήθεν αυριανούς αγοραστές – επενδυτές αντί πινακίου φακής, ούτως ώστε να έχουν αύριο υπερκέρδη από τη μείωση της εργασιακής συμμετοχής.
Αυτό το μέτρο συμβάλλει σίγουρα στην αποδιάρθρωση των εργασιακών σχέσεων και στην περιστολή του κοινωνικού κράτους.
Θα ήθελα να κλείσω –κι ευχαριστώ, κύριε Πρόεδρε- με αυτό που ακούγεται τελευταία περί διλημμάτων. Ακούμε το δίλημμα: διάσωση ή χρεοκοπία, αξιοπρέπεια, υπερηφάνεια ή ταπείνωση. Εγώ, κυρίες και κύριοι συνάδελφοι, δεν είμαι υπέρ των επιθέτων, είμαι υπέρ των ουσιαστικών. Δεν δέχομαι, όμως, από τους επικριτές μας -και εννοώ τους επικριτές που ασκούν κριτική στο πολιτικό σύστημα, στους Βουλευτές- όταν ψηφίζουμε συντεταγμένα και πειθαρχημένα να χαρακτηρίζουν τους Βουλευτές ως «αγέλη» και «λόχο» και όταν οι Βουλευτές ψηφίζουν κατά συνείδηση να τους χαρακτηρίζουν ότι ψηφίζουν από συντεχνιακά κριτήρια ή ότι είναι ανεύθυνοι.
Κυρίες και κύριοι συνάδελφοι, μπροστά στα δύσκολα που έχουμε να αντιμετωπίσουμε το επόμενο τριήμερο έχω να πω το εξής: Οι Βουλευτές ψηφίζουν όπως τους ορίζει το Σύνταγμα, ψηφίζουν κατά συνείδηση, γιατί λογοδοτούν στον ελληνικό λαό και από εκεί απορρέει η ισχύς και η δυνατότητα να τους εκφράσουν και αναλόγως πράττουν. Άρα, ψηφίζουμε κατά συνείδηση.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΜΑΚΡΥΠΙΔΗΣ",294
"145214","  Ευχαριστούμε τον κ. Μακρυπίδη.
Το λόγο έχει ζητήσει ο Υπουργός Υγείας και Κοινωνικής Αλληλεγγύης, κ. Ανδρέας Λοβέρδος, για σχετικά σύντομο χρόνο.
Ορίστε, κύριε Υπουργέ, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145215"," Κύριοι συνάδελφοι, με συγχωρείτε πολύ που διέκοψα τη ροή του καταλόγου για δύο συναδέλφους. Δεν το συνηθίζω, αλλά θα μιλήσει μετά και ο Υπουργός Οικονομικών και δεν θέλαμε να μιλήσουμε ο ένας μετά τον άλλο. Παρεμβαίνω τώρα στον κατάλογο και μετά τις ομιλίες σας θα μιλήσει ο Υπουργός των Οικονομικών.
Κυρίες και κύριοι, πριν πω δύο λόγια για το άρθρο 10, θα ήθελα να κάνω μια γενικότερη αναφορά. Κύριε Πρόεδρε, αυτές τις μέρες, τις τελευταίες μέρες ειδικά, πάρα πολλοί πολίτες με σταματούν στο δρόμο, ζητώντας μου να μην ψηφίσω τη διαμορφωνόμενη σύμβαση προκειμένου να δανειοδοτηθεί η χώρα, άλλοι μου λένε ότι υπάρχει ένα σχέδιο ξεπουλήματος της χώρας του οποίου εμείς είμαστε υποκείμενα, άλλοι μου λένε για τα δικά τους θέματα που αφορούν την αγωνία τους για τον δέκατο τρίτο και δέκατο τέταρτο μισθό, κλπ. Πάντως, κοινή συνισταμένη όλων των πολιτών, που απευθύνονται σε εμένα τουλάχιστον, είναι η οργή. 
Θέλω να διαβεβαιώσω, επειδή δεν έχω τη δυνατότητα -ούτε κανείς μας την έχει εδώ- να απευθύνομαι σε κάθε πολίτη ξεχωριστά, γιατί κάθε πολίτης ξεχωριστά χρειάζεται μια ειδική εξήγηση γι’ αυτά που περνάει, όλους τους Έλληνες και όλες τις Ελληνίδες ότι δίνεται μια πραγματική μάχη, όχι μια ψεύτικη μάχη ή ένα στημένο παιχνίδι. Δεν γίνεται ένα στημένο παιχνίδι. Δίνουμε μια πραγματική μάχη.
 Η Βουλή αυτή, η Βουλή με το βαρύτερο καθηκοντολόγιο από το 1974 και μετά, με αυταπάρνηση έχει στηρίξει έναν κακοτράχαλο δρόμο μιας κυβέρνησης, η οποία σήκωσε τα βάρη τριάντα επτά ετών και τώρα μια άλλη Κυβέρνηση συνεχίζει αυτόν το δρόμο. Ξέρουμε ότι η φθορά του καθενός μας στη συνείδηση των πολιτών είναι βεβαία. Ξέρουμε, όμως, από την άλλη ότι αυτός είναι ο δρόμος που πρέπει υποχρεωτικά να περπατήσουμε.
Κυρίες και κύριοι Βουλευτές, εάν είχαμε κάνει το χρέος μας ως κυβερνήσεις στα θέματα της ανάπτυξης -επαναλαμβάνω- εάν είχαμε προσπαθήσει, καταλαβαίνοντας ότι τα μέτρα που θα παίρναμε θα έφερναν ύφεση, να χτυπήσουμε τη γραφειοκρατία που εμποδίζει την ανάπτυξη από την ίδρυση, το άνοιγμα και τη λειτουργία ενός μικρού καταστήματος υγειονομικού ενδιαφέροντος έως τη λειτουργία ενός ξενοδοχείου ή μιας βιομηχανικής μονάδας, εάν είχαμε κάνει αυτά, θα είχαμε καλύτερο πρόσωπο απέναντι στον ελληνικό λαό. Η ευθύνη για την έλλειψη αναπτυξιακών πολιτικών είναι μια συλλογική ευθύνη των πολιτικών ηγεσιών της Ελλάδας επί πολλές δεκαετίες και ειδικά της τελευταίας που κάνει το λόγο μας αδύναμο απέναντι στον πολίτη, γιατί πολλά από τα υπόλοιπα έπρεπε να έχουν γίνει. 
Απαντάω μ’ αυτόν τον τρόπο επιγραμματικά στους πολίτες που απευθύνονται σε εμένα, που προσέχουν το λόγο μου, που είναι εξοργισμένοι μαζί μου, σε όλους του πολίτες που παρακολουθούν τα θέματά τους και τα θέματα της χώρας.
Δεύτερον, κυρίες και κύριοι Βουλευτές, πριν μπω στο άρθρο 10, θέλω να κάνω μια επισήμανση: Πρέπει να σοβαρευτούμε. Και κάποιοι πρέπει να σοβαρευτούν πρωτευόντως πριν απ’ όλους. Διότι με τη συμπεριφορά αυτών των ορισμένων παράγονται δυο πράγματα: Από τη μια πλευρά, κυρίες και κύριοι Βουλευτές, οι σκληρές πολιτικές που έχει ανάγκη η χώρα, οι διαθρωτικές αλλαγές, η δημοσιονομική ευταξία, ο εξορθολογισμός παράγουν ύφεση και άρα δυσαρέσκεια στους ανθρώπους. Από την άλλη πλευρά, με την έλλειψη σοβαρότητας, ενώ έχουμε μια εσωτερική κοινή γνώμη εξοργισμένη, δεν αποκτούμε τουλάχιστον καλύτερες μετοχές στο διεθνές στερέωμα. 
Από τη λειτουργία αυτών των ορισμένων δημαγωγών εδώ και κάποιους μήνες –ή καλύτερα εδώ και κάποια χρόνια- δεν έγινε καλύτερο το όνομα του Έλληνα πολίτη εκτός συνόρων. Ο Έλληνας πολίτης δίνει το υστέρημά του, το όνομά του, όμως, δεν γίνεται καλύτερο. Αυτές τις ώρες χλευάζουν πάλι την Ελλάδα, ενώ η Ελλάδα παίρνει τις δυσκολότερες αποφάσεις των τελευταίων δεκαετιών για να μη γονατίσει. Και το ένα δεν πάει καλά και το άλλο δεν πάει καλά. 
Θα σοβαρευτούν κάποιοι; Θα καταλάβουν ότι η πατρίδα τους έχει ανάγκη; Θα δώσουν όλες τις δυνάμεις τους και όχι τις μισές. Δεν ομιλώ κομματικό λόγο, κυρίες και κύριοι συνάδελφοι. Ίσως κάποιοι στην Αίθουσα αυτή ξέρουν ότι αυτό δεν είναι το πρώτο μου μέλημα, το κομματικό συμφέρον όπως είναι άλλων όμως.
Πρέπει να σταθούμε στο ύψος των εθνικών περιστάσεων. Δεν μπορεί η θυσία του Έλληνα πολίτη να μην οδηγεί τουλάχιστον στο καλύτερο όνομά του εκτός συνόρων. Δεν μπορεί ένας λαός που έχει δώσει το υστέρημά του να κατηγορείται ως απρόθυμος να κάνει την πορεία που πρέπει να κάνει ενώ κάνει τα σοβαρότερα βήματα επί δυόμισι συνεχόμενα χρόνια. Δεν μπορεί να δίνει το υστέρημά του απ’ το εισόδημά του και να καθυβρίζεται ως τεμπέλης. Φταίνε κάποιοι πολιτικοί γι’ αυτό. Φταίνε κάποιοι εξ ημών σήμερα γι’ αυτό και πρέπει να αναδιπλωθούν όσο είναι καιρός. Ξαναλέω ότι δεν μιλάω κομματικά. Το τελευταίο μου μέλημα σήμερα είναι το κομματικό συμφέρον. 
Κυρίες και κύριοι συνάδελφοι, με τα θέματα αυτά της εισαγωγής μου –που δεν ήταν εισαγωγή- και με την κατανόηση του Προεδρείου χρησιμοποίησα το χρόνο αυτό και θέλω να πάω στο άρθρο 10. Είναι συναφές όμως το άρθρο 10, με ό,τι συζητάει επί δυόμισι χρόνια η Ελλάδα. 
Κυρίες και κύριοι Βουλευτές, παραλάβαμε μια δαπάνη ασφαλιστικών ταμείων στα φάρμακα το 2009 δυο Υπουργεία, το Υπουργείο Υγείας και το Υπουργείο Εργασίας και Κοινωνικής Ασφάλισης 5.600.000.000 ευρώ. Ούτε τα όπλα δεν κοστίζουν τόσο. Προσθέστε σε αυτή το ενάμισι δισεκατομμύριο της φαρμακευτικής δαπάνης των νοσοκομείων και τα δυόμισι δισεκατομμύρια των φαρμάκων που αγόραζε ο πολίτης με χρήματα από την τσέπη του χωρίς να χρησιμοποιεί τα βιβλιάρια της ασφάλισής του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Μέσα σε δυο χρόνια οι συνδυασμένες δυνάμεις του Υπουργείου Εργασίας και του Υπουργείου Υγείας έριξαν τη δαπάνη των ταμείων των 5. 600.000.000 ευρώ δηλαδή, κατά 1.750.000.000 ευρώ ή κατά 1.800.000.000 ευρώ. Αυτός είναι ένας υπολογισμός που είτε το ένα του σκέλος είτε το άλλο είναι αληθές. Πάντως, το ελάχιστο είναι 1.750.000.000 ευρώ. Πρέπει το 2012 που ήδη διατρέχουμε να μειώσουμε τη φαρμακευτική δαπάνη των ασφαλιστικών ταμείων κατά ένα δισεκατομμύριο ευρώ. Οπωσδήποτε δε, ταυτοχρόνως έχουμε μειώσει με τρόπο καταιγιστικό τη φαρμακευτική δαπάνη των νοσοκομείων από ενάμισι δισεκατομμύριο στα οχτακόσια εκατομμύρια ευρώ περίπου. 
Ακούστε όμως, κυρίες και κύριοι Βουλευτές, το φοβερό: Τώρα που η χώρα τραβάει αυτά, για κάθε 1 ευρώ που δεν επιτυγχάνουμε τη μείωσή του, ο φορολογούμενος το πληρώνει με νέα μέτρα.  
Όταν ανέλαβα Υπουργός Εργασίας, βρήκα έτοιμο ένα διαγωνισμό της κ. Πετραλιά, με ανάδοχο εταιρεία, για να κάνει σκανάρισμα των συνταγών που έχουν γραφτεί σε χαρτί. Τότε, οι φιλόσοφοι στο ΠΑΣΟΚ έλεγαν «άστον αυτόν το διαγωνισμό, να κάνουμε διαγωνισμό για τη συνολική ηλεκτρονική συνταγογράφηση». Είπα, ας κάνουμε πρώτα το μικρό και για το άλλο θα έρθει η ώρα του. Ακόμα γίνεται ο μεγάλος διαγωνισμός για την ηλεκτρονική συνταγογράφηση! 
Εγώ, λοιπόν, εφάρμοσα με τον ανάδοχο που είχε αναδείξει η κ. Πετραλιά την ηλεκτρονική συνταγογράφηση στο ΙΚΑ. Πώς δηλαδή; Κάθε γραπτή συνταγή που σκανάρεται ελέγχεται και ηλεκτρονικά. Μάλιστα, κάλεσα και όλη την Επιτροπή Κοινωνικών Υποθέσεων και το είδαν. Ο κ. Κεγκέρογλου ήταν εκεί. 
Ακούστε, κυρίες και κύριοι, τι συμβαίνει, τώρα που χρησιμοποιούμε τις διασταυρώσεις, που χρησιμοποιούμε και την ΗΔΙΚΑ που κάνει ελεγκτική δουλειά, αλλά και τον ΕΟΠΠΥ. Υπάρχει γιατρός από την Ηλεία –δεν θα πω το όνομά του- που όταν ψηφίσουμε το άρθρο 10 σήμερα και εξοπλίσουμε με πειθαρχική αρμοδιότητα αυστηρή και άμεση τον πρόεδρο του ΕΟΠΠΥ, αυτός ο γιατρός είναι ο πρώτος που θα τεθεί εκτός ΕΟΠΠΥ για δύο χρόνια, βάσει της διατάξεως που περιλαμβάνεται στο άρθρο 10.","ΑΝΔΡΕΑΣ ΛΟΒΕΡΔΟΣ",286
"145216"," Γιατί για δύο χρόνια και όχι για πάντα;","ΜΙΧΑΗΛ ΠΑΝΤΟΥΛΑΣ",393
"145217"," Το για πάντα θα κριθεί μετά την απόφαση του ιατρικού συλλόγου και των δικαστηρίων.","ΑΝΔΡΕΑΣ ΛΟΒΕΡΔΟΣ",286
"145218"," Τουλάχιστον για δύο χρόνια.","ΧΡΗΣΤΟΣ ΠΡΩΤΟΠΑΠΑΣ",436
"145219"," Να ακούσουμε τι έκανε ο γιατρός.","ΑΘΑΝΑΣΙΑ ΜΕΡΕΝΤΙΤΗ",317
"145220"," Ακούστε τι έκανε αυτός ο κύριος. Για το Νοέμβριο και το Δεκέμβριο του 2011, συνταγογράφησε από εννιακόσιες συνταγές που είχε μέχρι τότε πέντε χιλιάδες επτακόσιες εβδομήντα έξι συνταγές και χρέωσε τον ΕΟΠΠΥ με 408.000 ευρώ. Δεν είναι ογκολόγος. Τα κριτήρια έχουν σταλεί στους γιατρούς. Μπορεί ένας γιατρός να έχει πολύ μεγάλη πελατεία ή να είναι πολύ βαριά η ειδικότητά του, να έχει ασθένειες βαρείες που η ίασή τους είναι πολύ ακριβή. Εκεί, φυσικά, είναι δικαιολογημένη η δαπάνη. Όμως, αυτή η δαπάνη από γιατρό της δικής του ειδικότητας στο Νομό Ηλείας είναι αδικαιολόγητη. 
Έρχομαι στο Αγρίνιο, κύριε Μακρυπίδη. Πέντε χιλιάδες συνταγές και 303.000 ευρώ επιβάρυνση. Στο Διδυμότειχο είχαμε πέντε χιλιάδες τετρακόσιες συνταγές και 297.000 ευρώ επιβάρυνση. Στην Αχαΐα προς Κορινθία, για να συνεννοηθούμε, τέσσερις χιλιάδες εκατόν ενενήντα δύο συνταγές και 270.000 ευρώ κοστίζουν τα φάρμακα. Δεν είναι ογκολόγοι, ξαναλέω, είναι γιατροί κοινών ειδικοτήτων. Έχουμε διασταυρωμένες τις οδηγίες από τον ΕΟΠΠΥ προς τους γιατρούς. Μπορώ να σας δώσω και τις σχετικές εγκυκλίους, για να καταλάβετε ότι δεν αδικούμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρίες και κύριοι Βουλευτές, να μη συνεχίσω τον κατάλογο, γιατί…","ΑΝΔΡΕΑΣ ΛΟΒΕΡΔΟΣ",286
"145221"," Συντομεύετε, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145222"," Τελείωσα, κύριε Πρόεδρε. 
Υπάρχει γιατρίνα…","ΑΝΔΡΕΑΣ ΛΟΒΕΡΔΟΣ",286
"145223"," Μην παρασύρεστε από τα παραδείγματά σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145224"," Ναι, κύριε Πρόεδρε, έχετε δίκιο. 
Υπάρχει γιατρίνα στη Ζάκυνθο…","ΑΝΔΡΕΑΣ ΛΟΒΕΡΔΟΣ",286
"145225"," Τώρα δεν σας είπα να διακόψετε τα παραδείγματα;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145226"," Το τελευταίο, που είναι και χαρακτηριστικό. Γιατρίνα στη Ζάκυνθο με εκατόν πενήντα κατοίκους στο χωριό της συνταγογράφησε για ένα μήνα του 2011 χίλιες συνταγές. Να είμαστε καλά! Υπάρχουν οι μέσοι όροι ανά ειδικότητα, κύριοι συνάδελφοι. Δεν παραλογίζεται κανείς, ούτε κάνει τον αυστηρό αδίκως.
Για όλους αυτούς τους λόγους και επειδή όλα αυτά συμβαίνουν, όχι πριν -που να το δικαιολογήσουμε πριν, ότι κάποιος δεν είχε καταλάβει- αλλά τώρα που αναζητούμε ακόμα και 1 ευρώ και που σωστά λέει ο συνάδελφος κ. Μακρυπίδης ότι ορισμένα μέτρα είναι έξω από λογική, τώρα που αναζητούμε το τελευταίο ευρώ, ρε κύριε, δεν ιδρώνεις! 
Ιδρώνουμε, όμως, εμείς που δεν έχουμε να τα πληρώσουμε αυτά τα λεφτά. Γι’ αυτό με το άρθρο 10, που εισηγούμαι και έχει την καλοσύνη ο Υπουργός να το έχει συμπεριλάβει στο νόμο του, όποιος προκαλεί μη αναγκαία συνταγογράφηση, παραβιάζοντας τις οδηγίες, για τις οποίες σας έκανα λόγο, τιμωρείται με απόφαση του Διοικητή του ΕΟΠΠΥ με τη διοικητική κύρωση να τεθεί έως και δύο χρόνια έξω από τον ΕΟΠΠΥ. 
Το έκανα δύο χρόνια και έχω αλλαγές τις οποίες καταθέτω εδώ, ακούστε, όμως, συνάδελφοι.","ΑΝΔΡΕΑΣ ΛΟΒΕΡΔΟΣ",286
"145227"," Μισό λεπτό να σας πω. Μην κάνετε την κατάθεση ακόμη. Θέλω να σας ζητήσω να αναγνώσετε την ακριβή θέση που υπάγεται η αλλαγή.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145228"," Δεν είναι μόνο αυτή η αλλαγή, κύριε Πρόεδρε.","ΑΝΔΡΕΑΣ ΛΟΒΕΡΔΟΣ",286
"145229"," Ή οι αλλαγές. Σε ποιο σημείο, σε ποιο άρθρο, γιατί κάποια ασάφεια βλέπω. Προσέξτε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145230"," Είναι το τέταρτο άρθρο. Στο τέταρτο άρθρο έχουμε την τροποποίηση στην παράγραφο 10 του άρθρου 80 του ν. 3996/2011 και έχω κάνει αναλυτική και μάλιστα χωροθετημένη μέσα στο άρθρο 4 παρέμβαση, γι’ αυτό την καταθέτω. 
(Στο σημείο αυτό ο Υπουργός Υγείας και Κοινωνικής Αλληλεγγύης, κ. Ανδρέας Λοβέρδος, καταθέτει τις προαναφερθείσες νομοτεχνικές βελτιώσεις οι οποίες έχουν ως εξής: 
(Να μπει η σελίδα 211)","ΑΝΔΡΕΑΣ ΛΟΒΕΡΔΟΣ",286
"145231"," Παρακαλώ να διανεμηθούν οι βελτιώσεις που κατέθεσε ο Υπουργός.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145232"," Ακούστε όμως, κυρίες και κύριοι Βουλευτές, κύριε Πρόεδρε, ακούστε ειδικά εσείς, κάτι σοβαρότερο από όσα σας έχω πει μέχρι στιγμής.","ΑΝΔΡΕΑΣ ΛΟΒΕΡΔΟΣ",286
"145233"," Ως συμπέρασμα θα το αναφέρετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145234"," Εμείς λέμε να τιμωρούνται και ο φάκελος να πηγαίνει στον εισαγγελέα, θα τον πάω εγώ τη Δευτέρα, όταν ψηφιστεί αυτό. Για τα υπόλοιπα, εκεί λέμε ότι γινόμαστε πολύ αυστηροί, όλοι το λέμε αυτό, ψηφίζουμε και πάνε στα δικαστήρια οι νόμοι μας. 
Η Εθνική Αντιπροσωπεία στα δικαστήρια σε πολλές περιπτώσεις, συνάδελφοι, παύει να υπάρχει εν τη ουσία. Η νομοθετική λειτουργία ακυρώνεται. Η δικαστική λειτουργία μας κάνει στην άκρη, ακούστε πώς: Έλεγα εγώ και το είχα μέσα, να βάλουμε μια διάταξη αυστηρή αντισυνταγματική, όμως, αν με ρωτάγατε με την ιδιότητα που είχα, ότι δεν αναστέλλεται η κύρωση αυτή. Ξέρω ότι βάσει του άρθρου 20 του Συντάγματος, αυτό δεν μπορείς να το πεις και ο δικαστής αν δει ότι δεν παρέχεται στον άλλο η έννομη προστασία, θα την παράσχει. 
Τη σημείωσή μου αυτή την είχα διατηρήσει αντιστεκόμενος στα επιχειρήματα περί αντισυνταγματικότητας, λέγοντας ότι έστω και για δύο μήνες μέχρι να κερδίσεις τη δίκη της αναστολής, να μπορεί να τρομάξουν αυτοί που δεν καταλαβαίνουν τίποτα, ούτε από κρίση ούτε από τίποτα. Πείστηκα και από τον κ. Σταυρόπουλο που μου έκανε τη σχετική επισήμανση αλλά συζητώντας και με δικαστές, ότι λέγοντας μέσα στο νόμο ότι αυτή η ποινή δεν αναστέλλεται, αποκτά λόγο αναστολής αμέσως ο θέλων να την προσβάλλει.
Καλύτερα να αφήσουμε το δικαστή να αναζητήσει αν πρέπει να ανασταλεί επί των λόγων ουσίας και να μη δημιουργήσουμε στον εαυτό μας ένα πρόβλημα αντισυνταγματικότητας από την αρχή, ούτως ώστε να αποκρούεται η διάταξη χωρίς να μπαίνει στην ουσία ο δικαστής.","ΑΝΔΡΕΑΣ ΛΟΒΕΡΔΟΣ",286
"145235"," Έτσι έπρεπε να γίνει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145236"," Και αυτό κάνω. 
Αλλά, κύριε Πρόεδρε, τη Δευτέρα το πρωί θα πάω στον κ. Πικραμένο, στον Πρόεδρο του Συμβουλίου της Επικρατείας, θα ζητήσω παράσταση, θα πάω στον Πρόεδρο του Αρείου Πάγου και στον εισαγγελέα του Αρείου Πάγου και θα ζητήσω επισήμως παράσταση. Εγώ σέβομαι τη δικαιοσύνη και ουδέποτε στη ζωή μου την έχω μεμφθεί ή επαινέσει. Ειδικά ως μέλος της εκτελεστικής εξουσίας, μου απαγορεύεται από το Σύνταγμα να επαινώ ένα δικαστή ή να τον κατηγορώ. Θα παραστώ ως μέλος της εκτελεστικής εξουσίας για να παρακαλέσω και να ζητήσω όχι πια αυτόματες αναστολές. 
Ακόμα και τώρα, συνάδελφοι, ψηφίζουμε τους πιο αυστηρούς νόμους. Εμείς τροποποιούμε διάταξη του νόμου του 2011. Είχαμε επανέλθει, δηλαδή ξανά είχαμε επανέλθει από το Υπουργείο Εργασίας και δίδονται οι αναστολές πολυβολιδόν, παρ’ότι εμείς αποφασίσαμε ως Βουλή ότι η εξέταση της αναστολής πρέπει να γίνεται πάρα πολύ, μα πάρα πολύ προσεκτικά και να δίδεται και, όμως, συνεχίζεται η παλιά πρακτική. Σωρηδόν οι αναστολές. 
Μα, αν δεν σε φοβάται κανείς, πώς μπορείς να επιβάλλεις αυτό που ο Έλληνας χρειάζεται; Και αυτήν τη στιγμή, συνάδελφοι και συναδέλφισσες, αν δεν μειωθεί ένα δισεκατομμύριο το 2012, που τρέχει ήδη η φαρμακευτική δαπάνη, πάλι μέτρα θα μπουν για να βγουν αυτά τα χρήματα.","ΑΝΔΡΕΑΣ ΛΟΒΕΡΔΟΣ",286
"145237"," Όλα είναι κατανοητά. Φτάνει. Συμπεραίνετε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145238"," Συμπεραίνω, κύριε Πρόεδρε.
Μας χτυπούν οι εταιρείες. Μας χτυπούν λιγότερο και πιο λογικά οι φαρμακαποθήκες. Τα φαρμακεία γνωρίζετε την ένταση που έχουν. Τα μέσα ενημέρωσης δεν στηρίζουν και θα βρουν κάτι να πουν. Ένας έλεγε ότι αυξάνουμε δήθεν στο τέλος τη συμμετοχή του ασφαλισμένου. Πού το κάναμε αυτό; Ποτέ δεν το κάναμε αυτό στα φάρμακα.
Δεν υπάρχει στήριξη σε αυτήν την Ελλάδα της διασταυρωνόμενης δημαγωγίας. Ας κάνουμε ως Εθνική Αντιπροσωπεία το καθήκον μας όσο μπορούμε πιο έντονα και εμείς ως εκτελεστική εξουσία αλλά και η επόμενη που θα αναδυθεί από τις εκλογές, ας κάνουμε το χρέος μας. 
Σας παρακαλώ με όση ένταση διαθέτω. Ψηφίστε το άρθρο 4. Θα βοηθήσει σε έναν αγώνα που γίνεται αυτήν τη στιγμή. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΛΟΒΕΡΔΟΣ",286
"145239"," Ευχαριστούμε τον Υπουργό Υγείας και Κοινωνικής Αλληλεγγύης, κ. Ανδρέα Λοβέρδο.
Το λόγο έχει ο κ. Εμμανουήλ Στρατάκης, Βουλευτής Ηρακλείου του ΠΑΣΟΚ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"145240"," Ευχαριστώ πολύ, κύριε Πρόεδρε.
Πράγματι είναι ανάγκη να δούμε τα ζητήματα της φαρμακευτικής περίθαλψης που έχουν φτάσει σε αυτά τα δυσθεώρητα ύψη, μια ανάγκη που διαχρονικά αυξάνεται και αυξήθηκε εντονότερα στο παρελθόν και που φοβάμαι και με αυτά τα μέτρα δεν θα μπορέσουμε να τιθασεύσουμε γιατί ίσως η κακή συνήθεια αυτών που παρεμβαίνουν είναι τόσο μεγάλη που δεν μπορεί να χτυπηθεί, τουλάχιστον με ευκολία. Καλό θα ήταν τα όποια μέτρα έρχονται εδώ να μην έρχονται με τέτοιες διαδικασίες αλλά κάτω από άλλες συνθήκες για να μπορούν να συζητηθούν με περισσότερη προσοχή και σε περισσότερο χρόνο, ώστε να καλύπτουν όλες τις πτυχές και να μην δημιουργούνται προβλήματα που ακυρώνουν την όποια προσπάθεια γίνεται.
Το ίδιο, βεβαίως, ισχύει και γενικότερα για την κύρωση των πράξεων νομοθετικού περιεχομένου σαν αυτές που συζητάμε σήμερα. Διότι ναι μεν μπορεί να λύνονται προβλήματα αλλά βλέπουμε ότι και σε ζητήματα που λύνονται προβλήματα ή γίνεται προσπάθεια να λυθούν μέσω των πράξεων νομοθετικού περιεχομένου εξακολουθούν να υπάρχουν ζητήματα. Κάποια από αυτά θέλω να επισημάνω και ιδιαίτερα εκείνα που αναφέρονται στην τροπολογία 733 η οποία δεν εντάσσεται βεβαίως στην πράξη νομοθετικού περιεχομένου και γι’ αυτόν το λόγο μπορεί, κύριε Υπουργέ, και γι’ αυτό το ζήτημα να υπάρξουν ενδεχόμενες αλλαγές.
Να πω όμως, δυο κουβέντες για τις πράξεις νομοθετικού περιεχομένου. Θεωρώ ότι και αυτή που αναφέρεται στα ζητήματα της εφαρμογής του μεσοπρόθεσμου πλαισίου δημοσιονομικής στρατηγικής αλλά και η δεύτερη που αναφέρεται στις ρυθμίσεις του ν.4024/2011 είναι προς θετική κατεύθυνση τουλάχιστον ως προς τα περισσότερα θέματα που θίγονται, γιατί λύνονται προβλήματα διαφόρων Υπουργείων, όπως του Εσωτερικών που αφορά τη μεταφορά των μαθητών, τη «Βοήθεια στο σπίτι» και ένα σωρό άλλα θέματα που ασφαλώς δεν μπορούσαν να δώσουν το σωστό αποτέλεσμα παρά τις νομοθετικές ρυθμίσεις που είχαν γίνει το προηγούμενο διάστημα.
Θέλω όμως, να επικεντρώσω την τοποθέτηση μου σήμερα εδώ κυρίως στην τροπολογία με γενικό αριθμό 733 και ειδικό 166 που αναφέρεται στο έκτακτο ειδικό τέλος ηλεκτροδοτούμενων δομημένων επιφανειών γιατί θεωρώ παρά τις ευνοϊκότερες ρυθμίσεις που επιβάλλει για κάποιες τουλάχιστον περιπτώσεις εντούτοις σηκώνει ακόμα διορθώσεις. Και οι διορθώσεις αυτές, δεν αφορούν μόνο περιπτώσεις που έχουν συμπεριληφθεί αλλά και περιπτώσεις που δεν έχουν συμπεριληφθεί σε αυτήν. 
Με αυτήν την έννοια, κύριε Υπουργέ, η ρύθμιση, για παράδειγμα, που αφορά τα ενοικιαζόμενα δωμάτια και στα οποία γίνεται μία αφαίρεση της τάξης του 17% για τον αριθμό πάνω από επτά ενοικιαζόμενα δωμάτια, είναι άδικη όταν στα ξενοδοχεία γίνεται μείωση της τάξης του 35%, αφ’ ενός γιατί κάπου ιδιοκτήτες δωματίων κάτω των επτά δωματίων δεν συμπεριλαμβάνονται καθόλου στη ρύθμιση ενώ και εκείνοι έχουν κοινόχρηστους χώρους και αφ’ ετέρου γιατί το 17% είναι περίπου το μισό του 35%. Αυτό σημαίνει ότι μία ρύθμιση και γι’ αυτούς που έχουν και τα περισσότερα προβλήματα σε αντίθεση με τους μεγαλοξενοδόχους θα ήταν προς την ορθότερη κατεύθυνση εάν αφορούσε και είχε το ίδιο ποσοστό που έχει και για τα μεγάλα ξενοδοχεία. Τα δύο μέτρα και δύο σταθμά θεωρώ ότι δεν είναι κάτι που θα πρέπει να μας διακρίνει και το επισημαίνω μια και, κύριε Υπουργέ, έχετε τη δυνατότητα να κάνετε διόρθωση σε αυτήν την τροπολογία.
Θέλω να πω και ένα δεύτερο θέμα που αφορά το ίδιο ζήτημα και έχει να κάνει με τους χώρους στάθμευσης αυτοκινήτων. Ξέρουμε πάρα πολύ καλά ότι οι χώροι στάθμευσης αυτοκινήτων, τα γνωστά πάρκινγκ, έχουν μεγάλες επιφάνειες. Μπήκε μία ρύθμιση σε αυτόν το νόμο που αφαιρεί το 30% της επιφάνειας για πάνω από χίλια τετραγωνικά και το 60% για πάνω από δύο χιλιάδες τετραγωνικά, αλλά και αυτή η ρύθμιση δημιουργεί τεράστιες οφειλές που πολλές φορές υπερβαίνουν ακόμα και τα συνολικά ακαθάριστα έσοδα αυτών των επιχειρήσεων και γι’ αυτό ίσως γι’ αυτήν τη ρύθμιση θα έπρεπε να υπάρχει περισσότερη προσοχή.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Έχω καταθέσει ως αναφορά το αίτημα των εμπλεκομένων σε αυτήν τη διαδικασία και του Συλλόγου του Σωματείου του Νομού Ηρακλείου απ’ όπου προέρχομαι, αλλά είδα ότι το Υπουργείο δεν έλαβε υπ’ όψιν του αυτήν την παρέμβαση, αν θέλετε, αυτήν την πρόταση, γιατί θα έπρεπε ίσως να δούμε πώς μπορεί, πράγματι, να δώσουμε τη δυνατότητα σε αυτούς τους ανθρώπους να μπορούν να πληρώσουν αυτά τα οποία τους αναλογούν. 
Βεβαίως, υπάρχει και ένα τρίτο θέμα που αφορά την τροπολογία για την ίδια κατηγορία των επιχειρηματιών που έχουν μεγάλες δομημένες επιφάνειες και, επειδή δεν έχουν ρεύμα βιοτεχνικό, υφίστανται τις συνέπειες σαν να μην είναι βιοτεχνικές επιχειρήσεις, ενώ όλες οι άλλες βιοτεχνικές επιχειρήσεις εξαιρούνται από το έκτακτο ειδικό τέλος δομημένων επιφανειών.
Άρα, κύριε Υπουργέ, θα θέλαμε να ακούσετε αυτές τις περιπτώσεις, να τις προσέξετε, διότι εάν σήμερα δεν είστε εξουσιοδοτημένος λόγω της απουσίας του Υπουργού Οικονομικών να κάνετε κάποιες βελτιώσεις, έστω σε κάποια επόμενη φάση, πρέπει να έχετε υπ’ όψιν σας ότι ρυθμίσεις αυτής της μορφής, που καθιστούν τις διατάξεις που έχουμε ψηφίσει εδώ δικαιότερες, περισσότερο αποτελεσματικές και δεν διαμορφώνουν περιβάλλον αδικίας στην κοινωνία, που πρέπει να λαμβάνεται υπ’ όψιν.
Πριν κλείσω, κύριε Πρόεδρε, να μου επιτρέψετε να κάνω και εγώ μία τελευταία αναφορά σε αυτά τα γενικότερα ζητήματα που αυτές τις ημέρες βιώνουμε, που έχουν να κάνουν, αν θέλετε, με το μέλλον της χώρας και την πορεία της οικονομίας μας. Δυστυχώς, από τα όσα μας έχουν τεθεί υπ’ όψιν μέχρι στιγμής –και μας έχουν τεθεί δυστυχώς μόνο από τα μέσα επικοινωνίας- διαπιστώνει ή μπορεί να διαπιστώσει κανείς ότι και αυτά τα μέτρα που προτείνονται κυρίως από την τρόικα και μετά από την όποια διαπραγμάτευση έγινε δεν οδηγούν πουθενά. Και δεν οδηγούν πουθενά, γιατί δυστυχώς το χρέος, παρά το PSI, αντί να μειώνεται, αυξάνεται. Αυτό σημαίνει δηλαδή, ότι οι ανάγκες της χώρας, τις οποίες έπρεπε να περιορίσουμε με διάφορους τρόπους, αν θέλετε χτυπώντας την όποια σπατάλη όπου και αν γίνεται, αντί να μειώνονται, αυξάνονται ή εν πάση περιπτώσει δημιουργούν πρόβλημα στην παραπέρα επιβίωση της χώρας, στην παραπέρα επιβίωση των ίδιων των Ελλήνων με τα μέτρα που επιβάλλονται. 
Διαπιστώνετε, λοιπόν, ότι μπροστά μας έχουμε τον γκρεμό και πίσω έχουμε το ρέμα. Δεν είμαι σίγουρος αυτήν τη στιγμή εάν θα πρέπει να πέσουμε στον γκρεμό ή να κρατηθούμε στο ρέμα και αυτό είναι το μεγάλο δίλημμα που εγώ τουλάχιστον προσωπικά βιώνω. Και θέλω να το πω δημόσια από το Βήμα αυτό και όχι από τα μέσα επικοινωνίας ή στο αυτί κάποιων, γιατί εκτιμώ ότι, εάν έτσι δημόσια τοποθετηθούμε, μπορούμε εδώ να πάρουμε αποφάσεις που να είναι προς τη σωστή κατεύθυνση, ανεξάρτητα από πολιτικό και κομματικό κόστος του καθένα από εμάς ή και προσωπικό κόστος ακόμα. Γιατί η χώρα έχει ανάγκη από σωτηρία, αλλά πρώτιστα ανάγκη σωτηρίας έχει ο ελληνικός λαός που απαρτίζει αυτήν εδώ τη χώρα.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΕΜΜΑΝΟΥΗΛ ΣΤΡΑΤΑΚΗΣ",484
"145241"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος της Κοινοβουλευτικής Ομάδας του ΠΑΣΟΚ κ. Γεώργιος Παπανδρέου και εκατόν δέκα Βουλευτές της Κοινοβουλευτικής Ομάδας του ΠΑΣΟΚ κατέθεσαν πρόταση σύστασης εξεταστικής επιτροπής για το έλλειμα του 2009 και τους παράγοντες που οδήγησαν στην αμφισβήτηση των ελληνικών στατιστικών στοιχείων, κατά το άρθρο 68 παράγραφος 2 του Συντάγματος και τα άρθρα 144 επ. του Κανονισμού της Βουλής.
Η πρόταση αυτή θα καταχωριστεί στα Πρακτικά της σημερινής συνεδρίασης, θα τυπωθεί, θα διανεμηθεί στους κυρίους Βουλευτές και θα συζητηθεί με τη διαδικασία της γενικευμένης επερώτησης, όπως προβλέπει ο Κανονισμός.
(Η προαναφερθείσα πρόταση έχει ως εξής:
(Να μπουν οι σελ. 223-230)","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145242"," Το λόγο έχει ο Βουλευτής του ΠΑΣΟΚ στο Νομό Ηρακλείου κ. Βασίλειος Κεγκέρογλου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145243"," Κύριε Υπουργέ Υγείας, κύριε Ανδρέα Λοβέρδο, σας άκουσα με προσοχή. Βάλατε το κύριο ζήτημα που πρέπει να απασχολήσει την πολιτική ηγεσία του τόπου. 
Δυστυχώς, τις προηγούμενες ώρες βιώσαμε δημόσια μία κατάσταση που δεν συνάδει με την κρισιμότητα της περιόδου και τη θέση της χώρας και της κοινωνίας. Αφού έγινε η συζήτηση των πολιτικών Αρχηγών για το περιεχόμενο της σύμβασης και του προγράμματος, αυτό που βγήκε προς τα έξω είναι ότι υπήρξε μια διαφωνία στο επικουρικό των στρατιωτικών. 
Αν είναι δυνατόν! Όταν πέρασαν ζητήματα που αφορούν τους εργαζόμενους, τις αμοιβές, τις εργασιακές σχέσεις και όλα τα άλλα που προκαλούν πόνο και θα προκαλέσουν τεράστια μείωση του εισοδήματος των εργαζομένων για το επόμενο διάστημα, δόθηκε επτάωρη μάχη για το επικουρικό των συνταξιούχων στρατιωτικών.
Αν τούτη την ώρα η πολιτική ηγεσία δεν αρθεί στο ύψος που απαιτούν οι περιστάσεις, πράγματι, αυτή η στιγμή θα γραφτεί με μαύρα γράμματα. Τι εννοώ; Στο δίλημμα που έχει τεθεί -και είχε τεθεί και στο πρώτο μνημόνιο- δηλαδή δανειακή σύμβαση, πρόγραμμα ή χρεοκοπία, η απάντηση είναι ξεκάθαρη. Όμως, αυτό μπορούσε να τεθεί στο πρώτο μνημόνιο. Μπορούσε να τεθεί στο μεσοπρόθεσμο. Τώρα δεν είναι αυτό το πραγματικό δίλημμα, γιατί απλά η ψήφιση του πρώτου μνημονίου δεν σήμανε αυτόματα και την υλοποίησή του. 
Το πρώτο μνημόνιο έμεινε μετέωρο βήμα. Εφαρμόστηκαν πολλά από αυτά που προβλέπονταν, αλλά όχι όλα. Κατ’ αρχάς δεν εφαρμόστηκε το κομμάτι που είχε να κάνει με την αναμόχλευση και την επανεκκίνηση της οικονομίας. Δεν ολοκληρώθηκαν οι αλλαγές στο κράτος και στο δημόσιο, οι οποίες έπρεπε να είχαν ολοκληρωθεί.
Αυτό, λοιπόν, το μετέωρο βήμα του πρώτου μνημονίου έπρεπε σήμερα να μας κάνει να σκεφτόμαστε διαφορετικά. Όχι πώς θα ψηφιστεί το μνημόνιο, αυτό είναι το εύκολο. Θα βρεθούν πάλι αυτοί που τους έχει αναλώσιμους το πολιτικοοικονομικό κατεστημένο, που είναι οι Βουλευτές, για να το ψηφίσουν. Δεν ξέρω ποιος θα είναι ο αριθμός, αλλά θα βρεθούν.
Το ζήτημα είναι αν θα εφαρμοστεί. Δίνει διέξοδο αυτό; Οι πολίτες λένε «Ας πούμε ότι δεχόμαστε και κάνουμε αυτές τις θυσίες. Θα δούμε φως στο τούνελ ή θα πάνε χαμένα και όλα αυτά;». Αυτή η απάντηση από την πολιτική ηγεσία δεν έχει μέχρι στιγμής δοθεί.
Θα χρησιμοποιήσω μία φράση από κείμενό σας που έχει δημοσιευθεί: «Σήμερα χρειάζεται μία εθνική συμφωνία για την ανόρθωση της χώρας». Η λέξη κλειδί είναι η λέξη «ανόρθωση». Είναι μία εθνική συμφωνία που πρέπει να κάνουν τώρα οι πολιτικοί Αρχηγοί και όχι να συζητάνε επτά ώρες για ένα επιμέρους θέμα -σοβαρό γι’ αυτούς που τους απασχολεί- που δεν είναι όμως το μείζον για τη χώρα.
Να κάτσουν τώρα και μέσα στις επόμενες δέκα ημέρες, που φάνηκε ότι υπάρχει περιθώριο και έπειτα να βγουν και να πουν στον ελληνικό λαό αν συμφωνούν σ’ ένα εθνικό πλαίσιο το επόμενο διάστημα, με συγκεκριμένες προτεραιότητες, που θα υπερβαίνει το μνημόνιο και θα δώσει προοπτική. 
Θα είναι ένα σχέδιο που θα πρέπει να έχει δύο κύριους πυλώνες, την ανακούφιση της κοινωνίας και τη στήριξη της πραγματικής οικονομίας και της επιχειρηματικότητας στη βάση του αναπτυξιακού και παραγωγικού μοντέλου -που λέμε όλοι ότι πρέπει να αλλάξει- με συγκεκριμένα μέτρα και τρόπους, που θα περάσει στην πράξη και εκεί θα είναι ένα σημαντικό εργαλείο το τραπεζικό σύστημα, εφόσον μπει σ’ αυτήν τη λογική. 
Δεύτερον, το σχέδιο ανακούφισης της κοινωνίας έπρεπε και τώρα να ακουστεί από τους πολιτικούς αρχηγούς. Είναι δυνατόν να παρεμβαίνουμε στις ελεύθερες διαπραγματεύσεις, στις συλλογικές συμβάσεις, χωρίς να σεβόμαστε αυτόν το θεσμό και την ίδια ώρα να επικαλούμαστε την ελεύθερη οικονομία, δηλαδή την ασύδοτη οικονομία ή την ασύδοτη αγορά -τη νεοφιλελεύθερη άποψη- και να μην παρεμβαίνουμε στις τιμές, στο κόστος ζωής; Αυτά είναι αντιφατικά. 
Σχέδιο ανακούφισης της κοινωνίας, λοιπόν, σημαίνει μείωση των τιμών, μείωση του κόστους ζωής, μείωση του φορολογικού βάρους για τα αδύναμα οικονομικά στρώματα. Οι έμμεσοι φόροι, το 23%, ο ΦΠΑ θα πρέπει να αποκλιμακωθούν –ούτως ή άλλως δεν απέφεραν περισσότερα έσοδα- και να δώσουν την ανάσα που χρειάζεται. Μείωση των συντελεστών ΦΠΑ, όλων αυτών που επηρεάζουν την καθημερινότητα του πολίτη, δεν μπορεί να γίνει απότομα, αλλά έπρεπε να περιλαμβάνεται σ’ ένα σχέδιο. 
Όσον αφορά τα δάνεια, είναι ο βραχνάς, η θηλιά στο λαιμό για χιλιάδες οικογένειες που με τη μείωση που έχουν τώρα, δεν μπορούν να ανταποκριθούν επ’ ουδενί. Αυξάνεται κατά δεκάδες χιλιάδες ο αριθμός των οικογενειών που δεν μπορούν να ανταποκριθούν στα δάνεια. Συνιστάται «κούρεμα» επιτοκίων, λοιπόν, και επιμήκυνση, χωρίς επιπλέον επιβάρυνση για τον πολίτη.
 Το ίδιο ισχύει και για το ειδικό τέλος ακινήτων, για το χαράτσι. Το ίδιο ακριβώς ισχύει. Δεν μπορεί να συνεχιστεί για δεύτερη χρονιά αυτό που έγινε την πρώτη. Δεν μπορεί ο εργαζόμενος των 500 ευρώ να πληρώσει το τέλος που του έχει επιβληθεί για τα εκατό τετραγωνικά. Θα πρέπει να έχουμε συγκεκριμένες παρεμβάσεις. 
Κι έρχομαι στον Υπουργό Οικονομικών, γι’ αυτό το συγκεκριμένο ζήτημα που έχει να κάνει με χιλιάδες οικογένειες, δηλαδή την ελάφρυνση της πρώτης κατοικίας. Δεν μπορεί να γίνει ελάφρυνση της πρώτης κατοικίας; Με συγχωρείτε, δεν έχετε το μηχανισμό για να εξακριβώσετε ποια είναι η πρώτη κατοικία, όπως μου είπε κάποιο στέλεχος του Υπουργείου; Να αλλάξετε το συντελεστή για τις ζώνες. Δεν μπορεί το 0 έως 500 να έχει συντελεστή 3%. Τέλος! Δεν μπορεί! Βάλτε κάπου αλλού την αύξηση, όπου θέλετε. Βρείτε το. 
Δεν μπορεί να επιβαρύνεται ένα σπίτι σ’ ένα χωριό τριακοσίων κατοίκων μ’ ένα υπέρογκο ποσό και να είναι πενήντα χρόνων το σπίτι. Δεν φθάνει ούτε η σύνταξη ούτε το εισόδημα που έχει απομείνει, μόνο γι’ αυτό, για να μην αναφερθώ και στα υπόλοιπα. Πρέπει να γίνει, λοιπόν, ανακατανομή των συντελεστών τώρα και απεξάρτηση τουλάχιστον των λογαριασμών που έχουν λήξει, για να μπορεί να πάει στη ρύθμιση. Κάνετε κάτι το οποίο ειλικρινά δεν μπορώ να το καταλάβω. Λέτε ότι μπορεί να πάει κάποιος στη ΔΕΗ, να πληρώσει μόνο το λογαριασμό της ΔΕΗ και το άλλο να μείνει στον αέρα. Γιατί δεν του δίνετε το δικαίωμα να πάει να πληρώσει το ειδικό τέλος με τη ρύθμιση, με τα 30 ευρώ το μήνα; Δεν θέλετε έσοδα; Δεν θέλετε να διευκολύνετε τους πολίτες; Δεν μπορώ να το καταλάβω. Τους θέλετε εκεί, στην ουρά; Είναι απλά πράγματα. Νομίζω ότι είναι κάτι που πρέπει να το δείτε τώρα κι όχι μετά από ένα χρόνο. 
Έρχεστε και φέρνετε μία διόρθωση για τα ενοικιαζόμενα δωμάτια και τα επιπλωμένα διαμερίσματα. Και βάζετε 17%, ενώ στους ξενοδόχους 35%. Γιατί; Δεν είναι τουριστικές επιχειρήσεις αυτές; Επιβάλλεται 35% και στα ενοικιαζόμενα δωμάτια, όσο και για τα ξενοδοχεία και τα επιπλωμένα διαμερίσματα. 
Αγαπητοί κύριοι Υπουργοί, κυρίες και κύριοι συνάδελφοι, όσον αφορά αυτό που ανέφερα και στην αρχή, σε σχέση με ένα εθνικό σχέδιο με βασικές προτεραιότητες, θεωρώ ότι αυτό πρέπει να είναι το αντικείμενο των επόμενων ημερών. Άλλως η πολιτική ηγεσία, όπως αυτή εκφράζεται σήμερα, δεν θα αντιμετωπίζει τα πράγματα ανάλογα με την κρισιμότητα των περιστάσεων κι αυτό θα της χρεωθεί. Αντίθετα, αν αυτή η πολιτική ηγεσία καταφέρει μέσα από τη συνεννόηση να δώσει την προοπτική, παρά τα σκληρά μέτρα, τότε θα της πιστωθεί και θα υπάρξει αυτό που λέμε όλοι, δηλαδή διέξοδος για τη χώρα, ανακούφιση για την κοινωνία, επιβίωση του έθνους. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΒΑΣΙΛΕΙΟΣ ΚΕΓΚΕΡΟΓΛΟΥ",217
"145244"," Το λόγο έχει ο Αναπληρωτής Υπουργός Οικονομικών κ. Σαχινίδης.
Πόσο χρόνο θέλετε, κύριε Υπουργέ;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145245"," Δώστε μου περίπου δεκαπέντε με δεκαοχτώ λεπτά, κύριε Πρόεδρε.","ΦΙΛΙΠΠΟΣ ΣΑΧΙΝΙΔΗΣ",454
"145246"," Ορίστε, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145247"," Κυρίες και κύριοι συνάδελφοι, η σημερινή ημέρα είναι μία ημέρα ξεχωριστή για την πορεία της χώρας. Οι αποφάσεις που θα ληφθούν σήμερα στο Eurogroup είναι αυτές που θα ενεργοποιήσουν τις διαδικασίες για την υλοποίηση των αποφάσεων της 26ης Οκτωβρίου.
Χθες, οι Ελληνίδες και οι Έλληνες με αγωνία παρακολουθούσαν την πορεία της συζήτησης του Πρωθυπουργού και των τριών Αρχηγών των Κοινοβουλευτικών Ομάδων, που στηρίζουν την Κυβέρνηση, με την τρόικα. Όλοι αντιλαμβάνονται ότι τώρα, για μια ακόμη φορά, όπως και το Μάιο του 2010, δίνεται η μάχη για τη μελλοντική πορεία της χώρας.
Οι διαπραγματεύσεις και τα αποτελέσματά τους θα καθορίσουν εάν η χώρα θα έχει τη δυνατότητα να ξεπεράσει την πολύπλευρη κρίση με την οποία βρίσκεται αντιμέτωπη. 
Η χώρα μας με υψηλό τίμημα σε όρους απώλειας εισοδήματος και απασχόλησης για τους πολίτες της, αναλαμβάνει την ευθύνη να διορθώσει τις ανισορροπίες της, προσδοκώντας ότι οι εταίροι όχι μόνο κατανοούν αλλά και αναγνωρίζουν το μέγεθος του τιμήματος αλλά και τις προσπάθειες που καταβάλλει η χώρα. 
Γιατί ποτέ άλλοτε στην κοινή πορεία ευρωπαϊκών χωρών δεν έχει γίνει ανάλογη προσπάθεια, που έχει τόσο μεγάλες αρνητικές επιπτώσεις στην καθημερινότητα των πολιτών μιας χώρας. Ποτέ άλλοτε στην Ευρώπη δεν βρέθηκαν πολίτες μέσα σε μικρό χρόνο να κάνουν τόση μεγάλη προσπάθεια και να υφίστανται τόσο μεγάλες μειώσεις στους μισθούς τους και στις συντάξεις. Και επιμένω στο ζήτημα αυτό, γιατί πιστεύω ότι η κοινή ευρωπαϊκή πορεία προϋποθέτει αλληλοκατανόηση και σεβασμό μα, πάνω απ’ όλα, προϋποθέτει αυτογνωσία.
Δεν υπηρετούν την κοινή αυτή ευρωπαϊκή πορεία όσοι επιχειρηματολογούν στη βάση στερεοτυπικών αντιλήψεων και υποτιμούν την προσπάθεια των Ελλήνων και των Ελληνίδων. Και βέβαια ,την ίδια στάση οφείλουμε να επιδείξουμε και εμείς. Δεν βοηθάει μία στερεοτυπική προσέγγιση της στάσης των εταίρων μας. Οφείλουμε να είμαστε ειλικρινείς για τις αιτίες που μας έφεραν στο σημείο αυτό. Πολλά από τα ζητήματα που επιχειρούμε να αντιμετωπίσουμε, οφείλαμε να το είχαμε κάνει εδώ και πολλά χρόνια. Και αναφέρομαι συγκεκριμένα στα μεγάλα προβλήματα που αφορούν τη χώρα μας και απέναντι στα οποία για πάρα πολλά χρόνια δεν τηρήθηκε μια στάση αποφασιστική. Φοβηθήκαμε να αντιμετωπίσουμε τα προβλήματα αυτά, όταν τα πρώτα σημάδια κινδύνου έδειχναν ποια θα είναι η μελλοντική τους πορεία.
Και παίρνω ως ένα παράδειγμα χαρακτηριστικό το ζήτημα της ισορροπίας του ασφαλιστικού συστήματος. Δεν θέλω στο σημείο αυτό να παραγνωρίσω παράγοντες, όπως η ύφεση, η μείωση των μισθών και η αύξηση της ανεργίας, που και αυτοί βεβαίως επηρεάζουν την ισορροπία του ασφαλιστικού συστήματος. 
Υπήρχαν, όμως, και διαρθρωτικά προβλήματα, τα οποία είχαν έγκαιρα διαγνωστεί αλλά στο όνομα του πολιτικού κόστους τα δυο μεγάλα πολιτικά κόμματα, που διαδέχονταν το ένα το άλλο στην εξουσία, δεν κατάφεραν να οργανώσουν έναν εθνικό διάλογο μέσω του οποίου οι Έλληνες πολίτες θα ενημερώνονταν κατά τρόπο υπεύθυνο και ειλικρινή για τα προβλήματά τους. Να ενημερωθούν για τις στρεβλώσεις και τις αδικίες που προέκυψαν από μια πελατειακή προσέγγιση του ασφαλιστικού ζητήματος. Να ενημερωθούν τι συνεισφέρει ο προϋπολογισμός του κράτους για κάθε ασφαλισμένο κάθε ταμείου και να εξηγηθεί γιατί οι ασφαλισμένοι τυγχάνουν διαφορετικής μεταχείρισης ανάλογα με το ταμείο, στο οποίο είναι ασφαλισμένοι. Να τοποθετηθούν εάν σε αυτές τις συνθήκες τέτοιες στρεβλώσεις μπορούν να συνεχίσουν να υπάρχουν: κάποιοι δηλαδή, να επιχορηγούνται με 1.000 ευρώ και κάποιοι άλλοι να επιχορηγούνται από τον κρατικό προϋπολογισμό με 15.000 έως 17.000 ευρώ. 
Αντιλαμβάνομαι ότι ήταν δύσκολη μια τέτοια συζήτηση. Έτσι κάθε φορά η στάση που τηρούσε ένα κόμμα πάνω στο ασφαλιστικό εξαρτιόταν από το εάν ήταν στην κυβέρνηση ή όχι. Έτσι δεν καταφέραμε να διαμορφώσουμε μια κοινή βάση, μια συναντίληψη που θα αποτελούσε την αφετηρία για τη διεξαγωγή ενός εθνικού διαλόγου, έτσι ώστε το πρόβλημα αυτό να αντιμετωπισθεί στην ώρα του. 
Σήμερα, όπως όλοι αντιλαμβάνεστε, δεν υπάρχει αυτή η πολυτέλεια, δεν υπάρχει αυτό το περιθώριο. Σήμερα καλούμαστε να κάνουμε εκείνες τις δύσκολες επιλογές που πριν δεν καταφέραμε και να πληρώσουμε δυσανάλογα μεγάλο τίμημα σε όρους αξιοπιστίας. Γιατί εύλογα οι πολίτες σήμερα αναρωτιούνται: Μα καλά, γιατί δεν φροντίσατε όλα αυτά τα χρόνια να αντιμετωπίσετε αυτά τα προβλήματα; Αυτές οι συμπεριφορές –επαναλαμβανόμενες- οδήγησαν στην απαξίωση του πολιτικού δυναμικού αλλά και στη νομιμοποίηση της στάσης που επιδεικνύεται από πολλούς, οι οποίοι συστηματικά επιχειρούν την απαξίωση του πολιτικού δυναμικού.
Ας αναλάβουμε, λοιπόν, έστω και τώρα την ευθύνη να απαντήσουμε με ειλικρίνεια στο ερώτημα: Δικαιολογείται σε μία περίοδο, όπου αποφασίζονται περικοπές συντάξεων, να διατηρούνται τέτοιες ανισότητες στη στήριξη που παρέχει ο Έλληνας φορολογούμενος μέσω του προϋπολογισμού; 
Ανάλογη στάση με αυτήν που επιδείχτηκε, δηλαδή στάση μη ειλικρινούς αντιμετώπισης των προβλημάτων, επιδείχτηκε και σε άλλους τομείς των δημόσιων προβλημάτων. Αυτές οι στάσεις και οι αντιλήψεις, είναι που μας οδήγησαν στο σημείο να πρέπει τώρα, σε μικρό χρονικό διάστημα, να κάνουμε ό,τι δεν έγινε πολλά χρόνια πριν με έναν τρόπο που έχει αρνητικές συνέπειες για πολλούς συμπολίτες. 
Γι’ αυτό, λοιπόν, στους ενσκύψαντες Επιμηθείς, οι οποίοι διαπιστώνουν ότι όλα τα προβλήματα της χώρας οφείλονται στην τελευταία διετία όπου είχε την ευθύνη της διακυβέρνησης της χώρας το ΠΑΣΟΚ, λέω ότι καλό θα είναι να θυμηθούν τη ρήση του Γεωργίου Παπανδρέου για τον Γρίβα. Είχε πει τότε ο αείμνηστος Γεώργιος Παπανδρέου για τον Γρίβα, «εδοξάσθη κρυπτόμενος και εξευτελίσθη εμφανιζόμενος». 
Σε ό,τι αφορά το θέμα το οποίο έθιξε ο συνάδελφος κ. Παπαδημούλης, το θέμα δηλαδή του εάν το Υπουργείο Οικονομικών φρόντισε να εισπράξει τη σταθερή απόδοση του 10% που προβλέπεται από το ν. 3723/2008, θέλω να καταθέσω στη Βουλή τον πίνακα με τα ποσά που καταβλήθηκαν από τις τράπεζες που έχουν προνομιούχες μετοχές τόσο το 2010 όσο και το 2011, καθώς επίσης και τις δύο ερωτήσεις που έστειλε το Υπουργείο Οικονομικών προς το Νομικό Συμβούλιο του Κράτους, προκειμένου μεταξύ άλλων να γνωμοδοτήσει εάν το δημόσιο δικαιούται της εν λόγω απόδοσης, ανεξάρτητα από την κερδοφόρο ή μη χρήση των πιστωτικών ιδρυμάτων κατά το έτος καταβολής της απόδοσης. 
Καταθέτω, λοιπόν, στα Πρακτικά, τον πίνακα με τις τράπεζες που κατέβαλαν το συγκεκριμένο μέρισμα, καθώς επίσης και τις δύο ερωτήσεις, μία από τις 20 Ιουνίου 2011 και μία δεύτερη από τις 6 Φεβρουαρίου 2012 από τη Γενική Διεύθυνση Οικονομικής Πολιτικής, τη Διεύθυνση Πιστωτικών και Δημοσιονομικών Υποθέσεων προς το Νομικό Συμβούλιο του Κράτους, προκειμένου να διερευνηθεί ότι, πραγματικά, έχει κάποια βάση η ερμηνεία που έχει δοθεί από συγκεκριμένες τράπεζες σε ό,τι αφορά τη συγκεκριμένη πρόβλεψη του νόμου. 
(Στο σημείο αυτό ο Αναπληρωτής Υπουργός Οικονομικών κ.             Φίλιππος Σαχινίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Οφείλω δε να επισημάνω στο σημείο αυτό την ενημέρωση που έχω λάβει από την αρμόδια Γενική Διεύθυνση Οικονομικής Πολιτικής ότι η Τράπεζα της Ελλάδος συνηγορεί υπέρ της άποψης της μη καταβολής της εν λόγω απόδοσης, αν αυτό τεκμηριώνεται με βάση κριτήρια για την κεφαλαιακή επάρκεια των τραπεζών. 
Τέλος, θέλω να αναφερθώ και στη διάταξη που αφορά την αναδιάρθρωση του Γενικού Λογιστηρίου του Κράτους. Όταν ανέλαβα την ευθύνη στο Γενικό Λογιστήριο του Κράτους, διαπίστωσα ότι υπήρχαν δύο διευθύνσεις που ήταν υπεύθυνες για τον προϋπολογισμό της γενικής κυβέρνησης, οι οποίες, όμως, ανήκαν σε δύο χωριστές γενικές διευθύνσεις. Μία, λοιπόν, από τις πρώτες πρωτοβουλίες που πήρα, ήταν να φροντίσω να ενταχθούν οι δύο διευθύνσεις –που είναι γνωστές με τους κωδικούς Δ20 και Δ39, με λίγα λόγια η Διεύθυνση Προϋπολογισμού του Γενικού Λογιστηρίου του Κράτους και η Διεύθυνση των Φορέων της Γενικής Κυβέρνησης- κάτω από την ίδια γενική διεύθυνση. 
Τώρα επανέρχομαι κρίνοντας ότι αυτές οι δύο διευθύνσεις πρέπει να συγχωνευθούν και να γίνουν μία διεύθυνση, έτσι ώστε πραγματικά να έχει το Γενικό Λογιστήριο τη δυνατότητα να συντάσσει προϋπολογισμό γενικής κυβέρνησης μέσα από μία ενιαία διεύθυνση. 
Επίσης, κατά το ίδιο διάστημα διαπιστώθηκε ότι λόγω των αναγκών του Γενικού Λογιστηρίου του Κράτους, όπως αυτές διαμορφώνονται από το νέο νόμο περί δημοσιονομικής ευθύνης, που αναθέτουν στο Γενικό Λογιστήριο πέραν από την ευθύνη κατάρτισης του προϋπολογισμού και την ευθύνη κατάρτισης του μεσοπρόθεσμου προγράμματος αλλά και λόγω των αναγκών που διαμορφώνονται από την υλοποίηση του προγράμματος οικονομικής πολιτικής είναι αναγκαία η συγκρότηση μίας νέας διεύθυνσης, η οποία αφ’ ενός μεν θα ετοιμάζει το μεσοπρόθεσμο, αφ’ ετέρου δε, θα συντονίζει τις εργασίες του Γενικού Λογιστηρίου του Κράτους με άλλα αρμόδια Υπουργεία, όπως είναι το Υπουργείο Εργασίας, το Υπουργείο Εσωτερικών, το Υπουργείο Υγείας, έτσι ώστε να υπάρχει ένας ενιαίος χώρος υποδοχής των στοιχείων που αφορούν στη γενική κυβέρνηση της χώρας, για να μπορεί έγκαιρα και με αποτελεσματικότητα να ανταποκρίνεται η ελληνική Δημόσια Διοίκηση σε ζητήματα τα οποία τίθενται από διεθνείς οργανισμούς ή τους θεσμικούς μας πιστωτές. 
Γι’ αυτό, λοιπόν, το λόγο προχωρούμε στη συγκρότηση αυτής της νέας διεύθυνσης, ενώ καταργείται μια άλλη διεύθυνση η οποία είχε συγκροτηθεί πριν από λίγο χρονικό διάστημα.
Τέλος, σε ό,τι αφορά τη φράση για κατάργηση της ρητής πρόβλεψης του άρθρου 97 παράγραφος 5, ότι ο «ΑΔΜΗΕ Α.Ε.» τελεί πάντοτε υπό τον έλεγχο του δημοσίου, στο άρθρο 4 παράγραφος 3, της από 31-12-2011 πράξης νομοθετικού περιεχομένου, που κυρώνεται με το άρθρο 2 του παρόντος, θα ήθελα να διευκρινίσω ότι η απαλοιφή της σχετικής πρότασης που υπήρχε στο νόμο για την απελευθέρωση της αγοράς ενέργειας έγινε σε συνεννόηση με την Ευρωπαϊκή Επιτροπή, επειδή κρίθηκε ότι η προηγούμενη διατύπωση δεν ήταν συμβατή με την κοινοτική νομοθεσία περί απελευθέρωσης της αγοράς ενέργειας.
Θέλω στο σημείο αυτό να επισημάνω και για τα Πρακτικά της Βουλής ότι θέση και πρόθεση της Κυβέρνησης, είναι να συνεχίσει να υπάρχει δημόσιος έλεγχος στο δίκτυο μεταφοράς ηλεκτρισμού της χώρας σε όποια διαδικασία αποκρατικοποίησης επιλεγεί.
Κυρίες και κύριοι συνάδελφοι, με το παρόν νομοσχέδιο ζητείται η κύρωση της πράξης νομοθετικού περιεχομένου, με την οποία ρυθμίστηκαν μια σειρά από θέματα, το καθένα από τα οποία έχει σημαντική διαρθρωτική σημασία και κάθε κεφάλαιο και άρθρο του θα μπορούσε να είναι μια σημαντική θεσμική αλλαγή: Το βαθμολόγιο, το μισθολόγιο, η αναδιάρθρωση των φορέων, η αξιολόγηση του προσωπικού, η εργασιακή εφεδρεία, οι νέες φορολογικές ρυθμίσεις, όλα θα μπορούσαν να είναι μεγάλες διαρθρωτικές αλλαγές.
Πολλές φορές, έχουμε κληθεί να νομοθετήσουμε κάτω από εξαιρετικά πιεστικές και ασφυκτικές συνθήκες χρόνου και καταστάσεων και ομολογουμένως, πολλά πράγματα θα μπορούσαν να είχαν γίνει καλύτερα και πιο ολοκληρωμένα. Όμως, να μην ξεχνάμε και το πλαίσιο μέσα στο οποίο έπρεπε να δρομολογηθούν τον περασμένο Δεκέμβριο, τα όσα προβλέπει το σχέδιο νόμου το οποίο σήμερα συζητούμε και ότι έπρεπε να προβλεφθούν άμεσα, αναγκαίες εξειδικεύσεις σε σημαντικές ρυθμίσεις που προβλέπονταν στους εφαρμοστικούς νόμους του μεσοπρόθεσμου, στον κρατικό προϋπολογισμό του 2011 αλλά και το ν. 4024/2011.
Κυρίες και κύριοι συνάδελφοι, αν κάτι αποκομίζουμε από την εμπειρία του πυκνού νομοθετικού έργου που προέκυψε το διάστημα κατά το οποίο η χώρα εφαρμόζει το πρόγραμμα οικονομικής πολιτικής, είναι ότι αμέσως μετά την επιτυχή, όπως εκτιμώ ότι θα είναι, υλοποίηση των αποφάσεων της 26ης Οκτωβρίου, θα πρέπει όλοι οι συνάδελφοι μέσα στη Βουλή να επαναξιολογήσουμε τη στάση μας και τον τρόπο με τον οποίο αντιμετωπίζουμε τα επείγοντα προβλήματα της χώρας.
Νομίζω ότι αυτό το οποίο θα πρέπει από εδώ και στο εξής να επιδεικνύουμε όλοι όσοι μετέχουμε στη Βουλή αυτή, είναι μια στάση περισσότερο ψύχραιμη, συντονισμένη, με λιγότερο βάρος από μικροπολιτικές σκοπιμότητες και με έμφαση να γίνουν όλες εκείνες οι μεγάλες αλλαγές οι οποίες καθυστέρησαν αλλά που τώρα είναι αναγκαίες, προκειμένου να δώσουμε μια ελπίδα και μια προοπτική για να μπορέσει η χώρα μας να ξεφύγει από την πολύπλευρη κρίση με την οποία βρίσκεται αντιμέτωπη.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΦΙΛΙΠΠΟΣ ΣΑΧΙΝΙΔΗΣ",454
"145248"," Και εμείς ευχαριστούμε τον κύριο Υπουργό.
Θα κλείσουμε τον κύκλο των Κοινοβουλευτικών Εκπροσώπων και μετά θα έχουν το λόγο όσοι εισηγητές θέλουν να μιλήσουν.
Ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145249"," Κύριε Πρόεδρε, όπως έχει τονίσει ο εισηγητής μας, ψηφίζουμε αυτό το νομοσχέδιο. Δεν χρειάζεται, επομένως, να μακρηγορήσω. Υπάρχει και η σχετική παρέμβαση του κυρίου Υπουργού.
Θα ήθελα να κάνω μια αναφορά, ότι θεωρώ ιδιαίτερα θετική την πρόσθεση, γενικότερα την παρέμβαση που έκανε ο Υπουργός Υγείας και Κοινωνικής Αλληλεγγύης. Νομίζω ότι είναι ένα ακόμα βήμα στην προσπάθεια που καταβάλλει και η Κυβέρνηση, αλλά και ειδικότερα το Υπουργείο Υγείας για την περιστολή των αδικαιολογήτων σπαταλών, των αδικαιολογήτων δαπανών και γενικότερα την ορθολογικοποίηση της διαχείρισης των περιορισμένων πόρων -των πόρων γενικότερα- που υπάρχουν σε έναν πραγματικά κρίσιμο και ευαίσθητο για τους πολίτες κλάδο, όπως είναι ο κλάδος της υγείας.
Με αυτήν την έννοια, θεωρώ ιδιαίτερα θετική την παρέμβαση, την οποία έκανε, ο κ. Λοβέρδος.
Έρχομαι τώρα σε ορισμένα από αυτά που ακούστηκαν στην Αίθουσα και ξεκινώ με την παρέμβαση του εκπροσώπου του ΣΥΡΙΖΑ. 
Κύριε Παπαδημούλη, θα μπορούσε κανείς να υιοθετήσει κάποια σημεία του συλλογισμού σας σε σχέση με τα προβλήματα που δημιουργούνται αυτήν τη στιγμή ιδιαίτερα στους εργαζόμενους και ιδιαίτερα σε αυτούς που αμείβονται με το μισθό της εθνικής γενικής συλλογικής σύμβασης εργασίας. Αναφέρομαι ιδιαίτερα σ’ αυτούς, γιατί οι μισθοί είναι ήδη χαμηλοί και, βεβαίως, το να έρχεσαι και να λες «22% τους μειώνω» αποτελεί, πράγματι, ένα ιδιαίτερα σημαντικό και δυσάρεστο γεγονός.
Είναι, όμως, άλλο αυτό και άλλο γενικότερα να κηρύσσει κανείς από Βήματος της Βουλής την «επανάσταση» -διότι μπορεί να μην ήταν κακό, αν πραγματικά μπορούσε κάποιος να την κηρύξει- χωρίς να έχει κάτι συγκεκριμένο να προτείνει.
Αναρωτιέμαι, όχι για το ειδικό μέτρο -λέω ξανά ότι θα μπορούσε ίσως κάποιος να δεχθεί στοιχεία του προβληματισμού σας- αλλά για τη γενικότερη πορεία, την οποία λέτε. Δηλαδή, πάμε σε κάτι διαφορετικό. Μάλιστα! Ποιο είναι αυτό τελικά; Θα ήθελα με ιδιαίτερο ενδιαφέρον να ακούσουμε ποιο είναι αυτό το διαφορετικό.
Τόνισε ο ίδιος ο εκπρόσωπος, κύριε Πρόεδρε, του ΣΥΡΙΖΑ ότι δεν υιοθετεί τις λογικές που έχουν αυτές τις κραυγές, την έλλειψη πρότασης και προοπτικής. Σωστή η διαπίστωσή του. Αλλά, ο ίδιος τι προτείνει; Μας είπε ότι «δεν μένουμε στην απλή διαμαρτυρία» και δήλωσε ότι «δεν είναι αιχμάλωτοι…» -αμφιβάλλω για πολλούς, ίσως όχι για τον ίδιο προσωπικά, αλλά για πολλούς και από το κόμμα του και από άλλα κόμματα ίσως- «…στη δημοσκοπική αλαζονεία». Κατά τη γνώμη μου, ορισμένοι είναι. Αλλά, αυτή είναι μια άλλη συζήτηση.
Το ερώτημα που τίθεται είναι τι ακριβώς προτείνετε. Προτείνετε να ενωθούν τα τρία κόμματα της Αριστεράς. Μάλιστα! Αυτό είναι δικό σας θέμα, αλλά δεν βλέπω κι αυτό να γίνεται. Η πρόταση επί της ουσίας είναι αυτή; Τι θα γίνει στη χώρα; Θέλουμε να ακούσουμε. Τι προτείνετε γι’ αυτήν την κρίσιμη στιγμή; Τι προτείνετε, για παράδειγμα, για το πώς θα πληρωθούν οι υποχρεώσεις της χώρας, που είναι σημαντικές, για το μήνα Μάρτιο; Αυτό δεν το άκουσα και σήμερα. Αν κάποιος θέλει να πει ότι κάνουμε στάση πληρωμών και γυρίζουμε στη δραχμή, ας το πει. Κάθε άποψη που υπάρχει πρέπει να λέγεται, ανεξάρτητα αν διαφωνώ. Από το ΣΥΡΙΖΑ δεν το άκουσα.
Παρακαλώ πολύ να μας διευκρινίσετε -και αυτό έχει την ιδιαίτερη και βαρύνουσα σημασία του- ποια ακριβώς είναι η πρόταση, διότι δεν μπορείτε να εξορκίζετε αυτούς που έχουν έλλειψη προτάσεων και αρκούνται στις κραυγές –εσείς το κάνατε- και, εν συνεχεία, η μόνη πρόταση, την οποία καταθέσατε είναι ότι πρέπει τα τρία κόμματα της Αριστεράς να ενωθούν για να έχουν πρόταση εξουσίας. 
Κατ’ αρχάς, δεν ενώνονται ανόμοια πράγματα, αλλά αυτός είναι δικός σας λογαριασμός. Βρείτε τα μεταξύ σας. Δεν παρεμβαίνουμε εμείς. Αλλά, υπάρχει διαπιστωμένο το «όχι» από ορισμένους, αλλά και πάλι προσπαθείτε και καλά κάνετε και προσπαθείτε.
Προσπαθείτε, λοιπόν, πάνω σε ποια πρόταση; Σε ποιο πολιτικό πλαίσιο; Δραχμή ή ευρώ; Πρέπει να δούμε μετά τους όρους, να συζητήσουμε τις προτάσεις σας, να δούμε τον προβληματισμό σας. Δραχμή ή ευρώ; Αυτό είναι το κρίσιμο. Σ’ αυτό εξακολουθείτε να μην απαντάτε.
Επιτρέψτε μου να σας πω ότι όλος ο συλλογισμός σας πέφτει σε κενό. Το να παρακαλάς «βρείτε τα μαζί μου» δεν είναι πολιτική. Το να προτείνεις λύσεις είναι πολιτική και οι λύσεις πρέπει να είναι απόλυτα συγκεκριμένες.
Επιτρέψτε μου να πω ότι αυτές τις ημέρες στη χώρα γίνεται μία πάρα πολύ σκληρή διαπραγμάτευση με την τρόικα. Δεν ξέρω, πράγματι, το συγκεκριμένο χρονοδιάγραμμα, το οποίο θα καθορίσει η Κυβέρνηση και δεν είναι αρμοδιότητά μου να το ξέρω, για τη συζήτηση στη Βουλή των σχετικών συμφωνιών και του εφαρμοστικού νόμου. 
Όμως, εκείνο που έχω να πω είναι ότι, πράγματι, έγινε μία πάρα πολύ σκληρή διαπραγμάτευση και αυτό είναι γεγονός, όπως έγινε και για τη συμφωνία της 26ης και 27ης Οκτωβρίου, επιτρέψτε μου να συμπληρώσω. Δεν είναι η πρώτη φορά που γίνεται μία σκληρή διαπραγμάτευση. Η ίδια διαπραγμάτευση έγινε και για τη συμφωνία της 26ης και 27ης Οκτωβρίου. Έγινε σε ορισμένα ζητήματα και παλιότερα στις προηγούμενες δύσκολες φάσεις που πέρασε η χώρα.
Μην υποτιμούμε την προσπάθεια που κάνουν οι συγκεκριμένοι άνθρωποι και ο κομματικός φανατισμός μη μας τυφλώνει και τα ισοπεδώνουμε όλα. «Τώρα που είμαστε εμείς, τώρα είναι καλύτερα». Μα, αν είναι καλύτερα, είναι επειδή είστε εσείς, όχι επειδή δεν είναι ικανοί οι άλλοι. Το να είμαστε πιο πολλοί καθιστά πιο ισχυρή την πίεση. Αλλά αυτό αντιστρέφει και το ερώτημα: Εάν εσείς ήσασταν και τις προηγούμενες φορές στο εθνικό καθήκον και δεν πετροβολούσατε απ’ έξω, λαϊκίζοντας τα πράγματα, δεν θα ήταν καλύτερα; Αναμφίβολα θα ήταν καλύτερα.
Δεν αρκεί, λοιπόν, να λες «είμαι εγώ και κάνω διαπραγμάτευση» ή «δεν ήμουν εγώ πριν και δεν έκανα διαπραγμάτευση». Έκαναν κάποιοι άλλοι και το πάλευαν. Σεβάσου αυτό που έκαναν χωρίς εσένα, όπως και τώρα που το πάλεψαν και, μάλιστα, πολύ σκληρά. Δεν μπορεί ορισμένες φορές σαν πολιτικό σύστημα να εμφανίζουμε αυτήν την εικόνα. 
Εμείς είμαστε που διαπραγματευόμαστε, λένε μερικοί, εμείς που διασφαλίζουμε. Για σιγά, βρε παιδιά! Με ποιον διαπραγματευτήκατε; Μεταξύ μας; Η πραγματική διαπραγμάτευση γίνεται με τους δανειστές. Και όταν για παράδειγμα ο δέκατος τρίτος και ο δέκατος τέταρτος μισθός έχει κλείσει από το προηγούμενο Σάββατο το μεσημέρι και ακούω την Κυριακή «εγώ τον έσωσα», αυτό δεν είναι θετικό. Δεν είναι μόνο ότι είναι λάθος, δεν είναι μόνο ότι είναι λαϊκισμός –και, μάλιστα, χαμηλού επιπέδου- αλλά το κυριότερο και αυτό που με απασχολεί είναι ότι αυτό το πράγμα δεν δίνει προς τα έξω την εικόνα ενός συγκροτημένου και υπεύθυνου πολιτικού συστήματος και μιας υπεύθυνης στάσης πολιτικών κομμάτων που στηρίζουν την Κυβέρνηση.
Ας αναγνωρίσουμε, λοιπόν, ότι γίνεται μια πολύ μεγάλη προσπάθεια. Βεβαίως, θα υπάρχουν διαφορές. Όμως σε τελική ανάλυση, χρειάζονται και καθαρές θέσεις. Πρέπει να έχεις καθαρό στο μυαλό σου τι θέλεις, για να διαπραγματευτείς. Και αν θέλεις να προχωρήσεις στη σωτηρία της χώρας, αυτό δεν πρέπει απλά να λέγεται αλλά να αποδεικνύεται κιόλας από τους στόχους που βάζεις, από τα ζητήματα που παλεύεις και από τη δυνατότητα να υπερβείς το στενό σου κομματικό συμφέρον και να ενώσεις τις δυνάμεις σου με τον άλλον που παλεύει δίπλα σου, από τη στιγμή τουλάχιστον που αυτό δήλωσες στον ελληνικό λαό. Και όσο μας αφορά, τόσο από τον Πρόεδρο του ΠΑΣΟΚ, όσο και από τον Αντιπρόεδρο της Κυβέρνησης και Υπουργό Οικονομικών, το κάναμε. Αυτή είναι η δεύτερη παρατήρηση. 
Η τρίτη παρατήρηση, αφορά ορισμένα ζητήματα που βλέπουμε να συζητούνται αυτή τη στιγμή. Πριν από λίγο, πάνω στα γραφεία των κομμάτων ήταν εκπρόσωποι του ΟΕΚ και της Εργατικής Εστίας. Όμως, είναι και άλλα τα θέματα που τίθενται. Θέλω για άλλη μια φορά να επισημάνω κάτι. Στην Ελλάδα ορισμένοι δεν έχουν το θάρρος της γνώμης τους και το θάρρος των προτάσεών τους. Ποιος έθεσε το θέμα να κλείσει ο ΟΕΚ και η Εργατική Εστία; Ακούστηκε από την τρόικα για τον ΟΕΚ και για την Εργατική Εστία. Ήρθε ξαφνικά χθες το μεσημέρι από την τρόικα. Από πού ήρθε; Είναι οργανισμοί που δεν επιδοτούνται από τον κρατικό προϋπολογισμό. Το ερώτημα είναι ποιος το έφερε, ποιος το προτείνει. 
Το ερώτημα είναι, επίσης, πώς βρίσκονται μέσα στην εμμονή της τρόικας –και από ό,τι μου λένε, μάλιστα, πρόκειται περί αδιαπραγμάτευτης εμμονής- κάποιες προτάσεις οι οποίες είναι φωτογραφικού χαρακτήρα. 
Κύριε Υπουργέ, σας διαβεβαιώ ότι αυτή η πρόταση για τη λήξη των συμβάσεων υποχρεωτικά μετά από δύο χρόνια και σε κάθε περίπτωση έως τις 31-12-2012, είναι φωτογραφικού χαρακτήρα. Η εμμονή των δανειστών εξυπηρετεί κάτι συγκεκριμένο. Δεν είναι ευελιξία γενικού χαρακτήρα. Οι επαΐοντες, αυτοί που ξέρουν από συμβάσεις, ξέρουν και ποιον χώρο εξυπηρετεί.","ΧΡΗΣΤΟΣ ΠΡΩΤΟΠΑΠΑΣ",436
"145250"," Εννοείτε κάποιον κλάδο της οικονομίας;","ΦΙΛΙΠΠΟΣ ΣΑΧΙΝΙΔΗΣ",454
"145251"," Βεβαίως. Κάποιον κλάδο της οικονομίας. Αυτό είναι σαφές. Έχει έρθει από εκεί. 
Τίθεται, λοιπόν, ένα ερώτημα. Τι εξυπηρετούν αυτές οι προτάσεις; Πώς έρχονται; Σε τελική ανάλυση, παράκλησή μου είναι αυτοί οι πάσης φύσεως κουκουλοφόροι –η Λερναία Ύδρα, όπως σωστά είπε ο Υπουργός Οικονομικών- να αποκτήσουν συγκεκριμένο όνομα, διότι δεν είναι μόνο τα κεφάλια της Ύδρας, αλλά κάποιοι κρύβονται πίσω από αυτά, οι οποίοι έχουν όνομα και επώνυμο! Το ζήτημα είναι τουλάχιστον να μάθουμε ποιοι είναι και για ποιο λόγο το κάνουν. Το κάνουν φυσικά για να κερδίσουν. Όμως, κατά τη γνώμη μου, αυτού του είδους τα πράγματα δημιουργούν μία μείζονα πρόκληση, στην οποία κάποια στιγμή πρέπει να απαντήσουμε. Ξέρω ότι έγινε μία πολύ σκληρή διαπραγμάτευση και το σέβομαι. Ξέρω ότι στάθηκε αποφασιστικά η ελληνική Κυβέρνηση. Το σέβομαι και γι’ αυτό απευθύνομαι σε αυτούς τους κυρίους ερωτώντας τελικά τι εξυπηρετούν.
Κλείνω λέγοντας ότι σήμερα κατετέθη –ήδη έχει ενημερωθεί και η Διάσκεψη των Προέδρων και από ό,τι γνωρίζω, από ό,τι ενημερωθήκαμε αρμοδίως, δεν πάρθηκε συγκεκριμένη απόφαση- το αίτημα των Βουλευτών του ΠΑΣΟΚ για τη σύσταση εξεταστικής επιτροπής για το θέμα των στατιστικών στοιχείων. Και το λέω, γιατί είναι θέμα που συνδέεται με τη δουλειά του Υπουργείου Οικονομικών. 
Θέλω να πω ότι θα επιμείνουμε στη σύσταση εξεταστικής επιτροπής αμέσως. Δεν μπορεί να εκτοξεύεται λάσπη από τον ανεμιστήρα. Μέσα στο πολιτικό σύστημα πρέπει κάποτε όλοι να σοβαρευτούμε. Και δεν έχουμε καμμία πρόθεση για κομματική εκμετάλλευση με τη λογική «εσείς, εμείς και ποιος φταίει περισσότερο». Να έρθει όλη η αλήθεια στο φως, όπως αντικειμενικά και πραγματικά είναι. 
Να κάτσουμε άμεσα, το ταχύτερο δυνατόν και σε κάθε περίπτωση προ των εκλογών και να κουβεντιάσουμε τι, πραγματικά, έγινε και πώς διαμορφώθηκαν αρχικώς, αλλά και εν συνεχεία, τα στατιστικά στοιχεία του 2009. Δεν μπορεί να εξαπολύονται κατηγορίες εμμέσως -συνήθως από εφημερίδες ή από άλλα μέρη του Τύπου- πίσω από τις καταγγελίες αυτές ή τις κατηγορίες να γνωρίζουμε πολύ καλά ότι είναι πολιτικά κόμματα και εν συνεχεία αυτά να μην έρχονται επισήμως, καθαρά, ανοιχτά, ενώπιον του ελληνικού λαού στη Βουλή και να μη δίδονται εγκαίρως συγκεκριμένες, καθαρές και νηφάλιες απαντήσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κλείνω, κύριε Πρόεδρε. 
Δεν μπορούμε να πάμε σε εκλογές. Φαντάζομαι ότι με την πρόταση που υπάρχει της Νέας Δημοκρατίας, την εμμονή της και τη συμφωνία των πολιτικών Αρχηγών, αυτές θα γίνουν σχετικά σύντομα, ο χρόνος θα προσδιοριστεί. Σε καμμία περίπτωση όμως δεν μπορούμε να πάμε σε εκλογές και να αιωρούνται ζητήματα, τα οποία είναι θέματα ηθικής τάξεως για την πολιτική μας ζωή και στα οποία εμείς τονίζουμε ότι δεν έχουμε τίποτα να κρύψουμε και τίποτα να φοβηθούμε, γιατί έγιναν όλα με βάση την αρχή της διαφάνειας, της ειλικρίνειας και των κανόνων. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΠΡΩΤΟΠΑΠΑΣ",436
"145252"," Δεν μου επιτρέπεται, αλλά δεν μπορώ να μην το πω. Το σωστό, για να είμαστε ειλικρινείς, θα ήταν να λέγαμε ότι κανείς δεν έσωσε το δέκατο τρίτο και δέκατο τέταρτο μισθό. Τον αντικατέστησε με κάτι άλλο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145253"," Συμφωνώ. Είπα γι’ αυτό που καλλιεργήθηκε.","ΧΡΗΣΤΟΣ ΠΡΩΤΟΠΑΠΑΣ",436
"145254"," Και μάλιστα λίγο πιο επώδυνο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145255"," Πολύ πιο επώδυνο.","ΧΡΗΣΤΟΣ ΠΡΩΤΟΠΑΠΑΣ",436
"145256"," Τα λέω για να είμαστε ειλικρινείς, για να μην κάνει κανείς το ναυαγοσώστη, ότι κάτι έσωσε. Για να είμαστε ειλικρινείς με τον ελληνικό λαό.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145257"," Φαντάζομαι συμπληρωματικά το λέτε αυτό.","ΧΡΗΣΤΟΣ ΠΡΩΤΟΠΑΠΑΣ",436
"145258"," Συμπληρωματικά το λέω σ’ αυτό που είπατε.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145259"," Ευχαριστώ, κύριε Πρόεδρε.
Φαίνεται ότι η αυλαία έπεσε. Το θέατρο το οποίο παίζετε είναι κακόγουστο, αλλά είναι πολλαπλά επικίνδυνο. Είναι τραγικά επικίνδυνο για τους εργάτες, για όλους τους εργαζόμενους, για τους αυτοαπασχολούμενους, για τη νεολαία, για τα πιο πλατιά λαϊκά στρώματα. 
Επιβεβαιώθηκε και με τις εξελίξεις χθες βράδυ μέχρι τα χαράματα, ότι είστε μία επικίνδυνη Κυβέρνηση. Συνειδητά, οδηγήσατε τη χώρα εξήντα χρόνια πίσω, στα συσσίτια, στη φτώχεια, στην εξαθλίωση. Κι όλα αυτά, για να διασφαλίσετε τα κέρδη της αστικής τάξης, τα κέρδη των επιχειρηματικών ομίλων. 
Δήλωσε πριν από λίγο ο Αναπληρωτής Υπουργός ότι αυτά τα μέτρα που παίρνουμε, έπρεπε να τα πάρουμε πριν από χρόνια. Συνεπώς, όταν λέμε ότι δεν είναι η τρόικα που επιβάλλει αυτά αλλά είναι συνειδητή επιλογή των αστικών κομμάτων, μας λέτε ότι είμαστε εκτός τόπου και χρόνου. Αξιοποιείτε την καπιταλιστική κρίση, για να προωθήσετε αυτά τα μέτρα πιο σκληρά, πιο γοργά, πιο βάρβαρα, μέτρα, τα οποία σφαγιάζουν εργασιακά, ασφαλιστικά, λαϊκά δικαιώματα. 
Και βεβαίως συνεχίζετε να τρομοκρατείτε τους εργαζόμενους και το λαό με πτώχευση. Σε ποιους μιλάτε για πτώχευση; Στο ένα εκατομμύριο ανέργους; Στους εκατοντάδες χιλιάδες εργαζόμενους, οι οποίοι πληρώνονται έναντι, τους δίνουν 100-200 ευρώ για να πληρώνουν τους λογαριασμούς; Κινδυνολογείτε, την ίδια ώρα που σφαγιάζετε το λαό. Όμως ως εδώ! Σας πήρανε χαμπάρι. Και βεβαίως είστε στην απέναντι όχθη από το λαό. 
Εμείς απ’ αυτό εδώ το Βήμα καλούμε την εργατική τάξη, όλους τους εργαζόμενους, τα λαϊκά στρώματα, τον εργαζόμενο λαό να μη φοβηθεί, να σηκώσει το ανάστημά του. Όλοι όσοι πλήττονται να βγουν στο δρόμο αγωνιστικά, μαχητικά, διεκδικητικά. Να αγωνιστούν, να παλέψουν, να ρίξουν την Κυβέρνηση του μαύρου μετώπου.
Οι Υπουργοί προηγουμένως μίλησαν για το λαό που κάνει θυσίες. Ο λαός δεν κάνει θυσίες. Εσείς τον οδηγείτε καθημερινά στο θυσιαστήριο. Αυτή είναι η πραγματικότητα. Εσείς δύο χρόνια τώρα κόβετε μισθούς, συντάξεις, επιδόματα.
Και φυσικά με αφορμή κάποιες περιπτώσεις οι οποίες ήταν γνωστές σε όλους, βγήκε ο Υπουργός Υγείας και τις ανέδειξε. Θα μπορούσαν να αντιμετωπιστούν άμεσα όλες αυτές οι όποιες έκνομες δραστηριότητες. Όμως, στο όνομα αυτών των περιπτώσεων, πέφτει τσεκούρι στις δαπάνες για την υγεία, στις δαπάνες για την πρόνοια, στις δαπάνες για την κοινωνική ασφάλιση. Σήμερα τα δημόσια νοσοκομεία βρίσκονται λίγο πριν ή είναι ήδη στο έμφραγμα. Και βεβαίως, οδηγήσατε τα δημόσια νοσοκομεία στην εντατική και τώρα θέλετε να βάλετε ταφόπλακα σε όλα τα λαϊκά δικαιώματα με μισθούς πείνας, με συντάξεις και επιδόματα πτωχοκομείου. 
Ένα πράγμα πρέπει να έχετε υπ’ όψιν σας και το ΠΑΣΟΚ και η Νέα Δημοκρατία και ο ΛΑΟΣ και όλοι όσοι θα στηρίξουν αυτήν τη μνημονιακή επιλογή. Ό,τι αποφάσεις και να πάρετε, όσα μέτρα και να ψηφίσετε, να ξέρετε πως ό,τι γίνει αυτό το Σαββατοκύριακο δεν θα είναι μόνιμο. Ο λαός με τον αγώνα, με την πάλη του και τη συντεταγμένη δράση του θα ανατρέψει αυτήν την πολιτική, θα ανατρέψει αυτήν την Κυβέρνηση. 
Και βεβαίως πρέπει να καταγγείλουμε για άλλη μια φορά όλη αυτήν την υποκρισία για τη δήθεν σωτηρία του δέκατου τρίτου και δέκατου τέταρτου μισθού. Όταν ρίχνετε στο βάραθρο, στον Καιάδα τον κατώτερο μισθό, όταν λέτε ότι οι νέοι άνθρωποι μέχρι τα είκοσι πέντε τους χρόνια θα αμείβονται με 360 και 370 ευρώ, αυτό και μόνο οδηγεί όλους τους μισθούς, όλα τα μεροκάματα και όλες τις συντάξεις προς τα κάτω. Δεν θα πρέπει να κοροϊδεύετε τον κόσμο. 
Και βεβαίως, αυτά που θα γίνουν το Σαββατοκύριακο, δεν έπεσαν από τον ουρανό. Κάθε Βουλευτής έχει προσωπική ευθύνη γι’ αυτό που θα κάνει. Η ατομική ευθύνη δεν εξαλείφεται με τίποτα. Όποιος ψηφίσει αυτά τα καταστροφικά για το λαό μέτρα, θα έχει ευθύνη όχι μόνο άμεση, αλλά και διαχρονική. 
Διότι τα μέτρα που πήρε και η προ-προηγούμενη κυβέρνηση, η κυβέρνηση της Νέας Δημοκρατίας, αυτά που επιτάχυνε η κυβέρνηση του ΠΑΣΟΚ και τώρα τα ολοκληρώνει αυτή η Κυβέρνηση του μαύρου μετώπου, αυτή η τρικομματική Κυβέρνηση είναι μέτρα τα οποία καταστρέφουν τη ζωή της εργατικής λαϊκής οικογένειας. Έχετε οδηγήσει πολλές δεκάδες χιλιάδες μικροκαταστηματάρχες στο λουκέτο. Έχετε φέρει σε απόγνωση τους συνταξιούχους και οδηγείτε τη νεολαία στην άβυσσο. Και επαναλαμβάνουμε ότι όλα αυτά τα κάνετε συνειδητά και δεν σας τα επιβάλλει η τρόικα. Είναι επιλογές του μεγάλου κεφαλαίου, για να μπορέσουν οι επιχειρηματικοί όμιλοι και στην περίοδο της κρίσης να ελαχιστοποιήσουν τις ζημιές και να έχουν κέρδη. Είχαν κέρδη στην καπιταλιστική ανάπτυξη, έχουν κέρδη και σήμερα στην κρίση και προετοιμάζονται να έχουν ακόμα περισσότερα κέρδη στη νέα ανάκαμψη, αφού θα έχετε θεσμοθετήσει ακρωτηριασμό των εργασιακών δικαιωμάτων. 
Υποκριτικά μιλάτε για το λαό και για την πατρίδα. Αυτός ο οποίος πτωχεύει σήμερα είναι ο εργαζόμενος λαός. Και όσο και αν προσπαθείτε να κάνετε δήθεν τη χρεωκοπία ελεγχόμενη, δεν τα καταφέρνετε. Η κρίση είναι γενικότερη. Και όλοι οι καπιταλιστικοί όμιλοι και στον τόπο μας, αλλά και σε όλες τις ευρωπαϊκές χώρες προσπαθούν για το ποιος θα πάρει το μεγαλύτερο μερίδιο της πίτας. Αυτό που κάνετε είναι να διασφαλίζετε τα κέρδη του μεγάλου κεφαλαίου. 
Ανέφερε ο Υπουργός προηγουμένως: «Δεν μας ενδιαφέρει το κομματικό κέρδος». Ναι, για κάποια στιγμή το στενό κομματικό κέρδος μπορεί να μην σας ενδιαφέρει ή να μην ενδιαφέρει κάποιους. Αυτό που σας ενδιαφέρει όμως και στο οποίο συγκλίνουν όλα τα μέτρα που παίρνετε, είναι να διασφαλίσετε τα συμφέροντα και τα κέρδη της αστικής τάξης. Αυτή είναι η πραγματικότητα.
Θέλω να κάνω δύο σχόλια για διάφορες ομιλίες. Ο αποπροσανατολισμός και η «λευκή» τρομοκρατία καλά κρατούν. Η κινδυνολογία συνεχίζεται και με παρελθοντολογία. Έφτασε κάποιος ομιλητής προηγουμένως να υμνήσει τον πρόγονό του, το Σοφούλη, και να μας γυρίσει σ’ εκείνες τις εποχές. 
Όλοι όσοι στήριξαν και στηρίζουν αυτήν τη βάρβαρη πολιτική, αυτήν την πολιτική που ματώνει το λαό, που ματώνει τους εργάτες, φτάνουν να μιλούν για αιματοχυσία. Κινδυνολογούν. Ο λαός, οι εργάτες δεν ματώνουν από μόνοι τους. Τούς ματώνετε με τα μέτρα που παίρνετε. Οι εργάτες και ο λαός δεν καίνε μαγαζιά. Με την οργανωμένη, με τη συντονισμένη πάλη του ο λαός θα κάψει αυτή την πολιτική, την πολιτική του μαύρου μετώπου που καίει την εργατική λαϊκή οικογένεια.
Κυρίες και κύριοι Βουλευτές, μαζικά, οργανωμένα, συνειδητά, συντεταγμένα, συντονισμένα οι εργάτες και οι εργαζόμενοι, τα λαϊκά στρώματα, κατεβαίνουν στο δρόμο. Εμείς τους καλούμε όλους συν γυναιξί και τέκνοις να κατέβουν στο δρόμο και απόψε στο συλλαλητήριο του ΠΑΜΕ και αύριο και μεθαύριο και την Κυριακή και κάθε μέρα, να πλημμυρίσουν οι δρόμοι της Αθήνας, οι δρόμοι όλων των πόλεων της Ελλάδας, οι εργαζόμενοι με ψηλά το κεφάλι να μη φοβηθούν, να αγωνιστούν, να περιφρουρήσουν διπλά τον αγώνα τους και να είναι σίγουροι ότι θα καταφέρουν να ανατρέψουν αυτήν τη βάρβαρη πολιτική.
Το δεύτερο σχόλιο που θα ήθελα να κάνω είναι ότι πολλές φορές μιλήσαμε ως ΚΚΕ για τις πολιτικές των κομμάτων. Βεβαίως υπάρχουν και αναχώματα, βεβαίως υπάρχουν και λύσεις οι οποίες φαίνονται ευχάριστες. Είναι λύσεις ανώδυνες, είναι λύσεις που υπηρετούν στον ένα ή τον άλλο βαθμό τη διαχείριση. Εμείς μιλάμε καθαρά. Καταθέσαμε προτάσεις στα εργοστάσια, στα συνδικάτα, στους τόπους δουλειάς. Ζητήσαμε και ζητάμε από το λαό να διαμορφώσει ένα λαϊκό μέτωπο, μια λαϊκή συμμαχία και με τη συγκρότηση αυτού του λαϊκού μετώπου, με τον αγώνα και την πάλη της εργατικής τάξης, της φτωχομεσαίας αγροτιάς, των αυτοαπασχολουμένων, της νεολαίας, όλων αυτών που πλήττονται από τη βάρβαρη, αντεργατική, αντιλαϊκή πολιτική σας να οδηγήσει στην έξοδο της χώρας από την Ευρωπαϊκή Ένωση και με μονομερή διαγραφή του χρέους με λαϊκή εξουσία να προχωρήσει και να χαράξει το δρόμο του.
Κύριε Πρόεδρε, επειδή πολύ συχνά εδώ αναφέρονται οι ποιητές, κάποιος ομιλητής προηγουμένως αναφέρθηκε σ’ ένα ποίημα του Παλαμά που αναφέρεται στους μπολσεβίκους. Ήθελα να θυμίσω σ’ αυτόν τον ομιλητή ότι πολύ γρήγορα μετά τη δημοσίευση αυτού του ποιήματος ο μεγάλος ποιητής, ο Παλαμάς, το αποσιώπησε και ουσιαστικά το απέσυρε και βεβαίως, ένα επόμενο ποίημά του, οι «Πατέρες», ακύρωσε αυτό το ποίημα.
«Οι Πατέρες» του Παλαμά καλούν τον ξωμάχο, τον εργατοεργάτη να ξεχερσώσει το χερσωμένο περιβόλι του. Καλεί αυτόν τον ξωμάχο σ’ αυτό το ξεχερσωμένο περιβόλι, το καθαρό πλέον, να στήσει κάστρο απάνω του και να ταμπουρωθεί μέσα για πάλεμα, για μάτωμα, για την καινούρια γέννα. 
Και καταλήγει ο ποιητής σε δυο κουβέντες που έχουν την σημασία τους. Σήμερα που αξίες, οράματα και ιδανικά ποδοπατούνται εμείς παίρνουμε αυτούς τους στίχους του ποιητή που λέει: «Φτάνει μια ιδέα να στο πει, μια ιδέα να στο προστάξει, κορώνα ιδέα, ιδέα σπαθί που θα είναι απάνου απ’ όλα». 
Εμείς σ’ αυτόν τον δρόμο προχωράμε. Στο δρόμο αυτόν που καλεί ο ποιητής τον ξωμάχο, τον αγροτοαγρότη, να παλέψει, να σηκώσει το κεφάλι του και να περπατάει περήφανος, ιδρωμένος, κουρασμένος, ταλαιπωρημένος αλλά περήφανος γι’ αυτό που παράγει, για τη ζωή που δημιουργεί ο εργάτης και για την ανατροπή αυτής της σάπιας κοινωνίας. 
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"145260"," Και εμείς ευχαριστούμε τον κ. Χαλβατζή. 
Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης της λειτουργίας της Βουλής, σαράντα μαθητές και μαθήτριες και δύο εκπαιδευτικοί από το Γενικό Λύκειο Άρτας, α΄ τμήμα. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο Κοινοβουλευτικός Εκπρόσωπος του Λαϊκού Ορθόδοξου Συναγερμού, κ. Χρυσανθακόπουλος έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145261"," Χαίρομαι που ανακαλύπτουμε μέσα από την ποίηση τα πολιτικά μας καθήκοντα. 
Το ποίημα του Παλαμά είναι γραμμένο και πάνω στον τάφο του πατέρα μου, γιατί πράγματι από μικρό μ’ έμαθε και το «μέριασε βράχε να διαβώ» του Βαλαωρίτη, αλλά και «το περιβόλι» του Παλαμά, που λέει: «Παιδί μου, το περιβόλι μου που θα κληρονομήσεις» –εκτός αν καταργηθεί το κληρονομικό δικαίωμα με άλλου είδους σύστημα- «όπως το βρεις κι όπως το δεις να μη το παρατήσεις». Πρέπει να δουλέψεις, να το φτιάξεις, να ταμπουρωθείς μέσα «για πάλεμα, για μάτωμα, για την καινούργια γέννα που όλο την περιμένουμε, όλο την καρτερούμε κι όλο συντρίμμι χάνεται στο γύρισμα των κύκλων». 
Είμαστε, λοιπόν, πιστοί στη ρήση του Παλαμά που συμβόλισε και την αντίσταση στην κατοχή στο θάνατό του απέναντι στους κατακτητές. Πίστευε στον άνθρωπο, στην αξιοπρέπεια γιατί ήταν ποιητής φιλόσοφος, Έλληνας που δόξασε την Ελλάδα και πρέπει να καθοδηγεί τη σκέψη και τη δράση μας. 
Αλλά πρέπει να είμαστε συνεπείς απέναντί του σ’ αυτά που πρέσβευε και σ’ αυτά που ο ίδιος έχει εκφράσει. Δεν είναι a la carte, είναι εν συνόλω η στάση. Δεν θα τον κατηγορήσουμε για μικροαστό, που μιλάει για ατομική ιδιοκτησία. Δεν θα του μιλήσουμε για κρατική απαλλοτρίωση του περιβολιού εν ονόματι του κόμματος, που αποτελεί, αν θέλετε, και το στόχο αυτής της περιόδου. Από τα περιβόλια αυτήν τη στιγμή αυτοσυντηρείται η οικιακή οικονομία. 
Αλλά αν θέλουμε να διανθίσουμε αυτή την προσέγγιση πρέπει να την διανθίσουμε με μια συνέπεια. Και η πολιτική συνέπεια είναι ακριβώς αυτή. Ο μόχθος να βγούμε από την κρίση. Η κοινωνική αλληλεγγύη να βγούμε από την κρίση. Η ευθύνη του πολιτικού κόσμου να βοηθήσει να βγούμε από την κρίση. Η στάση του η θετική και η εποικοδομητική. Η πολιτική στάση μέσα σ’ αυτό το χώρο με προτάσεις και όχι με ιδέες που όταν παρθεί η πλειοψηφία, θα εφαρμοστούν δια μέσου επιβολής δικτατορίας στους υπολοίπους. Λάθος προσέγγιση. Αγνά τα κίνητρα πολλές φορές, κακή η στόχευση όμως, και τα μέσα. Λάθος ο δρόμος. Είναι ο ίδιος ο δρόμος που ακυρώνει το στόχο. 
Τα μέσα δεν αγιάζουν τους σκοπούς. Τα μέσα θα πρέπει να είναι σύμφωνα με τους σκοπούς και όχι ανατρεπτικά με τους σκοπούς, γιατί μπορεί να καταστρέψουν το σκοπό. Το εν ονόματι, καταργώ το σκοπό, δεν στέκει. Εν ονόματι της δημοκρατίας δεν δέχομαι τη δημοκρατία.
Σε αυτόν τον χώρο, λοιπόν, εδώ, για να συμβάλουμε, εμείς έχουμε ακολουθήσει μία συνεπή πολιτική. Συνεπή πολιτική, με συγκεκριμένες δεσμεύσεις για το πώς μπήκαμε σε μία Κυβέρνηση και με συγκεκριμένη, υπεύθυνη –το τονίζω- συνεπή στάση για το τι θα πρέπει να πραγματοποιήσει αυτή η Κυβέρνηση για να οδηγήσει τη χώρα στην έξοδο από την κρίση.
Εμείς δεν δεχόμαστε ότι η χώρα μπαίνει σε ένα τούνελ στου οποίου την άκρη δεν υπάρχει φως. Υπάρχει και διέξοδος και φως και οφείλουμε να το βρούμε. Εν ανάγκη θα πρέπει να ακολουθήσουμε, διδασκόμενοι από την παγκόσμια ιστορία και τη λογική ότι θα πρέπει να ανοίξουμε δρόμο μέσα από το βράχο για να φτάσουμε στο φως. Και είναι μία αναμέτρηση με την ιστορία του καθενός η στάση. Εμείς δεν μπήκαμε τυφλοί σε αυτήν την κυβερνητική συνύπαρξη και οφείλει η Κυβέρνηση να προσέχει.
Ο ν. 4000/2011 –όπου ήμουν και εισηγητής- που ψηφίστηκε, σχετικά με το ρόλο της ΑΔΜΗΕ και των δικτύων, ήταν σαφής: Αυτά –ανεκτίμητης αξίας, δεν το βάζουμε σε αξία χρηματική- είναι υπό τον έλεγχο και την κρατική παρέμβαση, διότι είναι μονοπώλια κρατικού χαρακτήρα. Να αποδεχθούμε εμείς την ιδιωτικοποίηση; Να μπούμε στη λογική διατύπωσης για την οποία έγινε ολόκληρη διαδήλωση σήμερα; Έκλεισε ο δρόμος της Αθήνας. 
Οι συνδικαλιστές της ΔΕΗ είναι οι ερινύες του ΠΑΣΟΚ. Το τονίζουμε, κύριε Υπουργέ. Οι συνδικαλιστές της ΔΕΗ είναι ερινύες του ΠΑΣΟΚ. Όχι μόνο, βέβαια, αν λάβει κανείς υπ’ όψιν και τις πέντε χιλιάδες που διορίστηκαν επί Νέας Δημοκρατίας το 1993.
Θα πρέπει, λοιπόν, να είστε γενναίοι, να παίρνετε πίσω λαθεμένες προσεγγίσεις.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"145262"," Ακούσατε την απάντησή μου στο σημείο αυτό;","ΦΙΛΙΠΠΟΣ ΣΑΧΙΝΙΔΗΣ",454
"145263"," Για κάντε μία διευκρίνιση πάλι, κύριε Υπουργέ.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"145264"," Τοποθετηθείτε και θα σας απαντήσω.","ΦΙΛΙΠΠΟΣ ΣΑΧΙΝΙΔΗΣ",454
"145265"," Θέλει, λοιπόν, μεγάλη προσοχή κάθε βήμα που κάνουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς έχουμε γίνει λεπτολόγοι,. Όπως είπα προηγούμενα, τα μέσα δεν μπορούν να ανατρέπουν τους σκοπούς. Ψάχνουμε να υπερασπιστούμε αυτό που θεωρούμε δεδομένο σαν κοινωνικό αγαθό. Και σε αυτήν την κατεύθυνση είμαστε απέναντι.
Θα ήθελα, κλείνοντας, κύριε Πρόεδρε –κι ευχαριστώ για την ανοχή- να πω ότι θα πρέπει να συνεχιστεί ο αγώνας και η προσπάθεια πάντοτε από τη μεριά της θέσης. Όποιοι εκφράζουν μόνο την αντίθεση, χωρίς η αντίθεση να έχει και θέση, είναι, δηλαδή, απλά άρνηση, δεν πάνε πουθενά. Θα πρέπει να διδάξουμε όλοι σε όλους ότι διαλεκτική είναι η άρνηση της άρνησης. Η άρνηση ως σκέτη άρνηση είναι μηδέν. Διαλεκτική είναι η άρνηση της άρνησης. Ανοίξτε και τα βιβλία του διαλεκτικού υλισμού και οποιασδήποτε παιδείας θέλετε να βρείτε. Αν διαβάσετε, όμως, Αριστοτέλη, θα το μάθετε και αυτό. Και για το εσωτερικό και για το εξωτερικό αίτιο, τις ποιοτικές και ποσοτικές αλλαγές και όλα τα υπόλοιπα.
Σε αυτή, λοιπόν, την κατεύθυνση, η θέση αυτήν τη στιγμή είναι μόνο πρόταση. Και τις προτάσεις οφείλουν όλοι να τις καταθέτουν με τη διάθεση να βρεθεί η λύση. Οι προτάσεις που κατατίθενται στη λογική μόνο του πολιτικού marketing, δυστυχώς είναι φτηνός λαϊκισμός, δεν αποδίδουν τίποτα, ζημιώνουν τη χώρα και τι λένε στους εξαθλιωμένους πολίτες; Κοιτάξτε, εμείς είμαστε οι ποιητές προστάτες σας. Ποιητές όσον αφορά τα πολλά, αόριστα, αλλά και μη αποτελεσματικά λόγια.
Εμείς χρειαζόμαστε ποιητική δράση με την αρχαία ελληνική έννοια, ότι πραγματώνουμε την ιδέα, διότι χωρίς την πραγμάτωση της ιδέας, δεν υπάρχει κανένα νόημα να την επικαλούμαστε. Η πραγμάτωση της ιδέας δεν είναι μόνο η αλλαγή του κοινωνικού μοντέλου. Είναι η επιβίωση. Θέλεις να αλλάξεις τον τρόπο διαχείρισης; Πρώτα σώζεις το σπίτι σου και μετά αλλάζεις διαρρύθμιση.
Ευχαριστώ.
(Χειροκροτήματα από την πτέρυγα του ΛΑΟΣ)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"145266"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145267"," Πράγματι, πρέπει να αναγνωρίσουμε ότι οι πολιτικοί Αρχηγοί αξίζουν, ένα πολύ μεγάλο θεατρικό βραβείο για την παράσταση που έδωσαν όλες αυτές τις ημέρες. Είναι για γέλια και για κλάματα, διότι μόλις τώρα ήρθε η είδηση ότι αφού έπαιξαν αυτό το κωμικοτραγικό παιχνίδι επί τόσες μέρες με αναβολές επί αναβολών των συσκέψεων τους κατέληξαν 100% στο πακέτο με το οποίο πάνε στο Eurogroup.
Πρόκειται για την ελληνική τραγωδία με την κυριολεκτική έννοια του όρου, τη μεγαλύτερη τραγωδία μεταπολεμικά. Φοβούμαι, όμως, ότι μιλάμε για τη μεγαλύτερη τραγωδία, κύριε Σαχινίδη, ίσως -δεν το εύχομαι καθόλου- από την ίδρυση του νεοελληνικού κράτους. Διότι μ’ αυτήν τη συμφωνία βάζετε πλέον ταφόπετρα στο μέλλον αυτής της χώρας και αφήνετε ένα και μόνο περιθώριο στον ελληνικό λαό: να ανατρέψει και εσάς και τη συμφωνία σας. Να την ανατρέψει πριν ο ίδιος δει να καταστρέφεται απολύτως το μέλλον του και κυρίως το μέλλον των παιδιών του, διότι εκεί οδηγεί αυτή η συμφωνία. Το μνημόνιο 1 απέτυχε, το οποίο το είχαν ψηφίσει δύο κόμματα στη Βουλή. 
Τώρα τι λένε αυτοί οι κύριοι που εφάρμοσαν αυτό το μνημόνιο; Ζήτω το νέο μνημόνιο που είναι στην ίδια φιλοσοφία και είναι σε ακόμα χειρότερη κατεύθυνση. Και προς επιβράβευση αυτό το νέο μνημόνιο ίσως να το ψηφίσουν και τρία κόμματα τώρα και η Αξιωματική Αντιπολίτευση.
Τι έλεγε μέχρι πρότινος η Νέα Δημοκρατία σ’ αυτήν την Αίθουσα; Τι έλεγε; Θα θυμάστε, κύριε Καράογλου, τι λέγατε όλοι σας. Λέγατε ότι το «μείγμα» δεν σας άρεσε. Τώρα που το «μείγμα» έγινε ακόμα χειρότερο, γιατί το επικροτείτε και το εγκρίνετε;
Κύριε Σαχινίδη, δεν βλέπετε τι γίνεται γύρω σας; Δεν το βλέπετε αυτό που γίνεται γύρω σας; Τίποτα δεν βλέπετε; Που ζείτε; Σήμερα ανακοινώθηκαν τα στοιχεία για την ανεργία. Η ανεργία είναι πάνω από 1 εκατομμύριο στην Ελλάδα. Εφιάλτης, απόλυτος εφιάλτης! Και η πραγματική ανεργία είναι περισσότερη. Αυτοί που δεν δουλεύουν και είναι και απασχολήσιμοι -γιατί υπάρχουν και αυτές οι δύο κατηγορίες- είναι πολλοί περισσότεροι από τους εργαζόμενους. Που θα πάτε αυτήν τη χώρα;
Και αυτά τα μέτρα που παίρνετε και αυτό το πακέτο που έρχεται τώρα, το νέο μνημόνιο, σημαίνει ακόμα μεγαλύτερη ύφεση. Και η μεγαλύτερη ύφεση σημαίνει ακόμα μεγαλύτερη ανεργία. Που θα πάτε; Σε λίγο οι στατιστικές θα γράφουν και θα μετράνε αυτούς που εργάζονται και όχι τους ανέργους. Δεν βλέπετε που πάει η ύφεση; Γράψατε στον προϋπολογισμό ότι η ύφεση είναι 2,8%, τώρα κυβερνητικές πηγές μιλάνε για ύφεση πάνω από 4%. Πολύ φοβούμαι ότι η ύφεση αυτή θα ξεπεράσει πλέον, κάθε όριο. Θα σπάσει όλα τα ρεκόρ το 2012 αυτή η ύφεση. 
Ταυτόχρονα, δεν βλέπετε τα χάλια του προϋπολογισμού του 2012; Τα πρώτα στοιχεία δείχνουν κατάρρευση των εσόδων. Γιατί κατάρρευση των εσόδων; Γιατί υπάρχει πολύ μεγάλη ύφεση και δεν υπάρχει δυνατότητα να πληρώνει κανείς τους φόρους. Ιδιαίτερα έχουμε κατάρρευση του ΦΠΑ, γιατί έχει κλειδώσει το εμπόριο. Κλείνει το εμπόριο. Στάση πληρωμών έχει κηρύξει το εμπόριο. Δεν δουλεύει τίποτα.
Καταστρέφεται συνεχώς κόσμος. Οι μικρομεσαίες επιχειρήσεις διαλύονται κάθε μέρα. Αντί να βγάλετε κανένα συμπέρασμα έρχεστε και δίνετε με το νέο μνημόνιο τη χαριστική βολή. Δεν θα μείνει τίποτα όρθιο. Κάνετε πραξικόπημα, ένα πραξικόπημα που θυμίζει –και σημειώστε το, κυρίες και κύριοι συνάδελφοι- τις χειρότερες και πιο σκοτεινές μέρες που πέρασε αυτός ο τόπος από την ανεξαρτησία του. Κάνετε πραξικόπημα σε όλα, διαλύοντας το Σύνταγμα και κάνοντας το κουρελόχαρτο για να καταργήσετε τις συλλογικές συμβάσεις. 
Οι συλλογικές συμβάσεις είναι συνταγματικά κατοχυρωμένες, από την Εθνική Γενική Συλλογική Σύμβαση για τον κατώτατο μισθό μέχρι τις συλλογικές κλαδικές συμβάσεις. Με μια μονοκονδυλιά έρχεστε με αυτό το κατάπτυστο μνημόνιο και τις καταργείτε και αποφασίζετε να μειώσετε τον κατώτατο μισθό 22%. Στην ουσία τον μειώνετε 32% για τους νέους μέχρι είκοσι πέντε ετών, δηλαδή, στην πράξη πάνω από 30%. Αφήστε που θα δημιουργήσετε και πελώρια άλλου είδους θέματα με αυτά που κάνετε με το 32% με τους νέους ανθρώπους, διότι θα προσλαμβάνουν ένα νέο κάτω των είκοσι πέντε ετών για να διώξουν έναν ηλικιωμένο. Αυτό θα γίνεται τώρα. 
Με ποιο δικαίωμα, λοιπόν, μπορείτε να αποφασίσετε εσείς την κατάργηση των συλλογικών συμβάσεων; Κατακρεουργείτε το Σύνταγμα εντελώς, απολύτως. Καταργείτε κάθε έννοια και κάθε ίχνος εργατικού δικαίου. Τι κάνετε; Κάνετε πραξικόπημα σε αυτή τη χώρα; Τι καθεστώς θα έχουμε; Έχουμε δημοκρατία σε αυτήν τη χώρα; Υπάρχει δημοκρατία; Ποια δημοκρατία είναι αυτή, η οποία δεν διέπεται από καμμία δημοκρατική κατοχύρωση; Δεν υπάρχει κανένας θεσμός, ο οποίος να προστατεύει τον πολίτη και ιδιαίτερα τον εργαζόμενο. Τι είδους δημοκρατία είναι αυτή;
Έρχεστε, επίσης, και τι κάνετε; Λεηλατείτε, ληστεύετε τα αποθεματικά των ασφαλιστικών ταμείων. Με ποιο δικαίωμα το κάνετε αυτό; Με ποιο δικαίωμα μειώνετε τα ομόλογα των ασφαλιστικών ταμείων κατά 50% ονομαστικά –γιατί η απώλεια είναι πολύ μεγαλύτερη από ότι φαίνεται- και τα κατακρεουργείτε; Ρωτήσατε τα ασφαλιστικά ταμεία; Ρωτήσατε τους ασφαλισμένους; 
Τα πράγματα γίνονται πολύ τραγικά, διότι δεν μιλάμε εδώ για πολιτικές ευθύνες. Οι ευθύνες προεκτείνονται πολύ πέρα των πολιτικών. Εδώ έχουμε καταστρατήγηση πλήρως της συνταγματικής επιταγής, η οποία στηρίζει τα ασφαλιστικά ταμεία, διότι έτσι ανοίγετε το δρόμο και οποιαδήποτε κυβέρνηση θα έρχεται και θα κάνει πλιάτσικο. Καταργείτε έτσι τις συντάξεις. 
Αφήστε το θέατρο που παίχθηκε τις τελευταίες πρωινές ώρες με τις συντάξεις: ο ένας είναι υπέρ των κύριων συντάξεων και ο άλλος υπέρ των επικουρικών, τάχα. Παίχθηκε ένα θέατρο, το οποίο είναι κανιβαλικό για τον ελληνικό λαό, διότι με αυτά που κάνετε για τα ασφαλιστικά ταμεία, με τη μείωση των ασφαλιστικών εισφορών, με τη λεηλασία των ομολόγων τους και την κατάρρευση των μισθών, δεν υπάρχουν ασφαλιστικά ταμεία. Τελειώσαμε με τα ασφαλιστικά ταμεία. Μάλιστα, υπάρχει πρόνοια στο περίφημο μνημόνιό σας, ότι εάν ανακύψει τέτοιο πρόβλημα, τότε θα μειωθούν οι συντάξεις. Αυτό το προβλέπουν οι τροϊκανοί και εσείς το συνυπογράφετε. Δηλαδή, τέρμα τα ασφαλιστικά ταμεία τέρμα και οι συντάξεις. Αυτό κάνετε με το νέο μνημόνιο. 
Και το ερώτημα είναι: Γιατί τα κάνετε όλα αυτά; Ποια προοπτική ανοίγεται για τη χώρα; Δεν ανοίγεται καμμία απολύτως προοπτική. Όλα μπροστά είναι ένα σκοτεινό τούνελ. Κάθε μήνας που θα περνάει με αυτά τα μέτρα, η κατάσταση θα χειροτερεύει. Και μας λέτε ότι έτσι θα αποφύγουμε το χειρότερο. 
Ποιο είναι το χειρότερο που μας λέτε ότι θα αποφύγουμε, κύριε Σαχινίδη; Η πτώχευση, η έξοδος από το ευρώ; Αυτό είναι το χειρότερο; Μα, τώρα σε πτώχευση πηγαίνει η χώρα. Το PSI σημαίνει πιστωτικό γεγονός, άρα πτώχευση. Το ότι θα είναι πτώχευση με τη βούλα της Ευρωπαϊκής Ένωσης και του Διεθνούς Νομισματικού Ταμείου, μειώνει τα χαρακτηριστικά της; Δηλαδή, την πτώχευση, όταν την κάνετε εσείς και την εγκρίνει η Ευρωπαϊκή Ένωση ή μάλλον την καλύπτει με την ομπρέλα της και το ΔΝΤ, παύει να είναι πτώχευση; 
Εν πάση περιπτώσει, δεν έχετε καταλάβει ότι αυτό το χρέος που υπάρχει δεν είναι μόνο άδικο, αλλά είναι και μη βιώσιμο; Φωνάζουν οι πάντες. Διαβάζετε τι γράφει το «DERSPIEGEL»; Το «DERSPIEGEL» λέει: «Αφήστε τις φαρσοκωμωδίες που κάνετε με το PSI, αυτό που χρειάζεται τώρα είναι διαγραφή όλου του χρέους και των τροϊκανών και της Ευρωπαϊκής Κεντρικής Τράπεζας για την Ελλάδα». Επιπροσθέτως λέει, χρειάζεται και ένα σχέδιο Μάρσαλ. Αν, όμως, μιλήσει κάποιος για διαγραφή του χρέους στη χώρα μας, τον θεωρείτε τρομοκράτη. Όταν, όμως, τα λέει το «DERSPIEGEL», είναι ένα μεγάλο γερμανικό περιοδικό. Όλα αυτά τα θεωρείτε για πέταμα; 
Μας λέτε για έξοδο από το ευρώ. Τρομοκρατείτε ότι θα φύγει η χώρα από το ευρώ. Γιατί μπήκατε στο ευρώ; Γιατί βάλατε τη χώρα στο ευρώ; Υποτίθεται ότι τη βάλατε για να βελτιωθεί η θέση της, για να έχει καλύτερες προοπτικές. Δεν φαντάζομαι ότι τη βάλατε, για να χρησιμοποιείτε το ευρώ για να εκβιάζετε τον ελληνικό λαό ότι εάν θέλει να μένει στο ευρώ, θα του κόψετε το κεφάλι. Αυτό κάνετε αυτήν την ώρα. Και όλα αυτά τα εκβιαστικά, τα τρομοκρατικά διλήμματα τα χρησιμοποιείτε κυνικά. Ασκείτε τρομοκρατία. Όμως, με τρομοκρατία δεν κυβερνώνται οι χώρες, ούτε με πραξικοπήματα.
Θέλω να πω δύο λόγια για τη ΔΕΗ. Προχθές, φέρατε εδώ μία ρύθμιση, που τα δίκτυα –τουλάχιστον αυτά- ήταν υπό δημόσιο έλεγχο. Έρχεστε τώρα και μας λέτε ότι και τα δίκτυα θα ιδιωτικοποιηθούν. Πού ακούστηκε αυτό το πράγμα; Έχετε δει τα ενεργειακά δίκτυα πουθενά να είναι ιδιωτικοποιημένα; Είναι δυνατόν αυτήν τη δημόσια περιουσία να την πουλήσετε; Όποιος διαχειρίζεται τα δίκτυα ελέγχει κυριολεκτικά τη χώρα. 
Το ίδιο κάνετε και με τη ΔΕΠΑ, τη ΔΕΣΦΑ και την ΕΠΑ. Δίνετε τη δυνατότητα πλήρους ιδιωτικοποίησής τους. Δηλαδή, όλη η ενέργεια θα πάει στα ιδιωτικά συμφέροντα. Δεν είδατε τι έγινε προχθές με τις δύο περίφημες εταιρείες της απελευθέρωσης της ηλεκτρικής ενέργειας; Έφαγαν τα λεφτά και τα πληρώνει τώρα η ΔΕΗ, το δημόσιο. Αυτά δεν τα βλέπετε; Αντί να στηρίξετε, να αναβαθμίσετε και να ενισχύσετε μία δημόσια καθετοποιημένη 100% δημόσια ΔΕΗ, η οποία να παίξει έναν κεντρικό ρόλο με την ανασυγκρότησή της για την ανάπτυξη της χώρας και τη διέξοδο από την κρίση, έρχεστε να τα ρημάξετε όλα, να τα πουλήσετε όλα. 
Γινόμαστε δέκτες παραπόνων απ’ αυτούς που νοικιάζουν δωμάτια, γιατί κάνετε αυτήν τη διακριτική μεταχείριση σε βάρος τους έναντι των μεγάλων ξενοδόχων και των κάμπινγκ. Αυτοί έχουν μέχρι 17% εξαίρεση από το χαράτσι της ΔΕΗ και οι άλλοι 35%. Επειδή δηλαδή αυτοί είναι μικροί, πρέπει να έχουν και μικρότερη δυνατότητα αφαίρεσης των κοινόχρηστων χώρων από το χαράτσι της ΔΕΗ; Δεν το καταλάβαμε αυτό. Να μας εξηγήσετε γιατί το κάνετε. 
Ψάχνατε μέχρι πρότινος και μάλλον τα βρήκατε τα 300 εκατομμύρια ευρώ. Βλέπω, όμως, εδώ μερικά δωράκια που γίνονται, που μπορεί να προσεγγίζουν τα 300 εκατομμύρια. Γιατί δεν τα ψάξατε εδώ στο νομοσχέδιό σας; 
Το πρώτο δωράκι είναι η μετάθεση του φόρου 20% για τις τηλεοπτικές διαφημίσεις. Για το θεάρεστο και ευάρεστο ρόλο που παίζουν σήμερα τα κανάλια, γι’ αυτό τους κάνετε αυτή τη χρονική μετάθεση, η οποία γίνεται από χρόνο σε χρόνο; Συνεχίζετε το έργο της κυβέρνησης της Νέας Δημοκρατίας. Είναι πολλά αυτά τα λεφτά. Αυτοί είναι οι αναξιοπαθούντες της ελληνικής κοινωνίας; Την ώρα που κατακρεουργείτε τον κατώτατο μισθό, έρχεστε και δίνετε δώρο στη φορολογία των τηλεοπτικών διαφημίσεων; 
Δίνετε δώρο, επίσης, και στη φορολογία της υπεραξίας στις χρηματιστηριακές συναλλαγές σε άλλη διάταξη. Βλέπω να δίνονται εδώ 40.000.000 ευρώ με νομοθετική ρύθμιση σε εταιρείες που κάνετε με ανάθεση. Για παράδειγμα, βλέπω εδώ ότι εγκρίνεται η ανάθεση διεθνών νομικών υποστηρικτικών υπηρεσιών από το δικηγορικό γραφείο τάδε και η υπηρεσία χρηματοοικονομικού συμβούλου από την εταιρεία «ΛΑΖΑΡ». Και δεύτερη ανάθεση εγκρίνετε και βλέπω στην έκθεση του Γενικού Λογιστηρίου ότι είναι 40.000.000 ευρώ αυτές οι αναθέσεις.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"145268"," Ολοκληρώστε, κύριε Λαφαζάνη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145269"," Πρώτα απ’ όλα, γιατί κάνατε ανάθεση; Έτσι θα γίνονται από δω και μπρος οι δουλειές; Θα τις αναθέτετε και θα ερχόσαστε ύστερα με πράξεις νομοθετικού περιεχομένου και ρυθμίσεις να τις εγκρίνει η Βουλή; Θέλουμε να δώσετε μια εξήγηση γι’ αυτές τις διαδικασίες. 
Είναι προφανές ότι η χώρα αυτήν την ώρα ζει τις πιο τραγικές στιγμές της, αλλά και ιστορικές στιγμές. Υπάρχει ελπίδα για τη χώρα και η ελπίδα βρίσκεται στην ανατροπή. Ο ελληνικός λαός το επόμενο τριήμερο θα βγει στο προσκήνιο. Ο ελληνικός λαός θα κατακλύσει το Σύνταγμα και ελπίζουμε ότι θα είναι τόσο μαζική η συμμετοχή του και η συνέχεια και η κλιμάκωση των αγώνων του, όπου όλα αυτά που πάτε να τα περάσετε άρον-άρον πραξικοπηματικά στη Βουλή, θα τα καταστήσει ανενεργά, θα τα ακυρώσει και θα ανατρέψει ένα κατεστημένο και θα φέρει στο προσκήνιο την Αριστερά, συμπαραταγμένη την Αριστερά, κύριε Χαλβατζή, όχι μια Αριστερά πολυκατακερματισμένη …","ΠΑΝΑΓΙΩΤΗΣ ΛΑΦΑΖΑΝΗΣ",279
"145270"," Δεν είμαστε Αριστερά, είμαστε Κομμουνιστικό Κόμμα της Ελλάδας.","ΣΠΥΡΙΔΩΝ ΧΑΛΒΑΤΖΗΣ",534
"145271"," Μην ανοίγετε τώρα και μεταξύ σας αυτό το ζήτημα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145272"," Δεν ανοίγω, κύριε Πρόεδρε.
Μια Αριστερά που θα μπορεί να κάνει ενιαίες συγκεντρώσεις για να είναι πιο αποτελεσματική.
Ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"145273"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και δύο εκπαιδευτικοί από το 2ο Γενικό Λύκειο Άρτας, β΄ τμήμα.
Η Βουλή τούς καλωσορίζει.
 (Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής της Νέας Δημοκρατίας κ. Θεόδωρος Καράογλου, για πέντε λεπτά.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145274"," Ευχαριστώ, κύριε Πρόεδρε.
Πριν μπω στο συζητούμενο νομοσχέδιο θεωρώ ηθική μου υποχρέωση να κάνω μια ιστορική αποκατάσταση της αλήθειας. Προφανώς εν τη ρύμη του λόγου του ο Αναπληρωτής Υπουργός Εθνικής Οικονομίας κ. Σαχινίδης –και κακώς είναι μόνο Οικονομικών, Εθνικής Οικονομίας είναι ο πλήρης και σωστός τίτλος- αναφέρθηκε προηγουμένως σε ένα ευφυολόγημα της τότε εποχής που χρησιμοποίησε ο Ανδρέας Παπανδρέου σε βάρος ενός ιστορικού προσώπου του στρατηγού Γεωργίου Γρίβα, του θρυλικού Διγενή της Κύπρου. 
Θέλω να πιστεύω ότι ήταν μια ατυχής αναφορά και δεν έχει καμμία πρόθεση κανένας να αμφισβητήσει τον ιστορικό αυτό στρατηγό, ο οποίος ήταν παρών σε όλους τους εθνικούς αγώνες και βεβαίως αποκορύφωμα και κορωνίδα της δράσης του ήταν η έμπνευση, η δημιουργία και η έναρξη του εθνικοαπελευθερωτικού αγώνα στην Κύπρο εναντίον της αγγλικής κατοχής και βεβαίως για την ένωση με τη Μητέρα Ελλάδα, την πατρίδα. Σταματάω, όμως, εδώ, γιατί πραγματικά θέλω να πιστεύω ότι δεν υπάρχει πρόθεση από κανέναν να προσβάλει μια τέτοια ιστορική μορφή που άλλωστε έχει καταταγεί στο πάνθεον των ηρώων της ελληνικής ιστορίας.
Στο συζητούμενο νομοσχέδιο είναι δύο τα ζητήματα στα οποία θα πρέπει να σταθούμε ιδιαιτέρως. Πρώτα-πρώτα στην παράγραφο 10 του άρθρου 2, η οποία αναφέρεται στην απευθείας ανάθεση σε τέσσερις οίκους του εξωτερικού, ένα δικηγορικό γραφείο, μία εταιρεία παροχών υπηρεσιών χρηματοοικονομικού συμβούλου και σε δύο τράπεζες, ύψους 40.000.000 ευρώ για την υλοποίηση των αποφάσεων της Συνόδου Κορυφής που αφορούν το πρόγραμμα δημοσιονομικής προσαρμογής της Ελλάδας. 
Δύο ζητήματα: Πρώτον, είναι η διαδικασία της απευθείας ανάθεσης αυτή η οποία διασφαλίζει τη διαφάνεια και μάλιστα σε μια τόσο κρίσιμη στιγμή; Προφανώς και όχι.
Δεν υπήρχαν οι αντίστοιχοι ελληνικοί οίκοι, οι οποίοι θα μπορούσαν να προσφέρουν αυτές τις υπηρεσίες; Γιατί αυτοί αγνοήθηκαν; 
Επίσης, γιατί 40 εκατομμύρια; Είναι υπερβολικά μεγάλο το ποσό και μάλιστα σε μία τέτοια περίοδο που στερούμε από τον Έλληνα, από το μικροσυνταξιούχο έστω και τα 50 και τα 100 ευρώ που τα έχει πραγματικά ανάγκη. Τα 40 εκατομμύρια ευρώ είναι πραγματικά ένα πολύ μεγάλο ποσό. 
Το δεύτερο ζήτημα αφορά την κατάργηση της παραγράφου 5 του άρθρου 97 του ν.4001/2011, αυτό δηλαδή το οποίο προέβλεπε ότι τα ενεργειακά δίκτυα τελούν πάντοτε υπό τον άμεσο ή έμμεσο έλεγχο του δημοσίου. Τι σημαίνει πρακτικά αυτό; Σημαίνει ότι μπορεί μεθαύριο ο ιδιώτης στον οποίο θα πωληθεί ο ΑΔΜΗΕ, το δίκτυο δηλαδή, να κατεβάσει τους διακόπτες, όπως έκαναν παλαιότερα τα δικά σας εκλεκτά τέκνα, το βαθύ κράτος του ΠΑΣΟΚ, ο κ. Φωτόπουλος και οι σύντροφοί του και βύθιζαν τη χώρα στο σκοτάδι. Αυτό σημαίνει πρακτικά ότι μπορούν οι ιδιώτες να ελέγχουν όλη την ενέργεια στη χώρα.
Άρα, λοιπόν, ας σταθούμε στη χθεσινή δήλωση -και ας ελπίσουμε ότι είναι ειλικρινής- του Υπουργού Περιβάλλοντος κ. Παπακωνσταντίνου, ο οποίος είπε ότι το δίκτυο της ενέργειας θα παραμείνει υπό κρατικό έλεγχο και δεν θα είναι λόγια του ΠΑΣΟΚ, έπεα πτερόεντα, όπως άλλωστε μας έχετε συνηθίσει στο παρελθόν.
Έρχομαι τώρα στην προσθήκη-τροπολογία στο σχέδιο νόμου. Δεν έχουμε καμμία αντίρρηση σε αυτά που προβλέπονται στην προσθήκη-τροπολογία. 
Θα σταθώ, όμως, στις προτεινόμενες διατάξεις της παραγράφου 9 που βάζει πλαφόν για την εξόφληση των ληξιπρόθεσμων οφειλών, εφόσον αυτές δεν υπερβαίνουν τα 10.000 ευρώ για φυσικά πρόσωπα και τα 75.000 ευρώ για νομικά πρόσωπα και μειώνει τις δόσεις σε είκοσι τέσσερις. Πρώτον, υπάρχει προχειρότητα. Πριν από λίγες ημέρες ψηφίσαμε νόμο που γινόταν μία ρύθμιση χωρίς όρια και σε εξήντα δόσεις. Και τώρα έρχεται η τρόικα και μας ευτελίζει, ευτελίζει το ελληνικό Κοινοβούλιο, το Υπουργείο, τους πάντες και επιβάλλει τους κανόνες της και μας λέει ότι όχι θα υπάρχουν όρια. Δεύτερον, υπάρχει μία συγκεκριμένη ομάδα επιχειρηματιών φυσικών ή νομικών προσώπων, οι οποίοι είχαν διάφορες ζημίες από φυσικές καταστροφές ή από τρομοκρατικές ενέργειες. Να υπάρχει μία πρόβλεψη, να υπάρχει μία δυνατότητα, κύριε Υπουργέ -και ξέρω ότι έχετε ευήκοον ους και μπορείτε να ανταποκριθείτε- οι επιχειρηματίες που είναι θύματα τρομοκρατικών επιθέσεων ή φυσικών καταστροφών να εξαιρούνται από το όριο αυτό. Γιατί είναι προφανές ότι αν κάποιοι έκαψαν το μαγαζί σε μια διαδήλωση ή του έριξαν μία βόμβα και κάηκε η επιχείρησή του, η ζημία δεν είναι 11.000 αλλά πολύ περισσότερο. Να υπάρχει, λοιπόν, η δυνατότητα της εξαίρεσης γι’ αυτούς που αποδεδειγμένα ήταν θύματα φυσικών καταστροφών και τρομοκρατικών επιθέσεων.
Κλείνοντας, θα πω ότι το νομοσχέδιο που συζητάμε και περιλαμβάνει τις δύο πράξεις νομοθετικού περιεχομένου έρχεται για να βελτιώσει κάποια σημεία προηγούμενων νόμων. Σε κάποιες περιπτώσεις, πράγματι διορθώνονται ορισμένα προβλήματα. Παραμένουν, όμως, τα μέγιστα ζητήματα. Ποια είναι αυτά; Είναι τα ζητήματα της συνέχισης των λανθασμένων πολιτικών, της υποβάθμισης του Κοινοβουλίου -μια που στην ουσία δεν συζητάμε κάτι, αλλά απλώς επικυρώνουμε αποφάσεις που έχουν ληφθεί- και της νομοθέτησης με μια χαώδη και αδιαφανή τακτική, μια τακτική που είχε εισαγάγει η κυβέρνηση του ΠΑΣΟΚ και οδήγησε τη χώρα σε εξαθλίωση και δυστυχώς, ακολουθείται και από την Κυβέρνηση του κ. Παπαδήμου. 
Ως κόμμα ευθύνης η Νέα Δημοκρατία αναγκαζόμαστε να σταθούμε θετικά στην ψήφιση του νομοσχεδίου, το οποίο μας βρίσκει προ τετελεσμένων. Ωστόσο ελπίζουμε ότι σύντομα, δηλαδή αμέσως μετά τις εκλογές που λέμε ότι πρέπει να γίνουν το συντομότερο δυνατόν, η νέα κυβέρνηση, η κυβέρνηση της Νέας Δημοκρατίας δεσμεύεται να προχωρήσει στις αναγκαίες αλλαγές που απαιτούν οι περιστάσεις για το συμφέρον της χώρας, για το συμφέρον των Ελλήνων πολιτών, για μια άλλη πολιτική, για μια αναπτυξιακή πολιτική, που θα οδηγήσει τη χώρα μακριά από τα αδιέξοδα όπου μας οδήγησαν οι πολιτικές του ΠΑΣΟΚ.
Ευχαριστώ, κύριε Πρόεδρε.","ΘΕΟΔΩΡΟΣ ΚΑΡΑΟΓΛΟΥ",195
"145275"," Το λόγο έχει ο ειδικός αγορητής του ΣΥΡΙΖΑ κ. Παπαδημούλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145276"," Ευχαριστώ κύριε Πρόεδρε.
Οι εξελίξεις των τελευταίων ωρών δείχνουν ότι η περίφημη κόντρα Παπανδρέου - Σαμαρά ήταν «άνθρακες ο θησαυρός» ή όπως λέει και ένα δημοφιλές τραγούδι του Βασίλη Παπακωνσταντίνου: «Το παιχνίδι ήταν στημένο και από πριν ξεπουλημένο». Όσα κάνουν οι τρεις Αρχηγοί μαζί με τον Πρωθυπουργό τα κάνουν στο όνομα της σωτηρίας της χώρας. Έχουμε γεμίσει διασώστες το τελευταίο διάστημα. Αλλά η πολιτική σας, κύριε Σαχινίδη θυμίζει αυτόν ο οποίος τρακάρισε το όχημα που λέγεται «Ελλάδα», έχει τραυματίσει θανάσιμα εκατομμύρια ανθρώπους, μισθωτούς, συνταξιούχους, άνεργους και τους λέει: «Μην στεναχωριέστε, θα πάρω τηλέφωνο το ΕΚΑΒ». Αυτήν τη σωτηρία μας τάζετε με αυτό το πακέτο. 
Είμαστε Πέμπτη απόγευμα στη Βουλή, κουβαλάτε μόνος σας το σταυρό του μαρτυρίου εκ μέρους μιας πεντηκονταμελούς Κυβέρνησης και σας προκαλώ: Είστε σε θέση να μας πείτε αν θα προχωρήσετε σε αυτό το κοινοβουλευτικό πραξικόπημα, αυτό που εδώ και δυο μέρες έχει προαναγγελθεί από τα κανάλια με βάση κυβερνητικές διαρροές, ότι θα έρθει Σάββατο στην επιτροπή και Κυριακή στην Ολομέλεια το οικονομικό πακέτο ή το μεγαλύτερο μέρος του για να ενεργοποιηθεί το PSI και η πρόταση; Θα το φέρετε;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145277"," Προδικάζετε τις αποφάσεις του ΔΝΤ;","ΦΙΛΙΠΠΟΣ ΣΑΧΙΝΙΔΗΣ",454
"145278"," Σας ρωτώ τι ξέρετε και οφείλετε να ενημερώσετε τη Βουλή. Εκτός αν μας λέτε ότι για τα πάντα αποφασίζει το Eurogroup και η τρόικα, οπότε καλύτερο θα ήταν να τους φωνάζατε και αυτούς εδώ για να συζητάμε τουλάχιστον μαζί τους. Αφού εσείς δεν διαπραγματεύεστε, να μπορούμε να διαπραγματευτούμε εμείς.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145279"," Ελάτε.","ΦΙΛΙΠΠΟΣ ΣΑΧΙΝΙΔΗΣ",454
"145280"," Δεν χρωστάτε μια απάντηση; Δεν χρωστάτε μια απάντηση ως Κυβέρνηση στο ελληνικό Κοινοβούλιο -Πέμπτη απόγευμα- που να λέει πότε και πώς η ελληνική Βουλή θα συζητήσει αυτά που αποφάσισαν νυχτιάτικα οι τρεις Αρχηγοί με τον Πρωθυπουργό;
Και μην μας λέτε ότι μας σώσατε, διότι ο κόσμος ξέρει και θυμώνει παραπάνω όταν το ακούει. Η επίσημη ανεργία έχει φτάσει στο 21%, η επίσημη φτώχεια το 2010 ήταν στο 28,7%, που σημαίνει ότι τώρα το 2012 θα είναι πολύ υψηλότερη και η ακραία φτώχεια ακόμη μεγαλύτερη και η πολιτική σας θα μεγαλώσει και την ανεργία και τη φτώχεια. Και την ίδια ώρα η αναποτελεσματικότητα των κοινωνικών δαπανών στην Ελλάδα, κύριε Σαχινίδη και κύριε Καράογλου, είναι τέσσερις φορές λιγότερη από τον ευρωπαϊκό μέσο όρο με βάση στοιχεία της EUROSTAT. Και οι ακραία φτωχοί, αυτοί που υποφέρουν από ανέχεια, είναι τρεις φορές λιγότεροι απ’ ό,τι στην Ισπανία και την Πορτογαλία. 
Και αντί να μας πείτε γι’ αυτά, προαναγγείλατε χθες, κύριε Σαχινίδη, και ήρθε σήμερα και η γραπτή πρόταση των Βουλευτών του ΠΑΣΟΚ για εξεταστική επιτροπή που θα διερευνήσει το έλλειμμα του 2009. Δηλαδή: «Ψεκάστε, ξεπλύντε, κουκουλώστε, τελειώσαμε». Όλοι ξέρουν ότι για το έλλειμμα του 2009 φταίει και η Νέα Δημοκρατία για τους πρώτους εννιά μήνες και το ΠΑΣΟΚ για τους τελευταίους τρεις μήνες και για το μαγείρεμα και για το έλλειμμα, γιατί αυτή είναι μια μακριά παράδοση των ελληνικών κυβερνήσεων, να φουσκώνουν το έλλειμμα και να το μαγειρεύουν κιόλας, ρίχνοντάς το στον προηγούμενο. Τι θα κάνει αυτή η εξεταστική επιτροπή; Σε μια Βουλή με πλειοψηφία ΠΑΣΟΚ θα λειτουργήσει ως «πλυντήριο» και ως «κουκουλωματική» διαδικασία, όπως δυστυχώς διδάσκει η εμπειρία από όλες τις εξεταστικές επιτροπές για όλα τα μεγάλα σκάνδαλα. 
Σταματήστε, λοιπόν, αυτό το παιχνιδάκι, πολύ περισσότερο που έχετε συνομολογήσει ότι η χώρα θα πάει σε εκλογές αμέσως μόλις εγκριθούν τα μέτρα για τα οποία συστήθηκε αυτή η τρικομματική Κυβέρνηση. Εκτός αν πιστεύετε ότι το μέγα θέμα του ελλείμματος και του μαγειρέματος των στατιστικών στοιχείων και της προσφυγής στο Διεθνές Νομισματικό Ταμείο θα το εξετάσει αυτή η Βουλή μέσα σε λίγες μέρες και θα το διεξέλθει με τη διαφάνεια, την ειλικρίνεια και ακριβοδίκαια, όπως απαιτεί ο κόσμος, ώστε να αναληφθούν και οι ευθύνες.  
Aν θέλουμε να αναληφθούν ευθύνες και να πληρώσουν κάποιοι σ’ αυτήν την Ελλάδα της ατιμωρησίας και της υπερπροστασίας των πολιτικών, πρέπει να αφήνουμε τη δικαιοσύνη να κάνει τη δουλειά της και πρέπει να αλλάξουν –χθες, όχι αύριο- όλοι αυτοί οι νόμοι και οι συνταγματικές ρυθμίσεις που δημιουργούν μία πανοπλία ασυλίας, ατιμωρησίας και προστασίας για όσους έχουν διατελέσει Υπουργοί.
Θα ήθελα να πω ότι η απόφαση του σημερινού Ανωτάτου Δικαστικού Συμβουλίου, που λέει ότι παραμένουν οι δύο οικονομικοί εισαγγελείς -παρά την αντίθετη προσπάθεια του αρμόδιου Υπουργού Δικαιοσύνης, παρά την αντίθετη ψήφο, απ’ ό,τι πληροφορούμαι, της κορυφής της ηγεσίας της δικαιοσύνης- είναι ένα θετικό μήνυμα. 
Το οικονομικό έγκλημα στην Ελλάδα κάνει πάρτι. Υπάρχει σύμφυση οικονομικής και πολιτικής εξουσίας σε πολλές όζουσες υποθέσεις και πρέπει ο θεσμός του οικονομικού εισαγγελέα να ενισχυθεί και να αφήσουμε τους ανθρώπους να κάνουν τη δουλειά τους.
Έρχομαι για δύο λεπτά, κύριε Πρόεδρε, σε κάτι που είπε ο κ. Πρωτόπαπας. Ο κ. Πρωτόπαπας παριστάνει ότι δεν ξέρει και λέει: «Τι προτείνετε; Ευρώ ή δραχμή;». Δεν είναι δική μας επιλογή η δραχμή, γι’ αυτό σας εγκαλούμε ότι οδηγείτε την έξοδο της Ελλάδας από το ευρώ με τους χειρότερους όρους, τη στιγμή και με τον τρόπο που βολεύει τους δανειστές μας. Και μνημόνιο και χρεοκοπία είναι ο δρόμος στον οποίο οδηγείτε τη χώρα μ’ αυτή την πολιτική, κύριε Παντούλα.
Σας τρομάζει και ξορκίζετε την προοπτική της συσπείρωσης της ευρύτατης Αριστεράς και άλλων προοδευτικών δυνάμεων που αποδεσμεύονται από τις μνημονιακές πολιτικές. Είπε το μνημειώδες ο –απών αυτή τη στιγμή- κ. Πρωτόπαπας: «Δεν ενώνονται ανόμοια πράγματα». Αυτό είναι ομολογία ομοιότητας του ΠΑΣΟΚ με τη Νέα Δημοκρατία και το Λαϊκό Ορθόδοξο Συναγερμό, που μέσα σε λίγες ώρες ενώθηκαν σε μία κυβέρνηση που αποφασίζει και προωθεί αυτά τα πράγματα!
Καταλήγοντας, είναι φανερό ότι καταψηφίζουμε αυτή τη πράξη νομοθετικού περιεχομένου. Θα ήθελα όμως, κύριε Σαχινίδη, να μας πείτε τουλάχιστον το εξής. Ακόμη και ο Κοινοβουλευτικός σας Εκπρόσωπος είπε: «Αίσχος! Απαράδεκτο το να καταργηθούν ο Οργανισμός Εργατικής Κατοικίας και η Εργατική Εστία που παρέχουν κοινωνικό έργο δεκαετίες τώρα, χρηματοδοτούνται από εισφορές εργαζομένων και εργοδοτών και να απολυθούν οι εργαζόμενοί τους». 
Μαθαίνω ότι αντιδρά σ’ αυτό ο αρμόδιος Υπουργός Εργασίας κ. Κουτρουμάνης. Μαθαίνω ότι το έφερε η τρόικα χθες το μεσημέρι, εκτελωνισμένο από Έλληνες «κουκουλοφόρους» μερίδας εργοδοτών, άπληστων, ανάλγητων. 
Διαβάζω στην ανακοίνωση του κ. Παπαδήμου ότι -με εξαίρεση από πού θα βρεθούν τα 300 εκατομμύρια γύρω από το θέμα των συντάξεων- σε όλα τα άλλα οι Αρχηγοί έχουν πει «ναι». Έχουν πει και σ’ αυτό; Θα τους απολύσετε τους εργαζόμενους; Θα καταργήσετε αυτούς τους Οργανισμούς που είναι ισχνά στοιχεία ενός αδύναμου κοινωνικού κράτους; Αντί να ενισχύσετε το κοινωνικό κράτος της φτώχειας και της ανεργίας στην Ελλάδα, πάτε να τα ξεθεμελιώσετε όλα;
Περιμένω κύριε Σαχινίδη. Καταλαβαίνω ότι σας έχει τύχει βαρύ το φορτίο να είστε μόνος από τους πενήντα, εκπροσωπώντας εδώ την Κυβέρνηση, αλλά πρέπει να μας μιλήσετε. Επίσης, πρέπει να μας πείτε πώς κόβετε με τον μπαλτά μισθούς, συντάξεις και επιδόματα ανεργίας και την ίδια ώρα χαρίζετε το φόρο με νέα αναβολή για τις χρηματιστηριακές συναλλαγές, χαρίζετε με νέα αναβολή το φόρο περί διαφημίσεων και σκορπάτε δεκάδες εκατομμύρια ευρώ σε αμοιβές ξένων οίκων με απευθείας αναθέσεις.
Ευχαριστώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145281"," Το λόγο έχει ο εισηγητής του ΠΑΣΟΚ κ. Παντούλας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145282"," Ευχαριστώ, κύριε Πρόεδρε, για τη δυνατότητα που μου δίνετε να πω δύο λόγια. 
Αν ένας Έλληνας πολίτης είχε την υπομονή να παρακολουθήσει –σ’ αυτή την τελευταία φάση- τη συνεδρίαση της Βουλής, θα διαπίστωνε ότι περίσσευε μία συμπεριφορά και ένας λόγος που διακρίνονταν από μία καταγγελιολογία, από φοβικότητα, από διαπιστώσεις.
Με πολύ μεγάλη ευκολία καταγγέλλουμε αυτό που έρχεται ή υποτίθεται ότι έρχεται, αλλά δεν έχουμε τη δύναμη να υποστηρίξουμε αυτό το οποίο επιδιώκουμε να συμβεί. Κι αυτό είναι τραγικό. Αυτό προκαλεί σύγχυση, προφανώς και φόβο. Όμως, τουλάχιστον πτέρυγα του Κοινοβουλίου, που αυτοπροσδιορίζεται ως Αριστερά, δεν έχει καμμία σχέση με τη φοβικότητα. Έχει σχέση με ανατροπές, με αλλαγές, αλλά ανατροπές και αλλαγές που συνοδεύονται από συγκεκριμένη πρόταση.
Μου προξενεί, λοιπόν, πολύ μεγάλη έκπληξη πώς με τόση ευκολία ακούστηκε –η άποψη να γυρίσουμε στη δραχμή ή να αφήσουμε το ευρώ. Η άποψή μου είναι απαιτείται μεγάλη προσοχή όταν ευχόμαστε κάτι τέτοιο. Ξέρουμε τι θα συμβεί; Αν το ξέρουμε, γιατί το κρύβουμε; Κι αυτό είναι πάρα πολύ σημαντικό. 
Όπως επίσης δεν ξέρω αν η λύση στο πολιτικό πρόβλημα της χώρας είναι οι εκλογές μεθαύριο, παραμεθαύριο, σ’ ένα συγκεκριμένο σύντομο χρονικό διάστημα ή αν αυτό είναι σημαντικότερο αυτό να συμβεί αργότερα. Εκείνο το οποίο, όμως, απαιτεί ο ελληνικός λαός είναι οι Αρχηγοί των κομμάτων που συγκρότησαν την Κυβέρνηση εθνικής σωτηρίας, μαζί με τον Πρωθυπουργό, εν ενί στόματι και μία καρδία, όλοι μαζί, μετά το τέλος της οποιασδήποτε διαπραγμάτευσης που στο Κοινοβούλιο θα κριθεί αν γίνει δεκτή ή όχι, να απευθυνθούν στον ελληνικό λαό -όλοι μαζί-, για να μην παίζει επικοινωνιακά παιχνίδια ο άλφα ή ο βήτα.
Δεν θέλω να καταγγείλω κανέναν. Θέλω να κατανείμω ισομερώς τις ευθύνες. Αναμένω να απευθυνθούν στον ελληνικό λαό και να ενημερώσουν όχι μόνο για το πού είμαστε αυτήν τη στιγμή. Ζητώ να πουν στον ελληνικό λαό για το πού πάμε, ποιο είναι το όραμα, ποιο είναι το σχέδιο για το σύνολο του οικονομικού, κοινωνικού και πολιτικού μας βίου. 
Και το τελευταίο που θέλω να πω έχει να κάνει, κύριε Υπουργέ, με αυτό που ειπώθηκε από τον κ. Πρωτόπαπα και από τον κ. Παπαδημούλη. Έχει να κάνει με αυτό το οποίο πληροφορηθήκαμε σήμερα, σε σχέση με την κατάργηση δύο Οργανισμών, της Εργατικής Κατοικίας και της Εργατικής Εστίας. Οι οργανισμοί αυτοί δεν έχουν καμμία σχέση με το δημόσιο ταμείο, αλλά χρηματοδοτούνται κατά 60% από εισφορές των εργαζομένων και κατά 40% από εισφορές των εργοδοτών. Ξέρουμε πολύ καλά ότι εκτός από το γεγονός αυτό επιπλέον συνεισφέρουν με ένα μεγάλο ποσό στο ΙΚΑ. Εισφέρουν δηλαδή αντί να παίρνουν. Αν θυμάμαι καλά από τα στοιχεία τα οποία έχω υπ’ όψιν μου, είναι 400 εκατομμύρια, που αν αυτά λείψουν τότε θα οδηγηθούμε σε περικοπές συντάξεων. 
Είναι πάρα πολύ σημαντικό θέμα. Αφορά απολύσεις υπαλλήλων που δεν επιβαρύνουν τον κρατικό προϋπολογισμό και ταυτοχρόνως είναι θέμα το οποίο έχει να κάνει με τον πυρήνα της ασφαλιστικής πολιτικής όπως σας ανέφερα. 
Αυτά ήθελα να καταθέσω, τις σκέψεις αυτές, κύριε Πρόεδρε, κι ευχαριστώ για την ανοχή σας.","ΜΙΧΑΗΛ ΠΑΝΤΟΥΛΑΣ",393
"145283"," Ευχαριστούμε τον κ. Παντούλα.
Κύριε Υπουργέ, θέλει να παρέμβει ο κ. Χαλβατζής μόνο για δύο λεπτά και θα κλείσετε εσείς τη συζήτηση. 
Ορίστε, κύριε Χαλβατζή, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145284"," Ευχαριστώ, κύριε Πρόεδρε. Θα χρειαστώ μόνο δύο λεπτά. 
Ο εισηγητής μας τοποθετήθηκε για τα θέματα της ΔΕΗ. Θέλω να ξανατονίσω ότι το Κομμουνιστικό Κόμμα Ελλάδας έχει ταχθεί ενάντια στην ιδιωτικοποίηση της ΔΕΗ. Η ηλεκτρική ενέργεια είναι κοινωνικό αγαθό και δεν μπορεί να το στερείται ο εργαζόμενος. Επίσης, δεν πρέπει να ιδιωτικοποιηθεί.
Η ΔΕΗ είναι μια επιχείρηση που εδώ και πάνω από πενήντα χρόνια οικοδομήθηκε με τη συμβολή και τη συνδρομή του εργαζόμενου λαού. Χτίστηκε κυριολεκτικά με τον ιδρώτα και το αίμα χιλιάδων εργαζομένων της ΔΕΗ κι όταν λέμε «με το αίμα και τον ιδρώτα» κυριολεκτούμε και αναφερόμαστε σ’ αυτούς που εργάζονται στα ορυχεία και τους εναερίτες.
Παραμονή Πρωτοχρονιάς ακυρώθηκε παράγραφος του νόμου που εσείς ψηφίσατε, για να δώσετε και τη μεταφορά της ηλεκτρικής ενέργειας σε επιχειρηματικούς ομίλους. 
Οι εργαζόμενοι της ΔΕΗ διαδηλώνουν στους δρόμους και είναι αντίθετοι. Το Κομμουνιστικό Κόμμα Ελλάδας είναι κατηγορητικά αντίθετο και με αυτήν την επιλογή. Το ΚΚΕ κάλεσε τους εργαζόμενους της ΔΕΗ σε συστράτευση, σε αγώνα μαζί του, σε συστράτευση με το ΠΑΜΕ ενάντια στην εφαρμοζόμενη πολιτική.
Και εμείς ως ΚΚΕ καταθέσαμε, κύριε Παντούλα, εδώ και πολύ καιρό την πρότασή μας στην εργατική τάξη, στο λαό και μέσα από τα συνδικάτα, αλλά και εδώ από το Βήμα της Βουλής, για μια άλλη πολιτική. Τους καλέσαμε σε αγώνα για την ανατροπή αυτής της πολιτικής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και δεν χρειάζεται κινδυνολογία. Ανατρέπεται αυτή η πολιτική με τη θέληση του λαού πάντα. Και εμείς λέμε με ένα λαϊκό μέτωπο και μια άλλη εξουσία, ναι, θα καταφέρει να αποδεσμεύσει τη χώρα από την Ευρωπαϊκή Ένωση με τη θέληση των εργαζομένων και του λαού, να διαγράψει αυτή η εξουσία μονομερώς το χρέος και να οικοδομήσει, να φτιάξει μια νέα Ελλάδα.
Και δεν χρειάζεται να τρομοκρατούμε το λαό ότι θα ανατραπεί αυτή η πολιτική και αν ανατραπεί αυτή η Κυβέρνηση, θα χαθεί ο κόσμος. Με τη θέληση του λαού, θα ανατραπεί αυτή η Κυβέρνηση και αυτή η πολιτική. 
Σας ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"145285"," Ο Υπουργός, κ. Φίλιππος Σαχινίδης, έχει το λόγο και κλείνουμε τη σημερινή συνεδρίαση.
Ορίστε, κύριε Υπουργέ, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145286"," Σας ευχαριστώ, κύριε Πρόεδρε.
Παρακολούθησα με ιδιαίτερη προσοχή τις τοποθετήσεις που έκαναν οι συνάδελφοί μου και για άλλη μια φορά διαπίστωσα ότι τουλάχιστον από το χώρο της Αριστεράς υπήρχε μια πλειοδοσία γενικόλογων προτάσεων για το πώς η χώρα θα βγει από την κρίση, αλλά όχι συγκεκριμένες προτάσεις. Γενικά και αόριστα κατέγραψα ένα λόγο καταγγελτικό για το τι ακριβώς είναι αυτό στο οποίο συμφωνούν τα τρία κόμματα, τα οποία συμμετέχουν και στηρίζουν αυτή την προσπάθεια που διεξάγεται υπό την Κυβέρνηση του Λουκά Παπαδήμου, αλλά δεν άκουσα κάτι συγκεκριμένο, με εξαίρεση την πάγια θέση που εκφράζει το Κομμουνιστικό Κόμμα Ελλάδος, και είναι καταγεγραμμένη. Και αν θέλετε, εν πάση περιπτώσει, υπάρχει η δυνατότητα εν ευθέτω χρόνο, να κάνουμε και μια συζήτηση πάνω στις προτάσεις και στα οράματα που ευαγγελίζεται το Κομμουνιστικό Κόμμα Ελλάδος. Δεν άκουσα κάτι συγκεκριμένο για το πώς ακριβώς η χώρα θα μπορέσει να αντιμετωπίσει και να διαχειριστεί την κρίση. 
Άκουσα, όμως, πάρα-πάρα πολλές φορές -το άκουγα μέχρι τώρα από τη Νέα Δημοκρατία- να λέτε ότι δεν διαπραγματευόμαστε επαρκώς, κύριε Παπαδημούλη. Και εν πάση περιπτώσει, λέτε: «Φέρτε μας εδώ τους τροικανούς να διαπραγματευθούμε εμείς». 
Μα απηύθυνε σε εσάς προσωπικά, πρόσκληση ο Υπουργός των Οικονομικών όταν ξαφνικά διαπιστώσαμε ότι από τη δική σας Κοινοβουλευτική Ομάδα υπήρχε ένα υπέρμετρο και έκδηλο ενδιαφέρον, για το τι θα γίνει για το θέμα των τραπεζικών μετοχών. Και όταν αμφισβητήσατε για το αν θα μείνουμε συνεπείς στο ζήτημα της πολιτικής που είχαμε χαράξει ξεκάθαρα ότι σε περίπτωση που χρησιμοποιηθούν κεφάλαια του Ταμείου Χρηματοπιστωτικής Σταθερότητας, τότε κάτω από συγκεκριμένες προϋποθέσεις οι μετοχές τις οποίες θα πάρει το Ταμείο Χρηματοπιστωτικής Σταθερότητας θα είναι κοινές. Και σας απηύθυνε πρόσκληση προσωπική και σε εσάς και στην Κοινοβουλευτική Ομάδα να έρθετε να συνδιαπραγματευθείτε. Δεν είδα προσέλευση. Δεν είδα ανταπόκριση. Παρά μόνο εκ του ασφαλούς και ενώ πλέον βρισκόμαστε στην ολοκλήρωση αυτών των συμφωνιών, έρχεστε από το Βήμα της Βουλής και καταγγέλλετε και λέτε: «Αφού δεν μπορείτε εσείς να διαπραγματευθείτε, γιατί δεν είστε ικανοί να διαπραγματευθείτε, τουλάχιστον φέρτε τους εδώ πέρα να διαπραγματευθούμε εμείς». 
«Με λένε Ρίζο, όπως θέλω τα γυρίζω», λένε στα δικά μου τα μέρη, κύριε Παπαδημούλη, όταν διαπιστώνουν ανάλογες στάσεις και συμπεριφορές. 
Σας λέω, λοιπόν, ότι βεβαίως και πρέπει να είμαστε σε μια διαρκή συνομιλία με την τρόικα, διότι αυτή εκπροσωπεί τους θεσμικούς μας πιστωτές. Τι θα μπορούσε, κύριε Παπαδημούλη, από όλα αυτά, τα οποία έχουν συμβεί και έχουν αποφασιστεί στις 26 Οκτωβρίου, να πραγματοποιηθεί χωρίς τη σύμπραξη, τη συνεργασία και τη στήριξη, που παρέχει το πρόγραμμα της νέας δανειακής σύμβασης; 
Θα μπορούσαμε να προχωρήσουμε στην ανταλλαγή των ομολόγων; Θα μπορούσαμε χωρίς τα χρήματα της νέας δανειακής σύμβασης να κάνουμε την ανταλλαγή των ομολόγων; Επομένως, πώς από μόνοι μας θα παίρναμε τις όποιες πρωτοβουλίες να προχωρήσουμε σε οποιαδήποτε νομοθετική πρωτοβουλία, χωρίς να έχει ολοκληρωθεί η διαδικασία η οποία προβλέπεται σήμερα;
Γι’ αυτό και στην εισαγωγή της ομιλίας μου είπα ότι η σημερινή μέρα είναι μια μέρα ιδιαίτερης σημασίας, διότι οι αποφάσεις που θα παρθούν στο Eurogroup θα καθορίσουν τη δυνατότητα που έχει η χώρα μας για να υλοποιήσει αυτές τις συμφωνίες.
Μπορώ να προδικάσω το αποτέλεσμα; Μα, εάν προδίκαζα το αποτέλεσμα, θα μου επικαλούσασταν όπως κάνατε και πριν το στίχο του Παπακωνσταντίνου, ότι το «ματς είναι στημένο».
Κανένα αποτέλεσμα δεν είναι δεδομένο, κύριε Παπαδημούλη. Είναι αυτή η σκληρή διαπραγμάτευση την οποία έχουμε κάνει όλο αυτό το διάστημα από την ημέρα που η χώρα οδηγήθηκε σε αυτήν την περιπέτεια. Σκληρά διαπραγματευτήκαμε το Μάιο του 2010 και πριν από το Μάιο για να μπορέσουμε να εξασφαλίσουμε ότι θα υπάρχει ένα πρόγραμμα που θα δώσει τη δυνατότητα στη χώρα να συνεχίσει να λειτουργεί. Σκληρά διαπραγματευόμαστε τώρα, που τρία διαφορετικά κόμματα στηρίζουν την Κυβέρνηση, κάθε φορά που κάθεται απέναντι από τους θεσμικούς διαπραγματευτές. Και γιατί; Διότι πραγματικά πιστεύουμε ότι θα πρέπει να διασφαλίσουμε το μέλλον και την προοπτική αυτής της χώρας.
Επομένως, κανένα παιχνίδι δεν είναι «στημένο», γιατί ξέρει ο καθένας από μας τις ευθύνες που έχει αναλάβει απέναντι στους πολίτες αυτής της χώρας. Για το πώς θα διασφαλίσουμε ότι αυτή η χώρα θα συνεχίσει να υπάρχει. Γιατί ο καθένας από εμάς θα κριθεί. Θα κριθεί και από τους πολίτες, αλλά θα κριθεί και από την ιστορία. Και είναι βαρύ το φορτίο που έχουμε αναλάβει -ειδικά εμείς οι νέοι Βουλευτές- αλλά και όσοι έχουμε αναλάβει να σταθούμε σε αυτές τις κρίσιμες και καθοριστικές στιγμές απέναντι από τους θεσμικούς διαπραγματευτές.
Ακούω πολλές φορές, κυρίως από το χώρο της Αριστεράς και ακόμα και από το ΚΚΕ το εξής: «Αυτό στο οποίο μας οδηγείτε ισοδυναμεί με χρεοκοπία και εν πάση περιπτώσει, εμείς έχουμε να σας προσφέρουμε ένα δρόμο λαμπρό, ένα δρόμο ο οποίος περνάει μέσα από την έξοδο της χώρας από την Ευρωζώνη».
Εγώ θα σας προκαλέσω πολιτικά, απευθυνόμενος και στους δύο, δηλαδή και στο ΚΚΕ και στο ΣΥΡΙΖΑ μέσα από μια μαρξιστική ανάλυση -και το τονίζω αυτό, μέσα από μια μαρξιστική ανάλυση- να μου εξηγήσετε εάν για μια οικονομία ενταγμένη στον παγκόσμιο καταμερισμό εργασίας παίζει ρόλο το νόμισμα ή όχι.
Δεν θα περιμένω τώρα απάντηση. Θα το κάνετε σε μια άλλη στιγμή, επειδή είμαι σίγουρος ότι πάνω σε αυτό το ζήτημα αυτήν τη στιγμή δεν τοποθετείστε μαρξιστικά, απλώς βρίσκετε μια εύκολη λύση, γιατί λόγω κρίσης πολλές φορές εντάσσεται μέσα στους προβληματισμούς των απλών ανθρώπων, οι οποίοι πραγματικά βλέπουν…","ΦΙΛΙΠΠΟΣ ΣΑΧΙΝΙΔΗΣ",454
"145287"," Τι θέματα ανοίγετε τώρα; Να κάνουμε τη μαρξιστική ανάλυση.","ΣΠΥΡΙΔΩΝ ΧΑΛΒΑΤΖΗΣ",534
"145288"," Κύριε Χαλβατζή, σας άκουσα με ιδιαίτερη προσοχή, σεβόμενος πάντοτε τις τοποθετήσεις σας. Όμως, σας λέω: Θέλετε να δώσουμε σε άλλο αλώνι τη μάχη; Εγώ δεν έχω κανένα πρόβλημα. Σε όποιο αλώνι και αν με καλέσετε θα προσέλθω.","ΦΙΛΙΠΠΟΣ ΣΑΧΙΝΙΔΗΣ",454
"145289"," Εδώ, στη Βουλή να επικεντρωθούμε σε αυτό που χρειάζεται.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145290"," Μάλιστα, κύριε Πρόεδρε.
Ρωτάω, λοιπόν, το εξής, επειδή σας ακούω να προστρέχετε συνέχεια σε μια πρόταση η οποία θα προσφέρει λύση -ως μάννα εξ ουρανού το παρουσιάζετε- στους Έλληνες πολίτες: «Θα αποτολμήσετε εντός της Βουλής να καταθέσετε συγκεκριμένα τι ακριβώς σημαίνει έξοδος της χώρας από τη ζώνη του ευρώ για τον κάθε πολίτη, είτε είναι ενεργός εργαζόμενος είτε είναι συνταξιούχος;»","ΦΙΛΙΠΠΟΣ ΣΑΧΙΝΙΔΗΣ",454
"145291"," Εμείς δεν μιλάμε για την Ευρωζώνη. Μιλάμε συνολικά.","ΣΠΥΡΙΔΩΝ ΧΑΛΒΑΤΖΗΣ",534
"145292"," Δεν αναφέρομαι σε εσάς, κύριε Χαλβατζή. Μην το παίρνετε επί προσωπικού. Για όνομα του Θεού! Δεν κάνουμε προσωπική αντιπαράθεση εδώ.","ΦΙΛΙΠΠΟΣ ΣΑΧΙΝΙΔΗΣ",454
"145293"," Όχι. Το ΚΚΕ λέει έξω από την Ευρωπαϊκή Ένωση, όχι έξω από την Ευρωζώνη.","ΣΠΥΡΙΔΩΝ ΧΑΛΒΑΤΖΗΣ",534
"145294"," Και από την Ευρωπαϊκή Ένωση.
Λέω, λοιπόν, ότι πάντοτε, σε αυτές τις κρίσιμες στιγμές καλούμαστε να συγκρίνουμε δύο ανόμοια πράγματα. Και ποια είναι τα δύο ανόμοια πράγματα τα οποία καλούμαστε να συγκρίνουμε; Καλούμαστε να συγκρίνουμε, από τη μία πλευρά, αυτό που υφίσταται σήμερα ο Έλληνας και η Ελληνίδα μέσα από την περικοπή του μισθού, μέσα από την περικοπή της σύνταξης, μέσα από την περικοπή μιας σειράς κοινωνικών παροχών, μέσα από την απώλεια της εργασίας. Και είναι κάτι το οποίο το βιώνει, είναι κάτι το οποίο το υφίσταται και να το συγκρίνει με ένα υποθετικό σενάριο το οποίο εσείς του το υπόσχεστε, αλλά χωρίς να του έχετε εξηγήσει τι ακριβώς σημαίνει αυτό.
Ακούω τον κ. Λαφαζάνη -και έχω αντιπαρατεθεί πάρα πολλές φορές στον κ. Λαφαζάνη- για την προοπτική που προσφέρεται στη χώρα μέσα από την έξοδο από τη ζώνη του ευρώ. Όμως, δεν ήρθε ποτέ επισήμως να καταθέσει έστω μια τυπική μελέτη που να λέει: Εάν τελικώς βγει η χώρα από τη ζώνη του ευρώ, αυτό το οποίο θα προκύψει για τον Έλληνα και για την Ελληνίδα είναι αυτό, λέγοντας τι θα συμβεί τον πρώτο μήνα, τι θα συμβεί το δεύτερο μήνα, τι θα συμβεί τον τρίτο μήνα, τι θα συμβεί σε βάθος χρόνου, σε βάθος διετίας και τριετίας, για να μπορεί, εν πάση περιπτώσει, τουλάχιστον να συγκρίνει αυτό το οποίο υφίσταται ο Έλληνας πολίτης με αυτό το οποίο του υπόσχεται κάποιος.
Αλλά, αυτό δεν πρόκειται να το ζήσει, γιατί η προσπάθεια, την οποία κάνουμε εμείς αυτήν τη στιγμή, είναι να διασφαλίσουμε μία προοπτική για τους πολίτες αυτής της χώρας.
Βλέπω μία ευαισθητοποίηση πάνω σε ένα ζήτημα, που ξέρουμε όλοι μας ότι αγγίζει τον καθένα μας. Αφορά το ζήτημα της περιουσίας των ασφαλιστικών ταμείων. Δηλαδή, τι θέλετε να μας πείτε; Ότι εμείς δεν έχουμε ευαισθησία σε ό,τι αφορά την περιουσιακή κατάσταση των ασφαλιστικών ταμείων και τη δυνατότητά τους να συνεχίσουν να χορηγούν συντάξεις και ξαφνικά μόνο κάποιοι άλλοι, που εκπροσωπούν τους πολίτες, έχουν αυτήν την ευαισθησία; Γιατί εξακολουθείτε να αγνοείτε δύο πραγματικότητες, που έχουν τονιστεί επανειλημμένως μέσα στην Βουλή και από τον Υπουργό των Οικονομικών και από εμένα; Μπορείτε, σας παρακαλώ, να μου πείτε ποιο είναι το ποσό, το οποίο θα χάσουν τα ασφαλιστικά ταμεία μέσα από τη συμμετοχή τους στο πρόγραμμα απομείωσης του χρέους και ποιο ακριβώς είναι το ποσό που κάθε χρόνο συνεισφέρει ο τακτικός προϋπολογισμός για την στήριξη των ασφαλιστικών ταμείων;","ΦΙΛΙΠΠΟΣ ΣΑΧΙΝΙΔΗΣ",454
"145295"," Εσείς πρέπει να μας το πείτε αυτό.","ΠΑΝΑΓΙΩΤΗΣ ΛΑΦΑΖΑΝΗΣ",279
"145296"," Ακούστε με σας παρακαλώ.
Ο τακτικός προϋπολογισμός προσφέρει 14 δισεκατομμύρια κάθε χρόνο επιπρόσθετη στήριξη για τη δυνατότητα που πρέπει να έχει το ασφαλιστικό σύστημα, προκειμένου να συνεχίσει να χρηματοδοτεί τους συνταξιούχους.
Λέω, λοιπόν, ότι αυτά τα οποία θα χαθούν ούτως ή άλλως είναι κάτι πολύ μικρό σε σχέση με αυτά που προσφέρει κάθε χρόνο. Επιπρόσθετα, όπως, έχει δηλώσει και έχει τοποθετηθεί δημόσια ο Υπουργός των Οικονομικών και έχει πει ότι είναι μέλημα και ευθύνη αυτής της Κυβέρνησης να αναλάβει πρωτοβουλία για να αναπληρώσει αυτές τις απώλειες που θα καταγράψουν τα ασφαλιστικά ταμεία.
Είδα και από την πλευρά του συναδέλφου της Νέας Δημοκρατίας, αλλά και από την πλευρά των άλλων κομμάτων, να τοποθετούνται πάνω στο ζήτημα της πρωτοβουλίας που πήρε ο Οργανισμός Διαχείρισης Δημόσιου Χρέους να προχωρήσει στην ανάθεση σε χρηματοοικονομικούς και νομικούς συμβούλους, προκειμένου να γίνει διαχείριση της μεγάλης αυτής συμφωνίας ανταλλαγής. Και είπαν: «Μα, καλά δεν υπάρχουν ανάλογα γραφεία εδώ στην Ελλάδα, στα οποία θα μπορούσαμε να αναθέσουμε;».
Κυρίες και κύριοι συνάδελφοι, πρόκειται για ένα πρωτοφανές εγχείρημα που δεν έχει κατ’ αρχάς ιστορικό προηγούμενο. Αυτοί οι οποίοι έχουν ασχοληθεί με το συγκεκριμένο αντικείμενο είναι οίκοι νομικοί και χρηματοοικονομικοί, οι οποίοι έχουν ασχοληθεί και έχουν τέτοια προϋπηρεσία, η οποία στην περίπτωση της Ελλάδας δεν υπάρχει.
Επιπλέον, έρχεστε και μας ελέγχετε για το ποσό, το οποίο καταγράφει η έκθεση του Γενικού Λογιστηρίου του Κράτους, που λέει ότι δυνητικά στο ανώτατο όριο μπορεί να φτάσει τα 40 εκατομμύρια. Δεν λέει ότι «θα είναι 40 εκατομμύρια».
Επομένως, ας μην προσπαθούμε να δημιουργήσουμε εντυπώσεις μέσα στη Βουλή και με πρωτοσέλιδα εφημερίδων να δημιουργούνται εντυπώσεις ότι κάποιοι εξυπηρετούνται μέσα από αυτές τις αναθέσεις.
Εάν υπήρχε η δυνατότητα τη συγκεκριμένη ανάθεση να την κάνουμε σε οίκους της Ελλάδος, θα το είχαμε κάνει. Το ξέρετε ότι αυτήν τη στιγμή τα ομόλογα, τα οποία θα προσφερθούν όταν η Ελλάδα προχωρήσει στην ανταλλαγή, βρίσκονται σε πενήντα επτά διαφορετικές χώρες; Ξέρετε πόσο σύνθετες και πολύπλοκες είναι οι διαδικασίες; Ξέρετε πόσες αρμόδιες αρχές από διαφορετικές χώρες εμπλέκονται σ’ αυτήν τη διαδικασία; Εάν υπήρχε λοιπόν, η συγκεκριμένη δυνατότητα είτε από ελληνικούς νομικούς οίκους είτε από ελληνικούς χρηματοοικονομικούς οίκους, γιατί να μην το κάναμε;
Γι’ αυτό, λοιπόν, μην προσπαθείτε να δημιουργήσετε εντυπώσεις μέσα σ’ αυτήν τη Βουλή, επικαλούμενοι κάποιο ποσό, το οποίο αναφέρει η έκθεση του Γενικού Λογιστηρίου του Κράτους, μέχρι που μπορεί να φτάσει αυτό.
Πρέπει να καθίσετε και να πείτε ότι «ναι, έχω εγώ υπ’ όψιν μου συγκεκριμένους οίκους είτε νομικούς είτε χρηματοοικονομικούς, οι οποίοι θα μπορούσαν να κάνουν τη δουλειά». Όχι να πετάμε εδώ πέρα «πυροτεχνήματα» και μετά να σηκωνόμαστε να φεύγουμε.","ΦΙΛΙΠΠΟΣ ΣΑΧΙΝΙΔΗΣ",454
"145297"," Πρέπει να ολοκληρώσετε, κύριε Υπουργέ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145298"," Τέλος, αναφορικά με τη ρήση του Γεωργίου Παπανδρέου, που επικαλέστηκα, ήταν μία εκτίμηση που κατέθεσε ο αείμνηστος «Γέρος της Δημοκρατίας» για το Γρίβα. Δεν μπορώ εγώ να έλθω και να αναθεωρήσω την άποψη, την οποία είχε ο Γεώργιος Παπανδρέου. Την επικαλέστηκα περισσότερο αναφερόμενος στους ενσκήψαντες επιμηθείς, οι οποίοι ξαφνικά ανακάλυψαν ότι για τα δεινά της χώρας φταίει η δίχρονη διακυβέρνηση του ΠΑΣΟΚ και του Γιώργου Παπανδρέου, λες και τα προβλήματα αυτά δεν υπήρχαν, λες και το χρέος των 340 δισεκατομμυρίων δεν υπήρχε, λες και τα προβλήματα των ασφαλιστικών ταμείων δεν υπήρχαν.
Γι’ αυτό, λοιπόν, κυρίες και κύριοι συνάδελφοι, θα πρέπει όταν θέλουμε να απευθυνθούμε στους πολίτες, τουλάχιστον σ’ αυτές τις τόσο δύσκολες στιγμές, να μην κρυβόμαστε πίσω από το δάχτυλο μας.
Πρέπει να είμαστε ειλικρινείς και να έχουμε το θάρρος να αναγνωρίσουμε τα λάθη που μας οδήγησαν σε αυτό το σημείο. 
Θέλω να κλείσω με την τοποθέτηση που έκανε ο αγορητής του Κομμουνιστικού Κόμματος Ελλάδας, ο οποίος ουσιαστικά φύρδην μίγδην μας έβαλε όλους μέσα σε ένα τσουβάλι, αποκαλώντας μας υπηρέτες της αστικής τάξης. 
Θέλω να σας διαβεβαιώσω, κύριε συνάδελφε, ότι δεν εκλαμβάνω τον εαυτό μου ως υπηρέτη της αστικής τάξης. Το μόνο που έχω μάθει να υπηρετώ στη ζωή μου είναι κάποιες αξίες για την ισότητα, για την κοινωνική δικαιοσύνη που διδάχτηκα από τη μάνα μου, μια αγρότισσα, διδάχτηκα στο χωριό στο οποίο μεγάλωσα και διδάχτηκα στο κοινωνικό περιβάλλον της πόλης της Λάρισας όπου επίσης πέρασα την υπόλοιπη διαδρομή μου. Αυτές τις αξίες υπηρετώ. Αυτές τις αξίες υπηρέτησα ως ενεργός πολίτης και θα συνεχίσω να υπηρετώ όσο τουλάχιστον έχω -από αυτήν τη θέση ευθύνης- την εμπιστοσύνη των πολιτών του νομού οι οποίοι με εξέλεξαν. 
Εάν εσείς πιστεύετε ότι είμαστε υποχείρια ή ενεργούμε κατά έναν τρόπο που εξυπηρετεί τα συμφέροντα της αστικής τάξης, τότε θέλω να σας διαβεβαιώσω ότι έχετε μία πολύ λανθασμένη αντίληψη για το ποιος είναι ο ρόλος και το πώς τον αντιλαμβανόμαστε καθένας από εμάς. 
Σας ευχαριστώ πάρα πολύ, κύριε Πρόεδρε.","ΦΙΛΙΠΠΟΣ ΣΑΧΙΝΙΔΗΣ",454
"145299"," Κύριε Πρόεδρε, μπορώ να μιλήσω για ένα λεπτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"145300"," Θα ξεκινήσει νέος κύκλος, θα απαντήσετε στον Υπουργό, θα σας απαντήσει ξανά ο Υπουργός.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145301"," Και εδώ θα μου επιτρέψετε, σας παρακαλώ, να εκφράσω αυτό που είπε ο συνάδελφός μου κ. Παντούλας, αφού μπορώ και οφείλω να μιλήσω όχι μόνο για τον εαυτό μου, αλλά και για λογαριασμό της Κοινοβουλευτικής Ομάδας στην οποία ανήκω, την Κοινοβουλευτική Ομάδα του ΠΑΣΟΚ, ότι η Κοινοβουλευτική Ομάδα του ΠΑΣΟΚ δεν αντιλαμβάνεται τον εαυτό της ως υπηρέτη της αστικής τάξης. Η Κοινοβουλευτική Ομάδα του ΠΑΣΟΚ αντιλαμβάνεται τον εαυτό της ως υπηρέτη του ελληνικού λαού.","ΦΙΛΙΠΠΟΣ ΣΑΧΙΝΙΔΗΣ",454
"145302"," Κύριε Πρόεδρε, μπορώ να έχω το λόγο;","ΠΑΝΑΓΙΩΤΗΣ ΛΑΦΑΖΑΝΗΣ",279
"145303"," Για ένα λεπτό, κύριε Λαφαζάνη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145304"," Κύριε Αναπληρωτά Υπουργέ, την ώρα που κάνετε ένα πραξικόπημα διάλυσης αυτής της χώρας, εσείς περί άλλα τυρβάζετε. Κουρελιάζετε το Σύνταγμα, κουρελιάζετε τον Κανονισμό της Βουλής, κουρελιάζετε την ίδια τη δημοκρατία. Μας γυρίζετε στις χειρότερες μέρες που έχει γνωρίσει ποτέ αυτή η χώρα. Δεν απαντάτε επ’ αυτών, τα οποία είναι τα μείζονα θέματα.","ΠΑΝΑΓΙΩΤΗΣ ΛΑΦΑΖΑΝΗΣ",279
"145305"," Μου επιτρέπετε να σας απαντήσω;","ΦΙΛΙΠΠΟΣ ΣΑΧΙΝΙΔΗΣ",454
"145306"," Θα μου απαντήσετε. Θέλω να κάνω άλλη μία παρέμβαση. 
Πέραν αυτού, μας είπατε ότι θα αναπληρώσετε τις απώλειες των ασφαλιστικών ταμείων.","ΠΑΝΑΓΙΩΤΗΣ ΛΑΦΑΖΑΝΗΣ",279
"145307"," Εδώ και ένα μήνα.","ΜΙΧΑΗΛ ΠΑΝΤΟΥΛΑΣ",393
"145308"," Εφ’ όσον, λοιπόν, προτίθεστε να αναπληρώσετε τις απώλειες, γιατί κουρεύετε τα ομόλογά τους; Γιατί τα κουρεύετε; Δεν μου λέτε, όμως, πώς θα τις αναπληρώσετε. Θα τους δώσετε χρήματα, όπως δίνετε στις τράπεζες, 40 εκατομμύρια ευρώ, για να κρατήσουν οι ιδιώτες τραπεζίτες τον έλεγχο των τραπεζών τους; Αυτό θα κάνετε με τα ασφαλιστικά ταμεία; Αυτό θα κάνετε; Ληστεία κάνετε στα ασφαλιστικά ταμεία και τα οδηγείτε στη χρεοκοπία. Όλα πρέπει να χρεοκοπήσουν σε αυτήν τη χώρα, προκειμένου να παίρνουν τα λεφτά τους οι πιστωτές, οι δανειστές, το χρηματιστικό κεφάλαιο. 
Τέλος, εδώ εγείραμε μερικές ενστάσεις σχετικά με τις εταιρείες τις οποίες επιλέξατε για να σας διευκολύνουν σε κρίσιμες –υποτίθεται- λειτουργίες του ΟΔΔΗΧ. Δεν υπάρχουν δυνατότητες διαγωνισμών για επιλογή αυτών των εταιρειών; Δεν μπορεί να υπάρξουν προκηρύξεις, να αναζητήσετε δηλαδή –εφ’ όσον είναι απαραίτητο- την καλύτερη δυνατή λύση με το μικρότερο δυνατό τίμημα;","ΠΑΝΑΓΙΩΤΗΣ ΛΑΦΑΖΑΝΗΣ",279
"145309"," Έχουν ειπωθεί αυτά, κύριε Πρόεδρε.","ΜΙΧΑΗΛ ΠΑΝΤΟΥΛΑΣ",393
"145310"," Ο κ. Λαφαζάνης θέλει να τα επαναλάβει.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145311"," Τελείωσα, κύριε Πρόεδρε. 
Θεωρείτε θετική και θεμιτή τη διαδικασία να κάνετε τις αναθέσεις και να έρθετε ύστερα με νομοθετικές ρυθμίσεις να τις καλύψετε; Είναι σωστή αυτή η διαδικασία, είναι θεμιτή και πρέπει να την κάνουμε παντού;","ΠΑΝΑΓΙΩΤΗΣ ΛΑΦΑΖΑΝΗΣ",279
"145312"," Κύριε Υπουργέ, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145313"," Δεν τοποθετήθηκα στο ερώτημα και καλώς ο κ. Λαφαζάνης πήρε την πρωτοβουλία και τοποθετήθηκε επ’ αυτού, διότι ο κ. Παπαδημούλης με ρώτησε κάποια στιγμή «τι προτίθεστε να κάνετε;». 
Ειλικρινά, δεν ξέρω πού τα βρίσκει κάθε φορά τα πραξικοπήματα και τις παραβιάσεις του Συντάγματος ο κ. Λαφαζάνης! Έχω περίπου δύο χρόνια που είμαι σ’ αυτήν τη θέση, είτε με την ιδιότητα του Υφυπουργού, είτε με την ιδιότητα του Αναπληρωτή και ειλικρινά μπορώ να σας φτιάξω ένα λεξιλόγιο, που είναι το λεξιλόγιο Λαφαζάνη, διότι αυτές οι εκφράσεις τις οποίες χρησιμοποιεί, είναι επαναλαμβανόμενες. Κάθε φορά βλέπει μπροστά του ένα κοινοβουλευτικό πραξικόπημα! Κάθε φορά βλέπει παραβίαση του Συντάγματος! Κάθε φορά βλέπει παραβίαση των διαδικασιών που προβλέπονται μέσα από το Κοινοβούλιο!","ΦΙΛΙΠΠΟΣ ΣΑΧΙΝΙΔΗΣ",454
"145314"," Τα έχετε παραβιάσει όλα!","ΠΑΝΑΓΙΩΤΗΣ ΛΑΦΑΖΑΝΗΣ",279
"145315"," Απαντώ, λοιπόν, ευθέως και καθαρά στο ερώτημα που έθεσε ο κ. Παπαδημούλης.
Κύριε Παπαδημούλη, σε ένα μεγάλο βαθμό η πρωτοβουλία που θα πάρει η Κυβέρνηση για την κατάθεση του νομοσχεδίου, στο οποίο αναφέρεστε, είναι συνάρτηση των αποφάσεων του Eurogroup. Είναι πολύ ξεκάθαρο αυτό το οποίο σας λέω, διότι αυτές οι αποφάσεις είναι αυτές που καθορίζουν εάν θα έχουμε τη δυνατότητα να το καταθέσουμε ή όχι. Γι’ αυτό είπα προηγουμένως ότι δεν μπορούμε ερήμην των θεσμικών πιστωτών, των θεσμικών εταίρων, να πάρουμε κάποια πρωτοβουλία, διότι δεν θα έχει νόημα να πάρεις αυτήν την πρωτοβουλία, αν δεν υπάρχει θετική απόφαση από το Eurogroup! Γι’ αυτό σας είπα ότι θα ήταν παράταιρο από τη δική μας πλευρά να πάρουμε μία οποιαδήποτε πρωτοβουλία και να πούμε «παίρνουμε τη νομοθετική πρωτοβουλία, χωρίς να έχουν παρθεί οι αποφάσεις οι οποίες είναι κρίσιμες και καθοριστικές».
Σε ό,τι αφορά τα ταμεία, αφού επανέρχεστε, κύριε Λαφαζάνη, γιατί προφανώς κρίνατε ότι δεν ήταν επαρκής η στάση της Κυβέρνησης, θα αξιολογήσετε τη στάση της Κυβέρνησης σε ό,τι αφορά την προστασία των ταμείων, όταν έρθουν οι ανάλογες ρυθμίσεις και τότε θα μπορέσουμε να κάνουμε μία ολοκληρωμένη συζήτηση για το εάν η στάση την οποία επιδεικνύει η Κυβέρνηση είναι υπεύθυνη και πραγματικά οδηγεί στην αναπλήρωση των απωλειών που θα καταγράψουν τα ταμεία.
Σας ευχαριστώ πολύ, κύριε Πρόεδρε.","ΦΙΛΙΠΠΟΣ ΣΑΧΙΝΙΔΗΣ",454
"145316"," Κηρύσσεται περαιωμένη η συζήτηση επί του σχεδίου νόμου του Υπουργείου Οικονομικών: ««Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο – βαθμολόγιο, εργασιακή εφεδρεία και άλλες διατάξεις εφαρμογής του μεσοπρόθεσμου πλαισίου δημοσιονομικής στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015» και άλλες διατάξεις.»».
Ερωτάται το Σώμα: Γίνεται δεκτό το νομοσχέδιο επί της αρχής;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145317"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"145318"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145319"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145320"," Συνεπώς το νομοσχέδιο του Υπουργείου Οικονομικών: ««Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο – βαθμολόγιο, εργασιακή εφεδρεία και άλλες διατάξεις εφαρμογής του μεσοπρόθεσμου πλαισίου δημοσιονομικής στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Δια Βίου Μάθησης και Θρησκευμάτων που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015» και άλλες διατάξεις.»» έγινε δεκτό επί της αρχής κατά πλειοψηφία.
Γίνεται δεκτό το άρθρο πρώτο ως έχει;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145321"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"145322"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145323"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145324"," Συνεπώς το άρθρο πρώτο έγινε δεκτό ως έχει κατά πλειοψηφία.
Γίνεται δεκτό το άρθρο δεύτερο ως έχει;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145325"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"145326"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145327"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145328"," Συνεπώς το άρθρο δεύτερο έγινε δεκτό ως έχει κατά πλειοψηφία.
Γίνεται δεκτό το άρθρο τρίτο ως έχει;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145329"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"145330"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145331"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145332"," Συνεπώς το άρθρο τρίτο έγινε δεκτό ως έχει κατά πλειοψηφία.
Γίνεται δεκτό το άρθρο τέταρτο όπως τροποποιήθηκε από τον κύριο Υπουργό;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145333"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"145334"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145335"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145336"," Συνεπώς το άρθρο τέταρτο έγινε δεκτό όπως τροποποιήθηκε από τον κύριο Υπουργό κατά πλειοψηφία.
Γίνεται δεκτή η τροπολογία με γενικό αριθμό 733 και ειδικό 166 ως έχει;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145337"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"145338"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145339"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145340"," Συνεπώς η τροπολογία με γενικό αριθμό 733 και ειδικό 166 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145341"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"145342"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"145343"," Κατά πλειοψηφία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"145344"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών: ««Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο - βαθμολόγιο, εργασιακή εφεδρεία και άλλες διατάξεις εφαρμογής του μεσοπρόθεσμου πλαισίου δημοσιονομικής στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Δια Βίου Μάθησης και Θρησκευμάτων που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015» και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145345"," Μάλιστα, μάλιστα.
Με τη συναίνεση του Σώματος και ώρα 16.46΄ λύεται η συνεδρίαση για αύριο ημέρα Παρασκευή 10 Φεβρουαρίου 2012 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμ. 17/8/23-1-2012 επίκαιρης επερώτησης των Ανεξάρτητων Βουλευτών κ.κ. Θεοδώρας Μπακογιάννη, Ελευθερίου Αυγενάκη, Χρήστου Μαρκογιαννάκη και Γεωργίου Κοντογιάννη προς τους Υπουργούς Ανάπτυξης, Ανταγωνιστικότητας και Ναυτιλίας και Οικονομικών, σχετικά με την αύξηση του παραεμπορίου και του λαθρεμπορίου. 
Ο","ΟΛΟΙ ΟΙ ΒΟΥΛΕΥΤΕΣ",NA
