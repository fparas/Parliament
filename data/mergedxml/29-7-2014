"","Content","name","ParlmemberID"
"99332","Date","29-7-2014",NA
"99333"," Κύριε Πρόεδρε, θα ήθελα τον λόγο, για να κάνω μια νομοτεχνική βελτίωση.","ΦΩΤΕΙΝΗ ΓΕΝΝΗΜΑΤΑ",86
"99334"," Ορίστε, κυρία Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99335"," Ευχαριστώ, κύριε Πρόεδρε.
Θα ήθελα να κάνω μια μικρή διόρθωση, γιατί εκ παραδρομής έχει γραφτεί λάθος ο τίτλος της εταιρείας στο άρθρο 64. Στο άρθρο 64, λοιπόν, στις παραγράφους 1 και 4 οι λέξεις «ΝΕΩΡΙΟΝ Νέα Ανώνυμη Εταιρεία Ναυπηγείων Σύρου» αντικαθίστανται ως εξής: «Ναυπηγικές και Βιομηχανικές Επιχειρήσεις Σύρου Α.Ε. με διακριτικό τίτλο «ΝΕΩΡΙΟΝ Ναυπηγεία Σύρου»».
(Στο σημείο αυτό η Αναπληρώτρια Υπουργός Εθνικής Άμυνας, κ. Φωτεινή Γεννηματά καταθέτει για τα Πρακτικά την προαναφερθείσα νομοτεχνική βελτίωση η οποία έχει  ως εξής:
(Να μπει η σελίδα 3)","ΦΩΤΕΙΝΗ ΓΕΝΝΗΜΑΤΑ",86
"99336"," Δεν νομίζω ότι υπάρχει πρόβλημα. Είναι μια απλή διόρθωση. Δεν είναι τίποτα.
Προχωρούμε, λοιπόν, στην ψήφιση στο σύνολο του σχεδίου νόμου του Υπουργείου Εθνικής Άμυνας :«Φάροι, Στρατολογία και άλλες διατάξεις».
Ερωτάται το Τμήμα. Γίνεται δεκτό το νομοσχέδιο και στο σύνολό του ως διενεμήθη και με τη νομοτεχνική βελτίωση της κυρίας Υπουργού;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99337"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"99338"," Κατά πλειοψηφία.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"99339"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"99340"," Το νομοσχέδιο έγινε δεκτό και στο σύνολό του ως διενεμήθη και με τη νομοτεχνική βελτίωση της κυρίας Υπουργού κατά πλειοψηφία.
Συνεπώς το νομοσχέδιο του Υπουργείου Εθνικής Άμυνας «Φάροι, Στρατολογία και άλλες διατάξεις», έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το  νομοσχέδιο σελ.4α)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99341"," Ψήφιση στο σύνολο του σχεδίου νόμου του Υπουργείου Τουρισμού: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις».
Ερωτάται το Τμήμα. Γίνεται δεκτό το νομοσχέδιο και στο σύνολό του ως διενεμήθη;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99342"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"99343"," Κατά πλειοψηφία.","ΜΙΧΑΗΛ ΚΡΙΤΣΩΤΑΚΗΣ",262
"99344"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"99345"," Το νομοσχέδιο έγινε δεκτό και στο σύνολό του ως διενεμήθη κατά πλειοψηφία.
Συνεπώς το νομοσχέδιο του Υπουργείου Τουρισμού: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις», έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το νομοσχέδιο σελ. 5α)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99346"," Κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο των παραπάνω νομοσχεδίων.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99347"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"99348"," Το Τμήμα παρέσχε τη ζητηθείσα εξουσιοδότηση.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99349"," Κύριε Πρόεδρε, μπορώ να έχω τον λόγο;","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"99350"," Ορίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99351"," Κύριε Πρόεδρε, μία τροπολογία που έχει ψηφισθεί στο νομοσχέδιο του Υπουργείου Άμυνας δεν τη βρήκα μέσα στο κείμενο που μας δώσατε. Είναι η τροπολογία που αφορά τις κάρτες επιβίβασης. Δεν την είδα. Ξανακοίταξα το κείμενο που μας διανεμήθηκε.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"99352"," Είναι όλα μέσα.","ΦΩΤΕΙΝΗ ΓΕΝΝΗΜΑΤΑ",86
"99353"," Κύριε συνάδελφε, επειδή είστε και εισηγητής του συγκεκριμένου νομοσχεδίου, πριν φύγετε, να το ελέγξετε με την συνεργάτιδα εδώ, για να δούμε τι γίνεται, διότι ψηφίστηκε στο σύνολο το νομοσχέδιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99354"," Ψηφίστηκε, αλλά δεν είδα την τροπολογία μέσα.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"99355"," Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Νέο Ρυθμιστικό Σχέδιο Αθήνας- Αττικής, Νέο Ρυθμιστικό Σχέδιο Θεσσαλονίκης και άλλες διατάξεις». 
Η Διάσκεψη των Προέδρων αποφάσισε στη συνεδρίασή της στις 24-7-2014 τη συζήτηση του νομοσχεδίου σε δύο συνεδριάσεις. 
Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. 
Η Γενική Γραμματέας της Κοινοβουλευτικής Ομάδας των Ανεξαρτήτων Ελλήνων, Βουλευτής Α΄ Αθηνών, κ. Έλενα Κουντουρά, με επιστολή της προς το Προεδρείο μας κάνει γνωστό ότι στη συζήτηση της Β΄ Σύνθεσης του Τμήματος Διακοπής της Βουλής Θέρους 2014, στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής: «Νέο Ρυθμιστικό Σχέδιο Αθήνας- Αττικής, Νέο Ρυθμιστικό Σχέδιο Θεσσαλονίκης και άλλες διατάξεις», από την Κοινοβουλευτική Ομάδα των Ανεξάρτητων Ελλήνων ορίζεται ως ειδικός αγορητής ο Βουλευτής κ. Παύλος Χαϊκάλης και ως Κοινοβουλευτικός Εκπρόσωπος ο Βουλευτής κ. Τέρενς-Σπένσερ-Νικόλαος Κουίκ. 
Από την Κοινοβουλευτική Ομάδα του ΠΑΣΟΚ για το ίδιο νομοσχέδιο ορίζεται ως ειδικός αγορητής ο Βουλευτής κ. Χρήστος Γκόκας.
Από το Λαϊκό Σύνδεσμο-Χρυσή Αυγή για το ίδιο νομοσχέδιο ορίζεται ως ειδικός αγορητής ο Βουλευτής Β΄ Αθηνών κ. Ηλίας Παναγιώταρος και Κοινοβουλευτικός Εκπρόσωπος ο Βουλευτής Αχαΐας κ. Μιχαήλ Αρβανίτης-Αβράμης. 
Από τη Δημοκρατική Αριστερά για το ίδιο νομοσχέδιο ορίζεται ως ειδική αγορήτρια η Βουλευτής Αιτωλοακαρνανίας κ. Νίκη Φούντα και ως Κοινοβουλευτικός Εκπρόσωπος ο Βουλευτής Ευβοίας κ. Δημήτριος Αναγνωστάκης. 
Από την Κοινοβουλευτική Ομάδα του ΚΚΕ για το ίδιο νομοσχέδιο ορίζεται ως ειδικός αγορητής ο Βουλευτής Β΄ Αθηνών κ. Σπυρίδων Χαλβατζής 
Και από την Κοινοβουλευτική Ομάδα των Ανεξάρτητων Δημοκρατικών Βουλευτών ορίζεται για το ίδιο νομοσχέδιο ως ειδικός αγορητής ο Βουλευτής Αχαΐας κ. Γεώργιος Νταβρής. 
Ανακοινώνεται προς το Τμήμα ότι η Διαρκής Επιτροπή και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής: «Περιβαλλοντική Αναβάθμιση και Ιδιωτική Πολεοδόμηση – Βιώσιμη Ανάπτυξη Οικισμών – Ρυθμίσεις Δασικής Νομοθεσίας». 
Υπάρχουν κάποια αιτήματα Βουλευτών για χορήγηση άδειας για το εξωτερικό. 
Η Βουλευτής κ. Γεωργία Μπατσαρά ζητεί άδεια ολιγοήμερης απουσίας στο εξωτερικό -και συγκεκριμένα στην Κίνα, στην Σανγκάη- από τις 4-8-2014 έως 22-8-2014. Η Βουλή εγκρίνει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99356","  Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"99357"," Η Βουλή ενέκρινε τη ζητηθείσα άδεια.
Ο Βουλευτής κ. Κωνσταντίνος Γκιουλέκας ζητεί άδεια ολιγοήμερης απουσίας στο εξωτερικό, στη Σόφια. Η Βουλή εγκρίνει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99358","  Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"99359"," Η Βουλή ενέκρινε τη ζητηθείσα άδεια.
Ο Βουλευτής κ. Αχμέτ Χατζή Οσμάν ζητεί άδεια ολιγοήμερης απουσίας στο εξωτερικό, λόγω της θρησκευτικής εορτής Μπαϊράμι. Η Βουλή εγκρίνει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99360","  Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"99361"," Η Βουλή ενέκρινε τη ζητηθείσα άδεια.
Τον λόγο έχει ο εισηγητής της Νέας Δημοκρατίας κ. Μάξιμος Σενετάκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99362"," Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε σήμερα το νομοσχέδιο που εισάγει το νέο Ρυθμιστικό Σχέδιο για την Αττική και τη Θεσσαλονίκη. 
Είναι γεγονός ότι η οικονομική κρίση που ταλαιπωρεί τη χώρα μας τα τελευταία χρόνια έχει δημιουργήσει νέες ανάγκες στη χωροταξική δομή των μεγάλων αστικών κέντρων.
Το εν λόγω νομοσχέδιο στοχεύει στο να καλύψει όλα τα κενά που παρατηρούνται και να δημιουργήσει νέες συνθήκες στα πλαίσια του αστικού ιστού, συνθήκες πιο φιλικές τόσο για τους πολίτες όσο και για τις επιχειρήσεις. 
Ειδικότερα για την Αττική. Η Κυβέρνηση για πρώτη φορά μετά το 1985 καταθέτει ένα νέο ολοκληρωμένο ρυθμιστικό σχέδιο. Το ρυθμιστικό σχέδιο του 1985 υπήρξε μία θετική προσπάθεια, η οποία συνεισέφερε σημαντικά στην εξέλιξη της Αττικής. 
Επίκαιροι μέχρι σήμερα παραμένουν πολλοί από τους γενικούς και ειδικούς στόχους που έθετε, περιλαμβάνοντας κατευθύνσεις που με την πάροδο του χρόνου αναδείχθηκαν και καθιερώθηκαν ως βασικές αρχές από τη διεθνή πρακτική χωρικού σχεδιασμού.
Ωστόσο, οι εξελίξεις σε δημογραφικό, παραγωγικό, οικονομικό, κοινωνικό και χωρικό επίπεδο έχουν προκαλέσει ουσιαστικές αλλοιώσεις ως προς τους στόχους και γενικότερα την εσωτερική συνοχή του αρχικού σχεδίου.
Ως εκ τούτου, οι αδυναμίες του ισχύοντος ρυθμιστικού πλαισίου αλλά και οι αναγκαιότητες που προκύπτουν από κρίσιμα ζητήματα, όπως η χωρική οργάνωση και η αναπτυξιακή φυσιογνωμία της Αττικής, οδηγούν στα εξής συμπεράσματα.
Πρώτον, οι συγκρούσεις χρήσεων και οι πιέσεις εξάπλωσης αστικών και παραγωγικών χρήσεων σε φυσικές και γεωργικής γης περιοχές δημιουργούν την αναγκαιότητα για παροχή ενός σύγχρονου πλαισίου ρύθμισης του εξωαστικού χώρου, το οποίο να στοχεύει στην προστασία του παραγωγικού αγροτικού χώρου αλλά και των ευαίσθητων οικοσυστημάτων. 
Δεύτερον, τα έργα υποδομής, όπως το αεροδρόμιο «Ελευθέριος Βενιζέλος», η Αττική Οδός, αλλά και τα ολυμπιακά έργα που λειτούργησαν με τρόπο καταλυτικό στη γεωγραφία και στις οριοθετήσεις της μητροπολιτικής περιοχής, καθιστούν απαραίτητη την αναθεώρηση του στρατηγικού σχεδιασμού με στόχο την τόνωση της εσωτερικής συνοχής και της αναπτυξιακής δυναμικής της περιφέρειας. 
Τρίτον, η εγκατάλειψη του κέντρου της Αθήνας, κυρίως από τα μεσαία οικονομικά στρώματα, παράλληλα με την υπερσυγκέντρωση μεταναστών, επέφεραν καθοριστικές μεταβολές στη φυσιογνωμία των κεντρικών περιοχών της πόλης με αποτέλεσμα την υποβάθμισή της.
Τέταρτον, η πολυεπίπεδη κρίση που διέρχονται τα κέντρα της Αθήνας και του Πειραιά και η αντιμετώπιση των πολλαπλών επιπτώσεων της οικονομικής κρίσης απαιτούν τη λήψη πολιτικών αποφάσεων και μέτρων αναπτυξιακού και χωρικού χαρακτήρα.
Πέμπτον, οι καταστροφικές πυρκαγιές στην Αττική σε συνδυασμό με τη γενικότερη ανησυχητική κλιματική αλλαγή καθιστούν αναγκαία την προώθηση ολοκληρωμένων πολιτικών χωρικού και περιβαλλοντικού σχεδιασμού με τη συστηματική ενεργοποίηση των νέων εργαλείων που παρέχει η νέα περιβαλλοντική νομοθεσία και οι διεθνείς δεσμεύσεις της χώρας.
Έκτον, η ανάγκη αυξημένου συντονισμού μεταξύ των επιπέδων ρύθμισης προκύπτει από τις αλλαγές στην αρχιτεκτονική της τοπικής αυτοδιοίκησης μέσω του «ΚΑΛΛΙΚΡΑΤΗ» με τις διευκρινίσεις της εδαφικής περιφέρειας και των αρμοδιοτήτων των δήμων.
Λαμβάνοντας υπ’ όψιν όλα τα παραπάνω συμπεράσματα προκύπτει ότι η εκ νέου επεξεργασία του ρυθμιστικού σχεδίου της Αθήνας σε σύγχρονες βάσεις αποτελεί αναγκαιότητα. 
Αρχικά τα δύο βασικά ζητήματα που πρέπει να αντιμετωπίσει το νέο Ρυθμιστικό Σχέδιο για την Αττική είναι: Πρώτον, την ανάπτυξη της Αθήνας που θεωρήθηκε υπερβολική για το μέγεθος της χώρας από το προηγούμενο σχέδιο και απέτρεψε με αρνητικές συνέπειες μία συνολική διαχείριση των μεγάλων έργων που συντελέστηκαν στην Περιφέρεια της Αττικής. Δεύτερον, τη μέχρι σήμερα διαχείριση του κέντρου της Αθήνας που επέτρεψε την απομάκρυνση βασικών λειτουργιών από αυτό, ειδικότερα Υπουργείων και επιτελικών υπηρεσιών, με αποτέλεσμα τη συνολική απαξίωση αλλά και την απομάκρυνση παραγωγικών μονάδων και κατοικίας.
Τα εργαλεία έννοιες που χρησιμοποιούνται στο εν λόγω νομοσχέδιο για την επίτευξη των στόχων αλλά και την υπέρβαση των δυσκολιών, αποτελούν τους βασικούς πυλώνες του νέου Ρυθμιστικού Σχεδίου για την Αττική και είναι τα εξής: Η παραγωγή, ως βασικός μοχλός και προϋπόθεση οικονομικής και κοινωνικής βιωσιμότητας. Το περιβάλλον, ως σημαντικός πόρος για το σύνολο και το μέλλον της κοινωνίας και ως άξονας για τη βιώσιμη ανάπτυξη. Ο πολιτισμός, ως έννοια που διαπερνά και εμπεριέχει όλες τις επιμέρους εκφράσεις και συνιστώσες της κοινωνίας. Η κοινωνική συνοχή, ως κατ’ εξοχήν ζητούμενο σε περιόδους μετάβασης και κρίσης. Η αστική αναζωογόνηση με ολοκληρωμένες παρεμβάσεις και αστικές αναπλάσεις. Βάσει αυτών των πυλώνων δομούνται, προσδιορίζονται και ιεραρχούνται οι βασικοί στόχοι του νέου σχεδίου.
 Συγκεκριμένα οι στόχοι που τίθενται από την Κυβέρνηση και το Υπουργείο είναι οι παρακάτω. Προστασία και διατήρηση του αδόμητου εξωαστικού χώρου. Ανάδειξη και ενίσχυση των αναπτυξιακών πόλων με σκοπό την αύξηση της δυναμικής και τη βελτίωση της συνέργειας των επιχειρησιακών δραστηριοτήτων. Αναβάθμιση των υφισταμένων υποδοχέων του δευτερογενούς τομέα και εξασφάλιση των δυνατοτήτων χωροθέτησης και βελτίωσης της ανταγωνιστικότητας της βιομηχανίας, της βιοτεχνίας στην Αττική. Στροφή της παραγωγής σε τομείς καινοτομίας. Αναπτυξιακή ενεργοποίηση της δημόσιας περιουσίας. Αντιμετώπιση της κλιματικής αλλαγής διά μέσου πολιτικών που αρθρώνονται γύρω από την ανάσχεση της κατανάλωσης εδαφικών πόρων για δόμηση, την επανάχρηση του υπάρχοντος κτηριακού αποθέματος, την προώθηση της βιώσιμης κινητικότητας και την εξοικονόμηση ενέργειας.
Επίσης, ενσωμάτωση της ευρωπαϊκής και εθνικής στρατηγικής για το περιβάλλον και τη βιώσιμη ανάπτυξη με εξειδίκευση για την Αττική, μέσω της προστασίας και ανάδειξης των σημαντικών οικολογικά περιοχών και την προστασία του αστικού και περιαστικού πρασίνου. Προώθηση του υφισταμένου πλέγματος πολιτιστικών δραστηριοτήτων και ενίσχυση των τομέων όπως η εκπαίδευση, ο τουρισμός και η αγροτική παραγωγή. Προώθηση της βελτίωσης της ποιότητας ζωής, εξισορρόπηση στην κατανομή των πόρων και των ωφελειών από την ανάπτυξη ως βασικών προϋποθέσεων για τη βιώσιμη οικονομική ανάπτυξη και κοινωνική συνοχή. Αναζωογόνηση των κέντρων Αθήνας και Πειραιά. Στήριξη νέου πλαισίου ρυθμίσεων και προγραμματικών μητροπολιτικής εμβέλειας και πολυτομεακού χαρακτήρα. 
Ειδικότερα, οι στρατηγικοί στόχοι του νέου ρυθμιστικού σχεδίου είναι. Η ισόρροπη οικονομική ανάπτυξη και ενίσχυση του διεθνούς ρόλου της Αθήνας και της Αττικής. Η βελτίωση της ανταγωνιστικότητας, η αύξηση της παραγωγής και της απασχόλησης σε όλους τους τομείς δραστηριοτήτων. Η βιώσιμη χωρική ανάπτυξη, η εξοικονόμηση πόρων, η αποτελεσματική προστασία του περιβάλλοντος και της πολιτιστικής κληρονομιάς και η προσαρμογή στην κλιματική αλλαγή. Η βελτίωση της ποιότητας ζωής για όλους τους κατοίκους. Η εξισορρόπηση στην κατανομή των πόρων και των ωφελειών από την ανάπτυξη. 
Αναφορικά με το Ρυθμιστικό Σχέδιο της Θεσσαλονίκης, ομοίως με την Αττική, το υφιστάμενο πλαίσιο που ισχύει από το 1985, παρ’ όλη τη θετική συμβολή του στην ανάπτυξη της περιοχής, παρουσιάζει αδυναμίες και σαφώς δεν ανταποκρίνεται στα σύγχρονα δεδομένα, όπως.  Οι εκτεταμένες αλλαγές που επήλθαν στη συνολική φυσιογνωμία, στα παραγωγικά και οικονομικά χαρακτηριστικά, στο μέγεθος του πληθυσμού και στην κοινωνική σύνθεσή του. Η συνεχής επέκταση του αστικού ιστού πέραν των ορίων του πολεοδομικού συγκροτήματος ή ακόμα και της περιαστικής ζώνης της Θεσσαλονίκης αλλά και η δημιουργία εκτεταμένων λειτουργικών συνδέσεων της ευρύτερης περιοχής της Θεσσαλονίκης με άλλα περιμετρικά αστικά κέντρα της Περιφέρειας της Κεντρικής Μακεδονίας. Η πρόοδος που συντελέστηκε στη νομοθετική διαμόρφωση και την εξειδίκευση των εθνικών και ευρωπαϊκών πολιτικών τόσο στον τομέα της πολεοδομίας όσο και ιδιαίτερα σε αυτόν της προστασίας του περιβάλλοντος. Η μέχρι τώρα εμπειρία από την εφαρμογή του Ρυθμιστικού Σχεδίου Θεσσαλονίκης, παρά τις αλλαγές που έχουν επέλθει στις δομές σχεδιασμού και εφαρμογής πολεοδομικής χωροταξικής περιβαλλοντικής και αναπτυξιακής πολιτικής. 
Γι’ αυτούς τους λόγους η Κυβέρνηση και το Υπουργείο, όπως και στην περίπτωση της Αττικής, προχωρούν στο νέο ρυθμιστικό σχέδιο με βασικές στοχεύσεις την προώθηση της ανάπτυξης της ανταγωνιστικότητας και της καινοτομίας, την ενίσχυση της διεθνοποίησης με την ενίσχυση του ρόλου της Θεσσαλονίκης ως πύλη της Ευρώπης και της χώρας και ως περιφερειακού μητροπολιτικού πόλου της Ευρώπης, την αξιοποίηση των συγκριτικών πλεονεκτημάτων και πόρων αλλά και τη διατήρηση και ενίσχυση της πολυτομεακής παραγωγικής βάσης. 
Ως γενικοί στόχοι τίθενται η προώθηση της χωρικής και κοινωνικής συνοχής και η βελτίωση της ποιότητας ζωής σε συνδυασμό με την άμβλυνση των κοινωνικών ανισοτήτων από περιοχή σε περιοχή. Επίσης, η διεύρυνση των ευκαιριών και δυνατοτήτων απασχόλησης και ο προσανατολισμός της αγοράς εργασίας σε επιλεγμένους δυναμικούς κλάδους. Τέλος, η εξασφάλιση της οικολογικής ισορροπίας και η προστασία των φυσικών και πολιτιστικών πόρων. 
Παρ’ όλα αυτά, κύριε Υπουργέ, ενώ έγιναν συζητήσεις στο πλαίσιο της επιτροπής, παρατηρείται, ακόμα και από συναδέλφους της περιοχής, ότι έχουν μείνει κάποια θέματα ανοικτά στο Ρυθμιστικό της Θεσσαλονίκης. Γι’ αυτό θα ήθελα να θέσω την πρόταση, αν μπορούμε, να υπάρξει περαιτέρω χρόνος για τη συζήτηση του Ρυθμιστικού Θεσσαλονίκης. Αυτό θα το κρίνετε εσείς κατά τη διάρκεια της συζήτησης. Αν μπορεί να αποσυρθεί από τη σημερινή συζήτηση και να επανέλθει στην Επιτροπή για περαιτέρω βελτιώσεις.
Στο τρίτο και τελευταίο μέρος του νομοσχεδίου, εισάγονται οι διατάξεις σύμφωνα με τις οποίες ρυθμίζεται το κανονιστικό πλαίσιο για το σχεδιασμό τη δημιουργία και εφαρμογή προγραμμάτων, έργων και υπηρεσιών αθλητικής και πολιτιστικής ανάπτυξης στη Νέα Φιλαδέλφεια Αττικής με κύριο φορέα το αθλητικό σωματείο…","ΜΑΞΙΜΟΣ ΣΕΝΕΤΑΚΗΣ",456
"99363"," Κύριε Πρόεδρε, ζητώ τον λόγο.","ΙΩΑΝΝΗΣ ΜΑΝΙΑΤΗΣ",297
"99364"," Κύριε Σενετάκη, ο κύριος Υπουργός σας άκουσε και θέλει να κάνει παρέμβαση, προφανώς για να μη συνεχιστεί η συζήτηση για ένα ζήτημα το οποίο αλλάζει.
Ορίστε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99365"," Εάν η πρόταση του συνάδελφου εκ μέρους της Νέας Δημοκρατίας είναι το συγκεκριμένο κεφάλαιο που αναφέρεται στο ρυθμιστικό Σχέδιο Θεσσαλονίκης να αποσυρθεί, προφανώς ο Υπουργός δεν μπορεί παρά να το κάνει αποδεκτό. 
Στη συνέχεια, κατά την τοποθέτησή μου, θα πω γιατί το θεωρώ αυτό ένα πολύ σοβαρό λάθος που γίνεται. Αντιλαμβάνομαι –γιατί έχει υπάρξει εκτεταμένη διαβούλευση- γιατί προκύπτει αυτή η πρόταση εκ μέρους της Νέας Δημοκρατίας. Όμως, είναι προφανές για εμένα ότι από τη στιγμή που αυτό προέρχεται…","ΙΩΑΝΝΗΣ ΜΑΝΙΑΤΗΣ",297
"99366"," Καλά, δεν υπήρξε συνεννόηση, κύριε Υπουργέ;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99367"," …θα γίνει αποδεκτό.","ΙΩΑΝΝΗΣ ΜΑΝΙΑΤΗΣ",297
"99368"," Προηγουμένως, δεν είχε γίνει συνεννόηση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99369"," Ναι, απλώς ήθελα να ακουστεί το συγκεκριμένο αίτημα…","ΙΩΑΝΝΗΣ ΜΑΝΙΑΤΗΣ",297
"99370"," Κύριε Υπουργέ, εάν μου επιτρέπετε, δεν έχει εδώ «εάν» είτε το αποσύρετε είτε δεν το αποσύρετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99371"," Ακριβώς γι’ αυτό πήρα τον λόγο, κύριε Πρόεδρε. Θέλω να γίνει σαφές ότι ο εισηγητής της Νέας Δημοκρατίας μου ζητά να το αποσύρω. Από τη στιγμή που μου το ζητά, θα συζητηθεί εν ευθέτω χρόνω, ίσως το φθινόπωρο ή αργότερα.","ΙΩΑΝΝΗΣ ΜΑΝΙΑΤΗΣ",297
"99372"," Επομένως, δεν συζητούμε το Ρυθμιστικό Θεσσαλονίκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99373"," Εγώ κάνω αποδεκτή την πρόταση και το αποσύρω.","ΙΩΑΝΝΗΣ ΜΑΝΙΑΤΗΣ",297
"99374"," Δεν συζητούμε, επομένως, το Ρυθμιστικό Σχέδιο Θεσσαλονίκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99375"," Μετά από την πρόταση του εισηγητή της Νέας Δημοκρατίας.","ΙΩΑΝΝΗΣ ΜΑΝΙΑΤΗΣ",297
"99376"," Το ακούν οι εισηγητές, οι οποίοι μπορούν να σχολιάσουν οτιδήποτε, αλλά δεν θα συζητήσουμε το θέμα. 
Κύριε Σενετάκη, με συγχωρείτε για τη διακοπή. Συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99377"," Μιλούσαμε, λοιπόν, για το τρίτο μέρος, κύριε Πρόεδρε, που είναι και το τελευταίο μέρος του νομοσχεδίου. Αφορά τις αθλητικές εγκαταστάσεις που χρησιμοποιούνται από το σωματείο της ΑΕΚ. Η εν λόγω επένδυση, προβλέπεται ότι θα επιφέρει ποσοτικά και ποιοτικά αποτελέσματα πολλαπλασιαστικής φύσης και σημαντικής έντασης τόσο στην τοπική όσο και στη συνολική οικονομία. 
Κλείνοντας, κυρίες και κύριοι συνάδελφοι, η Ελλάδα εισέρχεται σε μία νέα εποχή, όπου η λογική του συνεχούς δανεισμού για την κάλυψη των αναγκών έχει ξεπεραστεί. Ζούμε σε μία εποχή, όπου έχουμε ξεπεράσει τον τρόπο με τον οποίο πρέπει να ζούμε με δανεικά. Δημιουργούμε μία οικονομία, που να στηρίζεται στις δικές της δυνάμεις και στις προοπτικές του φυσικού της περιβάλλοντος και του ανθρώπινου δυναμικού της. Σε αυτήν τη λογική, κινούνται και τα δύο νέα ρυθμιστικά, τα οποία αποτελούν το βασικό σχεδιασμό των επόμενων είκοσι χρόνων. 
Η Κυβέρνηση και το Υπουργείο Περιβάλλοντος, Ενέργειας και Κλιματικής Αλλαγής, μετά από καθυστέρηση δεκαετιών, προχωρούν, όπως και σε άλλους τομείς, στη θέσπιση κανόνων που θα δημιουργήσουν τις προϋποθέσεις και το περιβάλλον για την ενίσχυση του ρόλου των δύο μητροπολιτικών κέντρων της χώρας μας. Με αυτόν τον τρόπο τα νέα Σχέδια της Αθήνας και της Θεσσαλονίκης, όπως θα διαμορφωθούν, θα συμβάλλουν ουσιαστικά και καθοριστικά στη δημιουργία νέων θέσεων απασχόλησης και την απελευθέρωση όλων των δημιουργικών δυνάμεων. Ως εκ τούτου, σας καλώ να υπερψηφίσετε το παρόν νομοσχέδιο με τις αλλαγές που θα επέλθουν.
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΜΑΞΙΜΟΣ ΣΕΝΕΤΑΚΗΣ",456
"99378"," Τον λόγο έχει η εισηγήτρια του ΣΥΡΙΖΑ κ. Θεοπεφτάτου για δεκαπέντε λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99379"," Ευχαριστώ, κύριε Πρόεδρε.
Κυρίες και κύριοι συνάδελφοι, είναι χαρακτηριστική η προχειρότητα με την οποία νομοθετεί η παρούσα Κυβέρνηση. Αυτό το νομοσχέδιο έχει ξεκινήσει να συζητείται στις επιτροπές εδώ και δύο μήνες και μόλις τώρα, κατά τη διάρκεια της εισήγησης του συναδέλφου μας, έγινε μία σύντομη δήλωση ότι θα αποσυρθεί το ένα κεφάλαιο. Εδώ και δύο μήνες έχει ξεκινήσει η συζήτηση για το Ρυθμιστικό της Αθήνας και της Θεσσαλονίκης και μέσα σε ένα λεπτό αποφασίσατε ότι δεν χρειάζεται να συζητηθεί τώρα και θα ξαναέρθει. 
Εν τω μεταξύ, σε αυτό το διάστημα έχει ψηφιστεί με τις διαδικασίες του κατεπείγοντος η χωροταξική και πολεοδομική μεταρρύθμιση που ενσωματώνει το Ρυθμιστικό Σχέδιο Θεσσαλονίκης στην Περιφερειακή Χωροταξική Στρατηγική Κεντρικής Μακεδονίας, το οποίο θα εγκρίνεται με απόφαση του Υπουργού ΠΕΚΑ και συνεπώς, έχουμε προς ψήφιση ένα νομοσχέδιο για την Αθήνα, που παραμένει νόμος του κράτους και για τη Θεσσαλονίκη που θα εγκρίνεται με απόφαση Υπουργού. 
Μάλιστα, το προαναφερόμενο νομοσχέδιο για τη χωροταξική μεταρρύθμιση μετατρέπει το Γενικό Πλαίσιο Χωροταξικού Σχεδιασμού του 2008, που διαμορφώνεται μετά από διαβουλεύσεις με Υπουργεία, οργανισμούς και την τοπική αυτοδιοίκηση και εγκρίνεται από τη Βουλή, σε εθνική χωροταξική πολιτική, δηλαδή σε ένα κείμενο απλών κατευθύνσεων που εγκρίνεται από το Υπουργικό Συμβούλιο και απλώς ανακοινώνεται στη Βουλή.
Επί του προκειμένου, ας δούμε τι είναι αυτά τα ρυθμιστικά σχέδια. Η Αθήνα και η Θεσσαλονίκη αναπτύχθηκαν χωρίς χωροταξικό σχεδιασμό. Ιστορικά, η σκοπιμότητα του χωροταξικού σχεδιασμού αναγνωρίστηκε από τη μεταπολεμική περίοδο και μετά και από την επιστημονική κοινότητα όσο και από την πολιτική ηγεσία της εποχής. Έτσι θεσμοθετήθηκε το Ρυθμιστικό της Αθήνας του 1985, που δίνει έμφαση στην αναβάθμιση των κεντρικών περιοχών, εντός του Λεκανοπεδίου. Μιλά για συγκράτηση της επέκτασης της πόλης και πριμοδοτεί την ανάπτυξη σε πυκνώσεις, που συνδέονται με την ευρύτατη επέκταση του δικτύου των μέσων σταθερής τροχιάς, αντί των αυτοκινητόδρομων, με την εξαίρεση του μετρό, που τότε είχε θεωρηθεί αντιοικονομική λύση. 
Αν και νόμος του κράτους, το Ρυθμιστικό της Αθήνας του 1985, δεν προδιέγραψε και δεν κατάφερε να ελέγξει αυτό που ακολούθησε. Πολλές τομεακές πολιτικές άλλων Υπουργείων, ανάλογα βέβαια και με τη χρηματοδότηση, όπως η απόφαση χωροθέτησης του νέου αεροδρομίου στα Σπάτα αλλά και μια πληθώρα άλλων έργων, κυρίως μεταφορών, μέσω των κοινοτικών πλαισίων στήριξης, ενέτειναν τις τάσεις που το Ρυθμιστικό προσπαθούσε να συγκρατήσει, δηλαδή τη διάχυση της πόλης στην περιαστική περιοχή εκτός Λεκανοπεδίου και τη βαθμιαία υποβάθμιση των κεντρικών περιοχών. 
Εντούτοις, τα ρυθμιστικά σχέδια αποτελούν εργαλεία για όποια κυβέρνηση θέλει να τα αξιοποιήσει προς όφελος του δημόσιου συμφέροντος και της κοινωνίας. Η επικαιροποίηση των ρυθμιστικών σχεδίων των δύο μεγαλύτερων περιφερειών και πολεοδομικών συγκροτημάτων της χώρας επιβάλλεται, προκειμένου να ληφθούν υπ’ όψιν οι δραματικές αλλαγές που έχουν επέλθει στο δομημένο, στο φυσικό και στο ανθρωπογενές περιβάλλον από τη μεγάλη κατασκευαστική έκρηξη λόγω των Ολυμπιακών Αγώνων.
Στα χρόνια της κρίσης βλέπουμε πληθυσμιακή συρρίκνωση και στασιμότητα, δεκάδες χιλιάδες αδιάθετα τετραγωνικά νεόδμητων κατοικιών, χώρια τα κενά των κεντρικών περιοχών, που είναι παλιές στην ουσία τους κατασκευές, κρίση και των πολύ μεγάλων και των πολύ μικρών εμπορικών επιχειρήσεων και αναρίθμητα αναξιοποίητα και υποβαθμισμένα ακίνητα τουριστικής και παραθεριστικής κατοικίας, χώρια τα αυθαίρετα. Παράλληλα, έχουμε συρρίκνωση του οικοδομικού κατασκευαστικού τομέα και έλλειψη προγραμμάτων για τόνωση της απασχόλησης. 
Αντίθετα, ενώ βλέπουμε την περιβαλλοντική υποβάθμιση της πόλης και το έλλειμμα σε κοινόχρηστα και κοινωφελείς χρήσεις, θεωρείται ανάπτυξη και αξιοποίηση η πώληση έναντι 80 ευρώ το τετραγωνικό του Ελληνικού, που θα μπορούσε να αξιοποιηθεί προς αυτήν την κατεύθυνση και με ανταποδοτικά οφέλη για την κοινωνία, σύμφωνα με την μελέτη, για παράδειγμα, του Εθνικού Μετσόβιου Πολυτεχνείου ή βεβαίως μετά από διαγωνισμό. Και επειδή συνήθως λέτε ότι δεν υπάρχουν πόροι, με τον πρόσφατο επενδυτικό νόμο, δώσατε 94 εκατομμύρια ευρώ για επενδύσεις, που προβλέπουν έξι θέσεις εργασίας. Είναι, λοιπόν, ζήτημα προτεραιοτήτων και ζήτημα πολιτικών επιλογών. 
Ένα παράδειγμα, επίσης, για το πως οι οδικοί άξονες γίνονται αναπτυξιακοί άξονες. Δεν έχει γίνει καν μία πρόβλεψη για κτηριακούς σταθμούς για τέτοια χρήση ούτε στους άξονες του μετρό ούτε στους άξονες του προαστιακού, στη συζήτηση που έγινε πρόσφατα, κύριε Πρόεδρε, στην Επιτροπή Παραγωγής και Εμπορίου.
Κεντρική ιδέα, λοιπόν, ενός ρυθμιστικού σχεδίου οφείλει να είναι η υπεράσπιση των κοινών και των πόρων, φυσικών, παραγωγικών και κοινωνικών, προς όφελος όλων των κατοίκων, όχι μόνο για το σήμερα αλλά και για το αύριο, όχι ξεκομμένα αλλά σε υποστήριξη του προτύπου παραγωγικής ανασυγκρότησης και των αδιαπραγμάτευτων όρων προστασίας φυσικού και πολιτιστικού περιβάλλοντος και τοπίου της πολύτιμης κληρονομιάς μας. 
Ο κοινωνικός ρόλος του χωρικού σχεδιασμού έγκειται στην υπεράσπιση των μνημείων και των προστατευόμενων εκτάσεων, την εξασφάλιση κοινόχρηστων χώρων στις πόλεις, επαρκούς και υγιεινής κατοικίας και κοινωνικών υποδομών, την υπεράσπιση επαρκούς, ποιοτικά και ποσοτικά, δημόσιου χώρου και ούτω καθ’ εξής. Ο χωρικός σχεδιασμός είναι, ωστόσο, το μόνο ανάχωμα μιας οργανωμένης συλλογικότητας, της κοινωνίας ολόκληρης, απέναντι στις πιέσεις εκμετάλλευσης, που εξάγουν υπεραξία, όχι από τη συνολική ποιότητα του χώρου αλλά από την ανισότητα στην κατανομή αυτής της ποιότητας στον χώρο.
Εκτός από ανάχωμα, είναι και οφείλει να είναι επίσης εξ ορισμού το κύριο πεδίο αναφοράς της αναπτυξιακής πολιτικής και του προγράμματος παραγωγικής ανασυγκρότησης στην κατεύθυνση διασφάλισης και εμπέδωσης της χωροεδαφικής συνοχής. 
Στο προτεινόμενο, όμως, νομοσχέδιο αντίθετα βλέπουμε ένα Ρυθμιστικό Σχέδιο Αθήνας-Αττικής, που ενώ γίνεται αναφορά στη συγκράτηση και στη συμπαγή πόλη, αντίθετα ενισχύει τη διάχυση και την κατάληψη και άλλης περιαστικής αδόμητης γης, την επέκταση της πόλης προς τα Μεσόγεια και τα Μέγαρα, χώρια που στο νομοσχέδιο προς ψήφιση που τώρα συζητείται με τίτλο: «Περιβαλλοντική Αναβάθμιση και Ιδιωτική Πολεοδόμηση» επιτρέπεται η δημιουργία αορίστου αριθμού νέων οικισμών σε πενήντα, εκατό και διακόσια στρέμματα ακόμα και μέσα στα δάση, κατά το δοκούν βεβαίως των επιχειρηματιών, καθ’ υπέρβαση του ρυθμιστικού σχεδίου που επιβάλει την ανάσχεση εξάπλωσης της Αθήνας και της Θεσσαλονίκης. 
Ακόμη, θεωρώντας τους οδικούς άξονες αναπτυξιακούς, επιδεινώνεται η διάχυση των πόλεων σε όποια γη έχει μείνει άκτιστη, χωρίς βεβαίως να γίνεται λόγος για την ενδοχώρα και βεβαίως θα οδηγηθούμε σε περαιτέρω μαρασμό του κέντρου.
 Είναι σημαντικό ότι από τους στόχους και τη στρατηγική του Ρυθμιστικού Σχεδίου Αθήνας 2011, χαρακτηριστικά αφαιρούνται η κοινωνικά δίκαιη και περιβαλλοντικά βιώσιμη ανάπτυξη, η διατήρηση του φυσικού χώρου και της βιοποικιλότητας, οι πολιτικές άμβλυνσης του κοινωνικού αποκλεισμού, η έμφαση στον πολιτισμό, το αίτημα της κοινωνικής συνοχής, η μείωση του οικολογικού αποτυπώματος στο σύνολο των πολιτικών, η ανάδειξη του αποθέματος σε οικοδομή, η προστασία της πολιτιστικής κληρονομιάς και η προώθηση της βιώσιμης κινητικότητας. 
Στο σύνολο του σχεδίου νόμου, έχουν αφαιρεθεί όλες οι αναφορές ή συνδηλώσεις που σχετίζονται με την κρίση, τη δικαιοσύνη, την αναδιανομή και έχουν ελαφρύνει όλες οι διατυπώσεις που σχετίζονται με το οικολογικό και τον πολιτισμό. Αυτή η έννοια της προστασίας, όμως, έχει ήδη αφαιρεθεί από νομοσχέδια, όπως ο ν.4014/2011 για τη ρύθμιση των αυθαιρέτων, σε συνάρτηση με τη δημιουργία του περίφημου περιβαλλοντικού ισοζυγίου, όπως αυτό τροποποιείται και επεκτείνεται, ο  νόμος για τα υδατορέματα κ.λπ., που πρακτικά και λόγω της εισπρακτικής πολιτικής που εφαρμόζεται αφήνει ανοικτές όλες τις δυνατότητες αυθαίρετης δόμησης στις κατοικίες αλλά και στις επιχειρήσεις. Είναι χαρακτηριστικό ότι ενώ είχατε πει από την αρχή που ξεκίνησε η τακτοποίηση των αυθαιρέτων ότι θα πηγαίνουν τα ποσά στο Πράσινο Ταμείο για περιβαλλοντικό ισοζύγιο, για τη βλάβη από την τακτοποίηση των αυθαιρέτων, τελικά έχει απομείνει στο Πράσινο Ταμείο για αυτόν τον λόγο 2,5%.
Σε ό,τι αφορά τα διαδικαστικά του ελέγχου εφαρμογής και επικαιροποίησης του σχεδιασμού, οι μόνες εγγυήσεις ανεξαρτησίας και διαφάνειας απομακρύνονται με την κατάργηση των ανεξάρτητων οργανισμών Ρυθμιστικού Σχεδίου Αθήνας και Θεσσαλονίκης που συστάθηκαν ταυτόχρονα, οι οποίοι εξασφάλιζαν κάποιες ελάχιστες προϋποθέσεις δημοκρατίας και αντιπροσώπευσης στο σχεδιασμό, αφού στην εκτελεστική επιτροπή τους συμμετείχαν εκπρόσωποι δήμων της περιφέρειας της αιρετής και της αποκεντρωμένης.
 Εδώ είναι ένα πολύ επικίνδυνο σημείο, κύριοι συνάδελφοι, γιατί κατ’ αυτόν τον τρόπο καταργείται ουσιαστικά η συμμετοχή της αυτοδιοίκησης και της κοινωνίας στις επιλογές που έχουν να κάνουν με τη ζωή μας και έχουμε τη συγκέντρωσή τους στο βαθύ κράτος. Αυτό είναι ιδιαίτερα επικίνδυνο, γιατί στις δημοκρατικές κοινωνίες βεβαίως οι πολίτες είναι αυτοί που αποφασίζουν ποια θα είναι η πορεία της κοινωνίας, εκφράζοντας τη συναίνεσή τους ή την αντίθεσή τους σε μια επιλογή. Και εδώ διαπιστώνουμε ότι με το πρόσχημα της πάταξης της γραφειοκρατίας, της διαπλοκής και της διαφθοράς φτάσαμε να θεωρείται εμπόδιο η όποια προστασία και αυτοί που σέβονται τους προστατευόμενους χώρους να θεωρούνται γραφικοί, αντί να αναγνωρίσουμε ότι για την εφαρμογή του όποιου σχεδιασμού γης αυτό που δεν υπήρξε ήταν η πολιτική βούληση και τα υποστηρικτικά προγράμματα προς αυτήν την κατεύθυνση. 
Τα ρυθμιστικά, σχεδιάστηκαν παρά την έλλειψη αξιόπιστων στοιχείων, δεικτών, μελετών που θα  μπορούσαν να προέρχονται από μια διαδικασία συστηματικής συλλογής και επεξεργασίας αναπτυξιακών, περιβαλλοντικών και κοινωνικοοικονομικών στοιχείων εν είδει ενός κόμβου τεκμηρίωσης, εν είδει ανάλυσης γεωχωρικής πληροφορίας, προσιτής σε όλα τα επίπεδα σχεδιασμού.
Επισημαίνουμε ενδεικτικά την έλλειψη δασικών χαρτών του Κτηματολογίου όχι μόνο σαν αποτύπωση γεωχωρικής πληροφορίας αλλά γενικότερης πληροφορίας διοικητικών πράξεων των ΟΤΑ κ.λπ..
Με την κατάργηση των δύο αρμόδιων οργανισμών δεν επιλύεται αλλά αντίθετα, εντείνεται το έλλειμμα συντονισμού μεταξύ χωροταξικής, πολεοδομικής, περιβαλλοντικής και αναπτυξιακής νομοθεσίας, που ουσιαστικά αυτή είναι που οδηγεί σε ασάφειες και ενίοτε σε συγκρούσεις ως προς το ρυθμιστικό πλαίσιο και την κατανομή των σχετικών αρμοδιοτήτων. 
Έχουμε επισημάνει ξανά ότι ο σχεδιασμός αφορά στις αρμοδιότητες σχεδόν όλων των Υπουργείων και εκεί έγκειται η γραφειοκρατία και η πολυνομία, δηλαδή στην έλλειψη συντονισμού αυτών των δράσεων. 
Επίσης, δεν επιλύεται και δεν αντιμετωπίζεται η ασάφεια για το τι ισχύει ακριβώς και που ως αποτέλεσμα των επάλληλων ρυθμίσεων για το χώρο από διαφορετική νομοθετική σκοπιά των μη εναρμονισμένων ή ανύπαρκτων οριοθετήσεων, των διοικητικών αποδιαρθρώσεων της τελευταίας περιόδου –«ΚΑΠΟΔΙΣΤΡΙΑΣ» και «ΚΑΛΛΙΚΡΑΤΗΣ»- της κακής ποιότητας του χαρτογραφικού υλικού και της τεκμηρίωσης των αντιφάσεων μεταξύ κειμένων και διαγραμμάτων, της έλλειψης κωδικοποίησης κ.λπ.. 
Γίνεται αναφορά στην προστασία της εξωαστικής και γεωργικής γης αλλά μπαίνουν όροι και όρια στην εκμετάλλευσή της -απομακρύνθηκαν κι αυτά που υπήρχαν- βορά σε όποιον θέλει να κάνει ό,τι θέλει. Για παράδειγμα, η κύρια και κατά προτεραιότητα χρήση πρασίνου στα πρώην στρατόπεδα στη Θεσσαλονίκη δεν τα διασφαλίζει από την τσιμεντοποίηση και εμπορευματοποίηση. 
Γιατί, λοιπόν, έρχεται εσπευσμένα ένα τόσο σημαντικό νομοσχέδιο και με τέτοιο όγκο πληροφοριών; Ένας από τους ουσιαστικότερους λόγους που εξηγούν τη σπουδή για θεσμοθέτηση αυτού του μη δεσμευτικού ρυθμιστικού, είναι ακριβώς η απονομιμοποίηση του προηγούμενου και ως σήμερα θεσμοθετημένου, του ν.1515/1985 που δημιουργεί ενδεχομένως εμπόδια στην αξιοποίηση και αποτελεί βάση βάσιμων προσφυγών στο Συμβούλιο της Επικρατείας.
Ένας ακόμη λόγος, είναι η ανάγκη να αποκτήσει η Αττική ένα σχέδιο-πλαίσιο εν είδει περιφερειακού χωροταξικού σχεδίου που δεν έχει. Το πρόβλημα είναι ότι το συγκεκριμένο ρυθμιστικό δεν έχει ούτε τις αναγκαίες ρυθμίσεις για το επίπεδο ενός τυπικού περιφερειακού ούτε τις αναγκαίες δεσμεύσεις σε επίπεδο μητροπολιτικού πολεοδομικού σχεδιασμού. Όπως είδαμε, παρά τον πολύ περιορισμένο χρονικό του ορίζοντα, δεν δεσμεύεται ούτε καν για τα έργα μεταφορικών υποδομών σε ορίζοντα πια επταετίας. 
Τα παραπάνω σε συνάρτηση με αοριστίες σε κάποια θέματα, όπως η περιβαλλοντική προστασία -αλλά αναλυτική αναφορά σε άλλες, όπως το παράκτιο μέτωπο- και σε συνάρτηση με τη σπουδή με την οποία κατατέθηκε το νομοσχέδιο δημιουργεί υποψίες ότι από τις προτάσεις του ρυθμιστικού προκύπτει η ανάγκη θεσμικής κατοχύρωσης επιλογών, όπως η πρόσφατη εκχώρηση του Ελληνικού και του «Αστέρα» της Βουλιαγμένης, ενώ αντίθετα λείπουν αναφορές σε κρίσιμα ζητήματα του αστικού χώρου και των χρήσεών του, που συμβάλλουν στα ζητήματα ποιότητας ζωής, όπως είναι το κτήμα Τατοΐου, το ξεχασμένο Αττικό Άλσος, τα εγκαταλελειμμένα στρατόπεδα στον αστικό ιστό της Θεσσαλονίκης κ.λπ.. 
Επίσης, ήθελα να πω ότι δεν είναι τυχαίες και οι άλλες νομοθετικές ρυθμίσεις που συντείνουν σ’ αυτήν τη λογική, όπως είναι οι fast track στρατηγικές επενδύσεις, η διαμόρφωση φιλικού περιβάλλοντος για στρατηγικές και ιδιωτικές επενδύσεις, τα ειδικά σχέδια χωρικής ανάπτυξης στρατηγικών επενδύσεων, τα ΕΣΧΑΣΕ και των δημοσίων ακινήτων, τα ΕΣΧΑΔΑ που κατισχύουν βεβαίως του όποιου περιφερειακού σχεδιασμού. 
Τα σχέδια αυτά, έχουν χαρακτήρα μικρού χωροταξικού με φωτογραφικά κανονιστικό χαρακτήρα που κυμαίνεται από τις χρήσεις γης μέχρι και τους όρους δόμησης κατά βούληση του ενδιαφερόμενου επενδυτή και δεν έχουν υποχρέωση ένταξης στα ισχύοντα στην ευρύτερη περιοχή. Επίσης, δεν υπόκεινται σε συμμόρφωση σε όρους προστασίας μνημείων ή φυσικού περιβάλλοντος. Αντλούν προσχηματική περιβαλλοντική αδειοδότηση και αποσπούν νομιμοποίηση με υπουργική απόφαση ή κοινή υπουργική απόφαση.","ΑΦΡΟΔΙΤΗ ΘΕΟΠΕΦΤΑΤΟΥ",162
"99380"," Παρακαλώ συντομεύετε, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99381"," Τελειώνω.
Είναι, λοιπόν, όσα αναφέρουμε ενδεικτικά αλλά καθοριστικής σημασίας για έναν άλλον προσανατολισμό από αυτόν του νέου ρυθμιστικού που παρουσιάστηκε πρόσφατα και δεν συνιστά παρά ένα πλαίσιο ανοικτό, ελεύθερο σε κάθε ενδιαφερόμενο πελάτη, ένα πρόσχημα σχεδιασμού που χρησιμεύει απλώς στο να απονομιμοποιήσει ό,τι έχει απομείνει ως δέσμευση από το παλιό Ρυθμιστικό του 1985, έναντι ενός αναπτυξιακού ή τομεακού σχεδιασμού, χωρίς χωρική διάσταση, απόλυτα προσαρμοσμένο είτε στις γενικές μνημονιακές πολιτικές είτε και φωτογραφικά στις επιμέρους επιθυμίες μεγάλων ή μικρότερων επενδυτικών συμφερόντων. 
Εμείς προτάσσουμε την αναγκαιότητα του χωρικού σχεδιασμού με κατευθύνσεις και προτεραιότητες που υπαγορεύει ο χώρος και οι κοινωνικές ομάδες που τον συγκροτούν. Προτάσσουμε την αναγκαιότητα διατύπωσης ενός κοινωνικά δίκαιου και περιβαλλοντικά βιώσιμου ρεαλιστικού αναπτυξιακού σχεδίου που μπορεί και πρέπει να εξασφαλίζει τη μέγιστη κοινωνική συναίνεση. 
Φυσικά, το καταψηφίζουμε.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΑΦΡΟΔΙΤΗ ΘΕΟΠΕΦΤΑΤΟΥ",162
"99382"," Σας ευχαριστούμε πολύ.
Τον λόγο έχει ο κ. Γκόκας, ειδικός αγορητής του ΠΑΣΟΚ. 
Ορίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99383"," Ευχαριστώ, κύριε Πρόεδρε.   
Κυρίες και κύριοι συνάδελφοι, πράγματι, η συζήτηση εξελίσσεται πολύ διαφορετικά σε σχέση με την πορεία της συζήτησης στην επιτροπή και μέχρι την έναρξη της συζήτησης εδώ στο Τμήμα. Αποτελεί σοβαρό πολιτικό ζήτημα η στάση από την πλευρά της Νέας Δημοκρατίας για το θέμα του Ρυθμιστικού Σχεδίου της Θεσσαλονίκης μετά από μία περίοδο δύο μηνών που το νομοσχέδιο είναι σε εξέλιξη και συζήτηση στη Βουλή. Στη συζήτηση στην επιτροπή, εγώ δεν διαπίστωσα να μπαίνουν τέτοια θέματα ούτε προέκυψαν μείζονα ζητήματα, ιδιαίτερα από την πλευρά της Νέας Δημοκρατίας. Πρόκειται για αναδίπλωση της τελευταίας στιγμής στο Τμήμα και αφού έχει ολοκληρωθεί η συζήτηση στην επιτροπή. 
Εδώ πρέπει να δοθούν πολύ περισσότερες εξηγήσεις για την ακατανόητη αυτή στάση, που κάθε άλλο παρά βοηθά στη γενικότερη προσπάθεια που έχουμε αναλάβει να φέρουμε εις πέρας για τους πολίτες και τη χώρα. Εκπλήσσομαι πραγματικά. Η στάση αυτή με προβληματίζει και προσωπικά με απογοητεύει. 
Θα παρακαλούσα, κύριε Υπουργέ, να μας δώσετε κάποιες εξηγήσεις και διευκρινίσεις σχετικά με το τι έχει συμβεί –ενδεχομένως να υπάρχει κάποια παρεξήγηση- ώστε να αρθούν οι όποιες αντιρρήσεις και να δοθεί η δυνατότητα ολοκλήρωσης της συζήτησης του νομοσχεδίου  στο σύνολό του. Διαφορετικά, θα πρόκειται για μεγάλο λάθος, με αρνητικές συνέπειες για την πορεία ανάπτυξης, για το περιβάλλον και για την ποιότητα ζωής στην περιοχή της Θεσσαλονίκης καθώς και για τους κατοίκους της αλλά και για τους κατοίκους της ευρύτερης περιοχής. 
Η μη ύπαρξη Ρυθμιστικού Σχεδίου Θεσσαλονίκης στην ανάγκη του οποίου όλοι αναφερθήκαμε -τουλάχιστον από την πλευρά της Συμπολίτευσης- μόνο τα συμφέροντα των πολιτών της Θεσσαλονίκης και της ευρύτερης περιοχής δεν εξυπηρετεί. Ίσως εξυπηρετεί κάποια άλλα συμφέροντα –κάποιων, αλλά σίγουρα λίγων- αλλά η δική μου ενημέρωση και οι δικές μου πληροφορίες –και παρακαλώ κύριε Υπουργέ, να μας ενημερώσετε- ήταν ότι υπήρξε αποδοχή από την πλευρά σας πολλών προτάσεων θεσμικών φορέων, ιδιαίτερα από την αυτοδιοίκηση και μάλιστα του πρώτου βαθμού. 
Εγώ θα παρακαλούσα να γίνει μία προσπάθεια, ούτως ώστε –και επιμένω σε αυτό, κύριε Υπουργέ, κυρίες και κύριοι συνάδελφοι-  να ψηφιστεί το νομοσχέδιο στο σύνολό του, με τη μορφή με την οποία ήρθε στη Βουλή. Πρόκειται για ένα νομοσχέδιο που με τη μορφή με την οποία ήρθαμε σήμερα να το συζητήσουμε, αποτελεί κυριολεκτικά την πρόταση του ΥΠΕΚΑ με στόχο τον εκσυγχρονισμό των ρυθμιστικών σχεδίων των δύο σημαντικότερων οικονομικών κέντρων της χώρας, της Αθήνας και της Θεσσαλονίκης, μαζί με άλλες διατάξεις. 
Βασική επιδίωξη είναι να καταρτίσει και να εφαρμόσει σε συνεργασία φυσικά και με όλους τους εμπλεκόμενους φορείς νέα ρυθμιστικά σχέδια οργάνωσης και λειτουργίας για την Αθήνα και τη Θεσσαλονίκη, σχέδια πλήρως προσαρμοσμένα στις σύγχρονες ανάγκες και τις διεθνείς προκλήσεις με την ευθύνη και το ρόλο που ανήκει στο εθνικό Κοινοβούλιο για τόσο σημαντικά ζητήματα, ένα ρόλο που δεν δικαιούμαστε να αποποιούμαστε. 
Σε αυτό το πλαίσιο παρεμβάσεων, ψηφίστηκε πρόσφατα και ο νέος χωροταξικός και πολεοδομικός σχεδιασμός της χώρας που βάζει τους βασικούς πυλώνες και το πλαίσιο αρχών για την εθνική χωροταξική στρατηγική. 
Οι βασικές κατευθύνσεις, οι στόχοι, τα μέτρα, οι δράσεις και οι παρεμβάσεις των νέων ρυθμιστικών σχεδίων με στόχο μια ορθολογικότερη, οικιστική, οικονομική και κοινωνική ανάπτυξη δεν μπορούν να παραβλέπουν τα νέα δεδομένα που διαμορφώνονται σε μια νέα Ελλάδα, που μετά από μια δύσκολη και επίπονη προσπάθεια δημοσιονομικής εξυγίανσης με στόχο την οικονομική ανασυγκρότηση, προσπαθεί να επανέλθει και να ξαναδώσει ένα νέο δυναμικό στίγμα. 
Θα ήθελα, επίσης, να αναφέρω ότι η συγκυρία που συζητάμε είναι καλή χρονικά, γιατί αυτή η παρέμβαση σε μείζονα θέματα στρατηγικής και αναπτυξιακής σημασίας για τις δύο αυτές σημαντικές περιοχές της χώρας, μας γίνεται σε μια στιγμή που ταυτόχρονα με το σχεδιασμό αυτών των προγραμμάτων, υπάρχει εξέλιξη στον αναπτυξιακό σχεδιασμό του νέου ΕΣΠΑ.
Με όλα αυτά τα δεδομένα, τα υπό συζήτηση ρυθμιστικά σχέδια είναι ευκαιρία να συνδεθούν με την επανασύνταξη της χώρας και της εθνικής οικονομίας για τα επόμενα χρόνια, με συνθετικό πάντα στοιχείο την περιβαλλοντική  βιωσιμότητα -την προστασία δηλαδή του περιβάλλοντος, της πολιτιστικής κληρονομιάς και τη διατήρηση του φυσικού χώρου- την αναβάθμιση και τη βελτίωση της ποιότητας ζωής, την αειφόρο ανάπτυξη και την κοινωνική συνοχή. 
Αυτή η συζήτηση γίνεται σε μια κρίσιμη περίοδο, όπου η χώρα επιχειρεί να κάνει ουσιαστικά βήματα μπροστά και αλλάζει σελίδα με τα μνημόνια να απομακρύνονται, με την οικονομία να σταθεροποιείται αλλά και που θα πρέπει να κινηθεί πιο γρήγορα και αποτελεσματικά προς μια σύγχρονη νέα πορεία παραγωγικής και αναπτυξιακής ανασυγκρότησης προς τη δημιουργία κατάλληλου επενδυτικού κλίματος μέσα σε συνθήκες πολιτικής σταθερότητας. Αυτό νομίζω όλοι –όσοι τουλάχιστον υπεύθυνα στεκόμαστε απέναντι σε αυτά τα προβλήματα-  θα πρέπει συνέχεια να το έχουμε κατά νου, διότι τώρα υπάρχουν οι προϋποθέσεις για αυτές τις δυνατότητες, ακόμη κι αν αυτό –από την άλλη μεριά- απογοητεύει κάποιους. 
Στο πλαίσιο, λοιπόν, της δημιουργίας των νέων ρυθμιστικών σχεδίων επιδιώκεται να δοθούν απαντήσεις και λύσεις σε σύγχρονα ερωτήματα και ζητήματα όπως: Ποιο είναι το μέλλον της οικιστικής ανάπτυξης για τα επόμενα χρόνια; Ποιες δραστηριότητες είναι επιθυμητές, βιώσιμες στις νέες συνθήκες που έχουν διαμορφωθεί από την οικονομική και κοινωνική κρίση; Πώς θα χαραχτούν πολιτικές συνεπείς προς την προστασία του φυσικού περιβάλλοντος και την αειφόρο ανάπτυξη; Πώς θα πετύχουμε την αύξηση της παραγωγής, ιδιαίτερα στον πρωτογενή τομέα; Πώς θα μπορούσαν να επιτευχθούν στόχοι, όπως η αξιοποίηση του υφιστάμενου οικιστικού κεφαλαίου, η αναζωογόνηση του αστικού ιστού, η οργάνωση και η συγκέντρωση δραστηριοτήτων με την αξιοποίηση των μέσων μαζικής μεταφοράς; Σε αυτά τα ερωτήματα πρέπει να δώσουμε σωστές και στοχευμένες απαντήσεις για να έχουμε λύσεις ρεαλιστικές και βιώσιμες. 
Θα ήθελα να τονίσω, πως από την πλευρά μας θεωρούμε ότι αυτά τα υπό επικαιροποίηση ρυθμιστικά σχέδια, αποτελούν το προϊόν μιας συναινετικής μη αποσπασματικής νομοθετικής προσπάθειας, επί των οποίων έχουν τοποθετηθεί όλα τα αρμόδια Υπουργεία, των οποίων οι πολιτικές και ο σχεδιασμός έχουν ενσωματωθεί σε κοινά πεδία δράσης και παρεμβάσεων. Όπως ανέφερα και πριν, με αφορμή τα σχετικά με το Ρυθμιστικό Σχέδιο Θεσσαλονίκης, υπήρξε διαβούλευση και συζήτηση με τις περιφέρειες, τους δήμους και με οργανώσεις πολιτών. 
Βέβαια, είναι λογικό αυτά τα σχέδια να επιδιώκεται να έχουν στο τέλος ευρύτερη συναίνεση πολιτική και κοινωνική. Αυτή η προσπάθεια, όμως, πρέπει να προχωράει με την επεξεργασία και τις αλλαγές που μπορεί να χρειάζονται, με όσες αλλαγές και βελτιώσεις έγιναν μέχρι σήμερα και όσες μπορούν να γίνουν στη συνέχεια και μέχρι την ολοκλήρωση του νομοθετήματος. 
Στη μέχρι τώρα συζήτηση στην επιτροπή, οι βασικοί προβληματισμοί που διατυπώθηκαν αφορούν: Στα ζητήματα των αρμοδιοτήτων επί του γενικότερου χωροταξικού και πολεοδομικού σχεδιασμού, ιδιαίτερα όσον αφορά το ρόλο της αυτοδιοίκησης πρώτου και δεύτερου βαθμού στη χάραξη επιμέρους πολιτικών. Στην κατάργηση των δύο Οργανισμών Αθήνας και Θεσσαλονίκης με το ν. 4250/2014 και τη μεταφορά των αρμοδιοτήτων τους σε δύο νέα τμήματα της Διεύθυνσης Χωροταξίας του Υπουργείου. 
Προκύπτουν διάφορα προβλήματα. Έγινε μια προσπάθεια να αντιμετωπιστούν με τις βελτιωτικές διατάξεις, όμως ο πιο αποτελεσματικός τρόπος –το είπαμε και στην επιτροπή- πέραν από την τρίμηνη παράταση που δόθηκε στη λειτουργία τους, είναι να συνεχίσουν να λειτουργούν αυτοί οι δύο οργανισμοί. Αυτήν την πρόταση την κάναμε και στην επιτροπή, δεδομένου ότι το δημοσιονομικό αποτέλεσμα είναι ουδέτερο. 
Ένα άλλο θέμα αφορά στη διεύρυνση των γεωγραφικών ορίων των δύο ρυθμιστικών σχεδίων, ιδιαίτερα αυτού της Θεσσαλονίκης και στο γενικό χαρακτήρα των διατάξεων, που αναμένεται όμως να συνδυαστούν με τις προβλέψεις του Εθνικού Χωροταξικού και Πολεοδομικού Σχεδιασμού.
Το νομοσχέδιο ολοκληρώνεται με διάφορες διατάξεις του ΥΠΕΚΑ, με σημαντικότερη τη ρύθμιση για την οποία έχει γίνει πολύς λόγος –και θα αναφερθώ στη συνέχεια- και αφορά στο νέο γήπεδο της ΑΕΚ.
Δυο λόγια για το Ρυθμιστικό Σχέδιο Αθήνας. Το υφιστάμενο ρυθμιστικό σχέδιο είναι σε ισχύ από το 1985, όταν έγινε ο πρώτος του σχεδιασμός με κύριο στόχο να σταθεροποιήσει την πληθυσμιακή συγκέντρωση στην Αττική, που δυστυχώς οδήγησε στο μοντέλο υδροκέφαλης πρωτεύουσας και στη μη ισόρροπη ανάπτυξη των περιφερειών της χώρας. Στη συνέχεια είχαμε το ν. 1955/1991 για το αεροδρόμιο «Ελευθέριος Βενιζέλος», είχαμε την Αττική Οδό, τις ολυμπιακές εγκαταστάσεις που χωροθετήθηκαν με το ν. 2730/1993,και μια τροποποίηση του ρυθμιστικού το 2002. Ωστόσο, μετά το 2004, παρατηρείται μια έλλειψη σχεδίου και οράματος για την ανάπτυξη της Αθήνας και της Περιφέρειας της Αττικής.
Η Αθήνα, μέσα από μία πρωτοφανή για τα ελληνικά δεδομένα οικονομική κρίση, έχασε τη δυναμική της. Προκύπτει, λοιπόν, η ανάγκη αναθεώρησης, βελτίωσης και προσαρμογής στις νέες εξελίξεις μέσα από ένα νέο ρυθμιστικό σχέδιο. Αυτό το σχέδιο που αφορά σε όλη την περιοχή της Αττικής, επιχειρεί να δώσει λύση αλλά και μια βιώσιμη κατεύθυνση και διέξοδο στην οικονομική, περιβαλλοντική και κοινωνική κρίση που δοκιμάζει τις αντοχές της ευρύτερης αυτής περιοχής. 
Πρόκειται ουσιαστικά για το χωροταξικό σχέδιο της Περιφέρειας Αττικής, σε συνδυασμό με τον πολεοδομικό και περιβαλλοντικό σχεδιασμό. Συνιστά, δηλαδή, ένα στρατηγικό πρόγραμμα ανάπτυξης για τα προσεχή χρόνια με ορίζοντα το 2021. Έχει πέντε βασικούς στρατηγικούς πυλώνες. Την παραγωγή και τη στήριξη της επιχειρηματικότητας, το περιβάλλον, τον πολιτισμό, την κοινωνική και χωρική συνοχή και την αστική ανάπλαση και την αναζωογόνηση, μέσα σε μια προσπάθεια συνδυασμού ανάπτυξης και περιβαλλοντικής βιωσιμότητας.
Προβλέπεται η σύνταξη ολοκληρωμένου προγράμματος δράσης, το οποίο θα πρέπει να έχει εγκριθεί εντός έξι μηνών από την ψήφιση του νόμου, ένα πρόγραμμα που θα προσδιορίζει με λεπτομέρεια τις διαδικασίες και τις αναγκαίες ενέργειες των εμπλεκομένων φορέων και υπηρεσιών, τους τομείς προτεραιότητας και τα σχέδια δράσης ανά τομέα.
Θα ήθελα να αναφερθώ και για το Ρυθμιστικό Σχέδιο Θεσσαλονίκης, όπως, κύριε Υπουργέ, μέχρι στιγμής…","ΧΡΗΣΤΟΣ ΓΚΟΚΑΣ",112
"99384"," Τελείωσε το θέμα, κύριε συνάδελφε. Από την ώρα που δήλωσε ο Υπουργός ότι αποσύρει το σχετικό  κεφάλαιο, δεν μπορούμε να επανέλθουμε σε αυτό σήμερα στη συζήτηση του νομοσχεδίου αυτού. Έστω κι ένας από τους ομιλητάς να είχε υπ’ όψιν του τη δήλωση του Υπουργού, καταλαβαίνετε ότι δεν γίνεται να επανέλθουμε σε αυτό το κεφάλαιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99385"," Εν πάση περιπτώσει, για εμάς η ανάγκη και μάλιστα με τη διευρυμένη μορφή αυτού του σχεδίου είναι δεδομένη για ένα στρατηγικό σχεδιασμό που θα έδινε προοπτική στη Θεσσαλονίκη, θα ενίσχυε την εξωστρέφεια, θα αναδείκνυε τα συγκριτικά πλεονεκτήματα σε όφελος των πολιτών και της περιοχής. 
Για τους οργανισμούς που κλείνουν, εν προκειμένω βέβαια και οι δύο προφανώς –δεν ξέρω, αυτό θα μας το διευκρινίσετε εσείς- αναφέρθηκα πριν αλλά εκείνο που έχει σημασία, είναι η όποια διοικητική δομή επιλεγεί και που θα έχει την ευθύνη για τους σχεδιασμούς και την υλοποίηση των όποιων σχεδίων ισχύουν για την κάθε περιοχή, θα πρέπει να είναι τοποθετημένη κοντά σε αυτές τις περιοχές.
Έρχομαι τώρα στο θέμα του γηπέδου της ΑΕΚ. Το νομοσχέδιο, κυρίες και κύριοι συνάδελφοι, ολοκληρώνεται με την προτεινόμενη ρύθμιση για το σχεδιασμό και την πολεοδομική οργάνωση της περιοχής της Νέας Φιλαδέλφειας Αττικής στο χώρο όπου βρισκόταν το παλιό γήπεδο ποδοσφαίρου του ερασιτεχνικού αθλητικού σωματείου της ΑΕΚ και τώρα σχεδιάζεται να δημιουργηθούν οι σύγχρονες αθλητικές, κοινωνικές και πολιτιστικές εγκαταστάσεις, που θα συγκροτούν το Κέντρο Αθλητισμού, Μνήμης και Πολιτισμού «Αγία Σοφία» – Νέα Φιλαδέλφεια, με κύριο φορέα την ΑΕΚ.
 Πρόκειται για έργο που συνδυάζει τον αθλητισμό, με τη γνωστή κοινωνική απήχηση και διείσδυση, με την ιστορία και τον πολιτισμό. Ιδιαίτερα όσον αφορά στο ιστορικό και ένδοξο σωματείο της ΑΕΚ, τα στοιχεία αυτά συνδέονται με σημαντικές και χαρακτηριστικές περιόδους και στιγμές της ιστορίας και του πολιτισμού του ελληνισμού.
 Το σύνολο των προβλεπόμενων υποδομών αφορά στο γήπεδο ποδοσφαίρου, αθλητικό μουσείο, ιστορικό-πολιτιστικό μουσείο. Είναι αντάξιο της ιστορίας του συλλόγου της ΑΕΚ και αποτελεί εκτός από αθλητική και μία οικονομική και αναπτυξιακή επένδυση για την περιοχή. 
Θεωρώ πως γίνεται ένα θετικό βήμα, είναι μία θετική εξέλιξη, προκειμένου η ΑΕΚ να αποκτήσει σύγχρονες αθλητικές υποδομές σε ένα χώρο ο οποίος είχε παραχωρηθεί στο δημόσιο και στον οποίο λειτουργούσαν μέχρι το 2003 –όταν και κατεδαφίστηκαν- οι παλαιές εγκαταστάσεις. Είναι κάτι που δικαιούνται οι μεγάλοι σύλλογοι, να έχουν δηλαδή τη δική τους έδρα, το χώρο στον οποίο να αναπτύσσεται η αθλητική δραστηριότητα, προσφορά στη νεολαία και στο κοινωνικό σύνολο. 
Δεν πρέπει να υπάρχει ανησυχία για πολεοδομική ή περιβαλλοντική υποβάθμιση. Η συνεργασία του Σωματείου με το Υπουργείο ήταν πολύ εντατική, αποτελεσματική και λεπτομερής. Επιλύεται ένα σύνθετο πρόβλημα, που απασχολεί την ΑΕΚ εδώ και πολλά χρόνια, με σεβασμό στο περιβάλλον και σε αρμονία με την οικονομική ζωή της περιοχής, χωρίς το τελικό αποτέλεσμα να είναι σε βάρος του περιβαλλοντικού ισοζυγίου.
Μας προβληματίζει, βεβαίως, η αδικαιολόγητη και χωρίς πειστικά επιχειρήματα στροφή εκατόν ογδόντα μοιρών του ΣΥΡΙΖΑ στο θέμα αυτό. Δεν μας εκπλήσσει αυτή η αλλαγή στάσης για ένα θέμα στο οποίο υπήρχαν βεβαίως κοινά πεδία συνεννόησης και θα μπορούσε να επιτευχθεί μία ευρύτερη συναίνεση. Να θυμίσω ότι η Αξιωματική Αντιπολίτευση είχε διατυπώσει στην επιτροπή την ανάγκη να προχωρήσει αυτό το θέμα και είχε αναφερθεί ότι θα έφερνε και δικές της προτάσεις για να συμπληρωθεί και να βελτιωθεί η νομοθετική ρύθμιση που προωθείται. Όμως για άλλη μία φορά επιλέχθηκε ο αδιέξοδος δρόμος της άρνησης για τα πάντα. Για άλλη μια φορά, υπηρετήθηκαν η αντιφατικότητα και η σκοπιμότητα μίας μικροπολιτικής στάσης. 
Κυρίες και κύριοι συνάδελφοι, λυπούμαι πραγματικά που η συζήτηση εξελίσσεται με τον τρόπο που εξελίσσεται, με την απόσυρση του ενός από τα δύο σημαντικά κεφάλαια που αφορά το Ρυθμιστικό Σχέδιο Θεσσαλονίκης. Η δική μας πρόθεση ήταν να στηρίξουμε, να ψηφίσουμε αυτό το σχέδιο νόμου και σε κάθε περίπτωση θα το στηρίξουμε, διότι πιστεύω ότι δίνει σύγχρονες λύσεις και παρεμβάσεις στο πεδίο της χωροταξικής και πολεοδομικής οργάνωσης και οικιστικής ανάπτυξης, της οργάνωσης των παραγωγικών δραστηριοτήτων και υπηρεσιών και της προστασίας του φυσικού και ανθρωπογενούς περιβάλλοντος στις περιοχές αυτές. Εμείς θέλουμε να συμμετέχουμε με δημιουργικό και ουσιαστικό τρόπο, μακριά από ισοπεδωτικές και οπισθοδρομικές λογικές, που στηρίζονται στην άρνηση και σε κάθε περίπτωση έχουμε ως γνώμονα το ευρύτερο δημόσιο συμφέρον.
Ψηφίζουμε επί της αρχής αυτό το σχέδιο και πιστεύουμε ότι εφόσον υλοποιηθεί και ολοκληρωθεί η συζήτηση στο σύνολό του, μπορεί να συμβάλει με τρόπο ουσιαστικό και δημιουργικό προς μία νέα πορεία, με στόχο τη βιώσιμη ανάπτυξη και μία καλύτερη ποιότητα ζωής με ευημερία και κοινωνική συνοχή.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΓΚΟΚΑΣ",112
"99386"," Ευχαριστούμε.
Τον λόγο έχει ο ειδικός αγορητής των Ανεξάρτητων Ελλήνων κ. Παύλος Χαϊκάλης","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99387","  Ευχαριστώ πολύ, κύριε Πρόεδρε.
Κύριε Πρόεδρε, κύριε Υπουργέ, είναι κρίμα το ρυθμιστικό νομοσχέδιο, το οποίο ψηφίζουμε σήμερα, να παθαίνει «αρρυθμία» στην πρώτη μόλις συζήτησή του στη Βουλή. Θα έλεγα ότι η απόσυρση γίνεται με πολύ άκομψο τρόπο. Δεν νομίζω ότι πειστήκατε από την ομιλία του συναδέλφου του εισηγητή της Νέας Δημοκρατίας. Θα ήταν προτιμότερο να παραδεχθεί ότι έγινε μία διαβούλευση μεταξύ σας, ότι δεν επέφερε αποτέλεσμα και αποσύρθηκε αυτό το κεφάλαιο του νομοσχεδίου αλλά όχι με αυτόν τον τρόπο. Είναι πραγματικά άκομψο. Δεν πειράζει.
Σε «αρρυθμία», λοιπόν, μένει το ρυθμιστικό νομοσχέδιο. Μιλάμε για ένα νομοσχέδιο που πραγματικά έχει καθυστερήσει αρκετά χρόνια, καθώς έχει να επικαιροποιηθεί από το 1985, αν και όλοι γνωρίζουν την τεράστια ανάγκη που έχει η χώρα για ένα σύγχρονο χωροταξικό, κυκλοφοριακό, περιβαλλοντικό και αναπτυξιακό σχεδιασμό.
Έχουμε μπροστά μας ένα μακροσκελές νομοσχέδιο, το οποίο επί του συνόλου του καταργεί τους περιορισμούς και τις δεσμεύσεις που είχαν οριστεί με το ρυθμιστικό του 1985. Συγκεκριμένα, το παρόν έχει συνταχθεί από το 2011 και τελικά κατατέθηκε στη Βουλή το 2014, μετά από αρκετές τροποποιήσεις και αλλαγές, που σε καμμία περίπτωση δεν μπορεί να ισχυριστεί κανείς ότι είναι προς το καλύτερο.
Ουσιαστικά, έχουμε δύο νομοσχέδια. Το ένα όμως αποσύρθηκε. Όπως είχαμε επισημάνει όμως και στις επιτροπές, χαρακτηριστική είναι η έλλειψη συντονισμού των εμπλεκόμενων Υπουργείων Μεταφορών, Αγροτικής Ανάπτυξης και Οικονομικών.
Το γεγονός αυτό, σε συνδυασμό με την κατάργηση των Οργανισμών Ρυθμιστικού Σχεδίου Αθήνας και Θεσσαλονίκης ενισχύουν τη θέση μας ότι πρόκειται μόνο για μια καλογραμμένη έκθεση ιδεών χωρίς χρονοδιαγράμματα υλοποίησης και αξιόπιστο προγραμματικό σχεδιασμό.
Κύριε Υπουργέ, με γνώμονα τα σημερινά δεδομένα και τους ρυθμούς υιοθέτησης της εφαρμογής των μεταρρυθμίσεων από την Κυβέρνησή σας, είναι αναμενόμενο να έχουμε αμφιβολίες σχετικά με τον χρόνο περαίωσης των όσων αναφέρονται στο ρυθμιστικό νομοσχέδιο, όταν σε αυτό δεν ορίζονται ρητά χρονοδιαγράμματα αλλά και όταν πολλά άρθρα του συγκρούονται με τον νόμο Σουφλιά, που έδωσε λύση σε πολλούς συμπολίτες μας, οι οποίοι με την ψήφιση του παρόντος καλούνται για ακόμη μια φορά να βγάλουν τα κάστανα από τη φωτιά, αντιμετωπίζοντας το τέρας της γραφειοκρατίας που υπάρχει στη χώρα μας. Αν δεν υπάρξει καθετοποίηση των αρμοδιοτήτων, λύση δεν πρόκειται να υπάρξει ποτέ.
Μέχρι σήμερα παραμένουν σε εκκρεμότητα φλέγοντα ζητήματα, όπως είναι η ολοκλήρωση του εθνικού Κτηματολογίου, η απλοποίηση της περιβαλλοντικής αδειοδότησης, η εφαρμογή της περιβαλλοντικής διαύγειας, καθώς και θέματα στον τομέα των δασών που χρήζουν άμεσης επίλυσης, όπως οι δασικοί χάρτες. Αυτό το νομοσχέδιο όμως θα έρθει αργότερα, άσχετα αν διαφωνούμε με τη σειρά που έχουν έρθει τα νομοσχέδια. Έρχεται τέλος πάντων την Πέμπτη προς συζήτηση.
Δυστυχώς, εμένα προσωπικά δεν με πείσατε, κύριε Υπουργέ, λέγοντας μέσα στην επιτροπή ότι τα ρυθμιστικά δίνουν κατευθύνσεις στρατηγικής και γι’ αυτόν τον λόγο έχουν γενικές κατευθύνσεις. Όταν η στρατηγική έχει γενικές κατευθύνσεις είναι στον «αέρα». Η στρατηγική ορίζεται πάνω σε ειδικές κατευθύνσεις και η συνισταμένη των ειδικών κατευθύνσεων επιτελεί το έργο της στρατηγικής που έχει όποιος οραματίζεται κάτι.
Ξεκινάμε με πάρα πολλά πράγματα. Θα έλεγα ότι το ρυθμιστικό είναι ένα μεγάλο όραμα. Είναι πραγματικά έκθεση ιδεών, όπως είπα. Φορτσάρει πραγματικά σε πολλά πράγματα. Θα έλεγα ότι θα έπρεπε να ξεκινήσουμε πιο μαλακά.
Νομίζω ότι η δημιουργία πανεπιστημιακού φορέα τριτοβάθμιας εκπαίδευσης σε συνεργασία με ελληνικά και ξένα ιδρύματα για την εδραίωση μεταπτυχιακών προγραμμάτων με περιεχόμενο τις ανάγκες της Αττικής, θα ήταν πιο εφικτή. Να υπάρχει μελέτη και επίβλεψη, δηλαδή καλύτερα η μελέτη να αναλαμβάνει και την επίβλεψη. Τα οφέλη που θα υπάρχουν, θα είναι οι εναλλακτικές ώριμες μελέτες για κάθε ανάγκη της περιφέρειας με μηδενικό κόστος και η διεκδίκηση πόρων για αξιοποίησή τους. Δηλαδή να ξεκινούσαμε σιγά-σιγά από κομμάτια, γιατί όλα αυτά έχω την εντύπωση ότι δεν πρόκειται να αναδειχθούν.
Σχετικά με την ανάπτυξη της Αθήνας σε κέντρο διεθνούς ακτινοβολίας πολιτισμού, δημιουργικότητας και καινοτομίας, όπως λέτε, καινοτομία είναι αυτή η αισχρή αισθητική η οποία υπάρχει σήμερα στην πόλη μας, κύριε Υπουργέ. Κατεβαίνοντας στους δρόμους βλέπεις τέντες, πολύπλοκα χρώματα, ό,τι μπορεί να φανταστεί ο ανθρώπινος νους, διαφορετικής αρχιτεκτονικής κτίσματα και πολύ γυαλί.
Κι έρχομαι και σας ρωτώ. Πώς θα φτιάξουμε και θα αναδείξουμε αυτήν την πόλη ιστορικά, πολιτιστικά, καινοτομικά, δημιουργικά, όταν δίπλα σε νεοκλασικά κτίσματα του Τσίλερ, βλέπουμε γυάλινα κτίσματα, τα οποία επιφέρουν κι ένα κόστος περισσότερο στον ενεργειακό κομμάτι της πόλης; Εδώ είναι που φάσκουμε και αντιφάσκουμε.
Σε ένα άλλο θέμα, κύριε Υπουργέ – διορθώστε με αν κάνω λάθος. και πάλι δεν βλέπω καμμία αναφορά στον Τύμβο των Σαλαμινομάχων, μια ιστορική περιοχή απείρου κάλλους, που η αξιοποίησή της μπορεί να συμβάλλει στην αύξηση του τουρισμού αλλά και στην γενικότερη οικονομική αναβάθμιση της ευρύτερης περιοχής.
Ενώ προβλέπεται υποθαλάσσια ζεύξη Περάματος-Σαλαμίνας, για το θέμα του Τύμβου των Σαλαμινομάχων, όπου πριν από λίγο καιρό τους τάφους των Σαλαμινομάχων τους γκρέμιζαν με μπουλντόζα και τους πέταγαν στη θάλασσα και δεν είχε γίνει καμμία κρατική παρέμβαση, δεν μιλάμε.
Επίσης δεν λέμε ότι το βάθος του ιστορικού τόπου, παγκοσμίου σημασίας, στη Σαλαμίνα είναι γύρω στα σαράντα πέντε με πενήντα μέτρα. Οκτώ μέτρα κάτω από τη θάλασσα, κύριε Υπουργέ, υπάρχει λυματολάσπη από τις αμμοβολές των πλοίων κ.λπ., η οποία καλύπτει όλη την ιστορικότητα εκείνης της εποχής, με όλα τα στοιχεία τα οποία είχε η ναυμαχία εκείνη, δηλαδή τα πλοία, τους οπλισμούς κ.λπ..
Στο παρελθόν είχε ζητηθεί από τους κατοίκους να γίνει πρόταση στο κράτος να υπάρξει σκάφος, το οποίο θα μπορούσε να αποσύρει τη λυματολάσπη και να αναδείξει αυτά τα ιστορικά μνημεία, όμως δεν έγινε αποδεκτό. Κάτι συμβαίνει σε αυτόν τον τόπο –δεν ξέρω τι- αλλά ιστορικά, πολιτιστικά στοιχεία, ό,τι δηλαδή σχετίζεται με την ιστορική, πολιτιστική μνήμη αυτής της χώρας, κάποιοι θέλουν να εξαλειφθούν.
Είμαι ικανοποιημένος με την αναφορά που γίνεται στην Ακαδημία Πλάτωνος, αν και θα ήθελα μια διαβεβαίωση από τον Υπουργό ότι η ανάπλαση των γύρω χώρων θα αφορά και το χώρο που δίδασκε ο μεγαλύτερος φιλόσοφος όλων των εποχών και όχι μόνο το μουσείο. Είναι ντροπή, εν έτει 2014, οι τουρίστες να μην μπορούν να βρουν την Ακαδημία Πλάτωνος και εάν τελικά τη βρουν, να αντικρίζουν μια εικόνα πλήρους απαξίωσης αυτού του ιστορικού χώρου.
Συνεχίζοντας, θα αναφερθώ στις βασικές αρχές του νομοσχεδίου, όπως εσείς τις έχετε ορίσει. Απλό, συνεκτικό, επίκαιρο, υλοποιήσιμο. Πραγματικά αναρωτιέμαι πώς είναι δυνατό να κάνετε λόγο για όλα αυτά, όταν επί της οδού Σταδίου, στο κέντρο της Αθήνας, βρίσκονται δεκάδες ετοιμόρροπα νεοκλασικά κτήρια, εγκαταλελειμμένα, για τα οποία δεν έχει ληφθεί καμμία μέριμνα, και δεκάδες κλειστά καταστήματα που μένουν ξενοίκιαστα, λόγω βέβαια της παρατεταμένης οικονομικής κρίσης των τελευταίων ετών.
Σε άλλο σημείο του νομοσχεδίου, γίνεται εκτενής αναφορά στον παράκτιο χώρο. Θα ήθελα να επισημάνω ότι, τουλάχιστον όπως το καταλαβαίνω εγώ, στην Αττική επικρατούν δύο μέτρα και δύο σταθμά όσον αφορά τη διοίκηση και εκμετάλλευση των ακτών αλλά και των χερσαίων και των θαλάσσιων χώρων, γεγονός που θεωρώ ότι δεν διευκολύνει την επίτευξη των στρατηγικών χώρων του νομοσχεδίου.
Για παράδειγμα, στη χωρική υποενότητα Μεσογείων, στην οποία περιλαμβάνονται μεταξύ άλλων και οι Δήμοι Μαρκόπουλου Μεσογαίας και Ραφήνας-Πικερμίου, τις παράκτιες και λιμενικές ζώνες διοικούν και εκμεταλλεύονται στο μεν Μαρκόπουλο Μεσογαίας ο δήμος διά του Δημοτικού Λιμενικού Ταμείου του, στη δε Ραφήνα το ΤΑΙΠΕΔ, διά του Οργανισμού Λιμένος Ραφήνας. Στο Δήμο Ραφήνας-Πικερμίου μάλιστα παρατηρείται το μοναδικό πανελλαδικά ίσως φαινόμενο, παράκτιος δήμος να μην έχει ούτε χιλιοστό ακτής υπό τη διοίκησή του.
Ερωτώ, λοιπόν: Πώς είναι δυνατό να επιτευχθεί ισόρροπη οικονομική και χωρική ανάπτυξη στους παράκτιους δήμους, όταν υφίστανται διαφορετικά διοικητικά και νομικά καθεστώτα;
Συνεχίζοντας την τοποθέτησή μου, θα ήθελα να αναφερθώ στην πολιτική επέκτασης του δικτύου μεταφορών στην Περιφέρεια Αττικής, όπου επανειλημμένως έχουμε επισημάνει στο Υπουργείο μέσω του κοινοβουλευτικού ελέγχου, την ανάγκη επέκτασης των λεωφορειογραμμών για την αρτιότερη εξυπηρέτηση του επιβατικού κοινού αλλά και την ίση μεταχείριση των πολιτών που διαμένουν στην περιφέρεια και όχι μόνο στο αστικό κέντρο.
Μείζον πρόβλημα και άμεσα συνδεδεμένο με την επέκταση του δικτύου μεταφορών και μετακινήσεων, είναι η οικονομική βιωσιμότητα των μέσων μαζικής μεταφοράς. Για παράδειγμα, το τραμ χαρακτηρίζεται ελλειμματικό από το πρώτο έτος της λειτουργίας του.
Θεωρώ ότι πρέπει να προβλεφθεί εντός αυτού του νομοσχεδίου και η αλλαγή της πολιτικής για τον έλεγχο και την καταπολέμηση της λαθρεπιβίβασης. Και πώς γίνεται αυτό; Σε πάρα πολλές ευρωπαϊκές πόλεις, όπως το Λονδίνο και το Παρίσι, υπάρχει ελεγχόμενη είσοδος σε όλα τα μέσα μεταφοράς, οι γνωστές «μπάρες». Στη χώρα μας αυτό γιατί δεν εφαρμόζεται όλα αυτά τα χρόνια και παραπονιόμαστε για ελλείμματα στα μέσα μαζικής μεταφοράς και για λαθρεπιβίβαση; 
Η λύση είναι, όπως είπα, μπάρες με υποδοχή εισιτηρίου και με οθόνη αναγνώρισης για διέλευση επιβατών με προπληρωμένες κάρτες διαδρομών στους σταθμούς επιβίβασης για τα μέσα σταθερής τροχιάς και ένας επόπτης, ο οποίος μπορεί να ελέγχει την ορθή διέλευση του επιβατικού κοινού. Βέβαια, κάτι αντίστοιχο μπορεί να γίνει και εντός των λεωφορείων, όπου η είσοδος θα γίνεται από την πόρτα του οδηγού, με την ύπαρξη μπάρας, όπως συμβαίνει και στο εξωτερικό.
Έτσι ταυτόχρονα εξοικονομούνται αρκετά χρήματα, καθώς θα απαιτούνται αριθμητικά πολύ λιγότεροι ελεγκτές αλλά κυρίως με αυτόν τον τρόπο, καταπολεμείται το φαινόμενο της λαθρεπιβίβασης. Άλλωστε, όταν μιλάμε για ελεγκτές, δεν μιλάμε για ελεγκτές που κάνουν μια άλλη εργασία. Μιλάμε για τους οδηγούς των λεωφορείων, οι οποίοι μετά από τη βάρδιά τους εθελοντικά έχουν και το ρόλο του ελεγκτή.
Αναφορικά με το Ρυθμιστικό Σχέδιο Θεσσαλονίκης θα ήθελα να πω πολλά αλλά δυστυχώς δεν μπορεί να γίνει τίποτα, καθότι, όπως είπα πριν, το αποσύρατε.
Ολοκληρώνοντας την τοποθέτησή μου, θα αναφερθώ στο γήπεδο της ΑΕΚ. Η πλειοψηφία συμφωνεί στην ανάγκη δημιουργίας σύγχρονων αθλητικών εγκαταστάσεων για ένα ιστορικό σωματείο, όπως είναι η ΑΕΚ. Εννοείται βέβαια ότι, για να γίνει αυτό, πρέπει να δοθεί μεγάλο βάρος στις περιβαλλοντικές επιπτώσεις που θα έχει ένα τέτοιο εγχείρημα, όπως επίσης θα πρέπει να βελτιωθεί αρκετά ο υπάρχων κυκλοφοριακός σχεδιασμός γύρω από το γήπεδο, ώστε να μη δημιουργείται κυκλοφοριακή συμφόρηση τις ημέρες των αγώνων. Πρόκειται για ένα μεγάλο εγχείρημα και πρέπει να δοθεί ιδιαίτερο βάρος και σημασία στην προστασία του περιβάλλοντος για τη διασφάλιση του επιπέδου ζωής των κατοίκων του δήμου.
Όμως, γενικότερα θα ήθελα να ρωτήσω αν κάποτε, σαν όραμα, σαν ιδέα, σαν στόχο για το μέλλον, έχουμε στα υπ’ όψιν μας μήπως αυτή η χώρα μπορεί να διοργανώσει ένα παγκόσμιο κύπελο, ένα πανευρωπαϊκό κύπελο. Τα γήπεδα τα οποία υπάρχουν, οι χώροι στάθμευσης, οι χώροι υποδοχής, οι χώροι κυκλοφορίας τριγύρω, θα έχουν δυνατότητα να μπορούν να υποδεχτούν όλον αυτόν τον κόσμο; Είναι κρίμα από το θεό!
Τέλος, θα ήθελα να επισημάνω την παντελή έλλειψη μέριμνας για την επεξεργασία απορριμμάτων, τα αντιπλημμυρικά και τα αποχετευτικά έργα, που αποτελούν θέμα μείζονος σημασίας τόσο για την Αττική όσο και για την υπόλοιπη Ελλάδα.
Κλείνοντας, αναρωτιέμαι τι νόημα έχει η ψήφιση του παρόντος νομοσχεδίου από τη Βουλή, εφόσον για τον ορισμό των ουσιαστικών παραμέτρων και την εξειδίκευση των επιμέρους διαδικασιών εξουσιοδοτεί την έκδοση προεδρικών διαταγμάτων ή και κοινών υπουργικών αποφάσεων και δεδομένου ότι η διαχείριση της δημόσιας περιουσίας έχει ανατεθεί στο ΤΑΙΠΕΔ την δικαιοδοσία του οποίου ουδόλως θίγει ή έστω περιορίζει.
Το νομοσχέδιο, όπως είπα, φτιάχτηκε το 2011 με option δεκαετίας, δηλαδή μέχρι το 2021. Είμαστε τέλη του 2014 – γιατί ουσιαστικά ό,τι μελέτη είναι να γίνει, θα γίνει από Σεπτέμβριο. Αναρωτιέμαι, λοιπόν, αν η δεκαετία που γίνεται επταετία, μπορεί να δηλώσει ότι το όραμα επίτευξης ενός τέτοιου ρυθμιστικού σχεδίου είναι ορατό.
Σας ευχαριστώ πάρα πολύ.
(Χειροκροτήματα)","ΠΑΥΛΟΣ ΧΑΪΚΑΛΗΣ",533
"99388"," Ευχαριστούμε και εμείς, κύριε συνάδελφε.
Τον λόγο έχει ο κ. Ηλίας Παναγιώταρος, ειδικός αγορητής του Λαϊκού Συνδέσμου Χρυσή Αυγή.
Ελάτε, κύριε συνάδελφε, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99389"," Ευχαριστώ, κύριε Πρόεδρε.
Χαρακτηριστικό όλων των κυβερνήσεων μετά τη Μεταπολίτευση, ήταν πάντα οι βαρύγδουπες ανακοινώσεις περί μέτρων αποκέντρωσης από τη μία και οι μεθοδεύσεις από την άλλη συγκέντρωσης όλων των κέντρων διοίκησης εξουσίας πρωτίστως στην Αθήνα και δευτερευόντως στη Θεσσαλονίκη, που πριν από λίγο μάθαμε ότι προς το παρόν μας τελείωσε στο εν λόγω νομοσχέδιο. 
Αυτή η πολιτική οδήγησε στην εσωτερική μετανάστευση, στη μαζική αστυφιλία με την ταυτόχρονη ερήμωση της επαρχίας, τις τερατογενέσεις μεγάλων πόλεων και, με επακόλουθο την τσιμεντοποίηση ολόκληρων περιοχών με καταστροφικές συνέπειες για το φυσικό και ανθρωπογενές περιβάλλον, όπου η ατμοσφαιρική ρύπανση, η ρύπανση των υδάτων, το ελάχιστο πράσινο στις πόλεις, το φαινόμενο της θερμικής νησίδας το καλοκαίρι και η αλλαγή γενικά του μικροκλίματος της πόλης, η νεοελληνική αισθητική των κτηρίων με το συνεχές σύστημα δόμησης, τις άπειρες κεραίες στα δώματα, την έλλειψη πνευμόνων πρασίνων και ανάπαυσης για τους κατοίκους, το κυκλοφοριακό και το μέγιστο πρόβλημα της στάθμευσης, οδήγησαν συνδυαστικά στην κακοδαιμονία και το χάλι όσων βιώνουμε σήμερα.
Αυτό υπαγορευόταν ή σωστότερα επιβαλλόταν από τις οικονομικές ολιγαρχίες της Ευρώπης, που βολεύονταν με την απονέκρωση του πρωτογενούς τομέα της πατρίδας μας. Χωρίς πρωτογενή παραγωγή, με υποθηκευόμενο το δευτερογενή τομέα και άλλες μεθοδεύσεις, μπορούσαν πλέον να εκμεταλλεύονται τους φτωχούς λαούς της Ευρώπης, μετατρέποντας και τη χώρα μας σε «κλοτσοσκούφι» των τοκογλύφων και «σκουπιδοτενεκέ» της οικουμένης.
Είναι προφανές ότι οι συνθήκες υπό τις οποίες κατατίθεται σήμερα το νομοσχέδιο αναθεώρησης του ρυθμιστικού σχεδίου είναι αρκετά πιο δυσμενείς από αυτές του 1985 και γίνονται ακόμα δυσμενέστερες με τη συγκυρία της κρίσης και το ειδικό καθεστώς διακυβέρνησης που επιβάλλει το μνημόνιο.
Αυτοί οι παράγοντες, επιτρέπουν λίγα περιθώρια αισιοδοξίας απέναντι στους αφηρημένα θετικούς στόχους και τις επιδιώξεις του σχεδίου, σχετικά με την προώθηση του διεθνούς ρόλου των μητροπολιτικών κέντρων Αθήνας και Θεσσαλονίκης, τη βελτίωση της ποιότητας ζωής και άλλα.
Την ίδια στιγμή προκύπτουν εύλογα ερωτήματα όπως: Τι νόημα έχει τώρα ο μακροπρόθεσμος στρατηγικός σχεδιασμός-προγραμματισμός σε μια κοινωνία και σε πόλεις, όπως η Αθήνα, που βιώνουν ένα καθεστώς πλήρους αβεβαιότητας και ασάφειας για το –άμεσο, έμμεσο, βραχυπρόθεσμο, μακροπρόθεσμο- μέλλον τους; Πώς μπορούν να αντιμετωπιστούν ζητήματα παραγωγικής και κοινωνικής ανασυγκρότησης, που ανακύπτουν από την οικονομική συρρίκνωση με εργαλείο τη χωροταξική και πολεοδομική πολιτική, όταν ποτέ έως σήμερα αυτή δεν έπαιξε τέτοιο ρόλο ακόμα και κάτω από υγιείς οικονομικές συνθήκες;
Πώς είναι δυνατόν μετά το τετελεσμένο γεγονός της μέχρις εσχάτων τσιμεντοποίησης των πόλεων, με όλες τις δυσμενείς συνέπειες και ελέω συγκεκριμένων οικονομικών συμφερόντων, να έρχεται τώρα η πολιτεία και να προσπαθεί να διορθώσει τα κακώς κείμενα με εκ των υστέρων επεμβάσεις δήθεν αειφόρου ανάπτυξης, πολεοδομικού και χωροταξικού χαρακτήρα αλλά εξυπηρετώντας και πάλι το διεθνές τοκογλυφικό κεφάλαιο;
Με μια πιο προσεκτική ανάγνωση, διαπιστώνει κανείς ότι εμπεριέχονται διατάξεις που θίγουν το καθεστώς προστασίας των πάρκων και των αλσών, όπως το έθεσε η δασική νομοθεσία. Πιο συγκεκριμένα στα άρθρα 18, 19, 21 και 60, αναφέρονται οι έννοιες των πόλων αναψυχής και των μητροπολιτικών πάρκων με ποικίλες και ετερόκλητες χρήσεις εντός αυτών, ενώ αγνοείται παντελώς η έννοια του άλσους. Δεν αναφέρονται οι λόγοι δημοσίου συμφέροντος που επιτρέπουν κατ’ εξαίρεση την αλλαγή χρήσης των δασών και των δασικών εκτάσεων.
Στο άρθρο 71, συγκροτείται τριανταπενταμελές Συμβούλιο Ρυθμιστικού Σχεδίου. Πρόκειται για ένα άκρως δυσκίνητο όργανο με ασαφείς αρμοδιότητες γνωμοδοτικού κυρίως χαρακτήρα, που κατά πάσα πιθανότητα θα παραμείνει και αυτό απλώς στα χαρτιά. Σε περίπτωση που θα γίνει δυνατή η συγκρότησή του, ο μόνος λόγος θα είναι μια δήθεν συμμετοχικότητα των εκπροσώπων των ΟΤΑ, οι κάτοικοι των οποίων θα επηρεάζονται άμεσα από το ρυθμιστικό συμβούλιο. 
Επίσης, θα ήθελα να αναφέρουμε πως πραγματική ανάπτυξη συνδυασμένη με αειφορία και προστασία του περιβάλλοντος σε βάθος χρόνου δεν προκύπτει σε καμμία περίπτωση με ευχολόγια –και πιστεύουμε πως κάτι τέτοιο αποτελεί και το εν λόγω νομοσχέδιο- και με χρηματοδότηση τοκογλυφικών οργανισμών, όπως είναι οι τράπεζες αλλά με έμπρακτη στήριξη και χρηματοδότηση του πρωτογενούς και στη συνέχεια του δευτερογενούς τομέα πάντα με εθνικό γνώμονα και πάντα με την τήρηση ενός γενικότερου εθνικού σχεδίου προστασίας του φυσικού και ανθρωπογενούς περιβάλλοντος.
Το σημερινό εφαρμοζόμενο οικονομικό σύστημα έχει ως μοναδικό σκοπό την απάνθρωπη κερδοσκοπία, χωρίς να υπάρχει πραγματική πρόβλεψη για τις συνέπειες στους κατοίκους της χώρας μας και στις επόμενες γενιές των Ελλήνων. Το εμπόριο και ο τουρισμός όντως είναι σημαντικές δραστηριότητες που αποφέρουν κέρδη για την εθνική οικονομία. Όμως, δεν μπορούν να αποτελούν μονόδρομο για τη λεγόμενη «ανάπτυξη», όπως συμβαίνει σήμερα. 
Η Ελλάδα, διαθέτει όλα τα πραγματικά και τυπικά προσόντα, καθώς και έμπειρο επιστημονικό προσωπικό, για να υπάρξει πραγματική στροφή από το σημερινό διεθνοποιημένο χωροταξικό και πολεοδομικό σχεδιασμό σε ένα σχεδιασμό που θα σέβεται τόσο τους Έλληνες που ζουν στον ευλογημένο αυτόν τόπο όσο και το περιβάλλον της Ελλάδος και την πολιτιστική και ιστορική κληρονομιά της.
Η αναφερόμενη στο σχέδιο νόμου ενίσχυση της βιομηχανίας και της επιχειρηματικότητας μόνο ως κακόγουστο αστείο μπορεί να εκλαμβάνονται, γιατί τι να κάνει κανείς ένα σχέδιο που ναι μεν δείχνει καλές προθέσεις, αλλά η πολιτική λιτότητας των μνημονίων στοχεύει στην ακριβώς αντίθετη κατεύθυνση, διαλύοντας κάθε υποδομή της εθνικής μας οικονομίας.
Υπό το βάρος των μνημονίων, θα έπρεπε να δοθεί μεγαλύτερο βάρος στην πραγματική εξοικονόμηση ενεργειακών πόρων υπέρ της εθνικής οικονομίας και όχι υπέρ άλλων, όπως γίνεται τώρα, δίνοντας οικονομικά κίνητρα προς αυτήν την κατεύθυνση με μέτρα επαύξησης πρασίνου, ακόμα και στον σχεδιασμό κτηρίων και έργων υποδομής που αντισταθμίζουν αποτελεσματικά φαινόμενα, όπως είναι η θερμική νησίδα, και εξοικονομούν τεράστιες ποσότητες ενέργειας που σήμερα χάνονται.
Η ρύπανση της ατμόσφαιρας και των υδάτινων πόρων, η μείωση του πρασίνου και των δασικών εκτάσεων με επακόλουθο τη θερμική επιβάρυνση και καταστάσεις φυσικών καταστροφών, επιβάλλουν να ληφθούν άμεσα μέτρα αειφόρου ανάπτυξης και προστασίας πρωτίστως του φυσικού περιβάλλοντος. 
Για να μετατραπεί η Αθήνα σε πραγματικό πνεύμονα, θα πρέπει να γίνει και ουσιαστική αποκέντρωση σε όλους τους τομείς με ταυτόχρονη ενίσχυση και αειφόρο ανάπτυξη των αποκεντρωμένων αστικών ιστών που είναι διάσπαρτοι σε όλη την επικράτεια. Έτσι, θα δοθεί στα μεγάλα αστικά κέντρα η δυνατότητα να ανασάνουν από τη συγκέντρωση δραστηριοτήτων όλων των ειδών.
Ωραίες είναι οι ιδέες, όπως και οι μελέτες που έχουν εκπονηθεί και εκπονούνται, ωραίες και οι εξαγγελίες από τον εκάστοτε Υπουργό αλλά βλέπουμε ότι η κατάσταση δείχνει ότι η Αθήνα παραμένει μια από τις πιο υποβαθμισμένες πόλεις της Ελλάδος. Αυτό γίνεται αντιληπτό στον επισκέπτη. Ρύπανση, ελάχιστο πράσινο, φαινόμενο θερμικής νησίδας το καλοκαίρι, η νεοελληνική αισθητική των κτηρίων με το συνεχές σύστημα δόμησης, τις άπειρες κεραίες στα δώματα και πάει λέγοντας. 
Για να επανέλθουμε, ειδικά στο κανονιστικό πλαίσιο που αφορά το σχεδιασμό και την πολεοδομική οργάνωση της περιοχής Νέας Φιλαδελφείας της Αττικής για τη δημιουργία Κέντρου Αθλητισμού, Μνήμης και Πολιτισμού –πρόκειται για το άρθρο 81, που έχει γίνει τόσος λόγος επ’ αυτού- όπου παραχωρείται έκταση κατά χρήση, διοίκηση και διαχείριση στο ερασιτεχνικό αθλητικό σωματείο της ΑΕΚ για την ανέγερση Κέντρου Αθλητισμού, Μνήμης και Πολιτισμού «Αγιά Σοφιά» Νέα Φιλαδέλφεια, θα έλεγα ότι δεν μας βρίσκει αντίθετους και θεωρούμε πως με το σωστό σχεδιασμό θα προάγεται το αθλητικό ιδεώδες αλλά με την επιφύλαξη να πραγματοποιηθούν όντως τα κατάλληλα αντισταθμιστικά μέτρα με την πύκνωση και επαύξηση χώρων πρασίνου στο υπόλοιπο άλσος Φιλαδέλφειας, για να μην υπάρξει πλήρης τσιμεντοποίηση στην περιοχή των αθλητικών εγκαταστάσεων και στους βοηθητικούς χώρους στάθμευσης. 
Απαιτείται, λοιπόν, σχεδιασμός βάσει ενός περιβαλλοντικού ισοζυγίου στην περιοχή των εγκαταστάσεων, ώστε να μην υπάρξει αλλαγή στο μικροκλίμα της περιοχής. 
Επίσης, θα πρέπει οι αθλητικές εγκαταστάσεις να εντάσσονται στο ευρύτερο περιβάλλον, με ένα σωστό και εναρμονισμένο αρχιτεκτονικό σχεδιασμό των εγκαταστάσεων. 
Εκφράζουμε τις επιφυλάξεις μας ως προς το ενδεχόμενο -και πολύ πιθανόν να συμβεί- μετατροπής των αθλητικών εγκαταστάσεων σε μια πλήρως εμπορευματοποιημένη ζώνη προς εξυπηρέτηση συγκεκριμένων οικονομικών συμφερόντων. 
Στα επιμέρους ζητήματα που αναφέρονται στο νομοσχέδιο, θα τοποθετηθούμε στη συζήτηση επί των άρθρων. 
Συμπερασματικά, επί των ανωτέρω αναφερομένων, το εν λόγω νομοσχέδιο είναι στην ουσία μια προσπάθεια να αντιμετωπιστεί μια βαριά μορφή καρκίνου με ασπιρίνες, χωρίς ριζικές αλλαγές στο χωροταξικό και πολεοδομικό σχεδιασμό, που απαιτούν πολιτική βούληση και δευτερευόντως οικονομικούς πόρους. Το νομοσχέδιο αυτό είναι προορισμένο να αποτύχει παταγωδώς, όπως και αυτά που προηγήθηκαν αυτού. 
Γενικά το νομοσχέδιο φαίνεται να εξυπηρετεί μεγάλα οικονομικά συμφέροντα –φωτογραφικές διατάξεις- διότι οι ρυθμίσεις που προβλέπονται προσβλέπουν σε στοχευμένη ανάπτυξη  συγκεκριμένων συμφερόντων. Ελάχιστες είναι οι περιπτώσεις όπου το ρυθμιστικό πραγματικά λύνει προβλήματα και βάζει τις χρήσεις γης σε σωστή βάση εξυπηρετώντας το γενικό σύνολο. 
Γι’ αυτό και επί της αρχής  καταψηφίζουμε το εν λόγω νομοσχέδιο. 
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"99390"," Ευχαριστούμε. 
Τον λόγο έχει η κ. Νίκη Φούντα, ειδική αγορήτρια της Δημοκρατικής Αριστεράς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99391"," Ευχαριστώ, κύριε Πρόεδρε. 
Κύριε Υπουργέ, κύριοι συνάδελφοι, θα ήθελα να μου επιτρέψετε σε αυτό το νομοσχέδιο να μιλήσω και ως αρχιτέκτων. Πάγιο αίτημα του κόσμου της πολεοδομίας και της αρχιτεκτονικής είναι να υπάρξουν ισχυρά και ελπιδοφόρα ρυθμιστικά σχέδια σε όλα τα μεγάλα αστικά κέντρα και σε ευρύτερα επίπεδα σχεδιασμού. 
Πάγιο αίτημα και του κόσμου της ανανεωτικής Αριστεράς και άρα και της Δημοκρατικής  Αριστεράς, είναι αυτά τα ρυθμιστικά σχέδια να προσπαθήσουμε να  γίνουν όντως πραγματικότητα. 
Αυτή ήταν η αρχή του λόγου μου μέχρι τις 18.30΄. Και είναι το μόνο μέρος της εισαγωγής, το οποίο παραμένει ίδιο. Άρα, μέχρι τις 18.30΄ όλοι νομίζαμε ότι τα ρυθμιστικά σχέδια, για τα οποία θα μιλήσουμε σήμερα, θα είναι δύο. 
Παρ’ όλα αυτά, παρακολουθήσαμε μια υπέροχη «θεατρική παράσταση», όπου έπρεπε να φθάσει ο εισηγητής της Νέας Δημοκρατίας στο δέκατο λεπτό της εισήγησής του, για να τοποθετηθεί, μετά από δύο ολόκληρους μήνες συζήτησης στη Βουλή και να ζητήσει να αποσυρθεί το νομοσχέδιο. 
Ο εισηγητής, δε, του ΠΑΣΟΚ είπε το εξής καταπληκτικό: «Ενδεχομένως να υπάρχει παρεξήγηση.» 
Η μόνη παρεξήγηση είναι πως δεν ακούτε πια ούτε την κοινή λογική ούτε τις τοπικές κοινωνίες ούτε τους φορείς, πόσω μάλλον τους Βουλευτές των άλλων κομμάτων. 
Η εισήγησή μας, λοιπόν, για απόσυρση του Ρυθμιστικού της Θεσσαλονίκης δικαιώνεται και ίσως έτσι –να το πω από σπόντα, να το πω με μεγάλη καθυστέρηση;- δικαιώνεται και η κοινή λογική. Διότι το Ρυθμιστικό της Θεσσαλονίκης, που  θα έπρεπε να υπάρχει και θέλουμε να υπάρχει, δεν θα μπορούσε να εφαρμοστεί με τον τρόπο που είχε έρθει. Ήταν ένα κακό ρυθμιστικό. 
Αναρωτιέμαι, επίσης, ο εισηγητής του ΠΑΣΟΚ –μιας και είπε ότι δεν είχε αντιληφθεί κάτι κατά τη διάρκεια της συζήτησης στην επιτροπή- δεν είχε παρακολουθήσει τις τοποθετήσεις του κ. Καλαφάτη;  Ο κ. Καλαφάτης υπήρξε και Αναπληρωτής Υπουργός του συγκεκριμένου Υπουργείου. 
Όλα αυτά τα λέω, για να δείξω με πόση προχειρότητα νομοθετεί αυτή η Κυβέρνηση. Γίνεται πολλή συζήτηση, παλεύουμε οι Βουλευτές να συμμετέχουμε σε μια διαδικασία, η οποία θέλουμε να είναι χρήσιμη και αποδοτική και τελικά φθάνουμε στο Τμήμα, για να πούμε «Κοιτάξτε, το μισό νομοσχέδιο φεύγει»!
Η προηγούμενη  τοποθέτησή μου, λοιπόν, έλεγε ότι θα ήθελε η ΔΗΜΑΡ να είναι σε θέση να υπερψηφίσει αυτό το νομοσχέδιο. Θα ήθελα να καταθέσω και στα Πρακτικά αυτήν την εισήγησή μου. Δύο είναι, όμως, οι λόγοι για τους οποίους δεν μπορεί να το κάνει. Πρώτον, το πολύ κακό Ρυθμιστικό της Θεσσαλονίκης, του οποίου ζητάμε -έστω και τώρα- την απόσυρση. Άρα, ταυτιζόμαστε με τον εισηγητή της Νέας Δημοκρατίας. Δεύτερον, η υποβάθμιση και η απαξίωση των Οργανισμών των Ρυθμιστικών Σχεδίων, του ΟΡΣΑ και του ΟΡΘΕ. Αυτά πριν. 
Θα τοποθετηθώ και για το γήπεδο της ΑΕΚ, όπου θα ζητήσουμε δύο-τρεις ρυθμίσεις. Κύριε Υπουργέ, επειδή θεωρούμε πολύ σημαντικό αυτό το νομοσχέδιο, θα θέλαμε να τις κάνετε δεκτές για να μπορέσουμε να το υπερψηφίσουμε, γιατί θεωρούμε ότι το Ρυθμιστικό -έστω της Αθήνας- πρέπει να αποτελέσει στρατηγική προτεραιότητα για όλους μας.
Προφανώς τα ρυθμιστικά σχέδια είναι κατ’ εξοχήν πολιτικά εργαλεία. Επιφέρουν σοβαρές πολιτικές αποφάσεις που δείχνουν και το δρόμο στην επιχειρηματικότητα, μιλούν για ανάγκες προστασίας. Τουλάχιστον αυτό το ρυθμιστικό μιλάει και για προστασία των παράκτιων ζωνών. Θα αναφερθώ σ’ αυτό στη συνέχεια. Επίσης, αλλάζουν άρδην τη ζωή των πολιτών. Αυτό είναι το πιο σημαντικό απ’ όλα. 
Έχουμε πει πάρα πολλές φορές ότι θα θέλαμε αυτό το σχέδιο νόμου να μην είναι μία εύγλωττη έκθεση ιδεών μη δεσμευτική και ουσιαστικά ανεφάρμοστη. Και γι’ αυτό θα παλέψουμε ακόμα και σήμερα. Διότι η αλήθεια είναι ότι σε επίπεδο προτεραιοτήτων αυτό το ρυθμιστικό δεν είναι πλήρες. 
Ωστόσο, συμφωνούμε απολύτως ότι η μεταρρύθμιση του σχεδιασμού και ειδικότερα η απλοποίησή του μέσα από τη μείωση των επιπέδων σχεδιασμού, είναι εντελώς απαραίτητη. 
Ερωτάμε όμως. Πώς γίνεται κάθε φορά που φτάνει στη Βουλή ένα νομοσχέδιο -είναι-δεν είναι αρμοδιότητας του ΥΠΕΚΑ- να περιλαμβάνει ρυθμίσεις για το χώρο, οι οποίες αντίκεινται σ’ αυτό που πάμε να ψηφίσουμε σήμερα; Είναι δυνατό να συζητάμε -άρα και να νομοθετούμε- χωρίς στρατηγικό σχεδιασμό ή απλά εφευρίσκουμε κάθε φορά «τρύπες» στο νόμο, για να καλύψουμε ανάγκες της εκάστοτε πολιτικής περιφέρειας; Κάποιες τροπολογίες που έχουν κατατεθεί και για τις οποίες θα μιλήσουμε αύριο, είναι ακριβώς πάνω σ’ αυτήν τη λογική. Ελπίζω, κύριε Υπουργέ, να μην τις κάνετε δεκτές. 
Έλεγε, λοιπόν, η εισήγησή μου. «Συζητάμε σήμερα δύο ρυθμιστικά σχέδια…» –δηλαδή ένα- «…που στοχεύουν στην ισόρροπη οικονομική ανάπτυξη, στη βιώσιμη χωρική ανάπτυξη και στη βελτίωση της ποιότητας ζωής». Σε μία λογική στρατηγικού σχεδιασμού, λοιπόν, τα ρυθμιστικά προσδιορίζουν και κατευθύνουν την οικονομική, χωρική, παραγωγική και κοινωνική-πολιτική ανάπτυξη μίας πόλης και μίας ευρύτερης περιοχής. Θα έπρεπε όμως, όπως είπαμε, να ιεραρχούν. 
Κατά τη γνώμη μας, η βασική αδυναμία αυτού του σχεδίου νόμου, είναι ότι δεν γίνεται ιεράρχηση των προτεινόμενων σχεδίων. Θα θέλαμε να προστεθεί αυτό, κύριε Υπουργέ, γιατί δημιουργούνται μη ρεαλιστικές δυνατότητες υλοποίησης αυτών των στρατηγικών. 
Μέχρι σήμερα η πολεοδομική νομοθεσία είναι κατάφωρα αποσπασματική, χωρίς να λαμβάνει υπ’ όψιν τους μετασχηματισμούς του χώρου. Το αποτέλεσμα; Δεν υπήρξε ποτέ ορθολογική οργάνωση του χώρου στην Ελλάδα. Αντ’ αυτού, οι πολίτες αντιμετώπιζαν για δεκαετίες την αυθαίρετη και ατιμώρητη δόμηση, συνεχείς αλλαγές στους συντελεστές δόμησης και άλλα «παρατράγουδα». Ας μην ξεχνάμε, βέβαια, ότι το πρώτο ρυθμιστικό σχέδιο για την Αθήνα το 1985, όχι απλά δεν εφαρμόστηκε ποτέ αλλά ουσιαστικά ανατράπηκε στην πράξη σε κάθε του σοβαρή ρύθμιση. 
Ταυτόχρονα –για να έλθουμε στο σήμερα- αναρωτιόμαστε πως μπορούν να εφαρμοστούν αυτά τα ρυθμιστικά σχέδια, όταν κανονιστικά πλέον έρχονται σε ευθεία αντίθεση με τη νομοθεσία των fast track επενδύσεων και των παρεκκλίσεων του εφαρμοστικού νόμου του μεσοπρόθεσμου ή του ειδικού χωροταξικού για τον τουρισμό. Αυτά είναι δύο παραδείγματα που μου ήλθαν πρόχειρα στο μυαλό. 
Όπως είπα και πριν, είναι πολύ σωστή η βελτίωση και η πρόβλεψη που έχει αυτό το ρυθμιστικό για την προστασία των παράκτιων ζωνών. Είχαμε πει και στην επιτροπή ότι αυτό θα μπορούσε να αποτελέσει ένα πολύ σοβαρό εργαλείο για το Συμβούλιο της Επικρατείας και για τις όποιες αποφάσεις. Δηλώνουμε ότι τουλάχιστον χαιρόμαστε που το επισπεύδον Υπουργείο αντελήφθη -με τεράστια καθυστέρηση- το επιχειρούμενο έγκλημα σχετικά με τον αιγιαλό και ανακοίνωσε ότι θα προχωρήσει άμεσα μόνο στην οριοθέτησή του. Ελπίζουμε, βέβαια, να κάνετε εσείς, κύριε Υπουργέ, και όχι το Υπουργείο Οικονομικών την οριοθέτηση του αιγιαλού. 
Αφού αντελήφθη η Νέα Δημοκρατία την γκάφα την οποία είχε κάνει, «ξαμόλησε» –με συγχωρείτε για την έκφραση- τους Βουλευτές της στα κανάλια να λένε ότι το νομοσχέδιο για τον αιγιαλό δεν υπάρχει. Είναι δυνατόν ένα νομοσχέδιο το οποίο έχει ανέβει σε ανοικτή διαβούλευση ως επίσημο έγγραφο ενός Υπουργείου στο «opengov», να επικαλούνται οι Βουλευτές ότι δεν υπάρχει; Σας παρακαλούμε η επιχειρηματολογία να είναι σωστή, να είναι ορθολογική και να προσπαθούμε όλοι να κάνουμε ό,τι μπορούμε για να υπηρετήσουμε τουλάχιστον την κοινή λογική.
Ό,τι ανεβαίνει ως έγγραφο και ως νομοσχέδιο στο «opengov» σε διαβούλευση από ένα Υπουργείο, είναι επίσημο έγγραφο βάσει του οποίου γίνεται συζήτηση στην ελληνική κοινωνία. 
Το δέον, λοιπόν, θα ήταν –σε αντιπαράθεση με όλα τα προηγούμενα- να νομοθετήσουμε οραματικά, προσπαθώντας να άρουμε τις χρόνιες στρεβλώσεις και όχι να δημιουργήσουμε νέες. 
Άρα, αλγεινή εντύπωση προκαλεί το γεγονός ότι η Κυβέρνηση φαίνεται να νομοθετεί στο πόδι -το αντιληφθήκαμε όλοι σήμερα-, χωρίς να λαμβάνει υπ’ όψιν έστω μια στοιχειώδη συνεργασία μεταξύ των υπηρεσιών -και άρα των Υπουργείων- και μια συνέχεια. 
Πώς, άλλωστε, μπορεί να εξηγηθεί το γεγονός ότι η ισχύς των ρυθμιστικών υπονομεύεται από το παράλληλο νομικό πλαίσιο με την πρόσφατη ψήφιση του ΧΩΠΟΜΕ; Βάσει αυτής, ο νόμος για το Ρυθμιστικό -για παράδειγμα της Θεσσαλονίκης που υπήρχε- θα ενσωματωθεί στην περιφερειακή χωροταξική στρατηγική της κεντρικής Μακεδονίας που θα έρθει με υπουργική απόφαση. 
Άρα, να απαντήσουμε στον εισηγητή του ΠΑΣΟΚ ότι η μόνη παρεξήγηση είναι ότι δεν θα μπορούσε να λειτουργήσει όλο αυτό. 
Αντί, λοιπόν, να βρίσκουμε διεξόδους στο πολυδαίδαλο σύστημά μας -και αυτή είναι η βασική μας προτεραιότητα-, επεκτείνουμε με κάποιες τέτοιες διατάξεις ένα γραφειοκρατικό λαβύρινθο. Και αυτό είναι το τελευταίο πράγμα το οποίο πρέπει να κάνουμε. 
Βασικό ζήτημα –και αυτές είναι αντιρρήσεις μας επί του ρυθμιστικού- είναι ότι οι αρμοδιότητες των Οργανισμών ΟΡΣΑ και ΟΡΘΕ μεταφέρονται –θεωρητικά- με νόμο του Υπουργείου Διοικητικής Μεταρύθμισης και Ηλεκτρονικής Διακυβέρνησης, στο Τμήμα Μητροπολιτικού Σχεδιασμού Αθήνας-Αττικής και στο Τμήμα Μητροπολιτικού Σχεδιασμού της Θεσσαλονίκης αντίστοιχα. 
Αναφέραμε και στην επιτροπή ότι σε όλα τα σοβαρά κράτη της Ευρώπης –αν μη τι άλλο- αυτές είναι πολύ σοβαρές δομές που χαίρουν άκρας αποδοχής από τον κρατικό μηχανισμό και σε πολλές μάλιστα από αυτές είναι «παρά τω πρωθυπουργώ». Εμείς αντί για αυτό, τις υποβαθμίζουμε, τις απαξιώνουμε και βρίσκουμε άλλους τρόπους για να μπορέσουμε ουσιαστικά να μειώσουμε τη σπατάλη και τις δαπάνες του κράτους, λες και το πρόβλημα του προϋπολογισμού του κράτους ήταν οι Οργανισμοί των Ρυθμιστικών Σχέδιων Αθήνας και Θεσσαλονίκης. Άλλα πρέπει να διορθωθούν, κύριε Υπουργέ. 
Ένα επιπλέον θέμα που τίθεται, είναι η χρονική διάρκεια των σχεδίων. Το Ρυθμιστικό της Αθήνας ορίζεται μέχρι το 2021. Μιλάμε για τα επόμενα έξι, επτά χρόνια. Προφανώς αυτός δεν είναι ένας ρεαλιστικός στόχος. Πολύ θα θέλαμε να είναι αλλά δυστυχώς στην Ελλάδα δεν λειτουργούν έτσι τα πράγματα. Ο ορίζοντας που προβλεπόταν στο Ρυθμιστικό της Θεσσαλονίκης για το 2029 -ορίζοντας, λοιπόν, δεκαπενταετίας- θα μπορούσε να είναι πολύ πιο λογικός. 
Οφείλουμε, φυσικά, να επισημάνουμε τα πολλά θετικά στοιχεία τα οποία έχει μέσα το ρυθμιστικό. Ξεκίνησα από τα αρνητικά. 
Φυσικά συμφωνούμε με την έννοια της «συμπαγούς πόλης» με ταυτόχρονη διαφύλαξη του εξωαστικού χώρου. Πρέπει να αποκοπεί, επιτέλους, το αποτυχημένο μοντέλο των προαστίων-πόλεων και να επαναχρησιμοποιηθούν οικόπεδα και εδάφη στις υπάρχουσες πόλεις. Αυτό μπορεί να επιτευχθεί με έργα ανακαίνισης και ενεργειακής αναβάθμισης του υπάρχοντος κτηριακού αποθέματος. 
Στο πλαίσιο αυτό και ο κύριος Υπουργός προς τιμήν του έχει κάνει όντως πολλές προσπάθειες για το πρόγραμμα «Εξοικονόμηση κατ' Οίκον». Πρέπει όλοι να προσπαθήσουμε να στραφούμε προς εκεί. 
Φυσικά γνωρίζουμε και την κριτική που έχει διατυπωθεί, ότι το αστικό προφίλ της Αθήνας είναι δύσκολο να επαναπροσαρμοστεί. Εδώ, όμως, πρέπει να αναλάβει –και αυτό είναι δική σας αρμοδιότητα, κύριε Υπουργέ- πάλι ρόλο -και ρόλο ουσιαστικό και σωστό- το «Πράσινο Ταμείο». Το να πηγαίνει το 2,5% των πόρων στις σωστές δράσεις -όταν πηγαίνουν- και το 97,5% στη μαύρη τρύπα του χρέους είναι απαράδεκτο. Κατά τη γνώμη μου, είναι και αντισυνταγματικό. Προφανώς δεν είμαι συνταγματολόγος αλλά δεν μπορώ να φανταστώ πως αυτό το πράγμα μπόρεσε να γίνει. Θέλουμε τουλάχιστον να προσπαθήσετε να ανατραπεί σιγά-σιγά το ποσοστό και τα χρήματα των Ελλήνων πολιτών –γιατί για αυτά πρόκειται- να πάνε στη σωστή κατεύθυνση. 
Ταυτόχρονα, πρέπει να δοθεί βάση, πέραν της εξοικονόμησης ενέργειας, και στην αναλογία του πρασίνου ανά κάτοικο. Οι αναπλάσεις, όπως είπαμε, πρέπει να είναι ουσίας. Σας παρακαλούμε πολύ, όλες αυτές οι μελέτες που είναι για τα μάτια του κόσμου, με καγκελάκια και λάθος πεζοδρομήσεις, να μην εγκρίνονται, γιατί έτσι πηγαίνουν στην άκρη πάντα θέματα και ζητήματα ουσίας. 
Ελπίζουμε, λοιπόν, ότι αυτή η εκπεφρασμένη λογική δεν θα ανατραπεί και πάλι με τη γνωστή πρακτική των τροπολογιών και των παραθύρων στο νόμο. 
Και φυσικά –το έχουμε πει πολλάκις- πρέπει να αρχίσει να εφαρμόζεται ο νόμος περί κατεδάφισης των αυθαιρέτων, όχι αποσπασματικά, όχι εκεί που δεν υπάρχουν πολιτικές αντιδράσεις, όχι εκεί που δεν υπάρχουν ισχυρά πολιτικά φέουδα και οικογένειες αλλά εκεί που πραγματικά υπάρχουν μακροχρόνιες τελεσίδικες αποφάσεις των ελληνικών δικαστηρίων και της δικαιοσύνης προφανώς.
Θα ήθελα να μας απαντήσετε, πόσες κατεδαφίσεις έχουν γίνει στο Νομό Αττικής, πόσες στην Περιφέρεια Θεσσαλονίκης δυνητικά και γιατί διαιωνίζεται ακόμα ο δικής μας πατέντας κανόνας που ορίζει ότι οι παρανομούντες γλιτώνουν χωρίς να πληρώσουν τίποτα -φοροδιαφεύγοντας ουσιαστικά- και γιατί οι νομοταγείς πληρώνουν πάντα «τη νύφη». 
Χαιρετίζουμε, τέλος, την πρωτοβουλία και την προτεραιότητα που δίνετε στα μέσα μαζικής μεταφοράς, λέγοντας ότι δεν επαρκούν, καθώς δεν λαμβάνονται υπ’ όψιν οι όλο και μεγαλύτερες κι αυξανόμενες ανάγκες για δημόσια μετακίνηση. 
Σας καλούμε, σε συνεργασία με το Υπουργείο Υποδομών Μεταφορών και Δικτύων, να μελετήσετε τη διεύρυνση των μέσων με γραμμές «shuttle bus» που θα κινούνται σε αποκλειστικές λωρίδες κυκλοφορίας, ώστε να ενισχυθεί το σύστημα με κυκλικές τροφοδοτικές γραμμές.
Όλα αυτά, βέβαια, θα είναι «μια τρύπα στο νερό» αν συνεχίσουμε να προτεραιοποιούμε μεγάλα οδικά έργα ή αστικές και υποθαλάσσιες σήραγγες που ευτυχώς αποφεύχθηκαν τελευταία στιγμή σε αυτό το Ρυθμιστικό της Αθήνας. 
Το πρότυπο, λοιπόν, της συμπαγούς πόλης αν θέλουμε να είμαστε συνεπείς, θα έπρεπε να είναι άρρηκτα συνδεδεμένο με τον περιορισμό της χρήσης και της διάχυσης των αυτοκινήτων.
Θα ήθελα να κάνω ένα τελευταίο σχόλιο για τις μεταφορές. 
(Στο σημείο αυτό κτυπάει το κουδούνι λήξεως του χρόνου ομιλίας της
κυρίας Βουλευτού)
Κύριε Πρόεδρε, θα μπορούσα να πάρω χρόνο από τη δευτερολογία μου και να μην ξαναμιλήσω;","ΝΙΚΗ ΦΟΥΝΤΑ",529
"99392"," Ορίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99393"," Ευχαριστώ πολύ.
Ένα τελευταίο σχόλιο που θα ήθελα να κάνω, είναι ότι διεθνής κόμβος και μητρόπολη χωρίς σιδηροδρομική σύνδεση δυστυχώς, δεν υφίσταται. Σε ολόκληρη την Ευρώπη το τρένο θεωρείται αναπτυξιακός μοχλός ανάπτυξης. Στην Ελλάδα έχουμε καταφέρει να αγνοούμε ακόμα και τις διεθνείς τάξεις και πρακτικές.
Κλείνοντας, θα αναφερθώ στο ζήτημα της ΑΕΚ. Φυσικά, θεωρούμε ότι είναι απόλυτη προτεραιότητα επιτέλους -έχει γίνει σαν το γεφύρι της Άρτας αυτό το γήπεδο- να υπάρξει λύση για τους κατοίκους αλλά και για τους φιλάθλους. 
Σε καμμία περίπτωση, λοιπόν, δεν αντιτιθέμεθα στην επιθυμία των φιλάθλων να αποκτήσουν το δικό τους γήπεδο. Πιστεύουμε, όμως, κι έχουμε κάνει και ειδικές αυτοψίες, ότι αρκεί ο ιδιόκτητος χώρος στη Νέα Φιλαδέλφεια. Αυτό είναι το πρώτο που θα ήθελα να ζητήσω. Είχα ζητήσει και κατά τη διάρκεια της επιτροπής να μας δοθούν σχέδια της λύσης αυτής της οποίας, ουσιαστικά, προτίθεται να υλοποιήσει η ΑΕΚ σε συνεργασία με το Υπουργείο. 
Η αλλαγή του χαρακτήρα του άλσους για μας είναι ανεπίτρεπτη. Θα ανοίξει, όπως είπαμε, και την αλλαγή χρήσεων σε όλα τα μητροπολιτικά πάρκα. Θεωρούμε ότι το γήπεδο μπορεί να γίνει στο χώρο που ανήκει εκ των πραγμάτων στην ερασιτεχνική ΑΕΚ, χωρίς περαιτέρω παραχωρήσεις.
Είπαμε και στην επιτροπή ότι η άμεση ή έμμεση χρηματοδότηση κρατικοδίαιτων επιχειρηματιών και των ΠΑΕ κάποια στιγμή πρέπει να τελειώσει. Και αυτό πρέπει να το έχουμε όλοι στο μυαλό μας. 
Οι διατάξεις για αποδοχή δωρεών και χορηγιών, οι οποίες πρέπει να απαλειφθούν, από αθλητικά σωματεία ή προγραμματικές συμβάσεις μεταξύ περιφέρειας και σωματείων, με προβλέψεις για την ανάληψη υποχρεώσεων από το δημόσιο εις βάρος του ιδιωτικού, μας βρίσκουν σταθερά και κάθετα αντίθετους. 
Οφείλουμε, δε, να δηλώσουμε το εξής. Φαινόμενα τραμπουκισμού εναντίον κατοίκων ή διάλυση εκδηλώσεων, που έχουν σημειωθεί, είναι απαράδεκτα. 
Άρα, για να ψηφίσουμε στο σύνολο το νομοσχέδιο και μετά από την τεράστια αυτή κυβίστηση της Κυβέρνησης που δικαιώνει τις αντιρρήσεις μας για το Ρυθμιστικό της Θεσσαλονίκης, θα θέλαμε να θέσουμε τρεις όρους για να ψηφίσουμε και τα άρθρα 81 και 82 και το σύνολο του νομοσχεδίου:
Πρώτον, για το άλσος, θα θέλαμε να διατηρηθεί ο δασικός χαρακτήρας και άρα ο χαρακτήρας της πόλης. Αυτό γίνεται αν πολύ απλά στην παράγραφο 4 του άρθρου 81, αλλάξει το «όπως αυτή ορίζεται στην παράγραφο 1» ,δηλαδή δεν γίνεται αναφορά και στα είκοσι εννιά στρέμματα που είναι ουσιαστικά η περιοχή του γηπέδου αλλά γίνει αναφορά μόνο στο χώρο ο οποίος προορίζεται για την κατασκευή.
Δεύτερον, θα θέλαμε τη διαβεβαίωση με κατάθεση σχεδίων, όπως είπα, ότι ο χώρος αυτός δεν επαρκεί. Άρα τα τρία στρέμματα για τα οποία έχει γίνει τόσος μεγάλος λόγος και τόση μεγάλη διαφωνία υπάρχουν στην πραγματικότητα ή δεν υπάρχουν; Μήπως μπορούμε να άρουμε τις αντιδράσεις και με αυτό.
Τρίτον, είναι το περιβαλλοντικό ισοζύγιο. Θα πρέπει να εισαχθεί ρύθμιση που αν προβλέπεται ουσιαστικά να δοθούν αυτά τα τρία στρέμματα στην ΑΕΚ θα πρέπει να προβλεφθεί με βάση τις ρυθμίσεις του περιβαλλοντικού ισοζυγίου μια έκταση ίσου ή έστω μικρότερου εμβαδού για την ανακούφιση και τη διατήρηση του χαρακτήρα, όπως είπα, της περιοχής της Νέας Φιλαδέλφειας.
Να τελειώσω με ένα προσωπικό στοιχείο αν μου επιτρέπετε. Υπάρχει κάτι που στη χώρα μας λέγεται μορφολογική ένταξη. Η «Αγία Σοφιά», όπως θα λέγεται -ελπίζω- το γήπεδο της ΑΕΚ τουλάχιστον στη μακέτα, η οποία παρουσιάστηκε, είναι πολύ κακή. Η σίγουρη αναβάθμιση της ζωής των κατοίκων και των φιλάθλων της ΑΕΚ σε περίπτωση που γίνει με σωστούς όρους η κατασκευή αυτή του γηπέδου, υπονομεύεται κατά την ταπεινή μου γνώση στο να υποβαθμιστεί μορφολογικά και αισθητικά ολόκληρη η περιοχή. Η αφαιρετική αναφορά στην «Αγία Σοφιά» θα ήταν ένας ιερός συμβολισμός. Αυτή απλά η λύση που προωθείται, κατά τη γνώμη μου είναι κακή αρχιτεκτονική.
Ελπίζω στην αρχιτεκτονική επιτροπή που θα περάσει ελπιδοφόρα το γήπεδο να υπάρξουν κάποιες βελτιωτικές κινήσεις και διορθώσεις. Αναμένουμε από το Υπουργείο τις βελτιώσεις τις οποίες ζητήσαμε. Θα τις καταθέσουμε και εγγράφως.
Σε κάθε περίπτωση, θέλουμε να πούμε ότι θέλουμε να υπερψηφίσουμε αυτό το ρυθμιστικό, γιατί θεωρούμε ότι είναι αδήριτη ανάγκη στη χώρα μας επιτέλους να μπουν κανόνες, να μπουν όροι, να υπάρξει στρατηγικός σχεδιασμός και όλα αυτά να κουμπώνουν πάνω στο Ρυθμιστικό Σχέδιο και να μην γίνεται το αντίθετο. Δηλαδή, επιμέρους σχεδιασμοί και επιμέρους νομοσχέδια να κουμπώνουν στο όλο και όχι το όλο να προσπαθεί να προσαρμόζεται με παραθυράκια και εξαιρέσεις κάθε φορά στο μερικό. Ας νομοθετήσουμε, λοιπόν, σωστά.
Ευχαριστώ πολύ.","ΝΙΚΗ ΦΟΥΝΤΑ",529
"99394"," Τελικά καταψηφίζεται ή υπερψηφίζεται η Δημοκρατική Αριστερά;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99395"," Δήλωσα κατά τη διάρκεια της ομιλίας μου ότι θα περιμένω την εισήγηση του Υπουργού.","ΝΙΚΗ ΦΟΥΝΤΑ",529
"99396"," Επιφυλάσσεστε, επομένως.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99397"," Μάλιστα. Στη δευτερολογία μου του μισού λεπτού θα πω μόνο ένα «ναι» ή ένα «όχι».","ΝΙΚΗ ΦΟΥΝΤΑ",529
"99398"," Ευχαριστώ πολύ.
Τον λόγο έχει ο κ. Σπυρίδων Χαλβατζής, ειδικός αγορητής του Κομμουνιστικού Κόμματος Ελλάδας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"99399"," Ευχαριστώ, κύριε Πρόεδρε.
Το Κομμουνιστικό Κόμμα Ελλάδας θα καταψηφίσει το υπό συζήτηση νομοσχέδιο, διότι και αυτό το νομοσχέδιο αποτελεί έναν ακόμα κρίκο στην αλυσίδα των ταξικών νομοθετημάτων που δίνουν τη δυνατότητα στο μεγάλο κεφάλαιο: Πρώτον, να προωθήσει τις λεγόμενες επενδυτικές δραστηριότητές του, συγκεντρώνοντας, για ένα κομμάτι ψωμί, τα καλύτερα φιλέτα γης, τις παραλίες όλης της Αττικής από το Φάληρο μέχρι το Σούνιο, αλλά και ορεινών όγκων για την ιδιωτική εκμετάλλευσή τους με την εμπορευματοποίηση της γης, τη συγκέντρωση και αξιοποίησή της για προσπορισμό τεράστιων κερδών από μεγάλους επιχειρηματικούς ομίλους. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Δεύτερον, θα δώσει ένα ακόμα πλήγμα στο περιβάλλον της περιοχής της Αττικής και της Θεσσαλονίκης, περιβάλλον το οποίο έχει πληγεί βάναυσα ειδικά τα τελευταία χρόνια. Χωροθέτηση γίνεται για να εξυπηρετηθεί το μεγάλο κεφάλαιο. Όλα αυτά γίνονται σε βάρος των λαϊκών αναγκών και τα δασικά οικοσυστήματα γίνονται θυσία στο επιχειρηματικό κέρδος.
Τρίτον, επειδή στο νομοσχέδιο δεν γίνεται ουσιαστικά καμμία αναφορά και δεν λαμβάνεται κανένα πρακτικό μέτρο, δεν υπάρχει κανένα αναλυτικό σχέδιο να αντιμετωπιστούν μεγάλα προβλήματα, όπως είναι η πυροπροστασία, τα αντιπλημμυρικά έργα, καθώς και τα απαραίτητα έργα αντισεισμικής θωράκισης λαϊκής κατοικίας, κ.λπ.. Δηλαδή, από το ρυθμιστικό λείπουν αναγκαία έργα, τα οποία θα μπορούσαν να καλύψουν πολύ μεγάλες λαϊκές ανάγκες. Είναι γνωστό ότι δεν είναι επιλέξιμα έργα κατά τη λογική της Ευρωπαϊκής Ένωσης των μονοπωλίων, έργα που ικανοποιούν λαϊκές ανάγκες.
Θέλουμε να τονίσουμε ότι το ρυθμιστικό σχέδιο είναι κατά κύριο λόγο ένα πολιτικό εργαλείο και ελάχιστα τεχνοκρατικό. Είναι η εφαρμογή της συγκεκριμένης πολιτικής στο χώρο, δηλαδή της οικονομικής, χωρικής, παραγωγικής και κοινωνικής πολιτικής, της κυρίαρχης, της αστικής πολιτικής σε κάθε στιγμή. 
Σύμφωνα με το σχέδιο νόμου, εκφράζεται η επιδίωξη για συνέχιση της καπιταλιστικής ανάπτυξης, όπως αυτή εφαρμόστηκε σαράντα χρόνια τώρα, από τη Μεταπολίτευση μέχρι σήμερα, καπιταλιστική ανάπτυξη η οποία ενίσχυσε, στήριξε το μεγάλο κεφάλαιο, τους μεγάλους επιχειρηματικούς ομίλους με πολλούς και διαφόρους τρόπους, όπως επιδοτήσεις, φοροαπαλλαγές, φοροελαφρύνσεις, ζεστό χρήμα, πάσης φύσεως διευκολύνσεις. Την ίδια στιγμή, μείωσε και μειώνει την τιμή της εργατικής δύναμης μέσα από τις αλλαγές στις εργασιακές σχέσεις, με την κατάργηση της σταθερής και μόνιμης δουλειάς, με ακύρωση οκτάωρου πενθήμερου, σαραντάωρου, συλλογικών συμβάσεων, κοινωνικών και ασφαλιστικών δικαιωμάτων. 
Σε τελική ανάλυση, αυτή η ταξική πολιτική και αυτή η πολιτική ανάπτυξης που ακολουθήθηκε όλα αυτά τα χρόνια οδήγησε στη σημερινή εξαθλίωση πλατιών λαϊκών στρωμάτων με ενάμισι εκατομμύριο ανέργους, με λουκέτα όχι δεκάδων, αλλά εκατοντάδων χιλιάδων μικρομεσαίων επιχειρήσεων. Αυτό είναι το πρώτο. 
Το δεύτερο είναι ότι κάθε φορά που γίνονται προσπάθειες για μεγάλες παρεμβάσεις κεντρικού χαρακτήρα, τα μεγάλα λόγια και οι διακηρύξεις για ικανοποίηση όλων, για την προστασία του δημόσιου συμφέροντος κ.λπ., περισσεύουν κι όλα αυτά για να κρυφτεί μία σκληρή ταξική πολιτική, να καλυφθεί η νομοθέτηση μέτρων που ενισχύουν και στηρίζουν τους μεγάλους επιχειρηματικούς ομίλους. 
Να θυμόμαστε το παρελθόν. Αποφάσεις που ελήφθησαν στις αρχές της δεκαετίας του ’60 οδήγησαν στην καθυστέρηση για σαράντα περίπου χρόνια της δημιουργίας του μετρό της Αθήνας, γιατί τότε είχε προκριθεί, όχι η δημιουργία του μετρό, αλλά η ενίσχυση του αυτοκινήτου. Η έκθεση του συγκοινωνιολόγου Σμιθ είχε συγκεκριμένες επιλογές. Τότε, λοιπόν, αυτό που κυριάρχησε ήταν τα συμφέροντα των εταιρειών πετρελαίου, ελαστικών, αυτοκινήτων, ανταλλακτικών. Αυτοί είχαν την κυρίαρχη άποψη, την οποία και επέβαλαν. Τότε, όλα εκείνα ντύθηκαν με όμορφα λόγια, που φρόντισαν να σκεπάσουν εκείνη την κατάσταση. Καθώς και με τη λογική της αντιπαροχής, διαμόρφωσαν την Αθήνα του τσιμέντου, την Αθήνα της ζούγκλας, στην οποία ζούμε σήμερα. 
Έτσι, λοιπόν, νόμοι, διατάγματα, υπουργικές αποφάσεις, ψηφίζονται καθημερινά είτε στην Ολομέλεια είτε στα θερινά Τμήματα της Βουλής και αυτά προωθούν συστηματικά, διασφαλίζουν τα συμφέροντα και τα κέρδη των μεγάλων επιχειρηματικών ομίλων στη βάση των επιλογών και κατευθύνσεων της Ευρωπαϊκής Ένωσης. 
Στο νομοσχέδιο γίνεται λόγος για ισόρροπη ανάπτυξη. Μα, κύριε Υπουργέ, ποιoν θέλετε να κοροϊδέψετε; Η μη ισόρροπη ανάπτυξη είναι βασικός νόμος του καπιταλισμού, όχι μόνο ανάμεσα στις χώρες της Ευρωπαϊκής Ένωσης, αλλά και ανάμεσα στις περιοχές. Το κεφάλαιο επενδύει εκεί που προσδοκά να έχει τα περισσότερα, πιο σύντομα και εγγυημένα κέρδη. Δεν ενδιαφέρεται για λαϊκές ανάγκες, ενδιαφέρεται μόνο για τα κέρδη του. 
Τρίτον, γίνεται λόγος για την προστασία του περιβάλλοντος. Αυτό, όπως είπαμε, καταστρέφεται συστηματικά και την τελευταία δεκαπενταετία με τα λεγόμενα μεγάλα έργα στην Αττική. Καταστρέφεται και σήμερα το περιβάλλον. Έχουν καταστραφεί ολόκληρα οικοσυστήματα. Γίνεται, επίσης, λόγος για στήριξη της μικρομεσαίας επιχείρησης. Μα, οι μικρομεσαίες επιχειρήσεις συνεχώς βάζουν λουκέτα. Εσείς, με την πολιτική σας και η σημερινή συγκυβέρνηση και οι προηγούμενες κυβερνήσεις, είτε της Νέας Δημοκρατίας είτε του ΠΑΣΟΚ, στηρίξατε και σήμερα στηρίζετε σταθερά τις πολύ μεγάλες καπιταλιστικές επιχειρήσεις και ομίλους. 
Τέταρτον, όταν λέμε ότι γράφονται και λέγονται όμορφα λόγια, πραγματικά το αποδεικνύουμε. Συγκεκριμένα, πριν από περίπου είκοσι χρόνια, έκλεισε το «Γυψάδικο» στον Πειραιά, μία έκταση εξακοσίων δώδεκα στρεμμάτων. Οι υποσχέσεις ήταν πολλές από δήμους, νομαρχίες, Υπουργεία, υποσχέσεις για πράσινο, για ελεύθερους χώρους, για κοινωνικές υποδομές, για ανακούφιση υποβαθμισμένων περιοχών. 
Είκοσι χρόνια μετά δεν έγινε απολύτως τίποτα. Γίνονται συζητήσεις και μελέτες για τον Πειραιά. Αγοράστηκε ο πρώην χώρος της «BP». Λέγονται διάφορα πράγματα. Πολλά δημοσιεύματα προσπαθούν χρόνια τώρα να διαμορφώσουν ένα μελλοντικό ειδυλλιακό τοπίο για το οικονομικό μέλλον του Πειραιά. 
Υπάρχουν τρεις κολπίσκοι στη Δραπετσώνα. Φαίνεται τώρα ότι έχουν ωριμάσει οι συνθήκες να προωθηθεί και εκεί μια διαδικασία. Θα γίνουν -λέει- μαρίνες, θα οικοδομηθούν μεγάλες τουριστικές κατοικίες πολυτελείας για υψηλά βαλάντια και θα χτιστούν αμφιθεατρικά, ώστε να μην τους κρύβουν τη θέα προς τη θάλασσα, για να μπορούν οι όποιοι αγοραστές να αναπαύονται. 
Εκεί, όμως, ουσιαστικά και με την πρόταση που έχει κάνει ένας υποψήφιος δήμαρχος για πίστα Φόρμουλα 1, θα στήσουν ένα τείχος στην περιοχή της Δραπετσώνας, με αποτέλεσμα να μην υπάρχει πρόσβαση στη θάλασσα για τα λαϊκά στρώματα. 
Αυτά, βέβαια, είναι τα σχέδια της αστικής τάξης. Το πώς, όμως, θα σχεδιάσει, το πώς θα παλέψει η εργατική τάξη, ο λαός του Πειραιά, είναι ένα άλλο ζήτημα και πολύ ουσιαστικό. 
Επίσης, υπάρχει η πολιτιστική ακτή για τα κρουαζιερόπλοια, για υπόγειες διασυνδέσεις, για τη μετακίνηση των τουριστών. Και εκεί φαίνεται ότι θα λεηλατηθούν οι τελευταίοι ελεύθεροι χώροι, όπως θα γίνει από το Φάληρο μέχρι το Σούνιο, καθώς και οι ανοιχτές απειλές που υπάρχουν για τους ορεινούς όγκους της Αττικής, που όχι απλά είναι υπό αμφισβήτηση, αλλά βρίσκονται σε πολύ μεγάλο κίνδυνο. 
Πέμπτον. Και άλλη φορά αναφερθήκαμε στα ζητήματα που σχετίζονται με τα απορρίμματα. Θέλουμε, όμως, πριν, να σημειώσουμε ότι στη βάση της νομοθεσίας της Ευρωπαϊκής Ένωσης αναπτύσσεται η λογική των κατά παρέκκλιση αποφάσεων. 
Από τη μια μεριά λέτε ρητά ότι απαγορεύεται αυτό, απαγορεύεται εκείνο, αλλά από την άλλη κάνετε μια διατύπωση και λέτε: «Για λόγους δημοσίους συμφέροντος» και ανατρέπετε τα πάντα. Όπως για παράδειγμα το Θριάσιο, όπου προβλέπεται ο περιορισμός της επέκτασης της βιομηχανικής ανάπτυξης, παράλληλης προς την ακτή, με εξαίρεση τις μονάδες που αποδεδειγμένα λειτουργούν σε άμεση σχέση με τη θάλασσα. Επομένως, με το άρθρο 7 επιτρέπονται πρόσθετες ρυπογόνες δραστηριότητες. 
Επίσης, στο άρθρο 18, που αφορά την προστασία του φυσικού χώρου και της βιοποικιλότητας, για λόγους δημόσιας υγείας και δημόσιου συμφέροντος έχετε άλλων ειδών ρυθμίσεις. 
Βέβαια, είναι και το ζήτημα του Πεντελικού, όπου ο κίνδυνος παραμένει λόγω της απειλής του μεγάλου φωτοβολταϊκού πάρκου που έχει στα σχέδιά της η Ιερά Σύνοδος. Πρόκειται για ένα πάρκο χιλιάδων στρεμμάτων. 
Πολύ σημαντικό είναι το πρόβλημα που σχετίζεται, όπως είπαμε, με τα απορρίμματα στο Θριάσιο. Πέρασαν πολλά χρόνια. Δόθηκαν εκεί σκληρές μάχες. Ωστόσο, όλα δείχνουν ότι με την πολιτική σας καταδικάζετε να παραμείνει το Θριάσιο και για τα επόμενα τριάντα χρόνια ο υποδοχέας των αποβλήτων της Αττικής, αν όχι όλων, τουλάχιστον του 80%. 
Πρόκειται για τη νεκρανάσταση του άρθρου 33 του ν. 3164/2004, την περιβόητη τροπολογία της κ. Βάσως Παπανδρέου. Έχετε την απειλή να μετατραπεί το ανενεργό λατομείο του Μουσαμά στο όρος Αιγάλεω σε χώρο υγειονομικής ταφής των αναξιοποίητων στερεών αποβλήτων. 
Εδώ εκφράζεται η πιο σκληρή ταξική αντίληψη της αστικής τάξης και αυτή η πολιτική εκφράζεται με δύο μόνο λέξεις: Αντισταθμιστικά οφέλη. Και αναλύεται ως εξής: «Κάτοικοι της Δυτικής Αττικής, ζήστε σε αυτή την περιβαλλοντική φρίκη που ζείτε πάνω από πενήντα χρόνια, με τη χωματερή στα Λιόσια, με τους καρκίνους εξαιτίας της χωματερής να θερίζουν εσάς και τα παιδιά σας και θα έχετε αντισταθμιστικά οφέλη». 
Αυτό είναι απαράδεκτο και θέλουμε να καταργηθεί.
Έκτον, σχετικά με το γήπεδο της ΑΕΚ, η θέση του ΚΚΕ είναι να γίνει το γήπεδο της ΑΕΚ, το οποίο θα πρέπει να ανήκει στο κράτος και να λειτουργεί με βάση το παραχωρητήριο που δόθηκε στο ιστορικό αυτό σωματείο πριν από ογδόντα περίπου χρόνια. Το ζήτημα για εμάς είναι: Ποιος θα έχει την ιδιοκτησία στο γήπεδο; Ποιος θα καθορίζει τη λειτουργία του; Και αυτό είναι θεμελιακό. Ποιες ανάγκες θα υπηρετεί αυτό το γήπεδο; 
Έχουμε παραδείγματα και στη χώρα μας και στο εξωτερικό. Έχουμε λόγου χάριν την περίπτωση της Λάρισας, που δείχνει ανάγλυφα την εξέλιξη. Κατασκευάστηκε ένα γήπεδο και με χρήματα του κράτους σε δημόσια έκταση που παραχωρήθηκε από την αυτοδιοίκηση. Κατασκευάστηκε το γήπεδο της ΑΕΛ για την ομάδα της Λάρισας. Σήμερα, επειδή ακριβώς αυτό το γήπεδο ανήκει σε επιχειρηματία, στον κ. Πηλαδάκη, ο οποίος ήταν Πρόεδρος της Λάρισας, και επειδή σήμερα αυτός ο κύριος αποχώρησε για διάφορους λόγους από την ηγεσία της Λάρισας, τόσο το σωματείο της ΑΕΛ όσο και άλλα ερασιτεχνικά σωματεία της πόλης δεν μπορούν να το αξιοποιήσουν παρά μόνο επί πληρωμή. Σε δημόσιο έδαφος και με χρήματα και από το κράτος έγινε το γήπεδο και τώρα αυτό το γήπεδο στη Λάρισα είναι ιδιόκτητο. Συνεπώς, το κύριο είναι η ιδιοκτησία στο γήπεδο, που καθορίζει τη λειτουργία του και όλες τις δραστηριότητές του.
Εμείς λέμε τελικά «ναι» στο γήπεδο της ΑΕΚ, γιατί το δικαιούται και ιστορικά ο κόσμος της ΑΕΚ. Όμως, δεν συμφωνούμε να είναι ιδιοκτησία μιας επιχείρησης, όπως είναι η συγκεκριμένη πρόταση του νομοσχεδίου. 
Έβδομον, πολλά μπήκαν σ’ αυτό το νομοσχέδιο. Γιατί, όμως, δεν υπάρχει κύριε Υπουργέ, ένα αναλυτικό σχέδιο για την πυροπροστασία, ένα σχέδιο για αντιπλημμυρικά έργα, ένα σχέδιο αντισεισμικής θωράκισης, έργα που είναι απαραίτητα και αναγκαία για την κάλυψη αυτών των λαϊκών αναγκών; Η περιοχή της Αττικής έχει αποδειχθεί από τους σεισμούς του ’81, αλλά και η Θεσσαλονίκη μέχρι σήμερα ότι είναι πόλεις με σοβαρή επικινδυνότητα. Δεν υπάρχει τίποτε από όλα αυτά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ θα ήθελα την ανοχή σας.","ΣΠΥΡΙΔΩΝ ΧΑΛΒΑΤΖΗΣ",534
"99400"," Την έχετε για λίγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99401"," Ως ΚΚΕ έχουμε καταθέσει ολοκληρωμένες προτάσεις για όλα αυτά τα ζητήματα. Γιατί δεν υπάρχει τεχνογνωσία να γίνουν; Δεν υπάρχει η δυνατότητα στο ΥΠΕΚΑ, αλλά και σε άλλα Υπουργεία να διαμορφώσουν τέτοιους αναλυτικούς σχεδιασμούς; Δεν γίνονται όλα αυτά, γιατί δεν έχει κέρδη του κεφάλαιο. 
Αυτή η κατάσταση, που συνιστά μέγα κίνδυνο, δεν αντιμετωπίζεται με διακηρύξεις, αλλά με συγκεκριμένα πρακτικά μέτρα. Είναι αλήθεια ότι για την επίτευξη των στόχων της η κυβερνητική πολιτική αξιοποιεί ένα σύνολο νομοθετικών εργαλείων και άλλων παρεμβάσεων όπως τα ΕΣΠΑ, το νέο ΣΕΣ, το νομοθετικό πλαίσιο για τα δημόσια έργα, την απελευθέρωση της ενέργειας, τα σχέδια διοικητικής μεταρρύθμισης, το νομοθετικό πλαίσιο για το Κτηματολόγιο, τις αλλαγές στη νομοθεσία για τα αυθαίρετα, την έκδοση αδειών, τη φορολογική πολιτική, το νομοσχέδιο για τους αιγιαλούς, τη δασική νομοθεσία που προετοιμάζεται και την εκ βάθρων μεταβολή της και φυσικά τα χωροταξικά σχέδια, εθνικό και ειδικά. Όλες αυτές οι παρεμβάσεις συγκροτούν ένα ενιαίο πλαίσιο πολιτικής της αστικής τάξης και της Ευρωπαϊκής Ένωσης και ως τέτοιο καλέσαμε και καλούμε το εργατικό και λαϊκό κίνημα να το αντιμετωπίσει.
Στον αντίποδα αυτού του σχεδίου, το Κομμουνιστικό Κόμμα Ελλάδας ξεκινά από τη θεμελιακή θέση, από τη σκοπιά της εργατικής τάξης ότι η γη και η χρήση της είναι κοινωνικό αγαθό. Στόχος και κριτήριο για την οργάνωση του κοινωνικού χώρου για το Κομμουνιστικό Κόμμα Ελλάδας είναι η συνδυασμένη ικανοποίηση του συνόλου των λαϊκών αναγκών, η συγκεκριμένη κοινωνική αξιοποίηση της γης και του χώρου γενικότερα και για την αγροτική παραγωγή και για τον τουρισμό, για την εξασφάλιση ποιοτικής λαϊκής στέγης και των υποδομών κοινωνικών υπηρεσιών, τη βιομηχανική παραγωγή, την προστασία του περιβάλλοντος. 
Ασφαλώς, όλα αυτά προϋποθέτουν την κοινωνική ιδιοκτησία στη γη και τον κεντρικό σχεδιασμό της οικονομίας, προϋποθέτουν τη ρήξη με τα μονοπώλια και την εξουσία τους, όπως και την αποδέσμευση από την Ευρωπαϊκή Ένωση με εργατική και λαϊκή εξουσία.
Τέλος, επαναλαμβάνουμε, είμαστε κατηγορηματικά αντίθετοι με τις αρμοδιότητες που παίρνει η εκτελεστική εξουσία, με τα προεδρικά διατάγματα που πρόκειται να ρυθμίσουν πολλά ανοιχτά θέματα. Δηλαδή, η διάκριση εξουσιών εμφανίζεται για άλλη μια φορά ότι είναι παραπλανητική και η φύση της εξουσίας της αστικής τάξης υπηρετεί συγκεκριμένες πολιτικές. Και αυτή η μεταφορά αρμοδιοτήτων στην εκτελεστική εξουσία είναι απαράδεκτη, καθώς και όλη αυτή η διαδικασία για να λυθούν όλα αυτά τα προβλήματα με προεδρικά διατάγματα. 
Είμαστε κατηγορηματικά αντίθετοι, όπως είπαμε. Καταψηφίζουμε το νομοσχέδιο και καλούμε την εργατική τάξη, όλους τους εργαζόμενους, μέσα από τους μαζικούς φορείς και τα εργατικά συνδικάτα, να αντιπαλέψουν αυτό το νομοσχέδιο και να παλέψουν συνολικά για την ανατροπή αυτής της αντιλαϊκής, αντεργατικής πολιτικής. 
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"99402"," Ευχαριστούμε κι εμείς.
Τον λόγο έχει ο κ. Νταβρής, από την Κοινοβουλευτική Ομάδα των Ανεξάρτητων Δημοκρατικών Βουλευτών.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99403"," Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, έπρεπε, μιας και είμαι Βουλευτής και συμμετέχω στο Β΄ θερινό Τμήμα, να έρθω για να μιλήσω στη Βουλή. 
Έτυχε να κοιμηθώ λίγο αργά και έπρεπε να φύγω νωρίς. Θα σας πω ορισμένες σκέψεις, που νομίζω ότι ήταν όλα όνειρο για μένα, αυτό το οποίο βίωσα. 
Νόμιζα ότι ξεκίνησα από το Σαραβάλι, ένα μικρό χωριό έξω από την Πάτρα και  κατευθύνθηκα στο σιδηροδρομικό σταθμό της Πάτρας. Οι δρόμοι δεν είχαν καμμιά λακκούβα. Πήγα και σε πέντε λεπτά πέρασε ένα ωραίο τραίνο ευρωπαϊκό, με πήρε και άρχισα να ταξιδεύω προς την Αθήνα, γρήγορα και ήσυχα. 
Σταμάτησα στο Αίγιο, στο Ξυλόκαστρο και ήρθα στο Θριάσιο Πεδίο, όπου εκεί σταμάτησε ο σιδηρόδρομος, ανέβηκα στον πάνω όροφο, πήρα το μετρό και πήγα προς το Τατόι όπου είχα ραντεβού με κάποιους συμμαθητές. Πήγαμε στην αερολέσχη, ως παλιοί αεροπόροι, πήραμε ένα αεροπλάνο και αρχίσαμε να πετάμε πάνω από το Λεκανοπέδιο της Αττικής. 
Δεν υπήρχε αυτό το τσιμέντο –ξέρετε- όλα ήταν μια χαρά, το Τατόι, τα βασιλικά κτήματα, η Ραφήνα. Κατεβήκαμε μέχρι το Σούνιο. Δεν υπήρχε αυτό το τσιμέντο, αυτή η άναρχη δόμηση. 
Γυρίσαμε, προσγειωθήκαμε και όταν προσγειωθήκαμε ξύπνησα, κύριε Υπουργέ. Πήρα το αυτοκίνητο το υπηρεσιακό και βίωσα τις λακκούβες, τις κορύνες, το δρόμο που δεν φτιάχνεται. 
Έχουμε μία πανέμορφη γέφυρα και όπως λέει και ένας μοντέρνος ηθοποιός «ενώνει έναν» -επιτρέψτε μου- «παλιόδρομο με έναν άλλο παλιόδρομο». Άλλη λέξη χρησιμοποιεί. 
Διασχίζουμε το δρόμο για να φτάσουμε στην Αθήνα, περνάμε από θαυμάσια μέρη, τα οποία μπορούσαν να έχουν αξιοποιηθεί τουριστικά, ιστορικά και δεν βλέπουμε τίποτα. Βλέπουμε μια αναρχία και βλέπουμε έναν μαρασμό της δημοκρατίας.  
Και όταν μπαίνουμε στην Αθήνα και φτάνουμε σε αυτό το ωραίο μέρος, βγαίνουμε στο Σύνταγμα. Και έχουμε αυτό το πανέμορφο κτήριο, έχουμε τη Μεγάλη Βρετάνια στη γωνία, άντε και άλλο ένα κτήριο δίπλα και από την άλλη μεριά ένα έκτρωμα.
Αλήθεια, κύριε Υπουργέ, εάν πάμε αύριο στο Τατόι και πάρουμε το αεροπλάνο, θα δούμε τη ζωγραφιά ή θα δούμε το αίσχος της δημοκρατίας; Νομίζω ότι είσαστε σε ένα κόμμα, όπου ο κ. Πάγκαλος έλεγε ότι η προσωποποίηση της διαπλοκής είναι η πολεοδομία. Δεν υπάρχει –λέει- υπάλληλος που να μην  τα παίρνει. Τη θυμάστε αυτή τη ρήση Παγκάλου; Τη θυμόμαστε όλοι.
Τι σημαίνει αυτό; Σημαίνει ότι δεν υπήρξε ποτέ στρατηγικός σχεδιασμός για αυτή τη χώρα και ούτε υπάρχει και μπερδεύετε τον στρατηγικό σχεδιασμό με τον επιχειρησιακό ή –εγώ θα τον πω- επιχειρηματικό σχεδιασμό. Ούτε καν επιχειρησιακός δεν είναι. Εγώ περίμενα να δω μια μελέτη να έχει βγει από το Μετσόβιο Πολυτεχνείο, που ένα μέρος της θα ήταν ο σχεδιασμός της πολεοδομίας της Αθήνας και της Θεσσαλονίκης. 
Αλήθεια, αυτή η πόλη την οποία βλέπουμε όταν πετάμε από ψηλά ή όταν περπατάμε στην Πανεπιστημίου και βλέπουμε τα μοναδικά κτήρια από εδώ και τα αίσχη από την άλλη, είναι η πρωτεύουσα του ελληνισμού; Αυτό το νομοσχέδιο, το οποίο θα φέρετε, τείνει προς αυτή την κατεύθυνση;
Δηλαδή, ό,τι έγινε, έγινε. Περάσαμε αυτό το οποίο περάσαμε. Θα πρέπει να βάλουμε τους φορείς, την Ακαδημία Αθηνών, το Μετσόβιο Πολυτεχνείο, τα άλλα ιδρύματα να μας φέρουν μια μελέτη και να μας πουν πώς θέλουμε την Ελλάδα. Εάν δεν ξέρουμε το όλον, πώς θα σχεδιάσουμε το μέρος; Και είδα ότι πήρατε πίσω τη Θεσσαλονίκη. Την Αθήνα; Θα συνεχίσετε να την τσιμεντάρετε; Τι θα την κάνετε;
Πρέπει ορισμένες φορές, κύριε Υπουργέ, να ακούμε και τις φωνές της Αντιπολίτευσης. Το έχω πει, δεν έχει ξυπνήσει ο κομμουνιστής μέσα μου. Άκουσα τον κ. Χαλβατζή και νομίζω ότι σε μερικά που είπε, έχει δίκιο. Όλος ο σχεδιασμός, αυτή η εικόνα, η φωτογραφία των Αθηνών από ψηλά είναι η απόλυτη αποτύπωση της διαπλοκής, της ανομίας και της έλλειψης δημοκρατίας στη χώρα. Είναι η φωτογραφία της έλλειψης οράματος. Είναι η φωτογραφία της κρίσης. Ξέρετε, άμα τραβήξουμε μια φωτογραφία της Αθήνας από ψηλά και προσμετρήσουμε τις ανομίες που έχουν γίνει, που κάθε μία έχει αναφορά στο πώς δεν δούλεψε η δημοκρατία, αντιλαμβανόμαστε γιατί έχουμε φτάσει στην κρίση. Δεν είναι λογικό αυτό; Σας ρωτώ.
Πώς, λοιπόν, έρχεστε ξανά με ένα νομοσχέδιο για να ρυθμίσετε και στην ουσία να δώσετε, θα έλεγα, ψωμί και παντεσπάνι σε αυτά τα συμφέροντα, τα οποία έφτασαν την Αθήνα και τη χώρα εδώ, ενώ δεν έχετε στο μυαλό σας το γενικό πλάνο; Και εμείς, άσχετα από πού προερχόμαστε -και δεν ντρεπόμαστε να το πούμε- σας κριτικάρουμε. 
Οι Βουλευτές της Συμπολίτευσης τι λένε; Υπάρχει όραμα σε αυτό το νομοσχέδιο; Εάν υπάρχει, θέλω να ακούσω και τον κ. Γεωργιάδη να μας πει εάν με αυτό το νομοσχέδιο θα πάμε μπροστά. Εγώ δεν το βλέπω. Εγώ βλέπω ότι εάν τηρήσουμε αυτή τη λογική που μας έφτασε στο σημείο να έχουμε αυτό το λεκανοπέδιο όπως είναι σήμερα και ακολουθήσουμε αυτές τις οδικές γραμμές της μοντέρνας επιχειρηματικότητας, μπορεί να προκύψει και καμμιά πρόταση που να μας πει, «δεν γκρεμίζουμε το Κοινοβούλιο για να φτιάξουμε κανά μοντέρνο κτήριο, γιατί η Πλατεία Συντάγματος ήταν και παραμένει ακόμα ακριβή, για να πάρουμε 4 ή 5 δισεκατομμύρια;». Μπορεί να έχουμε και μια τέτοια πρόταση στο μέλλον.
Αγαπητοί συνάδελφοι, η κρίση στη χώρα -το είπα και στον Πρόεδρο της Δημοκρατίας- συνέβη γιατί δεν δούλεψε το Κοινοβούλιο και η δημοκρατία. Δεν υποχώρησε η δημοκρατία λόγω της κρίσης. Οι επιτροπές που μπαίνουμε, οι κουβέντες που κάνουμε εδώ, νομίζω ότι δεν μας τιμούν. Δεν τιμούμε τη βαρύτητα της ψήφου με την οποία ο ελληνικός λαός μάς οπλίζει για να ασκούμε την εξουσία στη συγκυβέρνηση και να διατυπώνει άλλες προτάσεις η αντιπολίτευση.
Νομίζω, όμως, ότι θα πρέπει να υπογραμμίσω και κάτι. Αγαπητή εισηγήτρια του ΣΥΡΙΖΑ, σας άκουσα. Μείνατε στις διαπιστώσεις. Θα ήθελα να ακούσω ή να δω γραπτά το δικό σας όραμα και για την Ελλάδα και για την περιφερειακή ανάπτυξη και για την Αθήνα και για τη Θεσσαλονίκη.
 Το ίδιο χρέος έχουμε να κάνουμε και εμείς. Εγώ, ως πρόταση, γιατί δεν είμαι ειδικός, αλλά έχω υποχρέωση να το πω, θα καλέσω τον κύριο Υπουργό, όπως έκανε για το θέμα της Θεσσαλονίκης, να αποπέμψει αυτό το νομοσχέδιο και για την Αθήνα και σε συνεργασία οι αρμόδιοι φορείς που γνωρίζουν, να σχεδιάσουν την περιφερειακή ανάπτυξη της χώρας και μέσα εκεί να είναι και η Αθήνα με λιγότερο τσιμέντο και η Θεσσαλονίκη και να υπάρχει μια πρόταση, η οποία τελικά θα δικαιώνει την ιστορική μας πορεία.
Δεν είναι πρωτεύουσα του ελληνισμού αυτή. Δεν χρειάζεται να σας το πω εγώ είτε με τον τόνο της φωνής μου ψηλά είτε χαμηλά. Εάν βγούμε όλοι, ανεξάρτητα με τις κομματικές αντιπαραθέσεις, αν πάρουμε τον κ. Γεωργιάδη, αγαπητή κυρία του ΣΥΡΙΖΑ, και όλοι μαζί πάμε τη βόλτα, θα τα διαπιστώσουμε. Θα δούμε ότι αυτή η πόλη έχει γίνει έκτρωμα από τα συμφέροντα. Και ήρθε η κρίση, ως συνέπεια της μη τήρησης των νόμων. Να, εσείς το είπατε και το παραδεχτήκαμε όλοι για τον 1515/1985, κύριε Υπουργέ. Γιατί δεν τηρήθηκε ο νόμος; Αυτός που θα ψηφίσετε θα τηρηθεί; Δεν νομίζω. Λοιπόν, τι πρέπει να γίνει;
Η πρότασή μου είναι, κύριε Υπουργέ, να το αποσύρετε. Φέρτε μία πρόταση περιφερειακής ανάπτυξης. Πώς θέλετε την Πάτρα; Πώς θέλετε τη Λαμία; Πώς θέλετε τη Χαλκίδα; Και πώς όλες αυτές οι πόλεις θα κουμπώνουν πάνω σε μια πρωτεύουσα του παγκόσμιου πολιτισμού; 
Είναι η Αθήνα η πρωτεύουσα του παγκόσμιου πολιτισμού; Με συγχωρείτε που το επαναλαμβάνω, αλλά δεν είναι. Με αυτό που φέρνετε διορθώνεται τουλάχιστον ή θα φύγουμε από εδώ σήμερα με αυτό το χωροταξικό, δήθεν, σχέδιο και το μόνο που θα είναι στο μυαλό μας θα είναι το γήπεδο της ΑΕΚ; Να αποκτήσει και η ΑΕΚ γήπεδο, δεν λέμε όχι. Αυτό είναι το μέλημά μας; Οι ψήφοι της ΑΕΚ; Το άλλο δεν μας νοιάζει; Το ότι η Αθήνα δεν είναι η Αθήνα του παγκόσμιου πολιτισμού δεν μας νοιάζει; 
Γιατί δεν συμπεριλαμβάνετε, κύριε Υπουργέ, μια πρόταση που να λέει ότι αυτά τα κτήρια-εκτρώματα των πολυκατοικιών, τα οποία σε δέκα-είκοσι χρόνια θα τελειώσουν, θα πρέπει να μην ανακατασκευάζονται; Πώς αλλιώς θα λύσουμε το πρόβλημα; Μάλιστα, η Επιστημονική Επιτροπή –και μου κάνει εντύπωση αυτό- λέει ότι με αυτό το νομοσχέδιο λύνονται και προβλήματα όπως το μεταναστευτικό, όπως της οικονομικής ανάπτυξης. 
Τι κάνουμε εδώ; Ο ένας κοροϊδεύει τον άλλο, για να μην χρησιμοποιήσω την πεζοδρομιακή έκφραση «αλληλοδουλευόμαστε»;
Δεν αντιλαμβάνεστε ότι ένα από τα κύρια προβλήματα που έχει γράψει η Ακαδημία Αθηνών εδώ και είκοσι χρόνια είναι η υπογεννητικότητα, ενώ τώρα έχουμε και το θέμα των ξένων; Με τέτοια Αθήνα τσιμενταρισμένη, με επιβομβαρδισμένο κέντρο, με τον τρόπο που θέλετε να κάνετε τι θα την κάνετε; Φωλιές για ποντίκια θα την κάνετε. Θα αναπτυχθεί η Ομόνοια; Θα γίνει το ιστορικό κέντρο της Αθήνας και θα λέει ο Ευρωπαίος ή ο Αμερικάνος ή ο Γερμανός ή ό Κινέζος «πάω στην πρωτεύουσα του ελληνισμού»; 
Κύριε Υπουργέ, θέλω να σας ακούσω. Εγώ προσπάθησα, με χαμηλούς τόνους, να σας πω ότι είμαστε μακράν του επιθυμητού. Δεν υπάρχει όραμα για την έξοδο από την κρίση και ένα σύμπτωμα είναι και αυτό το νομοσχέδιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Πάρτε το νομοσχέδιο. Αυτό, όμως, είναι το έλασσον. Ας δούμε, γιατί δεν υπάρχει ο χρόνος, ποια είναι τα μεγάλα προβλήματα που έχει η χώρα. Θα βρεθούμε ίσως μπροστά, όπως γράφουν εφημερίδες και μάλιστα φιλοκυβερνητικές, στην ανάγκη να φθάσουμε και σε άλλο μνημόνιο, να πάρουμε και άλλα μέτρα και εμείς τσακωνόμαστε εδώ σαν τα σκυλιά. Θα πούμε σε όλους αυτούς τους κυρίους «όξω από εδώ»; Είμαστε σε θέση για ένα χρόνο να μπούμε σε κατάσταση έκτακτης ανάγκης και να πούμε ότι περνάμε όλοι με 500 ευρώ και «έξω, κύριε Τόμσεν» και ούτε στο Παρίσι ούτε πουθενά; Είμαστε σε θέση να το κάνουμε;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Είμαστε σε θέση να βάλουμε αυτές τις προτεραιότητες, έτσι μάλιστα όπως εξελίσσεται το πράγμα γεωπολιτικά, με το Χαλιφάτο από τη μία μεριά και την Κριμαία από την άλλη; 
Εκτιμώ ότι δεν σκεφτόμαστε σοβαρά, όσο σοβαρή είναι η κατάσταση. Με την ευκαιρία που ανέβηκα στο Βήμα για να μιλήσω για το συγκεκριμένο νομοσχέδιο, θέλω να πω, κύριε Πρόεδρε, ότι ο ελληνισμός κινδυνεύει. Και κινδυνεύει πάρα πολύ. Εάν δεν μονοιάσουμε, εάν δεν είμαστε σε θέση να μαζευτούμε και να περάσουμε λιτά και να τους τινάξουμε όλους αυτούς από πάνω μας, φοβάμαι. Είμαι πρόθυμος, όπως νομίζω ότι είναι και καθένας από εσάς, από την άκρα Αριστερά μέχρι τη Δεξιά –μην πάω στα άκρα- στο Κοινοβούλιο το πρόβλημα να το λύσουμε. Ας βάλουμε, λοιπόν, τις προτεραιότητες. Δεν είναι προτεραιότητες τα «λιμά» νομοσχέδια για επιχειρηματικά σχέδια για τα τσιμέντα. Ας ασχοληθούμε για άλλη μια φορά με τα σοβαρά. 
Σας ευχαριστώ πολύ.","ΓΕΩΡΓΙΟΣ ΝΤΑΒΡΗΣ",367
"99404"," Σας ευχαριστούμε.
Ολοκληρώθηκε ο κατάλογος των ειδικών αγορητών.
Προχωρούμε στον κατάλογο των ομιλητών. Πρώτος είναι ο κ. Γεωργιάδης.
Κύριε Γεωργιάδη, έχετε τον λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99405"," Ευχαριστώ πολύ, κύριε Πρόεδρε.
Θα ξεκινήσω με το ερώτημα που έθεσε ο συνάδελφος, ο κ. Νταβρής. Δεν θέλω καθόλου να το προσπεράσω, γιατί θεωρώ ότι δόθηκε καλόπιστα. Μιλήσατε για την ανάγκη να υπάρχει όραμα, ποιο είναι το όραμα και πώς μπορούμε να ξεφύγουμε από την κρίση.
Κατ’ αρχάς, αγαπητέ κύριε συνάδελφε, θα ήθελα να σας πω ότι το συγκεκριμένο νομοσχέδιο έχει όραμα. Πρέπει να σας πω ότι σ’ αυτό το Κοινοβούλιο το αίτημα για ένα νέο ολοκληρωμένο Ρυθμιστικό Σχέδιο για την Αθήνα και τη Θεσσαλονίκη, που μπορεί να απεσύρθη για λίγες μέρες, αλλά θα έρθει πάρα πολύ γρήγορα, έχει τεθεί σε αυτή την Αίθουσα στα επτά χρόνια που είμαι εδώ ίσως και τριακόσιες φορές. Ιδιαίτερα η Αριστερά το έχει θέσει ίσως και περισσότερες φορές. Έχει ένα όραμα, λοιπόν: Να συμμαζέψουμε επιτέλους λίγο αυτό το κράτος στο οποίο ζούμε. 
Ξέρετε, αγαπητέ κύριε συνάδελφε, κύριοι συνάδελφοι, η πολιτική είναι εφαρμοσμένη τέχνη, δεν είναι θεωρητική κουβέντα. Θεωρητική κουβέντα μπορούμε να κάνουμε οπουδήποτε αλλού βρισκόμαστε, εκτός απ’ αυτή την Αίθουσα, γιατί εμείς που είμαστε σ’ αυτή την Αίθουσα έχουμε εκλεγεί για να παίρνουμε αποφάσεις. 
Θα αντιστρέψω, λοιπόν, το –θα μου επιτρέψετε να πω- λίγο φιλολογικό ως ερώτημα, όχι μόνο προς εσάς, αλλά και προς την Αίθουσα, κυρίως προς την πλευρά του ΣΥΡΙΖΑ, των ΑΝΕΛ κ.λπ.. 
Στο νομοσχέδιο υπάρχει το άρθρο 81 «Κανονιστικό πλαίσιο, σχεδιασμός και πολεοδομική οργάνωση περιοχής Νέας Φιλαδέλφειας Αττικής για τη δημιουργία Κέντρου Αθλητισμού Μνήμης και Πολιτισμού». Το ψηφίζετε; Ναι ή όχι; Αφήστε τώρα τις ρητορείες. Γιατί από την  ψήφο σας θα εξαρτηθεί, κύριε Κουίκ, πρώτον, εάν μια ιστορική ομάδα θα αποκτήσει ξανά την έδρα της –κατά πώς το επιθυμούν χιλιάδες των οπαδών της- και, δεύτερον, εάν μια περιοχή της Αττικής που είναι εξαιρετικά υποβαθμισμένη θα μπορέσει επιτέλους να αναγεννηθεί και να φύγει από το χάος και τη χαβούζα που είναι σήμερα. 
Δικαιολογίες, ρητορείες και περικοκλάδες θα βρείτε ο καθένας σας πολλές, για να πουλήσετε στείρα αντιπολίτευση. Εγώ θα προτείνω στην Κοινοβουλευτική Ομάδα της Νέας Δημοκρατίας να μαζέψουμε εμείς δεκαπέντε υπογραφές και να ζητήσουμε εμείς ονομαστική ψηφοφορία για το άρθρο 81.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99406"," Κάντε το.","ΝΙΚΟΛΑΟΣ ΒΟΥΤΣΗΣ",75
"99407"," Θα το κάνουμε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99408"," Κάντε το, θα έχει ενδιαφέρον.","ΝΙΚΟΛΑΟΣ ΒΟΥΤΣΗΣ",75
"99409"," Γιατί έχει σημασία επιτέλους να αναγκάσουμε ορισμένους να βγουν και να πάρουν δημόσια θέση και ευθύνη.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99410"," Δεν το ξέρετε το θέμα, κύριε Γεωργιάδη. Δεν έχετε ιδέα.","ΝΙΚΟΛΑΟΣ ΒΟΥΤΣΗΣ",75
"99411"," Γιατί ακούστε, κυρίες και κύριοι συνάδελφοι, ποια είναι η διαφορά μεταξύ θεωρίας και πραγματικότητας. Πριν από μερικά χρόνια ξεκίνησε να κάνει το γήπεδό του ο Παναθηναϊκός στην περιοχή του Βοτανικού. Τότε πήγαν εκατόν δέκα τρεις Συριζαίοι στο Συμβούλιο της Επικρατείας γιατί ήθελαν να σώσουν, λέει, τον κορμοράνο της περιοχής και το ευρύτερο περιβάλλον. Και δυστυχώς, το Συμβούλιο της Επικρατείας –εγώ είχα πει τότε ότι αν υπήρχε Συμβούλιο της Επικρατείας τον 5ο π.χ. αιώνα, δεν θα είχε χτιστεί ποτέ ο Παρθενώνας- σταμάτησε την ανέγερση του γηπέδου. 
Αποτέλεσμα; Ακούστε τι πετύχατε, κύριοι του ΣΥΡΙΖΑ, με τις δήθεν μεγάλες σας οικολογικές ευαισθησίες. Μια εταιρεία χρεοκόπησε, χίλιοι άνθρωποι έχασαν τη δουλειά τους και το ελληνικό δημόσιο έχασε εκατοντάδες εκατομμύρια από φόρους. Και σήμερα –αν φεύγαμε λίγο από τις θεωρίες, κύριε Νταβρή και πηγαίναμε στην πραγματικότητα- αν παίρναμε το αυτοκίνητό μας και πηγαίναμε στο Βοτανικό για να δούμε τι προστάτεψε ο ΣΥΡΙΖΑ, θα βλέπαμε μια γιγαντιαία τσιμεντένια χαβούζα. Αυτό προστάτεψε, τη χαβούζα που είναι δικό τους έργο.
Πάμε τώρα στη Νέα Φιλαδέλφεια για να δούμε τη διαφορά μεταξύ θεωρίας και πραγματικότητας. Πριν από μερικά χρόνια ο τότε Πρόεδρος της ΑΕΚ γκρέμισε το γήπεδο. Είχε συμφωνία να προχωρήσει άμεσα σε ανέγερση του νέου γηπέδου. Πάλι κάποιοι, με δήθεν οικολογικές ευαισθησίες, σταμάτησαν την ανέγερση του γηπέδου γιατί –δήθεν, λέει- ήθελαν να κάνουν την περιοχή  πάρκο. Έχετε πάει, κύριοι του ΣΥΡΙΖΑ, στη Νέα Φιλαδέλφεια;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99412"," Εσείς έχετε πάει;","ΝΙΚΟΛΑΟΣ ΒΟΥΤΣΗΣ",75
"99413"," Εγώ είμαι Βουλευτής Β’ Αθηνών και έχω πάει πάρα πολλές φορές. Το έχω και σε φωτογραφίες και το έχω αναρτήσει και στο site μου. Σας αρέσει αυτό που είναι τώρα εκεί στη Νέα Φιλαδέλφεια; Το ευχαριστιέστε; Καμαρώνετε; 
Δείτε τώρα το καλύτερο. Πού θα έπεφτε η χώρα εάν –θου, Κύριε, φυλακήν τω στόματί μου- έπεφτε ποτέ στα χέρια αυτών των ανθρώπων! Για ένα απλό θέμα, όπως είναι το γήπεδο της ΑΕΚ, δεν μπορούν να συνεννοηθούν μεταξύ τους. Άλλα έλεγε η κ. Δούρου προεκλογικώς, άλλα μετεκλογικώς. Άλλα έλεγε ο κ. Στρατούλης τη μια μέρα, άλλα έλεγε το κόμμα του την τρίτη μέρα. Άλλα ψήφιζαν στην έναρξη της επιτροπής, άλλα στη λήξη της επιτροπής. Άλλα υποσχόταν ο κ. Τσίπρας στους οπαδούς της ΑΕΚ τη Δευτέρα, άλλα τους έλεγε ότι θα κάνουν την Τρίτη. Γιατί; Ούτε σε αυτό το θέμα δεν μπορείτε να καθίσετε σε ένα τραπέζι και να πάρετε μια καθαρή απόφαση που να λέει «ναι» ή «όχι». Δεν μπορείτε. 
Γιατί δεν μπορείτε; Διότι πολιτεύεστε με το δόγμα του «να τα έχουμε με όλους καλά». Έτσι νομίζετε ότι θα πάρετε την εξουσία. Πολύ λανθασμένο δόγμα. Ελπίζω ο ελληνικός λαός, με το παράδειγμα του γηπέδου της ΑΕΚ, να δει αν τυχόν έπεφτε η χώρα στα χέρια σας πού θα μπλέκαμε. Δεν θα μπορούσε να συνεννοηθεί ο Λαφαζάνης με τον Βούτση και ο Βούτσης με τον Στρατούλη για το απλούστατο θέμα!
Όσον αφορά δε το γήπεδο, για να δανειστώ μια φράση που ακούστηκε χθες εδώ απέναντι στο Σύνταγμα από μια αξιότιμη καλλιτέχνιδα –δεν θα πω περαιτέρω σχόλια, θα το αφήσω αυτό έτσι, για να μη χαλάσω τη σημερινή βραδιά- «σήμερα είμαστε όλοι ΑΕΚ».
Ξέρετε γιατί είμαστε σήμερα όλοι ΑΕΚ; Γιατί πράγματι πρέπει να γίνει αυτό το γήπεδο εκεί. Είναι κοινωνική ανάγκη και για την ομάδα της ΑΕΚ, αλλά είναι κοινωνική ανάγκη και για τη Νέα Φιλαδέλφεια. Είναι μια πραγματική ανάγκη να χτιστεί εκεί το γήπεδο και είναι μια πραγματική ανάγκη να χτιστεί τώρα και να μην υπάρχει περαιτέρω χρονοτριβή με διάφορες δικαιολογίες του τύπου «Δεν μας αρέσουν τα είκοσι πέντε μέτρα, θέλουμε τα είκοσι έξι, όχι τα είκοσι έξι αλλά τα είκοσι επτά, όχι τα είκοσι επτά αλλά τα είκοσι οκτώ και όχι πεντακόσιες θέσεις πάρκινγκ αλλά τετρακόσιες πενήντα κ.λπ.». Αυτά όλα είναι προφάσεις εν αμαρτίαις, για να δικαιολογήσετε την ουσία, ότι φοβάστε να πάρετε καθαρή θέση για οποιοδήποτε θέμα. Είστε παντελώς ανίκανοι να κυβερνήσετε, επικίνδυνοι! Και το γήπεδο της ΑΕΚ το αποδεικνύει.
Εμείς λοιπόν, αγαπητέ κύριε Υπουργέ, σας συγχαίρουμε, που επί υπουργίας σας λύνετε επιτέλους ένα πολύ μεγάλο θέμα, που εκκρεμούσε για αυτή την περιοχή και αυτήν την ιστορική ομάδα. Υποστηρίζουμε αναφανδόν αυτό το οποίο φέρατε στη Βουλή και φυσικά, το ψηφίζουμε και θεωρούμε ότι εν γένει το νομοσχέδιο αυτό –δεν θα μιλήσω για τους αιγιαλούς που έχουμε μία διαφωνία, θα το αφήσω για τη συζήτηση του πολυνομοσχεδίου, μη νομίζετε ότι θα μου τη γλυτώσετε, αλλά όσον αφορά το ρυθμιστικό σχέδιο το οποίο φέρατε, καιρός είναι στη Βουλή αυτή να μιλάμε καθαρά μεταξύ μας- ήταν μία εκκρεμότητα που έπρεπε να έχει λυθεί και έχει όραμα, κύριε Νταβρή, και έχει αναπτυξιακή προοπτική, και μπορεί να αλλάξει τον τόπο μας και γι’ αυτό το ψηφίζουμε, και το ψηφίζουμε και σας συγχαίρουμε κιόλας, κύριε Υπουργέ. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99414"," Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση της Συμφωνίας για την Ίδρυση Διεθνούς Ακαδημίας κατά της Διαφθοράς ως Διεθνούς Οργανισμού».","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99415"," Κύριε Πρόεδρε, θα ήθελα τον λόγο επί προσωπικού παρακαλώ.","ΓΕΩΡΓΙΟΣ ΝΤΑΒΡΗΣ",367
"99416"," Έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99417"," Ο κ. Γεωργιάδης διά σοφιστειών μου απέδειξε ότι υπάρχει όραμα στο συγκεκριμένο νομοσχέδιο. Βέβαια, το μείζον θέμα, όπως το είπα και από το Βήμα, ήταν η ΑΕΚ.
Κύριε Γεωργιάδη, ο ύψιστος λαϊκισμός είναι η μη έκφραση όλης της αλήθειας. Εγώ είμαι νέος Βουλευτής και από την πρώτη μέρα που ανέβηκα στο Βήμα είπα ότι θα λέω αλήθειες. Οι αλήθειες για μένα είναι ότι η Αττική είναι τσιμέντο, η Αθήνα δεν είναι άξια πρωτεύουσα του ελληνισμού, γιατί τα συμφέροντα τα οποία θα εξυπηρετηθούν μέσα από αυτό το νομοσχέδιο έκαναν την Αθήνα όπως είναι σήμερα. Αυτή είναι η όλη αλήθεια. Εγώ έχω ένα άλλο όραμα. Τώρα, αν δεν το αντιλαμβάνεστε εσείς, είναι δικό σας το θέμα. 
Είναι σίγουρο, λοιπόν, ότι το συγκεκριμένο νομοσχέδιο δεν είναι το άρθρο 81. Το συγκεκριμένο νομοσχέδιο είναι οι μπετονιέρες που έρχονται από πίσω, είναι αυτά που ίσως, όπως είπα, θα γκρεμίσουν κάποια στιγμή τη Βουλή, γιατί είναι ωραίο επενδυτικό πρόγραμμα να κτιστεί εδώ άλλο ένα κτήριο, το οποίο θα προσιδιάζει όχι στο νεοκλασικό, αλλά στα υπόλοιπα, όπως έχει γίνει παντού. Είναι αυτό που έκανε το αεροδρόμιο εκεί που είναι και χάλασε το φυσικό περιβάλλον και δεν το έκανε στο Θριάσιο Πεδίο, όπου έπρεπε σε τέσσερα επίπεδα να «παντρεύονται» όλα.","ΓΕΩΡΓΙΟΣ ΝΤΑΒΡΗΣ",367
"99418"," Παρακαλώ, κύριε συνάδελφε, ολοκληρώστε, γιατί είναι προφανές ότι δεν υπάρχει προσωπικό. Κατεγράφη το επιχείρημά σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99419"," Κλείνω, κύριε Πρόεδρε, με την ανοχή σας. 
Εγώ, κύριε Γεωργιάδη, είπα αλήθειες και τις είπα καλοπροαίρετα. Αυτή τη στιγμή δεν χρειαζόμαστε τέτοια νομοσχέδια. Χρειάζεται να βρούμε λεφτά, να είμαστε ενωμένοι και να αντιμετωπίσουμε αυτούς που θέλουν να μας πάρουν τον Παρθενώνα, τη Βουλή, όλη την Αττική και όλη την περιφέρεια. Τώρα, εάν δεν το αντιλαμβάνεστε, εγώ και με ήπιο τόνο, αλλά και με σκληρό, θα προσπαθώ να σας καλώ σε συστράτευση, γιατί Έλληνας είστε κι εσείς, όπως είναι οι άλλοι. Από εκεί και πέρα, όποιος κατάλαβε, κατάλαβε. 
Ευχαριστώ.","ΓΕΩΡΓΙΟΣ ΝΤΑΒΡΗΣ",367
"99420"," Η κ. Καφαντάρη έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99421"," Κύριε Πρόεδρε, κύριε Υπουργέ, κυρίες και κύριοι Βουλευτές, τα ρυθμιστικά σχέδια στηρίζονται στην οικονομική βάση της χώρας και αποτελούν την εφαρμογή της οικονομικής, χωρικής, παραγωγικής και κοινωνικής πολιτικής στην ανάπτυξη μιας πόλης και μιας περιοχής. Πρέπει να αποτελούν συνέχεια και εφαρμογή του γενικού χωροταξικού σχεδιασμού. Είναι κατά κύριο λόγο πολιτικά εργαλεία και λιγότερο τεχνοκρατικά. 
Βέβαια, από μόνα τους τα ρυθμιστικά, που είναι πάντα κυρίως ένα σύνολο κατευθύνσεων, δεν εξασφαλίζουν το εφικτό της εφαρμογής τους. Η εφαρμογή τους επιτυγχάνεται από τη διαμόρφωση του κατάλληλου θεσμικού πλαισίου υλοποίησης, την ύπαρξη κατάλληλων μελετών όλων των υποδεέστερων του ρυθμιστικού σχεδίου επιπέδων: ρυθμιστικό σχέδιο, θεσμοθετημένα εργαλεία, πολεοδομικά και οικονομικά κίνητρα κ.λπ.. 
Στην Ευρώπη και στα άλλα μεγάλα αστικά κέντρα η ταχεία μεταπολεμική ανοικοδόμηση κάποια στιγμή άρχισε να ολοκληρώνεται ή έστω να επιβραδύνεται με την κάλυψη των σημαντικότερων αλλαγών. Το ίδιο και οι μεγάλες επεκτάσεις που ανασχέθηκαν λόγω διαδοχικών ενεργειακών κρίσεων από τη δεκαετία του ’70, αλλά και της περιβαλλοντικής ευαισθητοποίησης επιστημόνων και σε μεγάλο βαθμό και πληθυσμού. Έτσι ενισχύθηκε διεθνώς τα τελευταία τριάντα χρόνια η τάση προς την συνεκτική πόλη σε αντίθεση με την αστική διάχυση στον περιαστικό χώρο, έννοια που υπάρχει δυστυχώς στο προτεινόμενο ρυθμιστικό σχέδιο, αλλά που ακόμα ταλαιπωρεί την ελληνική πόλη και είναι συζητήσιμο πόσο μπορεί να επιτευχθεί.
Οι δικές σας στρατηγικές επιλογές σαν Κυβέρνηση για τα επόμενα είκοσι χρόνια δείχνουν δυστυχώς να προσδιορίζονται από μνημόνια και συμφωνίες που έχετε υπογράψει. Δεν παρουσιάζονται στο εν λόγω σχέδιο νόμου ρυθμιστικού Αττικής στοιχεία για την υφιστάμενη κατάσταση, καθώς και την αξιολόγηση την ουσιαστική των προβλημάτων της Αττικής.
Αυτά που δεν λείπουν από τα σχέδιά σας είναι οι προβλέψεις στο πλαίσιο  του μεσοπρόθεσμου και των εφαρμοστικών νόμων, η απλοποίηση, η κατάργηση αδειοδοτήσεων και μελετών, οι fast track διαδικασίες, το ξεπούλημα της δημόσιας περιουσίας, η ενίσχυση του ιδιωτικού τομέα, η υπερσυγκέντρωση αρμοδιοτήτων χρήσεων και πόρων στην Αττική αγνοώντας την ισόρροπη ανάπτυξη.
Για μας ένα ρυθμιστικό σχέδιο πρέπει να ενισχύει το μοντέλο της συνεκτικής πόλης, προτείνοντας συγκεκριμένα μέτρα: να διασφαλίζει ουσιαστικά τους ορεινούς όγκους της Αττικής ως περιοχές απόλυτης προστασίας, να απελευθερώνει και να προτείνει μέτρα για το παράκτιο μέτωπο της Αττικής με πρόσβαση όλων των πολιτών –ενώ εσείς προχωρείτε μέσω του ΤΑΙΠΕΔ και του Αττικό Παράκτιο Μέτωπο στο ουσιαστικό ξεπούλημα- και τέλος, βέβαια, να λαμβάνει υπ’ όψιν το θέμα του πρασίνου, όταν η αντιστοιχία στην Αθήνα, στην Αττική είναι ανά κάτοικο γύρω στα 2,5 τετραγωνικά μέτρα. 
Τι γίνεται για τους μεγάλους αυτούς πνεύμονες πρασίνου, οι οποίοι πρέπει να υπάρξουν σε αυτήν την πυκνοδομημένη πόλη; Τι γίνεται με το πάρκο Τρίτση; Δεν αναφέρεται τίποτα στο σχέδιο ρυθμιστικού για την υποβαθμισμένη Δυτική Αττική. Τι γίνεται με μεγάλο χώρο του Ελληνικού, το οποίο εσείς ξεπουλάτε, ενώ υπάρχει συγκεκριμένη πρόταση για δημιουργία μητροπολιτικού πάρκου υψηλού πρασίνου με ήπιες χρήσεις; Τι γίνεται με τον Ελαιώνα; Εσείς μιλάτε μέσα στο σχέδιο για περιοχή υποδοχής επιχειρηματικών δραστηριοτήτων –και πολιτισμού βάζετε- ενώ υπάρχει ένα προεδρικό διάταγμα για τον Ελαιώνα, το οποίο προβλέπει, βέβαια, και χρήσεις, αλλά χρήσεις ήπιες.
Όσον αφορά την περιβαλλοντική διάσταση και τον παράγοντα της κλιματικής αλλαγής, μόνο ως ευχολόγιο εμφανίζεται στο εν λόγω σχέδιο νόμου στο κεφάλαιο «Προστασία Φυσικού Περιβάλλοντος-Βιοποικιλότητα». 
Έρχομαι τώρα σε ένα άλλο ζήτημα, κύριε Υπουργέ. Έχει να κάνει με μία τροπολογία, την οποία έχετε καταθέσει και έχει να κάνει με τα έσοδα από αδιάθετα δικαιώματα ρύπων. Σύμφωνα με τις πρόνοιες της τροπολογίας αυτής, τα έσοδα από την εκποίηση των δικαιωμάτων αυτών θα διατίθενται για την επιδότηση επιχειρήσεων, ώστε να μη δημιουργηθούν φαινόμενα διαρροής άνθρακα, δηλαδή μετεγκατάσταση επιχειρήσεων, εταιρειών από χώρες της Ευρωπαϊκής Ένωσης σε τρίτες χώρες, όπου ισχύουν διαφορετικές ρυθμίσεις. 
Έγκαιρα είχαμε προειδοποιήσει ότι το ευρωπαϊκό σύστημα εμπορίας δικαιωμάτων ρύπων αποτελεί ένα αδύνατο όπλο στη μάχη κατά της κλιματικής αλλαγής και παρουσιάζει σοβαρές αδυναμίες. Τον τελευταίο καιρό  οι τιμές βρίσκονται σε άνοδο με συνολικά έσοδα 24,6 περίπου εκατομμύρια ευρώ, σύμφωνα με το δελτίο του ΥΠΕΚΑ για το πρώτο εξάμηνο του 2014.
Το Ευρωπαϊκό Σύστημα Εμπορίας Ρύπων θεσπίστηκε, ώστε οι επιχειρήσεις που εκπέμπουν ρύπους, αφενός να πληρώνουν μέρος του περιβαλλοντικού κόστους που τους αναλογεί και αφετέρου να έχουν ένα πρόσθετο κίνητρο, ώστε να στρέφονται σε πράσινες επιλογές, με στόχο την ενίσχυση των φτωχότερων κρατών του πλανήτη στη μάχη κατά της κλιματικής αλλαγής, για την οποία δεν έχουν καμμία ουσιαστικά ευθύνη. Επίσης, θεσπίστηκε προκειμένου να αποτρέπονται οι ανεπτυγμένες χώρες να στρέφονται στη χρήση ορυκτών καυσίμων και ιδιαίτερα στην καύση του άνθρακα. 
Δυστυχώς, και στους δύο αυτούς στόχους, το Ευρωπαϊκό Σύστημα Εμπορίας Ρύπων απέτυχε να είναι ένα εργαλείο μεταστροφής της ενεργειακής πολιτικής σε ένα νέο ενεργειακό μίγμα με στροφή στις ΑΠΕ ή απέτυχε να ενισχύσει τις φτωχές χώρες. 
Είναι αλήθεια πως η Ευρωπαϊκή Ένωση πιάνει το στόχο που είχε θέσει -το γνωστό στόχο «20-20-20»- μέχρι το 2020 και μάλιστα, πιάνει το στόχο από το τέλος του 2013. Όμως, η ανάγνωση των εκθέσεων, τόσο της Ευρωπαϊκής Επιτροπής Περιβάλλοντος, όσο και της Κομισιόν αποκαλύπτουν την αλήθεια. Η μείωση των εκπομπών στην Ευρωπαϊκή Ένωση οφείλεται στην ύφεση. Όταν λέω «ύφεση» εννοώ τη μείωση των μεταφορών, το κλείσιμο των βιομηχανιών κ.λπ.. Όμως, η μείωση των εκπομπών στους τομείς αυτούς αντισταθμίστηκε με τη μεγάλη αύξηση εκπομπών αερίων από τη βιομηχανία παραγωγής ηλεκτρικής ενέργειας. Η Γερμανία, μάλιστα, έσπασε ρεκόρ εικοσαετίας στη χρήση λιγνίτη, φθάνοντας στο επίπεδο εξάρτησης από τον άνθρακα που είχε τις εποχές πριν από το Πρωτόκολλο του Κιότο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε,  ακριβώς. 
Όμως, το Ευρωπαϊκό Σύστημα Εμπορίας Ρύπων κατέρρευσε και από τις αστοχίες και στρεβλώσεις που δημιουργούνται από το ίδιο το σύστημα. Σήμερα, κύριε Υπουργέ, αυτή τη στιγμή, σε αντιδιαστολή με όσα λέγατε στην Ευρωπαϊκή Ένωση όσο ήσασταν Προεδρεύων στον Τομέα Περιβάλλοντος, δηλαδή ότι υποστηρίζετε τους νέους κλιματικούς στόχους της Ευρωπαϊκής Ένωσης, τη μείωση των εκπομπών αερίου του θερμοκηπίου κατά 40%, μέχρι το 2030 σχεδιάζετε νέες επιδοτήσεις της βιομηχανίας. 
Αντί να προγραμματίσετε το νέο ενεργειακό σχεδιασμό, ώστε να γίνει πραγματικότητα η μείωση των εκπομπών, για τις οποίες μιλούσατε, κατά 40%, εσείς σχεδιάζετε νέες αυξήσεις στα τιμολόγια του ρεύματος για να επιδοτήσετε τη λιγνιτική παραγωγή ενέργειας της μικρής ΔΕΗ, που μόλις νομοθετήσατε για το ξεπούλημά της. 
Κύριε Υπουργέ, η χώρα μας, όπως και η περιοχή της Ανατολικής Μεσογείου, αντιμετωπίζει σοβαρούς κινδύνους από την κλιματική αλλαγή, που βεβαίως, σύμφωνα με τους διεθνείς οργανισμούς, οφείλεται στη συνεχιζόμενη χρήση ορυκτών καυσίμων. 
Αυτό που δεν χρειάζεται η χώρα μας σήμερα στη μάχη κατά των συνεπειών της κλιματικής αλλαγής είναι μία συνεχής επιδότηση της ρύπανσης. Εκείνο που χρειάζεται είναι η θεσμοθέτηση κανονιστικών διατάξεων και η επιδότηση προσπαθειών και πρωτοβουλιών, που θα έχουν στόχο την απεξάρτηση της χώρας μας από τα ορυκτά καύσιμα. 
Η βιομηχανία, με τις επιδοτήσεις που εσείς σχεδιάζετε με αυτή την τροπολογία, θα προχωρήσει σε πολιτικές εξοικονόμησης ενέργειας; Θα προχωρήσει σε αντιρρυπαντικές τεχνολογίες, ως οφείλει; Παράλληλα, οι επιχειρήσεις θα δεσμευτούν να μην υπάρξουν απολύσεις και να διατηρηθούν οι υφιστάμενες θέσεις εργασίας; Θα δεσμευτείτε εσείς, ως Κυβέρνηση, για τη μη μετακίνηση του κόστους στον οικιακό καταναλωτή; 
Εμείς διαφωνούμε με τη σύμπλευση του ΥΠΕΚΑ με τους βιομήχανους και διεκδικούμε την εφαρμογή πολιτικών οικολογικού μετασχηματισμού της παραγωγικής διαδικασίας για την πραγματική μείωση εκπεμπόμενων ρύπων και τη μείωση του ενεργειακού κόστους, κύρια για τους οικιακούς καταναλωτές.","ΧΑΡΟΥΛΑ ΚΑΦΑΝΤΑΡΗ",215
"99422"," Ολοκληρώνετε, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99423"," Από όσα είπα, είναι φανερό ότι δεν είναι εύκολο και δεν είμαστε διατεθειμένοι να ψηφίσουμε την εν λόγω τροπολογία.
Ευχαριστώ.","ΧΑΡΟΥΛΑ ΚΑΦΑΝΤΑΡΗ",215
"99424"," Ευχαριστούμε κι εμείς. 
Τον λόγο έχει η κ. Αντωνίου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99425"," Ευχαριστώ, κύριε Πρόεδρε.   
Κύριε Πρόεδρε, κύριε Υπουργέ, κυρίες και κύριοι συνάδελφοι, συζητάμε σήμερα το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Νέο Ρυθμιστικό Σχέδιο Αθήνα-Αττικής…». 
Δυστυχώς, απεσύρθη το «Νέο Ρυθμιστικό Σχέδιο Θεσσαλονίκης», όπως προείπαμε. Νομίζω ότι άμεσα, κύριε Υπουργέ, πρέπει όντως να επανέλθει και να προχωρήσει και το Ρυθμιστικό Σχέδιο Θεσσαλονίκης και οι άλλες διατάξεις. 
Εγώ, κύριε Νταβρή –παρ’ όλο που ο κύριος δεν είναι στην Αίθουσα- θέλω να πω ότι θα μιλήσω, όχι με σοφιστείες, αλλά με επιχειρήματα. Πρόκειται για ένα πολύ σημαντικό νομοθέτημα, το οποίο τι κάνει; Προβλέπει χωροταξικό, πολεοδομικό, οικιστικό σχεδιασμό του λεκανοπεδίου της Αττικής. Επίσης, προβλέπει την κατασκευή του γηπέδου της ΑΕΚ, ενός σπουδαίου αναπτυξιακού έργου, τόσο για το αθλητικό σωματείο της ΑΕΚ, όσο και για το Δήμο της Νέας Φιλαδέλφειας.
Είναι η πρώτη φορά που από το 1985 η Κυβέρνηση μάς καταθέτει ένα νέο και ολοκληρωμένο ρυθμιστικό σχέδιο για τη μία –τώρα- μεγάλη πόλη της χώρας, την Αθήνα, έτσι όπως προβλέπεται στο Πρώτο Μέρος του νομοσχεδίου.
Το προηγούμενο Ρυθμιστικό Σχέδιο είχε μεν θετική συμβολή στην ανάπτυξη της πόλης, ωστόσο οι ριζικές αλλαγές που έχουν σημειωθεί τα τελευταία χρόνια επέβαλλαν τη δημιουργία ενός σύγχρονου, αναπτυξιακού μοντέλου, προσαρμοσμένο στα νέα δεδομένα.
Επίσης, ακούω συνεχώς για συμφέροντα, ότι υπάρχουν κάποια συμφέροντα. Είναι απλά γενικολογίες, χωρίς να τα κατονομάζουν. Μιλούν για συμφέρονται οι συνάδελφοι; Να μας κατονομάσουν σε ποιους αναφέρονται.
Στην Αθήνα γίνεται ολοένα και πιο αισθητό το φαινόμενο της εγκατάλειψης και της υποβάθμισης του κέντρου της Αθήνας. Το κέντρο της Αθήνας ερημώνει, τόσο σε επίπεδο κατοικίας, όσο και σε επίπεδο κεντρικής διοίκησης, καθότι βλέπουμε πολλά Υπουργεία μας να πηγαίνουν σε άλλες περιοχές. Η ανεργία, η οικονομική κρίση, το κλείσιμο κάποιων επιχειρήσεων στο κέντρο επιδεινώνουν περισσότερο το πρόβλημα. 
Τα προβλήματα, λοιπόν, αυτά έρχεται να λύσει και να αντιμετωπίσει αποτελεσματικά το συγκεκριμένο νομοσχέδιο. Στρατηγικοί στόχοι του νέου Ρυθμιστικού Σχεδίου είναι η οικονομική ανάπτυξη των δύο πόλεων –τώρα, της πόλης της Αθήνας- η βελτίωση της ανταγωνιστικότητας και της επιχειρηματικότητας και η ενίσχυση του διεθνούς ρόλου της, ανάπτυξη, η οποία δεν θα είναι αλόγιστη, αλλά θα τελεί πάντοτε σε συνάρτηση με την προστασία του φυσικού περιβάλλοντος και τη διαφύλαξη της πολιτιστικής κληρονομίας.
Στην προστασία του φυσικού περιβάλλοντος στοχεύει, άλλωστε και ο σχεδιασμός για την περαιτέρω ανάπτυξη των μέσων μαζικής μεταφοράς, ώστε να μειωθεί η κυκλοφοριακή συμφόρηση και η ατμοσφαιρική ρύπανση εντός των πόλεων και κυρίως του κέντρου. Είναι σημαντικό να δημιουργηθούν ακόμη περισσότερες υποδομές, πεζοδρομήσεις, ποδηλατοδρόμοι κ.λπ., για να ενθαρρύνουμε τους συμπολίτες μας να εγκαταλείψουν τα ΙΧ και να μετακινούνται με τρόπους φιλικότερους προς το περιβάλλον.
Δίνεται, λοιπόν, έμφαση στις υποβαθμισμένες περιοχές σε επίπεδο αναπτυξιακών έργων και επενδύσεων. Είναι ανάγκη να αναζωογονηθεί το ιστορικό κέντρο της πρωτεύουσας. Δεν είναι δυνατόν στις μέρες μας να παρατηρούμε φαινόμενα κοινωνικού αποκλεισμού ούτε να μιλάμε για πολίτες δύο κατηγοριών.
Τέλος, θα ήθελα να αναφερθώ στο Τρίτο Μέρος του νομοσχεδίου, για το οποίο με κάλυψε απόλυτα η εισήγηση του συναδέλφου του κ. Γεωργιάδη, στο οποίο τίθεται το κανονιστικό πλαίσιο και η πολεοδομική οργάνωση της περιοχής της Νέας Φιλαδέλφειας για τη δημιουργία του σύγχρονου αθλητικού κέντρου της ΑΕΚ. Το έργο αυτό έχει σίγουρα ιδιαίτερη αξία για τους φιλάθλους του ιστορικού αθλητικού σωματείου της ΑΕΚ. ΑΕΚ σημαίνει Αθλητική Ένωση Κωνσταντινουπόλεως.
Δεν πρέπει, όμως, να μείνουμε σε αυτό, αλλά να τονίσουμε και τα γενικότερα οφέλη που συνεπάγεται ένα τέτοιο έργο. Το νέο γήπεδο της ΑΕΚ, αγαπητοί συνάδελφοι, θα προσφέρει εκατοντάδες θέσεις εργασίας, τόσο κατά την κατασκευή του όσο και κατά τη λειτουργία του, καθότι θα αποτελεί πόλο έλξης για χιλιάδες φιλάθλους, θα συντελέσει αποφασιστικά στην οικονομική ανάπτυξη όλης της περιοχής της Νέας Φιλαδέλφειας.
Πρόκειται, λοιπόν, για μια πολύ σημαντική επένδυση που θα αναβαθμίσει την περιοχή οικονομικά, αθλητικά και πολιτιστικά, πάντοτε φυσικά με σεβασμό στο φυσικό περιβάλλον, καθότι καθορίζονται πλήρως οι περιορισμοί δόμησης και επιτρεπόμενης χρήσης και προβλέπονται τα αντισταθμιστικά έργα που θα αναβαθμίσουν το υπόλοιπο μέρος του άλσους, όπως είναι η προστασία του δάσους και η ενίσχυση της αντιπυρικής προστασίας. 
Για όλους, λοιπόν, αυτούς τους λόγους στηρίζω το νομοσχέδιο, κύριε Υπουργέ, κι επίσης σας συγχαίρω που το φέρνετε προς ψήφιση και πιστεύω ότι θα αποτελέσει ένα πολύτιμο εργαλείο για την ανάπτυξη και της Αθήνας, αλλά και τις Φιλαδέλφειας, καθώς επίσης και του Συνδέσμου της ΑΕΚ.
Σας ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)","ΜΑΡΙΑ ΑΝΤΩΝΙΟΥ",31
"99426"," Σας ευχαριστούμε κι εμείς.
Τον λόγο έχει ο κ. Τσαβδαρίδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99427"," Κύριε Πρόεδρε, κυρίες και κύριοι συνάδελφοι, σήμερα, ανάμεσα σε πολλά άλλα σημαντικά ζητήματα που προσπαθεί να επιλύσει το παρόν σχέδιο νόμου, καλούμαστε να αποφασίσουμε για το αυτονόητο, το οποίο δυστυχώς στις μέρες μας έφτασε να είναι ζητούμενο, για το πώς η ελληνική πολιτεία θα πρέπει να σταθεί αρωγός στον ιστορικό Σύλλογο της ΑΕΚ, προκειμένου αυτή να καταφέρει να υλοποιήσει με τη στοιχειώδη συμπαράσταση της πολιτείας ένα όνειρο ζωής για την ίδια και τις χιλιάδες των μελών και των φίλων της, τη δημιουργία ενός σύγχρονου γηπέδου διεθνών προδιαγραφών που θα μπορεί να αντανακλά και να τιμά την ιστορία της, να αναδεικνύει και να ισχυροποιεί την προσφορά της στα αθλητικά και κοινωνικά δρώμενα της χώρας, να στέκει και να ορθώνεται ως κόσμημα και σημείο αναφοράς για την ευρύτερη περιοχή, που έχει συνδεθεί αναπόσπαστα με την ύπαρξη και την πορεία της.
Αυτό το αυτονόητο πέρασε από πάρα πολλές συμπληγάδες πριν βρει το δρόμο της ολοκλήρωσης. Πέρασε από τον δρόμο της γραφειοκρατικής αβελτηρίας για την οριοθέτηση του οικοπέδου που θα κατασκευαστεί το ίδιο το γήπεδο. Πέρασε από το δρόμο της καχυποψίας για το εύρος των παρεμβάσεων που θα γίνουν στο χώρο του οικοπέδου. Πέρασε και περνά από το δρόμο της στείρας πολιτικής εκμετάλλευσης από όλους όσους έχουν μάθει όλα αυτά τα χρόνια να βαφτίζουν ως πρόοδο τη στασιμότητα και ως πρόταση την παντελή έλλειψη ουσιαστικών θέσεων, προκειμένου να κερδίσουν πρόσκαιρες εντυπώσεις θυσιάζοντας, όμως, στην ουσία και την κοινή λογική. Πέρασε από το δρόμο της αποψίλωσης των κάθε λογής εμποδίων που όρθωναν οι γνωστοί επαναστάτες χωρίς αιτία, που ως σύγχρονοι Δον Κιχώτες βλέπουν και μάχονται διαρκώς φανταστικούς εχθρούς, που οι ίδιοι τους επινοούν στο όνομα μιας δικής τους εικονικής κοινωνικής δικαιοσύνης.
Η ΑΕΚ θα μπορούσε να κατασκευάσει γήπεδο σε διάφορους προτεινόμενους χώρους. Τη δυνατότητα αυτή και την είχε και την έχει ασφαλώς. Δεν είναι, όμως, κανένας από αυτούς ο δικός της χώρος, ο χώρος που συνδέεται άρρηκτα με τον πυρήνα της ύπαρξής της, με την ιστορική της αθλητική διαδρομή, με αυτό που ονομάζουμε «σπίτι μας». Και το «σπίτι» της ΑΕΚ είναι η Νέα Φιλαδέλφεια, κανένα άλλο. Είναι το «σπίτι» που παραχωρήθηκε σε αυτήν ήδη από το 1929 από τον Ελευθέριο Βενιζέλο. Είναι το «σπίτι» μέσα στο οποίο έγραψαν ιστορία γενιές και γενιές μεγάλων αθλητικών προσωπικοτήτων, όπως ο Νεγρεπόντης, ο Δελαβίνιας, ο Νεστορίδης, ο Παπαϊωάννου, ο Αρδίζογλου, ο Μαύρος, ο Μανωλάς και τόσοι άλλοι. Είναι το «σπίτι» που μετάλλαξε τις πικρές αναμνήσεις της προσφυγιάς σε περηφάνεια για χιλιάδες κόσμο, που ένωσε τα όνειρά του σε μια κοινή συνισταμένη. Είναι το «σπίτι» που κρατά ζωντανή τη μνήμη των χαμένων πατρίδων. Δεν είναι τυχαίο, άλλωστε, που το όνομά του θα είναι «Αγιά Σοφιά».
Τι εμπόδιζε, λοιπόν, αυτό το αυτονόητο; Τι εμπόδιζε την ΑΕΚ να πραγματοποιήσει το δικό της όνειρο και μάλιστα σε ένα οικόπεδο δικής της ιδιοκτησίας; Η απουσία της ευρείας απαραίτητης πολιτικής συναίνεσης και κυρίαρχα οι διαρκείς παλινδρομήσεις του ΣΥΡΙΖΑ, που ναρκοθέτησαν αυτήν την προσπάθεια και πότισαν με σύγχυση και παραπληροφόρηση την ελληνική κοινωνία και ειδικότερα τους ανθρώπους της ΑΕΚ.
Μιλούσε ο ΣΥΡΙΖΑ για συγκεκριμένα επιχειρηματικά συμφέροντα, που θα ήταν ,δήθεν, ιδιοκτήτες του γηπέδου. Αυτό ασφαλώς, είναι απόλυτα αναληθές και αστείο. Ούτε η ΠΑΕ ούτε κάποια ιδιωτική εταιρεία θα είναι ιδιοκτήτης του γηπέδου. Το γήπεδο θα ανήκει στην Ερασιτεχνική ΑΕΚ. Επειδή, όμως, είναι γνωστό ότι το γήπεδο δεν μπορεί να κατασκευαστεί ούτε από την Ερασιτεχνική ούτε από το κράτος, ιδρύθηκε για το συγκεκριμένο λόγο μια εταιρεία λαϊκής βάσης, η «ΔΙΚΕΦΑΛΟΣ 1924», χωρίς μεγαλομέτοχο, με αποκλειστικό σκοπό να τρέξει το ζήτημα του γηπέδου.
Διαφωνούσε με την παραχώρηση από το δήμο ενός επιπλέον χώρου 2,4 στρεμμάτων σε σχέση με το προηγούμενο κατεδαφισθέν γήπεδο «Νίκος Γκούμας», ο οποίος θα επιτρέπει την κατασκευή ενός γηπέδου με όλες τις προδιαγραφές που επιβάλλει η UEFΑ. Όμως, η μη παραχώρηση αυτού του χώρου από το δήμο θα περιορίσει την ΑΕΚ αυστηρά στο νέο οικόπεδο και θα οδηγήσει στην κατασκευή ενός πολύ μικρού γηπέδου, το οποίο δεν θα μπορεί να ανταποκριθεί στις ευρωπαϊκές προδιαγραφές, ενός γηπέδου που κανείς δεν θα θέλει να το χρηματοδοτήσει και σε καμμία περίπτωση δεν θα μπορεί να στεγάσει τα όνειρα και τις φιλοδοξίες ενός συλλόγου με το ειδικό βάρος και τις φιλοδοξίες της ΑΕΚ.
Τα επιχειρήματά τους είναι έωλα: δήθεν φυσιολατρικές και περιβαλλοντικές ανησυχίες για υποβάθμιση του άλσους από το κόψιμο μικρού αριθμού δέντρων, όταν είναι γνωστό ότι το άλσος είναι ήδη υποβαθμισμένο και τραγικά εγκαταλελειμμένο, με παράνομες όσο και παντελώς αναξιοποίητες κατασκευές μέσα σε αυτό, ενώ η δέσμευση της ΑΕΚ είναι η αξιοποίηση και ανάδειξη του χώρου, με τη φύτευση πέντε χιλιάδων δέντρων και φυτών μέσω της κατασκευής του γηπέδου. 
Την ίδια ευαισθησία, βέβαια, δεν την έδειξαν, όταν το 1991 κόπηκαν χίλια διακόσια δέντρα από το άλσος. Τώρα τη δείχνουν για μικροκομματικές σκοπιμότητες. «Ακριβοί στα πίτουρα και φθηνοί στο αλεύρι», όπως λέει ο λαός μας! 
Και βέβαια, δεν πρέπει να ξεχνάμε ότι το νέο γήπεδο και οι χώροι του θα αποτελούν και ένα κέντρο πολιτισμού, μαγνήτη για τη νεολαία και την κοινωνία, όχι μόνο ολόκληρου του ιστού της πρωτεύουσας, αλλά και όλης της Ελλάδας, δίνοντας τη δυνατότητα φιλοξενίας πλειάδας εκδηλώσεων πάσης φύσεως, με προεξάρχον το Μουσείο Προσφυγικού Ελληνισμού, φόρο τιμής και αφετηρία μνήμης και διδαχής ενός παραμελημένου όσο και πολύτιμου κομματιού της ιστορίας του έθνους μας, που μετά την καταστροφή ρίζωσε και άνθισε στην μητροπολιτική πατρίδα.
Αυτό το μεγαλεπήβολο όσο και απόλυτα αναγκαίο έργο κανείς δεν δικαιούται να το εμποδίσει, ειδικά όταν όλα γίνονται σύμφωνα με την ισχύουσα νομοθεσία και με απόλυτη διαφάνεια. Και πολύ περισσότερο, όταν σε αυτή τη δύσκολη οικονομική συγκυρία για την πατρίδα και τους πολίτες η κατασκευή του νέου γηπέδου θα δημιουργήσει καινούριες θέσεις εργασίας –υπολογίζονται στις δύο χιλιάδες- οι οποίες θα αποτελέσουν τεράστια ανάσα για την περιοχή.
Τελειώνοντας, θέλω να πω το εξής: Τα πράγματα πλέον είναι απλά και καθένας θα κριθεί, όχι από τις προθέσεις του, αλλά από τις πράξεις του. Εάν η νέα Περιφερειάρχης Αττικής θέλει να αλλάξει το βιολί και δεν θέλει να υλοποιήσει την απόφαση της Περιφέρειας για το κονδύλι των 20 εκατομμυρίων ή εάν ο δήμος της Νέας Φιλαδέλφειας δεν σταθεί εμπράκτως συνοδοιπόρος στο δίκαιο αίτημα της ΑΕΚ, τότε οι ευθύνες της θα έχουν και όνομα και διεύθυνση. Το όνομα θα είναι «ΣΥΡΙΖΑ» και η διεύθυνση θα είναι η Κουμουνδούρου. Τα ανέξοδα «όχι» έφθασαν επιτέλους στο τέλος τους. Τώρα ήρθε η ώρα για να αρχίσει να γράφεται ένα νέο κεφάλαιο για την ιστορία της ΑΕΚ, ακόμα πιο ελπιδοφόρο, ακόμα πιο λαμπρό. 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΛΑΖΑΡΟΣ ΤΣΑΒΔΑΡΙΔΗΣ",509
"99428"," Και εμείς ευχαριστούμε.
Η κ. Αυλωνίτου έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99429"," Κυρίες και κύριοι συνάδελφοι, προτού ξεκινήσω, θα ήθελα να δώσω μια απάντηση στον εκπρόσωπο της Νέας Δημοκρατίας, τον κ. Γεωργιάδη, που ούτε λίγο ούτε πολύ έκρινε το πώς πολιτεύεται ο ΣΥΡΙΖΑ έναντι της Νέας Δημοκρατίας.
Κατ’ αρχάς, να κάνω μια μικρή υπενθύμιση: Η Νέα Δημοκρατία είναι Κυβέρνηση και βλέπουμε τις συνέπειές της, τις βιώνουμε. Βλέπουμε τη φτώχεια και την εξαθλίωση που έχει επιφέρει σε κάθε ελληνικό χωριό, σε κάθε ελληνικό σπίτι, την καταστροφή της μικρομεσαίας επιχείρησης, το ξεπούλημα της δημόσιας περιουσίας και σε λίγο καιρό το ξεπούλημα και της ιδιωτικής περιουσίας. 
Δεν μας είπε ο κ. Γεωργιάδης ποιους εξυπηρετεί. Γιατί η Νέα Δημοκρατία εξυπηρετεί τα μεγάλα συμφέροντα. Γιατί τα μεγάλα συμφέροντα είναι οι χρηματοδότες της. Δεν της αρκούν τα δάνεια που φέσωσε τις ελληνικές τράπεζες και τα πληρώνει ο ελληνικός λαός. Χρειάζεται και τα δάνεια των χρηματοδοτών της, γιατί αυτούς δεν έχει να τους ξεπληρώσει. Μπορεί να τους ξεπληρώσει με είδος, με αντάλλαγμα, με τις τροπολογίες που φέρνει εδώ κάθε μέρα και έχουν να κάνουν με φοροαπαλλαγές, με δωράκια, με την παραβίαση κάθε δασικής και περιβαλλοντικής νομοθεσίας, προκειμένου να εξυπηρετήσει τα συμφέροντά τους και με όλα αυτά.
Όταν ο ΣΥΡΙΖΑ θα έρθει στην Κυβέρνηση, τότε θα δούμε πώς θα κυβερνά, αλλά σίγουρα ο γνώμονας θα είναι ότι οι άνθρωποι και οι ανάγκες τους είναι πάνω από τα κέρδη, με κοινωνική δικαιοσύνη, κοινωνική αλληλεγγύη και σεβασμό στο περιβάλλον.
Ξεκινώντας τώρα, κυρίες και κύριοι συνάδελφοι, θα ήθελα να σας πω ότι διαβάζοντας αυτό το νομοσχέδιο πραγματικά οφείλω να ομολογήσω ότι ο κύριος Υπουργός είναι εκπληκτικά φλύαρος.
Κύριε Υπουργέ, μας φέρατε ένα νομοσχέδιο εκατό σελίδων, που μαζί με τις εισηγητικές εκθέσεις και τα συμπαρομαρτούντα φτάνουν τις πεντακόσιες σελίδες, για κάτι που μπορείτε να μας το πείτε, που χωράει μέσα σε μία παράγραφο. Ποιο είναι αυτό; Ο κύριος Υπουργός με προεδρικό διάταγμα αλλάζει ανά πάσα στιγμή το Ρυθμιστικό Σχέδιο της Αθήνας και της Θεσσαλονίκης και το κάνει όπως θέλει.
Βέβαια, στην πορεία «αδυνάτισε» το μισό νομοσχέδιο! Χάσαμε τη Θεσσαλονίκη για κάποιο διάστημα! Αλλά αυτό δεν αλλάζει τα πράγματα. Κύριε Υπουργέ, είκοσι λέξεις αρκούσαν. Δεν χρειάζονταν περισσότερα. Ή εάν θέλετε χρειαζόταν ένα μόνο άρθρο που να λέει: «Ξεπουλάμε όλη τη χώρα». Αυτό λέει ο νόμος σας.
Συνοδεύεται βέβαια –για όποιον το διαβάσει- από κάποιες χαριτωμένες, ωραίες εκφράσεις εκεί μέσα, επιπέδου, θα έλεγα, έκθεσης έκτης δημοτικού, που το θέμα είναι: «Η πόλη μας». Κατά την ίδια έννοια, σε λίγο καιρό, τον Οκτώβριο, μπορείτε να μας φέρετε με αφορμή κάποιο άλλο θέμα μια έκθεση που να λέει: «Πώς πέρασα το καλοκαίρι μου»!
Πίσω, όμως, από τις χαριτωμένες αυτές εκφράσεις υπάρχει ένα ουσιαστικό περιεχόμενο σε αυτό το νομοσχέδιο. Αυτό το νομοσχέδιο λέει το εξής ουσιαστικό: Ο κύριος Υπουργός μπορεί να ρυθμίζει κάθε χωροταξικό θέμα κατά περίπτωση, με στόχο την εξυπηρέτηση κάθε ιδιωτικού συμφέροντος.
Κυρίες και κύριοι συνάδελφοι, ο ορθολογισμός και η ευρωπαϊκή πρακτική υπαγορεύουν μια, θα έλεγα, κάπως διαφορετική προσέγγιση στο θέμα. Καθορίζονται με νόμο και με σαφήνεια ποιες είναι οι επιτρεπόμενες χρήσεις ανά περιοχή, ώστε το κάθε φυσικό και νομικό πρόσωπο, ο κάθε δήμος, ο κάθε δημόσιος φορέας να γνωρίζει τι και πού επιτρέπεται οτιδήποτε. Στη συνέχεια, ο καθένας, με βάση τις επιτρεπόμενες χρήσεις καθορίζει την πορεία του, τα επενδυτικά του σχέδια, τι επιθυμεί να αγοράσει και να πουλήσει και δεν χρειάζεται να προστρέχει κάθε φορά στον Υπουργό. Σε μια ευνομούμενη πολιτεία, κυρίες και κύριοι συνάδελφοι, ο ιδιώτης επενδυτής δεν χρειάζεται να ξέρει ούτε το όνομα του Υπουργού.
Εσείς, όμως, εδώ, κύριε Υπουργέ, ακολουθείτε μια διαφορετική προσέγγιση, είναι –πώς να το πω- πιο «παραδοσιακή». Μας φέρνετε πίσω στην ύστερη οθωμανική περίοδο της Αθήνας. Την εποχή εκείνη, για να χτίσει κάποιος κάτι, χρειαζόταν την άδεια του τοπικού αγά. Σήμερα, με τη δική σας ρύθμιση, πας στον Υπουργό, για να σου βγάλει το προεδρικό διάταγμα που θέλεις, και τελειώνει η υπόθεση. Τι να πω; Συγχαρητήρια, κύριε Υπουργέ, που με αυτό το νομοσχέδιο μας πηγαίνετε διακόσια χρόνια πίσω;
Κυρίες και κύριοι συνάδελφοι, θα ήθελα τώρα να σταθώ σε δύο ειδικά άρθρα που εμπεριέχονται σε αυτό που λέμε «άλλες διατάξεις»: το άρθρο 81, που αφορά το γήπεδο της ΑΕΚ στη Νέα Φιλαδέλφεια, και το άρθρο 82, που αφορά την οικοπεδοποίηση των δασών με πρόφαση την αθλητική χρήση.
Κυρίες και κύριοι συνάδελφοι, όσο θυμάμαι τον εαυτό μου θυμάμαι ότι είναι παλιά αμαρτία η αξιοποίηση του αθλητισμού και ειδικά του ποδοσφαίρου, όχι ως άθλημα, όχι ως κοινωνικό φαινόμενο, αλλά ως πρόφαση, για να περάσουν διάφορα απαράδεκτα πράγματα, κυρίως χωροταξικού χαρακτήρα. Το ποδόσφαιρο, κυρίες και κύριοι συνάδελφοι, αντιμετωπίζεται ως ο κυβερνητικός γάιδαρος που καλείται να κουβαλήσει τις αμαρτίες του χωροταξικού σχεδιασμού διαδοχικών κυβερνήσεων.
Αυτά που κάνατε ξεχωριστά τα δύο κόμματα της συγκυβέρνησης στο παρελθόν, όταν κυβερνούσατε αυτοδύναμα, τώρα τα κάνετε μαζί, από κοινού. Στην πλάτη, λοιπόν, του γηπέδου του Παναθηναϊκού προηγούμενη κυβέρνηση προσπάθησε να περάσει ένα ολόκληρο φαραωνικό εμπορικό κέντρο. Τα σπασμένα βέβαια τα πλήρωσε ο Παναθηναϊκός.
Δεν είχε σημασία αν θα υπήρχε ένα γήπεδο στη γωνίτσα. Το θέμα ήταν τα εμπορικά καταστήματα πού θα υπήρχαν και σε πόση έκταση. 
Στην πλάτη της ΑΕΚ προηγούμενη κυβέρνηση προσπάθησε να περάσει ένα εξίσου φαραωνικό κέντρο με ποδοσφαιρικό γήπεδο στην ταράτσα, άκουσον-άκουσον! Και τώρα τα σπασμένα τα πληρώνει πάλι η ομάδα της ΑΕΚ. Πόσο μάλλον όταν δεν μπήκε στον ολυμπιακό σχεδιασμό, όπως προοριζόταν, και τελικά έμεινε και χωρίς γήπεδο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα μου δώσετε ένα λεπτό ακόμη, κύριε Πρόεδρε. Δεν θα τοποθετηθώ ξανά αύριο.
Τι κάνετε, λοιπόν, εσείς, κύριε Υπουργέ, γι’ αυτή την κατάσταση; Προτείνετε για την ΑΕΚ μια, θα έλεγα, ομολογουμένως, πιο μετριοπαθή λύση στο πρόβλημα του γηπέδου, αλλά, δοθείσης της ευκαιρίας -τώρα που τη βρήκατε!- ανοίγετε την πόρτα για την καταστροφή του 5% των περιαστικών δασών όλης της χώρας με πρόφαση τον αθλητισμό. 
Απορώ, κύριε Υπουργέ, δεν σας πέρασε ποτέ από το μυαλό η σκέψη να δώσετε απλά λύση στο γηπεδικό πρόβλημα της ΑΕΚ, χωρίς να την αξιοποιήσετε για να περάσετε από το πλάι κι ό,τι άλλο θέλετε;
Τώρα, στα ειδικότερα ζητήματα του γηπέδου της ΑΕΚ, κάποια στιγμή πρέπει να γίνει κατανοητό από την Κυβέρνηση ότι ζητήματα όπως η ενίσχυση της πυροπραστασίας του δάσους και η πύκνωση της βλάστησής του αποτελούν υποχρέωση του κράτους. Δεν αποτελούν αντισταθμιστικά οφέλη που ευαρεστούνται κάποιοι ιδιώτες να παραχωρούν στο κοινωνικό σύνολο έναντι ανταλλάγματος. 
Ακόμη –και θέλω να το προσέξετε αυτό- αν για λόγους ανωτέρας βίας υπάρχουν κάποιοι αντικειμενικοί λόγοι που καθιστούν αναγκαία και αναπόφευκτη την παραχώρηση σπιθαμής έστω αστικού δάσους -για κάποιον πολύ σοβαρό λόγο, θα έλεγα- η μόνη λύση που θα μπορούσε ίσως να γίνει αποδεκτή είναι η αντικατάστασή του με έδαφος ίσου εμβαδού που θα αποκτήσει δασικό χαρακτήρα στη θέση του και μάλιστα, μέσα στον ίδιο δήμο. 
Επιπλέον, υποχρέωση του κράτους αποτελεί η ομαλή ένταξη και ενσωμάτωση του αθλητικού χώρου στο αστικό και κοινωνικό περιβάλλον που θα το φιλοξενήσει.
Αυτό, κύριε Υπουργέ, δεν εξασφαλίζεται με την ανοχή τραμπουκισμών και εκφοβισμού των πολιτών, που θέλουν να συζητήσουν ανοιχτά το θέμα. Εξασφαλίζεται μόνο με την πλατιά, ανοιχτή και ελεύθερη συζήτηση όλων των ενδιαφερομένων.
Τελειώνοντας, κυρίες και κύριοι συνάδελφοι, θέλω να σας πω ότι εμείς θέλουμε το γήπεδο της ΑΕΚ. Θέλουμε το γήπεδο να γίνει στη Νέα Φιλαδέλφεια, στον παραδοσιακό χώρο της ομάδας. Το θέλουμε και θα γίνει, χωρίς, όμως, τους «δασοκτόνους» όρους που περιέχουν τα σχετικά άρθρα του νομοσχεδίου. 
Στα ευχαριστώ.
(Χειροκροτήματα από την πτέρυγα του ΣΥΡΙΖΑ)","ΕΛΕΝΗ ΑΥΛΩΝΙΤΟΥ",45
"99430"," Ευχαριστούμε κι εμείς.
Η κ. Σκόνδρα έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99431"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, συζητούμε σήμερα το νομοσχέδιο που εισάγει το Νέο Ρυθμιστικό Σχέδιο για Αττική και Θεσσαλονίκη. 
Αν και δεν εκλέγομαι ούτε στην Αθήνα ούτε στη Θεσσαλονίκη, αλλά στην καρδιά της Ελλάδας, την Καρδίτσα, αποφάσισα να τοποθετηθώ, καθώς αναγνωρίζω τον σημαντικό ρόλο των δύο μητροπολιτικών κέντρων της χώρας. 
Κυρίες και κύριοι συνάδελφοι, ο διάλογος για την επικαιροποίηση των Ρυθμιστικών αυτών Σχεδίων κράτησε πάνω από μία δεκαετία. Και τώρα έφτασε η ώρα να παρθούν η απαραίτητες αποφάσεις. Ο διάλογος και οι προβληματισμοί εξαντλήθηκαν. Οι δυο Οργανισμοί Ρυθμιστικού Αθήνας και Θεσσαλονίκης συζήτησαν εφ’ όλης της ύλης με τους συναρμόδιους φορείς και με τις τοπικές κοινωνίες. 
Το τονίζω αυτό, διότι ακούμε για ακόμη μία φορά φωνές να υψώνονται που ζητούν, τι άλλο; Τη στασιμότητα και την απραξία. Και δεν μπορώ να καταλάβω το εξής: Όταν κάτι χρήζει αλλαγής, όταν κάτι επηρεάζεται από μεταβολές και εξελίξεις, όταν δημιουργούνται νέα δεδομένα και νέες αναγκαιότητες στην κοινωνία, εσείς που επιμένετε στην απραξία, αυτά όλα πώς τα αντιμετωπίζετε; Πού ακριβώς είναι ο εκσυγχρονιστικός σας χαρακτήρας; Πού είναι ο προοδευτισμός σας, πέρα από τα λόγια, βέβαια; 
Κυρίες και κύριοι συνάδελφοι, η κοινωνία είναι ένας ζωντανός οργανισμός και το περιβάλλον στο οποίο δραστηριοποιείται είναι εξίσου ζωντανό. Όπως αντιλαμβανόμαστε όλοι, όταν κάτι είναι ζωντανό, όταν κινείται και μεγαλώνει, είναι φυσικό να παρουσιάζει σε κάθε φάση της ζωής του διαφορετικές ανάγκες. Το ίδιο ακριβώς ισχύει και για τα δυο μεγάλα αστικά κέντρα της πατρίδας μας. Η Αττική, όπως και η Θεσσαλονίκη, αποτελούν τους δύο βασικούς πυλώνες αστικού ιστού, όπου συγκεντρώνεται περίπου το ήμισυ του πληθυσμού της χώρας.
Θυμίζω ότι από το 1985, τώρα είναι η πρώτη φορά που κυβέρνηση  παρουσιάζει και καταθέτει ένα ολοκληρωμένο Ρυθμιστικό Σχέδιο. Θεωρώ δεδομένο ότι όλοι δεχόμαστε πως στα περασμένα τριάντα χρόνια υπήρξαν μεταβολές, υπήρξαν εξελίξεις τόσο σε δημογραφικό, παραγωγικό, οικονομικό όσο και σε κοινωνικό επίπεδο. Υπήρξαν και μεγάλα έργα υποδομής, όπως το αεροδρόμιο «Ελευθέριος Βενιζέλος», η Αττική Οδός, αλλά και οι ολυμπιακές εγκαταστάσεις. 
Κατά συνέπεια, βλέπουμε τα δεδομένα και τις αναγκαιότητες στη χωροταξική δομή των μεγάλων αστικών κέντρων να έχουν αλλάξει την εικόνα στο σύνολό της. 
Το νομοσχέδιο, λοιπόν, έρχεται να καλύψει ό,τι κενά υπάρχουν, ώστε οι πόλεις να γίνουν πιο φιλικές για τους πολίτες και πιο ελκυστικές για τις επιχειρήσεις. Λαμβάνουμε πολιτικές αποφάσεις και εισηγούμαστε μέτρα αναπτυξιακού χαρακτήρα. Αντιμετωπίζεται η εγκατάλειψη του κέντρου της Αθήνας που παρατηρείται τα τελευταία χρόνια, με επακόλουθο την υποβάθμισή της. Αντίστοιχα με την Αθήνα, και ο Πειραιάς έχει ανάγκη αντιμετώπισης των σφοδρών επιπτώσεων της οικονομικής κρίσης που οδήγησαν σε κοινωνική πόλωση και υποχώρηση του εμπορικού κλάδου.
Όμως, για την προώθηση ενός ολοκληρωμένου χωρικού και περιβαλλοντικού σχεδιασμού απαιτείται γενναία νομοθεσία και εφαρμογή νέων εργαλείων, όπως εξάλλου την προβλέπουν τα ευρωπαϊκά και διεθνή πρότυπα. 
Απαιτείται, επίσης, ένας σωστός συντονισμός όλων το εμπλεκόμενων φορέων της τοπικής αυτοδιοίκησης.
Αυτά εισάγει το Νέο Ρυθμιστικό Σχέδιο, ώστε να αντιμετωπιστούν τα προβλήματα του παρελθόντος, που οδήγησαν τα αστικά κέντρα στα αδιέξοδα που όλοι βλέπουμε και ζούμε.
Βασικοί στόχοι του νομοσχεδίου είναι επίσης η προστασία και η διατήρηση του αδόμητου εξωαστικού χώρου, η αναβάθμιση των υφιστάμενων δομών του δευτερογενούς τομέα και η εξασφάλιση καλύτερων δυνατοτήτων χωροθέτησης, ώστε να βελτιωθούν οι όροι ανταγωνιστικότητας, τόσο στην Αθήνα, όσο και στην Θεσσαλονίκη, της οποίας το ρυθμιστικό βρίσκεται στο δεύτερο μέρος του παρόντος νομοσχεδίου.
Κυρίες και κύριοι συνάδελφοι, θέλω να κλείσω την τοποθέτησή μου τονίζοντας για ακόμη μια φορά ότι η Ελλάδα γύρισε σελίδα. Μπήκαμε σε μία σφοδρή οικονομική κρίση, την οποία τώρα αφήνουμε πίσω μας. Οι πληγές που μας άφησε, βέβαια, θα χρειαστεί κάποιος χρόνος για να επουλωθούν. 
Όμως, όλοι αναγνωρίζουν ότι η πατρίδα μας εισέρχεται σε μία νέα εποχή. Αφήσαμε οριστικά πίσω τη λογική του «ζω και καλύπτω τις ανάγκες μου με δανεικά και αγύριστα». Τώρα θα σταθούμε στα δικά μας πόδια, με τις δικές μας δυνάμεις. Στηρίζουμε την οικονομία, την κοινωνία, την επιχειρηματικότητα και, βεβαίως, το υπέροχο φυσικό μας περιβάλλον.
Τα δυο μεγάλα αστικά κέντρα, η Αθήνα και η Θεσσαλονίκη, θα βρεθούν στο επίκεντρο αυτής της ανάπτυξης, μαζί με όλη την επαρχία, βεβαίως, που διαδραματίζει το δικό της ξεχωριστό ρόλο. Στον αναπτυξιακό αυτό δρόμο προχωρούμε αποφασιστικά στη αξιοποίηση των συγκριτικών πλεονεκτημάτων που διαθέτει ο κάθε τόπος χωριστά, στην προσέλκυση επενδύσεων, τη δημιουργία ευκαιριών απασχόλησης και την απελευθέρωση όλων των δημιουργικών δυνάμεων της χώρας.
Κύριε Υπουργέ, πριν κλείσω θα ήθελα να ζητήσω από εσάς και την Κυβέρνηση να σχεδιάσετε και να δρομολογήσετε και τη σύγκληση και την ισορροπία των μεγάλων αστικών κέντρων με την υπόλοιπη Ελλάδα. Η επαρχία είναι ο αιμοδότης των αστικών κέντρων, τόσο σε άξιο ανθρώπινο δυναμικό, όσο και σε πρώτες ύλες. Εκεί βρίσκονται ανεξάντλητες και αναξιοποίητες πηγές πλούτου.
Η ανάπτυξη, κύριε Υπουργέ, πρέπει να είναι ανάλογη, ισόρροπη και συνολική σε ένα κράτος. Έτσι θα πετύχουμε και την καλύτερη συνοχή του κοινωνικού μας ιστού. 
Εδώ, βεβαίως, θα ήθελα, κύριε Υπουργέ και αγαπητοί συνάδελφοι, να αναφερθώ στο γήπεδο της ΑΕΚ. Θα ήταν μεγάλη παράληψη αν δεν αναφερόμουν σε αυτό το μεγάλο και ουσιαστικό έργο που αφορά το γήπεδο της ΑΕΚ. Πρόκειται για μια δίκαιη και χρόνια διεκδίκηση του ιστορικού Σωματείου, των φίλαθλων και των οπαδών που παίρνει σάρκα και οστά, αλλά και μια σημαντική αναπτυξιακή πνοή για την περιοχή της Φιλαδέλφειας, που πράγματι το έχει ανάγκη.
Στηρίζω, λοιπόν, το παρόν νομοσχέδιο, καθώς αποτελεί το βασικό πυλώνα χωροθετικού σχεδιασμού των επόμενων χρόνων για τις δύο ελληνικές μεγαλουπόλεις και ελπίζω ότι σύντομα θα έρθει και η ώρα της επαρχίας. 
Σας ευχαριστώ.","ΑΣΗΜΙΝΑ ΣΚΟΝΔΡΑ",462
"99432"," Ευχαριστούμε και εμείς, κύριε Σκόνδρα.
Τον λόγο έχει ο κύριος Υπουργός για να καταθέσει κάποιες νομοτεχνικές βελτιώσεις. 
Ορίστε, κύριε Υπουργέ, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99433"," Θα ήθελα να καταθέσω συγκεκριμένες νομοτεχνικές βελτιώσεις, εκ των οποίων η κυριότερη είναι η αφαίρεση των άρθρων που σχετίζονται με το Ρυθμιστικό Σχέδιο Θεσσαλονίκης, αλλά και μια σειρά άλλων, προκειμένου να διανεμηθούν στους συναδέλφους. 
Σας ευχαριστώ. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπουν οι σελ.151-154)","ΙΩΑΝΝΗΣ ΜΑΝΙΑΤΗΣ",297
"99434"," Παρακαλώ, λοιπόν, να διανεμηθούν οι προαναφερθείσες νομοτεχνικές βελτιώσεις. 
Τον λόγο έχει τώρα ο κ. Βούτσης και μετά ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99435"," Κυρίες και κύριοι συνάδελφοι, θα αναφερθώ μόνο στο άρθρο που αναφέρεται στο γήπεδο της ΑΕΚ. Δεν είχα υπ’ όψιν μου να το κάνω. Άλλωστε, είμαι πολιτικός μηχανικός και είχα πράγματα να πω για όλο το νομοσχέδιο. Όμως, τα άρθρα 81 και 82 φαίνεται πως είναι στον πυρήνα της πολιτικής αντίληψης και ιδεολογίας κάποιων συναδέλφων και είναι αδύνατο να μείνει αναπάντητο το ύφος, αλλά –επιτρέψτε μου να πω- και το ήθος της ομιλίας του κ. Γεωργιάδη και δευτερευόντως του κ. Τσαβδαρίδη. 
Η ΑΕΚ είναι πράγματι ένα μεγάλο ιστορικό σωματείο. Έχει διαδραματίσει, διαδραματίζει και θα μπορεί να διαδραματίσει και στο μέλλον, όχι απλά έναν ισχυρό κοινωνικό ρόλο μέσα σε μια χειμαζόμενη κοινωνία, αλλά και έναν ευρύτερο ρόλο, ακριβώς γιατί έρχεται από εκεί που έρχεται και συνοδεύει αυτές τις μνήμες και αυτό το παρόν. Δεν χρειάζεται, λοιπόν, να υπάρχει αυτή η πλειοδοσία η οποία επιχειρήθηκε να υπάρχει και από αυτό το Βήμα για δημιουργία εντυπώσεων και θα πρέπει να πάμε στην ουσία των πραγμάτων.
 Είπαμε, λοιπόν, σε όλους τους τόνους -και το λέμε και αυτή τη στιγμή για να το μάθει και να το ακούσει και ο κύριος Υπουργός- να έρθετε να νομοθετήσουμε από κοινού, να νομοθετήσουμε ομόφωνα για να φτιαχτεί γήπεδο ακριβώς πάνω στο έδαφος και στον περιβάλλοντα χώρο, εκεί όπου είχε παραχωρηθεί αυτός ο χώρος εδώ και δεκαετίες, εκεί όπου ήταν το γήπεδο της ΑΕΚ. Μάλιστα, θα έλεγα ότι όσοι ασχολούμαστε με τον αθλητισμό –φοβάμαι πως δεν ασχολούνται οι συνάδελφοι που μίλησαν προηγούμενα από εδώ- γνωρίζουμε τον τρόπο και την αυθαίρετη κατάσταση που υπήρξε γύρω από το γκρέμισμα του γηπέδου. Ελάτε, λοιπόν, να νομοθετήσουμε όλοι μαζί, ώστε να φτιαχτεί το γήπεδο στον ίδιο χώρο. Αν έχει τώρα δύο ή τρεις χιλιάδες λιγότερους καθήμενους, εντάξει, «δεν έσταξε και η ουρά του γαϊδάρου». 
Για να μην κάνουμε μία γενικότερη συζήτηση, την οποία και δεν κάνουμε, ακριβώς γιατί μιλάμε είναι η ΑΕΚ, και η οποία θα πήγαινε στην οικονομική κατάσταση της χώρας, στο ΟΑΚΑ το οποίο χειμάζεται δίπλα. Αλλά γνωρίζουμε πάρα πολύ καλά ότι επειδή υπήρξε ένα πρώτο σκάνδαλο με τον Ολυμπιακό και το Καραϊσκάκη -όπου ουσιαστικά δόθηκε από την ΕΟΑ ο χώρος και το γήπεδο σε ιδιώτη, πράγματα που είναι γνωστά σε όλους- με αποτέλεσμα ο αθλητισμός στον Πειραιά, όπως είναι ο στιβικός και ο ερασιτεχνικός αθλητισμός, να πάει πάρα πολύ πίσω, γνωρίζουμε πάρα πολύ καλά ότι έχει δημιουργηθεί και ένα εύλογο, ένα υγιές, θα έλεγα, πλέγμα, μια διάθεση και στους φιλάθλους της ΑΕΚ να φτιαχτεί το γήπεδο στο συγκεκριμένο και μόνο χώρο και να μην αναζητηθούν άλλες λύσεις, όπως αυτή που υπονόησα προηγούμενα, όπως για παράδειγμα το ΟΑΚΑ ή κάποια τεράστια γήπεδα τα οποία παραμένουν εν καιρώ κρίσης στο χώρο που παραμένουν. 
Ίσως να γνωρίζετε ότι ο δήμος σήμερα έχει μια δημοτική αρχή, η οποία εξελέγη προσφάτως και η οποία δημοσίως είχε αυτή τη θέση που σας είπα τώρα, δηλαδή να γίνει το γήπεδο εδώ και μόνο εδώ, στο συγκεκριμένο χώρο και να μην μπουν σε μία πλειοδοσία ή μειοδοσία δυόμισι, τρία, πέντε στρέμματα σε σχέση με το άλσος. 
Για να περάσουν, όμως, την αντίληψη τους οι συνάδελφοι προηγούμενα, είπαν εξωφρενικά πράγματα, όπως ότι η Νέα Φιλαδέλφεια σήμερα είναι περίπου μια χαβούζα. Έχετε πάει; Είναι και Βουλευτές Β΄ Αθηνών. Γνωρίζουν ότι η Νέα Φιλαδέλφεια, πρώτα απ’  όλα –επιτρέψτε μου να πω- και πριν από το γήπεδο, έχει ως κόσμημά της αυτό το άλσος. 
Το άλσος της Νέας Φιλαδέλφειας, πράγματι –το γνωρίζουμε πολύ καλά και έχετε δει και το Πεδίο του Άρεως πού το έχουν φθάσει- λόγω των οικονομικών συνθηκών και του ότι δεν δίνει η κεντρική διοίκηση πόρους, έχει τα προβλήματα τα οποία αναλύθηκαν εδώ. Και είναι μεγάλο βάρος και για το δήμο και για τη σημερινή δημοτική αρχή να το αναστηλώσει. Αυτό, όμως, είναι το πρώτο της κόσμημα. Επί κατοχής κινδύνεψαν με εκτέλεση άνθρωποι για να μην κοπούν εκεί πέρα μερικά δέντρα. 
Αυτές είναι οι αλήθειες. Και είναι γραμμένες στο Μουσείο, το οποίο θα είναι πολύ καλό εάν φιλοξενηθεί μεθαύριο στο γήπεδο της Νέας Φιλαδέλφειας, για τους αγώνες των Μικρασιατών που ήρθαν εδώ και στους νέους τόπους τους. 
Δεν έχει ανάγκη η ΑΕΚ περιφερόμενες ομάδες –δεν χρησιμοποιώ πιο σκληρή έκφραση- λεγόμενων «οπαδών» ή και πραγματικών οπαδών, οι οποίοι επί δεκαπέντε μέρες κατήργησαν το διάλογο, που είχε αναπτυχθεί από τη δημοτική αρχή της Νέας Φιλαδέλφειας με τη δημοτική αρχή του Νέου Ηρακλείου, με πολίτες κ.λπ. και παρενέβησαν αστυνομικές δυνάμεις τρεις και τέσσερις φορές, για να τους χωρίσουν και να μπορέσουν να διασφαλίσουν τις ελάχιστες συνθήκες για να γίνει ειρηνική συζήτηση εκεί. 
Δεν έχει ανάγκη η ΑΕΚ από τέτοια πράγματα! Λυπάμαι πάρα πολύ που έγιναν. Αν γνωρίζαμε –διότι πράγματι στο ΣΥΡΙΖΑ κάναμε μία συστηματική συζήτηση και με τη νέα δημοτική αρχή και με τη νέα περιφερειακή αρχή και με διαφορετικές απόψεις και αναμεταξύ μας στο επίπεδο της πολιτικής γραμματείας των Βουλευτών γι’ αυτά τα θέματα- και αν είχαμε ακούσει τις σημερινές τοποθετήσεις των δύο κυρίων συναδέλφων, δεν θα είχαμε κανένα πρόβλημα μέσα σε μισή ώρα να καταλήξουμε σε μία ομόφωνη απόφαση. Διότι πραγματικά, φαίνεται πως θέλετε να διαμορφωθεί ένα κλίμα εμφύλιας διαμάχης ανάμεσα σε πολιτικές δυνάμεις, ανάμεσα στους κατοίκους της Νέας Φιλαδέλφειας, ανάμεσα σε αθλητικούς παράγοντες, ανάμεσα σε σωματεία. Ποσώς σας ενδιαφέρει το γήπεδο! Σας ενδιαφέρει να γίνει το γήπεδο έτσι όπως έχει οριστεί επακριβώς, στο χιλιοστό, από το συγκεκριμένο επιχειρηματία και μόνο αυτό. 
Εγώ άκουσα κατάπληκτος την απολογητική του κ. Γεωργιάδη για τον κ. Βωβό…","ΝΙΚΟΛΑΟΣ ΒΟΥΤΣΗΣ",75
"99436"," ... (δεν ακούστηκε)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99437"," Σας παρακαλώ, κύριε Γεωργιάδη! Μιλάγατε. Θα μάθετε να ακούτε. Εδώ δεν είναι κανάλι. Το καταλάβατε;","ΝΙΚΟΛΑΟΣ ΒΟΥΤΣΗΣ",75
"99438"," Στον Πρόεδρο απευθύνομαι.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99439"," Μην απευθύνεστε στον κ. Γεωργιάδη! Κάντε την ομιλία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99440"," Μετά…","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99441"," Έτσι έμειναν στο δρόμο χίλιοι, επειδή δεν έγινε το γήπεδο στο Βοτανικό; Σοβαρά;","ΝΙΚΟΛΑΟΣ ΒΟΥΤΣΗΣ",75
"99442"," Έτσι έγινε!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"99443"," Δεν έμειναν απ’ αυτό, φίλε Τέρενς! Δείτε τα οικονομικά στοιχεία της εταιρείας. Συγκεκριμένα, όλα τα ανοίγματα για όλες…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είχε πάρα πολλά κτήρια –και το γνωρίζουμε όλοι- η συγκεκριμένη εταιρεία. Δείτε το προεδρικό διάταγμα για τον Ελαιώνα. Ελάτε να μιλήσουμε για τα εμπορικά κέντρα, τα οποία ήταν στο σχεδιασμό να γίνουν εκεί. 
Δεν θέλω να πω ούτε από το Βήμα αυτό ούτε από αλλού ποιοι έχουν το πάνω χέρι στην αλυσίδα των εμπορικών κέντρων στην Αττική και ποια συμφέροντα χτυπήθηκαν στο Βοτανικό, έτσι ώστε να μην υπάρχουν –και βέβαια εμείς δεν θέλαμε να υπάρχουν- εμπορικά κέντρα γύρω από το γήπεδο. Δεν ήταν η αντίρρηση για το γήπεδο ούτε εκεί. Ήταν για όλα όσα προέβλεπε η συγκεκριμένη εταιρεία να γίνουν μέσα στον Ελαιώνα. Να φέρουμε τα σχέδια, να τα δούμε. Γι’ αυτό το Συμβούλιο Επικρατείας έκρινε κατ’ αυτόν τον τρόπο. Εσείς ήσασταν Υπουργός μέχρι πριν από δύο εβδομάδες και απορώ και εξίσταμαι, που με τόση άνεση μιλάτε εναντίον του Συμβουλίου της Επικρατείας για μείζονες αποφάσεις που έχουν απασχολήσει το δημόσιο χώρο επί μήνες! 
Συνυπολογίστηκαν όλα αυτά και ελήφθησαν οι αποφάσεις και σήμερα δεν διαμαρτύρεται κανείς. 
Η Νέα Φιλαδέλφεια έχει την ιστορία της, έχει την ομάδα της, έχει τους κατοίκους της. Με βάση όλα τα δεδομένα ψήφισαν κιόλας και έβγαλαν αυτές τις δημοτικές αρχές που έβγαλαν. Κανείς δεν κρύφτηκε. Τη συζήτηση που κάνουμε εμείς εδώ την έκαναν ήρεμα και πριν τις εκλογές, απλώς δεν τους άφησαν να την κάνουν ήρεμα και μετά τις εκλογές. 
Επαναλαμβάνω και απ’ αυτή τη θέση ότι είμαστε διατεθειμένοι για οποιαδήποτε τροποποίηση η οποία θα οδηγήσει σε μία ομόφωνη απόφαση στη βάση τού να γίνει το γήπεδο ακριβώς στο χώρο που είχε παραχωρηθεί και που επί δεκαετίες στέγαζε γήπεδο τριάντα χιλιάδων φιλάθλων, που όλοι είχαμε επισκεφθεί και ήταν ένα κόσμημα για την περιοχή. Προφανώς τώρα μπορεί να γίνει κάτι πιο σύγχρονο και μοντέρνο. Είμαστε σε πλήρη γνώση των τεχνικών θεμάτων, του γιατί δεν μπορεί να γίνει πιο υποβαθμισμένο, παραδείγματος χάριν, λόγω του υδροφόρου ορίζοντα ή να γίνουν πολύ μεγαλύτερα πάρκινγκ, διότι αυτή η συζήτηση περί διακοσίων πενήντα θέσεων προφανώς δεν αποτελεί λύση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΝΙΚΟΛΑΟΣ ΒΟΥΤΣΗΣ",75
"99444"," Παρακαλώ, τελειώνετε, κύριε Βούτση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99445"," Με συγχωρείτε, κύριε Πρόεδρε. Θα ολοκληρώσω.
Θα μπορούσαμε να κάνουμε ουσιαστική συζήτηση για να υπάρξει ομόφωνη απόφαση. Είναι μεγάλο λάθος που θα βαρύνει πάνω στους ώμους ενός ιστορικού σωματείου με άξιους κοινωνικούς παράγοντες, πέραν των αθλητών, οι οποίοι έχουν ασχοληθεί κατά καιρούς με την επιβίωσή του και οι οποίοι σήμερα το εκφράζουν. Θα είναι μεγάλο βάρος εάν πάμε σε μία απόφαση κατά πλειοψηφία και μάλιστα από έναν καυγά, από μία σύγκρουση με τα επίθετα και με τα υπονοούμενα που ακούστηκαν. 
Επαναλαμβάνω ότι θέλω να σας επαναφέρω σε μία ήρεμη τοποθέτηση, να νομοθετήσουμε μαζί και να βρούμε τον τρόπο με τον οποίο θα νομοθετήσουμε μαζί, αλλά εκβιασμούς του στυλ «αυτό το σχέδιο κατετέθη από τον επιχειρηματία», «ή το ψηφίζετε αυτό ή είστε εναντίον της ΑΕΚ, εναντίον του κόσμου της ΑΕΚ» και «έχει ονοματεπώνυμο η πολιτική δύναμη και χώρο όπου στεγάζεται η Κουμουνδούρου», το οποίο ελπίζω ο κ. Τσαβδαρίδης εν τη ρύμη του λόγου του -αν και διάβαζε- είπε προηγουμένως, δεν τους δεχόμαστε. Όχι σε μας αυτά. Δύο χρόνια έστελνε απελπισμένους εργαζόμενους –δυστυχώς- για το Βοτανικό και το κτήριό μας είχε πάει «έτσι», κύριε Γεωργιάδη. Εσείς δεν έχετε ιδέα απ’ αυτά, τα οποία έχουμε υποστεί για να μην εξυπηρετούμε συμφέροντα, για να μην είμαστε μέσα στη διαπλοκή και θα έπρεπε σ’ αυτό να είμαστε όλοι μαζί. 
Αυτήν την πρόσκληση και πρόκληση σας κάνουμε. Προφανώς, δεν αναφέρθηκα καθόλου –και φαντάζομαι να το είδατε- διότι αν αρχίσουμε ένα γαϊτανάκι προσωπικών, θα φάμε εδώ το βράδυ μας. Δεν έχει νόημα.
(Χειροκροτήματα από την πτέρυγα του ΣΥΡΙΖΑ)","ΝΙΚΟΛΑΟΣ ΒΟΥΤΣΗΣ",75
"99446"," Κύριε Πρόεδρε, τον λόγο.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99447"," Κύριε Γεωργιάδη, το Προεδρείο δεν θεωρεί ότι υπάρχει προσωπικό θέμα. Άκουσα προσεκτικά και τη δική σας ομιλία και την ομιλία του κ. Βούτση. Το Προεδρείο, λοιπόν, θεωρεί ότι δεν υπάρχει…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99448"," Πρέπει να εξηγήσω γιατί υπάρχει προσωπικό θέμα.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99449"," Όχι. Το Προεδρείο κατά τον Κανονισμό…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99450"," Ο Κανονισμός…","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99451"," Περιμένετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99452"," Ο Κανονισμός σάς υπαγορεύει να μου δώσετε ένα λεπτό για να εξηγήσω σε τι συνίσταται το προσωπικό και μετά να αποφασίσετε αν έχω το λόγο. Δεν θα μου στερήσετε τον λόγο, κύριε Πρόεδρε. Παρακαλώ πολύ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99453"," Περιμένετε, κύριε Γεωργιάδη. Το Προεδρείο, όμως, έχει μία ευθύνη να μην εκφυλίζεται ο Κανονισμός, να μην ευτελίζονται οι πρόνοιες…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99454"," Έχουμε ξανακάνει αυτήν την κουβέντα. Δεν θα ερμηνεύετε εσείς τον Κανονισμό.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99455"," Περιμένετε, κύριε Γεωργιάδη, να ακούσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99456"," Περιμένω να τελειώσετε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99457"," Περιμένετε να ακούσετε. Δεν έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99458"," Υποχρεούστε να μου δώσετε τον λόγο για ένα λεπτό.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99459"," Δεν έχετε τον λόγο, κύριε Γεωργιάδη.
Τον λόγο έχει ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99460"," Ευχαριστώ πολύ, κύριε Πρόεδρε. 
Αγαπητές συναδέλφισσες, αγαπητοί συνάδελφοι, πριν από τριάντα χρόνια σε αυτήν ακριβώς την Αίθουσα υπήρξε μία πολύ θετική, μια πολύ δημιουργική στιγμή του ελληνικού Κοινοβουλίου, αντί να γίνονται τσακωμοί και διαφωνίες επί άλλων θεμάτων. 
Πριν τριάντα χρόνια, λοιπόν, σε αυτήν την Αίθουσα οι εκπρόσωποι του ελληνικού λαού απεφάσισαν –μιλάω για το 1985- για το πώς θέλουν να σχεδιάσουν το μέλλον της Αττικής και το μέλλον της Θεσσαλονίκης. 
Πριν, λοιπόν, από τριάντα χρόνια, εδώ, σε αυτήν την Αίθουσα οι εκπρόσωποι του ελληνικού λαού, τα μέλη του εθνικού Κοινοβουλίου, έδωσαν τις κατευθύνσεις για την ανάπτυξη στο λεκανοπέδιο Αττικής και τη μητροπολιτική περιοχή της Θεσσαλονίκης υιοθετώντας με δύο διαφορετικούς νόμους το ρυθμιστικό σχέδιο Αθήνας και το ρυθμιστικό σχέδιο Θεσσαλονίκης. Ήταν νόμος. Είναι νόμος και γιατί είναι νόμος οι στρατηγικοί άξονες ανάπτυξης της Αττικής και της Θεσσαλονίκης; Γιατί για τα δύο μεγάλα πολεοδομικά συγκροτήματα της χώρας απαιτείται το Εθνικό Κοινοβούλιο να έχει λόγο, αλλιώς αυτοαναιρείται. 
Το λέω αυτό γιατί, κατά το πρόσφατο παρελθόν είχαν υπάρξει διάφορες συζητήσεις, «μα γιατί δεν τα κάνουμε όλα αυτά, είτε προεδρικά διατάγματα είτε μελέτες χωροταξικού σχεδιασμού, να περάσουν με υπουργικές αποφάσεις»; Η απάντηση της Κυβέρνησης κι εμού προσωπικώς είναι ότι για το 50% σχεδόν του ελληνικού λαού και για το 75%-80% του παραγωγικού δυναμικού της χώρας αυτή η Αίθουσα δεν θα ασκήσει μόνο νομοθετικό έργο, αλλά θα δώσει και κατευθύνσεις ανάπτυξης. 
Είχα πει πριν από οκτώ μήνες ότι «αρκετά πια με το διάλογο». Ο διάλογος επί των αναπτυξιακών προτάσεων για την Αττική και τη Θεσσαλονίκη ξεκίνησε το 2007. Ξέρετε πόσα χρόνια πέρασαν από τότε μέχρι τώρα; Πάρα πολλά, για να μην έχουμε πάρει αποφάσεις. Και ερχόμαστε εδώ για άλλη μια φορά και εν μέρει τουλάχιστον αναιρούμε τον εαυτό μας.
Θέλω να σας πω, κυρίες και κύριοι συνάδελφοι, ότι ένα πολύ μεγάλο μέρος των προτάσεων των Ρυθμιστικών Σχεδίων Αθήνας και Θεσσαλονίκης έχουν δουλευτεί για πάνω από τέσσερα χρόνια, με τα περιφερειακά συμβούλια, τους δήμους, τους τοπικούς Βουλευτές, τους φορείς, τα συναρμόδια Υπουργεία. Έτσι λοιπόν σήμερα ανέμενα -και λυπάμαι που δεν είναι έτσι- ότι θα είναι μια ευτυχής στιγμή για το εθνικό Κοινοβούλιο. Θέλω να ελπίζω ότι πάρα πολύ σύντομα το σημερινό λάθος θα αναιρεθεί με άλλη απόφαση. 
Θέλω να κάνω ένα δεύτερο σχόλιο. Πού βρισκόμαστε σήμερα; Βρισκόμαστε σε μία κοινωνία και σε μία χώρα που βρίσκεται σε μια πολύ βαθιά κρίση, πολλαπλή, πολύπλευρη, πολύμορφη, βαθιά, αλλά βέβαια είναι στο ξέφωτο πλέον. Κατά συνέπεια δικαιούται να έχει άποψη στο θέμα «πώς θα γυρίσω τη σελίδα». Κατά συνέπεια έχει νόημα τώρα να αποφασίσω ως εθνικό Κοινοβούλιο, ως ελληνικός λαός πώς θέλω να σχεδιάσω το μέλλον της Αττικής και της Θεσσαλονίκης. Σε ποιο ευρύτερο περιβάλλον; Σε ένα περιβάλλον, στο οποίο η Ευρωπαϊκή Ένωση αισθάνεται μία απίστευτη ανασφάλεια για το τι μέλλει γενέσθαι μετά τις πρόσφατες εξελίξεις στην Ουκρανία, στη Γάζα, στο Ιράκ, στη Συρία, στη Λιβύη, στην Αίγυπτο και πολύ περισσότερο εν όψει ενός πολύ δύσκολου χειμώνα που λέει ότι αν δεν επιλυθούν τα ζητήματα με την τροφοδοσία φυσικού αερίου, τότε οι οικονομίες των είκοσι οκτώ κρατών-μελών -και όχι μόνο- και προφανώς και οι κοινωνίες των είκοσι οκτώ κρατών-μελών θα περάσουν δύσκολες στιγμές.
Έχει, λοιπόν, μεγάλη σημασία σε αυτήν τη συγκυρία να δώσουμε στην κοινωνία την προοπτική του μέλλοντος. Θέλω να προσθέσω και μια ακόμη παράμετρο που έχει εμφιλοχωρήσει στους άξονες προτεραιοτήτων και του Ρυθμιστικού της Αθήνας και του Ρυθμιστικού της Θεσσαλονίκης. 
Είναι βέβαιο ότι ζούμε σε μια ευρύτερη ταραγμένη περιοχή όπου τα κύματα μεταναστών για αρκετό χρονικό διάστημα ακόμη θα πιέζουν τη χώρα, αν δεν λάβουμε σωστά μέτρα. Γιατί πια όλη η βόρεια Αφρική και όλο το κομμάτι της Ασίας από το Ιράν και το Αφγανιστάν μέχρι τα παράλια της Μεσογείου θα είναι σε μια ταραγμένη εποχή.
Έχει, λοιπόν, νόημα να αναδείξουμε το σπουδαίο γεωπολιτικό ρόλο της χώρας ως εσχατιά της Ευρώπης που δέχεται πιέσεις μεταναστευτικών κυμάτων και άρα δικαιούται ειδικής χρηματοδοτικής και όχι μόνο μεταχείρισης.
Ερχόμαστε στο σήμερα, στο εδώ, στο τώρα. Λυπάμαι αλλά κάποια συναδέλφος είπε ότι μπορούμε να περιγράψουμε το αναπτυξιακό μέλλον της Αττικής και της Θεσσαλονίκης μέσα σε πέντε σειρές. Εγώ μαγικές ικανότητες δεν έχω. Δεν τις έχουν αυτές τις μαγικές ικανότητες ούτε οι εκατοντάδες επιστήμονες που δούλεψαν σε αυτήν την κατεύθυνση. Νομίζω ότι αδικούμε το μεγάλο ερώτημα. «έχουμε ή δεν έχουμε όραμα», όταν με ένα τρόπο απαξιωτικό μηδενίζουμε τα πάντα.
Το κείμενο που έχουμε μπροστά μας έχει στρατηγική στόχευση, ξέρει που θέλει να πάει την Αττική, ήξερε ή και ξέρει που θέλει να πάει τη Θεσσαλονίκη; Σας απαντώ μόνο με λέξεις, οι οποίες έχουν προσδιορίσει τις επιλογές που ενυπάρχουν στο κείμενο που έχει διανεμηθεί μετά την επεξεργασία που υπέστη από τις συνεδριάσεις της αρμόδιας Κοινοβουλευτικής Επιτροπής. 
Στρατηγικοί στόχοι. Άξονας 1: Βιωσιμότητα – περιβάλλον, κατά συνέπεια εφαρμογή και των τριών πυλώνων της αειφορίας, οικονομία, περιβάλλον και κοινωνία.
Άξονας 2: Ενίσχυση της κοινωνικής συνοχής και μέσα στα κέντρα των πολεοδομικών συγκροτημάτων και στην περιφέρεια. Συνήθως στο δυτικό μέρος και των δύο περιοχών έχουμε υποβαθμισμένες περιοχές.
Άξονας 3: Με αυτά που προτείνονται να δημιουργούνται θέσεις εργασίας, να βρίσκουν δουλειά οι άνθρωποι, να υπάρχει ανάπτυξη, ανάπτυξη με δημιουργία θέσεων εργασίας.
Επόμενη στρατηγική επιλογή είναι να υπάρχει ισόρροπη χωρική ανάπτυξη, όχι να είναι ανεπτυγμένα για παράδειγμα στην Αθήνα μόνο τα βόρεια προάστεια και να είναι υποβαθμισμένη η δυτική Αθήνα. Το κερδίζουμε και αυτό το στοίχημα με τους άξονες προτεραιοτήτων που έχουμε στο Ρυθμιστικό της Αθήνας και το αντίστοιχο της Θεσσαλονίκης. Στήριξη της επιχειρηματικότητας και της καινοτομίας. Ναι, γιατί ανάπτυξη χωρίς επιχειρηματικότητα και καινοτομία δεν μπορεί να υπάρξει. 
Προτελευταίος άξονας προτεραιοτήτων: Ο πολιτισμός ως αυταξία, όχι ως μια έκφραση που χαϊδεύει αυτιά, αλλά ο πολιτισμός ως ένα συγκριτικό πλεονέκτημα της Αθήνας και της Θεσσαλονίκης που αναδεικνύει τον πολιτιστικό ρόλο και δημιουργεί νέες θέσεις εργασίας.
Τέλος, άξονας προτεραιότητας και στα δύο ρυθμιστικά: Η βιώσιμη αστική κινητικότητα, δηλαδή με απλά λόγια πλήρης και κατά προτεραιότητα ενίσχυση των μέσων μεταφοράς προκειμένου να αποφεύγει κανείς τη χρήση των ΙΧ.
Δεν ηχούν αυτά λίγο γενικόλογα; Στο μυαλό ή στα αυτιά των μη ηθικών πιθανά ηχούν γενικόλογα, όλοι όμως γνωρίζουμε ότι τα ρυθμιστικά σχέδια για αυτό ακριβώς ονομάζονται ρυθμιστικά, διότι δίνουν κατευθύνσεις και στρατηγικούς άξονες. Πίσω από αυτά υπάρχουν δράσεις, υπάρχει ενέργεια, υπάρχει σχέδιο;
Σας απαντώ με απλά επιχειρήματα και θα αναφερθώ στην Αθήνα. Στην Αθήνα έχουμε πολύ συγκεκριμένες δράσεις που έχουμε αναλάβει. Πρώτα απ’ όλα σε συνεργασία με το Δήμο Αθηναίων, το Δήμαρχο κ. Καμίνη, έχουμε σε εξέλιξη το σχέδιο ολοκληρωμένης αστικής παρέμβασης για το κέντρο της Αθήνας, ένα σχέδιο εκτιμούμενου προϋπολογισμού περίπου 150 εκατομμυρίων ευρώ με περίπου εξακόσιες δράσεις. 
Στην πραγματικότητα αναβαθμίζουμε και ξαναδίνουμε ζωή στο κέντρο της Αθήνας. Το swap της Αθήνας θα αποτελέσει το υπόδειγμα για την αναβάθμιση των υποβαθμισμένων περιοχών όλων των μεγάλων πολεοδομικών συγκροτημάτων της χώρας, όχι μόνο της Αθήνας και της Θεσσαλονίκης, αλλά και των υπολοίπων.
Η δεύτερη δράση, την οποία ήδη έχουμε εξαγγείλει, είναι η ανάδειξη των εγκαταλελειμμένων κτηρίων -μιλώ για τα περίπου χίλια οκτακόσια εγκαταλελειμμένα κτήρια στο κέντρο της Αθήνας- με μία σειρά κινήτρων από την αναβάθμιση και τη στήριξη των ιδιοκτητών, προκειμένου να τα ανακαινίσουν, έως και την απόσυρσή τους, προκειμένου να δημιουργηθεί ελεύθερος χώρος. 
Έχουμε και κάτι άλλο; Ναι, έχουμε και ένα τρίτο. Είναι σε εξέλιξη και παραδίνεται το φθινόπωρο το σχέδιο ολοκληρωμένης αστικής παρέμβασης για οχτώ δήμους της δυτικής Αθήνας. Θα το παραλάβει ο Οργανισμός Ρυθμιστικού. Μιλώ για το Αιγάλεω, το Περιστέρι, την Πετρούπολη, το Χαϊδάρι, την Αγία Βαρβάρα, το Ίλιον, τους Αγίους Αναργύρους, το Καματερό, τη Φυλή. Ναι, παρεμβαίνουμε με δράσεις. Αυτό είναι, αν θέλετε, η απάντηση στις μεγάλες αγωνίες των Ελλήνων πολιτών. Δεν είναι ούτε γενικολογίες ούτε ευχολόγια ούτε πόλεμος κατά του καπιταλισμού. Είναι πολύ πρακτικές παρεμβάσεις που δίνουν απαντήσεις στα προβλήματα της καθημερινότητας των πολιτών. Τι κάνουμε με αυτά; Ρυθμίζουμε τις κοινωνικές ανισότητες σε μία χώρα, στην οποία για πολλές δεκαετίες υπήρχαν και συνεχίζουν να υπάρχουν κοινωνικές ανισότητες. 
Πριν τελειώσω το μέρος αυτό της τοποθέτησής μου για την Αθήνα, θέλω να πω στη συνάδελφο κ. Φούντα ότι με πολύ προσοχή εξετάζουμε τις προτάσεις της. Με έχουν ενημερώσει συνεργάτες ότι μάλλον ένα σημαντικό μέρος απ’ αυτές μπορεί να γίνει αποδεκτό. Επιφυλάσσομαι. Πάντως, αντιμετωπίζουμε θετικά τις παρεμβάσεις. 
Κυρίες και κύριοι συνάδελφοι, λυπάμαι για την προηγηθείσα τοποθέτηση μεταξύ εμού και του συναδέλφου της Νέας Δημοκρατίας, που υποχρεώθηκα να δηλώσω ότι μετά το αίτημα αυτό αποσύρω όλο το κεφάλαιο, όλα τα άρθρα που σχετίζονται με το Ρυθμιστικό Θεσσαλονίκης. Πρέπει να σας πω ότι διαφωνώ με την απόφαση αυτή. Όμως, είναι προφανές ότι δεν μπορεί να γίνει διαφορετικά από τη στιγμή που δεν υπάρχει η εκφρασμένη κοινοβουλευτική πλειοψηφία για να το ψηφίσει. Θα βοηθήσω όσο περνάει από το χέρι μου, προκειμένου να γίνουν το ταχύτερο δυνατό οι όποιες βελτιώσεις θεωρούν οι συνάδελφοι ότι χρειάζονται. 
Πρέπει, όμως, να σας πω ότι και εγώ, αλλά και οι συνεργάτες του Υπουργείου και τα στελέχη του Οργανισμού Ρυθμιστικού Θεσσαλονίκης δουλέψαμε πάρα πολύ και κατά το προηγούμενο χρονικό διάστημα αλλά και στο μεσοδιάστημα που μεσολάβησε μεταξύ της συζήτησης στην επιτροπή και της συζήτησης εδώ στο Τμήμα κι έχουμε κάνει πάρα πολλές βελτιώσεις. Έχουμε κάνει βελτιώσεις οι οποίες έχουν οδηγήσει ένα σύνολο φορέων στο να είναι θετικοί για το Ρυθμιστικό Σχέδιο Θεσσαλονίκης. 
Καταθέτω για τα Πρακτικά επιστολή προς εμένα του Δημάρχου Θεσσαλονίκης, κ. Μπουτάρη που συμφωνεί με το Ρυθμιστικό Θεσσαλονίκης. 
Καταθέτω επίσης για τα Πρακτικά επιστολή του Προέδρου της Περιφερειακής Ένωσης Δήμων Κεντρικής Μακεδονίας, των Δημάρχων Κεντρικής Μακεδονίας, του κ. Σίμου Δανιηλίδη ότι συμφωνεί με τους γενικούς άξονες του Ρυθμιστικού Σχεδίου Θεσσαλονίκης. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
Καταθέτω επίσης για τα Πρακτικά επιστολή από το Τεχνικό Επιμελητήριο του Τμήματος Κεντρικής Μακεδονίας, στην οποία αναφέρεται ότι οι γενικοί άξονες του Ρυθμιστικού Θεσσαλονίκης τους βρίσκουν σύμφωνους. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όλα όσα λέω έχουν μέσα κάποιες επιμέρους ενστάσεις. Όμως, σε καμμία περίπτωση δεν λέει κανείς να αποσυρθεί ή να καταψηφιστεί το Ρυθμιστικό Θεσσαλονίκης. 
Καταθέτω, επίσης, έγγραφο – ανακοίνωση του ΠΑΣΟΚ που λέει ότι στηρίζει τη συγκεκριμένη πρωτοβουλία. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Λυπάμαι που σας ταλαιπωρώ, αλλά πρέπει να είναι απολύτως σαφές τι έχει κατατεθεί.
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης καταθέτει για τα Πρακτικά την ακόλουθη επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κατέθεσα μόλις επιστολή των μελετητών του χωροταξικού σχεδίου της Περιφέρειας Κεντρικής Μακεδονίας προς τον Οργανισμό Ρυθμιστικού Θεσσαλονίκης που γράφει ότι το υπό εξέλιξη περιφερειακό χωροταξικό κεντρικής Μακεδονίας σε γενικές γραμμές συμβαδίζει και έχει λάβει υπ’ όψιν του τις αρχές και τους αναπτυξιακούς άξονες του Ρυθμιστικού Σχεδίου Θεσσαλονίκης το οποίο αποσύραμε. 
Αυτή είναι η μία όψη του νομίσματος. Υπάρχει και η άλλη όψη του νομίσματος, δηλαδή έγγραφο της Περιφέρειας Κεντρικής Μακεδονίας, η οποία διαφωνεί με το συγκεκριμένο ρυθμιστικό σχέδιο. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, υπάρχει έγγραφο του Εμπορικού και Βιομηχανικού Επιμελητηρίου Θεσσαλονίκης, που ζητά, όπως και η Περιφέρεια Κεντρικής Μακεδονίας, την απόσυρση του ρυθμιστικού σχεδίου. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, θέλω επίσης να καταθέσω για τα Πρακτικά τις προτάσεις που είχαμε ήδη αποδεχθεί και είχαμε διαμορφώσει σε νομοτεχνικές βελτιώσεις ή άλλες δράσεις, τις οποίες είχαμε πάρει από το Δήμο Αριστοτέλη Χαλκιδικής. Είναι ένα σύνολο παρεμβάσεων. Ουσιαστικά, έχουμε αποδεχθεί σχεδόν το σύνολο των προτάσεων της Χαλκιδικής έτσι όπως αυτές ήρθαν και από το συνάδελφο κ. Δριβελέγκα, αλλά κυρίως -αυτό έχει σημασία- από το Δήμο Αριστοτέλη Χαλκιδικής. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τέλος, για ιστορικούς λόγους θα καταθέσω την περιγραφή του ιστορικού εκπόνησης του Ρυθμιστικού Σχεδίου Θεσσαλονίκης -γι’ αυτό απευθύνομαι πια και στην Αντιπολίτευση- στο οποίο ένα σύνολο προοδευτικών μελετητών, ένα σύνολο πολλών καθηγητών του Αριστοτέλειου Πανεπιστημίου Θεσσαλονίκης, ένα σύνολο πολύ καλών επιστημόνων που παρέλαβαν τις μελέτες, με ομόφωνη απόφαση της εκτελεστικής επιτροπής του Οργανισμού Θεσσαλονίκης μού εισηγήθηκαν αυτό το κείμενο, το οποίο αποσύραμε. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο καθένας λοιπόν μετά και τα έγγραφα που κατέθεσα, είναι προ των ευθυνών του. Όλοι μας είμαστε προ των ευθυνών μας για το Ρυθμιστικό Σχέδιο Θεσσαλονίκης. 
Θα τελειώσω με το γήπεδο της ΑΕΚ. Ομολογώ ότι μου είναι απολύτως ακατανόητο το εμπρός-πίσω του ΣΥΡΙΖΑ. Περίμενα να υλοποιηθεί αυτό που είχαμε συμφωνήσει στην επιτροπή ότι θα καταθέτατε τροπολογίες. Είχα δώσει εντολή στις υπηρεσίες να δουν τις βελτιωτικές προτάσεις του ΣΥΡΙΖΑ, προκειμένου, στο βαθμό που δεν είναι εκτός κάθε πραγματικότητας, να τις υιοθετήσουμε. Δεν είδα καμμία τροπολογία. 
Το κείμενο λοιπόν έτσι όπως έχει κατατεθεί στα Πρακτικά τώρα, είναι αυτό ακριβώς το κείμενο για το οποίο ως Υπουργός δεν πήρα καμμία πρόταση αλλαγής του. 
Κυρίες και κύριοι συνάδελφοι, για τη συγκεκριμένη νομοθετική ρύθμιση οφείλω να πω ότι γίνεται η αρχή για ένα μεγάλο πρόγραμμα αθλητικής, πολεοδομικής και πολιτιστικής ανάπτυξης στη Νέα Φιλαδέλφεια, με φορέα το αθλητικό σωματείο της ΑΕΚ. 
Δίνεται λύση στο πρόβλημα μιας ιστορικής ομάδας, με μεγάλη διαδρομή και συμβολή στον αθλητισμό, τον πολιτισμό και τη χώρα. Αποκαθίσταται η ιστορική έδρα της ΑΕΚ στη Νέα Φιλαδέλφεια ενενήντα χρόνια μετά την ίδρυσή της και δέκα χρόνια μετά την κατεδάφιση του παλαιού γηπέδου. Επαναπροσδιορίζονται με αντικειμενικά κριτήρια οι κανόνες και το πλαίσιο εντός του οποίου μπορεί να πραγματοποιηθεί ένα μεγάλο έργο. Στοιχίζονται πλέον οι επιλογές του νόμου με τις αρχές της προστασίας του περιβάλλοντος και της ποιότητας ζωής των κατοίκων της περιοχής της Νέας Φιλαδέλφειας και ευρύτερα της Αθήνας. Τέλος, κατοχυρώνεται το πολεοδομικό κεκτημένο και το περιβαλλοντικό ισοζύγιο της περιοχής. 
Τελειώνοντας, πρέπει να σας πω ότι αισθάνομαι πως είναι τύχη για έναν Υπουργό Περιβάλλοντος, Ενέργειας και Κλιματικής Αλλαγής να εισηγείται την υπερψήφιση ενός ρυθμιστικού σχεδίου για την πρωτεύουσα της πατρίδας μας και την ευρύτερη περιοχή, το λεκανοπέδιο Αττικής, ένα κείμενο για το οποίο είμαι απολύτως βέβαιος ότι χαράσσει οραματικούς άξονες ανάπτυξης για την κοινωνία του τόπου μας, δίνει προοπτικές και χώρο στους νέους ανθρώπους, την καινοτομία και την επιχειρηματικότητα. Στην πραγματικότητα, είναι ο θεμέλιος λίθος για μια Ελλάδα που ξεπερνά την κρίση. 
Γι’ αυτό σας ζητώ να υπερψηφίσετε το συγκεκριμένο νομοσχέδιο. 
Ευχαριστώ. 
(Χειροκροτήματα)","ΙΩΑΝΝΗΣ ΜΑΝΙΑΤΗΣ",297
"99461"," Κι εμείς ευχαριστούμε. 
Κυρίες και κύριοι συνάδελφοι, πριν προχωρήσουμε στους Κοινοβουλευτικούς Εκπροσώπους, πρέπει να επιλύσουμε το διαδικαστικό θέμα που προέκυψε πριν. 
Θυμίζω ότι ο κ. Γεωργιάδης ζήτησε τον λόγο επί προσωπικού. Ο Προεδρεύων του Σώματος προσπάθησε να εξηγήσει ότι κατά την άποψή του δεν υπάρχει προσωπικό. Ο κ. Γεωργιάδης υποστήριξε ότι ο Πρόεδρος δεν δικαιούται να μη δώσει τον λόγο. Και προφανώς υπό την πίεση ή την ένταση αυτής της άποψης διατύπωσε βαρύτατους χαρακτηρισμούς προς το Προεδρείο. Με την άδεια του Σώματος –νομίζω σωστά- είπαμε να προχωρήσει η διαδικασία και να δούμε ήρεμα περί τίνος πρόκειται. 
Σας επισημαίνω, λοιπόν, ότι το άρθρο 68 ορίζει τι συνιστά προσωπικό θέμα: «Προσωπικό θέμα θεωρείται η μομφή που περιέχει υβριστική εκδήλωση ατομικά εναντίον Βουλευτή ή μέλους της Κυβέρνησης, καθώς και η απόδοση στον ομιλητή διαφορετικής γνώμης από εκείνη που εξέφρασε». 
Δεύτερον, «ο επικαλούμενος προσωπικό εις βάρος του ζήτημα ζητεί από τον Πρόεδρο την άδεια να μιλήσει». Η παράγραφος 3 αναφέρει: «Ο Προέδρος μπορεί να μη δώσει το λόγο, αν κρίνει ότι δεν υπάρχει προσωπικό ζήτημα». 
Επομένως, ο κ. Γεωργιάδης δεν είχε δίκιο, σύμφωνα με τον Κανονισμό. Ο Πρόεδρος είχε δίκιο σύμφωνα με τον Κανονισμό. Ο Πρόεδρος μπορεί να δώσει ή να μην δώσει τον λόγο. 
Τι γίνεται στην περίπτωση που ο Βουλευτής που ενδιαφέρεται να θέσει επί προσωπικού επιμένει; Σε εκείνη την περίπτωση ο Πρόεδρος μπορεί να ρωτήσει σχετικά τη Βουλή. Δηλαδή, ο Πρόεδρος, σε περίπτωση αμφιβολίας, μπορεί να απευθυνθεί στο Σώμα, αν συμφωνεί το Σώμα ότι υπάρχει ή δεν υπάρχει προσωπικό. Ο Προεδρεύων δεν πρόλαβε να το κάνει αυτό διότι υβρίσθη, στο μεταξύ, από τον κ. Γεωργιάδη. Αυτά σε ό,τι αφορά το διαδικαστικό, πρώτον.
Δεύτερον, αντιμετωπίζοντας την ανάρμοστη συμπεριφορά του κ. Γεωργιάδη, τον προειδοποίησα ότι με βάση τον Κανονισμό θα τον ανακαλέσω στην τάξη, εκτός και αν ο ίδιος ανακαλέσει αυτά που είπε. 
Το άρθρο, 77 λοιπόν, παράγραφος 2, προβλέπει ακριβώς αυτό: «Η ανάκληση στην τάξη μπορεί να μην επιβληθεί από τον Πρόεδρο, αν ο Βουλευτής ανακαλέσει όσα είπε ή εκφράσει τη λύπη του γι’ αυτά τα οποία ελέχθησαν». Αυτά είναι τα δεδομένα. 
Εγώ θέλω να δηλώσω στο Τμήμα, και πιστεύω ότι όσοι είστε εδώ το γνωρίζετε, ότι προσωπική μου πεποίθηση είναι πως ο ρόλος του Προεδρείου πρωτίστως είναι να διευκολύνει τον ρόλο των Βουλευτών, να μιλούν, να παίρνουν το λόγο ακόμη και αν, να τον παραβιάζουν σε θεμιτά πλαίσια κ.λπ., και αυτό προσπαθούμε να κάνουμε όλοι οι Προεδρεύοντες.
Από την άλλη μεριά, όμως, υπάρχει και μια ευθύνη για την τήρηση του Κανονισμού. Είναι πράξη αυτοσεβασμού αυτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99462"," Κύριε Πρόεδρε, μπορώ να έχω τον λόγο;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99463"," Παρακαλώ, κύριε Γεωργιάδη, σας ακούω.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99464"," Ο λόγος για τον οποίο ζήτησα τον λόγο, λοιπόν, επί προσωπικού  είναι ότι και ο κ. Βούτσης στην ομιλία του είπε για το ιταμό ύφος του κ. Γεωργιάδη -και του κ. Τσαβδαρίδη, για να είμαι ειλικρινής, γιατί μας βάλατε μαζί- αλλά και γιατί είπατε για τη χαβούζα που έγινε στη Νέα Φιλαδέλφεια, ενώ εγώ τη χαβούζα την ανέφερα στο Βοτανικό, εκεί όπου έγινε το πρώτο έγκλημα του ΣΥΡΙΖΑ, και βεβαίως για την άθλια εικόνα που έχει και η Νέα Φιλαδέλφεια. Η Νέα Φιλαδέλφεια μπορεί να μην έχει την ίδια εικόνα με το Βοτανικό, αλλά είναι σε πολύ κακό επίπεδο. Άρα λοιπόν, ο κ. Βούτσης, κύριε Πρόεδρε, διαστρέβλωσε …","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99465"," Καθόλου άθλια. Μια χαρά είναι.","ΝΙΚΟΛΑΟΣ ΒΟΥΤΣΗΣ",75
"99466"," Κύριε Βούτση, δεν έχετε τον λόγο. Μη μου ζητήσετε τον λόγο επί προσωπικού κι εσείς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99467"," Πρώτον, για να πάμε με τον Κανονισμό, επί προσωπικού είπατε «το ιταμό ύφος του κ. Γεωργιάδη» και θέλω να εξηγήσω γιατί δεν είναι ιταμό. Δεύτερον, διαστρέβλωσε πλήρως αυτά που είπα και αν κάποιος άκουγε μόνο τον κ. Βούτση και δεν είχε ακούσει εμένα, θα απεκόμιζε τελείως διαφορετική εντύπωση επ’ αυτών των οποίων εγώ έχω πει. Αυτά είναι τα προσωπικά τα οποία, αν μου δώσετε τον λόγο, θα εξηγήσω ακριβώς γιατί τα θεωρώ προσβλητικά.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"99468"," Το Προεδρείο θεωρεί ότι δεν υπάρχει προσωπικό κατά τον Κανονισμό. Εάν επιμένει, μπορεί να απευθυνθεί στο Τμήμα το Προεδρείο και ευχαριστώ τον κ. Γεωργιάδη που συνέβαλε στο να λήξει ομαλά μία στιγμή έντασης. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"99469"," Τον λόγο έχει ο κ. Κουρουμπλής, Κοινοβουλευτικός Εκπρόσωπος του ΣΥΡΙΖΑ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99470"," Κυρία Πρόεδρε, κυρίες και κύριοι συνάδελφοι, συνέβη και αυτό απόψε στο ελληνικό Κοινοβούλιο. Η παραπαίουσα συγκυβέρνηση ακύρωσε ουσιαστικά έναν Υπουργό και ο τρόπος με τον οποίο μίλησε ο κ. Μανιάτης –τον οποίο εγώ τιμώ ως δημόσιο άνδρα- ήταν μία κατάθεση ψυχής γι’ αυτό που υπέστη απόψε. 
Άρα λοιπόν, κύριε Υπουργέ, δεν σας ακύρωσε η Αντιπολίτευση, σας ακύρωσε η συγκυβέρνηση. Γιατί θεώρησε ότι η πρόταση σας, η οποία επί δυόμισι μήνες βρισκόταν στο Κοινοβούλιο, δεν ήταν επαρκής. Άρα σάς θεωρεί μη επαρκή, κύριε Υπουργέ. Αυτή είναι η πραγματικότητα. Πολιτικά μιλάμε. Το τι θα κάνετε, είναι δική σας επιλογή.
Κυρία Πρόεδρε, θα ξεκινήσω λίγο από το θέμα της ΑΕΚ. Όταν ανεβαίνουμε στο Βήμα της Βουλής θα πρέπει όλοι να έχουμε μέτρο. Φαινόμενα πατριδοκαπηλίας και υπερπατριωτισμού δεν υπηρετούν τη δημοκρατία. Και μαθήματα πατριωτισμού η Αριστερά και γενικά η δημοκρατική παράταξη δεν δέχεται. Δεν θέλω να πω παραπέρα, για να μην δημιουργήσω ένταση στην Αίθουσα.
Κυρία Πρόεδρε, όταν ανεβαίνει κανείς στο Βήμα επιχειρεί να υποστηρίξει τις απόψεις του, να κάνει αντίλογο. Να κάνει όμως αντίλογο, όχι να υποκαταστήσει τον λόγο και τον αντίλογο με παραπληροφόρηση. Διότι είναι γκεμπελισμός όταν έρχεσαι και λες ότι ο ΣΥΡΙΖΑ ήθελε ένα μικρό γήπεδο. Δηλαδή, το γήπεδο που ο ΣΥΡΙΖΑ τελικώς υποστηρίζει θα μπορεί να είναι γήπεδο 27.000 θέσεων. Είναι μικρό σε σχέση με αυτό που υποτίθεται ότι υποστηρίζουν κάποιοι άλλοι, το οποίο θα είναι 33.000 θέσεων; Αυτή είναι η μεγάλη διαφορά για να παραποιείται η τοποθέτηση της Αξιωματικής Αντιπολίτευσης; Ας κρίνει, λοιπόν, ο κόσμος της ΑΕΚ.
Όλα αυτά τα χρόνια, κυρίες και κύριοι υπερπατριώτες και υποστηρικτές της ιστορίας της ΑΕΚ, δεν ήταν ο ΣΥΡΙΖΑ η αιτία που δεν είχε γήπεδο η ΑΕΚ. Αυτά να πείτε στον κόσμο της ΑΕΚ. Όμως, γνωρίζει ο κόσμος της ΑΕΚ. Και αυτός ο κόσμος της ΑΕΚ ψήφισε δήμαρχο ΣΥΡΙΖΑ στη Φιλαδέλφεια και ψήφισε και Περιφερειάρχη ΣΥΡΙΖΑ στην Αθήνα με καθαρές θέσεις πάνω σε αυτό το ζήτημα. Ούτε αυτό σάς προβληματίζει; Για να δούμε ποιος είναι υπεύθυνος, ποιος παίζει κάθε φορά, μήπως αρπάξουμε κανένα ψηφαλάκι. 
Κυρίες και κύριοι συνάδελφοι, η εισηγήτρια της Αξιωματικής Αντιπολίτευσης και οι Βουλευτές που πήραν τον λόγο τοποθετήθηκαν με πολύ εύγλωττο τρόπο, αναδεικνύοντας τις αδυναμίες αυτού του νομοσχεδίου.
Εάν δεχτώ, κύριε Υπουργέ, ότι αυτά που είπατε είναι μια πραγματικότητα, σας καλώ αύριο να δεσμευτείτε και να βάλετε μέσα στον νόμο διάταξη που θα ορίζει συγκεκριμένο χρόνο για την υλοποίηση των προβλεπόμενων διαταγμάτων και αποφάσεων, για να καταλάβει ο ελληνικός λαός πώς νομοθετούμε εδώ, για να καταλάβει ο ελληνικός λαός ότι τα τελευταία χρόνια ψηφίσατε πάνω από εκατό σαράντα φορολογικούς νόμους με χιλιάδες ανεκτέλεστες υπουργικές αποφάσεις. Υπάρχουν πενήντα τρεις χιλιάδες υπουργικές αποφάσεις που προβλέπονται στα νομοθετήματα τον τελευταίο χρόνο που δεν έχουν εκδοθεί και πάνω από τρεισήμισι χιλιάδες διατάγματα. Αυτό είχε γίνει και με το ν.1515/1985. Υλοποιήθηκε ποτέ αυτός ο νόμος;
 Ξέρουμε πολύ καλά ότι αυτό το νομοθέτημα, κύριε Υπουργέ, είτε με τη δική σας παρουσία είτε με οποιαδήποτε παρουσία, ώσπου να έρθει η τελική αναμέτρηση και να φύγει αυτή η Κυβέρνηση που πραγματικά καταστρέφει αυτόν τον τόπο, θα αλλάξει, όπως αλλάζουν συνήθως τα διάφορα νομοθετήματα που φέρνετε κάθε φορά εδώ με τον πρόχειρο τρόπο που τα φέρνετε.
Κυρία Πρόεδρε, εχθές η Επιτροπή Προϋπολογισμού της Βουλής δημοσίευσε την έκθεσή της και ουσιαστικά αποδομεί με τον πιο τεκμηριωμένο και επιστημονικό τρόπο το success story του πλεονάσματος. Διότι όσοι ξέρουν λίγα οικονομικά γνωρίζουν ότι πλεόνασμα πραγματικό προκύπτει όταν υπάρχει αύξηση του ΑΕΠ και ανάπτυξη. Ξέρουν πολύ καλά ότι αυτά που λέτε για την ανάπτυξη δεν υπάρχουν. Λέει η έκθεση της Επιτροπής Προϋπολογισμού της Βουλής ότι υπάρχει χρηματοδοτικό κενό που μπορεί να απαιτήσει νέο μνημόνιο. Αυτή είναι η πραγματικότητα την οποία ζει σήμερα η ελληνική κοινωνία.
Χθες, κυρίες και κύριοι συνάδελφοι, είχαμε μια εξέλιξη στην υπόθεση της λίστας Λαγκάρντ και του κ. Παπακωνσταντίνου.
Κύριε Υπουργέ, ως εκπρόσωπος της Κυβερνήσεως, θα μας απαντήσετε; Δεν σας ρωτάνε, κύριε Υπουργέ, στην Αργολίδα οι συμπατριώτες σας πώς συμβαίνει με τόσο εύκολο τρόπο να κόβετε το ρεύμα σε τριακόσιες χιλιάδες κατοίκους; Με πήρανε προχθές, κύριε Υπουργέ, από την πατρίδα σας. Είχανε βάφτιση οι άνθρωποι και πήγανε και τους κόψανε το ρεύμα. Μπορεί να πήρανε και εσάς.
Και από την άλλη μεριά, δεν μας δίνετε απάντηση για το πότε θα ολοκληρωθεί ο έλεγχος της λίστας Λαγκάρντ. Πώς μπορείτε να βγαίνετε και να μιλάτε στον ελληνικό λαό, σε έναν λαό που χειμάζεται, και να του φέρνετε εδώ νομοσχέδια ότι τον υπηρετείτε, όταν επιδεικνύετε απροθυμία να περιορίσετε το φοβερό φαινόμενο της φοροδιαφυγής και της φοροκλοπής; 
Πότε –θα μας πείτε επιτέλους!- θα ολοκληρωθεί ο έλεγχος της λίστας Λαγκάρντ; Θα μας πείτε πότε θα ολοκληρωθεί ο έλεγχος των είκοσι τεσσάρων χιλιάδων πατριωτών; Γιατί κι αυτοί οι μεγαλοπατριώτες με τέτοια λόγια μιλούν, όπως έρχονται κάποιοι εδώ. Ακούω μερικούς και στις τηλεοράσεις και ξέρω πολύ καλά τι έχουν κάνει. Πότε θα γίνει ο έλεγχος γι’ αυτούς τους είκοσι τέσσερις χιλιάδες; Πότε θα ολοκληρωθεί ο έλεγχος για τις ανώνυμες εταιρείες; Πότε θα προχωρήσετε να εισπράξετε αυτά που διαπίστωσε ο έλεγχος του κ. Νικολούδη για δέκα χιλιάδες τριακόσιες περιπτώσεις διασταυρωμένων, βεβαιωμένων φόρων; Γι’ αυτά θα μας απαντήσετε ποτέ; Πότε; 
Για την υπόθεση της Ελβετίας που ισχυριζόσασταν ότι ήταν στο πέρας της, δεν μιλάει κανείς. Για τη δήλωση του κ. Γιούνγκερ, πριν από δύο χρόνια στο Μέγαρο Μουσικής, ότι εάν η Ελλάδα ζητήσει συνδρομή για τις καταθέσεις στη χώρα του, θα βοηθήσει, μπορεί να μας πει η Κυβέρνηση αν έχει υποβάλει ακόμα η Ελλάδα τέτοιο αίτημα;
Αυτά είναι τα καθημερινά προβλήματα που βιώνει αυτή η κοινωνία κι αυτό το αίσθημα της αδικίας που βιώνει ο ελληνικός λαός. Το πολιτικό σύστημα είναι εκτεθειμένο απέναντι σε αυτόν το λαό που χειμάζεται, δοκιμάζεται και βιώνει το μαρτύριο αυτής της φοβερής κρίσης.
Κυρία Πρόεδρε, απουσιάζει η Κυβέρνηση σε πολύ μεγάλα ζητήματα που διαδραματίζονται στην ευρύτερη περιοχή, δηλαδή αυτό το έγκλημα. Επιτρέψτε μου αυτήν την κραυγή αγωνίας. Όταν ακούω να μου λένε ότι τραυματίζονται παιδιά δέκα χρονών –που πιστεύω ότι όλοι οι Έλληνες και τα πολιτικά κόμματα της χώρας συγκλονίζονται γιατί πραγματικά είμαστε ένας φιλειρηνικός λαός- όταν βλέπει κανείς αυτές τις εικόνες, αυτά τα παιδιά που τραυματίζονται, αυτά τα παιδιά που θα μείνουν ανάπηρα, χωρίς μάτια, χωρίς χέρια και χωρίς πόδια, επιτρέψτε και σε εμένα μια ιδιαίτερη ψυχική κατάσταση γιατί από υλικά πολέμου σε μια ηλικία δέκα ετών συνέβη αυτό που συνέβη και στη δική μου ζωή.
Αν αυτό δεν είναι έγκλημα πολέμου, τι είναι το έγκλημα πολέμου; Αυτή η υποκρισία της διεθνούς κοινότητας: το δικαίωμα του Ισραήλ να υπερασπιστεί τον εαυτό του! Δηλαδή, αυτούς που έχει αποκλεισμένους και τους αναγκάζει να πίνουν βρώμικο νερό για να πεθάνουν, αυτοί δεν έχουν δικαίωμα να υπερασπιστούν την αξιοπρέπειά τους; Δηλαδή, ο ελληνικός λαός το 1821 έπρεπε να καθίσει φρόνιμος! 
Το ίδιο, απουσία και στα χημικά, κύριε Υπουργέ. Και καλά δεν κάνατε αυτό που έκανε η Αλβανία. Εγώ ντρέπομαι να το λέω κιόλας. Τουλάχιστον, κύριε Υπουργέ, αισθάνεστε καλά, να μην υπάρχουν επάνω σε αυτό το πλοίο ένας-δυο Έλληνες επιστήμονες να ξέρουμε τι μας γίνεται; Μπορεί να γίνεται αυτό που έκανε κι η μαφία της Ιταλίας, που βούλιαζε τα καράβια με τα ραδιενεργά κατάλοιπα σε αυτήν την περιοχή. Αυτά γράφονται και δεν διαψεύδονται.
Κλείνω, κυρία Πρόεδρε, με το θέμα της Ουκρανίας. Κι εκεί απουσία, παρ’ ότι ξέρετε πολύ καλά ότι υπάρχουν πολύ σημαντικά συμφέροντα της Ελλάδος και υπάρχει κι ο ποντιακός Ελληνισμός. Κλαυθμηρίζετε για το θέμα της ΑΕΚ –υποκρισία, φαρισαϊσμός!- αλλά δεν σας ακούω να μιλάτε για τον ποντιακό Ελληνισμό της Ουκρανίας, υπερπατριώτες, πατριδοκάπηλοι ορισμένοι!
Διάβαζα προχθές, κυρία Πρόεδρε, τη «LE MONDE», η οποία είχε ένα σημαντικό άρθρο γι’ αυτή τη δαιμονοποίηση του Προέδρου Πούτιν, ότι όλα τα φταίει ο Πούτιν, όλοι οι άλλοι -ας μου επιτραπεί η έκφραση- παρθένες! Δεν είναι έτσι. Φοβούμαι ότι μπαίνουμε σε μία νεοψυχροπολεμική περίοδο και η Ελλάδα, μιά χώρα που πάντα ήταν φιλειρηνική, θα έπρεπε να είναι εκεί, και στην περίοδο της Προεδρίας που δεν ήταν και τώρα. 
Η υπόθεση της ειρήνης στην Ευρώπη, η ειρηνική συνύπαρξη των λαών, η ειρηνική λύση όλων αυτών των προβλημάτων είναι υπόθεση που αφορά και την Ελλάδα. Γιατί έχουμε κι εμείς τη μεγάλη εκκρεμότητα της Κύπρου, για την οποία πάλι πολλά δάκρυα βλέπω να πέφτουν από εδώ κι από εκεί, ιδιαίτερα από διεθνείς παράγοντες, αλλά αυτήν τη στιγμή η Κύπρος είναι ένα ανεξάρτητο κράτος, με κατοχή του 40% του εδάφους της και με χιλιάδες πρόσφυγες. Κι επειδή είμαστε ένας λαός που ζήσαμε τον πόνο και ζούμε ακόμα τον πόνο της προσφυγιάς, γιατί υπάρχουν εστίες Ελληνισμού που αυτήν τη στιγμή απειλούνται πάλι να ζήσουν το φαινόμενο της προσφυγιάς, όπως είναι οι Έλληνες της Μαριούπολης, θα πρέπει, με κάθε ειλικρίνεια, να στείλουμε ένα μήνυμα. 
Εμείς είμαστε υπέρ της ειρηνικής συνύπαρξης Ισραηλινών και Παλαιστινίων, όχι όμως κάτω από αυτό το στρατοκρατικό καθεστώς, που σκοτώνει μικρά παιδάκια, που βομβαρδίζει σχολεία, νοσοκομεία! Τι φαντάζονται οι φίλοι μας οι Ισραηλινοί, ότι χτίζουν το μέλλον της χώρας τους με αυτό το αίμα;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99471"," Παρακαλώ ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99472"," Κλείνω, κυρία Πρόεδρε. 
Πιστεύω λοιπόν ότι σε αυτά τα ζητήματα πρέπει να γίνει διάλογος στο Κοινοβούλιο και να βρούμε έναν κοινό τόπο, γιατί είναι ζητήματα που αφορούν την ευρύτερη περιοχή της χώρας. Ας βρούμε τουλάχιστον σε αυτά τα ζητήματα κοινό τόπο, γιατί πιστεύω ότι όλοι μας έχουμε την ίδια αγωνία για αυτές τις εξελίξεις. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99473"," Ευχαριστούμε.
Ο κ. Καραγκούνης, Κοινοβουλευτικός Εκπρόσωπος της Νέας Δημοκρατίας, έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99474"," Ευχαριστώ πολύ, κυρία Πρόεδρε.
Θα προσπαθήσω να μείνω στα του νομοσχεδίου, γιατί θεωρώ ότι πραγματικά είναι μία πολύ σημαντική νομοθετική πρωτοβουλία βεβαίως και για το Ρυθμιστικό της Αθήνας, αλλά και της Θεσσαλονίκης –που θα πάει απ’ ό,τι μας είπε και ο κύριος Υπουργός λίγο αργότερα- να υπάρξει μία περαιτέρω διαβούλευση. Απορώ γιατί η Αντιπολίτευση διαφωνεί με την περαιτέρω διαβούλευση. Ούτως ή άλλως, μας έχει συνηθίσει στη διαβούλευση, αρκεί να μην είναι ατέρμονη, κύριοι συνάδελφοι της Αντιπολίτευσης.
Θεωρώ πολύ σημαντικό το νομοσχέδιο γιατί έχει μία ιδιαίτερη αξία από τη στιγμή που μετά από κοντά τριάντα χρόνια τροποποιείται ο ν. 1515/1985. Υπάρχουν πραγματικά πολύ σημαντικές αλλαγές και τροποποιήσεις που είχαμε την ευκαιρία στην επιτροπή, αλλά βεβαίως και τώρα στο Τμήμα να συζητήσουμε. 
Αυτά τα ρυθμιστικά σχέδια τόσο του 1985, όσο βεβαίως και το σημερινό, εκκινούν από μία πολύ συγκεκριμένη αφετηρία. Η αφετηρία αυτή είναι το άρθρο 24 του Συντάγματος, όπου εκεί έχει αναχθεί ως συνταγματικώς προστατευμένη αξία το οικιστικό, το φυσικό και το πολιτιστικό περιβάλλον, υπάρχει δηλαδή η «ομπρέλα», η νομική αυτή προστασία του συνταγματικού νομοθέτη, του άρθρου 24. Γιατί έχω ακούσει και διάφορες αντιρρήσεις και ενστάσεις από την Αντιπολίτευση, κατά πόσο αυτά που προβλέπονται στο ρυθμιστικό ή και παλαιότερα στα ρυθμιστικά είναι έωλα νομικά ή έχουν ζητήματα νομιμότητας. Υπάρχει λοιπόν η προστασία του άρθρου 24.
Τι προβλέπει αυτό το νομοσχέδιο που είναι πολύ σημαντικό; Δίνει αυτήν ακριβώς την κατευθυντήρια γραμμή, αυτόν τον στρατηγικό σχεδιασμό και έχει ενδιαφέρον, διότι έχει ένα χρονικό ορίζοντα και αυτός είναι το 2021. Βεβαίως, δεν μπορούμε να ξεχωρίσουμε ότι υπάρχει και το πλαίσιο του ΣΕΣ, της συμπληρωματικής περιόδου 2014-2020. Τι ακριβώς κάνει; Στην ουσία δίνει το υπόβαθρο πάνω στο οποίο θα «παντρευτεί» αυτό το ρυθμιστικό σχέδιο, δηλαδή υπάρχει η οικονομική δυνατότητα πολλά απ’ αυτά τα οποία καθορίζονται –σε γενικές, βεβαίως, γραμμές- να γίνουν πράξη ακριβώς γιατί υπάρχει αυτή η οικονομική δυνατότητα. 
Βεβαίως, δεν δίνεται μόνο έμφαση στο κέντρο των πρωτευουσών, δηλαδή στα δυναμικά κύτταρα της Ελλάδας, πρώτα απ’ όλα στην Αθήνα βεβαίως και αργότερα στη Θεσσαλονίκη, αλλά και ευρύτερα στην περιφέρεια και είναι πολύ σημαντικό ότι έχει γίνει μια –θα έλεγα- συνεργασία και ένας συντονισμός από πάρα πολλά Υπουργεία –το Ανάπτυξης, το Αγροτικής Ανάπτυξης, του Πολιτισμού- προκειμένου να έχουμε αυτό το αποτέλεσμα. 
Υπήρξαν βέβαια κάποιες αντιρρήσεις από το ΣΥΡΙΖΑ, όσον αφορά τη γεωργική γη, τις γαίες υψηλής παραγωγικότητας. Να ξεκαθαρίσουμε ότι αυτά τα ρυθμίζει το Υπουργείο Αγροτικής Ανάπτυξης. Εδώ, απλά υπάρχουν οι γενικές κατευθυντήριες γραμμές. Ή άκουσα ότι μπορεί να υπάρχουν αντιφάσεις με τους αιγιαλούς, με τα δάση και εκεί θα πρέπει να πω ότι μέσα από το νομοσχέδιο δίνονται γενικές κατευθύνσεις και οποιαδήποτε παρέμβαση γίνεται –παραδείγματος χάριν, γιατί υπάρχει μία στρατηγική επένδυση-, αυτά πάντα γίνονται σε συνάρτηση με το νομοθετικό πλαίσιο που υπάρχει και βεβαίως με το Σύνταγμα που καθορίζει όλα αυτά. 
Δόθηκε από το Υπουργείο μία ιδιαίτερη έμφαση, όσον αφορά το ζήτημα του κατά πόσο υπάρχει σύγκρουση στα νομοθετήματα περί χωροταξίας και πολεοδομίας. Θυμίζω τα δύο νομοθετήματα, το ν. 2742/1999 και το ν. 2508/1997. Ο πρώτος είναι για τη χωροταξία και ο δεύτερος για την πολεοδομία, όπως βεβαίως τροποποιήθηκε με το ν. 4269/2014. 
Ποια είναι η διαφορά μεταξύ αυτών των δύο, δηλαδή του τελευταίου νομοθετήματος με τα προηγούμενα; Ότι εδώ υπάρχει μία εξειδίκευση των εργαλείων υλοποίησης –από τα γενικά πολεοδομικά πηγαίνουμε στα ειδικά χωρικά- και, βεβαίως, «παντρεύεται» και με το συγκεκριμένο σχέδιο νόμου στο οποίο υπάρχουν κατευθυντήριες γραμμές. Βεβαίως, υπάρχει και ο ν.4269 που εξειδικεύει το πώς θα γίνει και πώς θα προχωρήσει αυτός ο σχεδιασμός.
Να έρθω τώρα στο ζήτημα που έχει ανακύψει με το γήπεδο της ΑΕΚ, για το οποίο υπήρξαν και διάφορες αντεγκλήσεις. Άκουσα με πολύ προσοχή τον κ. Βούτση, ο οποίος, αφού μίλησε για το γήπεδο της ΑΕΚ, έκανε αναφορά στον παράνομο τρόπο με τον οποίον χτίστηκε το γήπεδο του Ολυμπιακού. Περιττό να αναφέρω τα όσα είπε για το γήπεδο του Παναθηναϊκού. Δεν ξέρω αν ο ΣΥΡΙΖΑ έχει κάποιο συγκεκριμένο πρόβλημα με τα γήπεδα ή αν έχει κάποιο συγκεκριμένο πρόβλημα με τις ομάδες. Δεν καταλαβαίνω τη λογική τους. 
Βεβαίως, όπως εξήγησε και ο Υπουργός στον κ. Βούτση, είχαν όλο το χρόνο. Εδώ αυτή η διαβούλευση τρέχει πάρα πολύ καιρό. Ειδικά το ζήτημα του γηπέδου της ΑΕΚ εκκρεμεί από το 2003. Ένα τεράστιο ζήτημα επιτέλους –και ήθελα να δώσω συγχαρητήρια στον Υπουργό- βρίσκει λύση. Κι έχει πει ο κύριος Υπουργός στον ΣΥΡΙΖΑ ότι περιμένει τις τροποποιήσεις. Ρώτησε αν έχετε κάποια άλλη ιδέα, αν έχετε κάποια άλλη ρύθμιση, την οποία μπορούμε να συζητήσουμε. Και σας ρώτησε γιατί δεν τη φέρατε όλο αυτό τον καιρό και έρχεται τώρα ο κ. Βούτσης, έρχεται τώρα ο ΣΥΡΙΖΑ και ζητάει να φέρει τροποποίηση και πάνω σε αυτή, να συμφωνήσουμε όλοι μαζί για να δοθεί η λύση.
Πόσο καιρό θα περιμένουμε από τον ΣΥΡΙΖΑ, γενικώς, να δοθούν λύσεις –γενικώς, σε όλα τα ζητήματα; Γιατί, πραγματικά, το γήπεδο της ΑΕΚ είναι λαμπρό παράδειγμα τού πώς συνδυάζεται το παρόν νομοσχέδιο, δηλαδή αυτός ο χωρικός, ο πολεοδομικός σχεδιασμός με την πραγματικότητα, με την πραγματική οικονομία.
Γιατί –μη γελιόμαστε, κυρίες και κύριοι συνάδελφοι- εάν δεν γίνει αυτό το «πάντρεμα», εάν δεν γίνει αυτός ο συνδυασμός, τότε για τι μιλάμε, για ποιες ρυθμίσεις μιλάμε; Θα έχεις ένα γήπεδο, χωρίς να υπάρχει η αγορά, χωρίς να υπάρχει τα καταστήματα που θα λειτουργούν, χωρίς να υπάρχει γενικότερη ανάπλαση;
Αυτή είναι η βασική κριτική που κάνουμε στον ΣΥΡΙΖΑ, ότι δεν μπορεί να καταλάβει ότι υπάρχει και η αγορά, υπάρχει η οικονομία. Και η οικονομία, κυρίες και κύριοι συνάδελφοι του ΣΥΡΙΖΑ, καθορίζει το αν κάτι θα λειτουργήσει ή όχι.
Δίνεται μια λύση σε ένα ιστορικό σωματείο με εκατομμύρια οπαδούς. Τι θα κάτσουμε να συζητήσουμε δηλαδή; Το αν έχει, όπως ανέφερε και ο κ. Γεωργιάδης, μια απόσταση πέντε, δέκα ή είκοσι μέτρα; Αυτό είναι το ζήτημα; Να κάνω μια άλλη σκέψη. Στο Λονδίνο υπάρχουν πάμπολλα γήπεδα, στη Μαδρίτη το ίδιο, στη Βαρκελώνη το ίδιο, στο Μόναχο το ίδιο. Εκεί δηλαδή τι πρόβλημα έχουν; Κοιτάνε αν υπάρχει ένα ή δύο μέτρα διαφορά, για να δουν αν θα κάνουν γήπεδα;
Και στην ουσία δεν συζητάμε για γήπεδα. Γιατί, όπως είπε ο κ. Γεωργιάδης, -και βεβαίως συμφωνούμε σε αυτό- σήμερα είμαστε όλοι ΑΕΚ. Όχι με τη λογική που νομίζετε, αλλά με τη λογική ότι είμαστε σήμερα όλοι με την ανάπτυξη, με την ευημερία, με την εξέλιξη. Αυτή είναι η λογική που δεν μπορείτε να καταλάβετε.
Και για αυτό, βεβαίως, όπως πολύ καλά είπε, αύριο θα καταθέσουμε ονομαστική ψηφοφορία, σύμφωνα με το άρθρο 72 του Κανονισμού της Βουλής, για να έρθετε, κυρίες και κύριοι συνάδελφοι του ΣΥΡΙΖΑ και όλης της Αντιπολίτευσης, και να πείτε εάν θέλετε τελικά να προχωρήσουμε μπροστά ή όχι. Γιατί αυτό είναι το βασικό ρώτημα και όχι αν θα έχει η ΑΕΚ γήπεδο, που οφείλει και πρέπει να έχει. Και οφείλει να έχει, όχι μόνο για τους εκατομμύρια οπαδούς, αλλά πάνω από όλα για ένα τόπο που λέγεται Νέα Φιλαδέλφεια, όπου μόνο καλά θα δει από αυτή την ανάπλαση, όχι μόνο στην αναψυχή, όχι μόνο στον αθλητισμό, αλλά ευρύτερα στην οικονομία.
Και δεν είναι τυχαίο το παράδειγμα του γηπέδου της ΑΕΚ. Θέλετε να σας πω άλλα παραδείγματα; Σκεφτείτε το ζήτημα του Ντιτρόιτ. Το Ντιτρόιτ είναι μία πόλη, η οποία μέχρι πρόσφατα ήταν ακμάζουσα και οικονομικά δυναμική. Πιστέψτε με, ούτε ρυθμιστικά σχέδια τους έλλειπαν, ούτε τίποτα. Εγώ, μάλιστα, είχα την ευκαιρία να πάω πέρυσι, γιατί γύρισα σε διάφορες πόλεις, κι είχα δει κι εργαζόμενους και φορείς.
Το πρόβλημα τους, λοιπόν, εκεί δεν ήταν ότι λείπουν τα ρυθμιστικά σχέδια πενταετίας, επταετίας, δεκαετίας. Αυτό που τους έλειπε είναι αυτό που είναι σε όλους γνωστό εδώ μέσα: Τους έλειπε η «FORD». Τους έλειπαν τα χρήματα της «FORD». Τους έλειπαν οι θέσεις εργασίας, τα ανταποδοτικά τέλη, οι πόροι που έπρεπε να έχει αυτή η πόλη, που τώρα ρημάζει κι ερημώνει. Το ίδιο συμβαίνει και στη Λειψία, για να πάρουμε κι ένα ευρωπαϊκό παράδειγμα.
Δηλαδή, τι θέλω να πω; Ό,τι σχεδιασμούς και να κάνουμε, όσα σχέδια και να καταρτίσουμε, φιλόδοξα, αισιόδοξα, υπάρχει πάντα ένας παράγοντας, ο οποίος είναι αμείλικτος. Και αυτός είναι ο παράγοντας της αγοράς, είναι ο παράγοντας του κεφαλαίου –ξέρω ότι «βγάζετε σπυράκια», κύριοι της Αντιπολίτευσης- ο οποίος καθορίζει, όμως, το αν κάτι θα πετύχει ή όχι. Αυτή είναι η ουσία.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99475"," Όταν υπάρχει δημοκρατία, η δημοκρατία είναι το υποκείμενο, όχι η αγορά, κύριε Καραγκούνη.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99476"," Θα το συζητήσουμε το ζήτημα της δημοκρατίας και το πόσο δημοκρατικός είναι ο ΣΥΡΙΖΑ και πόσο δημοκρατικά λειτουργεί.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99477"," Κύριε Κουρουμπλή. Σας ακούσαμε με σεβασμό. Σεβαστείτε κι εσείς τον ομιλητή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99478"," Να σας πω ένα αντίστροφο παράδειγμα, που είναι, όμως, η άλλη όψη του ιδίου νομίσματος; Υπάρχουν παραδείγματα πόλεων που δημιουργήθηκαν εκ του μηδενός. Για παράδειγμα, στο Καζακστάν, η πόλη Αστανά, ή η Μπραζίλια, που είναι το λαμπρότερο παράδειγμα, στη Βραζιλία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα χρειαστώ λίγο χρόνο, κυρία Πρόεδρε.
 Είναι καταπληκτικές πόλεις, απίστευτα πολεοδομικά σχεδιασμένες, με κυκλοφοριακές υποδομές, πλήρη ρύθμιση των χρήσεων γης, με πράσινο, συγκοινωνιακά δεδομένα και δίκτυα καταπληκτικά. Τι συμβαίνει, όμως, εκεί; Ειδικά η Μπραζίλια είναι μία πόλη που χάνει τους κατοίκους. Οι κάτοικοι φεύγουν κάθε Σαββατοκύριακο στο Ρίο και στο Σάο Πάολο και γενικώς ερημώνει η πόλη. Γιατί; Γιατί τα έκαναν τόσο τρομερά, έφτιαξαν τις χρήσεις γης τόσο εκπληκτικά, που για να πάρεις ένα γάλα θα πρέπει να πας στην απέναντι πλευρά της πόλης, γιατί εκεί είπαν ότι πρέπει να βάλουν τα γαλατάδικα μαζί. Οπότε δεν μπορεί να πηγαίνει κανένας και δεν έχει καμμία χρησιμότητα. Δεν έλαβαν, δηλαδή, υπ’ όψιν την αγορά. Αυτή είναι η ουσία. Αυτό δεν καταλαβαίνουμε, ότι για να πετύχει κάτι, δεν αρκεί μόνο να το φτιάξουμε επί χάρτου.
Αναφέρεστε πάρα πολλές φορές, κύριοι του ΣΥΡΙΖΑ, στο ζήτημα του Ελληνικού και πόσο αντίθετοι και απέναντι είστε στο ζήτημα αυτό.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99479"," Καταθέστε τη σύμβαση, κύριε Καραγκούνη.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99480"," Καθίστε, κύριε Κουρουμπλή. Είναι ανοιχτός διαγωνισμός. Το ξέρετε πάρα πολύ καλά.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99481"," Καταθέστε τη σύμβαση, για να δει ο ελληνικός λαός πώς ξεπουλάτε τη δημόσια περιουσία.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99482"," Ανοιχτός διαγωνισμός είναι. Όλα ξεπούλημα είναι, κύριε Κουρουμπλή, εδώ;","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99483"," Καταθέστε τη σύμβαση, για να δει ο ελληνικός λαός τι ξεπουλάτε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99484"," Έγινε ένας ανοιχτός διαγωνισμός.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99485"," Καταθέστε και την πρώτη σύμβαση και την τελευταία, για να δούμε πού πάει το 33%.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99486"," Κύριε Κουρουμπλή, γιατί το κάνετε αυτό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99487"," Είστε αντίθετοι σε οποιαδήποτε εξέλιξη σε αυτήν τη χώρα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99488"," Καταθέστε τη σύμβαση!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99489"," Κύριε Κουρουμπλή, σας παρακαλώ, καθίστε. Σεβαστείτε τον ομιλούντα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99490"," Το πρόβλημα σας είναι ότι δεν θέλετε τίποτα να εξελιχθεί σε αυτή τη χώρα. Αυτό είναι το πρόβλημα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99491"," Καταθέστε την εδώ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99492"," Σε μια συζήτηση που είχα, κύριε Κουρουμπλή –για να σας ενημερώσω- για το ζήτημα του Ελληνικού, ξέρετε τι μου είπε μια συνάδελφός σας από το ΣΥΡΙΖΑ; Μου είπε «καλύτερα στο Ελληνικό να γίνει πάρκο υψηλής βλάστησης». Αυτή ήταν η πρόταση της Βουλευτού του ΣΥΡΙΖΑ, να γίνει πάρκο υψηλής βλάστησης.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99493"," Αφήστε τα αυτά. Καταθέστε τη σύμβαση. Το 33% προέβλεπε η πρώτη σύμβαση και κάνατε τέσσερις τροποποιήσεις, για να πάρει ο κ. Λάτσης.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99494"," Καθίστε, κύριε Κουρουμπλή. Θα τα πείτε.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99495"," Κύριε Κουρουμπλή, σας παρακαλώ. Θα δευτερολογήσετε και θα τα πείτε. Να μην το κάνετε αυτό, σας παρακαλώ, αυτό. Σεβαστείτε λίγο τη διαδικασία, κύριε Κουρουμπλή, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99496"," Συγγνώμη, κυρία Πρόεδρε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99497"," Ναι, αλλά δεν τη σέβεστε τη διαδικασία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99498"," Το πρόβλημα, δηλαδή, της συναδέλφου και γενικά η φιλοσοφία του ΣΥΡΙΖΑ είναι αν θα πιούμε καφέδες ή αν θα αγοράσουμε τσάντες ή πιθανότατα αν θα παίξουμε ρουλέτα.
Και αυτό είναι πράξη αντίστασης στον παγκόσμιο καπιταλισμό. Αυτή είναι η λογική σας.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99499"," , Όχι, κύριε συνάδελφε. Τι μένει στο δημόσιο, κύριε Καραγκούνη; Τι όφελος έχει ο ελληνικός λαός;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99500"," Έχετε μείνει με αγκυλώσεις, κύριε Κουρουμπλή και ιδεολογήματα του παρελθόντος. Αυτή είναι η ουσία.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99501"," Καταθέστε τη σύμβαση!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99502"," Δική σας περιουσία είναι;","ΕΛΕΝΗ ΑΥΛΩΝΙΤΟΥ",45
"99503"," Κύριε Κουρουμπλή, εσάς σας αρέσει να σας διακόπτουν; Μην το κάνετε τώρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99504"," Κι εγώ … (δεν ακούστηκε).","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99505"," Να κλείσω, γιατί προφανώς δεν μπορούμε να μιλήσουμε σε αυτήν την Αίθουσα, κυρία Πρόεδρε.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99506"," Κλείστε, αλλά καταθέστε τη!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99507"," Η κυρία Πρόεδρος φωνάζει από πάνω, αλλά δεν τη σέβεται κανένας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99508"," Αυτό που θέλω να πω και να κλείσω τη σκέψη μου είναι ότι ό,τι και να σχεδιάσουμε επί χάρτου, όσα και να φτιάξουμε, όσα και να συζητήσουμε και τελικά να εφαρμόσουμε, εάν δεν λάβουμε υπ’ όψιν μας την ίδια την πραγματικότητα, τα ίδια τα γεγονότα, την ίδια την αγορά, όπως είπα και πριν, τίποτα από αυτά δεν πρόκειται να πετύχει.
Με αυτήν την έννοια, λοιπόν, κι επειδή είμαι σίγουρος ότι και τον γενικό σχεδιασμό τον οποίο φτιάχνουμε τώρα θα τον τηρήσουμε, αλλά κυρίως θα τηρήσουμε τα προαπαιτούμενα, δηλαδή να λειτουργεί σωστά μια αγορά, κύριε Κουρουμπλή, όχι με θέματα και ζητήματα ασφάλειας…","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99509"," Πιστεύετε ότι λειτουργεί στην Ελλάδα η αγορά;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"99510"," …όχι με θέματα και ζητήματα τρομοκρατίας, αλλά να λειτουργεί σωστά μια πόλη, όχι με ζητήματα γραφειοκρατίας, που όλοι συμφωνούμε, όχι με ένα συνδικαλισμό ο οποίος δεν θα εξυπηρετεί τον πολίτη, αλλά θα βλάπτει τον πολίτη. Έτσι λοιπόν, θα λειτουργήσουν σωστά όσα κι αν σχεδιάσουμε εδώ πέρα, που ορθά σχεδιάζουμε.
Ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"99511"," Κι εμείς ευχαριστούμε.
Τον λόγο έχει ο κ. Κωνσταντίνος Τριαντάφυλλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99512"," Ευχαριστώ πολύ, κυρία Πρόεδρε.
Κυρίες και κύριοι Βουλευτές, ξεκινώ λέγοντας ότι: έρχεται σήμερα μια πολύ σημαντική νομοθετική πρωτοβουλία. Κι έρχεται σήμερα μια νομοθετική πρωτοβουλία η οποία αφορά τον πυρήνα αυτού που συζητάμε πολλές φορές μέσα στην Αίθουσα, που δεν είναι άλλο από το πώς να διαμορφώσουμε, να διατυπώσουμε, να συνδιατυπώσουμε θα έλεγα καλύτερα, ένα νέο παραγωγικό μοντέλο, ένα νέο παραγωγικό πρότυπο που έχει ανάγκη η χώρα, προκειμένου, όπως έχουμε πει πολλές φορές πάλι εδώ μέσα, όχι μόνο να βγούμε από αυτήν την κρίση την οποία βιώνει η ελληνική κοινωνία, οι Έλληνες πολίτες, αλλά κυρίως να μην ξαναμπούμε σε παρόμοια κρίση, όχι μόνο εμείς, αλλά και οι επόμενες γενιές.
Και είναι κρίσιμο αυτό γιατί είναι ένα πραγματικά αναπτυξιακό νομοσχέδιο, ένα αναπτυξιακό νομοσχέδιο που ρυθμίζει πλέον με τρόπο συγκεκριμένο, με τεχνικούς, αλλά και στρατηγικούς όρους το πώς μπορεί αυτή η αναπτυξιακή προοπτική να ενταχθεί σε ένα περιβάλλον βιώσιμης ανάπτυξης στο αστικό κέντρο της Αττικής και της Αθήνας. 
Κι εδώ ρωτώ. Εμείς καταθέτουμε, κυρίες και κύριοι Βουλευτές του ΣΥΡΙΖΑ, μία συγκεκριμένη πρόταση η οποία θεωρούμε ότι συνάδει με την προοδευτική ατζέντα την οποία πρέπει να έχει μια παράταξη η οποία θέλει να προσδιορίζεται ως προοδευτική και λέμε ότι αυτή η προοδευτική ατζέντα συνάδει με ένα παραγωγικό μοντέλο το οποίο υπηρετεί συγκεκριμένες αρχές οι οποίες είναι προοδευτικές. Ποια είναι η απάντηση; Γιατί λέτε όχι σε αυτό το σχέδιο; Γιατί δεν έχετε καμμία πρόταση, καμμία διόρθωση, καμμία βελτίωση, παρά μόνο ένα σταθερό όχι; Γιατί μας αρκεί αυτό το οποίο βιώνουμε; Προφανώς και όχι.
Υπάρχει μια απουσία, όμως, πολιτικών θέσεων η οποία καταδεικνύεται κάθε φορά σε αντίστοιχες ή παρόμοιες συζητήσεις. Γιατί το σημαντικό -το οποίο πρέπει να γίνεται κατανοητό κάθε φορά που έχουμε μια προοδευτική, αναπτυξιακή μεταρρύθμιση- είναι ότι δεν μπορεί άλλο η χώρα, δεν μπορεί άλλο η ελληνική κοινωνία, δεν μπορεί άλλο ο Έλληνας πολίτης να αρκείται στην επένδυση κάθε φορά από την Αξιωματική Αντιπολίτευση σε μια πολιτική της απόγνωσης είτε σε μια πολιτική της νοσταλγίας. Γιατί αυτή η πολιτική με τους όρους του παρελθόντος ή με τους όρους του αρνητισμού δεν μπορεί να μας οδηγήσει σε μια ατραπό, η οποία θα μας βγάλει από την κρίση και κυρίως θα δημιουργήσει ευημερία και θέσεις εργασίας για τον τόπο.
Είχατε πει ότι θα έρθουν τροπολογίες, διορθώσεις, βελτιώσεις. Δεν έχουν έρθει οι αντίστοιχες. Δεν είναι δυνατόν να γίνει ο διάλογος σε αυτό το επίπεδο με την Αξιωματική Αντιπολίτευση; Πιθανόν.
Όμως το ζητούμενο είναι κάθε φορά εδώ οι πολιτικές δυνάμεις να αναγνωρίζουν ενδεχομένως και τις ελλείψεις ή τα ελλείμματα, τα οποία έχουν οι ίδιοι στο δυναμικό ή στο πολιτικό προσωπικό τους.
Το ζήτημα, το οποίο αναφέρθηκε από τον Κοινοβουλευτικό Εκπρόσωπο της Αξιωματικής Αντιπολίτευσης –και το άκουσα με μεγάλη προσοχή- ήταν ότι τα τελευταία χρόνια έχουν ψηφιστεί περισσότεροι από εκατόν σαράντα –εάν άκουσα καλά- φορολογικοί νόμοι.
Η ουσία είναι μία: συμφωνείτε ή όχι με το επίπεδο φορολόγησης που σήμερα υπάρχει στη χώρα; Και αυτό πρέπει να απαντηθεί. Γιατί, όταν βάζετε το φορολογικό ζήτημα την ίδια μέρα που ο υπεύθυνος –δεν θα πω τομεάρχης- οικονομίας με άρθρο του στο διαδίκτυο λέει ότι είτε θα αποδεχθεί η Αριστερά, δηλαδή ο ΣΥΡΙΖΑ, υψηλή φορολόγηση και επομένως υψηλές κοινωνικές παροχές και δημόσιες δαπάνες, είτε θα αποδεχθεί χαμηλή φορολόγηση και επομένως χαμηλές κοινωνικές παροχές και δημόσιες δαπάνες. Το δίλημμα, λέει, είναι αυτό. Και το λέει ο κ. Τσακαλώτος, δεν το λέω εγώ. 
Εγώ, λοιπόν, συμφωνώ απόλυτα με τον κ. Τσακαλώτο. Η σημερινή συγκυρία είναι συγκυρία στην οποία κανείς δεν μπορεί να δανειστεί φθηνό χρήμα, που ενδεχομένως υπήρχε τα τελευταία χρόνια. Και προφανώς, ως προοδευτικός πολιτικός, δεν μπορώ να δεχθώ τη χαμηλή φορολόγηση, που σημαίνει περικοπές στο ελληνικό δημόσιο. Γιατί, πραγματικά η ανάλυση που κάνει ο κ. Τσακαλώτος λέει ότι τα ελλείμματα δημιουργήθηκαν και λόγω της χαμηλής φορολόγησης ή και λόγω του ότι υπήρχε μειωμένη φορολογική βάση.
Αυτά λοιπόν τα αποδέχεστε εσείς; Και εάν τα αποδέχεστε, σημειώνετε ότι αυτό το επίπεδο φορολόγησης είναι επαρκές; Διότι, πολλές απόψεις, από πολλούς ανθρώπους από το ίδιο κόμμα, δημιουργούν εύλογα μια σύγχυση. Εάν λάβουμε υπ’ όψιν τη σημερινή τοποθέτηση του κ. Τσακαλώτου, η τοποθέτηση του κ. Κουρουμπλή ήταν εκτός της πολιτικής γραμμής του ΣΥΡΙΖΑ.
Λέω, λοιπόν, ότι είτε θα αποδεχθούμε την κατάσταση και θα πούμε τα πράγματα αληθινά, όπως έχουν, στον ελληνικό λαό –και καλό είναι να γίνει αυτό- είτε μπουρδουκλώνοντας και συγχέοντας την κατάσταση, το μόνο –όπως το λέει σήμερα ο κ. Τσακαλώτος- που θα πετύχει η ασάφεια, θα είναι τελικά να γυρίσει μπούμερανγκ. 
Πιστεύω, λοιπόν, ότι ο πραγματικός διάλογος θα πρέπει να γίνει σε αυτήν τη βάση. Στη βάση δηλαδή που ουσιαστικά λέει τα πράγματα με το όνομά τους στον ελληνικό λαό. Και πραγματικά, εάν η ελληνική πολιτεία στην παρούσα συγκυρία επιδιώκει με μια προοδευτική και σοσιαλδημοκρατική –εάν θέλετε- κατεύθυνση να έχει κοινωνικό κράτος με υψηλές παροχές, αυτό προϋποθέτει προφανώς και αντίστοιχη φορολόγηση. 
Αυτό πρέπει να είναι σαφές και να μην το κρύβετε κάτω από το χαλί, ούτε να αποκρύπτετε απόψεις, οι οποίες τουλάχιστον εκφέρονται από τους καθ’ ύλην αρμόδιους στην Κοινοβουλευτική Ομάδα του ΣΥΡΙΖΑ.
Πιστεύω, συνάδελφοι της Νέας Δημοκρατίας, ότι η Θεσσαλονίκη έχασε μία ιστορική ευκαιρία. Πιστεύω ότι η δυνατότητα που είχαμε μετά την ωρίμανση, μετά από την πολυετή διαβούλευση και την κατάθεση απόψεων να έχουμε ένα νέο Ρυθμιστικό Σχέδιο για τη Θεσσαλονίκη ήταν μοναδική. 
Ο Υπουργός –και τον συγχαίρω σε αυτό- είπε «εντάξει, αντιλαμβάνομαι πώς έχουν τα πράγματα, έκανα την προσπάθειά μου και δεν μπορώ να την πάω πάρα πέρα». Όμως, υπάρχει ένα ζήτημα, το ζήτημα του δημοσίου συμφέροντος για την πόλη. Και πιστεύω ότι εδώ έχουμε πλέον την ωριμότητα, περνώντας οι δύο κοινοβουλευτικές ομάδες πραγματικά διά πυρός και σιδήρου, να δοκιμάζουμε ενδεχομένως και τις αντοχές μας στα τοπικιστικά κελεύσματα και να δημιουργούμε εκείνη την προοπτική, ώστε ο τόπος να πάει μπροστά. 
Έχουμε βρεθεί πολλές φορές σε δύσκολες περιστάσεις ως Βουλευτές μιας κοινοβουλευτικής πλειοψηφίας που λαμβάνει αυτές τις δύσκολες αποφάσεις. Και πιστεύω ότι δεν είναι ανάγκη να έρχονται οι αναγκαίες μεταρρυθμίσεις απ’ έξω, αλλά ότι η πρωτοβουλία πρέπει να ανήκει στην ελληνική Κυβέρνηση. Και αυτές να προχωράνε εφόσον βρίσκονται σε θετική κατεύθυνση. 
Γιατί πραγματικά, όταν δεν καταθέτουμε προτάσεις, όταν δεν βελτιώνουμε τα νομοθετικά κείμενα, όταν δεν συμβάλλουμε στον εσωτερικό διάλογο της κοινοβουλευτικής πλειοψηφίας, παρά μόνο μεταφέρουμε απόψεις –ενδεχομένως τοπικιστικές ή στείρες ή σε κάθε περίπτωση απόψεις που δεν εξυπηρετούν την πρόοδο, το να φύγει μπροστά ο τόπος, να αλλάξουμε την ατζέντα, το παραγωγικό μοντέλο, τον τρόπο με τον οποίο παράγει και οργανώνεται οικιστικά, πολεοδομικά και χωροταξικά η περιοχή μας–, προφανώς αυτό δεν εξυπηρετεί τη μεγάλη προσπάθεια, που κυρίως –εάν όχι μόνο- οι Βουλευτές των κοινοβουλευτικών ομάδων του ΠΑΣΟΚ και της Νέας Δημοκρατίας υπηρετούν σήμερα, στην παρούσα συγκυρία.
Επομένως, για μένα είναι δυσεξήγητη η στάση αυτή. Και πιστεύω ότι σε αυτό θα ακούσουμε πολύ προσεκτικά και τη δευτερολογία του εισηγητή της Κοινοβουλευτικής Ομάδας της Νέας Δημοκρατίας.
Κυρίες και κύριοι Βουλευτές, συζητούμε σήμερα εδώ ένα νέο Ρυθμιστικό Σχέδιο -δυστυχώς για εμάς- της Αθήνας και της Αττικής, για να αποκτήσει επιτέλους η Αθήνα ένα σύγχρονο ρυθμιστικό σχέδιο με κατευθύνσεις και στρατηγικούς άξονες που να ανταποκρίνονται στη σημερινή εποχή και όχι σε περασμένες δεκαετίες, με χωροταξική, πολεοδομική, οικιστική  οργάνωση για την Αττική, που πραγματικά να βάζει προτεραιότητες την ανάπτυξη, την προστασία του περιβάλλοντος, την αναβάθμιση της ποιότητας ζωής των κατοίκων και η οποία να δημιουργεί τον οδικό χάρτη για τη βιώσιμη ανάπτυξη που έχει ως αναπόσπαστες, ισότιμες και αλληλοσυμπληρούμενες συνιστώσες την οικονομική πρόοδο, αλλά και την κοινωνική συνοχή και την προστασία του περιβάλλοντος.
Για εμάς είναι σημαντικό το ότι τίθενται σε αυτό το νομοσχέδιο πέντε βασικές προτεραιότητες: Το περιβάλλον, ο πολιτισμός, η παραγωγή και η στήριξη της επιχειρηματικότητας ως προϋπόθεση της οικονομικής και κοινωνικής βιωσιμότητας, η κοινωνική, αλλά και η χωρική συνοχή, η αστική αναζωογόνηση με ολοκληρωμένες παρεμβάσεις και αστικές αναπλάσεις. 
Πραγματικά, δεν μπορώ να αντιληφθώ πού μπορεί να διαφωνεί η Αίθουσα. Διαφωνεί στους στρατηγικούς στόχους; Πού μπορεί να διαφωνεί η Αξιωματική Αντιπολίτευση ή η υπόλοιπη Αντιπολίτευση; Διαφωνεί στη βιώσιμη χωρική ανάπτυξη, στη βελτίωση της ποιότητας ζωής των κατοίκων, στην εξισορρόπηση, στην κατανομή πόρων και ωφελειών για την ανάπτυξη, στη χωροταξική οργάνωση; Πού μπορεί να διαφωνεί ένας χώρος που εκφράζει την Αριστερά; Στη χωροταξική, επιτέλους, οργάνωση που εκ της φύσεώς του ο όρος προστατεύει το περιβάλλον; Στην οργάνωση αξόνων και πόλων ανάπτυξης; Στην οικιστική ανάπτυξη; Στην πολεοδομική οργάνωση; Στην προστασία των φυσικών πόρων και της βιοποικιλότητας; Στη διαχείριση των υδάτων;
Είναι δυνατόν να έρχεται σήμερα κάποιος χώρος –όντας, εγώ λέω, στην Αντιπολίτευση, που πρέπει να ασκεί κριτική, που πρέπει να φέρνει βελτιώσεις, αλλά που πρέπει πάντοτε να είναι και πιο μπροστά από την Κυβέρνηση- και να διαφωνεί σε όλα αυτά; Είναι δυνατόν στη διαχείριση των υδάτων, στην προστασία του περιβάλλοντος να μην κατατίθενται βελτιωτικές προτάσεις, αλλά μόνον στείρα άρνηση; Στα συστήματα μεταφορών που άπτονται της κοινωνικής συνοχής; Στα ενεργειακά δίκτυα, δηλαδή στις δυνατότητες αυτής της περιοχής, της Αττικής, της πρωτεύουσας της Ελλάδας, να αναπτυχθεί με έναν τρόπο σύγχρονο, με έναν τρόπο φιλικό προς το περιβάλλον, με έναν τρόπο που να σέβεται τους πολίτες, τους κατοίκους της; Διότι πραγματικά σήμερα το έχουμε ανάγκη. Πραγματικά δεν μπορώ να κατανοήσω πολιτικά αυτήν τη στάση.
Ερχόμαστε τώρα στο τελευταίο θέμα, το Κέντρο Αθλητισμού, Μνήμης και Πολιτισμού «Αγιά Σοφιά» με κύριο φορέα την ΑΕΚ, στη Νέα Φιλαδέλφεια. Εδώ υπάρχει το εξής. Ακούμε ότι ο ΣΥΡΙΖΑ είχε μία καθαρή άποψη από την αρχή και επομένως κέρδισε τις εκλογές στη Νέα Φιλαδέλφεια και επομένως γίνεται ένας διάλογος και επομένως «είμαστε εντάξει από την αρχή». 
Εδώ υπάρχει ένα ερώτημα: Από την αρχή δεν είχατε πει ότι θα φέρετε βελτιώσεις; Από την αρχή δεν είχατε πει, «θα φέρουμε τροπολογίες»; Από την αρχή δεν είχατε πει, «δεν είμαστε επί της αρχής αρνητικοί, κάθετοι σε αυτό, αλλά πρέπει να γίνει με έναν διαφορετικό τρόπο» κ.ο.κ.; Πού είναι οι τροπολογίες; Ο Υπουργός είπε πριν, «περιμέναμε τις τροπολογίες από τη συζήτηση στην επιτροπή». Πού είναι οι τροπολογίες; Πού είναι οι βελτιώσεις; Ποιο είναι το σχέδιό σας για να έχει η ΑΕΚ όχι αυτό το γήπεδο, ένα άλλο γήπεδο; Πού είναι αυτές οι προτάσεις; Επομένως, δεν υπάρχουν προτάσεις ούτε για το γήπεδο της ΑΕΚ.
 Εγώ δεν λέω ότι πρέπει οι ΑΕΚτζήδες να λειτουργήσουν με τον έναν ή τον άλλο τρόπο. Το τι θα κάνει ο κάθε πολίτης δεν πρέπει να το κρίνει με βάση τη στάση ενός πολιτικού κόμματος σε σχέση με την ομάδα του. Πρέπει να το κρίνει με βάση τη στάση τού κάθε κόμματος σε σχέση με το πού θέλει να πάει η ελληνική κοινωνία και πώς θα πάει εκεί, δηλαδή με το πώς επιτελεί το καθήκον του το κάθε πολιτικό κόμμα σε σχέση με την πρόοδο και την έξοδο από την κρίση. Με αυτά τα κριτήρια πρέπει να αποφασίζει ο ελληνικός λαός, με αυτά τα κριτήρια πρέπει να αποφασίζουν και οι φίλαθλοι και όχι με το ποιος είναι καλύτερος για το γήπεδο ή για το ένα ή για το άλλο ζήτημα της κάθε ομάδας.
Περίμενα όμως, κυρίες και κύριοι Βουλευτές της Αξιωματικής Αντιπολίτευσης, καταθέτοντας εδώ προτάσεις, τροπολογίες και βελτιώσεις, να σεβαστείτε την ιστορία αυτού του αθλητικού συλλόγου. Το περίμενα αυτό από υποχρέωση σε έναν κόσμο πονεμένο, σε μια περιοχή η οποία δεν είναι η ελίτ και δεν έχει τους πλουσιότερους των Ελλήνων. Είναι μια περιοχή η οποία με κόπο, μόχθο και ιδρώτα βάζει το ένα λιθαράκι πάνω στο άλλο και αναπτύσσεται. Περίμενα, λοιπόν, να έρθετε εδώ με σεβασμό στην ιστορία του μικρασιατικού πληθυσμού, ελληνισμού της Νέας Φιλαδέλφειας και να πείτε, «η πρότασή μας είναι αυτή». Δεν το πράξατε αυτό. 
Και αν δεν μπορείτε να αντιληφθείτε τι σημαίνει σεβασμός σε αυτό τον κόσμο, σε αυτή την περιοχή, σε αυτόν τον Σύλλογο, θα περίμενα, τουλάχιστον, να μπορείτε να αντιληφθείτε τι σημαίνει σεβασμός σε ένα κομμάτι των οπαδών της ΑΕΚ, τους original. 
Σημειώνω για όσους δεν το ξέρουν, ότι πέρα από όποιες μελανές σελίδες υπάρχουν για διάφορους συλλόγους -ή και γι’ αυτούς- φιλάθλων, η original είναι ο μοναδικός σύλλογος –και το λέει ένα Ολυμπιακός αυτό- που συμμετείχε σε όλα τα κινήματα κατά της νεοφιλελεύθερης παγκοσμιοποίησης διεθνώς.
Περίμενα, λοιπόν, να σεβαστείτε τους original. Δεν το πράξατε. Γιατί; Θα σας απαντήσω εγώ. Γιατί αυτοί είναι original, εσείς όχι.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"99513"," Ο κ. Τέρενς Κουίκ, Κοινοβουλευτικός Εκπρόσωπος των Ανεξάρτητων Ελλήνων, έχει τον λόγο. 
Να δούμε τι θα μας πει άλλος ένας Ολυμπιακός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99514"," Ναι, είναι γεγονός.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"99515"," Δεν το κρύβετε, γι’ αυτό το είπα. Αν το κρύβατε, δεν θα το έλεγα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99516"," Ευχαριστώ, κυρία Πρόεδρε.
Είναι γεγονός, ένας Ολυμπιακός. Όμως, λόγω εντοπιότητας, γιατί είμαι  Θεσσαλονικιός, έχω μετοχές στην ομάδα της ιδιαίτερης πατρίδας μου, στον ΠΑΟΚ, στον «δικέφαλο του βορρά». 
Αυτήν την ώρα γίνεται τόση συζήτηση εδώ για τον «δικέφαλο του νότου», για την ΑΕΚ –την ΑΕΚάρα θα πω εγώ- την οποία οφείλουμε να τιμούμε. Δυστυχώς, κάποιοι άφρονες επί των ημερών του ΠΑΣΟΚ –το χρεώνεστε αυτό- γκρέμισαν το γήπεδο πριν κατοχυρώσουν την άδεια της ανοικοδόμησης. Και αυτό πληρώνουμε σήμερα, δηλαδή και τη δική τους την αφροσύνη που γκρέμισαν το γήπεδο, αλλά, δυστυχώς, και τη δική σας ανακολουθία που δεν τους δώσατε επιτόπου την άδεια την οποία τους είχατε υποσχεθεί. 
Για το γήπεδο θα μιλήσω λίγο μετά, γιατί θέλω να ξεκινήσω με ορισμένες πλέον διαπιστώσεις, οι οποίες έχουν να κάνουν με την τρέχουσα επικαιρότητα. Διότι ξέρετε κάτι; Κανένα ηλεκτρονικό μέσο ενημέρωσης σήμερα, απ’ ό,τι πληροφορήθηκα τουλάχιστον –φαντάζομαι οι εφημερίδες αύριο θα αναφερθούν- δεν είπε το παραμικρό για την πολύ σημαντική απόφαση την οποία έβγαλε η Επιτροπή Θεσμών και Διαφάνειας γι’ αυτόν τον υπόδικο που λέγεται Ανδρέας Γεωργίου, της ΕΛΣΤΑΤ. Η Επιτροπή Θεσμών και Διαφάνειας ζητά από την Κυβέρνηση την παραίτησή του.
Επιτέλους, η πτέρυγα της Νέας Δημοκρατίας ξύπνησε, γιατί είναι πάρα πολύς καιρός που θέτουμε το θέμα της ΕΛΣΤΑΤ και όλοι σιωπούν στη συγκυβέρνηση. Όταν λέω όλοι, όλοι! 
Και δεν είναι πολύς ο καιρός που ο Πρόεδρός μας, ο Πάνος Καμμένος, προκαλούσε τον διορισμένο Υπουργό Οικονομικών, τον Γιάννη Στουρνάρα, να πάρει θέση για το θέμα του υποδίκου. Και προτίμησε να πάρει θέση υπέρ του υποδίκου Ανδρέα Γεωργίου. 
Τώρα πια δεν υπάρχουν επιχειρήματα. Δεν υπάρχει πια άλλη σιωπή από τη συγκυβέρνηση. Ο Ανδρέας Γεωργίου θα έπρεπε ήδη να έχει απολυθεί μετά από αυτή την απόφαση της Επιτροπής Θεσμών και Διαφάνειας, να έχει πάει σπίτι του!
Σήμερα, επίσης, έγινε και μία σημαντική, κατά την άποψή μας, συνάντηση του Προέδρου μας –ήμουν κι εγώ παρών- με τον Πρόεδρο της Κυπριακής Δημοκρατίας, τον κ. Νίκο Αναστασιάδη, που επισκέπτεται την Ελλάδα. 
Περιττό να πω, βέβαια, ότι και η επίσκεψη του Προέδρου της Κυπριακής Δημοκρατίας δεν απασχόλησε τα κανάλια. Ίσως τα μεσημεριανά δελτία, άντε λίγο το απόγευμα. Πάντως, το βράδι νομίζω ότι μόνο ο «ΑΝΤΕΝΑ» ασχολήθηκε με την υπόθεση.
Επιμείναμε, λέγοντας στον Πρόεδρο της Κυπριακής Δημοκρατίας ότι θα πρέπει να ανοίξει ο φάκελος Κύπρου. Δεν μπορεί να πληροφορούμαστε από το Στέιτ Ντιπάρτμεντ από τα αρχείο του Φόρειν Όφις και να μην ξέρουμε από τη Βουλή των Ελλήνων τι έχει γίνει πραγματικά στην κυπριακή αυτή τραγωδία –προδοσία, ό,τι θέλετε πείτε το- και μάλιστα όταν την προπερασμένη Κυριακή -τη Βουλή την εκπροσώπησε η Αντιπρόεδρος μας η κ. Κόλλια- στα κατεχόμενα ήταν ο Πρόεδρος της Τουρκίας με παρελάσεις και με τους αστυνομικούς των κατεχομένων να κάνουν επίδειξη τύπου «τσίρκου». Το τσίρκο Soleil ωχριά μπροστά τους. 
Όμως, ήταν παρόντες, κύριε Υπουργέ, -εκεί το πάω σιγά-σιγά- Βουλευτές από το Αζερμπαϊτζάν. Και ξέρετε τι σκέφτομαι, κύριε Υπουργέ; Ότι εμείς μπήκαμε στη διαδικασία του TAP χωρίς οικονομικό όφελος, αλλά με τη δικαιολογία ότι θα έχουμε γεωστρατηγικά οφέλη, πολιτικά οφέλη. Και λέω: Οι Αζέροι, που τους συνυπέγραψε η ελληνική Κυβέρνηση τη διέλευση του TAP, έτσι μας τιμούν, με το να στέλνουν τους Βουλευτές τους –τους κυβερνητικούς Βουλευτές τους υπ’ όψιν!- στα κατεχόμενα, αναγνωρίζοντας το κατεχόμενο καθεστώς; 
Και εμείς ακόμα διπλωματικά σιωπήσαμε. Καμμία παράσταση διαμαρτυρίας στον Αζέρο Πρέσβη, όπως βεβαίως και στον Πακιστανό, γιατί πήγανε και Πακιστανοί. Εγώ δεν θα σας πω τώρα ότι οι Πακιστανοί είναι μερικές εκατοντάδες χιλιάδες στην Ελλάδα. Δεκάδες χιλιάδες είναι ενδεχομένως. Αυτό μπορεί να μη λέει κάτι σε κάποιους, αλλά σε εμάς λέει.
Όμως, μιας και μιλάμε για τον TAP -γιατί, ξέρετε, υπάρχει και μία περιοχή που λέγεται Ανατολική Μακεδονία - Θράκη, όπου είμαι εκλεγμένος περιφερειακός σύμβουλος, κύριε Υπουργέ- είχα καταθέσει μία ερώτηση για τη διέλευσή του από τα Τενάγη των Φιλίππων. Έλαβα μία απάντησή σας πριν από δύο μήνες ακριβώς -όχι από εσάς, αλλά από τη Γενική Γραμματεία Ενέργειας και Κλιματικής Αλλαγής- και προσπαθώ να διερευνήσω τι γίνεται, διότι γίνονται και κάποιες μυστικές συσκέψεις επάνω, στις οποίες εμείς δεν καλούμεθα. Αυτό μπορεί να αφορά μόνο τους φιλοκυβερνητικούς δημάρχους. Ο περιφερειάρχης δεν ήταν. Ήταν, όμως, η Δήμαρχος Καβάλας. Απορώ γιατί δεν κληθήκαμε και εμείς να πάρουμε μέρος σε αυτήν την περίφημη κλειστή σύσκεψη στο Ξενοδοχείο «ΛΟΥΣΥ». Η απάντηση που μου ήρθε στις 23 Μαΐου από τη Γραμματεία λέει ότι η «TRANSATLANTIC PIPELINE», δηλαδή η TAP, δεν έχει υποβάλει έως σήμερα αίτημα για τη χορήγηση από το Υπουργείο απόφασης εγκατάστασης και διαδρομής του εν λόγω αγωγού. 
Πραγματικά, λοιπόν, αναρωτιέμαι για ποιο πράγμα συζητούνε επάνω; Ποιος είναι ο σχεδιασμός; Επίσης, για την εκτροπή που ζητάει το Τεχνικό Επιμελητήριο -και ορθώς τη ζητάει- κόστους 6 εκατομμυρίων. Το κουβέντιασα στο Μπακού που ήμουνα με Αζέρους συναδέλφους και μου είπαν, «α, μην μας θέτετε θέμα υπέρβασης του προϋπολογισμού». Μετά τα τόσα δισεκατομμύρια, τα 6 εκατομμύρια για να σωθούν τα Τενάγη Φιλίππων, προφανώς γι’ αυτούς είναι βουνό. Συν το ότι -τουλάχιστον έτσι όπως μου είπε ο Πρόεδρος Αλίεφ- προφανώς υπάρχουν κάποια προβλήματα τα οποία τα συζητήσανε με την ελληνική Κυβέρνηση σε επίπεδο –όπως μου είπε- Πρωθυπουργού και Υπουργού Εξωτερικών. 
Όμως, δεν έχουμε καμμία ενημέρωση περί των προβλημάτων. Και μπορεί να μην έχει ενημέρωση η Βουλή, αλλά εμάς ως περιφέρεια πραγματικά μας ενδιαφέρει να μάθουμε πραγματικά τι γίνεται με το θέμα του TAP, εάν δηλαδή αυτό το οποίο αναγράφεται στο έγγραφο της 23 Μαΐου ισχύει ή όχι.
Πραγματικά, έχω μία απορία για ποιο λόγο αποσύρθηκε το Ρυθμιστικό της Θεσσαλονίκης. Όχι ότι μας καίει. Απλώς ρωτάω γιατί αποσύρθηκε, με δεδομένο μάλιστα –αν δεν κάνω λάθος- ότι ομόφωνα είχε περάσει από τον αντίστοιχο οργανισμό της Θεσσαλονίκης. Προσπαθώ να καταλάβω τι μπορεί να κρύβεται πίσω από αυτήν την ιστορία, διότι μέσα σε αυτήν την Αίθουσα όταν συζητούσαμε το νομοσχέδιο για εκλογές και εκλογικές διαδικασίες -αναφέρομαι στις περιφερειακές και δημοτικές- υπήρξε ένας πανικός στην πτέρυγα του ΠΑΣΟΚ, όπου ήρθε ακόμη και ο Πρόεδρός σας, ο κ. Βενιζέλος. Και τελικά την επόμενη μέρα ανακαλύψαμε ότι ο πανικός του μπλοκαρίσματος της συζήτησης εκείνης της νύχτας αφορούσε την περίπτωση του Δημάρχου Μπουτάρη και το αν και κατά πόσο θα έχει το δικαίωμα να κατέβει ή όχι επειδή ήταν Πρόεδρος και στην Επιτροπή Κινηματογράφου αν δεν κάνω λάθος.
Και πραγματικά αναρωτιέμαι τι μπορεί να κρύβεται. Όμως, όταν αποσύρεται ένα νομοσχέδιο, καλό θα είναι να λένε οι συνάδελφοι για ποιο λόγο το αποσύρουν, ώστε, αν μη τι άλλο, να ξέρουν και οι πολίτες της Θεσσαλονίκης. Αφήστε εμάς τους Βουλευτές. Προφανώς, σύμφωνα με τη δική τους λογική, είμαστε ο τελευταίος τροχός της αμάξης. Και εδώ που τα λέμε, είμαστε. Έχω πει επανειλημμένα ότι πολλές φορές –για να μην πω τις περισσότερες- στη Βουλή με τις πράξεις νομοθετικού περιεχομένου κ.λπ., οι Βουλευτές λειτουργούμε ως καλλωπιστικά φυτά ή ως γλάστρες. 
Όμως ξέρετε, διάβασα με πολλή προσοχή το νομοσχέδιο. Μου θυμίζει, κύριε Υπουργέ, έναν κουβά μέσα στον οποίο έχουν πέσει διάφορα χρώματα και καλείστε εσείς τώρα μ’ αυτό το νομοσχέδιο να ξεχωρίσετε τα χρώματα μέσα από τον κουβά. Διότι, έτσι όπως έχει χτιστεί διαχρονικά η Αθήνα, δεν μπορώ να αντιληφθώ ποιες είναι οι τόσο μεγάλες παρεμβάσεις που μπορούν να βρεθούν για τη σωτηρία αυτής της πόλης, όταν μάλιστα  είναι σαφές –διαβάζοντας και την αιτιολογική έκθεση- ότι η χωροταξική οργάνωση δεν μπορεί να λύσει το πρόβλημα. Και εξηγώ αμέσως τι εννοώ. Πρώτον, η τσιμεντοποίηση είναι γεγονός. Δεύτερον, επειδή μέσα στο νομοσχέδιο γίνονται αναφορές στα θέματα της κρίσης και της υποβάθμισης περιοχών και λόγω της λαθρομετανάστευσης, ήθελα να σας ρωτήσω αν δεν λυθούν αυτά τα ζητήματα, τι θα πάμε να λύσουμε; Το αν θα βάλουμε τον ένα δρόμο με τον έναν τρόπο ή το άλλο τσιμέντο αλλιώς; 
Το μέτρο των καταστημάτων τις Κυριακές απέτυχε. Εγώ τουλάχιστον τη δεκαετία του ’90 που υπήρχαν χρήματα -έστω και σε έναν τεχνητό παράδεισο- έλεγα πραγματικά μέσα από το ραδιόφωνο τότε του «ΑΝΤΕΝΑ» γιατί να μην ανοίγουν τα καταστήματα και την Κυριακή. Τώρα, όμως, οι οικογένειες δεν έχουν να ταΐσουν τα παιδιά τους και θα έχουν λεφτά για να πάνε να ψωνίσουν την Κυριακή; Και ήδη πλέον διαμαρτύρονται και σε επίπεδο συλλογικό. 
Από εκεί και πέρα, όμως, αν δεν λύσουμε την υποβάθμιση της κάθε γειτονιάς στην Αθήνα, η οποία έχει να κάνει και με το θέμα της λαθρομετανάστευσης, αν δεν λύσουμε το πρόβλημα σε όλα τα εμπορικά κομμάτια της Αττικής, το οποίο έχει να κάνει με την κρίση, τότε δεν αντιλαμβάνομαι πώς αυτό το πολύ μεγάλο νομοσχέδιο μπορεί να λύσει τα προβλήματα επί της ουσίας. Εγώ λέω ότι θέλετε πράγματι να λύσετε τα προβλήματα που υπάρχουν. Από το ’85 μέχρι σήμερα έχουν περάσει τριάντα χρόνια. Βεβαίως καλό θα είναι να υπάρξουν βελτιώσεις. Όμως, βλέπετε υπήρξε και η δική σας η κυβέρνηση, η κυβέρνηση Σημίτη που έκανε και τον εκπληκτικό σχεδιασμό –και πρόκειται για κάτι μοναδικό που σας διαβεβαιώ ότι δεν έχει γίνει πουθενά στον κόσμο- και έφτιαξε τραμ από το κέντρο προς τα έξω και όχι τραμ μέσα στην πόλη, ώστε να διευκολυνθεί μια κατάσταση. Και αυτό το λέω σαν παράδειγμα. 
Από την άλλη την πλευρά, μιλάμε για το πώς σχεδιάστηκε η ολυμπιακή Αθήνα, όταν ακόμα δεν έχει ανοίξει ο φάκελος των ολυμπιακών έργων. Ακόμα δεν ξέρουμε πού έχουν πάει και σε ποιον θα αποδοθούν οι ευθύνες γι’ αυτό το πάρτι εκατομμυρίων και δισεκατομμυρίων χρημάτων που έγινε, σε σχέση με τα ολυμπιακά έργα. 
Τελειώνοντας, θα ήθελα να συμπληρώσω ότι μέσα στη χωροταξική σας διάταξη δεν υπάρχει κάτι που να αφορά την καθημερινότητα των ανθρώπων, όπως είναι η υγεία τους. Για παράδειγμα, έχουμε δύο Νοσοκομεία Παίδων σε μία περιοχή και αυτό το χωροταξικό που θα έπρεπε να βάλει μπροστά και το θέμα της υγείας, δεν έχει προβλέψει ότι θα φτιαχτεί και ένα Νοσοκομείο Παίδων και από την άλλη πλευρά, ώστε να μην τρέχουν αλλόφρονες οι γονείς προς τη μία κατεύθυνση και μάλιστα μέσα σε μία Αθήνα η οποία εκείνη την ώρα μπορεί να έχει και μια διαδηλωσούλα και να μη μπορεί να περάσει αυτοκίνητο! 
Τέλος, δεν βλέπω τίποτα μέσα στο νομοσχέδιο για τα γυάλινα κτήρια. Πριν από μερικά χρόνια, το Πολυτεχνείο είχε κάνει μια μελέτη για τα γυάλινα κτήρια και είχε βρεθεί ότι αποδίδουν δύο, τρεις, μέχρι και τέσσερις βαθμούς θερμοκρασίας στον περιβάλλοντα χώρο από την ακτινοβολία. Δεν γίνεται, λοιπόν, καμμία πρόβλεψη και καμμία αναφορά, σχετικά με το πώς θα μαζευτεί αυτό το πράγμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και καταλήγω λέγοντας ότι για το γήπεδο της ΑΕΚ θα κάνω μια ειδικότερη τοποθέτηση αύριο. Όμως, η ΑΕΚ δικαιούται να έχει γήπεδο. Η ΑΕΚ δικαιούται να έχει γήπεδο, αλλά δεν δικαιούται η Κυβέρνηση να έχει χωρίσει τη Φιλαδέλφεια περίπου στη μέση. Διότι σε ένα τηλεφώνημα που έκανα πριν, κάποιοι σοβαροί παράγοντες της περιοχής μου είπαν ότι θα γίνει χαμός. 
Ο χαμός θα είναι και από τη μία πλευρά και από την άλλη. Και εκείνοι που θέλουν το γήπεδο και εκείνοι που θέλουν μεν το γήπεδο, αλλά δεν το θέλουν με τις προϋποθέσεις που έχετε βάλει. Γιατί εάν εγώ έχω ένα οικόπεδο και θέλω να κτίσω ένα σπίτι, εσείς δεν θα μου δώσετε απλόχερα και μερικά τετραγωνικά από το απέναντι πάρκο, για να κτίσω και κάτι ακόμα που θα με ενδιαφέρει. 
Πολύ πρόχειρα σας λέω –και απευθύνομαι στο ΣΥΡΙΖΑ- ότι εντάξει, παρ’ όλο που έχετε «βάζελο» πρόεδρο, τα καταφέρατε να ακυρώσετε το γήπεδο του Παναθηναϊκού, αφήνοντας μια περιοχή η οποία πραγματικά τώρα είναι, αν όχι για τα μπάζα, ανεκμετάλλευτη. Είναι κρίμα, γιατί αυτή η περιοχή θα μπορούσε να έχει πάρει τα επάνω της, να είναι αυτήν τη στιγμή μια δραστήρια και ωραία περιοχή του Βοτανικού και με το γήπεδο του ΠΑΟ και με τις όποιες άλλες εμπορικές εκμεταλλεύσεις, που θα είχαν μοιραία γίνει γύρω από το γήπεδο και όχι αναγκαστικά από μια εταιρεία, η οποία έκλεισε τελικά ή φαλίρισε. 
Δεν ξέρω αν αυτό δεν σας πονάει. Εμένα πάντως με πονάει, όταν βλέπω επιχείρηση να κλείνει, γιατί είμαι εγώ παιδί του ιδιωτικού τομέα. Μία περιοχή καταστρέφεται, αλλά για το τζαμί δεν έχετε καμμία αντίρρηση να γίνει εκεί. Αλίμονο! Εκεί θα γίνει το τζαμί. Άκουσα μάλιστα με ιδιαίτερη ικανοποίηση τον Αρχιεπίσκοπο Ιερώνυμο να λέει: «Τώρα είμαι πολύ σκεπτικός για το αν θα πρέπει να γίνει τελικά το τζαμί». Πώς να μην είναι, όταν βλέπει ισλαμοφασίστες τι κάνουν στην απέναντι πλευρά, από Συρία μέχρι Ιράκ; Σφάζουν στο γόνατο τους χριστιανούς. Παλουκώνουν τα κομμένα κεφάλια Σύρων στρατιωτών. 
Αύριο, κύριε Υπουργέ –γιατί δεν θέλω να πάρω άλλο χρόνο- θα τοποθετηθώ για το γήπεδο της ΑΕΚ. Απλώς και μόνο σκέπτομαι και το λέω πολύ πρόχειρα: Γιατί δεν μας αρέσει η άμεση δημοκρατία. Άμεση δημοκρατία είναι να εκλέξει Πρόεδρο της Δημοκρατίας ο λαός και να μην μπαίνουμε σε αυτήν την ιστορία των παρασκηνίων εδώ μέσα στη Βουλή. 
Δημοψήφισμα! Η ΑΕΚ πρέπει να αποκτήσει γήπεδο. Όπως και ο Παναθηναϊκός δικαιούται να έχει γήπεδο. Γήπεδο μοντέρνο, γήπεδο καλό, όπως έχει ο Ολυμπιακός. 
Κυρία Πρόεδρε, ευχαριστώ για την ανοχή σας. Για την ΑΕΚ, όπως είπαμε, θα τα πούμε αύριο. 
Κύριε Υπουργέ, σας παρακαλώ, θέλω στο γραφείο σας λίγο χρόνο για το θέμα του ΤΑΡ, γιατί ομολογώ ότι έχω χάσει τον μπούσουλα με τα έγγραφα τα οποία έχω πάρει, απαντώντας σε ερώτηση που σας έκανα. 
Ευχαριστώ πολύ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"99517"," Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Δημήτριος Αναγνωστάκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99518"," Σας ευχαριστώ πολύ, κυρία Πρόεδρε. 
Κύριε Υπουργέ, κυρίες και κύριοι Βουλευτές, είναι όντως στο τέλος της μία διαδικασία η οποία ήταν απόλυτα χρήσιμη και νομίζω πως χαρακτηρίστηκε από τη διάθεση συναίνεσης από τους περισσότερους πολιτικούς χώρους που σήμερα τοποθετήθηκαν. Αυτό είναι ένα δείγμα ότι εάν πραγματικά υπάρχει ουσιαστικό ενδιαφέρον, μπορούμε να βρούμε κοινό τόπο. Το λέω αυτό, για να απαντήσω στα όσα ειπώθηκαν από τους συναδέλφους Κοινοβουλευτικούς Εκπροσώπους ως προς την απουσία προτάσεων, θέσεων, κάτι που εάν το γενικεύσεις, είναι πέρα για πέρα άδικο, γιατί η Δημοκρατική Αριστερά κατέθεσε συγκεκριμένες προτάσεις. Μάλιστα πληροφορήθηκα ότι η πολιτική ηγεσία, καθώς και τα υπηρεσιακά στελέχη του Υπουργείου έκαναν αποδεκτές αυτές τις προτάσεις. 
Βεβαίως, μας ικανοποιούν, γιατί μέσα από αυτό ικανοποιείται το αίτημα ενός ιστορικού αθλητικού σωματείου, αλλά μπαίνουν αρχές, για να μην υπάρχει στρέβλωση και παραποίηση στην έννοια της τοπικής ανάπτυξης. 
Θεωρούμε πάρα πολύ θετικό σημείο την αποδοχή από την πλευρά του Υπουργείου ότι εξασφαλίζεται το σύνολο του υπολοίπου του άλσους ως δασικό, δηλαδή παραμένει ο δασικός χαρακτήρας. Είμαστε ικανοποιημένοι από τη διαβεβαίωση ότι το συγκεκριμένο τμήμα του άλσους, τα τρία περίπου στρέμματα, είναι απολύτως απαραίτητο για την κατασκευή του νέου γηπέδου και βεβαίως για να μην υπάρχει πρόβλημα συνταγματικότητας, θα πρέπει να υπάρχει αντίστοιχο ισοζύγιο, δηλαδή απόδοση αντισταθμιστικής έκθεσης για τη συγκεκριμένη παραχώρηση του απαραίτητου αυτού τμήματος που προανέφερα.
Κυρία Πρόεδρε, με την ανοχή σας και χωρίς να διολισθήσω στα πεδία του λαϊκισμού, σε λίγο «θα βγάζαμε μαντήλι». Ειλικρινά, αναρωτιέμαι πόση υποκρισία υπάρχει στο όνομα της ψηφοθηρίας. Ακόμα λίγο και δεν σας κρύβω, κυρία Πρόεδρε, ότι ως οπαδός της συγκεκριμένης ομάδας θα έπαιρνα εισιτήρια διαρκείας να πουλούσα για οικονομική ενίσχυση. Ακούσαμε εδώ υπερβολές οι οποίες, αντί να κάνουν καλό, μάλλον βλάπτουν την υπόθεση της ΑΕΚ, γιατί για κάποιους η υπόθεση ΑΕΚ σήμερα είναι ευκαιριακή, έχει να κάνει με την πολιτική διαχείριση, ενώ για κάποιους άλλους το να είσαι ΑΕΚ είναι στάση ζωής, όσο και αν αυτό μπορεί σε κάποιους να ακούγεται υπερβολικό. 
Θεωρούμε, λοιπόν, ότι μετά την αποδοχή και αφού αύριο ο κύριος Υπουργός από το Βήμα της Βουλής μάς διαβεβαιώσει ότι όντως αυτά έγιναν αποδεκτά και ενσωματώνονται στο νομοσχέδιο, η Δημοκρατική Αριστερά δεν θα έχει καμμία αντίρρηση να στηρίξει και επί της αρχής το συγκεκριμένο νομοσχέδιο, αλλά και τα συγκεκριμένα άρθρα για το γήπεδο της ΑΕΚ.
Κυρία Πρόεδρε, προηγουμένως έγινε αναφορά από εκπρόσωπο κόμματος στο φορολογικό σύστημα που έχει η χώρα και στο αν θα πρέπει να υιοθετήσουμε υψηλή φορολόγηση και άρα υψηλές δαπάνες για υγεία, παιδεία και ό,τι άλλο μπορεί να θεωρηθεί ως δημόσιο κοινωνικό αγαθό ή να επιλέξουμε τη χαμηλή φορολόγηση και αυτόματα να υποβαθμιστούν αυτές οι υπηρεσίες. 
Αναρωτιέμαι αν αυτή η γεωμετρική αύξηση των ληξιπρόθεσμων οφειλών προς το δημόσιο -ένα δισεκατομμύριο ευρώ κάθε μήνα αυξάνονται αυτές οι ληξιπρόθεσμες οφειλές, οκτώ δισεκατομμύρια ευρώ θα κληθούν να πληρώσουν τα ελληνικά νοικοκυριά στο αμέσως επόμενο πεντάμηνο- δεν λέει κάτι στο κυβερνητικό σχήμα; Δεν λέει κάτι στους Βουλευτές των δύο κομμάτων που στηρίζουν αυτήν την Κυβέρνηση που εφαρμόζει αυτές τις πολιτικές; Όταν οι πολίτες έχουν εξαντληθεί τα τελευταία τέσσερα χρόνια, ζητάει σήμερα κάποιος εδώ να ανοίξουμε κουβέντα για τη φοροδοτική ικανότητα του μέσου ελληνικού νοικοκυριού; Δεν είναι πρόκληση αυτό;
Κυρίες και κύριοι συνάδελφοι, θα ήταν παράλειψή μου να μην κάνω μία αναφορά στην έλευση του Προέδρου της Κυπριακής Δημοκρατίας και να τη συνδέσω παράλληλα με το δράμα που βιώνει ο παλαιστινιακός λαός. Τι κοινό τόπο, τι κοινό χαρακτηριστικό έχουν αυτές οι δύο υποθέσεις; Την ξένη κατοχή.
Το πρόβλημα είναι η κατοχή τόσο στην Παλαιστίνη όσο και στην Κύπρο. Και όσο κωφεύουν η διεθνής κοινότητα και η Ευρωπαϊκή Ένωση, δυστυχώς δεν θα έχουμε λύσεις ρεαλιστικές, λειτουργικές, βιώσιμες. 
Υπό την έννοια αυτή, η Δημοκρατική Αριστερά για άλλη μία φορά δηλώνει την αλληλεγγύη της στον αγώνα της Κύπρου, αλλά παράλληλα και στον αγώνα του παλαιστινιακού λαού για να έχουν το αυτονόητο: Να έχουν τη δυνατότητα να καθορίζουν μόνοι τους τις τύχες τους. Και βέβαια σπεύδω να καταδικάσω αυτήν την απαράδεκτη και εγκληματική συμπεριφορά απέναντι σε άμαχο πληθυσμό και ιδιαίτερα σε παιδιά και ανθρώπους της τρίτης ηλικίας. Αυτά, ναι, είναι εικόνες ντροπής, όχι μόνο για όσους διαπράττουν αυτά που διαπράττουν, αλλά και για αυτούς που τα ανέχονται και σιωπούν. 
Έχουμε επισκεφτεί ως ομάδα φιλίας με τον Αντιπρόεδρό της, το Βουλευτή του Κομμουνιστικού Κόμματος Ελλάδας, τον κύριο Χαλβατζή, το Πρέσβη της Παλαιστίνης. Εκφράσαμε –θέλω να πιστεύω- τη συντριπτική πλειοψηφία των Ελλήνων πολιτών. Σήμερα ως εκπρόσωπος της Δημοκρατικής Αριστεράς επισκέφτηκα πάλι τον Πρέσβη της Παλαιστίνης και μαζί με δεκάδες άλλους εκπροσώπους κομμάτων, φορέων, κοινωνικών κινημάτων συνυπογράψαμε στο βιβλίο συλληπτηρίων για τα θύματα αυτής της νέας τραγωδίας.  
Επί του συγκεκριμένου τώρα, κύριε Υπουργέ, εμείς δεν θεωρούμε ότι πρέπει να επιχαίρουμε επειδή δικαιώθηκε η ειδική αγορήτρια της Δημοκρατικής Αριστεράς, η Νίκη Φούντα, στα όσα είχε πει σε συνεδριάσεις της αρμόδιας επιτροπής. Όμως, να που η απόσυρση του Ρυθμιστικού Θεσσαλονίκης αποδεικνύει και αναδεικνύει τόσο την ένταση των επιχειρημάτων που χρησιμοποιήθηκαν από την πλευρά της συναδέλφου στις συνεδριάσεις της επιτροπής, όσο και πρόβλημα συνοχής και επικοινωνίας εσωτερικά στο κυβερνητικό σχήμα. 
Και βεβαίως δεν μου πέφτει λόγος εάν αυτή η διάσταση απόψεων, εάν αυτή η διαφορετική αντιμετώπιση δεν οδηγούσε στην έκθεση –αν θέλετε- τόσο του Υπουργείου όσο και της νομοθετικής εργασίας που γίνεται στο Τμήμα και βέβαια μας εκθέτει συνολικά –εσάς περισσότερο- στα μάτια της ελληνικής κοινής γνώμης. 
Επίσης, να διευκρινίσω και να εστιάσω στο ότι είμαστε θετικοί, όχι γιατί θεωρούμε ότι το συγκεκριμένο νομοσχέδιο είναι το τελειότερο, το αρτιότερο που αντιμετωπίζει όλα τα προβλήματα. Είναι όμως μια αρχή. 
Και επειδή κάνατε ιστορική αναδρομή και αν δεν έχω κάνει λάθος αναφερθήκατε στην εποχή του αείμνηστου Τρίτση, στο ν.1337 και για όσους έχουν υπηρετήσει στην τοπική αυτοδιοίκηση –ένας από αυτούς και εγώ και  γνωρίζουμε πόσο σημαντικά πρόσφερε αυτό το νομοθετικό θεσμικό πλαίσιο- να σας πω ότι ευελπιστώ, αν όχι το σύνολο, μεγάλο ποσοστό τμήμα του νομοσχεδίου να εφαρμοστεί. Γιατί συνήθως το πρόβλημα είναι εκεί, στην μη εφαρμογή όσων κάθε φορά νομοθετούμε και αποφασίζουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με την ανοχή σας, κυρία Πρόεδρε, θα ήθελα ένα, το πολύ δύο λεπτά ακόμη. 
Η κ. Νίκη Φούντα το έβαλε και θεωρώ ότι είναι υποχρέωσή μου να το αναδείξω: Τα άτομα με αναπηρίες θα πρέπει να είναι πρόνοια, μέριμνα, σε κάθε νομοθετική πρωτοβουλία της όποιας κυβέρνησης, για να μην βλέπουμε αυτό που συναντάμε στις περισσότερες πόλεις, τον αποκλεισμό τους και τον απομονωτισμό τους, που δεν υπάρχει η στοιχειώδης υποδομή να πάνε σε κάποια δημόσια υπηρεσία, να κυκλοφορήσουν στην πόλη τους. Είναι φυλακισμένοι μέσα στην ίδια τους την πόλη. Για εμάς –και ειπώθηκε- θα έπρεπε να είχε ρητή ενσωμάτωση και να διέπει όλο το νομοσχέδιο. 
Αναφορικά δε με το ζήτημα της επανάχρησης κτηριακού αποθέματος στο κέντρο και της αναβάθμισης των εγκαταλελειμμένων κτηρίων στο πλαίσιο της υλοποίησης και του στόχου της συμπαγούς πόλης, κάτι που από την αρχή επισημάναμε ότι στηρίζουμε ως έννοια, θα πρέπει να γίνουν πολλά στο θεσμικό σκέλος, κύριε Υπουργέ. Η Νίκη ήταν -θα έλεγα- απλόχερη και με αβρότητα πολιτική σάς αναγνώρισε το ότι έχετε κάνει κάποια βήματα στο πρόγραμμα «Εξοικονομώ κατ’ οίκον». Θα πρέπει να το ενισχύσουμε και να το κάνουμε συνείδηση.
Τέλος, επειδή τα ρυθμιστικά δεν είναι τεχνοκρατικά εργαλεία μόνο, είναι εργαλεία πολιτικής, ουσιαστικής παρέμβασης, κάνουμε μια ευχή αυτή τη θετική μας θέση να την εισπράξουμε σε ένα βάθος χρόνου ως ένα ουσιαστικό, σοβαρό αποτέλεσμα προς όφελος τόσο της Αθήνας όσο και των πολιτών της.
Σας ευχαριστώ για την ανοχή, κυρία Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"99519"," Ευχαριστώ κι εγώ.
Ο κ. Νικόλαος Καραθανασόπουλος, Κοινοβουλευτικός Εκπρόσωπος του Κομμουνιστικού Κόμματος Ελλάδος, έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99520"," Ευχαριστώ, κυρία Πρόεδρε.
Βεβαίως και δεν έχουμε να κάνουμε με ένα αποσπασματικό και πρόχειρο νομοσχέδιο. Όποιες ατέλειες μπορεί να υπάρχουν, αλλά δεν είναι αυτές που το χαρακτηρίζουν και κατά τη γνώμη μας συμφωνούμε στο ότι είναι ένα σημαντικό νομοσχέδιο αυτό το οποίο συζητάμε σήμερα, γιατί ακριβώς εντάσσεται, αντανακλά, υπηρετεί με πιστότητα τους αστικούς σχεδιασμούς. Αστικοί σχεδιασμοί οι οποίοι ικανοποιούν στις σημερινές συνθήκες, τις σημερινές ανάγκες του κεφαλαίου για να μπορέσει να ξεπεράσει τις δυσκολίες στην αναπαραγωγή του, δηλαδή την καπιταλιστική κρίση. Εντάσσεται στις αναπτυξιακές προτεραιότητες που καθορίζει το κεφάλαιο και από αυτήν την άποψη είναι φανερό. 
Βεβαίως, ας αφήσουμε από τη σημερινή συζήτηση -όχι ότι δεν έχει σημασία, έχει πολύ μεγάλη σημασία- το ένα από τα δύο σκέλη που χαρακτηρίζουν την πολιτική της συγκυβέρνησης, δηλαδή τη δημοσιονομική πειθαρχία και την ολομέτωπη επίθεση στο βιοτικό επίπεδο των εργαζόμενων, των συνταξιούχων μέσα από περικοπές σε μισθούς, σε συντάξεις, από την εμπορευματοποίηση στην υγεία, την παιδεία, την πρόνοια και άλλα και ας εστιάσουμε την προσοχή μας στο βασικό σκέλος της κυβερνητικής πολιτικής που δεν είναι άλλο παρά το πώς θα διαμορφωθούν οι προϋποθέσεις ακριβώς για να ξεπεραστεί η καπιταλιστική κρίση, να θωρακιστεί η ανταγωνιστικότητα και η κερδοφορία των επιχειρηματικών ομίλων. Άρα, δηλαδή, πώς θα διευκολύνει στις σημερινές συνθήκες τη δράση του μεγάλου κεφαλαίου. Αυτή η πολιτική υλοποιείται με μία σειρά από ζητήματα.
Πρώτον, έχουμε μια σφοδρότατη, μια βίαιη επίθεση στην τιμή της εργατικής δύναμης. Υπάρχουν πολλοί φθηνοί εργαζόμενοι και στο δημόσιο και στον ιδιωτικό τομέα. Έχουμε μια σφοδρότατη επίθεση στα συγκροτημένα δικαιώματα της εργατικής τάξης, στα εργασιακά, στα ασφαλιστικά ή συνδικαλιστικά της δικαιώματα, για να διαμορφωθούν οι συνθήκες, να διαμορφωθούν αυτοί οι απαραίτητοι μηχανισμοί στην αγορά εργασίας, ούτως ώστε να αναπαράγεται ένα πολύ φθηνό και αναλώσιμο εργατικό δυναμικό ως προϋπόθεση για τη θωράκιση της ανταγωνιστικότητας των επιχειρηματικών ομίλων. 
Δεύτερον, με κάθε τρόπο και η σημερινή Κυβέρνηση προσπαθεί να διευκολύνει τη δράση των επιχειρηματικών ομίλων: φορολογική πολιτική, επενδυτικά και αναπτυξιακά κίνητρα, κρατική και κοινοτική χρηματοδότηση στα μονοπώλια, ταυτόχρονα με τον βίαιο εκτοπισμό των μικρών επιχειρήσεων, των επαγγελματικών, των αυτοαπασχολούμενων μέσα από τη λογική του ανοίγματος των λεγόμενων «κλειστών επαγγελμάτων».
Τρίτο χαρακτηριστικό στοιχείο είναι η διευκόλυνση για να μπορέσουν τα υπερσυσσωρευμένα κεφάλαια να βρουν νέους τομείς, να μπορέσουν να επενδύσουν για να έχουν μεγαλύτερο ποσοστό κέρδους. Έτσι, λοιπόν, διαμορφώνονται νέοι τομείς για τη δράση των επιχειρηματικών ομίλων, για να επεκτείνουν τη δράση μέσα από την πολιτική της απελευθέρωσης των αγορών, της ιδιωτικοποίησης σε μία σειρά τομείς της οικονομίας από την ενέργεια, τις μεταφορές, τις τηλεπικοινωνίες, την υγεία, την παιδεία και το τελευταίο διάστημα τη διαχείριση των απορριμμάτων των υδάτινων πόρων και μία σειρά άλλων πλευρών.
Τέταρτο χαρακτηριστικό στοιχείο αυτού του συνολικού σχεδίου είναι η νέα οργάνωση του χώρου, η προσαρμογή της οργάνωσης στους χώρους με βάση τις νέες ανάγκες του κεφαλαίου. Έτσι, λοιπόν, διευκολύνεται στο να συγκεντρώνεται η γη σε όλο και λιγότερα χέρια, να ιδιωτικοποιείται και να εμπορευματοποιείται η γη, να αλλάζει χρήση και να απαλλάσσονται ταυτόχρονα οι επίδοξοι επιχειρηματίες, οι επίδοξοι επενδυτές, οι μονοπωλιακοί όμιλοι από τους όποιους ελάχιστους περιορισμούς προβλέπονταν από την προηγούμενη αστική και πάλι νομοθεσία όσον αφορά τη δράση του κεφαλαίου. 
Από αυτήν την άποψη, έχουμε μία σειρά νομοσχεδίων που αφορούν την οργάνωση του χώρου και της γης, από το χωροταξικό που συζητήσαμε πολύ πρόσφατα, μια σειρά ρυθμίσεις για ΕΣΧΑΣΕ και ΕΣΧΑΔΑ, το ρυθμιστικό που συζητάμε σήμερα και μεθαύριο που θα συζητήσουμε το νομοσχέδιο για τα δάση. Θα ακολουθήσουν ενδεχόμενα και άλλα τέτοια μέτρα, ούτως ώστε ο χωροταξικός σχεδιασμός να υπηρετήσει το νέο αναπτυξιακό μοντέλο το οποίο έχει προσδιορίσει η αστική τάξη με βάση τα συμφέροντα της. 
Ποιο είναι αυτό το αναπτυξιακό μοντέλο; Είναι η μετατροπή της Ελλάδας σε κόμβο ενεργειακό και διαμετακομιστικό, η ανάπτυξη της τουριστικής δραστηριότητας, η αξιοποίηση του εγχώριου ορυκτού πλούτου, η ναυτιλία και βεβαίως ο χρηματοπιστωτικός τομέας. Αυτοί είναι οι βασικοί τομείς τους οποίους σχεδιάζετε να αναδείξετε το επόμενο χρονικό διάστημα στο νέο αναπτυξιακό μοντέλο. Βεβαίως, αυτό το αναπτυξιακό μοντέλο δεν λαμβάνει υπ’ όψιν του τις τεράστιες παραγωγικές δυνατότητες οι οποίες καταστρέφονται, ακριβώς γιατί δεν πρόκειται να διασφαλίσουν μια αντίστοιχη κερδοφορία στους επιχειρηματικούς ομίλους. 
Αυτές, λοιπόν, τις προτεραιότητες υπηρετεί ο χωροταξικός σχεδιασμός τον οποίο φέρνετε και οι ρυθμίσεις. Άρα δεν είναι αυθαίρετος, προσαρμόζεται στις νέες ανάγκες. Βεβαίως, δεν μπορεί σε μια ταξική κοινωνία να υπάρξει ένας χωροταξικός σχεδιασμός, όπως λέει το κόμμα της Αξιωματικής Αντιπολίτευσης διά της εισηγήτριας του, ο οποίος θα υπηρετεί ένα αφηρημένο δημόσιο συμφέρον, ένα γενικό δημόσιο συμφέρον. 
Είναι το ίδιο το συμφέρον των εργαζόμενων με το συμφέρον των κεφαλαιοκρατών; Δεν μπορεί να υπάρξει κοινό συμφέρον και στο σχεδιασμό το χωροταξικό, στην οργάνωση του χώρου. Βεβαίως, ενώ υπάρχει αυτό, ταυτόχρονα υπάρχει και μια πάλη σε επιμέρους ζητήματα έκφρασης ιδιαίτερου συμφέροντος μέσα στο πλαίσιο του κεφαλαίου, ανταγωνισμών επιχειρηματικών ομίλων. 
Τέτοιου είδους διαπάλη εκφράστηκε και σήμερα που δεν μπόρεσε να υπάρξει συμβιβασμός. Γι’ αυτόν ακριβώς τον λόγο και η Κυβέρνηση αναγκάστηκε να αποσύρει τις ρυθμίσεις που αφορούν το Ρυθμιστικό της Θεσσαλονίκης, για να το επαναφέρει το επόμενο χρονικό διάστημα, προσπαθώντας να συμβιβάσει τους ανταγωνισμούς των επιχειρηματικών συμφερόντων, όπως αυτοί εκφράζονται.
Ερχόμενοι, λοιπόν, στην Αττική –μιας και αυτό εξετάζουν και στο Ρυθμιστικό της Σχέδιο- είναι βασικός ο στόχος της Κυβέρνησης. Δεν μπορεί να γίνει και διαφορετικά, βεβαίως. Η Αττική πρέπει να αποτελέσει το διοικητικό και οικονομικό κέντρο του αστικού κράτους. Δεν μπορεί, παρά να αποτελέσει έναν κόμβο συνδυασμένων μεταφορών, εμπορευμάτων, αξιοποιώντας βεβαίως και τον Πειραιά ως ναυτιλιακό κέντρο και μέσα από το σχεδιασμό των οδικών και σιδηροδρομικών αξόνων στο πλαίσιο των διευρωπαϊκών δικτύων, να μπορέσει ακριβώς να διευκολυνθεί η μεταφορά εμπορευμάτων από και προς την Ανατολή. 
Ταυτόχρονα, επικεντρώνεται στις ανάγκες να αναπτυχθεί ο τουρισμός πολυτελείας, αξιοποιώντας και την παράλια ζώνη, δημιουργώντας μία ελληνική Ριβιέρα για τους επιχειρηματικούς ομίλους, μία επιχειρηματική Ριβιέρα όμως, η οποία θα αποκόψει τελείως την πρόσβαση των λαϊκών στρωμάτων της Αθήνας στο θαλάσσιο μέτωπο, στην ξεκούραση και την αναψυχή, καθιστώντας ακόμα μεγαλύτερο είδος πολυτελείας την πρόσβαση στη θάλασσα. 
Από αυτήν την άποψη, περιορίζονται οι όποιοι ελεύθεροι χώροι, οι οποίοι υπήρχαν το προηγούμενο χρονικό διάστημα, δεν αξιοποιούνται, γιατί ακριβώς αποτελούν και φιλέτα για την επιχειρηματική δραστηριότητα. 
Από αυτήν την άποψη, προκύπτει ένα σημαντικό ζήτημα, εκτός των άλλων, το οποίο απασχόλησε. Αλήθεια, ποιος ευθύνεται που σήμερα τα νέα παιδιά των λαϊκών στρωμάτων δεν μπορούν, δεν έχουν τη δυνατότητα να αθληθούν, να υπάρξει ένας μαζικός λαϊκός αθλητισμός, είτε αφορά το στίβο είτε αφορά το ποδόσφαιρο είτε αφορά μία σειρά άλλες αθλητικές δραστηριότητες; Ποιος εμπορευματοποιεί αυτές τις ανάγκες της νέας γενιάς; Μα, ακριβώς το ίδιο το καπιταλιστικό σύστημα είναι αυτό που διαμορφώνει φραγμούς στο να μπορέσουν τα παιδιά των λαϊκών στρωμάτων της εργατικής τάξης να αθληθούν μέσα από την εμπορευματοποίηση. 
Από αυτήν την άποψη, κύριε Υπουργέ, επιτρέψτε μας να πούμε ότι τουλάχιστον για το ΚΚΕ, αποτελεί -αν όχι εκφυλιστικό φαινόμενο- τουλάχιστον πρόκληση να συνδέεται η ιστορία της ΑΕΚ με την πορεία της ΠΑΕ και των διαφόρων επιχειρηματικών συμφερόντων που κρύβονται πίσω απ’ αυτήν. 
Πολύ δε περισσότερο αποτελεί πρόκληση να ονομάζεται αυτό το κέντρο μνήμης και πολιτισμού για ποιόν; Για τον ελληνισμό, τους Μικρασιάτες πρόσφυγες και τους Πόντιους πρόσφυγες; Δηλαδή, τα επιχειρηματικά συμφέροντα ενός συγκεκριμένου επιχειρηματία ταυτίζονται με τη διαφύλαξη της μνήμης και την ανάπτυξη του πολιτισμού, όσον αφορά αυτό το τμήμα, δηλαδή τους Μικρασιάτες και τους Πόντιους πρόσφυγες; 
Γι’ αυτόν ακριβώς τον λόγο, εμείς τι λέμε; Δεν είναι το ζήτημα αν είναι μισό ή ένα στρέμμα παραπάνω, αν θα κοπούν πέντε ή δέκα δέντρα παραπάνω. Δεν εστιάζουμε εκεί την αντιπαράθεσή μας, όπως κάνουν τα άλλα κόμματα της αντιπολίτευσης. 
Εμείς, πού εστιάζουμε την αντιπαράθεσή μας; 
Πρώτον, χρειάζεται γήπεδο για την ΑΕΚ την ερασιτεχνική; Για τη Νέα Φιλαδέλφεια, την περιοχή; Βεβαίως, αλλά να είναι ένα γήπεδο ελεύθερης πρόσβασης στη νεολαία της Φιλαδέλφειας, να μπορεί να αθληθεί εκεί. Άρα χρειάζεται ένα κρατικό γήπεδο κι όχι ένα γήπεδο το οποίο θα είναι ιδιωτικό και θα εξυπηρετεί συγκεκριμένες επιχειρηματικές επιδιώξεις. 
Ποιο θα είναι το αποτέλεσμα, λοιπόν, αυτού του επιχειρηματικού σχεδιασμού, τον οποίο κάνετε με το νέο ρυθμιστικό σχέδιο; Θα οξυνθεί ακόμα περισσότερο η ανισόμετρη ανάπτυξη. Δεν μπορεί να υπάρχει ισόρροπη ανάπτυξη στον καπιταλισμό, ούτε ανάμεσα στις περιοχές ούτε ανάμεσα στους κλάδους της οικονομίας. Διότι είναι χαρακτηριστικό γνώρισμα του ίδιου του καπιταλιστικού τρόπου παραγωγής η ίδια του η αναρχία στον πυρήνα της παραγωγικής δραστηριότητας. 
Έτσι, λοιπόν, όχι μόνο δεν θα ξεπεραστούν οι ανισομετρίες και οι ανισότητες και στο ίδιο το πολεοδομικό συγκρότημα, το ευρύτερο το πολεοδομικό συγκρότημα της Αττικής, αλλά εμείς λέμε θα διευρυνθούν ακόμα περισσότερο οι κοινωνικές ανισότητες, γιατί θα έχουμε μεγαλύτερη υποβάθμιση της ποιότητας ζωής, εκεί όπου κατοικούν τα λαϊκά στρώματα, στις λαϊκές συνοικίες και τις λαϊκές γειτονιές. 
Βεβαίως, θα διευκολύνει αυτός ο χωροταξικός σχεδιασμός μια ανάπτυξη που διασφαλίζει την κερδοφορία των επιχειρηματικών ομίλων. Στο βωμό αυτής της κερδοφορίας θυσιάζεται η ικανοποίηση των λαϊκών αναγκών. 
Άρα και ανισόμετρη ανάπτυξη θα έχουμε και όξυνση των κοινωνικών ανισοτήτων θα έχουμε, μέσα από την υλοποίηση του συγκεκριμένου ρυθμιστικού σχεδίου. 
Γι’ αυτό ακριβώς το λόγο και ως ΚΚΕ καταψηφίζουμε το συγκεκριμένο νομοσχέδιο, τονίζοντας ότι η καπιταλιστική ιδιοκτησία στη γη, στα συγκεντρωμένα μέσα παραγωγής, η ανάπτυξη της παραγωγής με κριτήριο το ποσοστό κέρδους, δηλαδή αυτό το οποίο καθορίζει το χωροταξικό σχεδιασμό, η οικονομική και πολιτική κυριαρχία των μονοπωλίων, αναπαράγουν τον αντιλαϊκό χαρακτήρα στο ρυθμιστικό σχέδιο που προωθεί σήμερα η Κυβέρνηση. 
Έτσι, λοιπόν, η ανάγκη των μονοπωλίων για θωράκιση της κερδοφορίας τους παράγει την αντιλαϊκή πολιτική, απαιτεί μέτρα φτηνής εργατικής δύναμης και μέτρα διευκόλυνσης των επενδυτικών σχεδίων των μονοπωλιακών ομίλων. 
Γι’ αυτό και η απάντηση του εργατικού λαϊκού κινήματος δεν μπορεί να δοθεί με αποσπασματικές μάχες, που περιορίζονται στην καταψήφιση κάποιων άρθρων ή κάποιων νομοσχεδίου. Συσκοτίζει αυτή η αποσπασματικότητα τον πραγματικό αντίπαλο, δηλαδή τα συμφέροντα των επιχειρηματικών ομίλων, την αστική τάξη της χώρας μας και την Ευρωπαϊκή Ένωση που τη στηρίζει. 
Έτσι, λοιπόν, ο χωροταξικός σχεδιασμός για να αποβεί προς όφελος του λαού, για να ικανοποιεί τις λαϊκές ανάγκες, απαιτεί έναν ριζικά διαφορετικό δρόμο ανάπτυξης, όπου τόσο η γη όσο και τα συγκεντρωμένα μέσα παραγωγής θα αποτελούν κοινωνική ιδιοκτησία και η παραγωγή θα αναπτύσσεται με κεντρικό επιστημονικό σχεδιασμό και εργατικό έλεγχο και βεβαίως με κριτήριο όχι το καπιταλιστικό κέρδος αλλά την ικανοποίηση των διευρυμένων σύγχρονων λαϊκών αναγκών. 
Σε ένα τέτοιο ριζικά διαφορετικό δρόμο ανάπτυξης, ο χωροταξικός σχεδιασμός μπορεί να αντανακλά, μπορεί να υπηρετεί, μπορεί να ικανοποιεί τις νέες σύγχρονες και διευρυμένες ανάγκες των λαϊκών στρωμάτων για βελτίωση της ποιότητας ζωής και οργάνωσης του χώρου και της γης με βάση αυτή την ικανοποίηση των μέτρων. 
Ευχαριστώ.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"99521"," Κι εμείς ευχαριστούμε. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Περιβάλλοντος, Ενέργειας και Κλιματικής Αλλαγής.
Ερωτάται το Τμήμα: Γίνεται δεκτό το νομοσχέδιο επί της αρχής;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99522"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"99523"," Κατά πλειοψηφία.","ΑΦΡΟΔΙΤΗ ΘΕΟΠΕΦΤΑΤΟΥ",162
"99524"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"99525"," Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Νέο Ρυθμιστικό Σχέδιο Αθήνας - Αττικής, Νέο Ρυθμιστικό Σχέδιο Θεσσαλονίκης και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"99526"," Μάλιστα, μάλιστα.
Με τη συναίνεση του Τμήματος και ώρα 11.48΄ λύεται η συνεδρίαση για αύριο ημέρα Τετάρτη 30 Ιουλίου 2014 και ώρα 10.00΄, με αντικείμενο εργασιών του Τμήματος: νομοθετική εργασία, σύμφωνα με την ημερήσια διάταξη που έχει διανεμηθεί. 
    Ο","ΟΛΟΙ ΟΙ ΒΟΥΛΕΥΤΕΣ",NA
