"","Content","name","ParlmemberID"
"42187","Date","18-1-2012",NA
"42188"," Κύριε Πρόεδρε, πριν δώσετε το λόγο στον κ. Βορίδη, θα ήθελα να μου δώσετε το λόγο για ένα λεπτό επί της διαδικασίας για το θέμα που είχαμε συζητήσει πιο πριν.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"42189"," Αμέσως μετά τον Υπουργό, γιατί του έδωσα το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42190"," Θα ήταν καλύτερα νωρίτερα, κύριε  Πρόεδρε, γιατί ο κύριος Υπουργός μπορεί να το δεχθεί.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"42191","  Αγαπητέ κύριε Παπαδημούλη, να γίνει όπως είπαμε και αμέσως μετά θα σας δώσω το λόγο.
Ορίστε, κύριε Υπουργέ, έχετε  το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42192"," Σας ευχαριστώ, κύριε  Πρόεδρε.
Καταθέτουμε κάποιες νομοτεχνικές βελτιώσεις, οι οποίες αφορούν το άρθρο 5 και οι οποίες συνίστανται στο εξής: 
Η παράγραφος 1 του άρθρου 5 αντικαθίσταται ως εξής: «Οι διατάξεις του νόμου αυτού εφαρμόζονται χωρίς καμμία διάκριση ως προς την εθνικότητα όσων αιτούνται άδειες σύμφωνα με τα άρθρα 4 και 5, σύμφωνα με τις διεθνείς δεσμεύσεις της χώρας μας με τον όρο της αμοιβαιότητας». 
Στην επιτροπή θα θυμάστε όλοι ότι παρακολουθήσατε μία συζήτηση στην οποία είχε αφαιρεθεί το «ανεξαρτήτως εθνικότητας να χορηγούμε άδεια στους οδικούς μεταφορείς». Δημιούργησε μία αίσθηση ότι αυτό κάπως κλείνει και περιορίζει. 
Για να μην υπάρχει, λοιπόν,  οποιαδήποτε παρανόηση -γιατί η πρόθεση της συγκεκριμένης ρυθμίσεως δεν ήταν να περιορίσει το οτιδήποτε, αλλά απλώς να μη δημιουργείται σύγχυση σε σχέση με τις διατάξεις που αφορούν στη φορολογική έδρα και το Εταιρικό Δίκαιο- διευκρινίζουμε ότι όχι, δεν κλείνει τίποτε αλλά μπορούν να δραστηριοποιηθούν και οι υπήκοοι τρίτων χωρών, μόνο σε σχέση όμως αφού τηρηθούν οι διεθνείς δεσμεύσεις της χώρας και με τον όρο της αμοιβαιότητας. Αυτονοήτως όλα αυτά συνδέονται με όσες υποχρεώσεις έχει αναλάβει η χώρα.
Η δεύτερη είναι αμιγώς νομοτεχνική,  το είχε επισημάνει  στην επιτροπή ο κ. Αλευράς. Διορθώνουμε και καταργούμε, διαγράφουμε δηλαδή αυτό το οποίο αφορούσε τους εθνικούς και διεθνείς μεταφορείς και καταργούμε τελείως το «εφόσον είναι κάτοχοι αντίστοιχης αδείας οδικού μεταφορέα εμπορευμάτων», το οποίο φεύγει. Επομένως, όσοι κάνουν εθνικές μεταφορές μπορούν να κάνουν και διεθνείς μεταφορές. Μένουμε σε αυτό.
Έχω δεχθεί μετά πάλι μία νομοτεχνική βελτίωση του κ. Γείτονα, που αφορούσε  το γράμμα «α», αν θυμάστε, σε μία διάταξη. Είναι τελείως νομοτεχνικό όλο αυτό.","ΜΑΥΡΟΥΔΗΣ ΒΟΡΙΔΗΣ",69
"42193","  Παρακαλώ να κατατεθούν για τα Πρακτικά και να διανεμηθούν.
(Στο σημείο αυτό ο Υπουργός Υποδομών, Μεταφορών και Δικτύων κ. Μαυρουδής Βορίδης καταθέτει για τα Πρακτικά τις προαναφερθείσες νομοτεχνικές βελτιώσεις οι οποίες έχουν ως εξής:
(Να φωτογραφηθεί η σελ. 5)","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42194","  Έχετε κάτι άλλο να προσθέσετε, κύριε  Υπουργέ, επί του παρόντος;","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42195"," Όχι, κύριε  Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"42196","  Ο αγαπητός συνάδελφος από το ΣΥΡΙΖΑ, κ. Παπαδημούλης, έχει το λόγο.
Ορίστε, κύριε  Παπαδημούλη, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42197"," Κύριε Πρόεδρε, θα ήθελα να εκφράσω την έντονη διαφωνία μου στην πρόταση να αντιμετωπίσουμε σε ένα κύκλο συζήτησης το σύνολο των άρθρων και των τροπολογιών αυτού του πολυνομοσχεδίου.
Υπάρχουν άρθρα που αναφέρονται στο Υπουργείο Οικονομικών, άρθρα που αναφέρονται στο Υπουργείο Ανάπτυξης, άρθρα που αναφέρονται στο Υπουργείο Εργασίας, άρθρα που αναφέρονται περίπου στη μισή Κυβέρνηση. Και έρχεται και μία πολυτροπολογία, που είναι μίνι νομοσχέδιο, του Υπουργείου Παιδείας. Αν θέλουμε να είμαστε στοιχειωδώς σοβαροί, ακόμη και με τις διατάξεις του επείγοντος, για να μπορέσουμε να αντιμετωπίσουμε αυτά προτείνω να κάνουμε έναν κύκλο τώρα για το Α΄ Κεφάλαιο –και παρακαλώ και τη γνώμη των εισηγητών των κομμάτων- που είναι τα άρθρα που αφορούν το Υπουργείο Οικονομικών, να προσθέσουμε ενδεχομένως και αυτά τα άρθρα του Υπουργείου Ανάπτυξης και να ακολουθήσουν τα υπόλοιπα μαζί και με τις τροπολογίες σε ένα δεύτερο κύκλο, που θα τον ξεκινήσουμε αύριο το πρωί. Αλλιώς θα είναι ψεκάστε, ψηφίστε, τελειώσαμε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"42198","  Αντιλαμβάνομαι πλήρως όλα αυτά που λέτε.
Γνωρίζετε ότι θα υπάρχει μεγάλη χρονική ευχέρεια για να αναπτυχθούν αυτά στο βαθμό που γίνεται και αυτά που συμφωνήσαμε στη Διάσκεψη των Προέδρων για το χρόνο.
Επί του προκειμένου το λόγο έχει ο εισηγητής της Πλειοψηφίας, κ. Αθανάσιος Αλευράς.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42199"," Δηλαδή, να μην το κουβεντιάσουμε αυτό, κύριε Πρόεδρε; Θα το αποφασίσετε εσείς μόνος σας αυτό; Δεν πρέπει να το κουβεντιάσουμε αυτό και να ακουστεί και η γνώμη των κομμάτων;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"42200"," Δεν προβλέπεται, κύριε  συνάδελφε.
Εν ταύτη περιπτώσει, εγώ θα τηρήσω αυτήν την ώρα τον Κανονισμό και θα ακούσω τον κ. Αλευρά.
Ορίστε, κύριε  Αλευρά, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42201"," Κύριε Πρόεδρε, πράγματι εγώ συμμερίζομαι αυτό που λέει ο κ. Παπαδημούλης.","ΑΘΑΝΑΣΙΟΣ ΑΛΕΥΡΑΣ",15
"42202","  Το ίδιο είπα και εγώ, κύριε  συνάδελφε. Έχετε δίκιο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42203"," Είναι μεγάλη η έκταση. Αλλά η μία ενότητα δημιουργεί και μία άλλη υποβάθμιση της διαδικασίας υπό την έννοια ότι η Κυβέρνηση δεν παρίσταται στην κατ’ άρθρον συζήτηση και οι παρατηρήσεις έχουν τεχνικό χαρακτήρα συχνά. Όταν δεν υπάρχει ο αρμόδιος Υπουργός, είναι δύσκολο να τύχουν οιασδήποτε προσοχής.
Επομένως, νομίζω ότι θα ήταν χρησιμότερο να πούμε ότι σήμερα ξεκινάμε με το Κεφάλαιο Α΄, να εξαντληθεί ο κατάλογος -απόψε όσο πάει- με τους ομιλητές οι οποίοι έχουν απομείνει επί της αρχής και θα εγγραφούν επί του Κεφαλαίου Α΄ και αύριο το πρωί να ξεκινήσουμε με τα Κεφάλαια Β΄ και Γ΄ και τις τροπολογίες, με τους εισηγητές.","ΑΘΑΝΑΣΙΟΣ ΑΛΕΥΡΑΣ",15
"42204"," Με τα πρώτα οκτώ άρθρα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"42205"," Ωραία, κύριε Αλευρά, σας ακούμε. Ξεκινάει ο χρόνος σας τώρα.
Ορίστε, κύριε Αλευρά, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42206"," Ξεκινώ με τα πρώτα 8 άρθρα του πρώτου κεφαλαίου.","ΑΘΑΝΑΣΙΟΣ ΑΛΕΥΡΑΣ",15
"42207"," Έγινε κατανοητό ότι θα μιλήσουμε για όλα τα άρθρα.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42208"," Όχι για όλα. Είπα να τα «σπάσουμε» στη μέση, δηλαδή να γίνουν σήμερα οι εισηγήσεις από τους εισηγητές για το πρώτο κεφάλαιο και να τελειώσουμε απόψε όσο πάει με τους προηγούμενους ομιλητές επί της αρχής και τους ομιλητές επί των άρθρων.","ΑΘΑΝΑΣΙΟΣ ΑΛΕΥΡΑΣ",15
"42209"," Τέλος πάντων. Ξεκινήστε, σας παρακαλώ πολύ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42210"," Ξεκινώ, λοιπόν, από το πρώτο κεφάλαιο. Εδώ έχουμε το άρθρο 1, με το οποίο ρυθμίζονται θέματα τα οποία αφορούν ζητήματα του Υπουργείου Διοικητικής Μεταρρύθμισης και Ηλεκτρονικής Διακυβέρνησης και τα Υπουργεία Εσωτερικών και Οικονομικών. Έχουμε μία πληθώρα διατάξεων. Στο άρθρο 1, έχουμε ζητήματα τα οποία αφορούν αλλαγές στο ενιαίο σύστημα πληρωμών, το οποίο δυστυχώς καθυστερεί στην εφαρμογή του. Οι αλλαγές αυτές όμως είναι αναγκαίες για να μπορέσουν να καταχωρηθούν οι φορείς και να προχωρήσει επιτέλους η διαφάνεια στις πάσης φύσεως πληρωμές οι οποίες τελούνται στο δημόσιο τομέα.
	Επίσης στο άρθρο 1, έχουμε διατάξεις με τις οποίες τροποποιούνται προηγούμενοι νόμοι όπως ο προηγούμενος νόμος για το ενιαίο βαθμολόγιο με βάση τον οποίο ορισμένες κατατάξεις που γίνονται πρέπει να διορθωθούν με βάση τα προσόντα. 
Εδώ όμως θα ήθελα να επισημάνω, παρ’ ότι δεν είναι το αρμόδιο Υπουργείο, ότι έλαβα γνώση της διαμαρτυρίας από τους αποφοίτους της Εθνικής Σχολής Δημόσιας Διοίκησης. Η σχολή αυτή, έχει προσφέρει σημαντικά στελέχη στη Δημόσια Διοίκηση. Τα στελέχη αυτά επιμορφώθηκαν, πήραν γνώσεις και, παρ’ όλα αυτά, δεν τούς αναγνωρίζουμε τα αυτονόητα τυπικά προσόντα τα οποία έχουν αποκτήσει με βάση είτε τους μεταπτυχιακούς τίτλους είτε τους πτυχιακούς τίτλους είτε την αποφοίτησή τους από τη Σχολή Δημόσιας Διοίκησης. Πιστεύω ότι αυτό είναι ένα ζήτημα μείζονος σημασίας για την καλή λειτουργία του δημοσίου, μείζονος σημασίας για το σεβασμό της αξιοκρατίας στη Δημόσια Διοίκηση. Απ’ αυτήν την άποψη, θεωρώ αναγκαίο να επανεξεταστεί από το Υπουργείο Ηλεκτρονικής Διακυβέρνησης και Διοικητικής Μεταρρύθμισης το σύνολο των προβλεπόμενων διατάξεων για το προσωπικό το οποίο έχει αποφοιτήσει από την Εθνική Σχολή Δημόσιας Διοίκησης.
	Επίσης υπάρχουν και μία σειρά από άλλα θέματα. Θεωρώ όμως θετικό, το γεγονός ότι ο αρμόδιος Υπουργός κ. Ρόβλιας στη συζήτηση στην Επιτροπή, έδειξε ανοιχτός στο διάλογο πάνω σε προβλήματα τα οποία υπάρχουν εκεί.
	Σε σχέση με το άρθρο 2, έχουμε διατάξεις για τους δήμους για τους οποίους ισχύει η παρατήρηση που έκανα επί της αρχής. Δεν θα επιμείνω, θα τονίσω όμως για μία ακόμα φορά την ανάγκη επιτέλους να αποκτήσουμε διαφάνεια και γνώση των οικονομικών των δήμων. Είναι αδιανόητο στην κατάσταση στην οποία βρίσκεται σήμερα η χώρα, να προκύπτουν κρυφές και αφανείς επιβαρύνσεις του δημοσίου χρέους της χώρας εξαιτίας της ανυπαρξίας μιας διαφανούς λειτουργίας των οικονομικών των δήμων.
	Στο άρθρο 3, έχουμε διατάξεις με τις οποίες ρυθμίζονται θέματα οφειλών προς το δημόσιο. Γι’ αυτό το θέμα έχουμε πει ότι καλό θα είναι να μην υπάρχουν τέτοιες διατάξεις, παρ’ όλα αυτά όμως στη σημερινή οικονομική συγκυρία είναι περισσότερο από ποτέ αναγκαίες. 
	Στο άρθρο 4, έχουμε ζητήματα τα οποία αφορούν τη γενική γραμματεία φορολογικών και τελωνειακών θεμάτων και τη γενική γραμματεία δημοσιονομικής πολιτικής του Υπουργείου Οικονομικών. Σ’ αυτά τα θέματα, ισχύουν όσα έχουμε πει και στην κατ’ αρχήν συζήτηση και στη συζήτηση στην επιτροπή. Θα επισημάνω ιδιαίτερα –και το περιμένω από το Υπουργείο Οικονομικών, όπως είχε δεσμευτεί ο παριστάμενος αναπληρωτής Υπουργός- ότι στην παράγραφο 11, θα έχουμε μία καλύτερη διατύπωση ώστε να αποσαφηνιστεί το πεδίο εφαρμογής της παραγράφου 11. Θα περιμένουμε από τον κύριο Υπουργό να έχουμε επιτέλους αυτήν την καλύτερη διατύπωση.
	Θα ήθελα να επισημάνω ότι στις έμμεσες τεχνικές ελέγχου που προστίθενται με το άρθρο 67β΄ του Κώδικα Φορολογίας Εισοδήματος με το άρθρο 4, τίθεται ένα θέμα από την Επιστημονική Επιτροπή της Βουλής. Θεωρώ ότι η απάντηση που έδωσε ο Υπουργός κ. Βενιζέλος το μεσημέρι, είναι ικανοποιητική. Ενδεχομένως για να μη δημιουργείται σύγχυση θα μπορούσε να αποσαφηνιστεί ότι εδώ δεν είναι μία κατ’ επιλογή της διοίκησης διαφορετική βάση φορολόγησης αλλά είναι αυτό το οποίο σαφώς προσδιόρισε ο κύριος Υπουργός, δηλαδή ότι στις περιπτώσεις όπου υπάρχουν υπόνοιες ότι δεν απεικονίζεται η πραγματική φορολογητέα ύλη μίας εταιρείας, μίας επιχείρησης, δύναται τότε –αυτό είναι το νόημα του «δύναται» που υπάρχει στη συγκεκριμένη διάταξη- να γίνουν οι έμμεσες τεχνικές ελέγχου.
	Στο άρθρο 5, ο Υπουργός έκανε τις αλλαγές. Νομίζω ότι θα μπορούσε να δει και τις παρατηρήσεις της Επιστημονικής Υπηρεσίας της Βουλής στο συγκεκριμένο θέμα.
	Έρχομαι στο άρθρο 6, το οποίο έχει συγκεντρώσει το ενδιαφέρον πολλών συναδέλφων. Θα μου επιτρέψετε να πω δύο λόγια, μιας και γνωρίζω το θέμα από το νομικό χώρο. Αφορά την αγωνία που εκφράζεται ότι η αναγνώριση του δικαιώματος δικηγορικών εταιρειών να ιδρύουν υποκαταστήματα σε πόλεις της περιφέρειας μπορεί να δημιουργήσει αθέμιτο ανταγωνισμό, μονοπώλια και πολλά άλλα. 
Επιτρέψτε μου να κάνω αντίλογο. Πρώτα απ’ όλα, εδώ έχουμε σαφή υπεροχή του κοινοτικού δικαίου και είναι γνωστό ότι η Ελλάδα ταλαιπωρείται όχι από την τρόικα αλλά από την Ευρωπαϊκή Επιτροπή γι’ αυτό το θέμα και αυτό, γιατί είναι αδιανόητο να μπορούν να έρχονται αγγλικές νομικές εταιρείες να εγκαθίστανται, να ανοίγουν στον Πειραιά υποκαταστήματα που ασχολούνται με το Ναυτικό Δίκαιο και να βάζουμε απαγορευτικές προϋποθέσεις στις ελληνικές εταιρείες να ανοίγουν υποκαταστήματα μέσα στη χώρα τους. Πρώτη παρατήρηση.
	Δεύτερη παρατήρηση: Δεν καταλαβαίνω, γιατί αυτό το μοντέλο που έχουμε από το εξωτερικό, που έχει δουλέψει με μεγάλη επιτυχία προσφέροντας σημαντικό πλούτο στις αγγλοσαξωνικές χώρες κυρίως αλλά και στη Γαλλία που υπάρχει με τις μεγάλες δικηγορικές εταιρείες, γιατί το φοβόμαστε στην πατρίδα μας. Γιατί είναι προτιμότερο για ένα νέο δικηγόρο να δουλεύει ανεξάρτητος και μόνος του και όχι να εργάζεται σε μία νομική εταιρεία; Όλοι γνωρίζουμε ότι οι αμοιβές σ’ αυτές τις εταιρείες είναι πολύ μεγαλύτερες και οι όροι απασχόλησης πολύ καλύτεροι απ’ αυτούς τους όρους απασχόλησης που βιώνουν δυστυχώς σήμερα εκατοντάδες, για να μην πω χιλιάδες δικηγόροι σ’ όλη την Ελλάδα, λόγω της υπερπληθώρας των δικηγόρων, λόγω των εξευτελιστικών πλέον αμοιβών που επικρατούν στην αγορά εργασίας και λόγω των συνθηκών άσκησης του επαγγέλματος. Προτείνω, λοιπόν, να δούμε αυτό το μοντέλο το οποίο δουλεύει με μεγάλη επιτυχία προς όφελος των δικηγόρων σ’ άλλες χώρες και να μην το φοβόμαστε.
	Ο τρίτος λόγος είναι ο εξής: Φοβόμαστε ότι οι δικηγορικές εταιρείες οι οποίες πάνε και ανοίγουν υποκαταστήματα θα κερδίσουν πελατεία. Για ποιο λόγο; Είτε γιατί θα προσφέρουν καλύτερες υπηρεσίες είτε γιατί θα προσφέρουν καλύτερες τιμές είτε γιατί θα εκμεταλλεύονται δεσπόζουσα θέση. Ας δούμε, λοιπόν, τις τρεις προϋποθέσεις. Αν προσφέρουν καλύτερες τιμές και καλύτερες υπηρεσίες, γιατί θα πρέπει να εμποδίσουμε τους πολίτες συγκεκριμένων περιοχών να έχουν πρόσβαση σ’ αυτές τις καλύτερες τιμές και τις καλύτερες υπηρεσίες;
	Το τρίτο ζήτημα, το αν υπάρχει δεσπόζουσα θέση, το εξέφρασε η ολομέλεια των δικηγορικών συλλόγων στην επιτροπή και είπε ότι θα μπορεί ένα μεγάλο δικηγορικό γραφείο, εκμεταλλευόμενο το όνομα, να βάζει τον περιπτερά σε μία πόλη και να δουλεύει ένα υποκατάστημα. Μα αν ο περιπτεράς και η δικηγορική εταιρεία, μ’ έναν περιπτερά καταφέρνει να παίρνει τη δικηγορική ύλη, σημαίνει ότι κάτι δεν πάει καλά με τους υπόλοιπους. Εγώ δεν το δέχομαι αυτό και δεν μπορώ να δεχθώ ότι μία αγορά που το πρόβλημά της δεν είναι η συγκέντρωση αλλά ακριβώς η εξατομικευμένη άσκηση της δικηγορικής εργασίας, θα θεωρεί ως πρόβλημα το να συνενώσουν πολλοί δικηγόροι τις δουλειές τους, για να διευρύνουν την πελατεία τους και τον κύκλο εργασιών τους. 
Νομίζω ότι πάρα πολλά επιχειρήματα μπορεί να πει κανείς, όμως εδώ θα ήθελα να επισημάνω μία παρατήρηση που κάνει και η Επιστημονική Υπηρεσία της Βουλής και την οποία νομίζω ότι θα έπρεπε το Υπουργείο Δικαιοσύνης –το οποίο δυστυχώς δεν παρίσταται- να λάβει υπ’ όψιν της. Η περίπτωση με την οποία απαγορεύουμε σ’ ένα δικηγόρο να κάνει δημόσιες δηλώσεις για υποθέσεις που βρίσκονται σε εξέλιξη γενικά είναι σωστή.
Στη σημερινή εποχή, όμως, έχουμε περιπτώσεις και πρόσφατα παραδείγματα κατά τις οποίες παρατηρούμε ότι οι διωκτικές αρχές για παράδειγμα, για λόγους που έχουν να κάνουν είτε με σκοπιμότητα είτε με πλημμέλειες στο χειρισμό του ανακριτικού υλικού, διαρρέουν αυτό το υλικό στα μέσα ενημέρωσης. 
Έχουμε γίνει όλοι μάρτυρες, προτού καν ακόμα ξεκινήσει η ανάκριση, να έχουν διαρρεύσει στις εφημερίδες και στα μέσα ενημέρωσης εκατοντάδες σελίδες από απομαγνητοφώνηση διαλόγων που έχει μονάχα η ανακριτική αρχή ή θα έπρεπε να έχει μόνο η ανακριτική αρχή. Αυτό φέρνει αυτόματα σε δυσμενή θέση τον κατηγορούμενο.
Δεν νομίζω ότι είναι σωστό εξ ορισμού και a priori, να απαγορεύουμε στον συνήγορο του κατηγορουμένου το σχολιασμό, διότι, σε αυτή την περίπτωση, έχουμε βάναυση μεταβολή της θέσεως του κατηγορουμένου. Ο κατηγορούμενος καθίσταται υπό την πίεση της κοινής γνώμης και των μέσων ενημέρωσης περίπου καταδικασμένος, χωρίς καν να έχει τη δυνατότητα ο συνήγορός του, να χρησιμοποιήσει πλέον το υλικό που έχει δημοσιοποιηθεί, όχι μάλιστα πολλές φορές με δική ευθύνη, στα μέσα ενημέρωσης. Αυτό, λοιπόν, είναι κάτι που θα πρέπει να μας απασχολήσει.
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε, και ευχαριστώ για την ανοχή σας.
Τέλος, στο άρθρο 7, με το οποίο ρυθμίζονται θέματα με το Ταμείο Αξιοποίησης Ιδιωτικής Περιουσίας, θέλω να πω ότι ο Υπουργός κ. Βενιζέλος έδωσε σαφείς απαντήσεις το μεσημέρι. Δεν χρειάζεται να προσθέσω περισσότερα πράγματα. Νομίζω ότι το βασικό ζήτημα στο Ταμείο Αξιοποίησης Ιδιωτικής Περιουσίας είναι να υπάρχει διαφάνεια και τη διαφάνεια την εξασφαλίζει πρωτίστως η καλή λειτουργία του ταμείου.
Εδώ θα μου επιτρέψετε να πω κάτι, επειδή άκουσα και τις γενικές παρατηρήσεις από το κόμμα της Αξιωματικής Αντιπολίτευσης πρώτα απ’ όλα για το χειρισμό του ζητήματος του PSI και τους όρους που ενδεχομένως θα πρέπει να τεθούν στη διαπραγμάτευση. Δεν μπορεί η Αξιωματική Αντιπολίτευση να παίζει σε δύο ταμπλό. Δεν μπορεί δηλαδή εάν το PSI πάει καλά, να έρθει και να πει «ξέρετε, εμείς στηρίζουμε και κερδίσαμε». Εάν το PSI δεν πάει καλά να πει ότι εσείς μειοδοτήσατε.
Αυτό δεν είναι fair play στην πολιτική και δεν είναι fair play από μία παράταξη η οποία συμμετέχει.","ΑΘΑΝΑΣΙΟΣ ΑΛΕΥΡΑΣ",15
"42211"," Αυτό πού το είδατε;","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"42212"," Το άκουσα το μεσημέρι. Ο Κοινοβουλευτικός σας Εκπρόσωπος ήρθε εδώ και έθεσε συγκεκριμένους όρους για τη διαπραγμάτευση, κάτι το οποίο δεν έχει κάνει δημοσίως τουλάχιστον ούτε ο Αρχηγός της Αξιωματικής Αντιπολίτευσης. 
Δεν είναι, λοιπόν,  αυτό πολιτικό fair play από μία παράταξη, η οποία στηρίζει την Κυβέρνηση με τη συμμετοχή της, να λέει ότι αν μεν κερδίσουμε και απαλλάξουμε την Ελλάδα από τα 100 δισεκατομμύρια, κερδίσαμε όλοι μαζί, εάν όμως χάσουμε, τότε χάσατε εσείς και φταίτε εσείς. Αυτά πρέπει να ξεκαθαριστούν για να έχουμε καθαρούς όρους. Δυστυχώς, το ίδιο άκουσα από ένα συνάδελφο τον οποίο εκτιμώ, ο οποίος είπε το μεσημέρι ότι εγώ δεν πρόκειται να ψηφίσω την τροπολογία για το ξέπλυμα που πάει να γίνει με τα αεροσκάφη, τα τέσσερα Air Bus τα οποία επωλήθησαν. 
Και εδώ πάλι υπάρχει κακή πολιτική πρακτική, αγαπητοί συνάδελφοι. Δεν συμφωνώ ποτέ και για λόγους αρχής και για πολλούς λόγους με νομοθετικές ρυθμίσεις τέτοιων διαδικασιών. Στην προκειμένη, όμως, περίπτωση πάει πολύ. Γνωρίζετε απόλυτα ότι εάν έχετε να πείτε κάτι συγκεκριμένο για τη διαδικασία, πρέπει να το πείτε. Δεν μπορείτε να τη βαφτίζετε ξέπλυμα χωρίς να έχετε κάτι να καταγγείλετε. Και δεύτερον, θα πρέπει να αναλάβετε την ευθύνη, εάν ζητάτε την ακύρωση, να τη ζητήσετε ευθέως. Πρέπει όμως στην περίπτωση που η απαξίωση των συγκεκριμένων αεροσκαφών προϊόντος του χρόνου είναι μεγάλη, να αναλάβετε και την ευθύνη της οικονομικής ζημίας του δημοσίου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΘΑΝΑΣΙΟΣ ΑΛΕΥΡΑΣ",15
"42213","  Παρακαλώ, κύριε Αλευρά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42214"," Το πήρε πίσω.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42215"," Το πήρε πίσω, αγαπητέ συνάδελφε..","ΑΘΑΝΑΣΙΟΣ ΑΛΕΥΡΑΣ",15
"42216","  Κύριε Αλευρά, όχι διάλογο με τον κύριο συνάδελφο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42217"," ..ότι δίνει τη δυνατότητα στην Αξιωματική Αντιπολίτευση να παίζει σε δύο ταμπλό.
Και επειδή ο κ. Παπαδημούλης με διορθώνει, εννοώ την Αξιωματική Συμπολίτευση.","ΑΘΑΝΑΣΙΟΣ ΑΛΕΥΡΑΣ",15
"42218"," Κύριε Πρόεδρε, ζητώ το λόγο για ένα λεπτό.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"42219","  Σας παρακαλώ, μην αρχίσουμε από τώρα το διάλογο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42220"," Μίλησε για αυτά που είπα το πρωί.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"42221","  Ορίστε, κύριε Κεφαλογιάννη, έχετε το λόγο για ένα λεπτό.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42222"," Ευχαριστώ, κύριε Πρόεδρε.
Εγώ χαίρομαι, που η τοποθέτησή μου αργά σήμερα το μεσημέρι έγινε αντικείμενο συζήτησης στα όργανα του ΠΑΣΟΚ. Δεν κατανοώ για ποιο λόγο έρχεται ο εισηγητής του πλειοψηφούντος κόμματος στη Βουλή να κάνει αυτή την ανάλυση, η οποία είναι εκτός τόπου και χρόνου. Καμμία σχέση με τη δική μου τοποθέτηση! Εγώ δεν έβαλα κανέναν όρο.
Έβαλα ορισμένες επισημάνσεις, κατέθεσα ορισμένες απόψεις, έκανα ορισμένες προτάσεις στον κύριο Αντιπρόεδρο της Κυβέρνησης, δηλώνοντάς του την ανησυχία μου ότι εάν αυτά που υπογράψει ή αυτά που προτείνει, δεν διέπονται από τις συγκεκριμένες αρχές και δεν έχουν κάποια συγκεκριμένα συστατικά, μπορεί να είναι κόλαφος για την Ελλάδα του μέλλοντος. Δεν έβαλα προϋποθέσεις.
Είπα συγκεκριμένα πράγματα. Επί των συγκεκριμένων πραγμάτων δεν απάντησε ούτε ο κύριος Αντιπρόεδρος της Κυβέρνησης ούτε εσείς. Μην παραποιείτε, λοιπόν, τα θέματα της Νέας Δημοκρατίας, μην παραποιείτε τα θέματα των Κοινοβουλευτικών Εκπροσώπων και των εισηγητών, κρατήστε απλώς σημειώσεις για τα ερωτηματικά και αν μπορείτε είτε ως εισηγητής, που δεν είναι η δουλειά σας είτε ο αρμόδιος Υπουργός, να δώσετε απαντήσεις.
Ευχαριστώ, κύριε Πρόεδρε.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"42223"," Ευχαριστούμε, κύριε Κεφαλογιάννη.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42224"," Κύριε Πρόεδρε, ζητώ το λόγο","ΑΘΑΝΑΣΙΟΣ ΑΛΕΥΡΑΣ",15
"42225","  Κύριε Αλευρά, αν πέσουμε σε διάλογο, η διαδικασία θα χαλάσει.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42226"," Για ένα λεπτό.","ΑΘΑΝΑΣΙΟΣ ΑΛΕΥΡΑΣ",15
"42227","  Σας παρακαλώ πολύ! Είναι η ώρα του εισηγητή της Νέας Δημοκρατίας.
Ορίστε, κύριε Χατζηδάκη, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42228"," Κύριε Πρόεδρε, πιστεύω ότι περιπλέκουμε στη συζήτηση αυτή κάτι το οποίο είναι πάρα πολύ απλό. 
Η Νέα Δημοκρατία έχει ξεκαθαρίσει απολύτως τη στάση της. Η Νέα Δημοκρατία διά του Προέδρου της, έχει κάνει σαφέστατο ότι λόγω των έκτακτων συνθηκών που υπάρχουν στην πατρίδα, αποφάσισε να στηρίξει την Κυβέρνηση Παπαδήμου για να ξεπεράσουμε τους κάβους που έχουμε μπροστά μας σε σχέση με το PSI και σε σχέση με τη νέα δανειακή σύμβαση και στη συνέχεια η χώρα να οδηγηθεί με ασφάλεια σε εκλογές.
Αυτό είναι ένα θέμα και είναι τελείως διαφορετικό από το να καταστούμε εμείς συνένοχοι για τα λάθη τα οποία έχει διαπράξει το ΠΑΣΟΚ στη διετία. Άλλο, λοιπόν, είναι η στήριξη της Κυβέρνησης Παπαδήμου και άλλο είναι να γίνει η Νέα Δημοκρατία πλυντήριο των λαθών του ΠΑΣΟΚ τη τελευταία διετία. Είναι πάρα πολύ σαφές. 
Δεύτερον, στο πλαίσιο αυτής της λογικής συζητάμε και σε αυτό εδώ το νομοσχέδιο. Είπε ο Κοινοβουλευτικός Εκπρόσωπος του ΠΑΣΟΚ το πρωί ότι αφού ήρθε το νομοσχέδιο από το Υπουργικό Συμβούλιο, δεν καταλαβαίνει για ποιο λόγο η Νέα Δημοκρατία έχει ενστάσεις. Μα για τον πολύ απλό λόγο ότι ευτυχώς η Βουλή δεν έχει καταργηθεί.
 Υπάρχουν τα κόμματα, υπάρχουν οι Βουλευτές, αντιπροσωπεύουν το έθνος και είμαστε εδώ για να καταθέτει ο καθένας τις δικές του προτάσεις καλόπιστα, εμείς από τη δική μας πλευρά για να στηρίξουμε το κυβερνητικό έργο και για να βελτιώσουμε το νομοσχέδιο. Εάν απαγορεύεται η βελτίωση του νομοσχεδίου, τότε να πιστέψουμε ότι δεν ζούμε πια σε δημοκρατία.
Αυτό είναι όλο, κύριε Πρόεδρε. Δεν καταλαβαίνω, γιατί επανερχόμεθα συνέχεια σε αυτή τη συζήτηση, πολύ περισσότερο όταν το κόμμα μας έχει ψηφίσει επί της αρχής το νομοσχέδιο και δεν έχει σταθεί σε αρνήσεις αλλά έχει καταθέσει αντιπροτάσεις. 
Μάλιστα, είπα στην επιτροπή, ότι έχω δώσει προσωπικά στον κ. Βενιζέλο όλες τις συγκεκριμένες ενστάσεις μας, προσθέτοντας ότι θα περιμένω από την Κυβέρνηση πειστικές απαντήσεις. Και αν υπάρξουν πειστικές απαντήσεις, δεν είμαστε δογματικοί να επιμείνουμε στις ενστάσεις.
Λυπάμαι, όμως, να πω ότι μέχρι στιγμής είχαμε είτε κάποιες παρεμπίπτουσες απαντήσεις είτε κάποιες μη απαντήσεις, διότι δεν ήταν στην Αίθουσα κάποιοι από τους Υπουργούς οι οποίοι όφειλαν να δώσουν αυτές τις απαντήσεις.
Για παράδειγμα, έθεσε ο κ. Αλευράς, συζητώντας τώρα το κεφάλαιο Α’ το ζήτημα των δικηγορικών εταιρειών. Πού είναι ο Υπουργός Δικαιοσύνης; Μπορεί να μη φταίει, δεν απευθύνω μομφή στην άνθρωπο. Πάντως, θα μας απαντήσει ο κ. Οικονόμου για τις δικηγορικές εταιρείες, θα μας απαντήσει ο κ. Βορίδης, θα μας απαντήσετε εσείς, κύριε Πρόεδρε; Δεν καταλαβαίνω. Έχω θητεύσει στο Ευρωπαϊκό Κοινοβούλιο και κάνω τις συγκρίσεις. Πιστέψτε με -λυπάμαι να το πω- οι συγκρίσεις είναι απογοητευτικές. 
Επειδή, λοιπόν, συζητάμε το συγκεκριμένο άρθρο και καλώς ή κακώς ενδιαφέρεται ένα σημαντικό τμήμα της κοινωνίας, να πούμε στον κ. Παπαϊωάννου -που είναι καλόπιστος άνθρωπος και τον εκτιμώ βαθύτατα και το λέω απολύτως ειλικρινά- να έρθει να τοποθετηθεί, να ξέρουμε τους λόγους για τους οποίους η Κυβέρνηση φέρνει αυτή τη ρύθμιση, να την ακούσουν οι συνάδελφοι.  Διότι, στο τέλος θα κάνουμε διάλογο κωφών. Θα λέει ο καθένας τη δική του ένσταση, μπορεί να είναι αδικαιολόγητη, μπορεί δικαιολογημένη, αλλά ο διάλογος δεν θα είναι δημοκρατικός και πλήρης.
Από εκεί και πέρα, όπως είπα, έχουμε συγκεκριμένες ενστάσεις. Θα αναφερθώ στις ενστάσεις που αφορούν στο συγκεκριμένο κεφάλαιο, διότι δεν έχει νόημα να αναφέρω τα σημεία συμφωνίας και δεν έχω και το χρόνο άλλωστε να το κάνω.
Στο συγκεκριμένο κεφάλαιο έχουμε τις εξής ενστάσεις. Η πρώτη αφορά την παράγραφο 10 του άρθρου 2, όπου γίνονται κάποιες ρυθμίσεις για τους ΟΤΑ της Θεσσαλονίκης. Όλοι οι συνάδελφοι της Νέας Δημοκρατίας, έχουν εκφράσει την άποψη ότι γίνεται μία μεθόδευση από την πλευρά του ΠΑΣΟΚ, προκειμένου επί ευκαιρία αυτού του νομοσχεδίου να ελέγξει το σχετικό σύλλογο –των ΟΤΑ εννοώ- ο οποίος είναι αρμόδιος για τη διαχείριση των αποβλήτων.
Το είπαμε στην επιτροπή.
Όση απάντηση ακούσατε εσείς, κύριε Πρόεδρε, που δεν είσαστε μέλος της επιτροπής, άλλη τόση ακούσαμε και εμείς. Όμως, εν πάση περιπτώσει, κάπως πρέπει να τοποθετηθούμε. Ο αρμόδιος Υφυπουργός δεν είναι εδώ. Ποια απάντηση δίνει; Και εμείς πόσο σοβαροί είμαστε σε αυτήν τη διαδικασία που ακολουθούμε, που θέλουμε να τελειώσουμε το Α΄ Κεφάλαιο, χωρίς να είναι ο Υφυπουργός εδώ να μας δώσει μια απάντηση; Δεν ξέρω, μπορεί να πεισθούμε από την απάντηση αυτή. Όμως, ας τη δώσει, ας μας εξηγήσει τι ακριβώς συμβαίνει. Πρώτη ένσταση, λοιπόν, είναι αυτή.
Η δεύτερη ένσταση, αφορά στις φορολογικές ρυθμίσεις. Εδώ είναι αλήθεια ότι ο κ. Οικονόμου το μεσημέρι έκανε κάποια παρατήρηση. Η δική μας τοποθέτηση ποια είναι; Την επαναλαμβάνω για να καταστεί σαφής.
Ως προς το θέμα των αντικειμενικών κριτηρίων -χρησιμοποιώ τον όρο με τον οποίον η ρύθμιση είναι γνωστή στο ευρύ κοινό- εμείς και διά του Προέδρου μας δεν έχουμε τοποθετηθεί εναντίον της ιδέας, κύριε Υπουργέ. Έχουμε πει πως είναι μια αναγκαία ιδέα και είπαμε να χρησιμοποιηθεί εναλλακτικά. Δηλαδή, αν ο φορολογούμενος θέλει να υπαχθεί σε αυτήν τη ρύθμιση, έχει καλώς. αν δεν θέλει, πάλι με την κλασική μέθοδο.
Όμως, έχουμε ακούσει από τον Υπουργό Οικονομικών ότι πρόκειται να έρθει εθνικό φορολογικό νομοσχέδιο. Η Νέα Δημοκρατία είπε ευθέως και δημοσίως ότι θα συμμετάσχει σε αυτήν τη συζήτηση, θα καταθέσει τις προτάσεις της -τις έχει παρουσιάσει, άλλωστε- και θα έχει μια δημιουργική συνεισφορά. Διερωτώμεθα και λέμε -αν έχουμε καταλάβει σωστά και αν έχουμε καταλάβει λάθος, πείτε μας- το εξής: Αφού θα έρθει πριν από τις εκλογές το νομοσχέδιο, γιατί δεν αντιμετωπίζουμε τη ρύθμιση στο πλαίσιο μιας συνολικής αρχιτεκτονικής και ερχόμαστε με εμβαλωματικές λύσεις, αποσπασματικές ρυθμίσεις να αντιμετωπίσουμε ένα τόσο σημαντικό ζήτημα, που έγινε και πληγή στο τέλος, όπως είναι το ζήτημα της φορολογίας; Να δούμε τις προτάσεις σας και τις δικές μας και να καταλήξουμε το ταχύτερο δυνατόν. Σ’ αυτό θέλουμε μια απάντηση.
Η τρίτη παρατήρηση που έχω να κάνω, αφορά σε κάτι για το οποίο, επίσης, θα ήθελα μια πληρέστερη γνώμη από εσάς, γιατί εκεί έχω μπερδευτεί. Αφορά το άρθρο 7 και την εμπλοκή των χρηματιστηριακών εταιρειών. Εγώ τι είπα το πρωί, όταν λείπατε; Το επαναλαμβάνω: Λέτε, όταν πωλούνται συμμετοχές του δημοσίου με μορφή μετοχών, να εμπλέκονται χρηματιστηριακές εταιρείες. Μάλιστα. Εμείς λέμε ότι, αν είναι 0,5%, 1%, 2%, 3%, ένα μικρό πακέτο, να το καταλάβουμε ότι για λόγους διευκόλυνσης να μη βάλουμε γραφειοκρατικά εμπόδια και να μη βάλουμε και περιττούς ελέγχους. Όμως, αν θέλετε να πουλήσετε τη ΔΕΗ -διότι με αυτήν τη ρύθμιση θα μπορείτε να πουλήσετε και τη ΔΕΗ, αν το πάρει κανείς αυτολεξεί και δείτε το πώς είναι διατυπωμένο- θα το περάσετε με μια χρηματιστηριακή εταιρεία;
Σας λέμε, λοιπόν, ότι έχουμε ένσταση γι’ αυτό. Εσείς ακούτε την ένστασή μας -πολύ ωραία- εμείς μένουμε στην ένστασή μας, εσείς μένετε στη θέση σας και ενώ μπορεί να υπάρξει κάποια συμφωνία, στο τέλος και πάλι γίνεται διάλογος κωφών. Δώστε απαντήσεις.
Γιατί βάλατε αυτήν τη ρύθμιση και γιατί δεν δέχεστε αυτό που προτείνουμε; Πολύ περισσότερο, κύριε Υπουργέ, που κατάλαβα από την τοποθέτησή σας ότι αύριο θα φέρετε -νομίζω- κάποιες ρυθμίσεις που θα εξηγούν κάπως τη διάταξη αυτή.
Η τελευταία παρατήρηση που έχω -την ανέφερα ήδη παρεμπιπτόντως, όταν μίλησα για τη διαδικασία- είναι αυτή που αφορά στις δικηγορικές εταιρείες. Τώρα, όμως, νομίζω ότι δεν έχει νόημα να τα πω στους παριστάμενους Υπουργούς. Νομίζω ότι θα έρθει σε λίγο ο Υπουργός Δικαιοσύνης, θα μας εξηγήσει, για να δούμε ποιοι είναι οι λόγοι που τον ωθούν εκεί, για να διαπιστώσουμε αν τελικώς έχει δίκιο ή άδικο, όπως όλος ο δικηγορικός κόσμος διατείνεται.
Αυτά, κύριε Πρόεδρε, και ευχαριστώ πολύ.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42229"," Κύριε Χατζηδάκη, σας ευχαριστώ πολύ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42230"," Κύριε Πρόεδρε, μπορώ να έχω το λόγο;","ΠΑΝΤΕΛΗΣ ΟΙΚΟΝΟΜΟΥ",379
"42231"," Μισό λεπτό, κύριε Υπουργέ.
Οφείλω να ενημερώσω όλους τους συναδέλφους ότι σε μια ώρα ο Υπουργός Δικαιοσύνης, ο κ. Παπαϊωάννου, θα είναι εδώ για να μας ενημερώσει για ό,τι έχει προκύψει.
Κύριε Υπουργέ, πόσο χρόνο χρειάζεστε;","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42232"," Μισό λεπτό, κύριε Πρόεδρε.","ΠΑΝΤΕΛΗΣ ΟΙΚΟΝΟΜΟΥ",379
"42233"," Ορίστε, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42234"," Δεν έχω σκοπό να κάνω κάποια τοποθέτηση, απλώς χάριν διευκρίνισης και επειδή το υπό συζήτηση σχέδιο νόμου είναι κατ’ εξοχήν τεχνικό και στην πραγματικότητα είναι μια πληθώρα ρυθμίσεων, θα ήθελα να πω το εξής, για να μην υπάρχει η αίσθηση ότι γίνεται διάλογος κωφών, που εγώ πιστεύω ότι δεν γίνεται, το αντίθετο. Εγώ ακούω και πολύ ενδιαφέρουσες προτάσεις και ασφαλώς θα γίνουν και δεκτές αρκετές απ’ αυτές.
Ως προς τη μεσημεριανή δευτερολογία, που έγινε λόγω της προκεχωρημένης ώρας περίπου σε άδεια Αίθουσα, παρακαλώ, όσοι ενδιαφέρονται επί των συγκεκριμένων άρθρων που έθιξε ο εκπρόσωπος της Νέας Δημοκρατίας, ας το πουν, για να γίνουν συγκεκριμένες παρατηρήσεις και να δούμε εάν υπάρχει διαφωνία. Διότι δεν καταλαβαίνω να υπάρχει διαφωνία στα συγκεκριμένα θέματα. Δείτε το.","ΠΑΝΤΕΛΗΣ ΟΙΚΟΝΟΜΟΥ",379
"42235"," Ευχαριστούμε τον κύριο Υπουργό.
Συνεχίζουμε με τους ειδικούς αγορητές από το Κομμουνιστικό Κόμμα Ελλάδας. Ο συνάδελφος Βουλευτής κ. Καραθανασόπουλος έχει το λόγο.
Κύριε Καραθανασόπουλε, σας ακούμε. Έχετε στη διάθεσή σας οκτώ λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42236"," Κύριε Πρόεδρε, σας ευχαριστώ.
Αναφερθήκαμε στην πρωινή συζήτηση στη συνολική διαφωνία μας επί της αρχής με το συγκεκριμένο πολυνομοσχέδιο και τις γενικότερες παρατηρήσεις που έχουμε ως Κομμουνιστικό Κόμμα Ελλάδας. Στη συζήτηση αυτή, θα περιοριστούμε σε ορισμένες παρατηρήσεις, δηλαδή, σε παρατηρήσεις σε ορισμένα από τα άρθρα της πρώτης ενότητας του Α΄ Κεφαλαίου και πιο συγκεκριμένα στο άρθρο 2, που ρυθμίζονται μια σειρά ζητήματα που αφορούν τους ΟΤΑ και ιδιαίτερα, η δυνατότητα την οποία παρέχει το συγκεκριμένο άρθρο στους δήμους να προχωρούν στη σύναψη δανείων για χρέη που έχουν δημιουργηθεί μέχρι τις 31-12-2011.
Βεβαίως, αυτή η δυνατότητα σύναψης νέων δανείων, δεν οδηγεί στην οικονομική εξυγίανση των δήμων αλλά οδηγεί στην περαιτέρω υπερχρέωσή τους. Είναι μια υπερχρέωση που, βεβαίως, μπορεί να έχει πλευρές διασπάθισης δημόσιου χρήματος, αλλά πρώτα και κύρια οφείλεται στο γεγονός ότι περικόπτονται με ραγδαίο τρόπο η κρατική χρηματοδότηση μέσω των κεντρικών αυτοτελών πόρων αλλά και από άλλους τομείς, των αναγκών που έχουν οι δήμοι, αλλά και οι περιφέρειες για να μπορούν να καλύψουν μέσα από τη χρηματοδότηση τις ανάγκες τους.
Απ’ αυτήν την άποψη, λοιπόν, ο εμβαλωματικός τρόπος με τον οποίο προσπαθείτε να αντιμετωπίσετε την υπερχρέωση των δήμων μέσα από τη σύναψη δανείων, όχι μόνο δεν οδηγεί στην οικονομική εξυγίανση, αλλά αντίθετα, θα αποτελέσει ένα ακόμα εργαλείο μέσα από το οποίο θα οδηγηθούν οι δήμοι να επιβάλουν νέα αύξηση των τελών, νέα αύξηση των ανταποδοτικών τελών, για να μπορέσουν να καλύψουν τις ανάγκες εξυπηρέτησης των δανείων.
Άρα, λοιπόν, ποιοι θα κληθούν να πληρώσουν τα νέα δάνεια που θα κάνουν οι δήμοι; Θα κληθούν να τα πληρώσουν τα λαϊκά στρώματα, η λαϊκή οικογένεια μέσα απ’ αυτήν την αύξηση ή αν δεν υπάρξει αύξηση των ανταποδοτικών τελών, της φορολογίας, δηλαδή, σε τοπικό επίπεδο, θα έχουμε περαιτέρω υποβάθμιση των υπηρεσιών, συρρίκνωση αυτών των υπηρεσιών και ενδεχόμενα, σε κάποιους τομείς και εμπορευματοποίησή τους.
Να, λοιπόν, πώς μέσα απ’ αυτήν την κατεύθυνση, μέσα απ’ αυτήν τη διάταξη, ουσιαστικά θα έχουμε μια επιδείνωση συνολικά της κατάστασης που αντιμετωπίζουν οι λαϊκές οικογένειες μέσα απ’ αυτήν τη διαδικασία των δήμων.
Ως προς το άρθρο 3, με αυτό γίνεται για μια ακόμα φορά προσπάθεια να αντιμετωπιστούν μέσα από νέους διακανονισμούς οι ληξιπρόθεσμες οφειλές και γίνεται πάλι με έναν ενιαίο τρόπο αντιμετώπισης. Δηλαδή, στο ίδιο τσουβάλι μπαίνει ένας βιοτέχνης, ένας επαγγελματίας, ένας βιοπαλαιστής -ο οποίος δεν μπορεί να καλύψει λόγω ακριβώς της οικονομικής κατάστασης, λόγω ακριβώς της επίθεσης που δέχεται από τους μονοπωλιακούς ομίλους, λόγω της όξυνσης του ανταγωνισμού, λόγω ακριβώς της πολιτικής των κυβερνήσεων που τον οδηγούν να είναι στα πρόθυρα της πολιτικής του λουκέτου- δηλαδή, αντιμετωπίζεται με τα ίδια κριτήρια με έναν επιχειρηματικό όμιλο, που μπορεί να χρωστάει ορισμένες εκατοντάδες ή και δεκάδες εκατομμύρια. Αυτή η αντιμετώπιση είναι προς όφελος του πολύ μικρού; Όχι, βεβαίως. Εξυπηρετεί τον μεγάλο, αυτόν που χρωστάει πάρα πολλά.
Ταυτόχρονα, μέσα απ’ αυτήν τη λογική, ουσιαστικά τι κάνετε; Κλείνετε το μάτι, με τη λογική της ανοχής της φοροδιαφυγής: «Κοίτα να δεις, δεν είναι και απαραίτητο να πληρώσεις, θα έρθει μια νέα ρύθμιση μετά από έξι μήνες που θα σου αντιμετωπίζει τις ληξιπρόθεσμες οφειλές, τις οποίες θα έχεις δημιουργήσει και διαμορφώσει».
Άρα, λοιπόν, ενθαρρύνετε από την πίσω πόρτα τη φοροδιαφυγή, την οποία, κατά τα άλλα, λέτε ότι θέλετε να την αντιμετωπίσετε.
Πώς πάτε να την αντιμετωπίσετε; Βλέπω και άλλες διατάξεις εδώ πέρα. Με ιδιωτικοποίηση –λέει- των ελέγχων. Σε συνδυασμό με την αντικειμενικοποίηση των κριτηρίων του ελέγχου διαμορφώνεται ένα ακόμη πιο νοσηρό περιβάλλον. Γιατί εσείς θεωρείτε ότι οι ιδιωτικές εταιρείες ελέγχων θα κάνουν καλύτερα τη δουλειά τους από τους κρατικούς μηχανισμούς ελέγχου, από τις δημόσιες υπηρεσίες ελέγχου; Δεν θα υπάρχουν εκεί πέρα ακόμα μεγαλύτερα συμφέροντα για συνδιαλλαγή «κάτω από το τραπέζι»; Μπορεί να γίνεται με νόμιμο τρόπο αυτή η συνδιαλλαγή. Πολύ δε περισσότερο, όταν δίνετε το δικαίωμα σ’ αυτές τις ιδιωτικές εταιρείες και να προχωρούν στην είσπραξη ληξιπρόθεσμων οφειλών αλλά και να παρέχουν φορολογικό πιστοποιητικό.
Ξέρετε τι θυμίζει; Θυμίζει αυτό το γνωστό με τους οίκους αξιολόγησης και τις μεγάλες ελεγκτικές εταιρείες, οι οποίες έδιναν στην «ENRON» πιστοποιητικό ότι όλα πήγαιναν περίφημα, ότι είχε όλες τις δυνατότητες να αναπτυχθεί ως επιχείρηση -η «ENRON», η πολυεθνική του ηλεκτρισμού- και μετά από δύο μήνες χρεοκόπησε, με αποτέλεσμα εκατοντάδες χιλιάδες εργαζόμενοι να βρεθούν στο δρόμο και να χάσουν και το σύνολο των ασφαλιστικών τους εισφορών. Μία τέτοια διαδικασία πάτε να κάνετε με αυτήν την κατάσταση. 
Αυτά, λοιπόν, τα μεγάλα ιδιωτικά γραφεία παροχής τέτοιων υπηρεσιών, φοροτεχνικών και λογιστικών, που θα παρέχουν τα φορολογικά πιστοποιητικά, θα μπορούν πολύ καλά να διαμορφώνουν συνθήκες τέτοιες απάτης ή και εξαπάτησης.
Με το άρθρο 5, αλλά και το άρθρο 6 -γιατί είναι σε μία ενιαία ενότητα- επιβεβαιώνεται κι εδώ αυτό που λέγαμε ότι δεν υπάρχει καλή και κακή απελευθέρωση. Η απελευθέρωση της αγοράς είναι σε βάρος των επαγγελματιών, των μικρών επαγγελματιών, σε βάρος του λαού και προς όφελος των επιχειρηματικών ομίλων. 
Ταυτόχρονα, επιβεβαιώνεται και κάτι άλλο. Όσοι έλεγαν και ισχυρίζονταν ότι με το προηγούμενο νομοσχέδιο, με τον προηγούμενο νόμο, μπορούμε να βάλουμε ορισμένα εμπόδια, πανηγύριζαν οι δικηγόροι ότι δεν θα έχουν οι δικηγορικές εταιρείες υποκαταστήματα εντός της Ελλάδας. Μα είναι δυνατόν, να μπορείς να κάνεις υποκαταστήματα στην αλλοδαπή και να μην μπορείς να κάνεις υποκατάστημα στην Ελλάδα; Δεν ήταν φυσιολογικό και φανερό ότι μετά από κάποιους μήνες θα ανατρεπόταν και αυτό το υποτιθέμενο εμπόδιο στη λογική της διαδικασίας της απελευθέρωσης; Λογικό είναι. Πού θα στεκόταν αυτό το πράγμα; Πουθενά δεν μπορούσε να σταθεί. Είτε, λοιπόν, είσαι αντίθετος στη διαδικασία της απελευθέρωσης από θέση αρχής είτε διαφορετικά διαμορφώνεις ένα έδαφος, ούτως ώστε να ολοκληρωθεί σταδιακά η απελευθέρωση με τις τραγικές, τις ολέθριες συνέπειες στους επαγγελματίες αλλά και συνολικότερα στη λαϊκή οικογένεια.
Από αυτήν την άποψη το άρθρο 5, είναι χαρακτηριστικό για τις οδικές μεταφορές. Μειώνει, καταργεί ουσιαστικά, τη μεταβατική περίοδο, δηλαδή δίνει πολύ πιο γρήγορα τη δυνατότητα στις επιχειρήσεις που θέλουν να δραστηριοποιηθούν στον τομέα αυτό, να αποκτήσουν πολύ φθηνές άδειες εκμετάλλευσης φορτηγών δημοσίας χρήσεως σε βάρος των αυτοαποσχολούμενων που ήδη δραστηριοποιούνται εκεί. Και τα όποια επιμέρους ζητήματα, τα οποία βάζετε μέσα, είναι για τα μάτια του κόσμου. Ακόμα και αυτή η διάταξη ότι από τρίτες χώρες θα εμποδιστεί, αν και τώρα το αλλάζετε. Δηλαδή, ποια διαφορά θα υπήρχε όταν γνωρίζουμε πολύ καλά ότι δεκάδες ελληνικές εταιρείες έχουν πάει την έδρα τους στη Βουλγαρία, για να ασκούν αυτό το μεταφορικό έργο με πολύ φθηνό εργατικό δυναμικό, χωρίς να τηρείται καμμία απολύτως προδιαγραφή, από τη στιγμή που είναι η Βουλγαρία χώρα της Ευρωπαϊκής Ένωσης; Άρα, λοιπόν, αυτό το πράγμα μπορεί να γίνει ελεύθερα.
Όπως, επίσης, για τα μάτια του κόσμου και στάχτη στα μάτια αυτών των ανθρώπων είναι και η δυνατότητα, την οποία δίνετε, να κάνουν και διεθνείς μεταφορές αυτοί που κάνουν εθνικές μεταφορές, όπως και αυτοί που κάνουν διεθνείς να κάνουν εθνικές. Δηλαδή, φαντάζεστε έναν, ο οποίος καλά-καλά δεν μπορεί να κάνει την εθνική μεταφορά, δεν βγαίνει, να επεκταθεί στο χώρο των διεθνών μεταφορών; Πιο εύκολο δεν είναι οι επιχειρήσεις που κάνουν διεθνείς μεταφορές, να επεκταθούν στο χώρο των εθνικών μεταφορών;
Άρα, λοιπόν, το σχήμα μέσα από αυτόν τον τρόπο, διευκολύνει ουσιαστικά ακόμη περαιτέρω τη δράση των μεγάλων επιχειρήσεων, που δραστηριοποιούνται στο χώρο αυτό, για να πετάξετε ακόμη πιο γρήγορα τους επαγγελματίες, αυτούς που έχουν ένα φορτηγό και δραστηριοποιούνται στο χώρο μόνο των εθνικών μεταφορών. Αυτό είναι το ζήτημα και μέσα από αυτήν τη διαδικασία, θα επιταχυνθούν οι ολέθριες συνέπειες απέναντι σ’ αυτήν την κατηγορία των επαγγελματιών.
Επίσης, όσον αφορά στα ζητήματα για τους δικηγόρους, είναι φανερό ότι δεν πρόκειται να αναβαθμιστούν οι δικηγορικές υπηρεσίες, αλλά αντίθετα θα υποβαθμιστούν οι συνθήκες κάτω από τις οποίες οι νέοι δικηγόροι θα κληθούν να απασχοληθούν στiς δικηγορικές εταιρείες. Θα επιδεινωθούν ακόμη περισσότερο οι συνθήκες. Και χαμηλότερους μισθούς θα παίρνουν αυτοί και ανασφάλιστοι, ενδεχόμενα, θα παρέχουν «μαύρη» εργασία και θα είναι «φτερά στον άνεμο». Έτσι θα πάει το πράγμα. Βεβαίως, δεν θα έχουμε και καμμία αναβάθμιση των παρεχόμενων δικηγορικών υπηρεσιών. Πού ακούστηκε όταν μονοπωλείται μία αγορά, να έχει πιο φθηνές παροχές υπηρεσιών; Θα είναι πολύ πιο ακριβές και θα είναι και υποβαθμισμένες για τη λαϊκή οικογένεια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Αντίθετα, οι μεγαλοδικηγόροι, οι μεγάλες εταιρείες, θα εξυπηρετούν πάντοτε αυτούς οι οποίοι έχουν τη δυνατότητα να πληρώνουν αδρά και μπορούν να το κάνουν και μπορούν πολύ γρήγορα να αποκτούν αυτές τις δυνατότητες.
Όπως, επίσης, είναι καθαρά υποκριτικό και κοροϊδία, το ότι τους δίνετε τη δυνατότητα να καταφεύγουν στη διαφήμιση. Δηλαδή, αυτό είναι το πρόβλημα ενός, ο οποίος είναι νέος δικηγόρος και δεν μπορεί να ζήσει, να μπορεί να διαφημίζει; Τι να διαφημίζει; Ποιος θα ωφεληθεί από αυτήν τη διαδικασία; Είναι λογικό ποιοι θα ωφεληθούν από αυτήν τη διαδικασία της διαφήμισης. Θα ωφεληθούν τα μεγάλα δικηγορικά γραφεία, οι μεγάλες δικηγορικές επιχειρήσεις.
Τέλος στο άρθρο 7, -τρεις κουβέντες είπαμε και στο πρώτο μέρος επί της αρχής- αποτελούν μεγάλη διευκόλυνση οι τροποποιήσιμες οι οποίες γίνονται για το Ταμείο Αξιοποίησης της Περιουσίας του Δημοσίου, στην κατεύθυνση να επεκταθεί πολύ πιο γρήγορα η προσπάθεια εκποίησης της δημόσιας περιουσίας προς όφελος των επιχειρηματικών ομίλων. Αυτό συμβαίνει και με τις τρεις βασικές διατάξεις που έχει και με την αξιοποίηση των χρηματιστικών εταιρειών, χωρίς να υπάρχουν βιβλία προσφορών για την πώληση μετοχών και για το ζήτημα του ότι δεν υπάρχει ανάγκη να υπάρχει προέλεγχος του Ελεγκτικού Συνεδρίου και της επέκτασης της δραστηριότητας του Ταμείου Αξιοποίησης της Ακίνητης Περιουσίας, ώστε να μπορεί να επεκτείνει τις δράσεις του και σε νέους τομείς, που αφορούν άμεσα την κατά κύριο λόγο δημόσια περιουσία και όσον αφορά τους ορεινούς όγκους, τις ακτές και τους αιγιαλούς αλλά και πολύ περισσότερο τον ορυκτό πλούτο.
Από αυτήν την άποψη είναι φανερό ότι καταψηφίζουμε τα συγκεκριμένα άρθρα.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"42237"," Ευχαριστούμε πολύ τον κ. Νικόλαο Καραθανασόπουλο, ειδικό αγορητή από το Κομμουνιστικό Κόμμα Ελλάδας.
Ακολουθεί από το Λαϊκό Ορθόδοξο Συναγερμό ο Βουλευτής Μακεδονίας,  κ. Κωνσταντίνος Κιλτίδης.
Ορίστε, κύριε Κιλτίδη, έχετε το λόγο για οχτώ λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42238"," Νομίζω ότι μεγαλύτερη τιμή δεν θα μπορούσα να έχω μέσα στο Κοινοβούλιο.
Κύριε Πρόεδρε, σας ευχαριστώ. 
Εξ αρχής θέλω να δηλώσω, κύριοι συνάδελφοι, και να καταθέσω κάποιες σκέψεις, ακούγοντας αυτά τα οποία διημείφθησαν  στην έναρξη της συζήτησης.
Αγαπητοί συνάδελφοι, επειδή τις τελευταίες δεκαετίες εκφυλίστηκε το κράτος και η Δημόσια Διοίκηση και η πολιτική ζωή δεν ήταν με κανόνες, θα έλεγε κανείς παρακολουθώντας αυτήν τη σύγχρονη εποχή και την τραγική συγκυρία, ότι μάλλον θα μπορούσε να είναι και ένα σχεδιάγραμμα -όχι επί τουρκοκρατίας και δεν το κάνω με συνειρμούς Αριστεράς- του Καραγκιόζη όπου δεν ξέρει πού πάει και πάει να βολευτεί εδώ κι εκεί. 
Εδώ είναι ξεκάθαρα τα πολιτικά πράγματα και ο πολιτικός κόσμος την ύστατη ώρα, πρέπει να μιλήσει μέσα σ’ αυτήν την Αίθουσα και στην ελληνική κοινωνία με ξεκάθαρους όρους. Προφανώς, συγκρούεται πάντοτε το έθνος-κράτος με το άνοιγμα που έγινε και μάλλον δεν το ακολούθησαν οι πολιτικοί και δεν καθοδήγησαν το λαό προς αυτήν την εκδοχή και τους ανενημέρωτους όντας πολίτες αγκομαχούμε τώρα, που ήρθαν τα δύσκολα, να τους πείσουμε. Αυτή είναι η πραγματικότητα.
Αναδείχθηκε και κάτι άλλο, αγαπητοί συνάδελφοι και στην εισήγησή μου νομίζω ότι ήμουν σαφής. Ότι είναι ανάγκη -αυτό και ο Πρόεδρος του Λαϊκού Ορθόδοξου Συναγερμού τονίζει με επανάληψη και με επίταση- να υπάρξει Κυβέρνηση με χρώμα και ένταση σύγκλισης αυτών που θέλουν να συμμετέχουν και με έκφραση του Πρωθυπουργού, του κ. Παπαδήμου, πριν αναλωθεί και το κεφάλαιο αυτού του ανθρώπου, του ανδρός που είναι με την καταλληλότητα που έχει και ό,τι φέρει μαζί του εδώ, για να μας βοηθήσει όλους να αντεπεξέλθουμε σ’ αυτήν την κρίση που και το πολιτικό σύστημα οδηγήθηκε, πάνω απ’ όλα, όμως, η χώρα.
Υπάρχει και μια άλλη τρίτη σκέψη: Απ’ όλα αυτά που έρχονται, ποια είναι –θα τολμούσα να το πω- αναγκαστικού χαρακτήρα εν συγκρίσει με τη διαπραγμάτευση που διεξάγεται με τους δανειστές, με τους εταίρους μας μέσα στην Ευρωπαϊκή Ένωση; Διότι δεν είναι όλα αυτά, τα οποία έρχονται, αγαπητοί συνάδελφοι και φίλτατε συνάδελφε από το ΠΑΣΟΚ, αναγκαστικού χαρακτήρα. Και προφανώς τότε, αλλοτριωμένοι από την προσπάθεια αυτή της σωτηρίας της πατρίδος να θυσιάσουμε και εαυτούς, να θυσιάσουμε –αν θέλετε- και την κοινή μας λογική και ό,τι πιστεύουμε και να το διαθέσουμε για την πατρίδα και το λαό, εφόσον πιστεύουμε ότι αυτός ο δρόμος είναι αυτός που οδηγεί στη σωτηρία.
Έτσι αναφορικά με το άρθρο 1, αυτό το σύστημα ενιαίων πληρωμών, κύριοι συνάδελφοι, πόσα χρόνια το ακούμε; Πόσα χρόνια δεν ήρθαν νομοσχέδια επί νομοσχεδίων, λήφθηκαν αποφάσεις και δεν υλοποιήθηκαν ποτέ; Τι μας φταίνε άραγε αυτοί που μας παρακολουθούν, αν καμμία κυβέρνηση δεν στάθηκε δυνατό να υλοποιήσει το όποιο ενιαίο σύστημα πληρωμών; Δεν είναι δυνατόν να είμαστε αντίθετοι σε αυτό.  Και δεν νομίζω ότι πολίτης με κοινό νου, μπορεί να είναι αντίθετος σε μια τέτοια νομοθετική διάταξη.
Στο άρθρο 2, έρχονται αιτήματα κατ’ εξοχήν της τοπικής αυτοδιοίκησης, κύριε Πρόεδρε. Ελάχιστα από αυτά τα αιτήματα συμπεριλαμβάνονται στη διαπραγμάτευση με την Ευρωπαϊκή Ένωση. 
Το άρθρο 2 δε, εκτιμώ ότι το επεσήμανα κατά την ορθή διάσταση και όχι κατά τη ματαιότητα ή με τοπικιστικό πνεύμα, ότι τάχα εκεί που μένω και κατοικώ και θα πολιτευθώ, στη Θεσσαλονίκη, συμβαίνει κάτι το οποίο θα αλλοιώσει το αποτέλεσμα στο σύνδεσμο διαχείρισης απορριμμάτων. Όχι. Είναι εγκληματική η παράγραφος 10, διότι είναι και αντισυνταγματική κατά την αντιπροσωπευτικότητα, εισάγει πράγματα εντελώς αντίθετα προς το Σύνταγμα και καταστρατηγεί διάταξη του «ΚΑΛΛΙΚΡΑΤΗ», που δεν εφαρμόστηκε ποτέ. Επομένως, η παράγραφος αυτή πρέπει να αποσυρθεί. Και αυτό δεν επιβάλλεται από τη διαπραγμάτευση με τους εταίρους μας. Είναι ένα νομοθέτημα, που ποιος ξέρει ποια σκοπιμότητα υπηρετεί. Εγώ δεν θέλω να παρασυρθώ απ’ αυτήν τη διάσταση. Θα ήθελα να το υπηρετήσω και αυτό, αν όμως ταίριαζε με τις πεποιθήσεις μου και με τη λογική που θέλω να διατυπώνω μέσα σε αυτήν την Αίθουσα. 
Το άρθρο 3, αναφέρεται στις ρυθμίσεις των χρεών. Είμαστε απ’ αυτούς, ιδιαίτερα δε ο Πρόεδρος του Λαϊκού Ορθόδοξου Συναγερμού, που χρόνια ολόκληρα διατυπώνουμε την εξής άποψη: Ορθώς ακούγεται, ορθώς κατατίθεται ότι δεν μπορεί να ευνοούνται πάντοτε οι μη συμμορφούμενοι και προφανώς οι νομοταγείς να πληρώνουν και οι άλλοι οι μη συμμορφούμενοι να έρχονται με ρυθμίσεις. Αυτή, όμως, είναι μια πραγματικότητα. 
Πιστεύω ότι η θέση του Λαϊκού Ορθόδοξου Συναγερμού είναι αυτή που δίνει απάντηση και στα δύο ζητήματα: και στη μεγαλύτερη δυνατόν είσπραξη και στην απάντηση που πρέπει κάποτε να είναι καταλυτική και καταληκτική, ότι δεν θα επανέλθουμε. Γιατί να μην υπάρξει μια ρύθμιση εκατό δόσεων, με διπλάσια κλιμάκια για να διευκολυνθούν κατ’ αυτόν τον τρόπο οι μικρότεροι και όχι οι μεγάλοι; Από την άλλη πλευρά, με αυτόν τον τρόπο, όταν αυτή η διάρκεια της ρύθμισης θα καταλαμβάνει ένα διάστημα οχτώ έως δέκα ετών, αντιλαμβάνεστε ότι μπορούμε να πείσουμε τους πολίτες ότι δεν θα επανέλθουμε στο θέμα αυτό. Και αν εμείς γίνουμε καλύτεροι, όποιος και αν αναλάβει κατά την επιλογή των πολιτών τη διακυβέρνηση και φέρουμε τα νομοθετήματα εκείνα που πρέπει και οι εισπρακτικοί μηχανισμοί λειτουργήσουν όπως πρέπει, τότε θα έχουμε το καλύτερο δυνατό αποτέλεσμα. 
Το δεύτερο είναι ότι με αυτόν τον τρόπο θα εισπράξουμε. Εδώ δεν εισέπραξε το κράτος όταν οι καιροί ήταν όμορφοι και όλα έμοιαζαν αγγελικά και ρόδινα και θα εισπράξει τώρα που έχει στεγνώσει η αγορά; Επομένως, επιβάλλεται η επιμήκυνση και τα περισσότερα κλιμάκια. 
Στο άρθρο 4, αγαπητοί συνάδελφοι, έχουμε τα αντικειμενικά κριτήρια. Προσωπικώς δε, ήμουν κήρυκας από τότε που μπήκα στην πολιτική ότι πριν έρθει στην κοινωνία η ενημέρωση πρέπει να γίνει πράξη, να μετουσιωθεί δηλαδή σε συμπεριφορά του πολίτη, προφανώς και το κράτος πρέπει να εφαρμόσει αντικειμενικά κριτήρια. Μάλιστα δε, αυτήν την τακτική την έχουν κράτη πολύ προηγμένα και ευνομούμενα κατά τη διοίκησή τους. Λένε, παραδείγματος χάριν, στις Ηνωμένες Πολιτείες Αμερικής: «Καλύτερα να σκοτώσεις τη μητέρα σου παρά να διανοηθείς να κλέψεις από το αμερικάνικο κράτος». Και αυτό το λένε, γιατί ο δειγματοληπτικός έλεγχος εκεί -το 3% που γίνεται- και η νομοθεσία είναι τέτοια, που δεν υπάρχει περίπτωση πλέον να υπάρχει εταιρεία αν έχεις παραβεί νόμους. Τα αντικειμενικά κριτήρια, όμως, πρέπει να είναι υπέρ των πολιτών, για να χτυπηθεί και η διαφθορά που υπάρχει με τους ενδιάμεσους και ό,τι μείνει, καλύτερα να μείνει στα χέρια των πολιτών, γιατί θα ανακυκλωθεί και θα εισπραχθεί με τον έμμεσο φόρο, ΦΠΑ κτλ., παρά να πάει στα χέρια των επιτήδειων και να είναι θαμμένο μέσα στη γη -γιατί δεν μπορούν να αιτιολογήσουν τα «πόθεν έσχες» τους- και να τα βγάλουν όταν πρέπει. 
Εδώ, υπάρχουν και άλλες επισημάνσεις. Συστήνεται αυτή η επιτροπή. Για ποιο λόγο, κύριε Υπουργέ των Οικονομικών, να παρίσταται εκπρόσωπος του ΣΕΒ; Δηλαδή, τι θέλετε; Όντας –αν θέλετε- λαθρεπιβάτες των ιδεών αυτής της ελεύθερης αγοράς, έρχεστε και τον εμφανίζετε για να προκαλείτε την Αριστερά; Ο εκπρόσωπος των επιμελητηρίων, ο πρόεδρος των επιμελητηρίων που εκφράζει τον κορμό της κοινωνίας και των μικρομεσαίων, αυτός να είναι μέσα στην πενταμελή επιτροπή. Για ποιο λόγο να είναι ο εκπρόσωπος του ΣΕΒ; Από πού και ως πού, δηλαδή, αυτή η διάταξη; 
Στο άρθρο δε, 13 προσέξτε τι γίνεται. Είναι παριστάμενος εδώ και ο αρμόδιος Υπουργός ο κ. Βορίδης. Φέρνετε διάταξη, για την αποκρατικοποίηση του ΟΑΣΑ με νόμο που έγινε στις αρχές του 2011 και μετά το 2011, τα ογδόντα πέντε εκατομμύρια που προκύπτουν δεν λέτε να εξαιρεθούν αλλά να διαγραφούν και αυτά και τινάζετε στον αέρα το επιχειρησιακό σχέδιο του ΟΑΣΑ. Αύριο, μεθαύριο, θα βγαίνουν στο δρόμο και θα έχουν άδικο αυτοί; Είναι επιτακτική ανάγκη πάση θυσία η μετά τη νομοθεσία, κύριε Υπουργέ, του  2011 πράξη και τα χρήματα που υπάρχουν και αναλογούν στον ΟΑΣΑ να παραμείνουν στον ΟΑΣΑ, για να υλοποιηθεί το business plan του, διότι οι άνθρωποι έκαναν μια προσπάθεια εναρμόνισης.
Έρχομαι στο άρθρο 5. Όχι επειδή προέρχεται από το Λαϊκό Ορθόδοξο Συναγερμό ο συγκεκριμένος Υπουργός αλλά εδώ βρεθήκαμε να διαπραγματευόμαστε και εγώ δεν ξέρω τι άλλο με την τρόικα. Ποιος έθεσε ξανά το θέμα των φορτηγών; Για ποιο λόγο να μπει πάλι το θέμα αυτό; Πηγαίνουμε γυρεύοντας και συγκρουόμαστε πάλι με αυτές τις αντιλήψεις περί εθνικής πολιτικής κράτους και ανοιχτών κοινωνιών και συμφωνίες, οι οποίες πρέπει να γίνονται και πρέπει να τις υπακούουμε, όταν τις υπογράφουμε με την Ευρωπαϊκή Ένωση;  Νομίζω ότι έγινε μια προσπάθεια πολύ μεγάλη με τη συνεργασία όλων, προπάντων των ανθρώπων αυτών που έγραψαν –πιστεύω- μια λαμπρή ιστορία. Και όπως είναι ο εφοπλισμός, έτσι πιστεύω ότι οι άνθρωποι των μεταφορών ήταν οι εφοπλιστές της ξηράς. Νομίζω ότι θα υπάρχει ακόμη καλύτερο αποτέλεσμα από τη συζήτηση που γίνεται με το συγκεκριμένο Υπουργό. 
Σχετικά με το άρθρο 6, νομίζω ότι θα έρθει ο κ. Παπαϊωάννου να εξηγήσει, εάν είναι μέσα στις απελευθερώσεις αυτές, οι οποίες πρέπει να γίνουν. Και αν δοθούν οι κατάλληλες εξηγήσεις, προφανώς το άρθρο να ψηφιστεί και να προχωρήσουμε.   
Στο άρθρο 7, είναι τόσα πολλά τα ζητήματα που ανακύπτουν. Αγαπητοί συνάδελφοι –το είπα και στην εισήγησή μου- επειδή θα σας κουράσω αν αναλύσω λεπτομέρειες του τι συμβαίνει σήμερα στην πατρίδα μας και πόσο λανθασμένα κινούμαστε στη χρηματιστηριακή πολιτική, λέω μόνο μια φράση: Επιτέλους, ας εναρμονίσουμε τη χρηματιστηριακή διαδικασία σε όλες τις πτυχές της και σε σχέση με το κράτος με ό,τι συμβαίνει στην Ευρωπαϊκή Ένωση. Επιτέλους, ας το κάνουμε αυτό για να μην υπάρχουν αντιρρήσεις ένθεν κακείθεν. Αν αυτό συμβεί, δεν θα υπάρχει κανένα πρόβλημα. Οι ασφαλιστικές δικλίδες θα είναι μέγιστες. 
Όσον αφορά το Ταμείο αποκρατικοποιήσεων, η πατρίδα και οι πολίτες διαιρέθηκαν πολλές φορές, αγαπητοί συνάδελφοι, απ’ αυτήν την ιστορία των αποκρατικοποιήσεων. Ένα βιβλίο έγραψα στη ζωή μου και όταν το έγραψα πριν από δεκαπέντε, είκοσι χρόνια, δεν ήξερα ότι θα είναι τόσο επίκαιρο και σήμερα. Αποκρατικοποίηση δεν σημαίνει ούτε λεηλασία ούτε ξεπούλημα ούτε προφανώς και μαράζωμα της κρατικής περιουσίας. Είναι απίστευτο να μην μπορούμε να συνεννοηθούμε για τα αυτονόητα. Γιατί να μην υπάρξει μια ομοφωνία στην έκφραση γνώμης σε αυτήν την επιτροπή;
  Πώς θα πείσουμε την κοινωνία ότι θέλουμε να κλείσουμε αυτές τις πληγές, ξέρετε, της διαφθοράς και του εκφυλισμού; Επομένως, είναι μια πρόταση του Λαϊκού Ορθόδοξου Συναγερμού που πιστεύουμε ότι πρέπει να ακουστεί.
Για τον ΟΠΑΠ, δεν θα κουραστώ να το τονίζω. Είναι μια αγελάδα που έχει συνεχώς γάλα και δυστυχώς το χύνουν κάποιοι ή το παίρνουν κάποιοι κλεπταποδόχοι εκεί μέσα, όσα και αν είναι τα έσοδα. Είναι ένας πλούτος, που πρέπει πάση θυσία να αρμεχτεί. Είναι αδιανόητο το ότι δεν υπάρχει άνθρωπος να τον ελέγξει. Είναι αδιανόητο, να διορίζονται ακόμη άνθρωποι εκεί με 6 και 7.000 ευρώ και να υπάρχει ένα επιχείρημα του κομπορρημονούντος διευθύνοντος συμβούλου, με ποιος ξέρει τι άλλα αμαρτήματα και τι εμπλοκές, που θα αποδειχθούν στο μέλλον, πιστεύω, να λέει ότι: «Εγώ ακούω τους μετόχους μου», λες και στη ΔΕΗ, στην ΕΥΔΑΠ και αλλού, δεν ακούν τους μετόχους. Είναι απίστευτο αυτό που συμβαίνει με τις εκάστοτε κυβερνήσεις. 
Κλείνοντας, για το άρθρο 8, νομίζω αυτό είναι και ο επίλογος της εισαγωγής που είχα κάνει, που μπορούσε να είναι πράγματι ένα σύγχρονο παιχνίδι του Καραγκιόζη, που τρέχουμε να προλάβουμε και δεν προλαβαίνουμε και ερχόμαστε να εφαρμόσουμε νόμους για την ψηφιακή τηλεόραση, αφού δεν τακτοποιήσαμε τα αρχέγονα που έπρεπε να τακτοποιηθούν, για τα μέσα ενημέρωσης. Και μόνον αυτό δείχνει την κατάντια στην οποία φέραμε όλοι μαζί αυτόν τον τόπο και πόσο λίγοι και δειλοί ήμασταν και όχι όρθιοι, σηκωμένοι στα πόδια, για να σώσουμε την αξιοπρέπεια αυτού του πολιτικού κόσμου αλλά προπάντων της πατρίδας και του λαού.
Ευχαριστώ.
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΚΙΛΤΙΔΗΣ",226
"42239"," Ευχαριστούμε κι εμείς τον κ. Κώστα Κιλτίδη από το Νομό Θεσσαλονίκης.
Ο ειδικός αγορητής του ΣΥΡΙΖΑ, κ. Δημήτριος Παπαδημούλης, έχει το λόγο για οκτώ λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42240"," Ευχαριστώ, κύριε Πρόεδρε.
Μιλώντας για το πρώτο κεφάλαιο, θα επιλέξω να μιλήσω με τη σειρά των άρθρων που θεωρώ πιο σημαντικά. 
Άρθρο 3. Νέα ρύθμιση υπέρ των ασυνεπών φορολογουμένων, λίγους μήνες μετά την πολλοστή ρύθμιση για τελευταία φορά που έκανε η προηγούμενη κυβέρνηση. Ερώτημα: Είναι δίκαιο ή άδικο; Καταφανώς άδικο, γιατί πλήττει και κάνει τους συνεπείς φορολογούμενους, μισθωτούς, συνταξιούχους και μικρομεσαίους, να νιώθουν κορόιδα. 
Δεύτερον, θα βοηθήσει το δημόσιο ταμείο; Θα συμβάλλει στον περιορισμό της φοροδιαφυγής; Όχι, διότι στέλνει ένα σήμα στην κοινωνία ότι όσοι αθετούν τις δεσμεύσεις τους και καθυστερούν, στο τέλος επιβραβεύονται. 
Είναι αναγκαστικό και αντιμετωπίζει τα πράγματα με μια λογική; Ούτε! Γιατί αντιμετωπίζει με τον ίδιο τρόπο το συστηματικό φοροκλέπτη, μεγαλο-οφειλέτη  του δημοσίου που μπορεί να έχει βίλες και τα λεφτά του στην Ελβετία αλλά χρωστάει μερικά εκατομμύρια ευρώ σε ΦΠΑ, που είναι πόρος του δημοσίου που έχει παρακρατήσει παράνομα, με έναν ψιλικατζή που έχει μια προσωρινή ταμειακή δυσκολία. Δεν ξεχωρίζει, δηλαδή, το μικρό από το μεγάλο, τον κλέφτη από αυτόν που έχει ένα συγκυριακό πρόβλημα. 
Είναι βέβαιον ότι, όπως όλες οι προηγούμενες ρυθμίσεις, θα χειροτερεύσει τα δημόσια οικονομικά, γιατί πέρα από όλα τα άλλα κάνει και το εξής παράλογο, αντιμετωπίζει δυσμενέστερα όσους μπήκαν στην προηγούμενη φορολογική ρύθμιση, από αυτούς που θα μπουν στην επόμενη. Σαν να λέει, δηλαδή, μην μπείτε και σε αυτήν γιατί θα έρθει η μεθεπόμενη. 
Αντί να φέρετε ένα φορολογικό νομοσχέδιο που να απλουστεύει τη νομοθεσία, να εκσυγχρονίζει και να εξυγιαίνει το φορολογικό μηχανισμό, να επιβάλλει αυστηρές κυρώσεις και να βοηθάει και στη φορολογική δικαιοσύνη και στην είσπραξη των εσόδων, κάνετε αυτά τα μπαλώματα υπέρ των ισχυρών. 
Ποιο είναι το συμπέρασμα; Μετά το επικοινωνιακό σόου, όπου διάφοροι προσήχθησαν στο αυτόφωρο με βραχιολάκια για να παίζουν τα δελτία των οκτώ, σε αυτούς ακριβώς δίνετε τώρα το φορολογικό μπόνους. 
(Θόρυβος στην Αίθουσα)
Αν είναι δυνατόν, από τα υπουργικά έδρανα οι Υπουργοί που δεν είναι αρμόδιοι για το θέμα να μην ακούγονται μέχρι εδώ. Αν είναι δυνατόν.
Άρθρο 4. Ξηλώνετε με το «ναι» και των τριών κομμάτων ΠΑΣΟΚ, Νέας Δημοκρατίας και ΛΑΟΣ, μία ρύθμιση που ψηφίστηκε πριν μόλις μερικούς μήνες για τη φορολογία των μερισμάτων. Τι έλεγε η προηγούμενη ρύθμιση; Ότι θα προστίθενται τα εισοδήματα από μερίσματα από μετοχές στα υπόλοιπα εισοδήματα και ότι θα φορολογούνται ενιαία με την κλίμακα. Σωστό και λογικό. Τι λέτε τώρα; Θα φορολογούνται αυτοτελώς τα εισοδήματα από μερίσματα, που σημαίνει τι; Ότι αυτός που έχει ετήσιο εισόδημα ως 26.000 ευρώ, ο χαμηλός και ο μεσαίος, θα πληρώσει παραπάνω φόρο, αν έτυχε να έχει και διακόσιες μετοχές μια εταιρείας, ενώ ο τοκιστής και σουλατσαδόρος, ο ραντιέρης, που έχει πολλά εισοδήματα από μερίσματα, θα πληρώσει πολύ-πολύ λιγότερα. 
Και αν κάνετε τη σούμα, επειδή δεν είναι η διασπορά των μετοχών στα χαμηλά εισοδήματα, το δημόσιο από αυτήν την υπόθεση, θα χάσει λεφτά. Γιατί το κάνετε όταν το ταμείον είναι μείον; Πού είναι η μελέτη των επιπτώσεων για το αν από αυτό θα πάρετε περισσότερα ή λιγότερα; Απλώς ευνοείτε τους ισχυρούς. 
Έμμεσες τεχνικές ελέγχου. Σας έχουμε πει και άλλες φορές ότι εμείς δεν είμαστε αντίθετοι από άποψη αρχής με τα αντικειμενικά κριτήρια αλλά όσο υπάρχει ένα φορολογικό σύστημα τρύπιο, ένας αναχρονιστικός μηχανισμός, ένα ανθρώπινο δυναμικό, που μέρος του καταφεύγει σε πρακτικές διαφθοράς προσθέτοντας άκρως υποκειμενικά κριτήρια ελέγχου και όχι αντικειμενικά, όπως αυτά που εισάγονται πάρα πολύ γενικώς, γιατί η εξειδίκευσή τους παραπέμπεται και πάλι σε υπουργική απόφαση, δεν αυξάνετε τα περιθώρια να πιάσετε τον φοροκλέπτη και να πάρετε λεφτά υπέρ του δημόσιου ταμείου, αυξάνετε τα περιθώρια, να βάλουν στην τσέπη κάτι με το γνωστό σύστημα 4-4-2 οι γνωστοί και μη εξαιρετέοι που κατήγγειλε, αφού φυσικά είχε παραιτηθεί και όχι πριν, ο κ. Πινέλης, ο πρώην αρμόδιος Γενικός Γραμματέας. 
Άρθρο 5. Εδώ αρχίζουν τα πολύ παράξενα. Θυμάμαι τους Βουλευτές της Νέας Δημοκρατίας και του ΛΑΟΣ να είναι στα κεραμίδια και να καταψηφίζουν το νομοσχέδιο για την απελευθέρωση των οδικών μεταφορών και των φορτηγατζήδων, να το πω έτσι απλά. Σήμερα, με Υπουργό του Λαϊκού Ορθόδοξου Συναγερμού και με την ψήφο και του ΛΑΟΣ και της Νέας Δημοκρατίας, έρχεται ένας νόμος, ο οποίος φέρνει πιο γρήγορα αυτό που ο ΛΑΟΣ και η Νέα Δημοκρατία καταψήφιζαν πριν δεκαέξι μήνες. Μέχρι τώρα δεν έχω ακούσει μια εξήγηση. 
Και σαν να μην έφτανε αυτό, διαβάζοντας το νομοσχέδιο, μετά από δεκαέξι μήνες οι μεταρρυθμιστές Ρέππας και Ραγκούσης και μια-δυό θετικές διατάξεις που είχε αυτό το νομοσχέδιο, δεν τις έχουν υλοποιήσει. Δηλαδή, αν υπάρχει ένας φορτηγατζής που δουλεύει ο ίδιος το φορτηγό του, μπορεί να εκπίπτει τις δαπάνες από την προσωπική του επιχείρηση του ιδίου ως οδηγού, για να μη φορολογείται και για το μεροκάματό του. Ε, αυτό ακόμη δεν μπορεί να γίνει, διότι δεν έχουν αποφασίσει οι υπηρεσίες, αν αυτός θα πρέπει να ασφαλίζεται στο ΟΑΕΕ ή στο ΙΚΑ. Το μητρώο των εταιρειών δεν έχει γίνει, η Πυροσβεστική Υπηρεσία που πρέπει να δώσει τις άδειες για τις μεταφορές των καυσίμων δεν έχει φτιαχτεί. Η περίφημη υπόσχεση ότι θα ενταχθούν με κίνητρα στο ΕΣΠΑ για να ανανεώσουν το στόλο, δεν έχει υλοποιηθεί δεκαέξι μήνες μετά και ερχόσαστε και λέτε για μεταρρυθμίσεις.
Άρθρο 6. Δεν είναι εδώ ο Υπουργός Δικαιοσύνης και θα το περάσω πιο γρήγορα. Η δική μας αίσθηση, γι’ αυτό και δεν συμφωνούμε με τις ρυθμίσεις, είναι ότι θα οδηγήσουν σε συγκέντρωση της δικηγορικής ύλης στους λιγότερους, στους ισχυρότερους, στους πιο προβεβλημένους σε βάρος των νεότερων δικηγόρων, των χαμηλότερων εισοδημάτων των δικηγόρων, γιατί υπάρχει και δικηγορικό προλεταριάτο, και σε βάρος των δικηγόρων της περιφέρειας. Και δεν έχουμε πειστεί ότι όλες αυτές οι ρυθμίσεις είναι υποχρεωτικές από την εφαρμογή του κοινοτικού δικαίου. 
Άρθρο 7. Όταν και ένας συνεπής φιλελεύθερος, όπως ο κ. Χατζηδάκης, σας λέει, ρε παιδιά, έλεος και τη ΔΕΗ μπορεί να πουλήσει κανείς μέσω μιας χρηματιστηριακής εταιρείας με τις διατάξεις του άρθρου 7 και το 17% της ΔΕΗ, που είναι ψηφισμένο στο μεσοπρόθεσμο και μάλιστα χωρίς βιβλίο προσφορών ως υποχρεωτική διαδικασία, δεν καταλαβαίνετε ότι δεν αρκούν οι διαβεβαιώσεις «όχι δεν θέλουμε να το κάνουμε»; Ο νόμος το επιτρέπει.
Βάλτε φρένο. Αντί γι’ αυτό, ποια είναι η φιλοσοφία του άρθρου 7; Πιο γρήγορα, πιο φθηνά, με μεγαλύτερη αδιαφάνεια το γενικό ξεπούλημα, «το αφεντικό τρελάθηκε» και μάλιστα σε μία στιγμή που οι χρηματιστηριακές αποτιμήσεις είναι στα τάρταρα και υπάρχει και μία ραγδαία κάμψη των αξιών της ακίνητης περιουσίας. 
Στο άρθρο 7, υπάρχει και μία διάταξη η οποία έχει περάσει μέχρι τώρα ντούκου και παρακαλώ την προσοχή σας. Δεν είναι εκπρόσωπος του Υπουργείου Οικονομικών εδώ, αλλά πιστεύω να τον ενημερώσετε. 
(Στο σημείο αυτό εισέρχεται στην Αίθουσα ο Αναπληρωτής Υπουργός Οικονομικών, κ. Παντελής Οικονόμου)
Κύριε Οικονόμου, το καλοκαίρι του 2011 αποφασίσατε μία επιτροπή ψηφισμένη εδώ και χρόνια, η Επιτροπή για την Εποπτεία των Παιγνίων -είναι ψηφισμένη εδώ και χρόνια και δεν είχε συσταθεί ποτέ και γινόταν το όργιο- να ενεργοποιηθεί ως μία απλή διοικητική επιτροπή. Έρχεστε τώρα, λίγους μήνες μετά κι αφού έχει οριστεί με τις διαδικασίες της διοικητικής επιτροπής ο επικεφαλής της κ. Ευγένιος Γιαννακόπουλος -παλαιόθεν συνεργάτης του κ. Βενιζέλου- και λέτε «αυτήν την κάνουμε ανεξάρτητη». Γιατί; Για να θωρακιστεί η σύνθεσή της και ο επικεφαλής της απέναντι σε ενδεχόμενες αυριανές αλλαγές πολιτικών συσχετισμών; Έχετε ήδη ψηφίσει, να μπορεί κανείς αν είναι δικηγόρος ή μέλος ΔΕΠ, να παίρνει και τα 9.000 και να έχει και το δικηγορικό του γραφείο. Το έχετε ήδη ψηφίσει. 
Και θέλω να ρωτήσω κάτι. Μήπως είναι και οι περισσότεροι από το διοικητικό συμβούλιο από τη Θεσσαλονίκη; Να ρωτήσω και κάτι άλλο. Σας το ζήτησε και αυτό η τρόικα; Διότι δεν πείθουν ότι όλα τα έχει απαιτήσει η τρόικα. Απλώς εφαρμόζετε την τακτική «βρήκαμε παπά να θάψουμε καμπόσους». 
Άρθρο 8. Και γι’ αυτό σιγή ιχθύος από τα τρία κόμματα της συγκυβέρνησης. Τι λέει το άρθρο 8; Μία νέα παράταση στο αρρύθμιστο εδώ και είκοσι τρία χρόνια ραδιοτηλεοπτικό τοπίο. 
Κύριε Χατζηδάκη, είστε πετυχημένος Ευρωβουλευτής εδώ και δώδεκα χρόνια. Υπάρχει χώρα της Ευρώπης, όπου επί είκοσι τρία χρόνια να λειτουργούν τηλεοπτικά κανάλια πανελλήνιας εμβέλειας με προσωρινές άδειες που δόθηκαν, πριν και εγώ δεν ξέρω πόσα χρόνια και διαρκώς παρατείνεται η ισχύς του; Φτάσαμε στην ψηφιακή εποχή και ακόμα το τοπίο παραμένει αρρύθμιστο, για να παίζονται παιχνίδια πολιτικής δοσοληψίας. Είναι ένα θέμα.
Κλείνω με τα άρθρα 1 και 2. Τα άρθρα 1 και 2, έχουν και μερικές θετικές διατάξεις, κάποιες εξαιρέσεις από την εφεδρεία, κάποιες διορθώσεις στο ενιαίο μισθολόγιο, βαθμολόγιο κ.λπ.. Όμως κι αυτά τι συνομολογούν; Συνομολογούν τη γονατογραφία και την προχειρότητα ως μέθοδο του νομοθετείν και του κυβερνάν. Διότι έρχεται η Κυβέρνηση, λίγες ημέρες αφότου ο αρμόδιος Υπουργός κ. Ρέππας έχει πει «Εφεδρεία τέλος. Μας τελείωσε η εφεδρεία» και τροποποιεί τα της εφεδρείας. 
Έρχεται η Κυβέρνηση, λίγους μήνες αφότου ψήφισε εν χορδαίς και οργάνοις τον «ΚΑΛΛΙΚΡΑΤΗ» και είπε «τέρμα το φαινόμενο της υπερχρέωσης, ισοσκελισμένοι προϋπολογισμοί» και δίνει άλλους έξι μήνες παράταση στα θέματα της ρύθμισης των χρεών του δήμου. Αναγκαστική ρύθμιση, γιατί όλοι ξέρετε ότι εκεί υπάρχουν χρέη. 
Ποια είναι όμως η νομοθετική πρόταση; Μία προθεσμία που έληγε στις 31-12-2011 την πάτε για το τέλος Ιουνίου του 2012. Με συγχωρείτε, αυτές είναι οι μεγάλες μεταρρυθμίσεις, που θα βελτιώσουν τη διοίκηση και θα κάνουν την κατάσταση δικαιότερη, παραγωγικότερη, αποδοτικότερη και θα μας βάλουν στο δρόμο της ανάπτυξης; 
Κι έρχομαι στο τελευταίο. Η παράταση για τη συγκρότηση του Ενιαίου Μητρώου Ηλεκτρονικών Πληρωμών κ.λπ., τι αποτελεί; Αποτελεί μία ομολογία ότι αυτό που μας διαφημίζατε ότι τέλειωσε, εδώ και ένα-ενάμιση χρόνο, κυρία Διαμαντοπούλου και κύριε Ρόβλια, δηλαδή η απογραφή, να ξέρουμε πόσοι είναι οι εργαζόμενοι και αμειβόμενοι στο δημόσιο, η ενιαία αρχή πληρωμών με ηλεκτρονικό τρόπο, έτσι ώστε να μην αμείβονται πεθαμένοι, να μην παίρνουν διπλά και τριπλά επιδόματα, επειδή είναι κολλητοί του ενός και του άλλου, δεν έχει φτιαχτεί και γι’ αυτό ακριβώς λέτε τώρα: «Θα το φτιάξουμε». Δεν σας πιστεύουμε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"42241"," Ευχαριστούμε τον κ. Δημήτρη Παπαδημούλη από το ΣΥΡΙΖΑ.
Ο κ. Κωνσταντίνος Ρόβλιας, Υφυπουργός Διοικητικής Μεταρρύθμισης και Ηλεκτρονικής Διακυβέρνησης, έχει το λόγο για πέντε λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"42242"," Ευχαριστώ κύριε Πρόεδρε.
Ζήτησα να παρέμβω, με αφορμή κάποιες επισημάνσεις του συναδέλφου, κ. Αλευρά σε σχέση με τους αποφοίτους της Σχολής Δημόσιας Διοίκησης. 
Θέλω να πω προκαταβολικά ότι η Κυβέρνηση και νομίζω και όλα τα κόμματα της Βουλής, εκτιμούν ιδιαίτερα τους αποφοίτους της Εθνικής Σχολής Δημόσιας Διοίκησης, ως υπαλλήλους αυξημένων τυπικών προσόντων, ως ικανά και άξια στελέχη της Δημόσιας Διοίκησης. Παράλληλα βέβαια με αυτούς υπάρχουν και άλλα ικανά και άξια στελέχη, τα οποία δεν είχαν την τύχη να τελειώσουν τη σχολή. Ξεκινώ με αυτήν τη βάση. 
Θέλω να πω όμως, αγαπητέ κύριε συνάδελφε, ότι οι απόφοιτοι σήμερα αδικούνται από τους εκπροσώπους τους. Θα σας πω γιατί. Έχουν στείλει σε όλους τους Βουλευτές -δεν ξέρω πόσοι το διαβάσατε- ένα υπόμνημα σχετικά με τη ρύθμιση την οποία έχουμε. Ακούστε σας παρακαλώ πολύ τη φρασεολογία σ’ αυτό το υπόμνημα. 
Λέει, για τη διάταξη που φέρνουμε: «Η διάταξη αυτή, κινείται εντός των ορίων του αυταρχισμού και του παραλογισμού και εκτός των ορίων της συνταγματικότητας και του κράτους δικαίου». Λέει ότι με τη διάταξη που φέρνουμε, που δεν θα έπρεπε να φέρουμε, «κινδυνεύει μόνο το βαθύ κομματικό κράτος, που επιχειρούν να ξαναστήσουν οι Υπουργοί Διοικητικής Μεταρρύθμισης και Οικονομικών». Μιλάνε «για συστηματική και βάναυση υποβάθμιση των αποφοίτων της Εθνικής Σχολής Δημόσιας Διοίκησης». Θα σας πω μετά, πώς «υποβαθμίζονται». 
Ακούστε πως καταλήγουν. «Αναγνωρίζοντας τον εκβιασμό που επιχείρησαν οι δύο Υπουργοί κατά την ψήφιση του νέου βαθμολογίου, το οποίο δεν χρησιμοποιήθηκε ως εργαλείο για τη βελτίωση του κράτους αλλά ως δαμόκλειος σπάθη για την κατάρρευση της χώρας, σας καλούμε να αρνηθείτε να ψηφίσετε αυτήν τη χυδαία διάταξη». Αυτή είναι φρασεολογία των εκπροσώπων των αποφοίτων της Εθνικής Σχολής Δημόσιας Διοίκησης.
Θα το καταθέσω στα Πρακτικά για την ιστορία και θεωρώ, επειδή μίλησα με αρκετούς αποφοίτους, ότι αυτή η φρασεολογία δεν τους εκπροσωπεί. 
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τι λέει η διάταξη την οποία φέρνουμε; Λέει ότι σε περίπτωση που κάποιος έχει και διδακτορικό και μεταπτυχιακό, ίσως και άλλο μεταπτυχιακό και έχει τελειώσει και τη σχολή, παίρνει το προνόμιο το μεγαλύτερο, παίρνει τα έξι χρόνια για τη βαθμολογική του εξέλιξη και παίρνει και το μισό του δεύτερου ή του τρίτου μεταπτυχιακού. Αυτό λέει η διάταξη, η οποία χαρακτηρίζεται χυδαία. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Θα σας πω τώρα για τους αποφοίτους, εάν τους τιμάμε ή αν δεν τους τιμάμε γενικά. Σύμφωνα με το ν. 4024 του 2011 για το βαθμολόγιο-μισθολόγιο οι απόφοιτοι σχολής εισέρχονται κατευθείαν στο βαθμό Δ΄. Πριμοδοτούνται με έξι πλασματικά χρόνια και μπορούν απευθείας να αναλάβουν θέση προϊσταμένου επιπέδου τμήματος. Σ’ αυτά τα έξι χρόνια –προσέξτε- προσθέτουμε και τους δεκαοχτώ μήνες περίπου που ήταν στη σχολή, οπότε πριμοδοτούνται με επτάμισι χρόνια. Κι αν είναι και αριστούχοι, υπολογίζεται επιπλέον ένα πλασματικό έτος, δηλαδή οχτώμισι χρόνια. Μάλιστα, αν μεσολαβήσει χρόνος ανάμεσα στην αποφοίτηση και στην ημερομηνία τοποθέτησης, ο χρόνος διορισμού ανατρέχει στην ημερομηνία αποφοίτησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Δώστε μου λίγο χρόνο, κύριε Πρόεδρε, σας παρακαλώ. 
Επιπλέον η φοίτηση στην εθνική σχολή, μοριοδοτείται για την κατάληψη θέσης ευθύνης με εκατόν ογδόντα μόρια, όταν το διδακτορικό μοριοδοτείται με διακόσια μόρια και αν δεν είναι σε συναφές αντικείμενο, μοριοδοτείται μόνο με εκατό μόρια. Και όλα αυτά, όταν οι Γάλλοι απόφοιτοι της αντίστοιχης γαλλικής σχολής καταλαμβάνουν θέση ευθύνης περίπου μετά από δέκα χρόνια από την αποφοίτησή τους. Άρα, το να μιλάει κανείς για συστηματική και βάναυση υποβάθμιση των αποφοίτων μ’ αυτήν τη ρύθμισή μας στερείται σοβαρότητας και ενέχει περίσσεια θράσους. 
Η διάταξη που συζητάμε, προβλέπει το απολύτως αυτονόητο. Προβλέπει, δηλαδή, ότι σε ένα δημοσιοϋπαλληλικό σύστημα καριέρας στο οποίο ο υπάλληλος εισέρχεται και εξελίσσεται σε ένα διάστημα περίπου τριάντα πέντε χρόνων, η χορήγηση πλασματικών χρόνων που συνεπάγονται πλασματικούς βαθμούς, δεν μπορεί να είναι απεριόριστη, πολλώ δε μάλλον, που στο εξής η προαγωγή συνδέεται με αξιολόγηση. 
Προσέξτε, με βάση τη λογική των εκπροσώπων, βάσει της επιστολής που σας διάβασα προηγουμένως, τι θα γίνει αν έχουμε ένα αριστούχο απόφοιτο της σχολής, που έχει δύο μεταπτυχιακά και ένα διδακτορικό και έχει επτά έτη προϋπηρεσίας στο δημόσιο. Προσέξτε τι ζητούν. Ζητούν να υπολογιστούν περίπου δεκαοκτώ μήνες η φοίτηση και ένα πλασματικό έτος με την αποφοίτηση με άριστα και έξι πλασματικά έτη ως απόφοιτος και τέσσερα έτη για τα δύο μεταπτυχιακά και έξι χρόνια για το διδακτορικό και επτά χρόνια προϋπηρεσίας. Σύνολο, εικοσιπεντέμισι χρόνια. Δηλαδή ζητούν τα επτά χρόνια να γίνονται εικοσιπεντέμισι. Νομίζω ότι αν κάναμε κάτι τέτοιο, αυτό θα στερούνταν σοβαρότητας. 
Και αν θέλετε, υπάρχει πλέον ένας προβληματισμός παντού, σε όλη την Ευρώπη κατά πόσο η βαθμολογική εξέλιξη θα πρέπει να βασίζεται μόνο στα τυπικά προσόντα ή να συνδέεται με την αξιολόγηση. Αυτή είναι η τομή την οποία κάναμε με το ν. 4024/2011, αυτήν την τομή υποστηρίζουμε και αυτή η ρύθμιση είναι αυτή που περιλαμβάνεται ως παράγραφος 7 του άρθρου 1. 
Σας ευχαριστώ πολύ.","ΚΩΝΣΤΑΝΤΙΝΟΣ ΡΟΒΛΙΑΣ",444
"42243","  Ευχαριστούμε τον Υφυπουργό Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνο Ρόβλια. 
Το λόγο έχει ζητήσει ο Αναπληρωτής Υπουργός Οικονομικών κ. Οικονόμου. 
Κύριε Οικονόμου, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42244"," Κύριε Πρόεδρε, η διαδικασία…","ΙΩΑΝΝΗΣ ΒΡΟΥΤΣΗΣ",77
"42245","  Η διαδικασία, κύριε συνάδελφε, γίνεται για τον απλό λόγο ότι έχω να καταθέσω ορισμένες προσθήκες.","ΠΑΝΤΕΛΗΣ ΟΙΚΟΝΟΜΟΥ",379
"42246"," Με χαρά, κύριε Υπουργέ!","ΙΩΑΝΝΗΣ ΒΡΟΥΤΣΗΣ",77
"42247","  Μάλιστα, θα διαπιστώσετε ότι ορισμένες από αυτές τις προσθήκες, αναφέρονται σε παρατηρήσεις που έχει κάνει και η δική σας πτέρυγα. Πρόκειται για βελτιωτικές προσθήκες. Και όταν φτάσω στο σχετικό σημείο, θα ζητήσω και την προσοχή του εισηγητή σας.","ΠΑΝΤΕΛΗΣ ΟΙΚΟΝΟΜΟΥ",379
"42248"," Καλοδεχούμενες, κύριε Υπουργέ!","ΙΩΑΝΝΗΣ ΒΡΟΥΤΣΗΣ",77
"42249"," Όμως, θα ήθελα να υποβάλω μια παράκληση. Δυστυχώς όμως, αυτήν τη στιγμή, απουσιάζουν οι εκπρόσωποι μιας πτέρυγας. Αφού προηγουμένως δεν με είδαν καλά και είπαν ότι δεν υπάρχει εκπρόσωπος του Υπουργείου Οικονομικών, αποχώρησαν οι ίδιοι, την ώρα που τους όφειλα μια απάντηση. 
Συνέβη το εξής απίστευτο. Επιχειρήθηκε να παρουσιαστεί αυτή η Κυβέρνηση ως ευνοούσα τα Μέσα Μαζικής Ενημέρωσης. Μάλιστα, αυτό το κατήγγειλαν εκπρόσωποι συγκεκριμένης πτέρυγας που συμμετείχαν στην Κυβέρνηση –μια από τις ελάχιστες φορές που τους έτυχε ο κλήρος- και επέβαλαν το χάος στα Μέσα Μαζικής Ενημέρωσης.","ΠΑΝΤΕΛΗΣ ΟΙΚΟΝΟΜΟΥ",379
"42250"," Για τώρα, κύριε Υπουργέ!","ΚΩΝΣΤΑΝΤΙΝΟΣ ΤΑΣΟΥΛΑΣ",493
"42251","  Όχι, εγώ λέω για τότε όμως, κύριε Τασούλα. Διότι επειδή είμαστε στο τώρα, αποτελεί θράσος να καταγγέλλουν εμένα ως ευνοούμενο των Μέσων Μαζικής Ενημέρωσης, οι άνθρωποι οι οποίοι όταν τους έτυχε να βρεθούν στην Κυβέρνηση, έβαλαν τη βάση του χάους με τις άδειες.","ΠΑΝΤΕΛΗΣ ΟΙΚΟΝΟΜΟΥ",379
"42252"," ...(δεν ακούστηκε)","ΚΩΝΣΤΑΝΤΙΝΟΣ ΤΑΣΟΥΛΑΣ",493
"42253","  Βεβαίως. Αν αρχίσουμε τώρα να μιλάμε και για πρόσωπα, ποιος το είπε και σε ποιον το είπε για «ευνοούμενο των μέσων», εκεί πια θα είναι να κόβουμε τις φλέβες μας. 
Όμως, οφείλω να πω ότι δεν έχει νόημα να κάνουμε γενικές επικλήσεις αρχών σε μια έκτακτη κατάσταση, όπου τα μέσα ενημέρωσης, πράγματι πολύ κακώς λειτουργούν όπως λειτουργούν. Πράγματι, πάρα πολύ κακώς λειτουργούν όπως λειτουργούν. Όμως, στη φάση την οποία βρίσκονται, όπου υπάρχουν κατά συρροή κλεισίματα μέσων ενημέρωσης και άνεργοι, γιατί δεν ρυθμίζει αυτή η Κυβέρνηση τώρα, που δεν είναι ούτε μέσα στις προγραμματικές της δηλώσεις ούτε οτιδήποτε άλλο, το επί εικοσαετία και πλέον αρρύθμιστο τοπίο των μέσων ενημέρωσης;  Και όσον αφορά την έκκληση από τη συγκεκριμένη πλευρά, οφείλω να πω ότι με αφήνει ολίγον άφωνο. 
Έρχομαι τώρα στη δουλειά, γιατί εκτός από όλους αυτούς τους διαξιφισμούς, υπάρχει και δουλειά. Υπάρχουν συγκεκριμένες νομοτεχνικές προσθήκες και αναδιατυπώσεις στο σχέδιο νόμου, που αφορούν αμιγώς θέματα της αρμοδιότητας του δικού μας Υπουργείου. 
Παρά το γεγονός, λοιπόν, ότι θα κατατεθούν, θα παρακαλούσα να προσέξετε κατά την ανάγνωση. Δεν υποκρύπτεται τίποτα. Άλλωστε, θα κατατεθούν και θα τις δείτε. Θα επισημάνω τα σημεία στα οποία έχουν γίνει παρατηρήσεις από διάφορες πτέρυγες. 
Πρώτη προσθήκη. Στο τέλος της υποπερίπτωσης στστ) της περίπτωσης α΄ της παραγράφου 8 του άρθρου 3, προστίθεται ένα εδάφιο –είναι εκεί που αναφέρεται στη διευκόλυνση οφειλετών να τακτοποιήσουν τις οφειλές τους, εκεί που λέμε ότι η ελάχιστη δόση γίνεται 100 ευρώ κ.λπ.- ως εξής: «Στην περίπτωση αυτή, οι ενδιαφερόμενοι οφείλουν να προσκομίσουν τα απαραίτητα στοιχεία που αποδεικνύουν την αδυναμία τους για πληρωμή σε συντομότερο χρόνο, όπως αυτά θα καθοριστούν με την προβλεπόμενη στην περίπτωση η΄, της παρούσας παραγράφου, απόφασης του Υπουργού Οικονομικών». Πρέπει κατά κάποιο τρόπο, να αποδείξουν ότι δεν μπορούν να πληρώσουν, διότι αλλιώς όλοι θα υπαχθούν στις ευνοϊκές ρυθμίσεις. 
Δεύτερη διόρθωση. Στο προοίμιο της παραγράφου 5 του άρθρου 4 του σχεδίου νόμου, αντί «1, 4, 6 και 8» τίθεται –αυξάνονται οι παράγραφοι στις οποίες αναφέρεται- «1, 2, 3, 4, 6 και 8». 
Τρίτη βελτίωση. Μετά την υποπαράγραφο β΄ της παραγράφου 5 του άρθρου 4, προστίθενται υποπαράγραφοι γ΄, δ΄ και ε΄ και οι υφιστάμενες υποπαράγραφοι γ΄, δ΄ και ε΄ αναριθμούνται σε στ΄, ζ΄ και η΄, ως εξής:
«γ) Η παράγραφος 2, αντικαθίσταται –προσέξτε, σας παρακαλώ, γιατί εδώ υπάρχει κάποια ουσία- ως εξής: «2. Έργο της επιτροπής αυτής, είναι η διοικητική επίλυση –κύριε Κιλτίδη, αφορά και εσάς που είπατε για το ΣΕΒ- των μετά από έλεγχο φορολογικών διαφορών σε κάθε φορολογικό αντικείμενο, εφόσον η αμφισβητούμενη από τον υπόχρεο διαφορά του κύριου φόρου, τέλους, εισφοράς ή προστίμου υπερβαίνει το ποσό των 50.000 ευρώ». Αυτό είναι το αντικείμενο. 
δ) Στο δεύτερο εδάφιο της παραγράφου 3, μετά τις λέξεις «εφόσον η» προστίθενται οι λέξεις «αμφισβητούμενη κατά τα ως άνω».
ε) Στο πρώτο εδάφιο της παραγράφου 4, μετά τη λέξη «ορθότητά της,» προστίθενται οι λέξεις «ως προς τον κύριο φόρο, τέλος ή εισφορά, ή ως προς τον καταλογισμό της οικείας παράβασης». 
4. Στην παράγραφο 2 του άρθρου 7, μετά τη λέξη «ισχύει» προστίθεται η φράση «αυτοδικαίως και χωρίς άλλη διατύπωση». 
Τώρα έρχομαι σε κάτι που αφορά τον κ. Χατζηδάκη ο οποίος έθεσε ένα θέμα. 
Στην περίπτωση ε΄ της παραγράφου 5 του άρθρου 7, που προστίθενται παράγραφοι 6 και 7 στο ν. 3986/2011, διαγράφεται η φράση «οι οποίες είτε θα εγγυώνται τη συνολική αναμενόμενη πρόσοδο είτε θα προσφέρουν τις προς πώληση μετοχές στις τρέχουσες τιμές με ή χωρίς άνοιγμα βιβλίου προσφορών». Αυτό αποτελεί προσπάθεια να επιλυθεί η ανησυχία την οποία διατυπώσατε. 
Έκτη προσθήκη. Στο τέλος της παραγράφου 9 του άρθρου 7, προστίθεται εδάφιο ως εξής: «Μέχρι την αντικατάστασή τους και τον διορισμό νέων διοικητικών συμβουλίων, ο οποίος πραγματοποιείται με βάση τις διατάξεις του άρθρου 3 του ν. 3429/2005, τα παραπάνω διοικητικά συμβούλια συνεχίζουν την διοίκηση και διαχείριση της εταιρείας για επείγουσες τρέχουσες υποθέσεις». 
Έβδομη προσθήκη. Στην παράγραφο 10 του άρθρου 7, η φράση «με τις ίδιες έδρα, επωνυμία και αρμοδιότητες» αντικαθίσταται με τη φράση «με τις ίδιες αρμοδιότητες, έδρα και επωνυμία».
Όγδοο σημείο. Στην παράγραφο 10 του άρθρου 7, όπου αναφέρεται η φράση «Επιτροπή Εποπτείας και Ελέγχου Παιγνίων» προστίθεται το ακρωνύμιο «ΕΕΕΠ». 
Ένατη παρατήρηση. Στο δεύτερο εδάφιο της παραγράφου 10 του άρθρου 7, μετά τη λέξη «συνεχίζουν» προστίθενται οι λέξεις «με τις ιδιότητές τους». 
Δέκατη παρατήρηση. Στην παράγραφο 13 του άρθρου 7, μετά τις λέξεις «η εξειδίκευση» προστίθενται οι λέξεις «ή εξειδικεύσεις». 
Εντέκατη παρατήρηση. Στην παράγραφο 20 του άρθρου 7, προστίθεται πρώτο εδάφιο ως εξής: «Στο τέλος του πρώτου εδαφίου της παραγράφου 5 του άρθρου 54 του ν. 4002/2011, όπως αντικαταστάθηκε με την παράγραφο 6 του άρθρου 52 του 4021/2011, μετά τη φράση «με απόφαση της ΕΕΕΠ» προστίθεται η φράση «κατά παρέκκλιση των κειμένων διατάξεων όσον αφορά τον οργανισμό της». 
Σημείο 12. Στην παράγραφο 22 του άρθρου 7, οι λέξεις «συνίσταται την ΕΕΕΠ» αντικαθίσταται με τις λέξεις «μετά από εισήγηση της ΕΕΕΠ για την σύνθεσή της, συγκροτείται…».
Σημείο 13. Στην παράγραφο 22 του άρθρου 7, η οποία αντικαθιστά την παράγραφο 2 του άρθρου 28 του ν. 4002/2011, προστίθεται δεύτερο εδάφιο ως εξής: «Με την ίδια απόφαση ρυθμίζεται κάθε άλλο σχετικό θέμα με την λειτουργία της Συμβουλευτικής Επιτροπής Παιγνίων και την αποζημίωση των μελών της».
Σημείο 14. Στο άρθρο 7, προστίθεται παράγραφος 26 ως εξής: «Η δεύτερη παράγραφος του άρθρου 52 του ν. 4021/2011 καταργείται».
Σημείο 15. Στην παράγραφο 11 του άρθρου 3, η λέξη «κοινοπραξίες» αντικαθίσταται με τη λέξη «ενώσεις».
Σημείο 16. Στην παράγραφο 8 του άρθρου 4, η περίπτωση ιστ΄) αντικαθίσταται ως εξής: «ιστ΄) τον εκπρόσωπο της Τράπεζας της Ελλάδος ή τον αναπληρωτή του».
Τώρα απευθυνόμενος στον εισηγητή της Πλειοψηφίας, ο οποίος είχε εισηγηθεί μία αλλαγή, η αλλαγή αυτή γίνεται δεκτή. Στην παράγραφο 11 του άρθρου 4, με την οποία προστίθεται νέο εδάφιο στο τέλος της παραγράφου 3 του άρθρου 46 του ΚΦΕ, η φράση «εφόσον … πτώχευσης» αντικαθίσταται ως εξής: «…ακόμα και αν έγινε επίσχεση εργασίας από τους μισθωτούς ή ο εργοδότης κηρύχθηκε σε κατάσταση πτώχευσης…», για να μην υπάρχει καμμία παρερμηνεία.
Αυτά είχα μέχρι στιγμής. Ευχαριστώ.","ΠΑΝΤΕΛΗΣ ΟΙΚΟΝΟΜΟΥ",379
"42254"," Παρακαλώ να κατατεθούν για τα Πρακτικά και να διανεμηθούν στους συναδέλφους.
(Στο σημείο αυτό ο Αναπληρωτής Υπουργός Οικονομικών κ. Παντελής Οικονόμου καταθέτει για τα Πρακτικά τις προαναφερθείσες προσθήκες-αναδιατυπώσεις, οι οποίες έχουν ως εξής:
�","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42255"," Κύριε Πρόεδρε, θα ήθελα να ρωτήσω κάτι τον κύριο Υπουργό.","ΑΘΑΝΑΣΙΟΣ ΑΛΕΥΡΑΣ",15
"42256"," Για ποιο ζήτημα;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42257"," Θα ήθελα να ρωτήσω όσον αφορά στο θέμα με τη μεταφορά των μαθητών που είχαμε θέσει στην επιτροπή, γιατί υπάρχει μία διαφορά με την πράξη νομοθετικού περιεχομένου στις ημερομηνίες, εάν το έχετε δει.","ΑΘΑΝΑΣΙΟΣ ΑΛΕΥΡΑΣ",15
"42258"," Έχετε να πείτε κάτι, κύριε Υπουργέ, επ’ αυτού;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42259"," Όχι αυτήν τη στιγμή, κύριε Πρόεδρε.","ΠΑΝΤΕΛΗΣ ΟΙΚΟΝΟΜΟΥ",379
"42260"," Καλώς.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου.
Ορίστε, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42261"," Κύριε Πρόεδρε, κυρίες και κύριοι συνάδελφοι, βρίσκομαι στο Βήμα για το θέμα που έχει ανακύψει, σχετικά με το άνοιγμα του επαγγέλματος των δικηγόρων. 
Κρίνω σκόπιμο να υπενθυμίσω ότι τουλάχιστον τα δύο κόμματα, το ΠΑΣΟΚ και η Νέα Δημοκρατία, στον προεκλογικό τους λόγο και τα φυλλάδια που είχαν δώσει, είχαν ταχθεί υπέρ του ανοίγματος όλων των επαγγελμάτων, μεταξύ των οποίων και των δικηγόρων.
Θέλω ακόμα να σας γνωρίσω ότι είχα συμμετοχή ως Βουλευτής στις ρυθμίσεις του ν. 3919/2011, γιατί τότε η τρόικα άλλα ζητούσε και ο Αντιπρόεδρος της Κυβέρνησης -τότε ήταν Υπουργός Άμυνας- και ο υποφαινόμενος μαζί με άλλους, είχαμε συμμετοχή στην τελική διαμόρφωση του κειμένου του ν. 3919/2011. Στη συνέχεια ανέλαβα Υπουργός Δικαιοσύνης, είχα συνάντηση με την τρόικα, οι οποίοι μου ξεκαθάρισαν ότι δεν θεωρούν ικανοποιητικές τις λύσεις που δόθηκαν με το ν. 3919/2011 -αυτό έγινε και για άλλα επαγγέλματα, όπως το γνωρίζετε- γιατί άλλα είχαν ζητήσει και τελικά άλλη ήταν η διαμόρφωση στη διαδικασία που συζητήσαμε εδώ.
Η εμπειρία μου ήταν πολύ σκληρή. Μπήκαν πολλά θέματα, θέλω να ξέρετε, μεταξύ των οποίων να υπάρχουν στην Ελλάδα πολυεπαγγελματικές οργανώσεις, που σημαίνει ότι μία δικηγορική εταιρεία θα μπορεί να έχει και από άλλα επαγγέλματα, λογιστές, μηχανικούς. Γιατί πρέπει να είναι κλειστές; Υπήρχε θέμα σε σχέση με το πώς προσδιορίζεται ο τρόπος των αμοιβών των δικηγόρων και κατ’ επέκταση της συμμετοχής του ποσοστού στους δικηγορικούς συλλόγους και ενώσεις. Μπήκαν ζητήματα που έχουν να κάνουν με τους όρους διαφήμισης. Οφείλω να σας πω ότι στο σχέδιο νόμου που έχετε μπροστά σας, ακόμη επιμένουν –και εδώ υπήρξε αντίσταση- να υπάρχει διαφήμιση στις δικηγορικές εταιρείες και μέσα από την τηλεόραση και μέσα από το ραδιόφωνο και πολλά άλλα.
Παράλληλα με αυτά, υπάρχει όχληση από την Ευρωπαϊκή Ένωση, σε σχέση με τη λειτουργία των δικηγορικών εταιρειών στη χώρα μας. Η ολομέλεια των δικηγορικών συλλόγων θεώρησε και θεωρεί ότι για λόγους δημοσίου συμφέροντος, αυτές οι ρυθμίσεις που υπάρχουν σήμερα είναι ικανοποιητικές. Υπήρξε ολομέλεια της συνέλευσης των δικηγορικών συλλόγων στην Πάτρα και κατέθεσαν τους λόγους για τους οποίους πρέπει να υπάρχει αυτή η εξαίρεση στη χώρα μας. Αυτοί οι λόγοι όπως καταγράφηκαν από την απόφαση της ολομέλειας –το τονίζω- των δικηγορικών συλλόγων, διαβιβάστηκε από το Υπουργείο Δικαιοσύνης με υπογραφή της Γενικής Διευθύντριας της κ. Ζάβρα στην Ευρωπαϊκή Ένωση.
Παρ’ όλα αυτά και επειδή υπάρχουν και οι οχλήσεις –και θα καταθέσω και τα σχετικά στοιχεία- ο εκπρόσωπος της Ευρωπαϊκής Ένωσης στην τρόικα, απαντούσε μονότονα ότι δεν συμμορφωνόμαστε και με συμβατικές μας υποχρεώσεις στο πλαίσιο της Ευρωπαϊκής Ένωσης. Έτσι, στο αναθεωρημένο μνημόνιο, περιλαμβάνεται διάταξη ως εξής: «Να τροποποιηθεί το άρθρο 6 του ν. 3919/2011 και να προβλέπει την ελευθερία σύστασης των δικηγορικών εταιρειών και την ελευθερία ίδρυσης παραρτημάτων στην Ελλάδα». Θέλω να γνωρίζετε ότι αυτό ακριβώς περιλαμβάνεται –γιατί κι αυτό αμφισβητήθηκε- και στην αγγλική αποτύπωση του μνημονίου, το οποίο, κύριε Πρόεδρε, θέλω να κατατεθεί στα Πρακτικά για να μην υπάρχουν παρανοήσεις σ’ αυτήν εδώ τη χώρα. Είναι ακριβής η μετάφραση, όπως την είπα.
Ταυτόχρονα, θέλω να κατατεθεί τόσο η επιστολή της Ευρωπαϊκής Ένωσης, όσο και η απάντηση του Υπουργείου Δικαιοσύνης. Θέλω να είναι σε πλήρη γνώση όλων των συναδέλφων.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και βέβαια, αυτή μας η δέσμευση είχε όριο το τέλος του τελευταίου τριμήνου του 2011. Δηλαδή η μνημονιακή υποχρέωση ήταν μέχρι 31/12/2011. Σήμερα-αύριο η τρόικα είναι εδώ. 
Το θέμα συζητήθηκε στο Υπουργικό Συμβούλιο και συζητήθηκε με ευρύτητα, γιατί κάποια συνάδελφος έθεσε το θέμα. Το έθεσε και σε μία διάσταση που δεν ανταποκρίνεται στην αλήθεια, δηλαδή ότι υπάρχει το «κράτος των Αθηνών» που τα βάζει όλα αυτά σε βάρος της επαρχίας. Τελείως λάθος αντίληψη. Ο Πρόεδρος του Δικηγορικού Συλλόγου της Αθήνας, που είναι και πρόεδρος της ολομέλειας, πρωτοστατεί στο να ισχύσουν οι ισχύουσες διατάξεις -θα λέω πάντα την αλήθεια σ’ αυτήν την Αίθουσα- και βέβαια μετά από μεγάλη διαλογική συζήτηση το Υπουργικό Συμβούλιο ομόφωνα, δηλαδή απ’ όλους όσους ήμασταν μέσα, συμφωνήσαμε σε αυτήν την πρόταση. Αυτή είναι η αλήθεια.
Από εκεί και πέρα, ο Υπουργός Δικαιοσύνης -και νομίζω ότι όποιος και να ήταν στη θέση μου- δεν μπορούσε για άλλη μια φορά να βάλει και από τη δική του πλευρά σε αμφισβήτηση την αξιοπιστία της χώρας. Όλοι ξέρετε ότι οι ώρες είναι δύσκολες, το διακύβευμα μεγάλο. Περνάμε πάρα πολύ δύσκολες ώρες. Ίσως αυτή η εβδομάδα που διανύουμε και η επόμενη να είναι οι δυσκολότερες για την πατρίδα μας και ο καθένας μας καλείται να αναλάβει τις ευθύνες του. Αυτή είναι η αλήθεια.
Είχα καλή συνεργασία με τους δικηγορικούς συλλόγους όλο αυτό το χρονικό διάστημα, ατέλειωτες ώρες μαζί τους, προσπάθησα να εξηγήσω τι σημαίνει να είναι ένα κράτος αξιόπιστο και να μην είναι αξιόπιστο, πέραν από το πώς προσεγγίζει ο καθένας το ζήτημα. Οφείλω να πω ότι δεν τα κατάφερα μέχρι το τέλος. Αλλά, ειλικρινά, ελάτε όποιος θέλει από εσάς στη θέση μου, να πάρει διαφορετικές αποφάσεις. 
Τα χαρτιά είναι στη διάθεσή σας, αυτή είναι η αλήθεια. Το διακύβευμα το γνωρίζετε. Διότι αυτήν την ώρα όλα μπαίνουν σε μία σειρά και αν το πρόβλημα είναι να δοθεί ανάμεσα στις δικηγορικές εταιρείες –ενδεχόμενα- ή στις επικουρικές συντάξεις, να δούμε πού θα το δώσουμε το βάρος. Θέλω να είμαι σαφής. Κάποια στιγμή όλη η ελληνική Βουλή και κατ’ επέκταση ολόκληρος ο ελληνικός λαός πρέπει να μάθουν την αλήθεια και τους σκληρούς όρους που γίνεται η διαπραγμάτευση και σε πόσο σκληρή θέση κάθε φορά βρίσκονται μερικοί από εμάς.
Θέλω, επίσης, να προσθέσω και να τελειώσω πως έχω διαπιστώσει –και θέλω να το γνωρίζετε- ότι υπάρχει μία διάσταση ανάμεσα σε αποφάσεις της Ευρωπαϊκής Επιτροπής και των ευρωπαϊκών δικαστηρίων. 
Τι θέλω να πω: Πολλές φορές τα ευρωπαϊκά δικαστήρια βγάζουν αντίθετες αποφάσεις, όπως έβγαλαν πραγματικά μια πολύ καλή απόφαση για τις πολυεπαγγελματικές οργανώσεις πάνω στην οποία στηριχθήκαμε. Αυτήν τη στιγμή, λοιπόν, οι δικηγορικοί σύλλογοι, επικαλούμενοι τους λόγους που εκείνοι ισχυρίζονται, μπορούν να βρουν το δίκιο τους. Εγώ, όμως, πρόσθεσα κάτι το οποίο το θεωρώ πάρα πολύ σημαντικό. Στο σχέδιο που έχετε μπροστά σας λέω ότι η δικηγορική εταιρεία, δύναται να ιδρύει υποκαταστήματα στην ημεδαπή, καθώς και στην αλλοδαπή, σύμφωνα με τις σχετικές διατάξεις της νομοθεσίας της Ευρωπαϊκής Ένωσης και της νομοθεσίας του εκάστοτε κράτους υποδοχής.
Αυτό δεν μπορούσαν να μου το στερήσουν.
Έχω συγκροτήσω στο Υπουργείο επιτροπή για ένα νέο δικηγορικό κώδικα και μάλιστα με προθεσμία. Στη σχετική επιτροπή, συμμετέχουν εκπρόσωποι του δικηγορικού σώματος για να δουν τους όρους και τις προϋποθέσεις. Δεν μπορεί να υπάρξει γενική άρνηση. Οι όροι και οι προϋποθέσεις, προβλέπονται και σ’ αυτό που ψηφίζουμε σήμερα.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"42262"," Αυτό, γιατί δεν μπαίνει στον κώδικα που θέλετε να ψηφίσουμε σήμερα;","ΚΩΝΣΤΑΝΤΙΝΟΣ ΤΑΣΟΥΛΑΣ",493
"42263"," Τα είπα στην επιτροπή. Η μνημονιακή υποχρέωση -και το έχω καταθέσει- είναι 31-12-2011 όσον αφορά το συγκεκριμένο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"42264"," Τι προθεσμία έχει ο κώδικας;","ΚΩΝΣΤΑΝΤΙΝΟΣ ΤΑΣΟΥΛΑΣ",493
"42265"," Ο κώδικας, έχει προθεσμία τέλος Μαρτίου του 2012. Υπάρχει, όμως, αυτήν τη στιγμή μια ημερομηνία και αύριο το πρωί όσοι διαπραγματευτούμε ή όσοι διαπραγματευτούν, θα σου φέρουν αυτό που έχεις συμφωνήσει ή που οι ίδιοι σε ανάγκασαν να συμφωνήσεις. Αυτά τα αναφέρω για να είμαι ειλικρινής και ξεκάθαρος μαζί σας.
Κατά συνέπεια, έχω ανοιχτό και αυτό το θέμα για συζήτηση. Η διάταξη που έχει μπει –που δώσαμε μάχη για να μπει αυτή η διάταξη- θα είναι και σύμφωνη με τη δική μας νομοθεσία, την ελληνική νομοθεσία.
Όσο μπορέσαμε διασφαλίσαμε αυτό το θέμα με τους καλύτερους δυνατούς όρους. Ο καθένας μας από εκεί και πέρα είναι αυτονόητο ότι και προσωπικά αναλαμβάνει τις ευθύνες του.
Σας ευχαριστώ πολύ.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"42266"," Ευχαριστούμε τον Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδη Παπαϊωάννου.
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42267"," Ευχαριστώ, κύριε Πρόεδρε.
Πράγματι αυτό το νομοσχέδιο, περιλαμβάνει τόσες πολλές πτυχές, που αν τις αθροίσουμε μία-μία θα δούμε ότι είναι υστέρηση πολιτικής της προηγούμενης διετίας, είναι υστέρηση εφαρμογής της πολιτικής. Κληροδοτούνται καινούργιες διατυπώσεις, πάνω όμως στους ίδιους σκοπούς, οι οποίοι δεν υπηρετήθηκαν.
Ως παράδειγμα θα αναφέρω το τελευταίο που αφορά τους δικηγόρους, γιατί πράγματι οι δικηγόροι της επαρχίας είναι οι θιγόμενοι και μόνο αυτοί διαμαρτύρονται εντόνως για τις συνέπειες αυτού του είδους της απελευθέρωσης. Το σκέλος που αφορά την εγκατάσταση ευρωπαϊκών εταιρειών στη χώρα μας απ’ άκρου σ’ άκρον πλέον είχε λυθεί μέσα από το κοινοτικό δίκαιο.
Θα ήθελα να τοποθετήσω τα ζητήματα στην πραγματική τους διάσταση και όχι περιπτωσιολογικά.
Πράγματι η χώρα μας βρίσκεται στο χείλος του γκρεμού. Η ύστατη ελπίδα, είναι να διανύσουμε αυτήν την περίοδο και να φθάσουμε στο ποθητό αποτέλεσμα, δηλαδή να μπορέσουμε να γλιτώσουμε ένα μέρος του χρέους μας, για να επέλθει στη συνέχεια η δανειακή σύμβαση και το νέο πρόγραμμα. Όσοι δεν μπαίνουν σ’ αυτόν τον άξονα πολιτικής ευθύνης, κινούνται στον εύκολο δρόμο του λαϊκισμού. Γι’ αυτό τα διλήμματα είναι σαφή: Ή θα είμαστε εμπροσθοφυλακή της ευθύνης ή οπισθοφυλακή του λαϊκισμού. Ή θα υπερασπιστούμε την πατρίδα ή θα υπερασπιστούμε τα κομματικά συμφέροντα, δημιουργώντας εντυπώσεις συμπάθειας στους πολίτες.
Η Κυβέρνηση στο νομοσχέδιο αυτό, κινείται πάνω σε μια βάση επιλογών που τροποποιούν τους εισπρακτικούς μηχανισμούς. Είναι η αναποτελεσματική εισπρακτικότητα που γεννάει ρυθμίσεις. Και όσο πιο πολλές ρυθμίσεις έρχονται για ψήφιση, τόσο πιο πολύ βουλιάζει στην αναποτελεσματικότητα η κυβερνητική πολιτική. Και βέβαια εδώ πρέπει να πούμε ότι δεν είναι απαραίτητοι μόνο οι μηχανισμοί και η δομή του κράτους αλλά χρειάζεται και πολιτική βούληση, ώστε να υπάρξει σύγκρουση με εκείνα τα κυκλώματα που φοροδιαφεύγουν διαρκώς.
Έχετε μια επιλογή αμερικανικού τύπου, να εισβάλουν ιδιωτικές εταιρείες στα προσωπικά δεδομένα για να υπάρξει από μεριάς των ΔΟΥ η δυναμική της εισπρακτικής αποτελεσματικότητας. Φθάσαμε δηλαδή σ’ αυτό, που εμείς λέγαμε δυο, τρία χρόνια: Θέλουμε πραγματικό οικονομικό εισαγγελέα, με πλήρη εισαγγελία. 
Επί του θέματος, τοποθετήθηκα προ διετίας, εκπροσωπώντας το ΛΑΟΣ στην Ολομέλεια, όταν προσδιόριζα με σαφήνεια στους νόμους περί ανταγωνιστικότητας ότι εμείς θέλουμε οικονομική εισαγγελία με πλήρη υπόσταση. Γιατί για το άλλο σκέλος της δίωξης του πολιτικού χρήματος που κάνουν οι οικονομικοί εισαγγελείς, αποδείχθηκε ότι δεν υπάρχει γραμματεία, δεν υπάρχει δομή, δεν υπάρχει συνολική υπόσταση ως εισαγγελία. Αλλά ξέρετε τι σημαίνει οικονομικός εισαγγελέας στις ΗΠΑ και ποια είναι η δικαιοδοσία του. 
Μας βάλατε να υπογράψουμε εδώ δήλωση ότι δεν λέμε ψέματα ως Βουλευτές στο ζήτημα που έχει να κάνει με την Ελβετία. Και γιατί μόνο για την Ελβετία, αφού η υπογραφή μας είναι ατομική ευθύνη; Και οι επιπτώσεις οποιουδήποτε ψεύδεται δεν είναι απλά η παραίτηση αλλά η δήμευση περιουσίας. Αυτό ισχύει για όλο τον κόσμο και όχι μόνο για την Ελβετία.
Θα πρέπει κανείς να έχει την πολιτική γενναιότητα να κοιτάζει το λαό στα μάτια, για να του λέει ότι παίρνουμε μέτρα δυσβάστακτα, πικρά μέτρα, αλλά το πικρό φάρμακο οδηγεί σε λύσεις. Δεν είναι ένα δηλητήριο το οποίο σιγά-σιγά θα σε καταρρακώσει. Γιατί η σχέση εμπιστοσύνης πολίτη και κυβερνητικής εξουσίας είναι καθοριστική, για να μπορεί να υπάρχει και συναίνεση στα μέτρα αλλά και τα μέτρα να έχουν μια λογική που οδηγεί σε διέξοδο.
Είμαστε σε αναμονή να νομοθετήσουμε. Τι; Την απελευθέρωση των επαγγελμάτων. Θα έρθει τροπολογία. Και κάθε καθυστέρηση γεννά ερωτηματικά: Γίνεται διαπραγμάτευση; Δεν υπάρχει σαφής και ρητή διατύπωση; Δεν εφαρμόστηκαν οι δεσμεύσεις του προηγούμενου  μνημονίου; Και αν ναι, πού; Μήπως σ’ αυτή τη Βουλή άλλα ψηφίσαμε και άλλα έκαναν οι Υπουργοί της κυβέρνησης του ΠΑΣΟΚ;
Εμείς ξεκαθαρίσαμε ότι η απελευθέρωση των επαγγελμάτων είναι ένα πλαίσιο, όχι στη λογική του ακραίου νεοφιλελευθερισμού αλλά στη λογική της ίσης μεταχείρισης των πολιτών. Οφείλουμε να πάμε σε μια μετασυντεχνιακή πολιτική. Αλλά αυτό το βήμα, αποτελεί βάση συνεννόησης και η μετάβαση γίνεται με την πειθώ και τα επιχειρήματα και δεν αποτελεί μέρος βίας και επιβολής ή εν κρυπτώ νομοθέτησης που εμείς αναμένουμε να μας έρθει. Γιατί είχαμε ξεκαθαρίσει από την αρχή ότι η βασική μας αρχή στη συμμετοχή σ’ αυτήν την Κυβέρνηση, είναι η διαφάνεια.
Έχετε ρύθμιση για το Ταμείο Αξιοποίησης Ιδιωτικής Περιουσίας του Δημοσίου, η οποία σαφώς στοχεύει σε ένα συγκεκριμένο ζήτημα: να μην πάνε φυλακή κάποιοι άνθρωποι. Και έχετε και διατάξεις, που μεταφέρουν σε χρηματιστηριακές εταιρείες το διακύβευμα της επιλογής των αγοραστών. Αυτοί θα μας εισηγηθούν. Και όποιος μας εισηγείται, έχει και το προνόμιο. Αν δούμε μάλιστα και τους οίκους που προσλαμβάνει ο κ. Μητρόπουλος για τη συμβουλευτική τους δραστηριότητα και την ετοιμασία των αποκρατικοποιήσεων, καταλαβαίνουμε ότι ανάλογα με το κουστούμι του οίκου, είναι και το κουστούμι του αγοραστή. Όπως παίρνετε τα μέτρα, ράβετε και το κουστούμι.
Εμείς απέναντι σ’ αυτό το ζήτημα είμαστε σαφείς. Έχουμε τοποθετηθεί, όπως είπα, για τα επαγγελματικά δικαιώματα, τα οποία θα πρέπει να είναι σαφή σε κάθε κλάδο ότι δεν αποτελούν προνόμιο αλλά μέρος δεξιοτεχνίας και ικανότητας γι’ αυτούς που τα έχουν και να προσδιορίζονται σ’ αυτήν την Αίθουσα. 
Όσον αφορά το άρθρο 7, εμείς θέλουμε ομοφωνία για τη λήψη τέτοιων σημαντικών αποφάσεων που εκχωρεί η Βουλή σε ένα όργανο αποκρατικοποιήσεων που έχει θεσπιστεί και του οποίου διευρύνονται διαρκώς οι αρμοδιότητες και προστίθενται αντικείμενα. Θέλουμε ομοφωνία, γιατί εκεί υπάρχει διακομματική συμμετοχή κι αυτή εγγυάται την ουσιώδη συναίνεση. Αλλιώς θεωρούμε τις αποφάσεις αυτές ετεροβαρείς. Πολλές φορές μπορεί να πέσουμε στην παγίδα –και αναφέρομαι στο νομικό όρο- να προσυπογράφουμε συμβάσεις προσχώρησης σε κεκτημένα άλλων, οι οποίοι καθορίζουν τους όρους με τα δικά τους δεδομένα και αποστεώνουν τα δικαιώματα του ελληνικού λαού στην περιουσία του.
Ολοκληρώνω με το ζήτημα του άρθρου 8, της ψηφιακής τηλεόρασης, κάνοντας την εξής επισήμανση. Το άρθρο αυτό είναι καλό ως διατυπώθηκε. Είναι η αναγνώριση ότι για δεκαετίες δεν τακτοποιήθηκαν από τις προηγούμενες κυβερνήσεις οι υποχρεώσεις τους απέναντι στην ημιπαρανομία όλου αυτού του συστήματος των αδειών χρήσης δημοσίων συχνοτήτων. Κι εδώ μπαίνει το εξής ζήτημα. Θα νομοθετήσουμε βάζοντας τους τηλεοπτικούς σταθμούς, περιφερειακούς και εθνικούς, στην ίδια ζυγαριά; Αν το θέλουμε αυτό κι αν θέλουμε να νομοθετούμε εφαρμόζοντας το νόμο ως τον προτείνουμε, δίχως να ρίχνουμε τον έναν και να ευνοούμε τον άλλον, στην παράγραφο 1 του άρθρου 8 που λέει ότι «οι αναφερόμενοι στο άρθρο 5, παράγραφος 7α του ν. 3592/2007 ως νομίμως λειτουργούντες τηλεοπτικοί σταθμοί εθνικής εμβέλειας, εξακολουθούν να λειτουργούν νομίμως μέχρι την έκδοση της απόφασης για τη χορήγηση αδειών παροχής περιεχομένου επίγειας ψηφιακής εκπομπής» –κι είναι πολύ σωστό αυτό για την ψηφιακή εκπομπή- «κατά τα προβλεπόμενα στο άρθρο 13 του ίδιου νόμου, υπό τον όρο της συμμετοχής τους στην οικεία διαγωνιστική διαδικασία, η οποία θα διενεργηθεί κατά τις διατάξεις του ανωτέρω νόμου» θα πρέπει να προσθέσουμε τα εξής, για να είμαστε σωστοί: «και εφόσον έχουν υποβάλει αίτηση κατά τις σχετικές διατάξεις του ν. 3592/2007 εντός αποκλειστικής προθεσμίας έξι μηνών από την έναρξη ισχύος του παρόντος νόμου και της έγκρισης από το Εθνικό Συμβούλιο Ραδιοτηλεόρασης της ψηφιακής εκπομπής του αναλογικού τους προγράμματος», δηλαδή όπως ακριβώς διατυπώνεται και στην παρακάτω παράγραφο 2, σε σχέση με τους σταθμούς που είναι περιφερειακοί. ΄Ο,τι ισχύει για τον έναν, να ισχύει και για τον άλλον. Όπως για τα πάνω, έτσι και για τα κάτω, για να μπορούμε να νομοθετούμε σωστά, δίκαια, δίχως διακρίσεις και δίχως παράπονα. Διότι γίναμε παραλήπτες δικαιολογημένων παραπόνων, σε σχέση με το πώς μεταχειριζόμαστε τη μία και πώς την άλλη κατηγορία. 
Κύριε Υπουργέ, θα καταθέσω και στα Πρακτικά της Βουλής τη συγκεκριμένη προσθήκη και ευελπιστούμε να την αποδεχθείτε, γιατί νομίζω ότι πασιφανώς είναι αυτό που θα πρέπει να γίνει. 
(Στο σημείο αυτό ο Βουλευτής κ. Αλέξανδρος Χρυσανθακόπουλος  καταθέτει για τα Πρακτικά την προαναφερθείσα προτεινόμενη προσθήκη, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΛΑΟΣ)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"42268"," Ευχαριστούμε τον Κοινοβουλευτικό Εκπρόσωπο του Λαϊκού Ορθόδοξου Συναγερμού κ. Αλέξανδρο Χρυσανθακόπουλο. 
 Εισερχόμεθα τώρα στον κατάλογο των ομιλητών επί των άρθρων. 
Το λόγο έχει ο Βουλευτής Χίου της Νέας Δημοκρατίας, κ. Κωνσταντίνος Μουσουρούλης, για οκτώ λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42269"," Ευχαριστώ, κύριε Πρόεδρε. Απλώς δεχθείτε την παρατήρησή μου ότι συνεχίζεται ο κατάλογος των εγγεγραμμένων ομιλητών επί της αρχής του νομοσχεδίου. 
Κυρίες και κύριοι συνάδελφοι, αναγνωρίζω την κρισιμότητα των στιγμών και προσβλέπω, όπως όλοι μας, σε μια επιτυχημένη ολοκλήρωση των διεργασιών ανταλλαγής ομολόγων. Γνωρίζω επίσης ότι η εξωτερική πίεση είναι μεγάλη και μέχρι τότε καλό είναι να μην ανεβαίνει και η πολιτική θερμοκρασία. Άλλωστε τα γεγονότα που μας έχουν οδηγήσει στα πρόθυρα της κατάρρευσης έχουν καταγραφεί και τίποτα δεν μπορεί να παραγράψει τις ευθύνες εκείνων που συνεισέφεραν σ’ αυτήν την κατάρρευση. Εδώ θα ήθελα να κάνω μία παρένθεση για να πω ότι η στάση ορισμένων κορυφαίων Υπουργών του ΠΑΣΟΚ, μέσω των δηλώσεών τους, προκαλεί το δημόσιο αίσθημα. Μιλώ για την όψιμη κριτική που ασκεί ο ένας στον άλλον: Για παράδειγμα, ο Υπουργός Οικονομικών, ο οποίος προσκρούει διαρκώς σε λάθη στο DNA του μνημονίου, ο Υπουργός Υγείας ο οποίος διέγνωσε ότι πλην μιας ατελέσφορης και ατελείωτης φλυαρίας, δεν έχει γίνει καμμία απολύτως αναπτυξιακή παρέμβαση στη χώρα τα τελευταία χρόνια και βέβαια ο Υπουργός Ανάπτυξης, ο οποίος πέρα από την επισήμανση του κακού που συνέβη στη χώρα, αναγνώρισε ότι θα μπορούσε ή θα έπρεπε να είχε αποφευχθεί όλη αυτή η κατάσταση και αν δεν γινόταν αυτό, θα έπρεπε να είχαν τηρηθεί οι δεσμεύσεις της χώρας. 
Αν ήταν ο κ. Ρόβλιας παρών, θα του απηύθυνα το εξής ερώτημα. Όταν, η φτώχεια, η ανεργία και τα «λουκέτα» πολλαπλασιάζονται, είναι ή δεν είναι, συνιστά ή δεν συνιστά, πρόκληση ή περίσσεια θράσους τέτοιου είδους συμπεριφορά κορυφαίων Υπουργών; Και το λέω σε σχέση με το έγγραφο που ανέγνωσε ο κ. Ρόβλιας προ ολίγου, το οποίο παρέλαβε από τη Σχολή Δημόσιας Διοίκησης. 
Θα συνιστούσα επίσης και στον Κοινοβουλευτικό Εκπρόσωπο του ΣΥΡΙΖΑ κ. Λαφαζάνη, που τον άκουσα το μεσημέρι να λέει διάφορα αλλά και στο κόμμα του, να πάψει να αυτοπροτείνεται ως «κοινωνικό αποκούμπι» της χώρας. Και το λέω μετά λόγου γνώσεως. Οι δύο προτάσεις που άκουσα από εσάς, για τριετή αναστολή καταβολής των χρεών της χώρας αλλά και για ένα εναλλακτικό μοντέλο  παραγωγικής ανασυγκρότησης της χώρας, για μένα είναι «άδειο πουκάμισο», κύριε συνάδελφε. Δεν θα σχολιάσω βέβαια τα όσα είπατε περί «κοινοβουλευτικού πραξικοπήματος». Για μένα η χώρα, αυτές τις κρίσιμες στιγμές έχει ανάγκη από συνετό αριστερό λόγο και τέτοιο λόγο δεν  ακούμε από την πλευρά του ΣΥΡΙΖΑ. Μπορείτε όσο θέλετε να καταστρώνετε πολιτικά σενάρια για τη διεκδίκηση της διακυβέρνησης της χώρας, αλλά δεν μπορείτε να λειτουργείτε ως ελεύθεροι σκοπευτές. 
Έρχομαι τώρα στο πολυνομοσχέδιο. Ο σκοπός του είναι να ρυθμίσει διάφορες ανειλημμένες πολιτικές δεσμεύσεις αλλά και να επιδιορθώσει προγενέστερα σφάλματα στις ρυθμίσεις. Κύριε Υπουργέ, διαφωνώ με την αιτιολογική έκθεση, η οποία αναφέρει ότι το νομοσχέδιο, περιλαμβάνει θέματα κατεπείγοντος χαρακτήρα –δεκτό ίσως ως προς το σκοπό του νομοσχεδίου- η συντριπτική πλειονότητα των οποίων έχει διαρθρωτικό περιεχόμενο. Εγώ δεν βλέπω πουθενά διαρθρωτικό περιεχόμενο. Και ερωτώ: Συνιστούν διαρθρωτικές παρεμβάσεις οι ρυθμίσεις για τις ενδοομιλικές συναλλαγές; Όχι. Αφορά μόνο στον εξορθολογισμό των προστίμων. Είναι διαρθρωτική παρέμβαση η πέμπτη κατά σειρά ρύθμιση, που γίνεται για τις ληξιπρόθεσμες οφειλές, ή μήπως για τα αντικειμενικά κριτήρια φορολόγησης των επιχειρήσεων, με τα κριτήρια να παραπέμπονται σε υπουργική απόφαση; Ας δούμε πρώτα την απόφαση αυτή και τότε να συμφωνήσουμε αν έχει το διαρθρωτικό στο χαρακτήρα της. Ή ακόμη και για την πώληση μετοχών εισηγμένων στο Χρηματιστήριο ΔΕΚΟ, χωρίς να έχει προηγηθεί υποβολή προσφορών; Το θεωρώ αδιανόητο και πολύ περισσότερο μέσω χρηματιστηριακών εταιρειών που θα κληθούν να υπογράψουν συμβάσεις με το Ταμείο Αξιοποίησης Ιδιωτικής Περιουσίας του Δημοσίου,  οι οποίες δεν θα περάσουν καν από το Ελεγκτικό Συνέδριο. 
	Εγώ προσωπικά κατέθεσα τρεις βελτιωτικές προτάσεις. Δεν άκουσα όμως να τις σχολιάζετε ή να τις αποδέχεστε. 
Η πρώτη είναι η εξής. Σε ό,τι αφορά τις συμφωνίες–πλαίσιο, να επιφυλάξετε μία υπουργική απόφαση, στην οποία θα περιγράφονται οι λόγοι που πρέπει να συντρέχουν προκειμένου μια αναθέτουσα Αρχή μπορεί να τις συνάπτει. 
Δεύτερη πρόταση: Να δοθεί η δυνατότητα στις αναθέτουσες αρχές που δεν διαθέτουν τεχνική υποδομή ή νομική υποστήριξη και θέλουν να κάνουν ηλεκτρονικούς πλειστηριασμούς, να προσφεύγουν σε δάνεια εμπειρία ενός άλλου φορέα που διαθέτει και τα δύο. 
Τρίτον, όσον αφορά τους ΟΤΑ: Σας πρότεινα να επιφυλάξετε και εδώ μια υπουργική απόφαση ή, έστω, να πείτε ότι θα εκδοθεί εγκύκλιος, που θα καθοδηγεί τους ΟΤΑ –το λέω, γιατί υπάρχει εδώ κι άλλος συνάδελφος, δημοτικός σύμβουλος, ο κ.  Καραθανασόπουλος- για το πώς θα πρέπει να συντάξουν το σχέδιο οικονομικής υποστήριξης, το οποίο είναι προϋπόθεση, προκειμένου να συνομολογήσουν δάνειο. Διαφορετικά, ο καθένας θα κάνει ό,τι καταλαβαίνει. Και αυτό είναι αναγκαίο ειδικά τώρα. Και αφορά και εσάς, τους συγκεκριμένους Υπουργούς, που έχετε την ευθύνη τόσο για την υποχρηματοδότηση των δήμων, όσο και για τα προβλήματα που δημιούργησε το σχέδιο «Καλλικράτης» που τους οδήγησε σ’ αυτήν την κατάσταση. 
Να προσθέσω επίσης, ότι ο εισηγητής μας, ο κ. Χατζηδάκης, κατέθεσε βελτιωτικές τροπολογίες σε σχέση με τους ΟΤΑ και θα ήθελα να ακούσω ποιες απ’ αυτές αποδέχεστε. 
	Κύριοι συνάδελφοι, σε ό,τι αφορά τη διαχείριση των αποτελεσμάτων ορισμένων εσφαλμένων πολιτικών αποφάσεων και ρυθμίσεων του παρελθόντος, θα αναφέρω τέσσερα χαρακτηριστικά παραδείγματα. 
Πρώτα απ’ όλα η ρύθμιση για τα τιμολόγια της ΔΕΗ. Εδώ ο Υπουργός Περιβάλλοντος, Ενέργειας και Κλιματικής Αλλαγής υπέπεσε σ’ ένα νομικό ατόπημα και έρχεται και το διορθώνει εκ των υστέρων. Εκείνο όμως που συγκρατώ είναι ότι η ρύθμιση δείχνει άγνοια.  Δεν ήξερε ο Υπουργός τι κάνει η Ρυθμιστική Αρχή Ενέργειας (ΡΑΕ) και τι το Υπουργείο του. 
Δεύτερο παράδειγμα. Οι ρυθμίσεις για τις συγχωνεύσεις δημοσίων οργανισμών. Αναφέρθηκε κι ο Πρόεδρος της  Βουλής, ο κ. Πετσάλνικος, στο θέμα των θυγατρικών του ΕΟΜΜΕΧ. Γιατί δεν έγινε μία προσπάθεια να ερωτηθούν έστω οι Δήμοι ή οι περιφερειακές ενότητες για το εάν θα μπορούσαν να απορροφήσουν ή όχι το προσωπικό ή ακόμα και ολόκληρη τη θυγατρική; Το λέω σε σχέση με το κέντρο γούνας, που έχει και μία εξωστρέφεια συγκριτικά με τις άλλες θυγατρικές του ΕΟΜΜΕΧ. 
Σχετικά με το θέμα των προγραμμάτων και δράσεων που υλοποιεί ο ΕΟΜΜΕΧ, οι οποίες μεταβιβάζονται στη Γενική Γραμματεία  Βιομηχανίας:
Το νομοσχέδιο αναφέρει ότι τα προγράμματα αυτά θα μεταβιβαστούν σε ενδιάμεσους φορείς. Σας ζήτησα να μου τους ονοματίσετε ρητά στο νομοσχέδιο. Σε καμμία περίπτωση δεν μπορούμε να δεχθούμε οι δράσεις αυτές να υλοποιηθούν από τη Γενική Γραμματεία Βιομηχανίας και, έτσι, να επιστρέψουμε στην εποχή των ΜΟΠ. 
Τρίτο παράδειγμα, οι εξαιρέσεις εφεδρείας. Πέρα από το ότι δημιουργείται αίσθημα αδικίας, αναφέρθηκε και ο κ. Πρωτόπαπας, στη «ΘΕΜΙΣ Κατασκευαστική». Ο καθένας αναρωτιέται γιατί ο ένας φορέας και όχι ο άλλος, γιατί η «Θέμις»  και όχι η «Εγνατία» ή η «Αττικό Μετρό», λέω εγώ, που μάλιστα εξάγουν και τεχνογνωσία;
Τέταρτο παράδειγμα, η τροπολογία που μοιράστηκε το μεσημέρι για το άρθρο 2 παράγραφος 4 που αφορά στις πρεσβείες και στα προξενεία. Εκεί υπηρετούν τριακόσιοι εξήντα συμβασιούχοι ορισμένου χρόνου σε εκατόν σαράντα τρεις πρεσβείες και προξενεία. Με το ν. 3986/2011 έπαψαν να ανανεώνονται οι συμβάσεις του τοπικού προσωπικού. Ιδού λοιπόν ένα πολιτικό σφάλμα. Και κανείς από τους τότε αρμόδιους δεν διέβλεψε τι επρόκειτο να συμβεί; Σύντομα, τις επόμενες ημέρες, τριάντα από τα εκατόν σαράντα τρία προξενεία και πρεσβείες, θα μείνουν χωρίς κανέναν υπάλληλο. 
Και εδώ να σημειώσω τα όσα μνημειώδη αναφέρει η αιτιολογική έκθεση της τροπολογίας αυτής, για καταστροφή από τη μη λειτουργία της Διπλωματικής Υπηρεσίας στο εξωτερικό και για αδυναμία εξυπηρέτησης των συμφερόντων της χώρας. Για όνομα του Θεού, σας τα λέγαμε και τότε, αλλά δεν μας ακούγατε.
Η ίδια τροπολογία αφορά και στη φορολόγηση των υπαλλήλων του ΥΠΕΞ στην αλλοδαπή. Όταν ψηφιζόταν το φορολογικό νομοσχέδιο, σας λέγαμε ότι έχει αποζημιωτικό χαρακτήρα, αλλά και πάλι δεν ακούγατε τίποτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε.
Για εμάς υπευθυνότητα και κοινωνική ευαισθησία είναι αλληλένδετες αρχές. Το αποδείξαμε και με την προηγούμενη στάση μας, προβλέποντας τεκμηριωμένα, προτείνοντας δημιουργικά αλλά πάνω απ’ όλα προειδοποιώντας έγκαιρα. Το αποδεικνύουμε και τώρα προτάσσοντας την εθνική ανάγκη να επιτευχθεί ο ειδικός σκοπός αυτής της Κυβέρνησης.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"42270"," Ευχαριστούμε τον κ. Κωνσταντίνο Μουσουρούλη, Βουλευτή Χίου της Νέας Δημοκρατίας.
Το λόγο έχει ο κ. Ιωάννης Βρούτσης, Βουλευτής Κυκλάδων της Νέας Δημοκρατίας.
Ορίστε, κύριε Βρούτση, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42271"," Κύριε Πρόεδρε, κυρίες και κύριοι συνάδελφοι, κανείς δεν μπορεί να αμφισβητήσει ότι οι στιγμές που ζούμε είναι, όχι μόνο κρίσιμες, αλλά και ιστορικές. Κανείς δεν μπορεί να αμφισβητήσει ότι μέσα στο 2012 θα παρθούν ίσως οι πιο σημαντικές αποφάσεις που θα καθορίσουν το μέλλον για πολλά-πολλά χρόνια της πατρίδας μας. Υπέρτατος σκοπός και στόχος, πιστεύω όλων μας, είναι να σταθεί η Ελλάδα και οι Έλληνες όρθιοι στις δύσκολες αυτές στιγμές. Κι εδώ πιστεύω ότι συγκλίνουμε. Το ζήτημα είναι από ποια οπτική γωνιά το βλέπει ο καθένας. 
Στην κατεύθυνση αυτή η Νέα Δημοκρατία εδώ και δυόμιση ολόκληρα χρόνια κάνει την υπέρτατη προσπάθεια να συμβάλει δημιουργικά, να συμβάλει εποικοδομητικά μέσα και έξω από τη Βουλή, με θέσεις, με προτάσεις, στις νομοθετικές πρωτοβουλίες της Κυβέρνησης. Και η κορύφωση αυτής της εποικοδομητικής συμβολής είναι η στήριξη της Κυβέρνησης Παπαδήμου, μια Κυβέρνηση η οποία έχει πολύ σημαντικούς σκοπούς και πολύ σημαντικό έργο, το οποίο πρέπει να υλοποιηθεί. Είναι σημείο και έργο ζωτικής σημασία. 
Όμως, άλλο αυτό και άλλο να νομίζουν, κυρίως συνάδελφοι από το ΠΑΣΟΚ και Υπουργοί του ΠΑΣΟΚ που σήμερα βρίσκονται στην Κυβέρνηση, ότι αυτό αφαιρεί το δικαίωμα από τους Βουλευτές της Νέας Δημοκρατίας ή από τη Νέα Δημοκρατία συνολικά, να ασκεί το κοινοβουλευτικό της δικαίωμα, να κάνει προτάσεις, να αντιτίθεται σε διατάξεις νόμων που έρχονται. Και είναι οικτρά λανθασμένη, αν νομίζει ότι θα δεχόμαστε αβίαστα και αβασάνιστα το οτιδήποτε έρχεται εδώ πέρα ως νομοθετική πρωτοβουλία της Κυβέρνησης. Άλλωστε ο κοινός στόχος πιστεύω ότι είναι το κοινό καλό, το κοινό έδαφος, για να βρούμε τη λύση στην υλοποίηση των προβλημάτων, τα οποία υπάρχουν. Και πάνω σ’ αυτή τη βάση εμείς θα συνεχίσουμε να το κάνουμε. Διότι σήμερα πήρε και προεκτάσεις πέρα από το Κοινοβούλιο, ότι η Νέα Δημοκρατία για το συγκεκριμένο νομοσχέδιο είχε ασκήσει κριτική και απειλεί ότι δεν θα ψηφίσει διατάξεις από άρθρα επειδή δεν συμφωνεί και επειδή έχει διαφορετική προσέγγιση. Και βέβαια έτσι είναι.
Εμείς ήδη από την επιτροπή, κυρίες και κύριοι συνάδελφοι, καταθέσαμε διαφορετική άποψη σε ορισμένα άρθρα. Επί της αρχής το ψηφίσαμε. Και ακόμα και τώρα που το κουβεντιάζουμε δεν έχουν δοθεί εξηγήσεις, όπως ζητήσαμε, από τους αρμόδιους Υπουργούς και κυρίως από τον αρμόδιο Υπουργό Οικονομικών, γιατί κάποιες διατάξεις έρχονται με αυτόν τον τρόπο και περιγράφονται με αυτόν τον τρόπο σ’ αυτήν τη χρονική στιγμή. Συγκεκριμένα το είπε και ο εισηγητής της Νέας Δημοκρατίας για το θέμα των ενδοομιλικών συναλλαγών.
Η Νέα Δημοκρατία –ανοίγω μια παρένθεση- στη χθεσινή επιστολή του κ. Βενιζέλου προς τα κόμματα να συμμετέχει στον εθνικό διάλογο για το φορολογικό, δείχνει στη συναίνεσή της και θα συμμετέχουμε. Ο εθνικός διάλογος αρχίζει από τις 25 Ιανουαρίου. Θα είμαστε παρόντες. Οι προτάσεις της Νέας Δημοκρατίας για τη φορολογική αναμόρφωση του συστήματος είναι και γνωστές και δημοσιοποιημένες και ως εκ τούτου, δεν βλέπουμε την ανάγκη, παραδείγματος χάριν η συγκεκριμένη διάταξη να έρθει τώρα. Ποια διάταξη; Αυτή που τη θεωρώ προσβολή προς την κοινωνία: να μειώνονται τα πρόστιμα στις ενδοομιλικές συναλλαγές. 
Όταν γνωρίζετε ότι η νομοθεσία προϋπάρχει για τις ενδοομιλικές συναλλαγές από το 2008 και το 2009, επί δυόμισι χρόνια δεν έκανε τίποτα η προηγούμενη κυβέρνηση. Κι εκεί γνωρίζετε ότι στα ζητήματα που αφορούν τη φοροαποφυγή και από εκεί και τη φοροδιαφυγή υπάρχει ένα τεράστιο θέμα ανοιχτό, που δεν το έχουμε λύσει και αντί να το λύσετε συνολικά, έρχεστε και μειώνετε τα πρόστιμα. Αυτό είναι πρόκληση. Ζητήσαμε τις εξηγήσεις και  δεν δόθηκαν. Τι ζητάμε; Να το πάρετε πίσω -εδώ είναι ο διάλογος για το φορολογικό- να το ενσωματώσουμε συνολικά με τη νομοθεσία και να λύσουμε μια και καλή το ζήτημα αυτό, το οποίο είναι γάγγραινα για τα έσοδα του δημοσίου και προσβολή για την κοινωνία, για τη μεγάλη φοροδιαφυγή που αναπτύσσεται σ’ αυτό το κομμάτι.
Παρατήρηση δεύτερη: Το ζήτημα το οποίο αφορά τον αποσπασματικό και πρόχειρο τρόπο με τον οποίο εισάγεται στο νομοσχέδιο το ζήτημα των αντικειμενικών κριτηρίων. Και κοιτάξτε το οξύμωρο σχήμα. Ενώ ως ιδέα, ως σύλληψη η Νέα Δημοκρατία το ενσωματώνει στις προτάσεις της, λέμε πολύ απλά μην την φέρνετε αυτή τη διάταξη, η οποία τι ζητάει; Ζητάει λευκή επιταγή ο Υπουργός των Οικονομικών, κάπου στο απώτερο μέλλον να βγάλει μια υπουργική απόφαση, για την οποία δεν γνωρίζουμε ούτε τις προθέσεις του ούτε το τι θα περιλαμβάνει, για ένα ζήτημα, το οποίο αφορά πάνω από ένα εκατομμύριο μικροεπαγγελματίες. Και το φέρνει σ’ αυτό το νομοσχέδιο με ένα πολύ πρόχειρο τρόπο, αβασάνιστο -θα έλεγα- που ούτε εξηγεί. Και εμείς τι λέμε; Τραβήξτε το πίσω και φέρτε το στη συζήτηση για το φορολογικό νομοσχέδιο. Και είμαστε έτοιμοι να την κάνουμε την κουβέντα, γιατί και αυτή περίπου έρχεται στις δικές μας σκέψεις και απόψεις. 
Το πιο παράδοξο είναι ότι στην επιτροπή, στη συγκεκριμένη συζήτηση, είπαμε ότι αυτό προσκρούει και στο άρθρο 78 του Συντάγματος, παράγραφος 4. Και σήμερα η Επιστημονική Επιτροπή της Βουλής για το συγκεκριμένο άρθρο καταλήγει στο ίδιο θέμα.
Το ερώτημα, λοιπόν, είναι: Εμείς κάνουμε την Αντιπολίτευση ή εσείς το φέρνετε πολύ πρόχειρο και έχετε την εντύπωση ότι ακόμα μπορείτε να νομοθετείτε έτσι όπως είχατε μάθει να νομοθετείτε; 
Το άλλο ζήτημα, κύριε Υπουργέ, αφορά μία τροπολογία που μόλις τώρα καταθέσατε. Έχω την εντύπωση –και συγγνώμη, αν δεν το κατάλαβα καλά, γιατί πριν λίγο την καταθέσατε- ότι αφορά την επιτροπή που επιλύει τις φορολογικές διαφορές και βάλατε ένα όριο των 50.000 ευρώ. 
Παρεμπιπτόντως να σας πω το εξής: Εμείς έχουμε μια άλλη προσέγγιση. Συμφωνούμε στη φορολογική διαιτησία, την οποία ψηφίσαμε ως άρθρο όταν ήρθε στη Βουλή, έχουμε όμως την άποψη ότι αυτός ο πολυκατακερματισμός των επιτροπών στην επίλυση φορολογικών διαφορών είναι λάθος. Αφού αποφασίσαμε να ενισχύσουμε τη φορολογική διαιτησία, ας το προχωρήσουμε και ας κρατήσουμε μόνο μια αρχή. Προς τι αυτός ο κατακερματισμός; 
Εμείς και στη συζήτηση αυτή για το εθνικό φορολογικό σχέδιο θα πούμε την ίδια άποψη, επιτέλους να υπάρξει μόνο μια επιτροπή. Και κάτι ακόμα: ενεργοποιήστε την. Ψηφίσαμε το ν. 3943/2011 από το μήνα Μάρτιο, αν δεν κάνω λάθος, που δημιουργήθηκε η φορολογική επιτροπή της διαιτησίας και δεν έχει ενεργοποιηθεί ακόμα. Αυτές είναι στρεβλώσεις που πρέπει να διορθωθούν. 
Μάλιστα, εμείς δεν έχουμε καμμία αντίρρηση σε ζητήματα που βλέπουμε ότι πρέπει να υπάρχει σύγκληση, να την κάνουμε την σύγκληση, να συμβάλουμε δημιουργικά. Και το κάνουμε συνεχώς. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κοιτάξτε, όμως, μια που συζητάμε πάλι για υπουργικές αποφάσεις σε σχέση με τα αντικειμενικά κριτήρια, ζητάτε τη λευκή επιταγή για μια υπουργική απόφαση που δεν ξέρουμε πότε θα εκδοθεί, πότε θα έρθει, τι θα περικλείει. Και για ζητήματα τα οποία αυτή τη στιγμή προκαλούν την κοινωνία και έχουν δημιουργήσει προβλήματα στα δημόσια έσοδα όπως, παραδείγματος χάριν, η απώλεια των εσόδων από το λαθρεμπόριο, σας λέω, κύριε Υπουργέ -το είπαμε και στην Επιτροπή- ότι υπάρχει νομοθεσία ήδη από το 2009 και μόλις πριν από μια βδομάδα και επειδή αποτέλεσε θέμα σε κεντρικό ειδησεογραφικό κανάλι, υπέγραψε ο Υπουργός μετά από τριάμισι χρόνια την αναγκαία υπουργική απόφαση.
	Όλα αυτά δείχνουν ότι πρέπει να σοβαρευτούμε όσον αφορά το νομοθετικό έργο και κάπου να συνειδητοποιήσετε ότι η Νέα Δημοκρατία δεν πρόκειται να δέχεται διατάξεις νομοθετικού περιεχομένου όταν είναι πρόχειρες και όταν αποτελούν πρόβλημα συνολικά στο νομοθετικό έργο.
	Μπήκε και ένα θέμα που έθεσε ο Υπουργός Μεταφορών κ. Βορίδης. Θέλω να σας πω ότι μία από τις κεντρικές συμφωνίες της Νέας Δημοκρατίας για το ζήτημα της σύντμησης του χρόνου της απελευθέρωσης του συγκεκριμένου μεταφορικού έργου ήταν να μην επιτρέπουμε να δίνεται μεταφορικό έργο σε τρίτη χώρα. Ήταν κορυφαίο ζήτημα της διαπραγμάτευσης της Νέας Δημοκρατίας. Για να γνωρίζει εδώ η Βουλή, αν μία ευρωπαϊκή χώρα δεν έχει τέτοια διάταξη, εγώ περιμένω, όπως πιστεύω και πάρα πολλοί συνάδελφοι Βουλευτές, πειστικές εξηγήσεις από τον κύριο Υπουργό, γιατί έφερε την τροπολογία βάσει της οποίας, ενώ είχαμε κλείσει ερμητικά την πόρτα αυτής της διάταξης και ενώ εναρμονιζόμασταν με το Κοινοτικό Δίκαιο με τις χώρες της Ευρώπης, έρχεται τώρα και την ανοίγει, με την έννοια ότι μπορεί να κάνουμε διακρατικές συμφωνίες. 
Εγώ πιστεύω στις καλές προθέσεις του Υπουργού, αλλά μέχρι το τέλος της διαδικασίας, επειδή αυτό το άρθρο αφορά το ζήτημα του μεταφορικού έργου στη χώρα μας, που είναι ένα σημαντικό και πολύ σοβαρό κομμάτι, θα πρέπει να δοθούν πειστικές εξηγήσεις.
	Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"42272"," Ευχαριστούμε τον κ. Βρούτση.
	Το λόγο έχει η Υπουργός Παιδείας, Διά Βίου Μάθησης και Θρησκευμάτων κ. Διαμαντοπούλου, για πέντε λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42273"," Ευχαριστώ πολύ, κύριε Πρόεδρε.
	Ζήτησα να ενημερώσω το Σώμα για τη μία τροπολογία που έχει κατατεθεί και περιέχει τέσσερις παραγράφους. 
Η πρώτη παράγραφος αφορά την απονομή του βαθμού α΄ στους σχολικούς συμβούλους στη διάρκεια κατά την οποία είναι σχολικοί σύμβουλοι. Οι σχολικοί σύμβουλοι είναι ένα πολύ μικρός αριθμός. Επί εκατόν εβδομήντα χιλιάδων εκπαιδευτικών είναι επτακόσιοι. Παίζουν έναν εξαιρετικά σημαντικό ρόλο. Επιλέγονται με πάρα πολύ δύσκολες και αντικειμενικές διαδικασίες. Η θητεία τους είναι τέσσερα χρόνια και κατά τη διάρκεια της θητείας τους αξιολογούν σχολεία, αξιολογούν εκπαιδευτικούς και συμμετέχουν σε όργανα, τα οποία επιλέγουν τα στελέχη. Είναι ίσως από τους πιο βασικούς θεσμούς στην εκπαίδευση, γι’ αυτό και παίζουν πολύ σημαντικό ρόλο στα σχολεία. Ο καθένας έχει την ευθύνη κατά μέσο όρο είκοσι πέντε σχολείων και διακοσίων πενήντα εκπαιδευτικών, γι’ αυτό είναι σημαντικό και συμβολικά αλλά και επί της ουσίας να έχουν το βαθμό α΄ κατά τη διάρκεια της επιλογής τους.
	Η δεύτερη παράγραφος αφορά την ενίσχυση με κίνητρα του χρόνου παραμονής των νεοδιοριζόμενων εκπαιδευτικών στα σχολεία. Με την πρότασή μας δίνεται η δυνατότητα για τέσσερα χρόνια -στην περίπτωση που μένουν τρία ή τέσσερα χρόνια- να έχουν έναν πολύ σημαντικό αριθμό μορίων, ώστε να έχουν ένα κίνητρο να παραμένουν σε περιοχές, οι οποίες είναι απομακρυσμένες ή για τις οποίες δεν υπάρχει ζήτηση. Ο ελάχιστος χρόνος υποχρεωτικής παραμονής γίνεται δύο χρόνια.
	Η τρίτη παράγραφος αφορά τα θέματα της ΑΔΙΠ. Η ΑΔΙΠ είναι η Ανεξάρτητη Αρχή Διασφάλισης Ποιότητας στα πανεπιστήμια. Μετά το νέο νόμο έχουμε παραίτηση του προέδρου της ΑΔΙΠ. Αυτή τη στιγμή «τρέχει» η διεθνής προκήρυξη για την επιλογή του νέου προέδρου, κάτι που θα έλθει και στη Βουλή. Η διάταξη αυτή είναι μεταβατική και λέει ότι κατά την περίοδο που παραιτείται, και δεν υπάρχει πρόεδρος, χρέη προέδρου επιτελεί το αρχαιότερο μέλος του Διοικητικού Συμβουλίου της ΑΔΙΠ.
	Τέλος, η τέταρτη παράγραφος αφορά τον Οργανισμό Παιδικών και Εφηβικών Βιβλίων. Ο ιδρυτικός νόμος είναι του 1993 και σύμφωνα με το νόμο η σύνθεση του Συμβουλίου και η σύνθεση του Οργανισμού αυτού αφορά και το δημόσιο, αλλά και ιδιωτικά ιδρύματα και οργανισμούς. Σύμφωνα με το υπάρχον θεσμικό πλαίσιο, για να διαλυθεί πρέπει να υπάρχει αδυναμία εκπλήρωσης των σκοπών του, αλλά να υπάρχει και συμφωνία όλων των συμβαλλομένων. Είναι πολλά χρόνια που ο οργανισμός αυτός δεν μπορεί να επιτελέσει τα καθήκοντά του, αλλά επειδή δεν μπορεί να επιτευχθεί η συμφωνία αυτή μεταξύ του δημοσίου και των ιδιωτικών φορέων, δίνουμε τη δυνατότητα να προχωρήσουμε σε ομαλή διάλυση του Οργανισμού όταν αποδεικνύεται η μη εφαρμογή και η μη εκπλήρωση των καθηκόντων του, ώστε να υπάρχει η δυνατότητα καταγγελίας ενός εκάστου των συμβαλλομένων.
	Σας ευχαριστώ πολύ.","ΑΝΝΑ ΔΙΑΜΑΝΤΟΠΟΥΛΟΥ",132
"42274"," Ευχαριστούμε την κ. Διαμαντοπούλου.
	Το λόγο έχει ο κ. Παραστατίδης, Βουλευτής Κιλκίς του ΠΑΣΟΚ, για οκτώ λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42275"," Ευχαριστώ, κύριε Πρόεδρε.
	Κυρίες και κύριοι συνάδελφοι, στο πολυνομοσχέδιο αυτό συζητάμε διάφορες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής πολιτικής επί της αρχής και των άρθρων. Περιληπτικά θα πω ότι στο παρόν νομοσχέδιο περιλαμβάνονται θέματα, τα οποία στη συντριπτική τους πλειοψηφία έχουν διαρθρωτικό χαρακτήρα. Εξάλλου είναι και προϋπόθεση για τη νέα δανειακή σύμβαση. Μ’ αυτό το νομοσχέδιο ρυθμίζονται θέματα των Υπουργείων Διοικητικής Μεταρρύθμισης, Εσωτερικών, Οικονομικών, Υποδομών και Μεταφορών, Δικαιοσύνης, Ανάπτυξης και άλλων. 
	Θα ήθελα όμως να πω ότι είναι κοινή πεποίθηση όλων μας ότι το τραγικό αδιέξοδο στο οποίο έχουν οδηγηθεί οι πολίτες και η χώρα δεν έχει προηγούμενο στη μεταπολιτευτική ιστορία. Η οικονομική και κοινωνική εξαθλίωση σχεδόν του μισού πληθυσμού της χώρας δεν αμφισβητείται πλέον από κανέναν. Το ηθικό των πολιτών, που αποτελεί προϋπόθεση για κάθε δημιουργική προσπάθεια, καταρρέει με ραγδαίους ρυθμούς, ιδιαίτερα δε των νέων και αυτό διαπιστώνεται από το γεγονός πως η όποια φιλοδοξία τους εξαντλείται στη σκέψη για μετανάστευση στο εξωτερικό, αφού δεν βλέπουν καμμία προοπτική επιβίωσης στην ίδια τους τη χώρα.
	Σ’ αυτό το σημείο πρέπει να επισημάνω το ρόλο ορισμένων μέσων μαζικής ενημέρωσης ο οποίος είναι καθοριστικός, συμβάλλοντας σημαντικά στην επιδείνωση της ήδη επιβαρυμένης οικονομικής κατάστασης. Με καθημερινές τρομοκρατικές μεγαλοστομίες και πολλές αναλήθειες καταβάλλουν προσπάθεια να ελέγξουν και να δρομολογήσουν τις πολιτικές εξελίξεις ώστε να τις καταστήσουν ευάλωτες στη διαπλοκή, εξυπηρετώντας συντεχνιακά και επιχειρηματικά συμφέροντα. Ακόμα και σε περίοδο κρίσης, όπως αυτή που βιώνουμε, να είστε βέβαιοι πως προσπαθούν να πάρουν κι όχι να συνεισφέρουν δίνοντας, γιατί αυτό έμαθαν να κάνουν όλα τα χρόνια.
	Κύριοι συνάδελφοι, από την έως τώρα συμπεριφορά της Ευρώπης φαίνεται ότι τη βιωσιμότητα της οικονομίας μας την εξαρτούν κυρίως από τις μειώσεις μισθών και συντάξεων και κυρίως από τις περικοπές των δημοσίων επενδύσεων, χωρίς να λαμβάνουν υπόψη τα ιδιαίτερα χαρακτηριστικά και τις ιδιαιτερότητες της χώρας μας. Η πολιτική αυτή θεωρείται βέβαιο πως είναι υποταγμένη στο εθνικιστικό οικονομικό πρόγραμμα της κ. Μέρκελ και οδηγεί αποδεδειγμένα σε αδιέξοδο. 
Μήπως τώρα πια θα έπρεπε πραγματικά να αρχίσουμε να αλλάζουμε συμπεριφορά; Μήπως ήλθε η ώρα να αντιδράσουμε ως έθνος πλέον σ’ αυτού του είδους την αντιμετώπιση, αφού είναι προφανές πως παίζονται παιχνίδια στην πλάτη της χώρας, που επιχειρούν να δοκιμάσουν τις αντοχές μιας κοινωνίας και ενός ολόκληρου λαού; Αυτό το λέω διότι δεν γνωρίζουμε ποιες θα είναι στη συνέχεια οι προθέσεις της τρόικας και μέχρι πού μπορούν να φτάσουν.
	Κύριοι συνάδελφοι, καλούμαστε να συζητήσουμε και να ψηφίσουμε το σημερινό πολυνομοσχέδιο του Υπουργείου Οικονομικών. Δεν υπάρχει πιο ευχάριστο συναίσθημα για ένα Βουλευτή του Ελληνικού Κοινοβουλίου από το να πει ένα υπερήφανο «όχι» σ’ ένα νομοσχέδιο του οποίου η ψήφιση θα επιβαρύνει σημαντικά κυρίως τα χαμηλά κοινωνικά στρώματα, να πει «όχι» σ’ ένα νομοσχέδιο που περιλαμβάνει σκληρά και άδικα μέτρα. Ο Βουλευτής αυτός όμως, συναισθανόμενος την κατάσταση της χώρας, ξεπερνώντας ακόμα κάθε ηθικό και ιδεολογικό φραγμό, καλείται να συμφωνήσει και να πει «ναι» σε μια πολιτική που οδηγεί δυστυχώς σε αντιλαϊκά μέτρα. Είναι η ίδια αυτή πολιτική που μας επέβαλε η τρόικα και η οποία οδήγησε την οικονομία σε μια παρατεταμένη ύφεση, σε τρομακτικά ποσοστά ανεργίας, σε περικοπές μισθών και συντάξεων, σε κλείσιμο χιλιάδων μικρομεσαίων επιχειρήσεων και βέβαια, στην υπερφορολόγηση με την επιβολή διαφόρων έμμεσων και άμεσων φόρων, χωρίς τελικά να έχουμε θεαματικά αποτελέσματα.
Και όμως, υποχρεωνόμαστε κατά κάποιο τρόπο να δεχθούμε αυτήν την πολιτική, γιατί διαφορετικά θα οδηγηθούμε ως έθνος στο χάος και την καταστροφή. 
Αγαπητοί συνάδελφοι, επιτέλους θα πρέπει τα κόμματα και οι διάφοροι πολιτικοί σχηματισμοί να πάψουν να χρησιμοποιούν την έννοια πατρίδα προκείμενου να δικαιολογήσουν την πολιτική τους ανεπάρκεια και αναποτελεσματικότητα. Δυστυχώς, αποδεικνύεται πως ο πολιτικός κόσμος δεν στάθηκε, σε δύσκολες στιγμές για τη χώρα, στο ύψος των περιστάσεων. 
Αλήθεια, πώς μπορεί κανείς να ερμηνεύσει τη συμπεριφορά της Νέας Δημοκρατίας που ασκεί αντιπολίτευση στην Κυβέρνηση, στην οποία συμμετέχει και υποτίθεται ότι στηρίζει; Ο πολιτικός κόσμος δεν μπόρεσε να αντιληφθεί ότι η κρίση δεν αντιμετωπίζεται μόνο με σκέψεις και θεωρίες, ιδιαίτερα σε μια περίοδο όπου δεν έχουν συνειδητοποιήσει πως βιώνουμε την εισβολή ενός νέου οικονομικού φασισμού, εκείνου των αγορών και των οίκων αξιολόγησης. 
Αυτό έγινε πιο έντονο από τη στιγμή που αποφασίστηκε από τις αγορές η μετατόπιση του  επενδυτικού ενδιαφέροντος από την πραγματική οικονομία όπου τα κέρδη είχαν περιοριστεί σημαντικά, στο χρηματοπιστωτικό τομέα, με στόχο πάντα την εξασφάλιση εύκολου και γρήγορου κέρδους. 
Τελειώνοντας, κύριε Πρόεδρε, κυρίες και κύριοι συνάδελφοι, μέσα σε αυτό το κλίμα θα μπορούσε μάλιστα κάποιος να θέσει τα ερωτήματα: Και τώρα τι κάνουμε; Σε τι μπορούμε να ελπίζουμε από εδώ και μπρος ως λαός και ως χώρα; Πώς μπορούμε να πιστέψουμε στις όποιες δυνατότητές μας για τη βελτίωση της σημερινής κατάστασης; 
Κατ’ αρχάς, αυτό που πρέπει να κάνουμε σίγουρα είναι να σοβαρευτούμε και να αντιμετωπίσουμε ως λαός και ως έθνος ενωμένοι τη σημερινή κρίση. Θα πρέπει να πείσουμε την κοινωνία πως η κρίση απαιτεί μεταρρυθμίσεις, απαιτεί ρήξεις και τομές. 
Πάνω απ’ όλα, απαιτεί κοινωνική συναίνεση η οποία για να υπάρξει, θα πρέπει να γίνει σωστή ενημέρωση και να ειπωθεί όλη η αλήθεια. Θα πρέπει να πούμε στο λαό εκ των προτέρων τις συνέπειες που θα υποστεί, προκείμενου η χώρα να παραμείνει στην Ευρωζώνη. Θα πρέπει να του πούμε ότι είναι αλήθεια πως οι πολιτικές εξουσίες ποτέ δεν είπαν τα πράγματα με το όνομά τους, πως ακόμα και σήμερα ορισμένοι συνεχίζουν  να λαϊκίζουν τάζοντας και «χαϊδεύοντας αυτιά». 
Θα πρέπει να τους πούμε πως υπό αυτές τις συνθήκες και συγκυρίες που βρισκόμαστε, κανένα κόμμα και καμμία πολιτική πρόταση δεν μπορεί να μας βγάλει από αυτή τη δύσκολη θέση, δίχως αυτές τις συνέπειες που υφίσταται η κοινωνία σήμερα. 
Οι λύσεις που προτείνονται κατά καιρούς από διάφορους, μόνο θεωρητικές και όχι πρακτικές εφαρμογές μπορούν να έχουν. Θα πρέπει να γίνει σαφές ότι από εδώ και στο εξής η ζωή μας θα είναι λιτή και πιο δύσκολη. Επίσης, θα πρέπει να κάνουμε σαφές πως τα προηγούμενα μοντέλα ανάπτυξης έχουν τελειώσει  και από εδώ και στο εξής χωρίς συλλογική προσπάθεια, χωρίς περισσότερη παραγωγή και χωρίς έμπνευση και καινοτόμες πρωτοβουλίες δεν πρόκειται να έχουμε ανάπτυξη και προκοπή. 
Τέλος, κλείνοντας, πρέπει να πείσουμε πως η κρίση μπορεί να οδηγήσει σε θετικές παραγωγικές και αποτελεσματικές πρωτοβουλίες, διότι οι πολίτες, συναισθανόμενοι τις δυσκολίες της ζωής επανακαθορίζουν τις προτεραιότητές τους, ενισχύοντας μάλιστα την αυτοπεποίθησή τους για μια καλύτερη προοπτική αναδημιουργίας. 
Ευχαριστώ.","ΘΕΟΔΩΡΟΣ ΠΑΡΑΣΤΑΤΙΔΗΣ",419
"42276"," Ευχαριστούμε τον κ. Θεόδωρο Παραστατίδη, Βουλευτή Κιλκίς του ΠΑΣΟΚ. 
Το λόγο έχει ο Βουλευτής Αττικής της Νέας Δημοκρατίας, κ. Γεώργιος Βλάχος.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42277"," Ευχαριστώ, κύριε Πρόεδρε. 
Κυρίες και κύριοι συνάδελφοι, συζητάμε ένα νομοσχέδιο με έναν βαρύγδουπο τίτλο: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015». Γενικότερα, με την κουβέντα που έγινε το τελευταίο διάστημα και από τα Μέσα Μαζικής Ενημέρωσης θα περίμενε κανείς ότι αυτό το νομοσχέδιο θα έδινε λύσεις σε κάποια μεγάλα θέματα, που απασχολούν και την πατρίδα, αλλά και τους πολίτες. 
Δυστυχώς, όμως, διαπιστώνουμε ότι αυτό το νομοσχέδιο αποτελεί μια συρραφή εκκρεμοτήτων διαφόρων Υπουργείων που ήρθαν σαν ενιαίο νομοσχέδιο, χαρακτηρίστηκε πολυνομοσχέδιο, εφευρέθηκε και ένας βαρύγδουπος τίτλος για να μπορέσουμε ουσιαστικά με επείγουσες διαδικασίες να περάσουμε κάποιες ρυθμίσεις. 
Προσπαθούμε αυτό το διάστημα και στην επιτροπή και στην Ολομέλεια να καταλάβουμε ακριβώς τη σκοπιμότητα αυτού του νομοθετήματος. Καταθέτουμε ερωτήσεις, αλλά πραγματικά σε αρκετά θέματα, κατά τη γνώμη μας σημαντικά, δεν παίρνουμε απαντήσεις. 
Βεβαίως, εδώ πρέπει να εξηγήσουμε κάτι που ακούστηκε από όλους τους συναδέλφους της Νέας Δημοκρατίας. Είπαμε ότι η Νέα Δημοκρατία στηρίζει αυτή την Κυβέρνηση για συγκεκριμένους όμως στόχους και για συγκεκριμένο χρονικό διάστημα. Πρέπει, οι συνάδελφοι Βουλευτές που είναι Υπουργοί σε αυτή την Κυβέρνηση τώρα, να κατανοήσουν ότι δεν δόθηκε καμία λευκή εξουσιοδότηση στην ουσιαστικά Κυβέρνηση Παπανδρέου με μικρές αλλαγές, να συνεχίσει να νομοθετεί με τον ίδιο τρόπο. 
Θα πρέπει εδώ να γίνει πιο ουσιαστικός διάλογος, εάν θέλει τη συμφωνία και των άλλων κομμάτων που στηρίζουν αυτήν την Κυβέρνηση, αλλά και των κομμάτων εκείνων που δεν τη στηρίζουν. Δεν μιλήσαμε γενικά και αόριστα για κάποια συνεργασία. Πρέπει να γίνουμε πολύ συγκεκριμένοι, γιατί λέμε πολύ συγκεκριμένα και υπεύθυνα πράγματα στους πολίτες.  
Γι’ αυτό και σε αυτό το νομοσχέδιο, όπως και σε άλλα, ασφαλώς και θα καταψηφίσουμε αρκετά άρθρα, δηλαδή τα άρθρα εκείνα με τα οποία δεν συμφωνούμε. Κυρίως, θα καταψηφίσουμε τα άρθρα εκείνα που φαινομενικά αντιγράφουν την πολιτική της Νέας Δημοκρατίας, ουσιαστικά όμως αποτελούν ένα κακέκτυπο. 
Για παράδειγμα, θα πω το άρθρο για τα αντικειμενικά κριτήρια. Είναι γνωστή η θέση της Νέας Δημοκρατίας. Εδώ, όμως, ο τρόπος με τον οποίο έρχεται, ουσιαστικά απαξιώνει ένα σωστό μέτρο που η Νέα Δημοκρατία  το έχει πει εδώ και αρκετούς μήνες και είναι όπλο για τη διακυβέρνηση της επόμενης μέρας. Εδώ δεν μπορούμε να νομοθετούμε γενικά και αόριστα και κυρίως οι Βουλευτές να δίνουμε λευκή επιταγή, μια λευκή εξουσιοδότηση και να περιμένουμε τις υπουργικές αποφάσεις που θα βγάλει το οικονομικό επιτελείο της  Κυβέρνησης, το οποίο ουσιαστικά είναι το ίδιο και χθες και σήμερα και θα επικαλεστεί ότι έχει τη σύμφωνη γνώμη του Κοινοβουλίου και μάλιστα των τριών κομμάτων. Εμείς τέτοια λευκή εξουσιοδότηση δεν μπορούμε να δώσουμε. 
Γι’ αυτό είπαμε η συγκεκριμένη ρύθμιση να αποσυρθεί, να έρθει ολοκληρωμένα σε επόμενη φάση, να ξέρουμε τι περιλαμβάνει και κυρίως να ξέρουμε τι ψηφίζουμε χωρίς αστερίσκους και χωρίς υπογραμμίσεις. 
Έχουμε ακόμη το άρθρο 13 με τις ενδοομιλικές συναλλαγές. Το είπαμε κύριοι Υπουργοί και στην επιτροπή. Τα δυόμισι χρόνια περίπου, που είστε Κυβέρνηση ουσιαστικά δεν έχει προχωρήσει ο έλεγχος, η επεξεργασία των φακέλων ενδοομιλικών σχέσεων τεκμηρίωσης τιμών, εκτός από έναν. 
Σήμερα βρήκατε το εμπόδιο, λέει, για να ανακοινώσετε –άκουσον, άκουσον και μάλιστα μήπως εμείς δεν θέλουμε να ακουστούν τα πρόστιμα- ότι πρέπει να μειώσουμε τα πρόστιμα αυτών που κατέθεσαν εκπρόθεσμα τους φακέλους. Τι σχέση έχει το ένα με το άλλο; Εμείς σας μιλάμε για την ουσία και εσείς πιάσατε μια παρονυχίδα. 
Και για να αντιστρέψω εγώ τα υπονοούμενά σας, γιατί σας έπιασε τόσος πόνος γι’ αυτούς που κατέθεσαν εκπρόθεσμα τους φακέλους; Φοβηθήκατε μήπως πάρουν υψηλά πρόστιμα; Ας πάρουν. Εν γνώσει τους κατέθεσαν εκπρόθεσμα. Ήταν υποχρεωμένοι να έχουν έτοιμους τους φακέλους τεκμηρίωσης ενδοομιλικών συναλλαγών και όταν κληθούν εντός μηνός, να τους καταθέσουν. Δεν είναι μεγάλο το διάστημα του ενός μήνα και θέλετε εσείς, εάν είναι εκπρόθεσμοι, να τους λυπηθείτε και να μειώσετε το πρόστιμο; 
Εμείς λέμε, λοιπόν, να μην το μειώσετε. Είναι υποχρεωμένοι να έχουν τους φακέλους έτοιμους και ανά πάσα στιγμή να τους προσκομίζουν. 
Βεβαίως, υπάρχει ένα πολιτικό ζήτημα με εσάς. Πρέπει να μας πείτε γιατί τα δυόμισι χρόνια που είστε Κυβέρνηση και που ουσιαστικά ισχύει ο νόμος –αυτός που ψηφίστηκε επί Νέας Δημοκρατίας λίγο πριν φύγει από την κυβέρνηση- ελέγχθηκε μόνο ένας φάκελος. Δεν υπάρχουν προβλήματα στην αγορά; Δεν γνωρίζετε ότι σας έχει ξεφύγει εντελώς ο έλεγχος; Δεν διαβάζετε εφημερίδες;
Επειδή αυτή την ώρα υπάρχουν πολύ σοβαρότερα θέματα και δεν μπορεί να ιεραρχηθεί το θέμα της ακρίβειας στους πολίτες, γιατί έχουν τόσα να αντιμετωπίσουν, νομίζετε ότι τα πάτε καλά; Απώλεια ελέγχου υπάρχει. Έλεγχοι μάλλον δεν γίνονται πουθενά και εσείς νομίζετε, επειδή δεν υπάρχουν αντιδράσεις, ότι κάνετε το χρέος σας. Ε, δεν το κάνετε, λοιπόν.
Επειδή μιλήσαμε νωρίτερα με προχειρότητα, θα σας πω, κύριοι Υπουργοί, ότι έχω εδώ την απόφαση της Διϋπουργικής Επιτροπής Αναδιαρθρώσεων και Αποκρατικοποιήσεων, η οποία αποφασίζει την αποδοχή έγκρισης σχετικά με την πώληση των περίφημων αεροπλάνων. Έστω και αν απεσύρθη, εγώ θα σας το πω, για να δείτε την προχειρότητα.
Ερχόμαστε, λοιπόν, στο σχέδιο νόμου, όπου λέτε «26». Κυρώνεται νομοθετικά η υπ’ αριθμ. 198 από 23-12-2011 απόφαση της διϋπουργικής και στην έκθεση του Γενικού Λογιστηρίου του Κράτους, στην ίδια θέση με αριθμό Η’ λέτε «κυρώνεται η υπ’ αριθμ. 198» -ίδιος αριθμός, ίδια ημερομηνία- «απόφαση της Διϋπουργικής Επιτροπής Αναδιαρθρώσεων και Αποκρατικοποιήσεων, σύμφωνα με την οποία η δωδεκάμηνη προθεσμία εγκατάστασης των παιγνιομηχανημάτων από την ΟΠΑΠ Α.Ε. αρχίζει από την έκδοση των σχετικών κανονιστικών πράξεων».
Ξέρετε, λοιπόν, τι φέρνετε; Εάν αυτό δεν είναι λάθος, θα έλεγα ότι υποκρύπτει σκοπιμότητα. Θέλατε, δηλαδή, άλλα να έχει η έκθεση του Γενικού Λογιστηρίου και άλλα να έχει το νομοσχέδιο; Και πρέπει να παρακολουθούμε εμείς μέσα σε αυτές τις συνοπτικές διαδικασίες τι υποκρύπτεται, πού, κάθε στιγμή; Βεβαίως, δεν μπορούμε να το παρακολουθούμε.
Θέλω ακόμη να πω στο λίγο χρόνο που έχω ότι μιλήσαμε για τις συγχωνεύσεις. Και εμείς εδώ, από το Βήμα της Βουλής, οι Βουλευτές της Νέας Δημοκρατίας, η Νέα Δημοκρατία στο σύνολό της, ξέρετε ότι έχουμε θετική θέση για τις συγχωνεύσεις. Όμως, εξαρτάται και από τον τρόπο με τον οποίο γίνεται. Εσείς, αφού καθυστερήσατε αρκετούς μήνες, για μεγάλο χρονικό διάστημα, έρχεστε σήμερα όπως-όπως και συγχωνεύετε πράγματα που δεν ταιριάζουν μεταξύ τους, δημιουργώντας τεράστιες αδικίες και πάρα πολλές απορίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Σας είπαμε, για παράδειγμα, ότι ενοποιείται το ΕΤΕΑΝ με τον ΕΟΜΜΕΧ. Οι εργαζόμενοι του ΕΟΜΜΕΧ πηγαίνουν στο Υπουργείο και οι αρμοδιότητες πηγαίνουν στο νέο φορέα. Αν είναι δυνατόν! Αν είναι δυνατόν! Είπαμε εμείς «πάρτε το πίσω, να γίνει η συγχώνευση και να έχουμε δύο φορείς: έναν φορέα που θα πιστοποιεί και θα περιλάβει όλες εκείνες τις εταιρείες που έδιναν πιστοποίηση μέχρι σήμερα και έναν φορέα μοναδικό, που θα είναι για τις μικρομεσαίες επιχειρήσεις και θα ασχολείται με όλα τα θέματά τους, από τη χρηματοδότηση μέχρι την ενημέρωση, μέχρι τα προγράμματα, μέχρι οτιδήποτε, μέχρι το ΚΕΠ -που είπατε και είναι σωστό- την ενημέρωση, δηλαδή, των μικρομεσαίων επιχειρήσεων, που θα αναλαμβάνει συνολικά την ενημέρωση των επιχειρηματιών. Μόνο έτσι θα δείξετε το ενδιαφέρον σας.
Αλλιώς, το να λέμε εδώ πέρα ότι οι μικρομεσαίοι είναι η σπονδυλική στήλη της οικονομίας και της πατρίδας μας είναι θεωρία. Η πράξη είναι αν σεβαστούμε έναν ενιαίο φορέα, με αρμοδιότητες και ολοκληρωμένη παροχή υπηρεσιών. Αυτό πρέπει να κάνετε και αυτό πρέπει να κάνουμε και αυτό περιμένουν οι πολίτες.
Οτιδήποτε άλλο θα έλεγα, τελειώνοντας, κύριε Πρόεδρε και κυρίες και κύριοι συνάδελφοι, ότι είναι πρόχειρο, δημιουργεί υποψίες και μας δίνει, βεβαίως, τη δυνατότητα, όπως είπα ξεκινώντας, πολλά άρθρα του νομοσχεδίου αυτού να μην τα ψηφίσουμε. Και θα είναι μία πρακτική την οποία θα κάνουμε και σε επόμενα νομοσχέδια, γιατί πράγματι εμείς έχουμε ξεκάθαρη θέση για το πώς συμμετέχουμε και κυρίως για το πώς στηρίζουμε αυτή την Κυβέρνηση.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΒΛΑΧΟΣ",65
"42278"," Ευχαριστούμε το Βουλευτή της Νέας Δημοκρατίας κ. Γεώργιο Βλάχο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42279"," Κύριε Πρόεδρε, μπορώ να έχω το λόγο;","ΕΥΑΓΓΕΛΟΣ ΒΕΝΙΖΕΛΟΣ",58
"42280"," Ορίστε, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42281"," Θα ήθελα να ενημερώσω τον προλαλήσαντα συνάδελφο, αλλά και όλους τους συναδέλφους ότι πραγματοποιήθηκε το μεσημέρι υπό την προεδρία του Πρωθυπουργού, με τη συμμετοχή Υπουργών όλων των κομμάτων που μετέχουν στην Κυβέρνηση, ειδική σύσκεψη για το νομοθετικό έργο, για το συγκεκριμένο νομοσχέδιο και για όλα τα νομοσχέδια που θα ακολουθήσουν. Η ομόφωνη κυβερνητική απόφαση και η προσωπική δέσμευση του Πρωθυπουργού είναι πως θεωρεί ζήτημα εμπιστοσύνης την υπερψήφιση των άρθρων του νομοσχεδίου.
Πρέπει δε να σας πω ότι το νομοσχέδιο αυτό έχει συζητηθεί αναλυτικά και έχει εγκριθεί ομόφωνα από το Υπουργικό Συμβούλιο. Χαρακτηριστικό δε παράδειγμα είναι η κύρωση της απόφασης της διϋπουργικής επιτροπής για τα αεροσκάφη της Ολυμπιακής, την ιστορία για τα οποία θα την πούμε κάποια στιγμή, αν επιμένετε.
Αποφασίσαμε, λοιπόν και πάλι σήμερα στη διϋπουργική αυτή σύσκεψη πως θα κυρωθεί η απόφαση της διϋπουργικής επιτροπής. Απεσύρθη, γιατί δεν ήταν έτοιμη η ελληνική μετάφραση της σύμβασης.
Αυτά, γιατί είδα, κύριε Βλάχο, ότι πήρατε μεγάλη φόρα, λέγοντας: «Δεν θα ψηφίσουμε τα άρθρα, έτσι θα μετέχουμε». Ή μετέχετε ή δεν μετέχετε.","ΕΥΑΓΓΕΛΟΣ ΒΕΝΙΖΕΛΟΣ",58
"42282"," Τα έχετε μπερδέψει.","ΓΕΩΡΓΙΟΣ ΒΛΑΧΟΣ",65
"42283"," Κύριε Βλάχο, σας παρακαλώ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42284"," Σας παρακαλώ.","ΓΕΩΡΓΙΟΣ ΒΛΑΧΟΣ",65
"42285"," Θα αναλάβετε την ευθύνη της πολιτικής σας συμμετοχής στη διαχείριση του εθνικού προβλήματος. Αυτό το παιγνίδι του μέσα-έξω, της αντιπολιτευόμενης Συμπολίτευσης και της συμπολιτευόμενης Αντιπολίτευσης δεν θα συνεχιστεί.","ΕΥΑΓΓΕΛΟΣ ΒΕΝΙΖΕΛΟΣ",58
"42286"," Σας ευχαριστούμε, κύριε Υπουργέ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42287"," Κύριε Πρόεδρε, μπορώ να έχω το λόγο;","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42288"," Όχι, κύριε Χατζηδάκη, δεν έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42289"," Κύριε Υπουργέ, αυτό είναι πρόβλημά σας. Δεν είναι δικό μας.","ΜΙΧΑΛΗΣ ΠΑΠΑΔΟΠΟΥΛΟΣ",401
"42290"," Πρόβλημά μου;","ΕΥΑΓΓΕΛΟΣ ΒΕΝΙΖΕΛΟΣ",58
"42291"," Πρόβλημα της Κυβέρνησης, εννοώ.","ΜΙΧΑΛΗΣ ΠΑΠΑΔΟΠΟΥΛΟΣ",401
"42292"," Κύριοι, σας παρακαλώ.
Κυρίες και κύριοι συνάδελφοι, έχω να κάνω μία ανακοίνωση προς το Σώμα.
Ο Υπουργός Δικαιοσύνης, Διαφάνειας και Ανθρωπίνων Δικαιωμάτων και ο Αντιπρόεδρος της Κυβέρνησης και Υπουργός Οικονομικών κατέθεσαν σχέδιο νόμου: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις». Παραπέμπεται στην αρμόδια Διαρκή Επιτροπή.
Ζήτησε το λόγο για νομοτεχνικές βελτιώσεις ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42293"," Κύριε Πρόεδρε, σας παρακαλώ. Ξέρω ότι είναι κατά παρέκκλιση.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42294"," Κύριε Χατζηδάκη, δεν γίνεται. Δεν έχετε το λόγο καθόλου. Σας παρακαλώ. Όταν έρθει η ώρα. Δεν ακούγεστε.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42295"," Ένα λεπτό, κύριε Πρόεδρε!","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42296"," Κύριε Πρόεδρε, δώστε του το λόγο.","ΕΥΑΓΓΕΛΟΣ ΒΕΝΙΖΕΛΟΣ",58
"42297"," Όχι, δεν είναι έτσι, κύριε Υπουργέ.
Σας παρακαλώ! Είστε εισηγητής, δεν έχετε το λόγο, μίλησε ο κύριος Υπουργός. Προχωρούμε με τον κ. Ξυνίδη.
Ορίστε, κύριε Ξυνίδη, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42298"," Κύριε Πρόεδρε, ζήτησα το λόγο, προκειμένου να καταθέσω περαιτέρω τροποποιήσεις-συμπληρώσεις και σε συνέχεια της πρωινής τοποθετήσεως-ομιλίας μου σε σχέση με τους εργαζόμενους ΔΕ και ΥΕ του ΕΟΜΜΕΧ και τις δυνατότητες που δίνουμε με συμπλήρωση που καταθέτουμε στο σχετικό άρθρο 17, να τοποθετηθούν σε φορείς εποπτευόμενους από το Υπουργείο Ανάπτυξης πέραν του ΕΤΕΑΝ.
Επίσης, υπάρχει και μία δεύτερη που αφορά τις άδειες στις λαϊκές αγορές και έχει να κάνει με προσαρμογή σε παρατήρηση που μας έγινε από πλευράς Ευρωπαϊκής Ένωσης, σε σχέση με την εφαρμογή της οδηγίας. Είναι βελτιωτική διατύπωση.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"42299"," Να κατατεθούν στα Πρακτικά και να διανεμηθούν.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42300"," Καταθέτω τις τροποποιήσεις, για να μοιραστούν στους συναδέλφους, κύριε Πρόεδρε.
(Στο σημείο αυτό ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
�","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"42301"," Το λόγο έχει ο πρώην Πρόεδρος της Βουλής κ. Δημήτριος Σιούφας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42302"," Κύριε Πρόεδρε, θα με αφήσετε για ένα λεπτό;","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42303"," Συγγνώμη, αλλά με ποια διαδικασία;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42304"," Αφήστε τον να μιλήσει, κύριε Πρόεδρε.","ΓΕΩΡΓΙΟΣ ΒΛΑΧΟΣ",65
"42305"," Μετά μου ασκείτε έλεγχο επί της διαδικασίας. Δεν είστε Κοινοβουλευτικός Εκπρόσωπος, δεν ήταν προσωπικό το ζήτημα.
Θα μιλήσει ο κ. Σιούφας, ο οποίος έχει αμέσως το λόγο και ως μέλος της παράταξής σας, μπορεί να το καλύψει, φαντάζομαι.
Κύριε Πρόεδρε, κύριε Σιούφα, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42306"," Σας ζητεί το λόγο για να μιλήσει για ένα λεπτό.","ΔΗΜΗΤΡΙΟΣ ΣΙΟΥΦΑΣ",459
"42307"," Για ποιο ζήτημα; Συγγνώμη, αλλά δεν είναι Κοινοβουλευτικός Εκπρόσωπος. Είναι εισηγητής. Για ποιο θέμα; Έκανε μία παρέμβαση ο κύριος Υπουργός…","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42308"," Σας ζητώ επί προσωπικού το λόγο. Σας καλύπτει αυτό;","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42309"," Ορίστε, έχετε το λόγο για ένα λεπτό.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42310"," Ο κύριος Υπουργός προηγουμένως παραβίασε ανοιχτές θύρες ως προ τη διάθεση της Νέας Δημοκρατίας να έχει μία θετική συνεισφορά. Από τη δική μας πλευρά, θέλουμε, τιμώντας το ρόλο μας ως Βουλευτές, να βελτιώσουμε τα άρθρα του νομοσχεδίου. Αυτό, άλλωστε, κάνουν και οι συνάδελφοι του ΠΑΣΟΚ. Υπάρχει μία σειρά από ενστάσεις και από τους συναδέλφους του ΠΑΣΟΚ.
Καταθέτουμε, λοιπόν, τις παρατηρήσεις μας -σας τις καταθέσαμε και γραπτώς- και είπα προηγουμένως, κύριε Υπουργέ, ότι, εάν μας πείσετε ότι έχετε κάποιο επιχείρημα, το οποίο εμείς δεν έχουμε φανταστεί, δεν έχουμε κανένα λόγο δογματικά να επιμείνουμε. Όμως, από εκεί και πέρα, υποθέτω ότι και εσείς ή ο κ. Παπαϊωάννου ή ο κ. Βορίδης ή οποιοσδήποτε συνάδελφός σας δεν έχετε κανένα λόγο δογματικά να επιμείνετε σε κάποιες ενστάσεις όπου θα αποδεικνύεται ενδεχομένως από το διάλογο ότι έχουμε δίκιο.
Συμφωνούμε, στηρίζουμε την  Κυβέρνηση Παπαδήμου, καταλαβαίνουμε απολύτως την κρισιμότητα των στιγμών, αλλά δεν μπορούμε να ακυρώσουμε και τη λειτουργία του Κοινοβουλίου. 
Αυτό είναι όλο και είμαι βέβαιος ότι και εσείς συμφωνείτε απολύτως. Και έχουμε όλο τον καιρό με αμοιβαίες υποχωρήσεις και αμοιβαίες εξηγήσεις –αν θέλετε, αν υπάρχουν πράγματα, τα οποία δεν έχουν αντιμετωπιστεί στις σωστές τους διαστάσεις- να υπάρξουν συγκλίσεις. Αυτή είναι όλη η συζήτηση.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"42311"," Κύριε Πρόεδρε, θα μπορούσα να έχω το λόγο;","ΕΥΑΓΓΕΛΟΣ ΒΕΝΙΖΕΛΟΣ",58
"42312"," Ναι, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42313"," Κύριε Χατζηδάκη, εκτιμώ πολύ το συναινετικό σας ύφος και τη διάθεσή σας. 
Απλώς, θέλω να καταλάβετε το εξής: Εγώ δεν είμαι Υπουργός του ΠΑΣΟΚ. Εγώ είμαι Υπουργός της Κυβέρνησης του κ. Παπαδήμου και είμαι και Υπουργός σας. Όσο είμαι Υπουργός του ΠΑΣΟΚ, είμαι και Υπουργός της Νέας Δημοκρατίας, πρέπει να σας πω.
Αγωνίζομαι μέρες τώρα να λύσω προβλήματα, τα οποία αφορούν Υπουργεία, που διευθύνουν συνάδελφοι εκλεκτοί, προερχόμενοι από το κόμμα της Νέας Δημοκρατίας. Θα παρατηρήσατε ότι η τροπολογία που εισήχθη σήμερα αφορά σε πολύ μεγάλο βαθμό θέμα των Υπουργείων Εξωτερικών και του Υπουργείου Αμύνης. Αυτό ήθελε πολύ κόπο από το Υπουργείο Οικονομικών, από το επιτελείο μου και από εμένα.
Αγωνιζόμαστε, λοιπόν, να λύσουμε προβλήματα του τόπου. Κάνουμε μία προσπάθεια εθνική. Εδώ δεν είμαστε για να δούμε συσχετισμούς δυνάμεων μεταξύ κομμάτων ή μεταξύ προσώπων. Αυτό το νόημα είχε και η σημερινή παρέμβαση του Πρωθυπουργού.
Θα έλεγα, για να διευκολύνουμε τα πράγματα και για να διαφυλάξουμε το κλίμα, επειδή μόλις τελείωσε και μία πολύ κρίσιμη, πολύωρη συνάντηση που είχαμε στο Μέγαρο Μαξίμου, η επίσημη ανακοίνωση είναι ότι επανελήφθησαν οι συζητήσεις μεταξύ της ελληνικής Κυβέρνηση και του IIF και αυτές θα συνεχιστούν αύριο.
Επειδή, λοιπόν, συνέβη αυτό και επειδή αύριο επίκειται η συνάντηση του Προέδρου της Νέας Δημοκρατίας με τον Πρωθυπουργό και ευρύτερη συνεννόηση των αρχηγών των κομμάτων, ας κρατήσουμε χαμηλούς τους τόνους τώρα. Νομίζω ότι κάναμε το μεσημέρι μία επισκόπηση όλων των διατάξεων και των εκκρεμοτήτων επί τη βάσει και του εγγράφου που μου είχατε δώσει, αντίγραφο του οποίου έδωσα στον κ. Αβραμόπουλο, για να είναι ενήμερος και για να ενημερώσει και να συζητήσει και μαζί σας, πράγμα που έγινε και νομίζω ότι όλα θα λυθούν, αρκεί να αντιλαμβανόμαστε ποιος είναι ο σκοπός μας. Ο σκοπός μας δεν είναι να μετατρέψουμε την Κυβέρνηση σε πεδίο αντιδικίας των Κομμάτων, αλλά σε όργανο συνεργασίας και συναντίληψης υπέρ του έθνους. Εντάξει; Αυτό είναι.
Χειροκροτείστε! Ήταν η στιγμή.
(Χειροκροτήματα από την πτέρυγα του ΠΑΣΟΚ)
Σας είδα διστακτικούς, γι’ αυτό το είπα.","ΕΥΑΓΓΕΛΟΣ ΒΕΝΙΖΕΛΟΣ",58
"42314"," Ευχαριστούμε , κύριε Υπουργέ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42315"," Κύριε Πρόεδρε, θα μπορούσα να έχω το λόγο;","ΓΕΩΡΓΙΟΣ ΚΑΡΑΤΖΑΦΕΡΗΣ",197
"42316"," Το λόγο έχει ο Πρόεδρος του Λαϊκού Ορθόδοξου Συναγερμού, ο κ. Γεώργιος Καρατζαφέρης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42317"," Τώρα, βέβαια, κατά παραγγελίαν χειροκρότημα δεν είθισται, αλλά θα ήθελα να κάνω κάποιες παρατηρήσεις.
Κύριε Αντιπρόεδρε, σαφέστατα η Νέα Δημοκρατία πρέπει να υπηρετήσει και το θεσμικό ρόλο του κόμματος της Αξιωματικής Αντιπολίτευσης. Αυτό είναι η μία πτυχή. Η άλλη πτυχή είναι ότι αύριο είναι η συνάντηση των πολιτικών αρχηγών με τον Πρωθυπουργό. Είναι μια προσπάθεια πολλών εβδομάδων για να καταλήξουμε.
Θα ήθελα να πω προς όλη την Αίθουσα το εξής: ό,τι διατυπώνεται εδώ καταγράφεται και αυξάνει με τον τρόπο του το επιτόκιο στο PSI. 
Έχετε υπ’ όψιν σας ότι μας κατηγορούν ότι δεν έχουμε συνοχή στην Κυβέρνηση; Διαβάστε τι γράφουν οι εφημερίδες, τι έλεγαν προχθές οι «New York Times» και τι αντίκτυπο είχε αυτό.
Άρα, επειδή είναι μία εθνική προσπάθεια, κανένας δεν θα βάλει από εμάς κάτι στην «τσέπη», ας είμαστε λίγο προσεκτικοί να μη δίνουμε αφορμές σ’ αυτό το πράγμα. Το ίδιο θα πονέσει και το ΠΑΣΟΚ και τη Νέα Δημοκρατία κι εμάς και όλους τους άλλους. Πιστεύω να μην ταλαιπωρηθεί η Ελλάδα. Είμαστε σε ένα εξαιρετικό μεταίχμιο. 
Άρα και εν αναμονή -αν θέλετε- της αυριανής ημέρας, που είναι η κυρίαρχη ημέρα για τη δημοκρατία, η κυρίαρχη ημέρα για την Ελλάδα, ας μπούμε μέσα εκεί να βρούμε εκείνο τον κοινό τόπο, που θα δώσει το μήνυμα προς όλους αυτούς στις διαπραγματεύσεις για το PSI ότι η Ελλάδα είναι, επιτέλους, «μία γροθιά», ότι βρήκαμε τρόπο και τόπο συνεννόησης και, ταυτοχρόνως, να μπορέσουμε όλοι μαζί με αυτήν την ομαδικότητα να αντιμετωπίσουμε τα κελεύσματα της τρόικας, να μπορέσουμε να πούμε: αυτό δεν γίνεται, αυτό μπορούμε, αυτό, όχι. Αυτό πάμε να πετύχουμε αύριο!
Άρα, δεν νομίζω ότι υπάρχει λόγος σήμερα για θέματα που, εν πάση περιπτώσει, μπορούμε να τα διαμορφώσουμε μέσα εις τη λογική επεξεργασία των πραγμάτων, να υπονομεύσουμε αυτήν την προσπάθεια που θα κάνουν αύριο οι τρεις αρχηγοί. Είμαι σίγουρος ότι όλοι αντιλαμβάνονται ότι  αύριο είναι μία εξαιρετική, μία σημαντική ημέρα για τον τόπο.
Απλώς, θα έλεγα να είμαστε όλοι λίγο πιο προσεκτικοί. Σέβομαι το θεσμικό σας ρόλο. Σε αυτό δεν χωράει καμμία αμφιβολία. Πρέπει να πείτε ορισμένα πράγματα και να ακουστούν ορισμένα πράγματα. Όμως, τουλάχιστον αυτή η ημέρα, ας μην είναι μία ημέρα eve of destruction.
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"42318"," Ευχαριστούμε τον κ. Καρατζαφέρη, Πρόεδρο του Λαϊκού Ορθόδοξου Συναγερμού.
Το λόγο έχει ο πρώην Πρόεδρος της Βουλής, ο κ. Δημήτριος Σιούφας.
Κύριε Πρόεδρε, έχετε το λόγο για δέκα λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"42319"," Κυρίες και κύριοι συνάδελφοι, παρακολουθήσαμε όλη τη συζήτηση που έγινε πριν από λίγο και την τοποθέτηση, την οποία έκανε ο Αντιπρόεδρος της Κυβέρνησης και Υπουργός επί των Οικονομικών, ο κ. Βενιζέλος.
(Στο σημείο αυτό την Προεδρική Έδρα καταλαμβάνει ο  Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Θα μου επιτρέψετε να πω ότι με αυτήν τη λογική, από τη μέρα που αποφάσισε το Υπουργικό Συμβούλιο κάτι, δεν έχουμε κανένα λόγο ύπαρξης πλέον εμείς εδώ. Δεν έχουμε απολύτως κανένα λόγο ύπαρξης κανένας από εμάς και οι υπόλοιποι διακόσιοι πενήντα στην Αίθουσα, πλην των μελών του Υπουργικού Συμβουλίου, να τοποθετούμεθα, να προτείνουμε βελτιώσεις, να κάνουμε κριτική και στη συνέχεια να ψηφίζουμε. Δεν μπορώ να καταλάβω την αντίληψη αυτή επειδή συνεφώνησαν τα μέλη του Υπουργικού Συμβουλίου ότι η Αίθουσα αυτή και οι Βουλευτές θα πρέπει να είναι άφωνοι. 
Τι ζητούμε, λοιπόν; Perpetuum silentium, (διαρκής σιωπή); Αυτή είναι η αντίληψη για τη δημοκρατία και για τη λειτουργία του Κοινοβουλίου; Όλοι αντιλαμβανόμαστε την κρισιμότητα των στιγμών που περνάει η πατρίδα μας. Όλοι αντιλαμβανόμαστε τις συζητήσεις, οι οποίες γίνονται αυτήν την στιγμή, τόσο για το θέμα των ομολόγων, όσο και για τη δανειακή σύμβαση. Γι’ αυτό δώσαμε ψήφο εμπιστοσύνης σ’ αυτήν την Κυβέρνηση. Αλλά, οι ρυθμίσεις, όταν έρχονται εδώ για να ψηφιστούν, πρέπει να έχουν και τη θέση του καθενός Βουλευτή που, σύμφωνα με το Σύνταγμα, τοποθετείται με την άποψη την οποία έχει. Δεν μπορώ να την καταλάβω αυτήν την αντίληψη. Αλλιώς, ας πούμε ότι επί δεκαπέντε ημέρες η Βουλή κλείνει μέχρι να συμφωνήσει η Κυβέρνηση και μετά να έλθουμε εδώ για να συζητήσουμε τα πράγματα. Δεν την αντιλαμβάνομαι αυτήν την αντίληψη. Και θα μου επιτρέψετε να σας πω ότι επί τριάντα χρόνια που θητεύω σ’ αυτήν την Αίθουσα είναι η πρώτη φορά που ακούω αυτήν την αντίληψη, οι Βουλευτές από όλες τις πλευρές να μην έχουν τη δυνατότητα να τοποθετηθούν επί των ρυθμίσεων.","ΔΗΜΗΤΡΙΟΣ ΣΙΟΥΦΑΣ",459
"42320"," Και να μας μαλώνουν.","ΓΕΩΡΓΙΟΣ ΒΛΑΧΟΣ",65
"42321"," Δεν υπάρχει τέτοιο θέμα. Εδώ οι Βουλευτές ξέρουν τι πρέπει να πράξουν και πώς να τοποθετηθούν.","ΔΗΜΗΤΡΙΟΣ ΣΙΟΥΦΑΣ",459
"42322"," Για τα κόμματα, όχι για τους Βουλευτές.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42323"," Κύριε Κεγκέρογλου, νομίζω ότι έγινε αντιληπτό αυτό το οποίο ήθελα να πω.","ΔΗΜΗΤΡΙΟΣ ΣΙΟΥΦΑΣ",459
"42324"," Συνεχίστε, κύριε Σιούφα,","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42325"," Νομίζω ότι πολλές φορές έχετε κάνει χρήση και ως κυβερνητικός Βουλευτής, αλλά και τώρα και ως Υπουργός, τοποθετούμενος απέναντι σε κάποια ρύθμιση, με την πρόθεση να την κάνετε καλύτερη ή να την κατακρίνετε ή να την καταψηφίσετε.","ΔΗΜΗΤΡΙΟΣ ΣΙΟΥΦΑΣ",459
"42326"," Συνεχίστε, κύριε Σιούφα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42327"," Συμφωνούμε για τους Βουλευτές.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42328"," Χαίρομαι ιδιαίτερα που συμφωνείτε.
Κυρίες και κύριοι συνάδελφοι, είναι πραγματικά ο πιο δύσκολος χειμώνας που περνάει η πατρίδα μας στη μεταπολιτευτική περίοδο. Παρά τα αλλεπάλληλα μέτρα, τα αλλεπάλληλα νομοθετήματα, χρέος και έλλειμμα συνεχίζουν να αυξάνονται, την ίδια στιγμή που επιδεινώνονται όλοι οι άλλοι βασικοί οικονομικοί δείκτες.
Παρά τα συνεχή φορολογικά μέτρα, το έλλειμμα του 2011 θα κινηθεί στα επίπεδα του 2010. Η βιομηχανική παραγωγή και όγκος της εμπορικής δραστηριότητας μειώνονται συνεχώς. Οι δημόσιες και οι ιδιωτικές επενδύσεις συρρικνώνονται και οι επιχειρήσεις, κυρίως, οι μικρομεσαίες, υποφέρουν από την έλλειψη ρευστότητας, σε συνδυασμό με τη μείωση της ζήτησης και την παρατεταμένη φορολογική επιδρομή, με αποτέλεσμα να αποτελούν ένα εκρηκτικό μείγμα που επιτείνει τα αδιέξοδα. 
Προπάντων, αυτό που είναι το ιδιαίτερα σημαντικό είναι ότι δεν καταφέραμε μέχρι σήμερα να δημιουργηθεί μία ψυχολογία ανάτασης, ψυχολογία επανεκκίνησης, αισιοδοξίας και με θετικό τρόπο να δει η κοινωνία, οι επιχειρήσεις, η επιχειρηματική κοινότητα, όλοι μας, ότι τα πράγματα αρχίζουν να αλλάζουν.
Κυρίες και κύριοι συνάδελφοι, ανήκω σε εκείνους που πιστεύουν στις μεγάλες αναπτυξιακές δυνατότητες που έχει η πατρίδα μας. Γι’ αυτό, η δανειακή σύμβαση, την οποία θα υπογράψει η Κυβέρνηση οφείλει να περιλαμβάνει ειδικό κεφάλαιο, το οποίο να αναφέρεται στα αναπτυξιακά μέτρα, που θα συνοδεύουν τη δανειακή σύμβαση και συνεπώς τις υποχρεώσεις της χώρας και των εταίρων μας δανειστών για το πώς θα βοηθηθεί η ανάπτυξη της χώρας. Διότι, αν δεν υπάρξει ανάπτυξη, κανένας από τους στόχους δεν μπορεί να επιτευχθεί. 
Θέλω, επίσης, να τονίσω ότι και οι επόμενες εβδομάδες είναι κρίσιμες για τη χώρα και για την εθνική μας υπόσταση. Εξίσου κρίσιμες, όμως, θα είναι και για την πορεία της Ευρώπης και για το μέλλον του σύγχρονου ευρωπαϊκού οικοδομήματος. Τα πρόσφατα γεγονότα με την υποβάθμιση της Γαλλίας και οχτώ άλλων χωρών στην Ευρωζώνη έστειλαν ισχυρό μήνυμα προς όλες τις πολιτικές ηγεσίες της Ευρωπαϊκής Ένωσης. Ο μύθος του άτρωτου Βορρά και του αδύνατου Νότου καταρρίφθηκε. Τα θεμέλια του ευρωπαϊκού οικοδομήματος τρίζουν επικίνδυνα, καθώς έχουν ξεκινήσει οι διαβουλεύσεις με την τρόικα για τη νέα δανειακή σύμβαση. 
Επαναλαμβάνω ότι δεν μπορεί με λάθη να διορθωθούν λάθη. Η νέα δανειακή σύμβαση πρέπει να περιέχει –επιμένω σε αυτό- ειδικό κεφάλαιο για τις αναπτυξιακές δυνατότητες και προοπτικές στην οικονομία και αξιόπιστες προβλέψεις για τη ρευστότητα στην αγορά και την επανεκκίνηση της οικονομίας. 
Η σχέση μας και οι διαπραγματεύσεις με την τρόικα δεν μπορεί να είναι ούτε «ναι» σε όλα ούτε «όχι» σε όλα. Η χώρα δικαιούται την ευρωπαϊκή αλληλεγγύη. Αυτή άλλωστε είναι και η βάση της ίδρυσής της. Και βεβαίως, εμείς έχουμε υποχρεώσεις. Προέχει, όμως, να υιοθετηθούν πολιτικές που να οδηγούν στην ανάπτυξη. Πάνω απ’ όλα, είναι ανάγκη να αλλάξει και το κλίμα και η ψυχολογία. Η οικονομία είναι πάνω απ’ όλα. Για να αλλάξει, όμως, η χώρα και το κλίμα σε αυτή πρέπει να πείσουμε την κοινωνία ότι αυτό, το οποίο βιώνει έχει ημερομηνία λήξεως και ότι μπορεί να οδηγήσει με συλλογική δράση στην ανάπτυξη.
Έρχομαι τώρα, κυρίες και κύριοι συνάδελφοι, στο νομοσχέδιο, το οποίο συζητούμε και σε μια σειρά από ρυθμίσεις, τις οποίες αυτό περιλαμβάνει. Θα αναφερθώ στα θέματα, τα οποία σχετίζονται με την πολιτική των συγχωνεύσεων, των καταργήσεων όπου εδώ γίνεται πραγματικότητα αυτό που έχω πει και άλλη φορά σε αυτήν την Αίθουσα, ότι «η περίπλοκος περιπλοκή περιεπλάκη δια περιπλόκων περιπλεγμένων περιπλοκών». Και δεν αναφέρομαι μόνο στην κατάργηση του ΙΓΜΕ, για να αναφέρω ένα παράδειγμα. Την ώρα που προσπαθούμε να αναπτύξουμε το φυσικό πλούτο της πατρίδος μας, καταργούμε το μοναδικό φορέα με την εμπειρία, την οποία έχει και την τεχνογνωσία. Πώς θα γίνει αυτό το πράγμα; Πού οδηγεί αυτή η αντίληψη;
Έρχομαι τώρα στον οργανισμό για τις μικρομεσαίες επιχειρήσεις, για τον ΕΟΜΜΕΧ. Κύριε, Υπουργέ, και μόνο η διαδρομή που παρακολουθεί κανείς από τις 3 Νοεμβρίου μέχρι σήμερα γύρω από αυτό το θέμα, δείχνει ένα πολύ απλό πράγμα, όπως και για τις καταργήσεις των θυγατρικών εταιριών: Έχετε κάνει κάποια μελέτη για τις ρυθμίσεις, τις οποίες κάνετε, που βεβαίως, είναι τόσο περίπλοκες; Και θα είναι κάποιος άλλος αυτός, ο οποίος θα εφαρμόσει αυτά, για να πραγματοποιηθούν οι ρυθμίσεις που έχετε φέρει. Καταργείτε ένα φορέα. Στέλνετε το προσωπικό του σε ένα άλλο φορέα και από εκεί θα τον στείλετε κάπου αλλού και τις αρμοδιότητες τις παίρνει η Γενική Γραμματεία Βιομηχανίας. Ποιος θα κάνει πράξη όλα αυτά τα πράγματα; Μέχρι πριν από λίγο καιρό προτείνατε εδώ οι πέντε εταιρίες να γίνουν μια κάτω από το ΕΛΚΕΔΕ. Τώρα τις θέτετε όλες υπό εκκαθάριση. Την ίδια ώρα παίρνετε από τον ΕΛΟΤ το κομμάτι, το οποίο αφορά την πιστοποίηση και το πηγαίνετε στην ΕΒΕΤΑΜ. Να σας θυμίσω λίγο ότι το 2003 και το 2004 είχατε βγάλει την ΕΒΕΤΑΜ, για να πωληθεί και με πολύ αγώνα ματαίωσα αυτόν το διαγωνισμό και συνεπώς δεν αποκρατικοποιήθηκε η ΕΒΕΤΑΜ. Και σήμερα βάζετε τις άλλες δύο εταιρίες –και καλά κάνετε- μαζί. Παίρνετε από τον ΕΛΟΤ που έχει αυτό το σήμα, τη διεθνή αξιοπιστία και την αναγνώριση και τη δίνετε στην ΕΒΕΤΑΜ; Γιατί το κάνετε αυτό; Ένας λόγος είναι αυτός. Δεν μας πείσατε με τα επιχειρήματά σας. Η Νέα Δημοκρατία έκανε πρόταση, για να δημιουργηθεί ένας φορέας μικρομεσαίων επιχειρήσεων, που να έχει, τόσο τη χρηματοδότηση, όσο και όλα τα άλλα ζητήματα, μαζί με τις κλαδικές πολιτικές, ώστε να απεμπλακεί το Υπουργείο. Άλλωστε, εδώ μας λέει ο κ. Ρέππας και ο κ. Ρόβλιας ότι πάμε να κάνουμε μια επιτελική κυβέρνηση, όχι να της δώσουμε εκτελεστικές αρμοδιότητες όπως κάνετε τώρα με όλα αυτά τα ζητήματα. 
Δεν μπορώ να καταλάβω, τι έχετε πάθει με αυτό το μπρος-πίσω. Σήμερα καταργούμε, αύριο συνιστούμε. Άκουσα τον Υπουργό σας τον κ. Χρυσοχοΐδη να λέει προχθές ότι πρόκειται να καταργήσει τη Γενική Γραμματεία Μακεδονίας-Θράκης και τη Γενική Γραμματεία Αιγαίου και Νησιωτικής Πολιτικής. Δεν μπορείτε να κάνετε κάτι άλλο και ειδικά γι’ αυτά τα δυο θέματα, τα οποία έχουν ειδικό συμβολισμό, αυτές οι δυο Γενικές Γραμματείες για τις οποίες ένα διάστημα είχατε και την ευθύνη στη Γενική Γραμματεία Μακεδονίας-Θράκης; Γιατί κάνετε όλα αυτά τα πράγματα; Δεν το αντιλαμβάνεστε; 
Να εξετάσετε και να δείτε όλη αυτή τη λογική, γιατί έχετε αποτύχει και δεν μπορείτε να μαζέψετε τα πράγματα. Οι περισσότερες ρυθμίσεις τις οποίες έχετε σε αυτό το νομοσχέδιο είναι τροποποιήσεις άλλων ρυθμίσεων που ψηφίσατε πριν από ένα συγκεκριμένο χρονικό διάστημα. 
Το ίδια συμβαίνουν, επίσης και με τους δικηγόρους. Προχωρήστε σε μια συνεννόηση μαζί τους. Σας ετέθησαν απόψεις εδώ. Άκουσα τον Υπουργό τον κ. Παπαϊωάννου. Απελευθέρωση δεν σημαίνει ασυδοσία. Απελευθέρωση σημαίνει κανόνες τέτοιοι, οι οποίοι να είναι ίδιοι με την υπόλοιπη Ευρωπαϊκή Ένωση και με μια περίοδο προσαρμογής. 
Κυριολεκτικά τα χάνω όταν βλέπω αυτά που γίνονται με όλα αυτά τα θέματα τα πρωτοποριακά, όπως το e-government,  που αφήσατε επί ενάμισι χρόνο την Κυβέρνηση χωρίς γενικούς γραμματείς, χωρίς διοικητές, αφού οι προηγούμενοι είχαν παραιτηθεί και τόσα άλλα θέματα. Αυτό δεν σας οδηγεί στο να έχετε μια αντίληψη ότι κάπου δεν τα σκέπτεστε σωστά τα πράγματα;
  (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, αμέσως, κύριε Πρόεδρε. 
Το ίδιο πράγμα έγινε και με την εφεδρεία. Αναφέρομαι στους δικαστικούς υπαλλήλους όπου φέρνετε μια ρύθμιση –και σωστά κάνετε- και αυτοί που επρόκειτο να τεθούν σε εφεδρεία δεν θα τεθούν. Τι γίνεται με όλους αυτούς, οι οποίοι αναγκάστηκαν να υποβάλουν παραίτηση για να αποφύγουν το μέτρο της εφεδρείας; Να λοιπόν, γιατί πολλές φορές πράγματα, τα οποία δεν μελετώνται σωστά καταλήγουν στο να δημιουργούν μεγαλύτερα προβλήματα από εκείνα, τα οποία πρόκειται να λύσουν.
Η άποψή μου, Υπουργέ, κύριε Ξυνίδη, είναι να ξαναδείτε τις παρατηρήσεις που σας έχουν γίνει, ώστε να μπορέσετε αύριο όταν θα συζητηθούν τα συγκεκριμένα άρθρα να δώσετε κάποιες απαντήσεις και να κάνετε πιο απλές τις ρυθμίσεις, με τέτοιο τρόπο ώστε πραγματικά να υπηρετείται το δημόσιο συμφέρον.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΣΙΟΥΦΑΣ",459
"42329","  Ευχαριστούμε τον πρώην Πρόεδρο της Βουλής κ. Σιούφα.
Το λόγο έχει ζητήσει ο κ. Χρήστος Πρωτόπαπας, Κοινοβουλευτικός Εκπρόσωπος του ΠΑΣΟΚ. 
Για πόσο χρόνο, κύριε Πρωτόπαπα;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42330"," Επί πολύ ολίγον, κύριε Πρόεδρε. Για ενάμισι λεπτό.","ΧΡΗΣΤΟΣ ΠΡΩΤΟΠΑΠΑΣ",436
"42331","  Θα ήθελα να οικονομήσετε όλοι το χρόνο. Κάνω γνωστό στο Σώμα ότι έχουμε πλέον των σαράντα συναδέλφων εγγεγραμμένων, για να μιλήσουν σε αυτήν την ενότητα. Γι’ αυτό και προς τους Κοινοβουλευτικούς Εκπροσώπους και προς τους Υπουργούς κάνω έκκληση, παράκληση να είναι πολύ σύντομοι και οικονόμοι στο χρόνο τους. 
Ορίστε, κύριε Πρωτόπαπα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42332"," Θα μπορούσαμε πάντως, κύριε Πρόεδρε, να ακούμε τους συναδέλφους…","ΧΡΗΣΤΟΣ ΠΡΩΤΟΠΑΠΑΣ",436
"42333","  Να μειώσουμε το χρόνο στα πέντε λεπτά.","ΕΥΑΓΓΕΛΟΣ ΑΡΓΥΡΗΣ",146
"42334"," Όχι, δεν τον μειώνω.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42335"," Θα μπορούσαμε εναλλακτικά, όποιος συνάδελφος θέλει να μιλήσει γενικότερα για τα άρθρα.","ΧΡΗΣΤΟΣ ΠΡΩΤΟΠΑΠΑΣ",436
"42336"," Εντάξει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42337"," Κύριε Πρόεδρε, με όλο το σεβασμό και την εκτίμηση στον τέως Πρόεδρο της Βουλής, θέλω να πω ότι δεν είναι σωστό το ότι ειπώθηκε από κάποια πλευρά από εμάς ότι δεν μπορούν οι Βουλευτές να μιλήσουν ή εν πάση περιπτώσει ότι επιχειρείται να φιμωθούν κατά τον οποιοδήποτε τρόπο. 
Είναι άλλο ο Βουλευτής που παίρνει θέση -και κατά το Σύνταγμα έχει πλήρως το δικαίωμα και κατά τη συνείδησή του- και επισημαίνει ορισμένα πράγματα -και πιθανώς να διαφοροποιείται και από την επίσημη γραμμή του κόμματος κάποιος που το κρίνει απαραίτητο- και είναι άλλο η επίσημη γραμμή του κόμματος, η οποία παρουσιάζεται από τον εισηγητή του κόμματος, ιδιαίτερα σε ορισμένα θέματα τα οποία είναι γνωστό ότι αποτελούν υποχρεώσεις της χώρας σε μια ιδιαίτερα κρίσιμη στιγμή για τη χώρα και την κοινωνία. 
Δεν μπορεί λοιπόν, να ψηφίζει ένα κόμμα ένα νομοσχέδιο και τα συγκεκριμένα άρθρα στο Υπουργικό Συμβούλιο, να αποτελούν αυτά τα άρθρα υποχρεώσεις της χώρας σε μια πολύ κρίσιμη στιγμή τη μέρα που είναι εδώ η τρόικα, τη μέρα που συζητείται το PSI και εν συνεχεία το ίδιο κόμμα –το κόμμα, κύριε Πρόεδρε, όχι ο Βουλευτής- να έρχεται εδώ, να κάνει ότι δεν ξέρει τι ψήφισαν οι δυο αντιπρόεδροί του στο Υπουργικό Συμβούλιο και με την επίσημη γραμμή του να αμφισβητεί ή να καταψηφίζει άρθρα τέτοιας σημασίας. Με συγχωρείτε, αυτό είναι μακριά από κάθε έννοια ευθύνης.","ΧΡΗΣΤΟΣ ΠΡΩΤΟΠΑΠΑΣ",436
"42338"," Μου επιτρέπετε, κύριε  Πρόεδρε;","ΔΗΜΗΤΡΙΟΣ ΣΙΟΥΦΑΣ",459
"42339"," Όχι, καλύτερα να μη δώσουμε συνέχεια. Παρακαλώ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42340"," Κύριε  Πρωτόπαπα, παρακαλώ πάρα πολύ…","ΔΗΜΗΤΡΙΟΣ ΣΙΟΥΦΑΣ",459
"42341"," Κύριε  Πρόεδρε, δεν χρειάζεται.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42342"," Νόμιζα ότι θα μου δώσετε την άδεια.","ΔΗΜΗΤΡΙΟΣ ΣΙΟΥΦΑΣ",459
"42343"," Όχι, δεν σας έδωσα το λόγο. Δεν χρειάζεται.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42344"," Μπορώ να έχω το λόγο για ένα λεπτό;","ΔΗΜΗΤΡΙΟΣ ΣΙΟΥΦΑΣ",459
"42345"," Αφού επιμένετε, ορίστε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42346"," Κύριε  Πρωτόπαπα, προφανώς δεν θα ήσαστε μέσα στην Αίθουσα για να ακούσετε αυτά τα οποία είπε ο Αντιπρόεδρος της Κυβέρνησης και δεν ήσασταν μέσα στην Αίθουσα. Ένα είναι αυτό.
Δεύτερον, επιτρέψτε μου να πω κάτι. Έχει το δικαίωμα η Κυβέρνηση και οι Υπουργοί να κάνουν τροποποιήσεις εδώ, τις οποίες δεν τις είχαν μέσα στο Υπουργικό Συμβούλιο και δεν έχουν τη δυνατότητα οι Βουλευτές να παρέμβουν και να ζητήσουν τροποποιήσεις;","ΔΗΜΗΤΡΙΟΣ ΣΙΟΥΦΑΣ",459
"42347"," Δεν είπα «οι Βουλευτές».","ΧΡΗΣΤΟΣ ΠΡΩΤΟΠΑΠΑΣ",436
"42348"," Με συγχωρείτε. Ο εισηγητής μας ήταν σαφής και συγκεκριμένος. Έβαλε αστερίσκους για παρατήρηση και επισήμανση και για διόρθωση. Αυτό είναι το σωστό. Σας παρακαλώ πάρα πολύ. Γνωρίζω πάρα πολύ καλά τι λέω και πώς το λέω.","ΔΗΜΗΤΡΙΟΣ ΣΙΟΥΦΑΣ",459
"42349"," Αν είναι έτσι να το συζητήσουμε.","ΧΡΗΣΤΟΣ ΠΡΩΤΟΠΑΠΑΣ",436
"42350"," Ευχαριστούμε πολύ τον κ. Σιούφα.
Παρακαλείται ο κ. Σπύρος Χαλβατζής, Κοινοβουλευτικός Εκπρόσωπος του Κομμουνιστικού Κόμματος Ελλάδας να λάβει το λόγο. 
Πόσο χρόνο χρειάζεστε, κύριε  Χαλβατζή;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42351"," Κανονικά το χρόνο μου, κύριε  Πρόεδρε, γιατί δεν μίλησα και το πρωί. Βέβαια, δεν θα τα αθροίσουμε τώρα.
Κύριε  Πρόεδρε, κυρίες και κύριοι Βουλευτές, θεωρούμε ότι συνολικά το πολυνομοσχέδιο αποτελεί έναν ακόμα κρίκο της αλυσίδας αυτής της αντιλαϊκής αντεργατικής λαίλαπας. Βεβαίως, εκτός από τη γενική του φιλοσοφία, αυτό το νομοσχέδιο, περιλαμβάνει άρθρα απαράδεκτα, προσβλητικά για την αξιοπρέπεια των εργαζομένων, ληστρικά από την άποψη της ουσίας των πραγμάτων, όπως το άρθρο 24. Αυτά τα άρθρα τα ανέλυσε ο εισηγητής μας με επάρκεια.
Κάποια στιγμή, κυρίες και κύριοι, πρέπει να σταματήσει όλη αυτή η υποκρισία για τα περί σωτηρίας του έθνους και της πατρίδας. Τα μέτρα που έχετε πάρει, αυτά που προετοιμάζετε, σταθερά και αταλάντευτα κινούνται στην ίδια γραμμή, στην παραπέρα ενίσχυση του μεγάλου κεφαλαίου συνολικά και ειδικότερα για τη διείσδυση μονοπωλιακών και άλλων επιχειρήσεων, παραδείγματος χάριν στις μεταφορές και στο χώρο των δικηγόρων, αλλά και σε δραστηριότητες που μέχρι πριν λίγο καιρό ανήκαν στο δημόσιο. Υπάρχουν υπηρεσίες και δραστηριότητες που καταργούνται ή ιδιωτικοποιούνται και άλλες που, αργά ή γρήγορα, θα περάσουν και θα εκχωρηθούν σε ιδιώτες. Και βέβαια, η φοροεπιδρομή, η φορολεηλασία των εργαζομένων, των συνταξιούχων, των αυτοαπασχολουμένων συνεχίζεται. 
Ο εισηγητής του ΠΑΣΟΚ το πρωί και το απόγευμα χρησιμοποίησε μελοδραματικούς τόνους, όμως, οι πράξεις, τα έργα σας καταδικάζουν, κατακρεουργούν την εργατική τάξη, τα πιο πλατιά λαϊκά στρώματα. Την ίδια ώρα όλοι μαζί κατατρομοκρατείτε τους εργαζόμενους. Κινδυνολογείτε θέλοντας να περάσετε τη φοβία ότι δεν θα πληρωθούν μισθοί και συντάξεις, δεν θα υπάρχουν χρήματα για την παιδεία, την υγεία, την πρόνοια και βεβαίως ταυτόχρονα μιλάτε για συλλογικό συμφέρον.
Μέχρι σήμερα έχετε κατακρεουργήσει μισθούς και συντάξεις, καταργήσατε επιδόματα, περικόψατε δαπάνες για την υγεία και την πρόνοια. Σήμερα, τα δημόσια νοσοκομεία σχεδόν όλα βρίσκονται σε προεμφραγματική κατάσταση και μερικά από αυτά είναι ήδη στο έμφραγμα με τεράστιες ελλείψεις σε νοσηλευτικό και ιατρικό προσωπικό, σε φάρμακα και άλλα υλικά.
Θελήσατε να δώσετε την εντύπωση ότι έργο της Κυβέρνησης είναι η σωτηρία των εργαζομένων. Μα, τόσο μεγάλη υποκρισία και νομίζετε ότι θα κοροϊδέψετε αυτούς που υφίστανται τις καταστροφικές συνέπειες της αντεργατικής πολιτικής σας; 
Το έχουμε δηλώσει με τον πιο κατηγορηματικό τρόπο και θα το επαναλάβουμε για άλλη μια φορά. Ο ρόλος της συγκυβέρνησης που χαρακτηρίστηκε του μαύρου μετώπου, του ΠΑΣΟΚ, της Νέας Δημοκρατίας και του ΛΑΟΣ, είναι συγκεκριμένος, να προωθήσει παραπέρα μέτρα και πολιτικές που θα στηρίξουν πιο αποτελεσματικά τα συμφέροντα και τα κέρδη του μεγάλου κεφαλαίου των επιχειρηματικών ομίλων, των τραπεζών και των εφοπλιστών, στηρίζοντας και ενισχύοντας τη λεγόμενη ανταγωνιστικότητα.
Για να περπατήσουν, όμως, όλα αυτά θα πρέπει να τσακιστούν ακόμα παραπέρα δικαιώματα, μισθοί, συντάξεις, επιδόματα, κοινωνικές παροχές. Γι’ αυτό αγωνιζόμαστε και καλούμε τους εργάτες, όλους τους εργαζόμενους, τους φτωχούς αγρότες, τους νέους, αυτούς που τους κλείνετε τις πόρτες της ζωής, τους καλούμε με το μαζικό οργανωμένο, συντονισμένο και ταξικά προσανατολισμένο ενωτικό τους αγώνα να αποτρέψουν την εφαρμογή αυτών των μέτρων, να ματαιώσουν τη λεγόμενη επιτυχία αυτών των προθέσεων, των επιλογών και των αποφάσεων της συγκυβέρνησης. Η αποτυχία αυτών των αντεργατικών, αντιλαϊκών μέτρων μπορεί να ανοίξει το δρόμο για τη σωτηρία των εργαζομένων των λαϊκών στρωμάτων.
Θεωρούμε ότι αυτό που πρέπει να γίνει απόλυτα ξεκάθαρο απ’ όλους τους εργαζόμενους είναι πως η συγκυβέρνηση ΠΑΣΟΚ-Νέας Δημοκρατίας-ΛΑΟΣ είναι συσπειρωμένη, είναι μπετόν αρμέ, όταν πρόκειται να αποφασίσει και να υλοποιήσει αντεργατικά, αντιλαϊκά μέτρα. 
Πρέπει να είναι ξεκάθαρο στους εργαζόμενους ότι οι δήθεν διαφοροποιήσεις ή ακόμα και πραγματικές φραστικές διαφοροποιήσεις Βουλευτών των ιδίων αυτών κομμάτων, καθώς και οι κοκορομαχίες, όπως αυτές του μεσημεριού, αφορούν σε τριτεύοντα θέματα. Αφορούν σε διαδικαστικά ζητήματα, που δεν έχουν καμμία απολύτως σχέση με το συμφέρον των εργαζομένων και του κοινωνικού συνόλου.
Πρέπει να είναι απόλυτα καθαρό στους εργαζόμενους ότι τα τρία κόμματα συμφωνούν απόλυτα, συναποφασίζουν και στην Κυβέρνηση και στην Ευρωπαϊκή Ένωση των μονοπωλίων για όλα τα αντιλαϊκά μέτρα.
Κύριοι της συγκυβέρνησης, δεν σας τα επιβάλλουν αυτά τα μέτρα ούτε η τρόικα ούτε η Ευρωπαϊκή Ένωση των μονοπωλίων. Είναι στα δικά σας προγράμματα. Είναι στη δική σας πολιτική επιλογή και είναι μία σκληρή ταξική πολιτική που επιδιώκει και σήμερα, όπως και χθες, να στηρίζει και σε αυτή την περίοδο της βαθιάς καπιταλιστικής οικονομικής κρίσης, όπως και στην περίοδο της ανάπτυξης, τα συμφέροντα του κεφαλαίου, την κερδοφορία του, τσακίζοντας και στραγγίζοντας τους εργαζομένους. Αυτό γίνεται ακόμα πιο καθαρό από το γεγονός ότι παρόμοια σκληρά ταξικά μέτρα παίρνονται σε όλες τις χώρες της Ευρωπαϊκής Ένωσης και σε όλη την Ευρωζώνη. Όλα αυτά σχετίζονται άμεσα με την διασφάλιση της κερδοφορίας του μεγάλου κεφαλαίου.
Γι’ αυτό θεωρούμε ότι συντονισμένος πρέπει να είναι ο ταξικός αγώνας της εργατικής τάξης, όλων των εργαζόμενων ενάντια στη συνασπισμένη εξουσία των μονοπωλίων.
Μιλάτε και γράφετε συνεχώς ότι επίκειται η καταστροφή, γιατί έρχεται η χρεοκοπία. Θέλετε τον κόσμο να σκύψει το κεφάλι, να μην αγωνίζεται και κινδυνολογείτε, η Κυβέρνηση και τα τρία κόμματά της που τη στηρίζουν. Υποστηρίζετε ότι αν δεν παρθούν αυτά τα σκληρά μέτρα, θα χαθεί η χώρα. 
Ας μιλήσουμε καθαρά! Σήμερα χρεοκοπούν καθημερινά πλατιά τμήματα των εργαζομένων. Επίσημα ξεπέρασαν το ένα εκατομμύριο οι  άνεργοι. Υπάρχουν πάρα πολλές δεκάδες, εκατοντάδες χιλιάδες εργαζόμενοι που αμείβονται έναντι, με 150, 200 ή 250 ευρώ το μήνα και δεν πληρώνονται για τη δουλειά τους. Εκατοντάδες χιλιάδες αυτοαπασχολουμένων κλείνουν τις δουλειές τους και βάζουν λουκέτο και αυτοί δεν λογίζονται άνεργοι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε  Πρόεδρε.
Τι θα γίνει παραπέρα; Με αυτόν τον ακρωτηριασμό μισθών, συντάξεων και επιδομάτων έχετε φτωχύνει τους εργαζόμενους και με όλα τα μέτρα που παίρνετε.
Τελικά με την πολιτική και τις πράξεις σας έχετε χρεοκοπήσει τον ελληνικό λαό. Το παράδειγμα της επίθεσης που γίνεται απέναντι στους χαλυβουργούς είναι χαρακτηριστικό της συνολικής επίθεσης της αστικής τάξης. Αλλά και το παράδειγμα του αγώνα ογδόντα πέντε ημερών απεργίας, είναι και αυτό συγκλονιστικό και δείχνει το δρόμο για όλους τους εργαζόμενους.
Όλα αυτά, όπως λέτε, τα κάνετε για να σωθεί η χώρα. Τα κάνετε, για να σωθεί το κεφάλαιο, για να στηριχθεί η λεγόμενη ανταγωνιστικότητά του. Όλα αυτά υποστηρίζετε ότι είναι μονόδρομος. Όχι, μονόδρομος για την εργατική τάξη, για τα πλατιά λαϊκά στρώματα είναι η πάλη, είναι η ρήξη, είναι η ανατροπή αυτής της αντεργατικής πολιτικής και αυτής της συγκυβέρνησης. Η ενίσχυση της ταξικής κατεύθυνσης του συνδικαλιστικού κινήματος είναι το κύριο και βασικό καθήκον όλων των εργαζομένων της εργατικής τάξης. 
Αυτόν τον αγώνα στήριξε και θα συνεχίσει να στηρίζει το Κομμουνιστικό Κόμμα της Ελλάδας, γιατί πιστεύουμε και είμαστε σίγουροι, είμαστε βέβαιοι γι’ αυτό, ότι μόνο με την αποδέσμευση της χώρας από την Ευρωπαϊκή Ένωση, μόνο η μονομερής διαγραφή του χρέους με λαϊκή εξουσία, μπορεί να αποτελεί λύση για τους εργαζόμενους και για τον ελληνικό λαό.
Σε αυτή την κατεύθυνση καλούμε τους εργαζόμενους να αγωνιστούν.
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"42352","   Ευχαριστούμε τον κ. Χαλβατζή.
Παρακαλείται η κ. Ευαγγελία Αμμανατίδου-Πασχαλίδου, Βουλευτής του Συνασπισμού Ριζοσπαστικής Αριστεράς Β’ Θεσσαλονίκης να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42353"," Ευχαριστώ, κύριε Πρόεδρε.
Το πολυνομοσχέδιο αυτό που φέρατε, είναι ένα πολυνομοσχέδιο σκούπα και πάλι μέσα από διαδικασίες εξπρές, οι οποίες δεν συνάδουν ούτε με τον τύπο ούτε με το πνεύμα του Κανονισμού της Βουλής, θέλετε να σαρώσετε ό,τι άφησε το προηγούμενο πολυνομοσχέδιο, που έγινε πολυνόμος. Θέλετε να έχουμε νέες συγχωνεύσεις και απολύσεις στο δημόσιο, επιβολή των καρτέλ στις μεταφορές, παράδοση της φοροεισπρακτικής λειτουργίας στο κερδοσκοπικό κεφάλαιο, ξεπούλημα της δημόσιας περιουσίας και μπόνους για τους φοροφυγάδες και τους μεγαλομερισματούχους.
Η λίστα είναι ατελείωτη. Τα νομοθετήματά σας δεν αντιβαίνουν μόνο τον Κανονισμό της Βουλής, αλλά κυρίως έρχονται σε αντίθεση με τις ανάγκες και τα αιτήματα του ελληνικού λαού. Η ίδια η Κυβέρνηση της εσωτερικής τρόικας δεν έχει καμμία νομιμοποίηση από το λαό, πόσο μάλλον τώρα που έρχεται να επιβάλει νόμους που υποθηκεύουν τη χώρα και το μέλλον των εργαζομένων για ολόκληρες δεκαετίες.
Θα ξεκινήσω με το άρθρο 1. Είχαμε καταθέσει μια τροπολογία στο παρελθόν, στο νομοσχέδιο για την ηλεκτρονική διακυβέρνηση, για τη βαθμολογική και μισθολογική εξέλιξη των εργαζομένων στα Κέντρα Εξυπηρέτησης Πολιτών. Μια μεγάλη μερίδα των εργαζομένων στα ΚΕΠ, αν όχι οι περισσότεροι, είχαν προσληφθεί με συμβάσεις έργου, δηλαδή με μπλοκάκι. Αυτούς τους εργαζόμενους που δούλευαν για λιγότερα από 500 ευρώ, χωρίς δικαιώματα, παρόλο που κάλυπταν πάγιες και διαρκείς ανάγκες, όπως έχει κριθεί σε πολλές περιπτώσεις από τα ελληνικά δικαστήρια, τους πετάξατε στο δρόμο. Κάποιοι εργαζόμενοι από αυτούς μονιμοποιήθηκαν μέσω ΑΣΕΠ, αλλά καθώς δούλευαν με μπλοκάκι δεν τους αναγνωρίζεται η προϋπηρεσία. Οι εργαζόμενοι δούλευαν επί χρόνια με συμβάσεις έργου και σήμερα συνεχίζετε αυτή την αδικία, μην αναγνωρίζοντάς τους την προϋπηρεσία. 
Νομίζουμε ότι θα πρέπει να υπάρξει άμεσα μια νομοθετική παρέμβαση και το άρθρο 1 να αναφέρεται ρητά, στην προϋπηρεσία που έχει διανυθεί με συμβάσεις έργου στα ΚΕΠ, να μπει αυτή στην τελική μορφή ως προσθήκη, ώστε να τηρείται η επιταγή της συνταγματικής αρχής της ισότητας και να αποσαφηνιστεί ότι αναγνωρίζεται η προϋπηρεσία των εργαζομένων στα ΚΕΠ των δήμων που έχουν μονιμοποιηθεί με διαδικασίες ΑΣΕΠ για τη μισθολογική τους εξέλιξη και την βαθμολογική τους κατάταξη. 
Το νομοσχέδιο αποτελεί ένα πλήγμα επιπλέον για τις μικρές επιχειρήσεις. Συγχωνεύετε τον ΕΟΜΜΕΧ με την ΕΤΕΑΝ, καταργώντας επί της ουσίας τον πρώτο, πετώντας στο δρόμο τριάντα εργαζόμενους και φορτώνετε στην ΕΤΕΑΝ ένα βάρος που δεν μπορεί να το αντέξει.
Πριν από λίγο ο κ. Ξυνίδης έφερε μια τροπολογία, τροποποιήσεις και συμπληρώσεις στο σχέδιο νόμου. Εγώ θα αναφερθώ στην ΕΤΕΑΝ, που χωρίς να αυξάνει τους κύκλους εργασιών της και άρα τα έσοδά της, βάσει αυτού που μας παρουσιάζετε, αυξάνει κατά 120% το μισθολογικό της κόστος. 
Τι είναι αυτό; Δεν είναι μια παγίδα; Δεν είναι εύλογο ότι και αυτός ο οργανισμός, με μαθηματική ακρίβεια, θα καταστεί ζημιογόνος και προβληματικός; Και τότε πάλι οι εργαζόμενοι και της ΕΤΕΑΝ -της νέας- και του ΕΟΜΜΕΧ θα σας φταίνε και θα κάνετε και άλλες περικοπές κι άλλες απολύσεις. 
Η συγχώνευση του ΕΟΜΜΕΧ και μάλιστα με αυτούς τους όρους, η απόλυση ενός μεγάλου μέρους του προσωπικού του, ανθρώπων έμπειρων που προσφέρουν στις μικρές επιχειρήσεις, είναι ένα χτύπημα για τις μικρές επιχειρήσεις και τη χειροτεχνία σε εποχές που η αποτελεσματική στήριξή τους, είναι κάτι περισσότερο από απαραίτητη. Από την άλλη θα οδηγήσετε στην ανεργία τους εργαζόμενους της ΕΤΕΑΝ, που είναι η εταιρεία που δημιουργήσατε όταν καταργήσατε το ΤΕΜΠΜΕ.
Φέρατε τη νομοτεχνική αυτή βελτίωση, στην οποία αναφέρετε: «Στο έκτο εδάφιο της παραγράφου 1 του άρθρου 17 του σχεδίου νόμου προστίθενται νέα εδάφια ως εξής». Θα φτάσω στο κομμάτι που λέει «στην περίπτωση που δεν υπάρχουν στους φορείς υποδοχής κενές οργανικές θέσεις που θα μεταφέρεται το υπόλοιπο προσωπικό του ΕΟΜΜΕΧ σε διάφορους άλλους κλάδους, για τους οποίους οι ενδιαφερόμενοι να κατέχουν τα απαιτούμενα τυπικά προσόντα, αυτοί μεταφέρονται σε προσωποπαγείς θέσεις, οι οποίες συνιστώνται για το σκοπό αυτό». Όμως παρακάτω τι λέτε; Λέτε: «Προσωπικό που μεταφέρεται σύμφωνα με το προηγούμενο εδάφιο και το οποίο με βάση τους κανονισμούς λειτουργίας και τα επιχειρησιακά σχέδια των φορέων υποδοχής κρίνεται ως πλεονάζον τίθεται σε εφεδρεία και εφαρμόζεται το άρθρο 37 παράγραφος 7 του ν.3986 του 2011».
Άρα, αυτό που κάνετε εδώ -δεν ξεχνάτε βέβαια τις μνημονιακές δεσμεύσεις- είναι μια νομοτεχνική διόρθωση και από εκεί και πέρα ο κάθε φορέας θα δει τι θα κάνει με το προσωπικό αυτό.
Το νομοσχέδιο αυτό ανοίγει και το δρόμο για την επιβολή των αντικειμενικών κριτηρίων στους ελεύθερους επαγγελματίες και βέβαια, αύριο και στους αγρότες. Η αρχή της αναλογικότητας δείχνει το λουκέτο στις μικρές επιχειρήσεις, η αναλογία φορολόγησης γονατίζει τις μικρές επιχειρήσεις και εσείς θεωρείτε ότι είναι το ίδιο πράγμα η πολυεθνική με το ψιλικατζίδικο, που φυσικά δεν είναι έτσι. Η φορολογική τους αντιμετώπιση με τους ίδιους όρους είναι υπέρ των μεγάλων επιχειρήσεων και συνιστά φοροαφαίμαξη για τους μικρούς. Ωστόσο, για τους μεγαλομερισματούχους και για τους φοροφυγάδες επιφυλάσσετε ευνοϊκές φορολογικές ρυθμίσεις. Την ίδια ώρα που γονατίζετε τους ελεύθερους επαγγελματίες και τις μικρές επιχειρήσεις, την ίδια ώρα που έχετε πτωχεύσει τους εργαζόμενους με τα απανωτά χαράτσια, κάνετε δώρο στους μεγαλομερισματούχους, κατεβάζοντας το φορολογικό συντελεστή των μερισμάτων από 40% στο 25%. Έρχεστε δηλαδή να εξυπηρετήσετε τους μεγαλοφοροφυγάδες και αυτούς που χρωστάνε στα ασφαλιστικά ταμεία με χαριστικές και ευνοϊκές ρυθμίσεις και αυτοί δεν είναι οι μεροκαματιάρηδες.
Απελευθερώνετε πλήρως τα φορτηγά για να σώσετε την οικονομία ή για να τσακίσετε τους ιδιοκτήτες φορτηγών, οι οποίοι ακόμη χρωστάνε στις τράπεζες τα δάνεια για να πάρουν αυτές τις άδειες δημοσίας χρήσης; Εκατοντάδες χιλιάδες πινακίδες φορτηγών παραδόθηκαν το 2011. Γνωρίζετε πολύ καλά ότι η απελευθέρωση. βοηθά μόνο τις μεγάλες εταιρείες που θα βγουν στην αγορά, βγάζοντας στην ανεργία τους ιδιοκτήτες φορτηγών και γνωρίζετε ότι η απελευθέρωση όπως έγινε και στην περίπτωση των ταχυμεταφορών, θα αυξήσει τα τιμολόγια. καθώς θα δημιουργηθούν νέα καρτέλ. Απαλλοτριώνετε την περιουσία αυτών των ανθρώπων «με το έτσι θέλω» και τους αφήνετε στα χρέη, δηλαδή με μία «θηλιά στο λαιμό».
Παρόμοια είναι και η κατάσταση με την απελευθέρωση του επαγγέλματος των δικηγόρων. Στο άρθρο 6 περιλαμβάνονται διατάξεις που εξοντώνουν τους δικηγόρους και αλλάζουν άρδην τον τρόπο άσκησης της δικηγορίας προς όφελος των οικονομικών συμφερόντων των μεγάλων δικηγορικών εταιριών. Θεσπίζεται η ελεύθερη εγκατάσταση υποκαταστημάτων δικηγορικών εταιριών σε όλη την επικράτεια, επιτρέπεται η διαφήμιση, γίνεται παρέμβαση στο πειθαρχικό δίκαιο των συλλόγων και άλλα πολλά. Θα οδηγήσετε δηλαδή, χιλιάδες αυτοαπασχολούμενους δικηγόρους στο κλείσιμο των γραφείων τους και στην ανεργία ή στην υπηρεσία των μεγάλων γραφείων για ένα μισθό χαρτζιλίκι της τάξης των 400-500 ευρώ και μιλάμε για επιστήμονες. 
Αυτή είναι η απελευθέρωση που περιγράφετε; Η απελευθέρωση των καρτέλ και στο χώρο της δικαιοσύνης με ανυπολόγιστες επιπτώσεις για την ίδια τη λειτουργία της δικαιοσύνης, η οποία μάλιστα θα καταστήσει απαγορευτικό το κόστος για τον πολίτη, είναι καταστροφική. 
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)
Η παρούσα διάταξη ενισχύει αποκλειστικά και μόνο τις μεγάλες δικηγορικές εταιρείες και τις πολυεπαγγελματικές επιχειρήσεις, που με ένα ευέλικτο υπαλληλικό δυναμικό από χαμηλόμισθους επιστήμονες θα μπορέσουν να κυριαρχήσουν απόλυτα στην ελεύθερη αγορά. Στο όνομα του να μη πτωχεύσει η χώρα, οδηγείτε όλο το λαό στην εξαθλίωση. 
Ως ΣΥΡΙΖΑ έχουμε καταψηφίσει το νομοσχέδιο επί της αρχής και ζητάμε συναδέλφους που είναι στην ίδια λογική, να συνυπογράψουμε για ονομαστική ψηφοφορία στα άρθρα 6, 7, 16 και 17, ώστε να εκφραστεί εδώ ο κάθε Βουλευτής και να μην περάσει μόνο με τη δεδηλωμένη των εισηγητών της συγκυβέρνησης. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"42354"," Ευχαριστούμε την κ. Ευαγγελία Αμμανατίδου-Πασχαλίδου. 
Πριν δώσω το λόγο στη Βουλευτή του ΠΑΣΟΚ Φθιώτιδας κ. Αικατερίνη Μπατζελή, θα ήθελα να ενημερώσω το Σώμα ότι έχουν ζητήσει το λόγο τρεις Υπουργοί για συντομότατες παρεμβάσεις νομοτεχνικού χαρακτήρα. Συγκεκριμένα, πρόκειται για τους κ.κ. Γεώργιο Κουτρουμάνη, Σωκράτη Ξυνίδη και Πάρη Κουκουλόπουλο. 
Αμέσως μετά την κ. Μπατζελή, κύριοι Υπουργοί, θα λάβετε το λόγο για τις σύντομες παρεμβάσεις σας. 
Κυρία Μπατζελή, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42355"," Ευχαριστώ πάρα πολύ, κύριε Πρόεδρε.
Θα ήθελα να πω ότι πραγματικά οι παρεμβάσεις των Υπουργών αποσαφηνίζουν ζητήματα που μας προβληματίζουν και νομίζω ότι μαζί με την Κυβέρνηση και οι Βουλευτές μπορούν να τροποποιήσουν ή να εξομαλύνουν ορισμένες διατάξεις ή να γίνουν κατανοητές τόσο σε μας όσο και στο ευρύτερο κοινό που μας παρακολουθεί. 
Αγαπητοί συνάδελφοι, στις δύσκολες στιγμές που διανύουμε είναι καθήκον όλων μας χωρίς υπεκφυγές, μικροπολιτικές και μικροκομματικές τακτικές να μην αποστασιοποιούμαστε ευκαιριακά και a la carte από πολιτικές οι οποίες θα βοηθήσουν αυτή τη χώρα, όχι μόνο να ανταπεξέλθει στις δύσκολες συμφωνίες με τους διεθνείς εταίρους, αλλά και για να περάσει δυναμικά στις μεταρρυθμίσεις των δομών της ελληνικής οικονομίας, η οποία και αυτή πρέπει να ανταποκριθεί στις ανάγκες των καιρών. 
Συνεπώς, προς την κατεύθυνση της ομαλής μετάβασης στις αναγκαίες μεταρρυθμίσεις και στην καλύτερη διαχείρισή τους, ανοίγει ο διάλογος και ο προβληματισμός μεταξύ των Βουλευτών και μεταξύ των Βουλευτών και της Κυβέρνησης. 
Αυτό στο οποίο αποσκοπούμε πάνω απ’ όλα είναι τελικά να αποκτήσουμε ένα σταθερό νομικό πλαίσιο, έτσι ώστε να μην υπάρχουν ad hoc ρυθμίσεις, αλλά ρυθμίσεις οι οποίες να είναι διαφανείς για όλους. Και στο συγκεκριμένο νομοσχέδιο θα έλεγα ότι μπορεί να υπάρχουν ορισμένες τέτοιες ρυθμίσεις, αλλά πάνω απ’ όλα θα επιδιώξουμε και θα αναζητήσουμε να έχουμε πλήρη ενημέρωση για το επενδυτικό ενδιαφέρον το οποίο πιθανά θα προκύπτει, έτσι ώστε να δικαιολογούν τις διαδικασίες fast track. 
Θα μου επιτρέψετε να μπω σε ορισμένα επιμέρους άρθρα, τα οποία μας έχουν προβληματίσει και τα οποία πιστεύω πως με τις τοποθετήσεις μας και με την ευχέρεια των παρεμβάσεων των ίδιων των Υπουργών θα μπορούν να προσαρμοστούν ή να τροποποιηθούν.
 Σχετικά με το άρθρο 7 παράγραφος 7, βάσει του οποίου προτείνεται στο Ταμείο Αξιοποίησης Ιδιωτικής Περιουσίας του Δημοσίου να περιέρχονται και νέα ακίνητα, μπορώ να καταλάβω, αγαπητοί συνάδελφοι, σ’ αυτό το Ταμείο να μην έχει ενταχθεί όλη η δημόσια περιουσία. Όμως, αυτό το οποίο θα πρέπει να αποσαφηνιστεί είναι το αν εννοείται ή προβλέπεται να ενταχθεί και η ιδιωτική περιουσία που μπορεί να περιέλθει στο δημόσιο από τη μη πληρωμή των οφειλών των ιδιωτών προς την εφορία.
Εκτός του ότι πρόκειται περί μιας πολύ ιδιαίτερης και πολύπλοκης διαδικασίας, διότι τίθενται ζητήματα ξεκαθαρίσματος του ιδιοκτησιακού καθεστώτος, τίθεται και ένα θέμα αρχής το οποίο έγκειται στην εκποίηση της ιδιωτικής περιουσίας, όταν αυτή περιέλθει στο Ταμείο Αξιοποίησης της Δημόσιας Περιουσίας, χωρίς να δίνεται η δυνατότητα επανάκτησης της περιουσίας από τον ιδιώτη, εφ’ όσον διασφαλίσει και εξοφλήσει τις οφειλές του προς το δημόσιο. Συνεπώς, πιστεύω ότι προς αυτήν την κατεύθυνση θα πρέπει να ληφθούν ορισμένες διευκρινίσεις. 
Όσον αφορά το άρθρο 8 το οποίο επισημάνθηκε και από άλλους συναδέλφους και συγκεκριμένα όσον αφορά την παράγραφο 1 και 2, γίνεται μια σημαντική διάκριση μεταξύ των τηλεοπτικών σταθμών περιφερειακής και εθνικής εμβέλειας. Εδώ θα πρέπει να αποσαφηνιστεί ότι όσον αφορά τους περιφερειακούς σταθμούς, οι οποίοι έχουν ενταχθεί σε προγράμματα ψηφιακής σύγκλισης και εκπέμπουν ψηφιακά προγράμματα και εκπομπές, η αναγνώρισή τους και η επαναξιολόγηση του φακέλου θα μπορεί να γίνει με γρήγορη διαδικασία από το Εθνικό Ραδιοτηλεοπτικό Συμβούλιο, ενώ παράλληλα οι άλλοι περιφερειακοί σταθμοί θα μπορούν να καταθέσουν φάκελο. Σε καμμία περίπτωση δεν πρέπει οι σταθμοί εθνικής εμβέλειας να διεκδικήσουν δια μέσου αυτής της διαδικασίας μερίσματα εκπομπών των περιφερειακών σταθμών. Εδώ, λοιπόν, είναι ένα θέμα το οποίο θα πρέπει να λάβει υπ’ όψιν η Κυβέρνηση. 
Σχετικά με το άρθρο 11 που αφορά τους όρους και τις προϋποθέσεις λειτουργίας των εμπορικών εκθέσεων, θα ήθελα να αναφέρω ότι ο χώρος και τα ακίνητα των εμπορικών εκθέσεων έχουν περιέλθει στο Ταμείο Αξιοποίησης της Δημόσιας Περιουσίας. Μεταξύ αυτών είναι και η Πανελλήνια Έκθεση Λαμίας, η ΠΕΛ. Πρόσφατα δε, είχε εκδοθεί -και ο κ. Ξυνίδης τη γνωρίζει- μια ΚΥΑ, βάσει της οποίας δίνεται η δυνατότητα έγκρισης από την περιφέρεια ή τους δήμους να λάβουν μέρος εκθέσεις και να δοθούν οι άδειες καταλληλότητας, ανάλογα με την αιτούμενη έκταση. Αυτό, όμως, δεν λύνει το ζήτημα τόσο της ΠΕΛ, αλλά και γενικά όλων των εμπορικών εκθέσεων. Μάλιστα, τους φτάνει σε ένα σημείο να μην μπορούν να έχουν σχέδιο βιωσιμότητας. 
Γι’ αυτό, κύριε Υπουργέ, θεωρώ ότι είναι σκόπιμο, πέραν της τακτοποίησης του θέματος, που αφορά το ποιος αποφασίζει να προχωρήσει άμεσα στο να δίνει τις άδειες, να γίνει μια αλλαγή της κυριότητας της ΠΕΛ με ενεργό ρόλο του εμπορικού και βιοτεχνικού κόσμου της περιφέρειας, ο οποίος αγωνιά για το μέλλον του και είναι πρόθυμος να αναλάβει κοινές πρωτοβουλίες και προσπάθειες για να ξεπεράσει, με όσα μέσα και δυνατότητες κατέχει, τις σημερινές δυσκολίες. 
Οι οποιεσδήποτε καθυστερήσεις στην αλλαγή της κυριότητας της δημόσιας περιουσίας υπέρ του Ταμείου Αξιοποίησης της Δημόσιας Περιουσίας, όπως και αυτή των ιαματικών πηγών πρέπει να ξεκαθαρίσουν όσο το δυνατόν πιο σύντομα. 
Σχετικά με τα άρθρα 17, 18, 19 που αφορούν τον ΕΟΜΜΕΧ και τον ΕΛΟΤ, θα ήθελα να πω ότι πρόκειται για τρία άρθρα, τα οποία πραγματικά έχουν επικεντρώσει το ενδιαφέρον των συζητήσεων για το λόγο ότι πρόκειται κατ’ αρχάς για συγχώνευση οργανισμών που αποτελεί μια προτεραιότητα των παρεμβάσεων που πρέπει να γίνουν στο δημόσιο τομέα, προκειμένου να υπάρχει οικονομία κλίμακος και συγκέντρωση υπηρεσιών, με σκοπό την καλύτερη εξυπηρέτηση των πολιτών και τη μείωση της γραφειοκρατίας. 
Παράλληλα, ενεργοποιείται το ΕΤΕΑΝ Α.Ε., βάσει του οποίου θα ενισχυθεί η στήριξη και η ρευστότητα στις μικρομεσαίες επιχειρήσεις. Εδώ, όμως, θα μου επιτρέψετε να πω ότι στο πλαίσιο του ΕΛΟΤ γίνεται και μια προσπάθεια για μια συγκροτημένη πολιτική, εκείνης του διαχωρισμού της διαπίστευσης, της πιστοποίησης και τυποποίησης, με στόχο την κατοχύρωση των ελληνικών προϊόντων και την ενίσχυσή τους στον εξαγωγικό τους προσανατολισμό. Σ’ αυτό το πλέγμα το οποίο, όπως είπα, είναι απαραίτητο, θα πρέπει να αποσαφηνιστεί και να διασφαλιστεί η αποτελεσματικότητα των νέων οργανισμών, η ορθή διαχείριση των περιουσιακών στοιχείων και η αξιοκρατική απορρόφηση του ανθρώπινου δυναμικού. 
Κύριε Υπουργέ, έρχομαι στο θέμα του ΕΟΜΜΕΧ και των θυγατρικών του, ο οποίος μέχρι σήμερα έχει αναλάβει την πιστοποίηση των κλαδικών προϊόντων, ώστε να έχουν εμπορικό και εξαγωγικό προσανατολισμό. Με την πρότασή σας διαπιστώνεται ένα πρόβλημα, εκείνο της χρησιμοποίησης του εργασιακού εξοπλισμού αυτών των θυγατρικών εταιρειών. Πρόκειται για εξοπλισμό ο οποίος κόστισε πολλά εκατομμύρια, για εξοπλισμό ο οποίος, αν γνωρίζω καλά, χρηματοδοτήθηκε και από δημόσιους πόρους. 
Στο παρόν σχέδιο νόμου φαίνεται ότι αυτός ο εργασιακός εξοπλισμός πιθανά να μεταφερθεί στη γενική γραμματεία, πράγμα το οποίο σημαίνει ότι με την πάροδο του χρόνου θα ρευστοποιηθεί, ενώ η νέα εταιρεία πιστοποίησης, η ΕΒΕΤΑΜ, η οποία δεν κατέχει τον απαραίτητο εξοπλισμό, θα χρειαστεί να αγοράσει νέο καινούργιο εξοπλισμό, για να μπορεί να πιστοποιεί τα κλαδικά προϊόντα. Αυτό σημαίνει ότι θα χρειαστούν επιπλέον δημόσιοι πόροι. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Για το λόγο αυτό –αν μου επιτρέψετε τριάντα δευτερόλεπτα, κύριε Πρόεδρε- πιστεύω ότι στο άρθρο 16 θα πρέπει να προστεθεί μία νέα παράγραφος, η οποία περίπου να λέει το εξής: Από τη διαδικασία της εκκαθάρισης εξαιρείται όλος ο εργασιακός εξοπλισμός, όλων των θυγατρικών εταιρειών του ΕΟΜΜΕΧ που λύονται αυτοδικαίως και τίθενται σε εκκαθάριση, που στη συνέχεια θα μεταβιβαστεί στην εταιρεία ΕΒΕΤΑΜ, ομοίως με τη διαδικασία που προβλέπεται στο άρθρο 19.
Αγαπητοί συνάδελφοι, πιστεύω ότι οι συγχωνεύσεις οι οποίες έχουν γίνει στο Υπουργείο είναι ιδιαίτερης σημασίας και με την τροποποίηση για το θέμα της μετακίνησης του ΕΛΟΤ νομίζω ότι τείνει προς τη σωστή κατεύθυνση.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΙΚΑΤΕΡΙΝΗ ΜΠΑΤΖΕΛΗ",340
"42356"," Ευχαριστούμε την κ. Αικατερίνη Μπατζελή.
Παρακαλείται ο Υπουργός Εργασίας και Κοινωνικής Ασφάλισης, κ. Γεώργιος Κουτρουμάνης, να κάνει τη σύντομη παρέμβασή του σε χρόνο τριών λεπτών για τις νομοτεχνικές παρατηρήσεις που θέλει να ανακοινώσει στο Σώμα, οι οποίες να κατατεθούν για τα Πρακτικά και να μοιραστούν στους κυρίους συναδέλφους. 
Ορίστε, κύριε Υπουργέ, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42357"," Ευχαριστώ, κύριε Πρόεδρε.
Θα καταθέσω για τα Πρακτικά τις συγκεκριμένες νομοτεχνικές βελτιώσεις.
 Δεν χρειάζεται να αναφερθώ σε πολλές απ’ αυτές οι οποίες είναι καθαρά νομοτεχνικού, συντακτικού χαρακτήρα, θα έλεγα. Θα σταθώ σε δύο, όμως. 
Η μία αφορά τη συνταγογράφηση από γιατρούς που δεν είναι συμβεβλημένοι με τα ταμεία, ωστόσο έχουν πιστοποιηθεί και μπορούν να συνταγογραφούν. Και γι’ αυτούς θα ισχύει το μέτρο της αφαίρεσης της δυνατότητας συνταγογράφησης, στην περίπτωση που παραβαίνουν τους όρους συνταγογράφησης που προβλέπονται από τα προεδρικά διατάγματα, τα οποία εφαρμόζονται και από τον ΕΟΠΥΥ και από τα άλλα ταμεία.
Η δεύτερη παρατήρηση που θα κάνω, επισήμανση μάλλον, αφορά τους γιατρούς του ΕΣΥ, για τους οποίους υπάρχει μία καθυστέρηση στην καταβολή υπερωριών και άλλων αποδοχών. Διευκολύνεται με αυτήν τη ρύθμιση η καταβολή δεδουλευμένων. 
Τις καταθέτω για τα Πρακτικά.
 (Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελίδες 163-165)","ΓΕΩΡΓΙΟΣ ΚΟΥΤΡΟΥΜΑΝΗΣ",256
"42358"," Θέλω όμως, κύριε Πρόεδρε, να κάνω και ένα σχόλιο με αφορμή όσα συνέβησαν σήμερα στα γραφεία της ΓΣΕΒΕΕ.
Σήμερα σε μία άλλη χώρα, στην Πορτογαλία, που αντιμετωπίζει παρόμοια προβλήματα με την Ελλάδα, μετά από δεκαεπτά ώρες διαλόγου της Κυβέρνησης με τους κοινωνικούς εταίρους επήλθε συμφωνία για θέματα που αφορούν την ανταγωνιστικότητα των επιχειρήσεων της Πορτογαλίας. Αναμένεται σήμερα, μέχρι αργά το βράδυ, να υπογραφεί η τριμερής αυτή συμφωνία. Ένα από τα συνδικάτα εκεί –μεγάλο συνδικάτο- διαφώνησε, αποχώρησε κι έκανε συγκέντρωση έξω από το Κοινοβούλιο. Απόλυτα δημοκρατικό δικαίωμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Τι συνέβη στην Ελλάδα; Σήμερα ξεκινούσε ο κοινωνικός διάλογος και στα γραφεία της ΓΣΕΒΕΕ ήταν εκτός από τη ΓΣΕΒΕΕ, η ΕΣΕΕ, ο ΣΕΒ, η ΓΕΣΕΕ. Είναι αναφαίρετο δικαίωμα του καθενός να μην συμμετέχει σε ένα διάλογο, αφού δεν τον πιστεύει, αλλά πόσο δικαίωμα μπορεί να θεωρείται να εισβάλει μία παράταξη μέσα στα γραφεία της ΓΣΕΒΕΕ, να προπηλακίσει όσους ήταν μέσα και να αφαιρέσει το δικαίωμά τους να συζητήσουν;
Σεβόμαστε -κι εγώ τουλάχιστον που προέρχομαι απ’ αυτούς τους χώρους σέβομαι ακόμη περισσότερο- τον αγώνα του κάθε συνδικάτου, της κάθε παράταξης. Αναρωτιέμαι: όμως, είναι δημοκρατικό δικαίωμα να εμποδίζεις τους άλλους να συζητήσουν, επειδή εσύ διαφωνείς με το διάλογο; 
Αναρωτιέμαι, σ’ αυτές τις συνθήκες που βιώνει η χώρα, είναι πρακτικές που μπορεί να ακολουθούνται να μην αφήνουμε κάποιους να συζητήσουν για πολύ σοβαρά ζητήματα, που αφορούν την ανταγωνιστικότητα των επιχειρήσεων, την ανεργία και μια σειρά άλλα πράγματα πάρα πολύ σοβαρά που τα έχουμε μπροστά μας, ιδιαίτερα σε μία εβδομάδα που γίνονται σημαντικές διαπραγματεύσεις για κορυφαία θέματα που αφορούν τη χώρα;
Αναρωτιέμαι, είναι μορφή αγώνα και ποιος τον υιοθετεί -απευθύνομαι σε όλους τους συναδέλφους απ’ όλες τις πτέρυγες- να μπαίνεις μέσα σε ένα χώρο που κάποιοι συζητούν και να τους εμποδίζεις να συζητήσουν; 
Ευχαριστώ, κύριε Πρόεδρε.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"42359"," Ευχαριστούμε τον κύριο Υπουργό.
Παρακαλείται ο κ. Σωκράτης Ξυνίδης, Αναπληρωτής Υπουργός Ανάπτυξης, Ανταγωνιστικότητας και Ναυτιλίας, να λάβει το λόγο για κάποιες νομοτεχνικές, επίσης, παρατηρήσεις. 
Ισχύει και για εσάς ό,τι είπα στον κ. Κουτρουμάνη, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42360"," Θα είμαι συντομότατος, κύριε Πρόεδρε.
Η νομοτεχνική συμπλήρωση αφορά το άρθρο 6, τις ρυθμίσεις επειγόντων θεμάτων του Υπουργείου Δικαιοσύνης, Διαφάνειας και Ανθρωπίνων Δικαιωμάτων. Στην παράγραφο 1 –την αναφέρω για τα Πρακτικά, θα δοθεί και γραπτά- στο 1γ της περίπτωση 8 του άρθρου 19, όπως περιγράφεται εκεί που λέει ότι «κατ’ εξαίρεση της παρούσας υποπαραγράφου, δεν τίθενται σε διαθεσιμότητα λόγω επικείμενης συνταξιοδότησης προς συνταξιοδοτική διαθεσιμότητα οι υπάλληλοι των γραμματειών των δικαστηρίων και εισαγγελιών» τίθενται τρεις λέξεις «του Ελεγκτικού Συνεδρίου» -αυτό είναι που έχει παραληφθεί- και συνεχίζει «των εμμίσθων υποθηκοφυλακείων και κτηματολογικών γραφείων της χώρας». 
Το ίδιο επαναλαμβάνεται και στην υπ’ αριθμόν 7 περίπτωση στστ) που λέει ότι «οι υπάλληλοι της γραμματείας των δικαστηρίων και των εισαγγελιών» τίθενται πάλι τρεις λέξεις «του Ελεγκτικού Συνεδρίου, των εμμίσθων υποθηκοφυλακείων και κτηματολογικών γραφείων της χώρας».
Με την ευκαιρία της παρέμβασης αυτής μόνο να αναφερθώ σε κάτι που είπε η κ. Αμανατίδου και αφορά την πιθανότητα να καταστεί το ΕΤΕΑΝ, λόγω της μεταφοράς του ανθρώπινου δυναμικού από τον ΕΟΜΜΕΧ, μια νέα προβληματική, δημοσίου φορέα εταιρεία και θέλω να πω κάτι το οποίο ίσως δεν το γνωρίζει. Ήδη το ΕΤΕΑΝ είχε ζητήσει την προκήρυξη σαράντα θέσεων για τη στοιχειώδη στελέχωσή του με βάση και το ρόλο που έχει αναλάβει. Κατά συνέπεια, η μεταφορά του προσωπικού, όχι μόνο δεν τον καθιστά προβληματικό, αντίθετα είναι μέσα στα όρια που είχε προβλέψει ο οργανισμός προκειμένου και οικονομικά αλλά και ουσιαστικά να ανταποκριθεί στην αποστολή του.
Τα καταθέτω για τα Πρακτικά.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"42361"," Παρακαλώ, να κατατεθεί στα Πρακτικά το σημείωμα με τις παρατηρήσεις-βελτιώσεις σας και να διανεμηθεί στο Σώμα.
(Στο σημείο αυτό ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελίδες 170, 171)","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42362"," Το λόγο έχει ο Υφυπουργός Εσωτερικών κ. Παρασκευάς Κουκουλόπουλος και κατόπιν ο κ. Βορίδης.
Ορίστε, κύριε Κουκουλόπουλε, έχετε το λόγο για μια σύντομη παρέμβαση, για τρία λεπτά.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42363"," Κύριε Πρόεδρε, με συγχωρείτε, αλλά δεν μπορούμε να παρακολουθήσουμε τις τροποποιήσεις. Θα το έχετε παρατηρήσει κι εσείς, ότι ο κάθε ένας Υπουργός φέρνει από τρεις-τέσσερις σελίδες με τροποποιήσεις. Στην ουσία, έχει τροποποιηθεί πολλές φορές το ίδιο το νομοσχέδιο. Δεν μπορούμε να το παρακολουθήσουμε. Είναι αδύνατον να το παρακολουθήσουμε. Δεν είμαστε Ναπολέοντες.","ΠΑΝΑΓΙΩΤΗΣ ΛΑΦΑΖΑΝΗΣ",279
"42364"," Με συγχωρείτε, εγώ κατοχυρώνω τη δυνατότητα να το παρακολουθήσετε και να το ελέγξετε, με το να ζητώ από τους Υπουργούς κατάθεση για τα Πρακτικά και να κυκλοφορεί το σημείωμά τους στο Σώμα. Βεβαίως, θα έχουμε μία δυσκολία, λόγω της φύσεως του νομοσχεδίου.
Ορίστε, κύριε Κουκουλόπουλε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42365"," Βελτιώσεις είναι, κύριε Λαφαζάνη. Τι να κάνουμε;","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"42366"," Έτσι είναι. 
Παρακαλώ, κύριε Κουκουλόπουλε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42367"," Και βελτιώσεις, για να ξεκινήσω απ’ αυτό, κύριε Πρόεδρε, αντίστροφα. Θα κάνω μία πολύ σύντομη παρέμβαση για λογαριασμό του Υπουργείου, γιατί λόγω εκτάκτου προβλήματος του Υπουργού, του κ. Γιαννίτση, εκπροσωπώ αναγκαστικά το Υπουργείο Εσωτερικών. 
Όσον αφορά το άρθρο 2 θα κάνω μία πολύ σύντομη παρέμβαση. Αλλά για να υπάρχει μία συνέχεια σ’ αυτά που είπε ο κ. Λαφαζάνης και ανέφερε ο συνάδελφος κ. Ξυνίδης θα πω…","ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",245
"42368"," Κύριε Υφυπουργέ, επί της ουσίας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42369"," Ναι, κύριε Πρόεδρε.
Στο δεύτερο εδάφιο της παραγράφου 2 μετά τη φράση «απόφαση που αποτελεί προϋπόθεση» μπαίνει η φράση «η πιστή εφαρμογή των υποχρεώσεων που απορρέουν από το Μητρώο Δεσμεύσεων».
Στο τέλος του δευτέρου εδαφίου της ίδιας παραγράφου, μετά τη φράση «ν. 3852/2010» μπαίνει η φράση «η οποία εξετάζει» -πρόκειται για επιτροπή- «και τη συμμόρφωση με τις περιλαμβανόμενες στο μητρώο δεσμεύσεις». 
Θα αναφερθώ και θα γίνει κατανοητό ότι αυτά που λέω αφορούν την ουσία.
Στην παράγραφο 11, μετά τη φράση που αφορά την εκπρόσωπο του Γενικού Λογιστηρίου του Κράτους, προστίθεται η φράση «η σύμφωνη γνώμη του οποίου απαιτείται για την έκδοση απόφασης από την ελεγκτική επιτροπή».
Στην παράγραφο 10 που αφορά τους φορείς ολοκληρωμένης διαχείρισης, προστίθεται δεύτερο εδάφιο που αφορά το σύνολο των νομικών μορφών των υφισταμένων φορέων ολοκληρωμένης διαχείρισης και απαλλάσσει αυτούς που έχουν προβεί στην αλλαγή διοικήσεως από 1-1-2011 μέχρι σήμερα να μην ξανακάνουν τέτοια διαδικασία.
Πρόκειται πραγματικά για βελτιώσεις που ενισχύουν την ουσία και δεν αλλάζουν κάτι από τη φιλοσοφία του άρθρου.
(Στο σημείο αυτό ο Υφυπουργός Εσωτερικών κ. Παρασκευάς Κουκουλόπουλος  καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθεί η σελίδα 175)
Κυρίες και κύριοι συνάδελφοι, είναι γνωστό ότι ο προϋπολογισμός που ψηφίσαμε πριν λίγες εβδομάδες και αφορά το έτος 2012, για πρώτη φορά ως κείμενο που ψηφίσαμε στο σύνολό του στη Βουλή αφορούσε τον προϋπολογισμό της γενικής κυβέρνησης και όχι μόνο της κεντρικής κυβέρνησης. Ένας από τους φορείς της γενικής κυβέρνησης είναι και η αυτοδιοίκηση α’ και β’ βαθμού. Αυτή τη φορά και έμπρακτα –όχι μόνο στα λόγια- οι φορείς της γενικής κυβέρνησης –άρα και η αυτοδιοίκηση- έχουν την υποχρέωση να συμμετέχουν και να συμβάλουν στη γενικότερη προσπάθεια δημοσιονομικής προσαρμογής. Μετράνε πλέον οι επιδόσεις τους στα δημοσιονομικά στοιχεία της χώρας. 
Η ανάγκη για δημοσιονομική εξυγίανση, ισοσκελισμό των προϋπολογισμών των ΟΤΑ, μείωση των ελλειμμάτων, αποφυγή περαιτέρω διόγκωσης των χρεών, είναι μια υποχρέωση που σχετίζεται και με τη χρηστή διοίκηση. Κι αυτή η ανάγκη εντείνεται από τη δημοσιονομική κατάσταση της χώρας και από το γεγονός ότι και τυπικά –όχι μόνο ουσιαστικά- συμπεριλαμβάνονται οι ΟΤΑ στον προϋπολογισμό που ψήφισε η Βουλή των Ελλήνων.
Να θυμίσω ότι έχει έναν πολύ δύσκολο στόχο ο φετινός προϋπολογισμός: να επιτευχθεί πλεόνασμα. 
Οι διατάξεις του άρθρου 2 -πλην δυο παραγράφων που αφορούν τη μεταφορά μαθητών και φορείς διαχείρισης αποβλήτων- αφορούν αποκλειστικά αυτήν την προσπάθεια.
Ανάλογη πρόβλεψη για ισοσκελισμένους προϋπολογισμούς υπήρχε στο ν.3852 για τον «ΚΑΛΛΙΚΡΑΤΗ». Παρ’ όλα αυτά, το 2011 δεν κατέστη δυνατό να μπουν σε εφαρμογή αυτές οι διατάξεις. Κατέστη γράμμα κενό η συγκεκριμένη πρόβλεψη του νόμου, για τον απλό λόγο ότι οι δήμοι που προσέφυγαν σε δανεισμό για να καλύψουν το έλλειμμα της χρήσης του 2011, συνάντησαν κλειστές τράπεζες ή απαγορευτικά επιτόκια 14% και 15%. Με το ν.4024 οι πόροι του Πράσινου Ταμείου μεταφέρθηκαν στον δεσμευμένο λογαριασμό του Ταμείου Παρακαταθηκών και Δανείων, στο οποίο παρεσχέθη αναγκαία ρευστότητα. Και μαζί με άλλες ρυθμίσεις που περιέχονται είτε στην πράξη νομοθετικού περιεχομένου που πέρασε από το Υπουργικό Συμβούλιο και έρχεται προς κύρωση στη Βουλή στις 31/12/2011 είτε στις διατάξεις του άρθρου 2 του συζητούμενου νομοσχεδίου, επιτυγχάνονται τα εξής:
Πρώτον, κανένας ΟΤΑ, α’ και β’ βαθμού, δεν μπορεί να νομιμοποιήσει προϋπολογισμό και κατά συνέπεια να πάει και σε εκτέλεση, αν δεν τον ισοσκελίσει. Αν υπάρχει οποιοδήποτε έλλειμμα, με ληξιπρόθεσμα προς την αγορά, προς τρίτους, υποχρεούται να αναγράψει δάνειο σε ελεγκτική επιτροπή, στην οποία προσθέσαμε το Γενικό Λογιστήριο του Κράτους. Απαιτείται και η σύμφωνη γνώμη του Γενικού Λογιστηρίου του Κράτους. Δηλαδή έχει και δικαίωμα βέτο. Ο δήμος, αφού εξεταστούν τα στοιχεία του, δανείζεται από το Ταμείο Παρακαταθηκών και Δανείων. 
Δεν πρόκειται να υπερχρεώσουμε κανέναν ΟΤΑ. Γι’ αυτό και έχουμε μαζί μας το Γενικό Λογιστήριο του Κράτους. Υποχρεώνουμε δε τον ΟΤΑ με την προσθήκη του Μητρώου Δεσμεύσεων, να μας δίνει διαρκώς όλα τα ληξιπρόθεσμα μηνός, διμήνου και τριμήνου, έτσι ώστε δήμος που θα δανειστεί άπαξ και μόνο το 2012 να μην έχει δικαίωμα να ξαναδανειστεί, για τον πολύ απλό λόγο ότι δεν θα ξανακάνει χρέη.
Μπαίνουν, λοιπόν, δύο ενέργειες στη σειρά. Από τη μία ισοσκελίζονται στο σύνολό τους οι προϋπολογισμοί όλων των ΟΤΑ και από την άλλη μπαίνουν πολύ σοβαρές διαδικασίες υποστήριξης αλλά και αυστηρότατου, πρωτοφανούς θα έλεγα ελέγχου, έτσι ώστε να μην ξαναδημιουργηθούν ελλείμματα.
Κυρίες και κύριοι συνάδελφοι, πρέπει να πω -και ομιλώ μετά λόγου γνώσεως- ότι επιτυγχάνουμε, όχι μόνο να έχουμε ισοσκελισμένους προϋπολογισμούς το 2012, αλλά και η αυτοδιοίκηση α’ και β’ βαθμού στο τέλος του 2012 να έχει πλεόνασμα, θα είναι φορέας γενικής κυβέρνησης, ο οποίος θα συμμετέχει στη γενικότερη προσπάθεια της χώρας. Όσο κι αν ακούγεται φιλόδοξο –κάποιοι μπορεί να το χαρακτηρίσουν και επιπόλαιο- σας λέω με βεβαιότητα ότι η τοπική αυτοδιοίκηση θα έχει πλεόνασμα στο τέλος του έτους, συμβάλλοντας έτσι καθοριστικά στη γενικότερη προσπάθεια.
Είναι βέβαιο ότι τα δάνεια των χρεών των ΟΤΑ που έχουν καταστεί ληξιπρόθεσμα τα προηγούμενα έτη, θα ενισχύσουν τις τοπικές οικονομίες διαφόρων περιοχών της χώρας. Κι αυτό είναι εξίσου σημαντικό και έχει σχέση με την κατάσταση που βιώνουμε σήμερα. 
Ευχαριστώ.","ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",245
"42370"," Ευχαριστούμε τον κ. Κουκουλόπουλο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42371"," Κύριε Πρόεδρε, παρακαλώ το λόγο.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"42372"," Ορίστε, κύριε Κιλτίδη, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42373"," Κύριε Πρόεδρε, ο κ. Κουκουλόπουλος θα βρίσκεται αύριο εδώ; Έχουν τεθεί θέματα στα οποία δεν έχουμε πάρει απαντήσεις, όπως για την παράγραφο 10 του άρθρου 2, όπως για τους εργαζομένους στο Νοσοκομείο «Παπαγεωργίου» που διορίζονται μέσω ΑΣΕΠ και δεν λαμβάνεται υπόψη η προϋπηρεσία όπως σε όλα τα νοσοκομεία της χώρας. Κάπου πρέπει να υπάρξει μια απάντηση.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"42374"," Αύριο θα παρασχεθούν απαντήσεις και ή δυνατόν να ικανοποιηθούν και τα αιτήματα που έχουν υποβληθεί από τους ομιλητές.
  Ο Υφυπουργός Μεταφορών, Υποδομών και Δικτύων κ. Μαυρουδής Βορίδης έχει το λόγο για νομοτεχνικές βελτιώσεις της συζητουμένης ενότητας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42375"," Κύριε Πρόεδρε, αν μου επιτρέπετε, να πω δυο κουβέντες για το άρθρο 5 και για την προτεινόμενη διάταξη από την πλευρά του Υπουργείου Υποδομών.","ΜΑΥΡΟΥΔΗΣ ΒΟΡΙΔΗΣ",69
"42376"," Ναι, αλλά με έλεγχο του χρόνου από σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42377"," Βραχυλογία. Ένα άρθρο είναι.","ΜΑΥΡΟΥΔΗΣ ΒΟΡΙΔΗΣ",69
"42378"," Σας εμπιστεύομαι.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42379"," Ευχαριστώ, κύριε Πρόεδρε.
Κατατίθεται μια νομοτεχνική βελτίωση η οποία συνίσταται στο εξής: Η παράγραφος 10 του άρθρου 6, αφορούσε σε ρυθμίσεις εξαιρέσεως από την εφεδρεία για το προσωπικό της «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.». 
Η «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.» με απόφαση η οποία ήδη έχει ληφθεί, έχει συγχωνευτεί πλέον με την ΟΣΚ Α.Ε. και με τη ΔΕΠΑΝΟΜ Α.Ε. Είχε υπάρξει μια πρόνοια στο άρθρο 6 παράγραφος 10, ώστε να δινόταν η δυνατότητα εξαιρέσεως από την εφεδρεία τμήματος –«ποσοστού» έγραφε η διάταξη- προσωπικού της «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.», μέχρι όμως να ολοκληρωθεί η συγχώνευση των εταιρειών, όχι μόνο σε νομικό επίπεδο -που έχει ολοκληρωθεί- αλλά και σε ένα λειτουργικό επίπεδο. Απλώς εδώ διευρύνεται αυτή η δυνατότητα και ισχύει πλέον αυτή η εξαίρεση και για την ΟΣΚ Α.Ε. και για τη ΔΕΠΑΝΟΜ Α.Ε., που αντιμετωπίζουν τα ίδια λειτουργικά προβλήματα. Μόνο γι’ αυτό το λόγο, δηλαδή κυρίως εκ παραδρομής, είχαν παραληφθεί από τη συγκεκριμένη ρύθμιση. 
Γίνεται δε, για λόγους ορισμού της διατάξεως, διευκρίνιση του ποσοστού το οποίο μπορεί να εξαιρείται από την εφεδρεία. Εξαιρείται ποσοστό προσωπικού μέχρι 50% από κατηγορίες και ειδικότητες προσωπικού που είναι απαραίτητες για να διασφαλίσουν τη συνέχεια των προγραμμάτων και των κατασκευαστικών κυρίως έργων που εκτελούν αυτές οι εταιρείες.
Καταθέτουμε, λοιπόν, αυτήν τη βελτίωση, κύριε Πρόεδρε.
(Στο σημείο αυτό ο Υπουργός Υποδομών, Μεταφορών και Δικτύων κ. Μαυρουδής Βορίδης καταθέτει για τα Πρακτικά την προαναφερθείσα νομοτεχνική βελτίωση- προσθήκη, η οποία έχει ως εξής:","ΜΑΥΡΟΥΔΗΣ ΒΟΡΙΔΗΣ",69
"42380","  Παρακαλώ να διανεμηθεί στους συναδέλφους Βουλευτές.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42381"," Σε ό,τι αφορά τις εισηγούμενες διατάξεις από την πλευρά του Υπουργείου Υποδομών, θα ήθελα να πω ότι με το άρθρο 5 στην πραγματικότητα εκπληρώνονται οι υποχρεώσεις που έχει αναλάβει η χώρα μας κυρίως σε δύο σημεία. 
Το πρώτο σημείο είναι το σημείο της συντμήσεως του χρόνου, της μεταβατικής περιόδου για την απελευθέρωση του επαγγέλματος του οδικού μεταφορέα. Ο χρόνος πλέον προσδιορίζεται ως εξής: Ενώ αρχικώς, με τη ρύθμιση του ν. 3887, είχε προσδιοριστεί για τις 30-6-2013, γίνεται σύντμηση του χρόνου αυτού και πλέον το επάγγελμα απελευθερώνεται από τις 28-1-2012. 
 Ο λόγος για τον οποίο εκρίθη ότι είναι σκόπιμη η σύντμηση αυτή -ξαναλέω ότι αποτελεί διεθνή υποχρέωση της χώρας πρωτίστως και κυρίως-…","ΜΑΥΡΟΥΔΗΣ ΒΟΡΙΔΗΣ",69
"42382"," Από πότε;","ΜΙΧΑΛΗΣ ΠΑΠΑΔΟΠΟΥΛΟΣ",401
"42383"," Από τις 30-10-2011, που είναι η ημερομηνία της πέμπτης επικαιροποιήσεως του μνημονίου. Τότε ετέθη αυτή η υποχρέωση. Έχει διανεμηθεί η συγκεκριμένη υποχρέωση, για να μην υπάρχουν αμφισβητήσεις. Γιατί σ’ αυτήν την Αίθουσα όλοι πρέπει να είμαστε ξεκάθαροι και να έχουμε καθαρές κουβέντες ως προς τι γίνεται και το πώς γίνεται. Η σκοπιμότητα για την οποία εκρίθη απαραίτητη αυτή η σύντμηση, κυρίες και κύριοι συνάδελφοι, ήταν ότι πρέπει να ενισχυθεί η ανταγωνιστικότητα της συγκεκριμένης αγοράς και αυτό να γίνει πιο γρήγορα. Αυτή είναι η μία από τις δύο υποχρεώσεις που έχει αναλάβει η χώρα μας ως προς το θέμα της απελευθέρωσης. 
Η δεύτερη υποχρέωση είναι η υπουργική απόφαση, η οποία θα εκδοθεί κι η οποία θα προσδιορίζει το κόστος της εκδόσεως του οδικού μεταφορέα, να περιορίζεται στο διοικητικό κόστος. Αυτό όμως δεν αφορά το Κοινοβούλιο. Αφορά τον Υπουργό. Απλώς το λέω ενημερωτικά ως προς τις δύο αυτές υποχρεώσεις.
Εκπληρώνεται μία ακόμη υποχρέωση με το άρθρο 5. Είναι μία διάταξη η οποία αφορούσε τον έλεγχο των ασυνήθιστα χαμηλών αμοιβών των μηχανικών. Δινόταν η δυνατότητα τότε στο Τεχνικό Επιμελητήριο, με αυτήν τη ρύθμιση, να ελέγχει πειθαρχικά τους μηχανικούς για τις ασυνήθιστα χαμηλές αμοιβές τους. Κρίθηκε –και νομίζω ότι ορθώς κρίθηκε- ότι η ρύθμιση αυτή δεν ήταν στο πνεύμα του ν. 3919 -θυμίζω ότι ο ν. 3919 είναι ο νόμος για την απελευθέρωση των επαγγελμάτων- και τούτο διότι από τη στιγμή που καταργούνται οι ελάχιστες αμοιβές δεν μπορεί να έχει νόημα ο έλεγχος των χαμηλών αμοιβών και μάλιστα η δυνατότητα πειθαρχικού ελέγχου αυτού που συμφωνεί μία έστω και ασυνήθιστα χαμηλή αμοιβή. Υπάρχει μία ένσταση από την πλευρά του τεχνικού κόσμου, την οποία προσωπικά εγώ την ακούω με πολλή προσοχή. Η ένσταση είναι ότι όταν θεσπίστηκαν οι ελάχιστες αμοιβές -στην πραγματικότητα, αυτό έχει γίνει τη δεκαετία του ’50, το ’55 με ’59 περίπου έχουν θεσπιστεί αυτές οι αμοιβές- το σκεπτικό ήταν ότι υπήρχαν, εξαιτίας και των οικονομικών συνθηκών της εποχής, πολύ χαμηλής ποιότητας κατασκευές. Κρίθηκε τότε ότι το να υπάρχει ένα ελάχιστο όριο αμοιβών διασφάλιζε τρόπον τινά την ποιότητα των κατασκευών. Επομένως, υπάρχει μία ένσταση σήμερα: Υπάρχει άραγε ένας τρόπος διασφαλίσεως της ποιότητος των κατασκευών μετά την κατάργηση των ελαχίστων αμοιβών; Εμείς είμαστε σε μια συζήτηση αυτήν τη στιγμή με το Τεχνικό Επιμελητήριο για το ζήτημα αυτό, προκειμένου όμως να συζητήσουμε πια όχι για τις αμοιβές αλλά για την ποιότητα. Αυτή είναι η συζήτηση την οποία είμαστε διατεθειμένοι να κάνουμε. Οι ελάχιστες αμοιβές έχουν καταργηθεί με τον ν. 3919, αλλά το να συζητήσουμε για μεθόδους ελέγχου της ποιότητος των κατασκευών και από το Τεχνικό Επιμελητήριο, αυτό είναι κάτι το οποίο πηγάζει, αν θέλετε,  και συνάδει με τη φύση του Τεχνικού Επιμελητηρίου, το οποίο ας μην ξεχνάμε ότι είναι τεχνικός σύμβουλος του δημοσίου. 
Στο πλαίσιο αυτό, εισηγούμαστε και μια σειρά από άλλες ρυθμίσεις που καθιστούν, κατά τη γνώμη μας, λειτουργικότερο το σχήμα, το νομικό περιβάλλον μέσα στο οποίο δραστηριοποιούνται οι μεταφορείς. Θα ήθελα να διευκρινίσω ότι αυτό δεν είναι η μόνη παρέμβαση που πρέπει  να γίνει. Είμαστε σε μια διαρκή και ανοιχτή συζήτηση με τον κλάδο αλλά και με τις υπηρεσίες του Υπουργείου και με παράγοντες της αγοράς, προκειμένου να διευκρινίσουμε το πώς μπορούμε να βελτιώσουμε και να καταστήσουμε ανταγωνιστικότερο και λειτουργικότερο το πλαίσιο μέσα στο οποίο δραστηριοποιούνται οι οδικοί μεταφορείς. 
Στην κατεύθυνση αυτή γίνονται ορισμένες παρεμβάσεις. Στο πλαίσιο αυτού του διαλόγου που έγινε, κύριε Πρόεδρε, προκειμένου να κατατεθούν οι συγκεκριμένες ρυθμίσεις, θα ήθελα εδώ να ευχαριστήσω τους συναδέλφους από τα κόμματα που στηρίζουν την Κυβέρνηση, που βοήθησαν στη σύνταξη αυτού του άρθρου. Είναι ο Γιάννης Αμοιρίδης από το ΠΑΣΟΚ, ο Μιχάλης Παπαδόπουλος από τη Νέα Δημοκρατία κι ο Παύλος Μαρκάκης από τον Λαϊκό Ορθόδοξο Συναγερμό. Θα ήθελα να τους ευχαριστήσω όλους για τη συμβολή τους. 
Επίσης, θα ήθελα να πω το εξής.  Γίνονται οι εξής παρεμβάσεις. Το πρώτο είναι ότι ενώ μέχρι τώρα, με βάση τον ν. 3887, μπορούσε να δραστηριοποιηθεί κάποιος στο χώρο του οδικού μεταφορέα, μετά τις καινούργιες ρυθμίσεις, μόνο με τη σύσταση ανώνυμης εταιρείας κι εταιρείας περιορισμένης ευθύνης, εμείς το ανοίγουμε αυτό και λέμε ότι τώρα και ομόρρυθμες αλλά και ετερόρρυθμες εταιρείες και φυσικά πρόσωπα μπορούν να κάνουν ατομικές επιχειρήσεις ή προσωπικές εταιρείες και να δραστηριοποιηθούν. Άρα, αυτό είναι ένα περαιτέρω άνοιγμα και μια περαιτέρω δυνατότητα. 
Το δεύτερο είναι ότι ζητάμε από το Κοινοβούλιο να δώσει στον Υπουργό  μια νομοθετική εξουσιοδότηση, να εκδίδει μία υπουργική απόφαση με την οποία θα ρυθμίζεται -κυρίως αυτή είναι η παρέμβασή μας, δεν υπάρχει άλλη παρέμβαση σ’ αυτό- ο τρόπος με τον οποίο θα αποδεικνύεται η οικονομική επιφάνεια του οδικού μεταφορέα. Αυτό δεν είναι ένα εφεύρημα δικό μας. Είναι μια εφαρμογή, στην πραγματικότητα, η οποία προβλέπεται στον Ευρωπαϊκό Κανονισμό. Ο Ευρωπαϊκός Κανονισμός κυρίως για να διασφαλίσει την οδική ασφάλεια και τις προϋποθέσεις που πρέπει να έχουν οι δραστηριοποιούμενοι στο χώρο του οδικού μεταφορέα, που είναι μία κινδυνώδης δραστηριότητα, έχει ορισμένους τρόπους με τους οποίους αποδεικνύεται η οικονομική βιωσιμότητα του οδικού μεταφορέα. Η οικονομική επιφάνεια, λοιπόν, του οδικού μεταφορέα επιλέγεται με βάση τον κανονισμό είτε με μία έκθεση ενός ορκωτού ελεγκτή, ο οποίος ελέγχει τα αποθεματικά και το κεφάλαιο της κάθε εταιρείας, σε συνδυασμό με τον αριθμό των φορτηγών τον οποίο κατέχει, ή αφήνει στην κρίση του νομοθέτη, της διοικούσας αρχής για την ακρίβεια, να επιλέξει άλλους τρόπους αποδείξεως αυτής της οικονομικής βιωσιμότητας.
	(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω σε δύο λεπτά, κύριε Πρόεδρε. Δεν θα χρειαστώ παραπάνω. 
Αυτό, λοιπόν, μπορεί να γίνει είτε με μία εγγυητική επιστολή είτε με τη σύναψη μιας ασφαλιστικής συμβάσεως. Κι αυτό είναι η εξουσιοδότηση που ζητούμε. Ζητούμε να αφήσετε τη δυνατότητα στον Υπουργό να αποφασίσει τον τρόπο με τον οποίο θα γίνεται η απόδειξη αυτής της οικονομικής βιωσιμότητας. 
Υπάρχει και κάτι άλλο, το οποίο νομίζω ότι είναι σημαντικό. Αυτό είναι το ότι ανοίγουμε περισσότερο τη δυνατότητα στους μεταφορείς που διεξάγουν εθνικές μεταφορές να διεξάγουν και διεθνείς μεταφορές. Υπάρχει μια βελτίωση την οποία κάναμε εδώ, γιατί είχε παρεισφρήσει  ένα κομμάτι το οποίο δεν έβγαζε και νόημα και μας δημιούργησε κι ένα πρόβλημα και στην επιτροπή. Άρα, με τις ίδιες προϋποθέσεις που οι διεθνείς μεταφορείς εκτελούν σήμερα εθνικές μεταφορές, ισχύει τώρα και το αντίστροφο. Οι εθνικοί μεταφορείς, με τις προϋποθέσεις που έχουν και οι διεθνείς μεταφορείς, μπορούν να  διεξάγουν διεθνείς μεταφορές.
 Ένα τελευταίο ζήτημα, για το οποίο έγινε αρκετή συζήτηση, είναι το εξής.  Στην αρχική διατύπωσή του ο ν. 3887 έλεγε ότι, ανεξαρτήτως εθνικότητας, μπορεί να δραστηριοποιείται κάποιος στο επάγγελμα του οδικού μεταφορέα. Εμένα προσωπικά μου δημιούργησε μια σύγχυση αυτή η διατύπωση, κυρίως γιατί το «ανεξαρτήτως εθνικότητας» παρέπεμπε σε μη τήρηση των εσωτερικών φορολογικών διατάξεων για την έδρα και των διατάξεων της εταιρικής μορφής, οι οποίες θα έπρεπε να υπάρχουν κι εν πάση περιπτώσει, κάπως να είναι αναγνωρισμένες, προκειμένου να δραστηριοποιηθεί κάποιος στην Ελλάδα. 
Έγινε μία συζήτηση και θεωρήθηκε από ορισμένες πλευρές ότι αυτό αποτελεί ένα κλείσιμο, ότι δεν θέλουμε δηλαδή –να το πω έτσι- να ανοίξουμε στο διεθνή ανταγωνισμό τις οδικές μεταφορές. Επειδή η πρόθεση της Κυβέρνησης δεν ήταν αυτή -η πρόθεση της Κυβέρνησης είναι απλώς να μην δημιουργούνται συγχύσεις- τελικώς έγινε μία παρέμβαση, μία τροποποίηση, η οποία νομίζω ότι απλώς διευκρινίζει προς πάσα κατεύθυνση αυτό το οποίο ούτως ή άλλως θα έπρεπε να ισχύει. Κι αυτό είναι ότι αυτονόητα Έλληνες μπορούν να δραστηριοποιηθούν στις οδικές μεταφορές, αυτονόητα κάτοικοι της Ευρωπαϊκής Ένωσης, πολίτες της Ευρωπαϊκής Ένωσης κι εταιρείες, οι οποίες είναι εγκατεστημένες στην Ευρωπαϊκή Ένωση, μπορούν να δραστηριοποιηθούν στο χώρο των οδικών μεταφορών.
Επίσης είναι περίπου αυτονόητο ότι τρίτοι υπήκοοι ή χώρες στις οποίες είναι εγκατεστημένες οι εταιρείες και τα νομικά πρόσωπα, που είναι εγκατεστημένα σε τρίτες χώρες, μπορούν να δραστηριοποιηθούν στο χώρο των οδικών μεταφορών υπό την προϋπόθεση της τήρησης των Διεθνών Συνθηκών και της αμοιβαιότητας, η οποία νομίζω είναι σαφές ότι πρέπει να υπάρχει. 
Επομένως, με αυτές τις προϋποθέσεις είναι οι προτεινόμενες διατάξεις. Αυτά έχουμε να προτείνουμε προς το ελληνικό Κοινοβούλιο για να γίνουν δεκτά. 
Θα ήθελα να ευχαριστήσω όλους για τη συμβολή τους στη συζήτηση αυτή.
Ευχαριστώ πολύ, κύριε Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"42384","  Ευχαριστούμε, κύριε Υπουργέ.
Εννοείται ότι όπου έχουμε ευσύνοπτα τις βελτιώσεις στο κείμενο του νόμου, τις καταθέτετε στα Πρακτικά και τις διανέμουμε στο Σώμα.
Το λόγο έχει ζητήσει ο κ. Σπυρίδων Χαλβατζής για ένα λεπτό και ο κ. Λαφαζάνης, νομίζω για κανονική ομιλία.
Ορίστε, κύριε Χαλβατζή, Κοινοβουλευτικέ Εκπρόσωπε του Κομμουνιστικού Κόμματος Ελλάδος, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42385"," Κύριε Πρόεδρε, ο Υπουργός Εργασίας προηγουμένως κάπως πολύ αθώα μετέφερε μια εικόνα για το λεγόμενο κοινωνικό διάλογο από τα γραφεία της ΓΕΣΕΒΕ. 
Έκανε και μια αναφορά στην Πορτογαλία και σε αντίστοιχες δραστηριότητες που αναπτύσσονται εκεί. Καλά που δεν έγινε και αναφορά και στην Ιαπωνία, εκεί όπου ξέρετε, κύριοι Βουλευτές, ότι εκεί απεργούν δουλεύοντας αλλά έχουν ένα περιβραχιόνιο που γράφει τη λέξη «απεργός». 
Να είμαστε ειλικρινείς -εδώ δεν πρόκειται για κανέναν κοινωνικό διάλογο- εδώ η συζήτηση ήταν για το πώς θα ακρωτηριαστούν παραπέρα δικαιώματα των εργαζομένων, των αυτοαπασχολουμένων και των συνταξιούχων. Θα μίλαγαν για απολύσεις, για τη μη πληρωμή ασφαλιστικών ταμείων αλλά και για τις μισές αποζημιώσεις που δίνουν σε αυτούς που απολύουν.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Το συνεπές συνδικαλιστικό κίνημα στο χώρο των ΕΒΕ αντιστέκεται και παλεύει για την αποτροπή αυτών των αντιλαϊκών μέτρων. Και βεβαίως είναι χρέος του να δρα και να παρεμποδίζει τη λήψη τέτοιων αντιλαϊκών, αντεργατικών μέτρων.","ΣΠΥΡΙΔΩΝ ΧΑΛΒΑΤΖΗΣ",534
"42386","  Ευχαριστούμε τον κ. Χαλβατζή.
Παρακαλείται ο κ. Παναγιώτης Λαφαζάνης, Κοινοβουλευτικός Εκπρόσωπος του Συνασπισμού Ριζοσπαστικής Αριστεράς, να λάβει το λόγο.
Ορίστε, κύριε Λαφαζάνη, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"42387"," Ευχαριστώ, κύριε Πρόεδρε.
Εδώ από τα κυβερνητικά Έδρανα έχει παρελάσει όλο το Υπουργικό Συμβούλιο. Έρχεται ένας-ένας Υπουργός σε ένα πολυνομοσχέδιο τέρας, κάνει μια ομιλία δύο-τρία λεπτά, καταθέτει τροπολογίες, μας τις πασάρει κι εγώ τις έχω μαζέψει εκεί, όπως βλέπετε, σε έναν κίτρινο φάκελο και βλέπω έναν Υπουργό και τρομοκρατούμαι, διότι αλλάζει σχεδόν άρδην -όχι επί της ουσίας, επί τροπολογιών δευτερεύουσας σημασίας, αλλά που όμως είμαστε υποχρεωμένοι να ψάχνουμε να βρούμε τι περιέχουν- το νομοσχέδιο. Και μιλάμε για ένα νομοσχέδιο το οποίο είναι επείγον, με διαδικασίες express, διαδικασίες απαράδεκτες, οι οποίες καταργούν και το γράμμα και το πνεύμα του Κανονισμού. 
Θα έπρεπε να είχε γίνει γενική εξέγερση εδώ από τους Βουλευτές, που καταδεχόμαστε, που ανεχόμαστε αυτά τα πραξικοπήματα εδώ μέσα. Γιατί περί πραξικοπημάτων πρόκειται. Μην μου πείτε ότι μπορείτε να παρακολουθήσετε αυτήν τη διαδικασία και να ασκήσετε νομοθετικό έργο ποιότητας, οι επιμελείς εξ ημών που θέλουν να ασχοληθούν και να μπορέσουν να παρακολουθήσουν το τι λέει αυτό το νομοσχέδιο και το τι περνάει αεροπλανικά από εδώ και από εκεί!
Κύριε Βορίδη, με συγχωρείτε, γιατί ετοιμάζεστε να φύγετε.","ΠΑΝΑΓΙΩΤΗΣ ΛΑΦΑΖΑΝΗΣ",279
"42388"," Δεν ετοιμάζομαι να φύγω, κοιτάζω πίσω.","ΜΑΥΡΟΥΔΗΣ ΒΟΡΙΔΗΣ",69
"42389"," Και αυτό που κάνουν ένας-ένας οι Υπουργοί –όχι δεν το λέω για εσάς- αφού καταθέσουν τις τροπολογίες, φεύγουν κιόλας. 
Ήρθε εδώ πέρα ο κ. Κουτρουμάνης και μας είπε για τη ΓΕΣΕΒΕ, ότι κατέλαβαν τα γραφεία της και ότι είναι υπέρ του διαλόγου. Ποιανού διαλόγου; Διάλογο το λέτε αυτό; Ασκείτε βία, βία στην κοινωνία ασκείτε αυτήν την ώρα. Βία μάλιστα από μια Κυβέρνηση, η οποία δεν έχει καμμία λαϊκή νομιμοποίηση. Με βία κυβερνάτε. Επιβάλλετε εδώ πέρα πραξικοπηματικά, ότι θα περάσει εκείνο, θα περάσει ετούτο, θα περάσει το άλλο. Και τι κάνετε; Αφαιρείτε δικαιώματα, αφαιρείτε εισοδήματα και εξαθλιώνετε το λαό και την ελληνική κοινωνία.
Απελευθέρωση από εδώ, απελευθέρωση από εκεί ακούμε, απελευθέρωση παραπέρα. Τι έχετε κηρύξει, κύριοι της Κυβέρνησης; Απελευθερωτικό αγώνα κάνετε; Εγώ ξέρω μια απελευθερωτική επανάσταση ότι έγινε στη Ελλάδα, το ’21. Νέα απελευθερωτική επανάσταση κάνετε τώρα; Απελευθερώνετε τα πάντα; Και όταν σας λέμε, τι κάνετε –όπως ο κ. Παπαϊωάννου προηγουμένως με τους δικηγόρους- λέτε «Τι να κάνω; Η τρόικα, το μνημόνιο».
Κι εσείς, κύριε Βορίδη, περίπου αυτό είπατε, ότι το πλαίσιο είναι καθορισμένο από την τρόικα. Τότε να έρθει η τρόικα εδώ, να μας ακούει εμάς. Μπορεί να έχουμε κάτι καλύτερο να επιτύχουμε.","ΠΑΝΑΓΙΩΤΗΣ ΛΑΦΑΖΑΝΗΣ",279
"42390"," Μπορείτε να το καταψηφίσετε αυτό.","ΜΑΥΡΟΥΔΗΣ ΒΟΡΙΔΗΣ",69
"42391"," Μα θα το καταψηφίσουμε έτσι και αλλιώς. 
Το θέμα δεν είναι να καταψηφίσουμε. Είναι να διορθώσουμε, είναι να αλλάξουμε, είναι να τροποποιήσουμε, είναι να μεταβάλουμε. Αυτή είναι η δουλειά της Βουλής. Αν όμως μας λέτε εδώ ότι τα έχετε συμφωνήσει με την τρόικα και η τρόικα δεν κάνει πίσω –αυτό μας είπε ο κ. Παπαϊωάννου προηγουμένως για τους δικηγόρους «Δεν μπορώ να κάνω διαφορετικά, μετά λύπης μου» και μάλιστα συνέδεσε και είπε ότι αν δεν κάνουμε την απελευθέρωση στους δικηγόρους, θα έχουμε πρόβλημα με τις επικουρικές συντάξεις. Είπε, «Επικουρικές συντάξεις θέλετε ή απελευθέρωση του δικηγορικού επαγγέλματος;» Έλεος, δίλλημα είναι αυτό που μας θέτετε;
Σας λέμε, λοιπόν, πάρτε πίσω αυτά τα οποία κάνετε με τους ιδιοκτήτες των φορτηγών. Απλή είναι η κουβέντα, πάρτε την πίσω. Είναι παράλογο αυτό που κάνετε. Δεν βοηθάει σε τίποτα την οικονομία, τη διαλύει την οικονομία. Τι νομίζετε ότι θα εισβάλουν εκατοντάδες χιλιάδες, θα τους μοιράσετε τις άδειες και έτσι θα πέσει το κόστος; Ποιο κόστος; Το κόστος των μεταφορών έχει καταρρεύσει. Ρωτήστε στην αγορά, κάντε μια επισκόπηση και θα καταλάβετε τι γίνεται. Δείτε ότι οι μικροϊδιοκτήτες φορτηγών καταρρέουν, εξαθλιώνονται. 
Είναι δυνατόν να μας λέτε «ελεύθερη οικονομία» και να έρχεστε να κάνετε απαλλοτρίωση περιουσιών, περιουσιακών στοιχείων; Γιατί περί αυτού πρόκειται. Εδώ απαλλοτριώνετε περιουσιακά στοιχεία. Και θα σας πω κάτι το απλό. Αφού θέλετε σώνει και καλά να απαλλοτριώσετε –απαράδεκτο, δεν το συζητάμε- δεν αποζημιώνετε κιόλας; Που απαλλοτριώνετε περιουσιακά στοιχεία ιδιωτών, χωρίς αποζημίωση; Πείτε μου, που έχει γίνει αυτό; 
Κολεκτιβοποίηση κάνετε και την αρχίζετε από τα φορτηγά και μάλιστα κολεκτιβοποίηση η οποία είναι υποχρεωτική, δεν είναι εθελοντική; Αυτά δεν έχουν γίνει ποτέ ούτε σε αυτά τα καθεστώτα, τα οποία υποτίθεται ότι κατηγορούνται ότι παραμόρφωναν το σοσιαλισμό. Δεν έχουν γίνει αυτά τα πράγματα. Εσείς τα εφαρμόζετε, για να αποδείξετε ότι αν υπάρχει ένα σύστημα που κατακρεουργεί την μικροιδιοκτησία είναι ο καπιταλισμός. Αυτός είναι.
Πάρτε πίσω, λοιπόν, το άρθρο 5 ή τουλάχιστον κρατήστε τις προθεσμίες που είχατε με τον προηγούμενο Υπουργό, ώστε κάθε Υπουργός που έρχεται να μην προσθέτει εδώ και επιβαρύνει καταστάσεις διαλυτικές. Και να αποζημιώσετε τους ανθρώπους με τις περιουσίες τους. Έχετε υποχρέωση.
Τώρα με τους δικηγόρους τι είναι αυτό που κάνετε; Είναι απλό, θέλετε οι δικηγορικές εταιρείες να κερδίσουν έδαφος. Αυτό κάνετε. Σπρώχνετε τα πράγματα πλέον, να γίνουν διασυλλογικές δικηγορικές εταιρείες και με παραρτήματα να αλώνουν όλη την Ελλάδα. Αυτό θα γίνει και με τα φορτηγά, αυτό θα γίνει και με τους δικηγόρους. Αυτό το θεωρείτε θετική εξέλιξη; Από πού το θεωρείτε θετική εξέλιξη να έχουμε τους δικηγόρους ή άνεργους ή εργαζόμενους πλέον, με διακόσια, τριακόσια ευρώ; Περί αυτού πρόκειται. Αυτό επιχειρείτε. 
Θα σας πω ότι και με το άρθρο 4, παράγραφος 16, πραξικοπηματικά εντελώς, απαράδεκτα εντελώς, έρχεστε και απελευθερώνετε εκατόν πενήντα επαγγέλματα με μια παράγραφο την οποία την βάλατε την τελευταία στιγμή ούτε συζητήθηκε στην επιτροπή ούτε κανένας διάλογος έχει γίνει. Εκατόν πενήντα επαγγέλματα απελευθέρωση στον απελευθερωτικό αγώνα. Δηλαδή κάνετε την Ελλάδα νεοαποικία και κατά τα άλλα κάνετε απελευθερωτικό αγώνα με τα επαγγέλματα, τα οποία τα διαλύετε, τα εξαρθρώνετε και τα σπρώχνετε στην ανεργία και στην εξαθλίωση. Αυτήν την Ελλάδα προετοιμάζετε;
	Στο άρθρο 7 έκανα πολύ συγκεκριμένες παρατηρήσεις και δεν παίρνω απαντήσεις. Τι κάνετε με το άρθρο 7; Το άρθρο 7 παίρνει το ταμείο αξιοποίησης δημόσιας περιουσίας και πάτε εκεί όλη την κινητή και ακίνητη περιουσία. Μπορεί να μην είναι αρμοδιότητά σας, αλλά τουλάχιστον παρακολουθήστε τι λέμε. Στο ταμείο αξιοποίησης δίνετε τα πάντα. Μπορεί να μην είναι αρμοδιότητά σας, αλλά σας αφορά. Είναι δυνατόν στο ταμείο αυτό να μεταβιβάζεται όλη η κινητή και ακίνητη περιουσία, τα εμπράγματα δικαιώματα, τα δικαιώματα εκμετάλλευσης του δημοσίου, των νομικών προσώπων δημοσίου δικαίου, μία αμύθητη περιουσία να πηγαίνει προς εκποίηση; Ομόλογα και άυλους τίτλους φτιάχνετε προκειμένου να τα βάλετε υποθήκη στους δανειστές; Αυτό είναι που επιχειρείτε. Αμύθητη περιουσία με μια μονοκονδυλιά την περνάτε σ’ ένα ταμείο το οποίο δεν ανήκει καν στο δημόσιο –είναι ανώνυμη εταιρεία- μόνο και μόνο για να μπορούν να εκποιηθούν τα πάντα. Αυτό κάνετε. Βεβαίως η βελτίωση που έγινε για τη χρηματιστηριακή εταιρεία δεν καλύπτει καθόλου το θέμα. 
	Βλέπω ότι σήμερα γίνονται συναντήσεις του Πρωθυπουργού με τον κ. Παπανδρέου, με τον κ. Σαμαρά και με τον κ. Καρατζαφέρη για το PSI. PSI σημαίνει πτώχευση της χώρας -εκεί πάτε τη χώρα- και μάλιστα πτώχευση με πρωτοβουλία των πιστωτών, «με τη βούλα» ΕΕ και ΔΝΤ. Σημαίνει ότι φτιάχνουμε ένα δρακόντειο μνημόνιο το οποίο θα είναι και η χαριστική βολή στη χώρα και αυτό το θεωρείτε θετική εξέλιξη και καταγγέλλετε εμάς όταν σας λέμε να σταματήσετε να αποπληρώνετε αυτό το άδικο, παράλογο και μη βιώσιμο χρέος για να δώσετε ανάσα στη χώρα; Η πτώχευση στην οποία πηγαίνει η χώρα γίνεται όταν εσείς εξυπηρετείτε τους πιστωτές και τους δανειστές. Αυτό κάνετε. Οδηγείτε τη χώρα σε νεοαποικία δεκαετιών, νεοαποικία ενός ευρωπαϊκού κέντρου, ενός διευθυντηρίου το οποίο απεδείχθη αδίστακτο και έχει επιβάλει έναν ωμό ολοκληρωτισμό στην Ευρωπαϊκή Ένωση. Θα καταδικαστείτε πολύ σύντομα από τον ελληνικό λαό και η καταδίκη αυτή θα είναι αμείλικτη γι’ αυτά που παθαίνει και αυτή η κοινωνία και αυτή η χώρα που δεν της αξίζουν.","ΠΑΝΑΓΙΩΤΗΣ ΛΑΦΑΖΑΝΗΣ",279
"42392"," Ευχαριστούμε τον κ. Λαφαζάνη.
	Το λόγο έχει ο κ. Τσούκαλης.","ΒΥΡΩΝ ΠΟΛΥΔΩΡΑΣ",435
"42393"," Ευχαριστώ πολύ, κύριε Πρόεδρε.
	Η διαδικασία που προηγήθηκε μέχρι αυτήν τη στιγμή καταδεικνύει και το τεράστιο πολιτικό πρόβλημα που αντιμετωπίζει αυτή η χώρα. Κάτω από άλλες συνθήκες ένα αντίστοιχο νομοσχέδιο θα προσήλκυε το ενδιαφέρον περισσοτέρων από εκατόν πενήντα συναδέλφων προκειμένου να τοποθετηθούν και να εκφράσουν τις απόψεις των κομμάτων τους, προκειμένου να τοποθετηθούν απέναντι στους ψηφοφόρους τους. Η συζήτηση σ’ αυτό το νομοσχέδιο καταδεικνύει την κατάρρευση της ψυχολογίας εκτός των άλλων και μεταξύ των Βουλευτών-εκπροσώπων των κομμάτων της συγκυβέρνησης. Σημεία των καιρών, θα μου πείτε, όπως σημεία των καιρών είναι και η διαδικασία που ακολουθείται προκειμένου να ψηφιστεί το συγκεκριμένο νομοσχέδιο, αλλά και η ουσία του ίδιου του νομοσχεδίου. Όπως είπαμε στην επιτροπή, δεν αξίζει τον κόπο κάποιος να τοποθετηθεί επί της αρχής. Εξάλλου αυτό ομολογείται από την ίδια την αιτιολογική έκθεση που είναι μνημείο προχειρότητας, επιπολαιότητας και ανευθυνότητας όσον αφορά την αιτιολόγηση της πανσπερμίας αυτών των διατάξεων που έρχονται στο νομοσχέδιο. 
	Υπάρχει όμως ένα σοβαρό, ένα τεράστιο πρόβλημα. Το πρόβλημα είναι ο απόλυτος ευτελισμός κάθε κοινοβουλευτικής διαδικασίας και βεβαίως κάθε πολιτικής αντίληψης που επικρατεί σ’ αυτόν τον τόπο. Υπάρχει κοινοβουλευτικός ευτελισμός γιατί η διαδικασία –εκτός των άλλων- εκθέτει ανεπανόρθωτα την ίδια την αξιοπρέπεια καθενός Βουλευτή από μας, δεδομένου ότι είμαστε σε πλήρη ανικανότητα να εξηγήσουμε στους συμπολίτες μας που προστρέχουν σε μας να πληροφορηθούν το τι περιέχει αυτό το νομοσχέδιο, είμαστε ανίκανοι να αναλύσουμε την ουσία της κάθε ρύθμισης ξεχωριστά. Δεύτερον, είναι μνημείο πολιτικής αναξιοπιστίας δεδομένου ότι αυτό το νομοσχέδιο έχει δεχθεί πυρ ομαδόν από τους συναδέλφους Βουλευτές των κομμάτων της συγκυβέρνησης όσον αφορά και το περιεχόμενό του και τη διαδικασία.
	Επειδή ο χρόνος είναι περιορισμένος και, όπως λέμε, εξ όνυχος τον λέοντα, θα περιοριστώ σε κάποια συγκεκριμένα άρθρα. Το άρθρο 8 αναφέρεται στο καθεστώς λειτουργίας των τηλεοπτικών σταθμών εθνικής και περιφερειακής εμβέλειας. Έγινε αναφορά σ’ αυτήν την Αίθουσα ακροθιγώς, όχι επί της ουσίας. Αναφερόμαστε σε μία από τις πλέον σκοτεινές καταστάσεις του δημόσιου βίου, ένα νοσηρό καθεστώς, ένα «θερμοκήπιο» σχέσεων διαπλοκής και διαφθοράς, ένα ανεκδιήγητο «πάρε-δώσε» εις βάρος ενός δημόσιου αγαθού. Το καθεστώς της ημιπαράνομης λειτουργίας των τηλεοπτικών και ραδιοφωνικών σταθμών έχει παραταθεί από το 1995 με δεκατρείς νομοθετικές διατάξεις μέχρι σήμερα, σχεδόν μία κάθε χρόνο, όμως κανένας απ’ αυτούς που διαχειρίστηκαν αυτό το καθεστώς δεν είχε τη στοιχειώδη ευθιξία να εξηγήσει πειστικά και σ’ αυτή την Αίθουσα αλλά και στον ελληνικό λαό ποιος ήταν ο λόγος αυτής της διαδικασίας, αυτού του καθεστώτος, αυτής της σκόπιμης καθυστέρησης και πώς συνδέεται αυτή η καθυστέρηση –αν συνδέεται, εμείς λέμε ότι συνδέεται- με τις σχέσεις πολιτικής εξουσίας και ιδιοκτησίας Μέσων Μαζικής Ενημέρωσης.
	Πώς ρυθμίζεται απ’ αυτήν τη διάταξη αυτό το ίδιο καθεστώς; Στη σχετική ρύθμιση δεν αναφέρεται κανένα χρονοδιάγραμμα για την έκδοση των οριστικών αδειών ενώ στις προηγούμενες διατάξεις αναφερόταν χρονοδιάγραμμα, δηλαδή παρέχεται επ’ αόριστον ανοχή για τη λειτουργία των ήδη υφιστάμενων σταθμών. Αυτό αναφέρεται σε αντίθεση με την αιτιολογική έκθεση όπου εκεί προβλέπεται το χρονοδιάγραμμα. Αυτή όμως η ρύθμιση αντίκειται ευθέως στο Σύνταγμα. Η αναφορά του Επιστημονικού Συμβουλίου της Βουλής επί του συγκεκριμένου άρθρου είναι «καταπέλτης» γιατί εκτός των άλλων συντηρεί το υφιστάμενο νομικό καθεστώς αδιαφάνειας.
	Όσον αφορά τον ΕΟΜΜΕΧ και τον ΕΛΟΤ, κύριε Υπουργέ, δεκτή η τροπολογία που φέρατε για τους τριάντα εργαζόμενους μέσης και υποχρεωτικής εκπαίδευσης οι οποίοι μέχρι πριν από λίγο ήταν στην πλήρη ανασφάλεια, δεδομένου ότι θεωρείτο δεδομένο, μετά τις δηλώσεις που είχατε κάνει στην επιτροπή, ότι οδηγούνται στο καθεστώς της εφεδρείας με το ερώτημα της απόλυσης. Μένει όμως η αναφορά που κάνατε στην επιτροπή σε σχέση με τον τρόπο λειτουργίας της Κυβέρνησης και της ασυνεννοησίας που υπάρχει μεταξύ των Υπουργών όσον αφορά το κρίσιμο θέμα της εφεδρείας αλλά και γενικότερα των απολύσεων στο δημόσιο. 
Υπάρχει ένα σοβαρό πρόβλημα με τις λειτουργίες του ΕΟΜΜΕΧ και του ΕΛΟΤ. Έχουμε καταθέσει σχετικές τροπολογίες, έχουν καταθέσει κι άλλοι συνάδελφοι. Γνωρίζετε πάρα πολύ καλά ότι δεν διασφαλίζεται σε καμμία περίπτωση η άσκηση των αρμοδιοτήτων αυτών των δύο οργανισμών, τόσο του ΕΟΜΜΕΧ όσο και του ΕΛΟΤ. Βεβαίως υπάρχει σοβαρό πρόβλημα με τη συγκεκριμένη ρύθμιση της οδηγίας 23/2001, όπως αναφέρεται επίσης και στη σχετική έκθεση του Επιστημονικού Συμβουλίου της Βουλής. 
	Έρχομαι σ’ ένα θέμα το οποίο για μένα έχει ιδιαίτερη σημασία. Είναι η ρύθμιση του άρθρου 6 για τις δικηγορικές εταιρείες. Άκουσα με πολύ μεγάλη προσοχή τον κ. Παπαϊωάννου.
Ομολογώ ότι ο τρόπος που δικαιολόγησε αυτή τη ρύθμιση, δεν έπεισε. Είστε εδώ εσείς, κύριε Υπουργέ, κύριε Ξυνίδη, εσείς θα τα ακούσετε. Ο κύριος Υπουργός δεν θα τα ακούσει, ελπίζω να τα παρακολουθεί από το μόνιτορ. 
Δεν έπεισε, λοιπόν, για τον εξής απλό λόγο. Οι διατάξεις του ν. 3919/2011 είχαν τύχει ιδιαίτερης προσοχής της τρόικας. Θα μου επιτρέψετε να σας πω ότι επειδή εκείνη την περίοδο είχα ιδιαίτερη επαφή και με το Υπουργείο, αλλά και με τους δικηγορικούς συλλόγους, οι συγκεκριμένες διατάξεις για τη σύσταση εταιρειών είχαν τεθεί υπ’ όψιν της τρόικας εδώ. Μετά από σκληρές διαπραγματεύσεις η τρόικα είχε συμφωνήσει. Οι συγκεκριμένες διατάξεις μέσω του τότε Υπουργού Οικονομικών κ. Παπακωνσταντίνου εστάλησαν προς έγκριση στα αρμόδια όργανα. Η απάντηση που εδόθη ήταν θετική και έτσι προχώρησε η νομοθέτηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Είδα τα έγγραφα που κατέθεσε ο κ. Παπαϊωάννου. Οι αντιρρήσεις που εκφράστηκαν, εκφράστηκαν με τη τυπική διαδικασία που εκφράζονται οι αντιρρήσεις από την Ευρώπη όταν μία χώρα δεν προσαρμόζεται στις διατάξεις της Ευρωπαϊκής Ένωσης και μάλιστα από ένα μέλος της τρόικα, και όχι από τα άλλα δύο. Εστάλη, λοιπόν, το ερώτημα, απαντήθηκε όλη η διαδικασία και τελικά περιελήφθη μία διάταξη στην πέμπτη αναθεώρηση του μνημονίου μόλις στις 30 Οκτωβρίου του 2011.
Όλη αυτή η διαδικασία επιβεβαιώνει απολύτως –θα μου επιτρέψετε να σας πω- την ένσταση ή την υποψία που επικρατεί όχι μόνο στο δικηγορικό κόσμο, αλλά και σε άλλες κατηγορίες εργαζομένων, απασχολουμένων στη χώρα, ότι πάρα πολλές διατάξεις που έρχονται ως απαιτήσεις της τρόικας, υπαγορεύονται δυστυχώς από εγχώριους κύκλους. 
(Στο σημείο αυτό την Προεδρική Έδρα  καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Είναι κοινό μυστικό ότι έτσι υπαγορεύτηκε το άρθρο 38, έτσι είναι πεπεισμένη η κοινή γνώμη ότι υπαγορεύεται και η κατάργηση του κατώτερου μισθού με τις διάφορες αντικρουόμενες αναφορές που γίνονται από διάφορους τέτοιους κύκλους. Το ίδιο ακριβώς συμβαίνει και με τη συγκεκριμένη διάταξη.","ΝΙΚΟΛΑΟΣ ΤΣΟΥΚΑΛΗΣ",520
"42394","  Κλείστε παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42395"," Θα πρέπει να μας πείσει συνολικά η τρόικα ότι τότε την κοροϊδέψαμε, την παραπλανήσαμε και η διάταξη η οποία περιήλθε στον ν. 3919 δεν ανταποκρινόταν στις συμβατικές υποχρεώσεις της χώρας.
Ευχαριστώ πολύ, κύριε Πρόεδρε.","ΝΙΚΟΛΑΟΣ ΤΣΟΥΚΑΛΗΣ",520
"42396"," Κύριε Πρόεδρε, ζητώ το λόγο για μία μικρή παρέμβαση.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"42397","  Ορίστε, κύριε Υπουργέ, έχετε το λόγο για τρία λεπτά.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42398"," Επειδή τέθηκαν κάποια ζητήματα και πολιτικά και επί του νομοθετήματος τουλάχιστον όσον αφορά τις δικές μας διατάξεις, ήθελα να κάνω μία μικρή αναφορά.
Κατ’ αρχάς έγινε εδώ κουβέντα και για τη συνεργασία των κομμάτων που βρίσκονται αυτήν τη στιγμή στην Κυβέρνηση και για το ρόλο των Βουλευτών και της Βουλής σε αυτή τη συνεργασία. Νομίζω ότι τελικά στη συντριπτική πλειοψηφία των θεμάτων μπορεί να βρίσκεται κοινός τόπος, εκτός βέβαια εκεί όπου υπάρχουν ριζικές διαφορετικές ιδεολογικές αντιλήψεις για το πώς πρέπει να ρυθμίζεται πολιτικά ένα ζήτημα που προφανώς εκεί δεν θα υπάρχει συμφωνία στα κόμματα που συγκροτούν την Κυβέρνηση και θα υπάρχει άλλου είδους αντιμετώπιση.
Θέλω να πω ότι εμείς στο Υπουργείο Ανάπτυξης θεωρούμε ότι είναι τιμή μας στο ότι έχουμε καταφέρει με βάση την κοινοβουλευτική εργασία να έχουμε μεγάλες πλειοψηφίες στα νομοθετήματα τα οποία συνήθως φέρνουμε. Αυτό γίνεται διότι ακριβώς θεωρούμε ότι ακούμε και την κοινοβουλευτική διαδικασία και τις διορθώσεις οι οποίες γίνονται.
Δεν είναι άλλωστε τυχαίο να πω ότι υπάρχει και κάτι το οποίο δεν είναι συνηθισμένο στην πολιτική πρακτική της χώρας μας μέχρι στιγμής. Νομίζω, όμως, ότι αποτελεί ένα πολύ καλό παράδειγμα. Ξέρετε ότι στη Γενική Γραμματεία Εμπορίου υπάρχει Ειδικός Γραμματέας, ο κ. Στεργίου, ο οποίος έχει οριστεί από την προηγούμενη κυβέρνηση, με τον οποίο οφείλω να πω ότι έχω μία άψογη συνεργασία. Είμαι περήφανος που έχω στην Γενική Γραμματεία Εμπορίου αυτόν τον Ειδικό Γραμματέα και για τη δουλειά του και για τη συνέπειά του και για όλα.
Αυτό αποδεικνύει ότι όλη αυτή τη λογική των συνεχών συγκρούσεων με βάση και μόνο τις στενές κομματικές μας αντιλήψεις, έχουμε πλέον την ωριμότητα να μπορούμε να την πολεμήσουμε.
Στο πλαίσιο όλων των προηγούμενων θέλω να πω ότι θα υιοθετήσουμε και θα φέρουμε αύριο το πρωί μια αύξηση προς τα πάνω των ποινών σε σχέση με την καθυστέρηση και τις λοιπές παραβάσεις για τις ενδοομιλικές συναλλαγές, έτσι όπως με την τοποθέτησή του ο κ. Βλάχος το προσδιόρισε και είχε πει στην εισήγησή του και ο κ. Χατζηδάκης. Το έχουμε ήδη διατυπωμένο. Θα σας το καταθέσω, κύριε Πρόεδρε. Προλάβαμε και το διατυπώσαμε. Αυξάνουμε τα ποσά. 
Νομίζω ότι η παρατήρηση που έχει γίνει από όλες τις πλευρές και από την πλευρά της Νέας Δημοκρατίας, αναφορικά με το ότι θα πρέπει να τελειώσουμε με το ζήτημα του συνολικού σχεδιασμού του πώς αντιμετωπίζουμε τις ενδοομιλικές συναλλαγές και τη συνεργασία του Υπουργείου μας με το Υπουργείο Οικονομικών, είναι εύλογη. Ναι, έτσι πρέπει να γίνει. 
Είμαι σε θέση να γνωρίζω ότι έχει ωριμάσει και η εργασία της νομοπαρασκευαστικής επιτροπής και πιστεύω ότι θα έχουμε ένα αποτέλεσμα που θα τύχει πάλι μιας ευρύτατης συναίνεσης πάλι σε ένα πολύ ακανθώδες και δύσκολο θέμα. Πραγματικά αποδεικνύεται ότι υπάρχει από όλα τα κόμματα απόλυτη βούληση να χτυπηθούν από την πολιτεία όλοι αυτοί οι πονηροί που υφαρπάζουν με διάφορα κόλπα τον ιδρώτα του Έλληνα εργαζόμενου.
Επίσης, σε σχέση με τις αντιρρήσεις που εκφράστηκαν για τη δομή στους φορείς ποιότητας,  όπως την τοποθετήσαμε, θέλω να πω ότι δεν έρχεται σε ευθεία αντίθεση με τη διαφορετική προσέγγιση που κάνει η Νέα Δημοκρατία και διατύπωσε και στην επιτροπή και εδώ στην Ολομέλεια ο κ. Χατζηδάκης. 
Αυτό το ξεκαθάρισμα των αρμοδιοτήτων με το ΕΣΥΔ, το ΕΙΜ και το ΕΛΟΤ αφήνοντας πλέον την πιστοποίηση στην ΕΒΕΤΑΜ δεν εμποδίζει, εάν η πρακτική δείξει ότι η μετρολογία, η τυποποίηση και η διαπίστευση είναι καλύτερο να λειτουργήσουν υπό έναν ενιαίο φορέα, να προχωρήσουμε στο μέλλον σε μια τέτοιου είδους συγχώνευση με την πρακτική όπως θα εφαρμοστεί η συγκεκριμένη διάταξη. Δηλαδή, ότι μπορούμε πραγματικά να έχουμε έναν ενιαίο φορέα και ότι έχει ωριμάσει αυτή η σκέψη να μπορούν να λειτουργήσουν στο πλαίσιο ενός ενιαίου φορέα, αλλά με διακριτούς πλέον ρόλους μέσα σε αυτόν.
Η πεποίθησή μας είναι ότι αυτήν τη στιγμή δεν υπάρχουν οι κοινωνικές συνθήκες και οι συνθήκες αντίληψης για το πώς λειτουργούν αυτοί οι φορείς που να μπορούν να το εξασφαλίσουν και γι’ αυτό και επιλέγουμε τη μέθοδο της χωριστής τους λειτουργίας.
Τέλος, θέλω να πω ότι αυτές οι λογικές επαναστατικής πρωτοπορίας που εκφράζονται από το ΚΚΕ και εκφράστηκαν και από τον Κοινοβουλευτικό του Εκπρόσωπο με τον κυνισμό ότι καθήκον των δυνάμεων του ΚΚΕ είναι να εμποδίζουν με κάθε τρόπο κάτι που εκείνοι θεωρούν ότι είναι λάθος και δεν πρέπει να γίνει, είναι οι αντιλήψεις που καταδυναστεύουν την κοινωνική πλειοψηφία και δεν έχουν δικαίωμα να το κάνουν. 
Επιτέλους πρέπει να σκέφτονται τις επιπτώσεις που υπάρχουν στη χώρα από αυτού του είδους τις κινήσεις. Κανείς δεν κάθισε σε αυτήν τη χώρα να εκτιμήσει το τι κόστισε σε καθυστέρηση και σε υστέρηση και σε δυσκολίες στην είσπραξη της έκτης δόσης -που τις τελευταίες μέρες του Δεκεμβρίου όλα είχαν να κάνουν με την έκτη δόση και με την αγωνία είσπραξής της- οι καταλήψεις των Υπουργείων από τριάντα άτομα συγκεκριμένων πολιτικών τοποθετήσεων και η απαγόρευση και των πολιτικών ηγεσιών ακόμα να μπουν μέσα να κάνουν στοιχειωδώς αυτά που έπρεπε προκειμένου η χώρα να μένει ζωντανή, πολύ δε περισσότερο τις αλλαγές τις οποίες πρέπει να κάνει. 
Δεν μπορεί, αγαπητοί συνάδελφοι, αυτού του είδους οι λειτουργίες πολιτικά να περνάνε χωρίς εκτίμηση των επιπτώσεών τους. Έχουν πολύ μεγάλες επιπτώσεις και υπαίτιοι για αυτές τις επιπτώσεις είστε αποκλειστικά εσείς.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"42399","  Το λόγο έχει ο Βουλευτής Δωδεκανήσου του ΠΑΣΟΚ, κ. Γεώργιος Κασσάρας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42400"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, πραγματικά νομίζω ότι η τοποθέτηση του Υπουργού Δικαιοσύνης, του κ. Παπαϊωάννου, μας δίνει μια δικαιολογία γιατί έχουμε εδώ ένα πολυνομοσχέδιο με θέματα που αφορούν έξι Υπουργεία. Είναι βέβαιο ότι θα αδικήσω πολλά άρθρα και πολλά θέματα, γιατί δεν είναι δυνατόν στο λίγο χρόνο που έχουμε να αναφερθούμε σε όλο αυτό το πολυνομοσχέδιο.
Θα προσπαθήσω να αναφερθώ σε μερικά άρθρα πάνω στα οποία, άλλωστε, στήριξα και κάποιες τροπολογίες που κατέθεσα και συνυπέγραψαν και άλλοι συνάδελφοί μας.
Εγώ, λοιπόν, για το άρθρο 2 «Επείγουσες ρυθμίσεις για την εξυγίανση των δήμων και των περιφερειών» έχω πράγματι την άποψη ότι με την υποχρηματοδότηση που υπάρχει, με τα χρέη που κληρονόμησαν οι καλλικρατικοί δήμοι, είναι πράγματι θετικό το ότι δίνεται η δυνατότητα να ισοσκελίσουν τους προϋπολογισμούς τους, εγγράφοντας στο σκέλος των εσόδων κ.λπ., κ.λπ., όπως αναφέρεται, τα δάνεια τα οποία μπορούν να πάρουν είτε από το Ταμείο Παρακαταθηκών και Δανείων είτε από οποιοδήποτε άλλο πιστωτικό ίδρυμα.
Έτσι, πιστεύω ότι θα τους δοθεί η δυνατότητα πράγματι και να ανταποκριθούν στις υποχρεώσεις τους και να κινηθεί η πραγματική οικονομία, αλλά επιτέλους και να ανασάνουν αυτές οι δημοτικές αρχές, που σε πολλές περιπτώσεις, χωρίς να ευθύνονται για τα χρέη που συσσωρεύτηκαν, πραγματικά δυσλειτουργούν.
Καλό θα είναι, βέβαια, να κοιτάξουμε και κάποιους μικρούς καλλικρατικούς δήμους που στερούνται υπαλλήλων. Υπάρχουν μικροί νησιωτικοί δήμοι που έχουν έναν ή κανέναν υπάλληλο. Άρα, σε αυτούς, ό,τι και να κάνουμε, είναι καταδικασμένοι, εάν δεν μπορέσουμε να βρούμε τη λύση, να πάρουν τουλάχιστον τρεις υπαλλήλους, να έχουν τουλάχιστον, δηλαδή, μια ταμειακή υπηρεσία. Περιμένουμε, βέβαια, το σχέδιο νόμου που θα φέρει το Υπουργείο Εσωτερικών και ελπίζω εκεί να δοθεί λύση.
Σε ό,τι αφορά το άρθρο 3, που αναφέρεται στις επείγουσες ρυθμίσεις για είσπραξη ληξιπρόθεσμων οφειλών, αλλά και το άρθρο 4, που αναφέρεται στις ρυθμίσεις αρμοδιότητος της Γενικής Γραμματείας Φορολογικών και Τελωνειακών Θεμάτων, που πράγματι ρυθμίζει για άλλη μια φορά τα ληξιπρόθεσμα, δίνει παρατάσεις, δεοντολογικά μπορεί να πει κάποιος ότι δεν μπορεί να συμφωνήσει σε αυτήν την κατεύθυνση. Όμως, είναι μια πραγματικότητα όπου έχει, για τα ληξιπρόθεσμα τουλάχιστον, κατ’ επανάληψη χρησιμοποιηθεί αυτή η μέθοδος και αν θέλετε και με τη σημερινή συγκυρία, όπου έχει η χώρα ανάγκη από έσοδα, ενώ οι φορολογούμενοι δεν έχουν αυτήν τη δυνατότητα, πράγματι, έρχεται αυτή η σκληρή πραγματικότητα να νομιμοποιήσει τις ρυθμίσεις που γίνονται.
Εδώ, εγώ θα ήθελα να θέσω τα ζητήματα που έθεσα και στις τροπολογίες μου. Διότι, όταν δίνεις τη δυνατότητα σε κάποιες επιχειρήσεις να έρθουν και να υποβάλουν δηλώσεις και τους δίνεις μια προθεσμία, δεν είναι δυνατόν στη συνέχεια να τους στερείς τη δυνατότητα και να μην τους δίνεις την προθεσμία να υπαχθούν και αυτές στις ρυθμίσεις. Νομίζω ότι είναι και για λόγους συνταγματικής ισότητος απαραίτητο να εξομοιωθούν οι επιχειρήσεις αυτές με όλες τις προηγούμενες. Είναι γνωστή η τροπολογία που έχουμε καταθέσει. Βέβαια, δεν έχω την τύχη να είναι εδώ ο αρμόδιος Υφυπουργός Οικονομικών -ήταν πριν από λίγο- αλλά δεν μπορούμε να ρυθμίσουμε τις ανάγκες των Υπουργών με τις ανάγκες των ομιλητών κάθε φορά. Το κατανοώ. Ελπίζω να τις έχει δει, όμως.
Επίσης, στην ίδια κατεύθυνση θα έλεγα ότι, όταν ρυθμίζουμε το ΦΠΑ για τις επιχειρήσεις και λέμε ότι μπορούν να το καταθέτουν οι εμπρόθεσμοι, δηλαδή, αυτοί που έκαναν εμπρόθεσμες δηλώσεις ΦΠΑ, σε τρεις μήνες, σε τρεις δόσεις με το 40% και στη συνέχεια, σε άλλες δυο δόσεις, νομίζω ότι είναι εύλογο το αίτημα που βάζει η ΚΕΟΣΟΕ, η Κεντρική Συνεταιριστική Ένωση Αμπελοοινικών Προϊόντων, που θέλουν η ίδια ρύθμιση να επεκταθεί και στις φορολογικές αποθήκες του άρθρου 63 του ν.  2960/2001. Να μην περιγράψω τη διαδικασία πώς ακριβώς προβλέπεται.
Εδώ, όμως, ήθελα να κάνω την παρατήρηση ότι όσα αντικειμενικά κριτήρια και να βάλουμε, εάν η εικόνα στις Δημόσιες Οικονομικές Υπηρεσίες και στα υποθηκοφυλάκεια της χώρας είναι αυτή που είδαμε προχθές σε έναν τηλεοπτικό σταθμό, δεν νομίζω ότι μπορούμε να πετύχουμε τον επιδιωκόμενο σκοπό. Ακόμα-ακόμα, αν θέλετε, αν το Υπουργείο δεν έχει την ευελιξία ταχύτατα να προασπίσει αυτούς που έντιμα κάνουν τη δουλειά τους και αυτοί οι έντιμοι υπάλληλοι, κάνοντας έναν έλεγχο και επιβάλλοντας κάποιους φόρους, στη συνέχεια είναι έρμαια των ποινικών διώξεων από τους όποιους επιχειρηματίες, νομίζω ότι δεν υπάρχει ούτε το ηθικό στοιχείο, αλλά ούτε η πιθανότητα να πετύχουμε το στόχο της πάταξης της φοροδιαφυγής.
Λέω, λοιπόν, ότι στις ρυθμίσεις που κάνουν τα άρθρα και αυτού του νομοσχεδίου, αλλά και άλλα προηγούμενα, έχουμε πάντα ένα στόχο, τα ληξιπρόθεσμα. Έχω την άποψη ότι στοχεύουμε πάντα σε μια πηγή η οποία λίγο έως πολύ έχει εξαντληθεί. Υπάρχει, όμως, μια άλλη πηγή που νομίζω ότι θα έπρεπε να δοκιμάσουμε τούτη την κρίσιμη ώρα για να αντλήσουμε έσοδα.
Λέω, λοιπόν, ότι οι ρυθμίσεις που γίνονται για τα ληξιπρόθεσμα μπορούμε να δοκιμάσουμε να επεκταθούν και σ’ αυτούς που δεν έχουν κάνει δηλώσεις, λόγω οικονομικής αδυναμίας σε πολλές περιπτώσεις. Ταυτόχρονα, όπως περιγράψαμε προηγούμενα το φοροεισπρακτικό μηχανισμό -που δεν τον προσέξαμε καθόλου, απλά του αποδίδουμε ευθύνες- δεν έχουμε τη δυνατότητα να ελέγξουμε τις επιχειρήσεις που δεν κάνουν δηλώσεις και αποκρύπτουν φορολογητέα ύλη, ενώ αν τους δώσουμε τη δυνατότητα να έρθουν να δηλώσουν με τις ίδιες ρυθμίσεις των ληξιπροθέσμων, έχω την αίσθηση ότι θα βρούμε «ζεστό» χρήμα, θα βρούμε μια πηγή.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Ο χρόνος είναι αμείλικτος.
Λέω, λοιπόν, ότι σε μια άλλη τροπολογία -φαντάζομαι ότι από παράλειψη έγινε στο παρελθόν- δεν μπορεί να λες σε έναν ΤΕ, δηλαδή, της κατηγορίας τεχνολογικής εκπαίδευσης υπάλληλο ότι μπορεί να είναι διευθυντής, αλλά δεν μπορεί να είναι τμηματάρχης ελέγχου ή δικαστικού σε μια απ’ αυτές τις μεγάλες ΔΟΥ, οι οποίες έχουν πάρει τον έλεγχο και το δικαστικό από άλλες μικρές ΔΟΥ. Σ’ αυτές τις μεγάλες ΔΟΥ ο ΤΕ υπάλληλος δεν είναι δυνατόν να μπορεί να είναι διευθυντής και να μην μπορεί να είναι τμηματάρχης. Νομίζω ότι μπορεί να αντιμετωπισθεί το θέμα.
Επιτρέψτε μου ένα τελευταίο για τις επενδύσεις δημιουργίας μονάδων παραγωγής ηλεκτρικής ενέργειας από βιοαέριο προερχόμενο από βιομάζα. Είναι ελληνικές επιχειρήσεις οι οποίες προσπαθούν να αντεπεξέλθουν στον ανταγωνισμό των ξένων μεγάλων εταιρειών. Αυτές, λοιπόν, όπως λέει η τροπολογία που έχουμε καταθέσει, ζητούν να έχουν και φορολογική απαλλαγή, έστω και αν έχουν επιδότηση της τιμής.
Νομίζω ότι ακριβώς στο χρόνο μου αναφέρθηκα πολύ-πολύ περιληπτικά στα ζητήματα που ήθελα να θίξω και λυπάμαι, κύριε Πρόεδρε, αλλά τέτοια ώρα δεν έχω άλλο περιθώριο.
Ευχαριστώ πάρα πολύ.","ΓΕΩΡΓΙΟΣ ΚΑΣΣΑΡΑΣ",205
"42401"," Ευχαριστούμε τον κ. Γεώργιο Κασσάρα για την ακρίβεια και το χρόνο του.
Το λόγο έχει η Βουλευτής του ΠΑΣΟΚ στο Νομό Ηρακλείου, η κ. Μαρία Σκραφνάκη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42402"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, όλοι γνωρίζουμε ότι το τελευταίο διάστημα η χώρα μας διανύει μια εξαιρετικά δύσκολη διαδρομή και θα λέγαμε ότι βρίσκεται σε έναν οικονομικό πόλεμο. Πραγματικά, ζούμε ιστορικές και δύσκολες στιγμές για την πατρίδα μας και η αγωνία όλων μας είναι μεγάλη. Οι ηγέτες της Ευρώπης έχουν αποδειχθεί κατώτεροι των περιστάσεων και δεν έχουν πάρει δραστικές αποφάσεις για τη σωτηρία του ευρώ και των χωρών της Ευρώπης. Η μια μετά την άλλη χώρα της Ευρωπαϊκής Ένωσης υποβαθμίζεται από τους διεθνείς οίκους αξιολόγησης, με αποτέλεσμα να υπάρχει ένα ασταθές περιβάλλον στην Ευρώπη. Επίσης, το διεθνές οικονομικό περιβάλλον είναι ρευστό και αναδεικνύονται χώρες όπως η Κίνα, η Ινδία και η Βραζιλία ως οι νέες ισχυρές οικονομικά δυνάμεις.
Η Ελλάδα μέσα σε αυτό το σκληρό οικονομικό περιβάλλον χαροπαλεύει να μην κηρύξει στάση πληρωμών, ενώ παράλληλα πρέπει να διορθώσει και τα κακώς κείμενα και τις χρόνιες αδυναμίες της.
Όλα αυτά κάνουν την προσαρμογή της στη νέα οικονομική πραγματικότητα δυσκολότερη. Οι πολίτες έχουν χάσει μεγάλο μέρος του εισοδήματός τους, αφού έχουν μειωθεί οι μισθοί και οι συντάξεις σε δημόσιο και ιδιωτικό τομέα, οι αγρότες και οι έμποροι βρίσκονται σε απελπιστική κατάσταση, οι φόροι αυξάνονται και το πιο λυπηρό είναι ότι αυξάνεται η ανεργία.
Ως Βουλευτής της επαρχίας, που βιώνω καθημερινά τα προβλήματα των ανθρώπων, βλέπω ότι ο κόσμος δεν αντέχει άλλο, υποφέρει και έχει εξοντωθεί. Οι ανισότητες διευρύνονται και υπάρχει κίνδυνος πρόκλησης κοινωνικών εντάσεων. Γι’ αυτό δεν πρέπει να γίνουν περαιτέρω μειώσεις μισθών στο δημόσιο και στον ιδιωτικό τομέα, διότι δεν έχει ο κόσμος αντοχές, δεν μπορεί να επιβιώσει πλέον. 
Η Κυβέρνηση πρέπει να λάβει πρωτοβουλίες για τη μείωση των τιμών των προϊόντων και την αύξηση της ρευστότητας της αγοράς. Πρέπει να δοθεί βάρος στην ανάπτυξη, στη γρήγορη απορρόφηση των κονδυλίων του ΕΣΠΑ, στη μείωση των δημοσίων δαπανών, στην αξιοποίηση του ορυκτού πλούτου της χώρας, αλλά και στην αναζωογόνηση του αγροτικού τομέα, ο οποίος, μαζί με τον τουρισμό, μπορεί να δώσει μια νέα πνοή στην ελληνική οικονομία. Δυστυχώς, τα προβλήματα του αγροτικού τομέα είναι πολλά, οι αγρότες πουλούν σε εξευτελιστικές τιμές τα προϊόντα τους, ενώ στους καταναλωτές φτάνουν σε πολύ υψηλότερες τιμές. 
Ζητώ για άλλη μια φορά, κύριε Υπουργέ, να δοθεί βάρος στα προβλήματα των αγροτών και να προωθηθούν τα προϊόντα μας σε χαμηλές τιμές στους καταναλωτές και να απολαμβάνουν οι αγρότες  ψηλότερες τιμές. 
Επιπλέον, κύριε Υπουργέ, πρέπει να υπάρξουν διευκολύνσεις στους ανθρώπους που πήραν δάνεια και τώρα, λόγω του ότι έχουν μειωθεί οι μισθοί ή έχουν μείνει άνεργοι, δεν μπορούν να τα αποπληρώσουν. Πρέπει, λοιπόν, να υπάρξει ρύθμιση όλων των δανείων από τις τράπεζες με χαμηλότερα επιτόκια και με περισσότερες δόσεις για να μπορέσουν να ανταποκριθούν οι πολίτες. Άλλωστε, οι τράπεζες έχουν στηριχθεί επανειλημμένως από το κράτος, αλλά οι ίδιες δεν έχουν αντίστοιχα στηρίξει την αγορά, ώστε να υπάρξει ρευστότητα.
Ακόμη, με το νέο φορολογικό νομοσχέδιο πρέπει να χτυπηθεί αποτελεσματικά η φοροδιαφυγή. Πρέπει να μειωθούν οι φορολογικοί συντελεστές, ειδικά στα φυσικά πρόσωπα, καθώς και οι συντελεστές ΦΠΑ. Πρέπει να καθιερωθούν οι ηλεκτρονικές συναλλαγές και η καθημερινή απόδοση του ΦΠΑ με το κλείσιμο του ταμείου της κάθε επιχείρησης. Σήμερα, η ζημιά από τη μη απόδοση του ΦΠΑ υπολογίζεται ετησίως στα 22 δισεκατομμύρια ευρώ και είναι κρίμα να μην μπορούμε να τα εισπράξουμε, ώστε να ελαφρύνουμε το φτωχό κόσμο. Τα λέμε πολλές φορές πολλοί Βουλευτές εδώ, αλλά δεν βλέπουμε κάποιο ουσιαστικό αποτέλεσμα στο χτύπημα της φοροδιαφυγής. 
Ακόμα, για το τέλος ακινήτων, που εισπράττεται μέσω της ΔΕΗ, θα ήθελα να ζητήσω τη διευκόλυνση της αποπληρωμής του από όσους δεν το έχουν πληρώσει και εννοείται να μην κοπεί σε κανένα φτωχό άνθρωπο το ρεύμα που είναι ένα κοινωνικό αγαθό. 
Επίσης, κύριε Υπουργέ, πρέπει να δούμε ξανά τον υπολογισμό του τέλους ακινήτων. Πρέπει να λαμβάνεται υπ’ όψιν η οικονομική κατάσταση των ανθρώπων -αν χρωστάνε σε δάνεια, αν τα ακίνητα, στα οποία έχει επιβληθεί αυτό το τέλος είναι ανεκμετάλλευτα, αν είναι σε χωριά ή σε πόλεις- ώστε να είναι πιο δίκαιος ο υπολογισμός του και να μπορεί ο περισσότερος κόσμος να ανταποκριθεί.
Σχετικά με το παρόν νομοσχέδιο, θεωρώ θετικές τις ρυθμίσεις που αφορούν την εξυγίανση των υπερχρεωμένων δήμων και περιφερειών. Είναι σωστό ότι προωθείται η διευκόλυνση εξόφλησης των χρεών των δήμων και η ισοσκέλιση των προϋπολογισμών τους με σύναψη δανείων από το Ταμείο Παρακαταθηκών και Δανείων με μειωμένο επιτόκιο. Αυτό θα βοηθήσει στην εξυγίανση των οικονομικών των δήμων, αλλά και θα δώσει ρευστότητα στις τοπικές κοινωνίες με την εξόφληση των χρεών. Εδώ, όμως, πρέπει να  πούμε ότι και το κράτος θα πρέπει να δώσει τα χρήματα που οφείλει στους δήμους και όχι να έχουν μείνει οι δήμοι χωρίς χρηματοδότηση. 
Επίσης, δίδεται η δυνατότητα παράτασης εκτέλεσης των προϋπολογισμών των δήμων για ένα τρίμηνο, οπότε μπορούν να πληρώσουν δαπάνες που αφορούν έργα, προμήθειες και υπηρεσίες, ενώ αντιμετωπίζονται εκκρεμότητες πληρωμής των δικαιούχων για τη μεταφορά των μαθητών στα σχολεία.
Ένα ακόμη θετικό του υπό συζήτηση νομοσχεδίου είναι ότι ρυθμίζει την εξόφληση ληξιπρόθεσμων οφειλών προς το δημόσιο σε εξήντα δόσεις, ότι αναστέλλει τη λήψη αναγκαστικών μέτρων σε βάρος των επιχειρήσεων που αδυνατούν να καταβάλουν τις ληξιπρόθεσμες οφειλές τους προς τους ασφαλιστικούς φορείς, ενώ ρυθμίζει εκ νέου την αποπληρωμή των ληξιπρόθεσμων οφειλών προς τα ασφαλιστικά ταμεία.
Θεωρώ, επίσης, θετικό ότι προσπαθεί με τις διατάξεις που εισάγει να οργανώσει τη λειτουργία του ΕΟΠΥ, όπου εκεί θα ενταχθούν όλα τα ταμεία του κλάδου υγείας, προκειμένου να επιτελέσει το έργο που του έχει ανατεθεί. 
Όσον αφορά την ολοκλήρωση του ανοίγματος των κλειστών επαγγελμάτων, θεωρώ ότι φτάνουμε από το ένα άκρο στο άλλο και ειδικά για τους δικηγόρους. Πιστεύω ότι θα υπάρξει πρόβλημα με τις δικηγορικές εταιρείες όσον αφορά τους νέους δικηγόρους, καθώς θα κυριαρχήσουν οι μεγαλοδικηγόροι και θα αφανιστούν τα κατά τόπους μικρότερα δικηγορικά γραφεία. 
Κυρίες και κύριοι συνάδελφοι, τελειώνοντας θα ήθελα να αναφερθώ στους αστέγους, οι οποίοι ειδικά αυτές τις μέρες υποφέρουν ακόμη περισσότερο από το τσουχτερό κρύο. 
Θα ήθελα, λοιπόν, κύριε Υπουργέ, να προτείνω να δοθούν δημόσιοι χώροι ή χώροι της εκκλησίας, οι οποίοι δεν χρησιμοποιούνται, για τη στέγαση των αστέγων καθ’ όλη τη διάρκεια του χρόνου, ώστε τουλάχιστον να έχουν μια στέγη πάνω από το κεφάλι τους και να μην κοιμούνται στα παγκάκια κάτω απ’ αυτές τις δύσκολες συνθήκες.
Κλείνοντας, θεωρώ ότι το παρόν νομοσχέδιο έχει πολλά θετικά γι’ αυτό και με βαριά καρδιά το υπερψηφίζω.","ΜΑΡΙΑ ΣΚΡΑΦΝΑΚΗ",467
"42403"," Ευχαριστούμε την κ. Μαρία Σκραφνάκη.
Το λόγο έχει ο Βουλευτής της Νέας Δημοκρατίας του Νομού Αχαΐας, ο κ. Νίκος Νικολόπουλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42404"," Κυρίες και κύριοι συνάδελφοι, κατ’ αρχάς θέλω να πω ότι διαμαρτύρομαι έντονα και για τις δηλώσεις του κ. Βενιζέλου, ο οποίος ούτε λίγο ούτε πολύ είπε ότι είμαστε υποχρεωμένοι εδώ τα μέλη του νομοθετικού σώματος να υπερψηφίζουμε ό,τι η εκτελεστική εξουσία αποφασίζει, ό,τι το Υπουργικό Συμβούλιο συμφωνεί και, επίσης, γι’ αυτό που παρατηρείται σήμερα. Από το 1989 μέχρι σήμερα σ’ αυτήν εδώ την Αίθουσα ποτέ δεν πίστευα ότι θα ζήσουμε αυτές τις σκηνές του απείρου κάλλους, δηλαδή να έρχεται η μια τροπολογία πίσω από την άλλη. Έλεος! 
Κυρίες και κύριοι συνάδελφοι, επίσης, θέλω να καταδικάσω τη βίαιη και αντιδημοκρατική ενέργεια ορισμένων συνδικαλιστών που εισέβαλαν σήμερα και επέβαλαν τη διακοπή του κοινωνικού διαλόγου. Εμείς πιστεύουμε και στηρίζουμε τον κοινωνικό διάλογο και περιμένουμε με ενδιαφέρον και σεβασμό τη συμφωνία τους, όπου αυτή καταλήξει. Θα σεβαστούμε τα αποτελέσματα αυτού του διαλόγου. 
Ακόμη, θέλω να εκφράσω την ικανοποίησή μας γιατί μετά από την πίεση της Νέας Δημοκρατίας πήρατε πίσω τη διάταξη της διακοπής καταβολής της σύνταξης σε χιλιάδες τραπεζικούς υπαλλήλους, συνταξιούχους της Εμπορικής, καθώς, επίσης, και εκείνη τη διάταξη για την πώληση των airbus. Όσον αφορά το τελευταίο, έχω καταθέσει ερώτηση, οπότε θα τα πούμε εκεί. Δεν θα αποφύγει ο κ. Βενιζέλος την οδύνη να μας πει πως μπορεί να ήταν συμφέρουσα αυτή η πώληση.
Τέλος, θέλω να πω ότι λυπάμαι γιατί, παρά την πίεση πάλι και την προτροπή πολλών συναδέλφων της Νέας Δημοκρατίας, δεν αποσύρατε τη ρύθμιση για τη σύσταση των δικηγορικών εταιρειών, ενώ ήδη μια επιτροπή συζητά πολλά τέτοια ενδιαφέροντα θέματα και θα μπορούσε να δει και αυτό. Το ίδιο, όμως, ευχάριστα άκουσα πριν λίγο ότι υπάρχουν κάποια βήματα προόδου για τα προβλήματα του ΕΟΜΜΕΧ προς την κατεύθυνση που ζητούσε και η Νέα Δημοκρατία. 
Κυρίες και κύριοι συνάδελφοι, τονίσαμε στη συνεδρίαση της επιτροπής ότι αυτό το πολυνομοσχέδιο είναι ένα μωσαϊκό διατάξεων, χωρίς συνοχή και με πολλές νομοτεχνικές ατέλειες. Σήμερα, έχει εδραιωθεί η αντίληψή μας ότι το συγκεκριμένο πολυνομοσχέδιο μόνο για ένα λόγο έγινε. Ο λόγος είναι ο φόβος της τρόικας. Διότι πάρα πολλά από όσα είχαν δεσμευθεί τους τελευταίους μήνες οι Υπουργοί του ΠΑΣΟΚ στην τρόικα δεν τα έχουν υλοποιήσει. Γι’ αυτό και σήμερα σπεύδουν να νομοθετήσουν αποσπασματικά ό,τι μπορούν και ό,τι νομίζουν. Πώς, άραγε, μπορεί κανείς να καταλάβει αυτήν τη σπουδή, που σκοπό έχει να καλύψει τα νώτα τους από τον έλεγχο της τρόικας; Αθροίζουν, λοιπόν, ετερόκλητες ρυθμίσεις, διορθώνουν ημαρτημένα πολλών, πρόσφατων νομοθετημάτων. 
Θα μου επιτρέψετε, όμως, κυρίες και κύριοι συνάδελφοι, να πω ότι οι σοβαρές μεταρρυθμίσεις, οι αναδιαρθρώσεις και οι αναγκαίες αλλαγές που θα οδηγήσουν τη χώρα έξω από την κρίση, απαιτούν προετοιμασία, μελέτη και σοβαρότητα. Όλα αυτά λείπουν από το πολυνομοσχέδιο. Γι’ αυτό και με τόση ευκολία βάζουν ρυθμίσεις και με τόση ευκολία τις βγάζουν. Καλά κάνουν, γιατί οι ρυθμίσεις που δεν φέρνουν όφελος είναι προτιμότερο να αποσύρονται.
Κυρίες και κύριοι συνάδελφοι, πρόσφατα η Ελληνική Στατιστική Αρχή ανακοίνωσε νέα συγκλονιστικά στοιχεία, τόσο για τη φτώχεια, όσο και για την ανεργία στη χώρα μας. Οι ακολουθούμενες από τους Υπουργούς του ΠΑΣΟΚ έως σήμερα πολιτικές με όλες τις ενδείξεις ατεχνίας, απειροτεχνίας, αναξιότητας, απειρίας, αυτοσχεδιασμού και ανεπάρκειας που τις χαρακτήριζαν, έχουν οδηγήσει σε πρωτοφανή ποσοστά ανεργίας, σε κατάρρευση της οικονομικής δραστηριότητας, στην καταδίκη εκατομμυρίων συμπολιτών μας στη φτώχεια. 
Τον Οκτώβριο ήταν πάνω από εννιακόσιες χιλιάδες οι άνεργοι, με ποσοστό 18,2%. Σχεδόν ένας στους δύο νέους είναι άνεργος. Το ίδιο ζοφερά είναι και τα στοιχεία που δημοσιεύθηκαν αναφορικά με τη φτώχεια. Πάνω από δύο εκατομμύρια συμπολίτες μας βρίσκονται αντιμέτωποι με τον κίνδυνο της φτώχειας. Ακόμη πιο ανησυχητικό, όμως, είναι το γεγονός ότι η παιδική φτώχεια συνάδει με τα υψηλά ποσοστά εργασιακής φτώχειας. 
Διότι, κυρίες και κύριοι συνάδελφοι, παιδική φτώχεια σημαίνει ότι ο πατέρας εργάζεται, αλλά το εισόδημά του δεν είναι αρκετό για να καλυφθούν οι βασικές ανάγκες. Σημαίνει ότι η μόνη μητέρα με ένα παιδί αδυνατεί να τα βγάλει πέρα. Σημαίνει ότι οι άνεργοι γονείς αδυνατούν να καλύψουν στοιχειώδεις ανάγκες του παιδιού. Η παιδική φτώχεια και η ανεργία των νέων απειλούν να καταδικάσουν μία ολόκληρη γενιά συμπολιτών μας στη φτώχεια, απειλούν την προσπάθεια για παραγωγική ανασυγκρότηση της χώρας και απειλούν την ίδια την κοινωνική συνοχή. Από την άλλη καταδεικνύουν και σε πόσο λάθος κατεύθυνση βρίσκονται οι συζητήσεις για μείωση των κατώτατων μισθών, για καταργήσεις του δέκατου τρίτου και δέκατου τέταρτου μισθού και η διατάραξη της αναγκαίας ισορροπίας που απαιτεί το ζήτημα των εργασιακών σχέσεων. Η ασφάλεια στην εργασία και η ανταγωνιστικότητα δεν είναι έννοιες αντιφατικές ή αντικρουόμενες. Η προστασία και η ποιότητα της εργασίας πρέπει να συνδυάζονται αρμονικά με την αναγκαία ευελιξία και την παραγωγικότητα της εργασίας.
Οι δυσάρεστες αυτές εξελίξεις επιβεβαιώνουν πλήρως τις θέσεις της Νέας Δημοκρατίας και του Αντώνη Σαμαρά για τη στροφή στην ανάπτυξη, την επανεκκίνηση της οικονομίας και τη δημιουργία νέων θέσεων εργασίας. Χωρίς ανάπτυξη οι άνεργοι θα αυξάνονται και οι θέσεις εργασίας θα χάνονται.
Συνεπώς, αυτό που χρειάζεται σήμερα είναι οι σχεδιαζόμενες και εφαρμοζόμενες πολιτικές να ενισχύουν τις επενδύσεις, να αξιοποιούν ορθά τους κοινοτικούς πόρους, να περιορίζουν τα φορολογικά βάρη με ισότιμο καταμερισμό των φορολογικών βαρών σε όλους, να καταπολεμούν την εισφοροδιαφυγή και να προχωρούν σε αλλαγές στο ασφαλιστικό μας σύστημα, με γνώμονα τη βιωσιμότητά του, τον εξορθολογισμό του και την επάρκειά του. Όλα αυτά πρέπει να γίνουν με σοβαρή προετοιμασία. 
Όπως για παράδειγμα, στο ζήτημα των επικουρικών συντάξεων πρέπει να γίνει ενδελεχής εξέταση του συνόλου των παραμέτρων και όχι με επιδεικνυόμενη ελαφρότητα προσφοράς παροχών προς παιδεραστές και άλλες ομοιοπαθείς ομάδες πληθυσμού που διάταξη του πολυνομοσχεδίου έρχεται να διορθώσει.
Κυρίες και κύριοι συνάδελφοι, είναι γεγονός ότι με το συγκεκριμένο πολυνομοσχέδιο εισάγονται και διατάξεις για τη διαχείριση μέτρων που υιοθετήθηκαν την παρελθούσα διετία. Λαμβάνοντας υπ’ όψιν τη διαφωνία μας σε πολιτικές για την αποτυχία, των οποίων είχαμε προειδοποιήσει θα μπορούσε να υποστηριχθεί ενδεχομένως μία προσέγγιση του τύπου: «Έτσι όπως τα κάνατε, διαχειριστείτε τα τώρα». Ωστόσο, μια σοβαρή προσέγγιση των τεκταινομένων στην πατρίδα μας δεν μας επιτρέπει να συμπεριφερθούμε με αυτόν τον τρόπο. Οι ανάγκες της χώρας, οι πολλαπλές πιέσεις που αυτή δέχεται, το έκτακτο των συνθηκών δεν μας επιτρέπει παρά να προσπαθήσουμε να διαχειριστούμε τα αποτελέσματα μέτρων της τελευταίας διετίας με τα οποία στις περισσότερες περιπτώσεις όταν έρχονταν για ψήφιση δεν συμφωνούσαμε.
Κυρίες και κύριοι συνάδελφοι, η Νέα Δημοκρατία είναι κόμμα ευθύνης. Το υπέρτατο καθήκον μας αυτήν την στιγμή είναι να σταθεί όρθια η πατρίδα μας και να μπορέσουμε να προχωρήσουμε στην ανόρθωσή της. Γι’ αυτόν ακριβώς το λόγο το κόμμα μας υπερψηφίζει επί της αρχής αυτό το νομοσχέδιο. 
Για εμάς στόχος είναι με σημαία την αλήθεια, την ανάκαμψη, την Ευρώπη και την αξιοπρέπεια, να πυροδοτήσουμε μία διαδικασία μέσα από μία συνολική πολιτική επαναδιαπραγμάτευσης των εφαρμοζόμενων πολιτικών, έτσι ώστε να πετύχουμε την ανάκαμψη τόσο της οικονομίας, όσο και του φρονήματος των Ελλήνων πολιτών. Στόχος μας είναι να αφουγκραστούμε την ενέργεια του ελληνικού λαού, μετατρέποντας την αγανάκτηση σε όραμα και την απογοήτευση σε προοπτική για το σήμερα και το αύριο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δεν θα κουραστούμε να επαναλαμβάνουμε ότι η λύση βρίσκεται αλλού. Η λύση βρίσκεται στην παραγωγικότητα της εργασίας, στην ποιότητα, στην καινοτομία. Η λύση βρίσκεται στη μέριμνα για τις ανάγκες του κόσμου της εργασίας, της επιχειρηματικότητας και της αγοράς. Η μόνη ελπίδα σήμερα είναι οι προτάσεις της Νέας Δημοκρατίας για επανεκκίνηση της οικονομίας, τόνωση της ρευστότητας της αγοράς, επενδύσεις, αξιοποίηση των πόρων του ΕΣΠΑ που λιμνάζουν. Αυτή η παρατεταμένη αδράνεια στενεύει την ελπίδα και κονταίνει το μέλλον. 
Οι Έλληνες και η Ελλάδα δεν μπορούν να περιμένουν άλλο. Ο βασικός λόγος που η Νέα Δημοκρατία υπερψηφίζει το πολυνομοσχέδιο –επαναλαμβάνω- δεν είναι άλλος από το ότι οι περιστάσεις είναι κρίσιμες.
Κυρίες και κύριοι συνάδελφοι, η δημοσιονομική πειθαρχία μπορεί και πρέπει να υπάρξει, μαζί όμως με την κοινωνική δικαιοσύνη. Η επανεκκίνηση της οικονομίας προϋποθέτει κοινωνική συνοχή και υγιή επιχειρηματικότητα. Έτσι μπορούμε να δημιουργήσουμε την ελπίδα για το αύριο και να έχουμε τη δυνατότητα μιας καλύτερης ζωής.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΝΙΚΟΛΟΠΟΥΛΟΣ",363
"42405"," Και εμείς σας ευχαριστούμε.
Το λόγο έχει ο Βουλευτής της Νέας Δημοκρατίας κ. Προκόπης Παυλόπουλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42406"," Ευχαριστώ, κύριε Πρόεδρε.
Θα ήθελα να θέσω δύο ζητήματα αρχής, μολονότι συζητάμε επί των άρθρων, τα οποία προέκυψαν από την εξέλιξη της συζήτησης και από την παρέμβαση του Αντιπροέδρου της Κυβέρνησης και Υπουργού Οικονομικών κ. Ευάγγελου Βενιζέλου: Πρώτον, όταν το πρωί μιλώντας επί της αρχής έλεγα ότι βρισκόμαστε μπροστά σε ένα νόμο «φρουτιέρα» κατά το ρωμαϊκό δίκαιο της παρακμής και όταν έλεγα ότι πρόκειται για ένα νομοσχέδιο που βρίσκονται πλίνθοι, λίθοι και κέραμοι ατάκτως ερριμμένα, φαίνεται ότι ήμουν ιδιαιτέρως αισιόδοξος. Διότι δεν είχα παρακολουθήσει την εξέλιξη των πραγμάτων μέσα από τροπολογίες επί τροπολογιών από Υπουργούς, οι οποίοι παρελαύνουν και τροποποιούν την προηγούμενη τροποποίηση, σε ένα νομοσχέδιο του οποίου δεν ξέρουμε όχι μόνο την αρχή, όπως φαινόταν από την κατάθεσή του, αλλά ούτε αυτήν την ώρα που βρισκόμαστε προ της ψήφισης των άρθρων, το τελικό περιεχόμενο των άρθρων αυτών. Δεν είναι τρόπος νομοθέτησης αυτός, κύριε Πρόεδρε. Είναι ευτελισμός της Βουλής, ως βουλευομένου οργάνου. Είναι ευτελισμός των ίδιων των Βουλευτών και τελικά ευτελισμός της ίδιας της δημοκρατίας. Αυτό είμαι υποχρεωμένος να το καταγγείλω, γιατί δεν το έχω ζήσει ποτέ στα δεκαέξι χρόνια που βρίσκομαι στην Αίθουσα.
Λυπούμαι πολύ, αλλά καμμία έκτακτη περίσταση δεν δικαιολογεί τέτοιου είδους νομοθέτηση. Κάτι σοβαρό συμβαίνει, το οποίο υπονομεύει τα ίδια τα θεμέλια του κοινοβουλευτικού μας συστήματος και του ρόλου της Βουλής. Ιδού τα έδρανα! Αν τα έδρανα είναι αδειανά αυτήν τη στιγμή, δεν οφείλεται στην αβελτηρία των Βουλευτών, αλλά στο ότι είναι αδύνατο να νομοθετούν υπό αυτές τις συνθήκες.  Και είναι υπεύθυνοι –και είμαστε υπεύθυνοι- αυτοί που νομοθετούν υπ’ αυτούς τους όρους για το τι συμβαίνει στη Βουλή αυτές τις κρίσιμες ώρες, που θα έπρεπε να είναι ο πυλώνας στήριξης των δημοκρατικών θεσμών μέσα στην κρίση, για να μην μετατρέψουμε την κρίση αυτή από οικονομική, σε κρίση θεσμών και σε κρίση δημοκρατίας.
Αυτό το επιβαρύνει πολύ περισσότερο ο τρόπος που παρενέβη και το περιεχόμενο της παρέμβασης του κ. Βενιζέλου. Ήταν απαράδεκτος εκ προοιμίου. Τι περίπου ήρθε και είπε; Ήρθε και μας είπε: «Ξέρετε, επειδή τρία κόμματα στηρίζουν την Κυβέρνηση Παπαδήμου, ό,τι αποφασίζεται στο Υπουργικό Συμβούλιο, πρέπει να υπερψηφίζεται από τη Βουλή και ιδίως από τα κόμματα, τα οποία συνέπραξαν στη στήριξη αυτή».  Θα πρέπει να θυμάται ο κ. Βενιζέλος τους όρους υπό τους οποίους η Νέα Δημοκρατία εκλήθη να στηρίξει –και στηρίζει- την Κυβέρνηση Παπαδήμου και που –επαναλαμβάνω- είναι όροι από τους οποίους απορρέει και η όποια δημοκρατική της νομιμοποίηση.
Θυμόμαστε όλοι ότι η Κυβέρνηση Παπαδήμου επεβλήθη. Θυμόμαστε όλοι ότι η Κυβέρνηση Παπαδήμου έχει συγκεκριμένη θητεία και συγκεκριμένη αρμοδιότητα. Σε καμμία περίπτωση η Νέα Δημοκρατία και κανείς από τους Βουλευτές της, με πρώτο τον Αρχηγό της, δεν θα αποδεχθεί κάτι άλλο. Η Αξιωματική Αντιπολίτευση παραμένει Αξιωματική Αντιπολίτευση -και αυτό ας το καταλάβει καλά ο κ. Βενιζέλος- και δεν είναι ούτε συμπολιτευόμενη αντιπολίτευση ούτε αντιπολιτευόμενη συμπολίτευση. Είναι Αξιωματική Αντιπολίτευση που στηρίζει υπό όρους την Κυβέρνηση. Και τη στηρίζει, χωρίς σε καμμία περίπτωση να της δίνει το δικαίωμα να αποτελεί το πέρασμα από την ευθύνη στην ανευθυνότητα του ΠΑΣΟΚ, ούτε να αποτελεί κολυμβήθρα του Σιλωάμ, ούτε σε καμμία περίπτωση «πλυντήριο» ανομημάτων. 
Όσες συνέπειες προκύπτουν από την άφρονα πολιτική των χρόνων που πέρασαν και που μας οδήγησε ως εδώ, αυτές τις συνέπειες τις έχει η κυβέρνηση Παπανδρέου και όσοι είναι εκείνοι από το ΠΑΣΟΚ που μετέχουν ακόμη στην Κυβέρνηση Παπαδήμου. Να συμπράξουμε στο να βγει ο τόπος από την κρίση μέχρι να επιτελέσει η Κυβέρνηση το καθήκον της, ναι. Αλλά να είμαστε και υποχρεωμένοι να ψηφίσουμε πράγματα τα οποία είναι απλώς και μόνο οι συνέπειες προηγουμένων αμαρτημάτων, όχι. 
Και να θυμηθεί ο κ. Βενιζέλος, που μας καλεί να στηρίξουμε άνευ όρων αυτά τα οποία μας φέρνει εδώ επειδή πέρασαν από το Υπουργικό Συμβούλιο, λίγο πριν, πριν από δυόμισι χρόνια, όταν η κυβέρνηση Καραμανλή ζητούσε απλή συμπαράσταση σε ορισμένα πράγματα για την ανακοπή της πορείας, την οποία είχε η οικονομία και ο τόπος, ποια ήταν η στάση του;
Θα ήθελα να παρακαλέσω τον κ. Βενιζέλο να αντιστρέψει λίγο τους ρόλους. Ποια θα ήταν η στάση του κ. Παπανδρέου, αν η κυβέρνηση Καραμανλή ή η κυβέρνηση της Νέας Δημοκρατίας είχε φέρει τον τόπο εδώ που τον έφερε το ΠΑΣΟΚ και ήταν υποχρεωμένο το ΠΑΣΟΚ ως αξιωματική αντιπολίτευση να στηρίξει την κυβέρνηση Καραμανλή; Τι θα είχε συμβεί; Ξέρετε τι θα είχε συμβεί; Εδώ πήγε να στήσει ειδικά δικαστήρια για δήθεν πλαστά στοιχεία το Φλεβάρη του 2010. Θα ερχόταν τώρα να στηρίξει; Με αυτήν τη νοοτροπία του ΠΑΣΟΚ καλείται η Νέα Δημοκρατία όχι απλώς και μόνο να στηρίξει, αλλά να υποστεί και τις συνέπειες μιας πολιτικής της οποίας την κατάρρευση είχε προβλέψει ο κ. Σαμαράς ήδη από την άνοιξη του 2010; 
Αλλά και αν ήταν διαφορετικά, ακόμη και αν ήταν μια κυβέρνηση μονοκομματική, από πότε η πλειοψηφία που τη στηρίζει, οι Βουλευτές που είναι εδώ για να τη στηρίξουν, στερούνται του δικαιώματος να πουν την άποψή τους ιδίως όταν βρισκόμαστε σε διατάξεις κατάφωρα αντισυνταγματικές, όπως αυτές που θα αναφέρω συνοπτικά και τις είπα και το πρωί;
Τι είναι οι Βουλευτές εδώ; Δεν είναι ελεύθεροι να σκεφτούν και να ψηφίσουν; Αυτό σημαίνει ότι ο κ. Βενιζέλος δεν έχει καταλάβει το ρόλο του Βουλευτή. Και τούτο είναι διπλά κακό για έναν πολιτικό με τόση εμπειρία και για έναν καθηγητή του Συνταγματικού Δικαίου.
Κατόπιν τούτου, έχουμε το δικαίωμα και την υποχρέωση να πούμε «όχι» εκεί που πρέπει, να πούμε «όχι» και για τους δύο λόγους που ανέφερα. Αναφέρω ενδεικτικά τρία άρθρα, το 2, το 4 και το 6, για να επανέλθω σε όσα είπα το πρωί, αφού δεν διορθώθηκε τίποτα από όλα αυτά. 
Δεν κατάλαβα, ήρθε ο κ. Κουκουλόπουλος και μας είπε ότι καλές είναι οι διατάξεις, γιατί διευκολύνουν το δανεισμό των δήμων! Τις υπερψηφίζουμε, το ξέρω, γιατί δεν μπορεί να γίνει διαφορετικά, αλλά η κριτική ήταν άλλη. Ποιος έφερε τη λαιμητόμο ή την αγχόνη σε ό,τι αφορά την αδυναμία των δήμων να ανταποκριθούν στις δανειακές τους υποχρεώσεις και στις καινούργιες που απέκτησαν εν των μεταξύ; Είναι ή δεν είναι ο «Καλλικράτης», που μας τον εμφάνισαν ως δήθεν μεταρρύθμιση εξοικονόμησης πόρων ή εκσυγχρονισμού της διοίκησης του κράτους; Και όταν λέγαμε σε αυτήν την Αίθουσα ότι θα καταρρεύσουν τα οικονομικά των δήμων και της τοπικής αυτοδιοίκησης, δεν άκουγε κανείς τίποτε.
Το ξαναλέω, δεν υπάρχει ούτε το Ειδικό Επιχειρησιακό Πρόγραμμα «Ελλάδα», που ήταν υποχρεωτικό να ισχύει πριν μπει σε εφαρμογή ο «Καλλικράτης». Και ύστερα φέρνουμε τέτοιες ρυθμίσεις. Δεν θα καταγγείλουμε το γεγονός ότι η τοπική αυτοδιοίκηση έφτασε εδώ που έφτασε κάτω από αυτές τις συνθήκες; Θα μας το απαγορεύσει ο κ. Βενιζέλος; Θα μας απαγορεύσει, δηλαδή, να πούμε ότι έρχονται τώρα να πληρώσουν αυτά που εδώ λέγαμε ότι δεν πρέπει να γίνουν υπό αυτές τις οικονομικές συνθήκες, μια μεταρρύθμιση που είναι στον αέρα, που είναι κτίσματα στην άμμο; Θα απαγορεύσει να πούμε ότι είναι μια φωτογραφική ρύθμιση εκείνη που αφορά το ΦΟΔΙΣΤΑ της Θεσσαλονίκης που τον πάνε πριν από τον «Καλλικράτη» για να μπορέσουν να ελέγξουν το διοικητικό τους συμβούλιο; Είναι ντροπή αυτή η διάταξη. Είναι διάταξη κομματικού νεποτισμού. 
Δεύτερον, σε ό,τι αφορά στο άρθρο 4, το είπα, κύριε Υπουργέ, επειδή είναι και στα αντικείμενα της ευρύτερης αρμοδιότητας, να το πω έτσι, του οικονομικού επιτελείου και σας το λέει η Επιστημονική Υπηρεσία της Βουλής. Φέρνετε μία διάταξη, η οποία ανατρέποντας κάθε είδους λογική σε ό,τι αφορά τον προσδιορισμό του ύψους του εισοδήματος και του φόρου τον οποίο πρέπει να πληρώσουν οι επιχειρήσεις, έρχεστε και μας λέτε ότι δεν θα είναι βάση της φορολογικής ικανότητας το εισόδημα, πραγματικό ή τεκμαρτό, δεν θα είναι βάση του τρόπου, με τον οποίο υπολογίζεται ο φόρος, ούτε το κέρδος, ούτε ο τζίρος. Θα είναι, λέει, εναλλακτικές μέθοδοι υπολογισμού του εισοδήματος μέσω διαφορετικών τεχνικών ελέγχων. Υπάρχει, δηλαδή, η πλήρης αβεβαιότητα. 
Μαζί με τις ιδιωτικές εταιρείες που κυνηγάνε τους πάντες και που τους έχετε εκχωρήσει δημόσια εξουσία και το ξέρουμε, δεν ξέρει καμμία επιχείρηση πώς θα υπολογιστεί ο τρόπος με τον οποίο θα φορολογηθεί. Φτιάχνει βιβλία, τα οποία είναι υποχρεωμένη να φτιάξει με τον τρόπο που σας είπα προηγουμένως, με τους δύο τρόπους υπολογισμού, αλλά όταν θα έρθει η ώρα να ελεγχθεί, άλλοι θα είναι οι έλεγχοι. 
Και πιστεύετε σοβαρά, κύριε Υπουργέ, να φορολογήσετε με τέτοιες αντισυνταγματικές μεθόδους; Γιατί αυτό είναι αντισυνταγματικό και με το άρθρο 4 παράγραφος 5, που λέει ότι οι Έλληνες φορολογούνται ανάλογα με τις δυνάμεις τους -ποιες δυνάμεις τους;- και με το άρθρο 78 παράγραφος 1 του Συντάγματος. 
Αλλά πέρα από αυτό, επειδή μιλάτε για ανάπτυξη και επενδύσεις, πιστεύετε σοβαρά μαζί με τους φορολογικούς συντελεστές των επιχειρήσεων, με τέτοιου είδους φορολόγηση των επιχειρήσεων, είναι κανείς τρελός να έρθει να επενδύσει στην Ελλάδα με τέτοια αβεβαιότητα; Δεν φτάνει που αλλάζετε τους φορολογικούς νόμους συνεχώς, έχετε φτάσει και σε αυτό πλέον το κατάντημα να μην είναι κανείς βέβαιος την ώρα που δηλώνει νομίμως ό,τι έχει να δηλώσει, το πώς θα φορολογηθεί. Αυτό δεν θα το πούμε; Σας το λέει η Επιστημονική Υπηρεσία της Βουλής ότι είναι αντισυνταγματικό. Κραυγάζει. Κατά τον κ. Βενιζέλο, μιας και πέρασε από την «αυθεντία» του και την «αυθεντία» του Υπουργικού Συμβουλίου, οι Βουλευτές πρέπει να μείνουν σιωπηλοί.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Το τελευταίο το οποίο θα ήθελα να θίξω είναι το θέμα των δικηγορικών εταιρειών. Τι είναι αυτά που μας είπε ο κ. Παπαϊωάννου; Ο κ. Παπαϊωάννου ήρθε και μας είπε ότι «ξέρετε, αυτό μας είχε σταλεί και μας είχε ζητηθεί να κάνουμε ορισμένες τροποποιήσεις σχετικά με τις δικηγορικές εταιρείες. Οι δικηγορικοί σύλλογοι έστειλαν τις απόψεις τους και δεν έπεισαν τις αρχές της Ευρωπαϊκής Επιτροπής για τον τρόπο με τον οποίο θα συστήνονται, αν πρέπει να συστήνονται, υποκαταστήματα δικηγορικών εταιρειών». 
Το ερώτημα είναι, κύριε Υπουργέ, τις απόψεις των δικηγορικών συλλόγων τις πήρε απλώς και τις πήγε ως διαμετακομιστής η Κυβέρνηση ή υποστήριξε αυτή τη θέση, σε μια Ελλάδα που ξέρουμε ότι το δικηγορικό λειτούργημα είναι δημόσιο λειτούργημα και ο δικηγόρος είναι συμπαραστάτης της δικαιοσύνης; Το υποστήριξε αυτό ποτέ ή έρχεται και μας λέει ότι οι απόψεις των δικηγορικών συλλόγων, όπως διαβιβαστήκαν, δεν έπεισαν; 
Έγινε καμμία διαπραγμάτευση όταν έφτιαχναν το τελικό κείμενο του μνημονίου από την Κυβέρνηση, ώστε να πει ότι οι δικηγορικοί σύλλογοι έχουν δίκιο και δεν μπορεί στην Ελλάδα να δημιουργήσουμε τέτοιες συνθήκες. Και το ξέρετε πολύ καλά, γιατί δεν μπορεί να μεταβληθεί το δικηγορικό λειτούργημα σε εμπόρευμα. Δεν έγινε και έχουμε πικρή εμπειρία από αυτό. Τελειώνω, κύριε Πρόεδρε, και συγγνώμη για τη μικρή κατάχρηση του χρόνου.
Έχουμε πικρή εμπειρία, κύριε Υπουργέ, για τον τρόπο με τον οποίο βάλατε στο τελευταίο μνημόνιο ορισμένα πράγματα τα οποία δεν μας ζήτησε ποτέ η τρόικα. Γιατί δεν τα διαπραγματευτήκατε; Χαρακτηριστικότερο παράδειγμα από την ιστορία των ταξί υπάρχει; Πού είναι ο κ. Βορίδης να το ομολογήσει εδώ ρητώς και ο κ. Ρέππας; Μας εμφάνισε ο κ. Ραγκούσης ότι ήταν απαίτηση της τρόικας. Αποδεικνύεται ότι η τρόικα δεν το είχε ζητήσει, παρ’ όλα αυτά στη διαπραγμάτευση το βάζει ο ίδιος. Και έρχεται ο κ. Βορίδης τώρα να το πάρει πίσω. Και ορθώς. Αυτές είναι οι παλινωδίες. 
(Στο σημείο αυτό κτυπάει το επαναληπτικό κουδούνι λήξης χρόνου ομιλίας του κυρίου Βουλευτή)","ΠΡΟΚΟΠΗΣ ΠΑΥΛΟΠΟΥΛΟΣ",424
"42407"," Ολοκληρώστε, κύριε Παυλόπουλε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42408"," Τα ίδια γίνονται και με τις δικηγορικές εταιρείες. Κανείς δεν τις διαπραγματεύτηκε. Κανείς δεν στήριξε τη φωνή των δικηγορικών συλλόγων. Γιατί η λογική, δυστυχώς, και της Κυβέρνησης Παπαδήμου -και αυτή είναι η μεγάλη διαφορά- με τον Μάριο Μόντι που πήγε να πει στις Βρυξέλλες και στην Ευρωπαϊκή Επιτροπή ποιες είναι οι διεκδικήσεις του ιταλικού λαού, είναι να μεταφέρει απλώς ποιες είναι οι απαιτήσεις της τρόικας απέναντι στον Ελληνικό Λαό. Αυτή η μεγάλη διαφορά πρέπει να σταματήσει.
Κατόπιν τούτου, και τη γνώμη μας θα λέμε και θα καταψηφίζουμε αυτό που πρέπει να καταψηφίσουμε και θα τονίζουμε πάντοτε ποια είναι τα όρια, επαναλαμβάνω, της πολιτικής της Κυβέρνησης Παπαδήμου.
Ευχαριστώ πολύ, κύριε Πρόεδρε, και συγγνώμη για τον επιπλέον χρόνο που πήρα.
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"42409"," Το λόγο έχει η κ. Μαρία Κυριακοπούλου, Βουλευτής του ΠΑΣΟΚ στο Νομό Αχαΐας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42410"," Ευχαριστώ, κύριε Πρόεδρε.
Κύριοι συνάδελφοι, σε συνθήκες επείγουσες με επιβαλλόμενες πολιτικές αλλά και την υποχρέωσή μας να εξορθολογήσουμε τις σχέσεις του κράτους με τα υποκείμενά του αλλά και τους ασκούντες δημόσια υπηρεσία, υπήρξαν και αδικίες.
Σήμερα με το υπό συζήτηση νομοσχέδιο επιχειρείται η συνέχεια ρυθμίσεων που άπτονται της εφαρμογής του μεσοπρόθεσμου προγράμματος, αναγκαίες για την επίλυση εκκρεμοτήτων.
 Θα αναφερθώ επιλεκτικά σε ορισμένες ρυθμίσεις του νομοσχεδίου, που θεωρώ ότι επιδέχονται διορθώσεων ή συμπληρώσεων, αφού και ο χρόνος δεν μου το επιτρέπει. 
Κατ’ αρχάς, ως προς το Κεφάλαιο Α΄, πολύ ορθά με το άρθρο 1 επέρχονται βελτιώσεις στο βαθμολόγιο των υπαλλήλων, με στόχο την ίση μεταχείριση υπαλλήλων με ίδια προσόντα και την άρση ως ένα βαθμό αδικιών που είχαν ανακύψει, αλλά και σε κάθε περίπτωση την επιβράβευση και κινητοποίηση των υπαλλήλων για περαιτέρω επιμόρφωση. Βέβαια, η κατάταξη σε βαθμούς χρήζει πρόσθετων βελτιώσεων. 
Κατά τη συζήτηση του ν.4024/2011 τόσο στην αρμόδια επιτροπή, όσο και στην Ολομέλεια, είχα διατυπώσει τις αντιρρήσεις μου αναφορικά με το άρθρο 28 και είχα ζητήσει τον εξορθολογισμό του συστήματος βαθμολόγησης των δημοσίων υπαλλήλων. 
Επαναφέρω την πρότασή μου αυτή, διότι θεωρώ ότι με το θεσπισμένο σύστημα κατάταξης σε βαθμούς οι ήδη υπηρετούντες υπάλληλοι είναι σαφώς αδικημένοι σε σύγκριση με τους νεοδιοριζόμενους, οι οποίοι έρχονται σε χειρότερη βαθμολογική και μισθολογική θέση. 
Για παράδειγμα, ένα υπάλληλος ΔΕ μπορεί να πάρει το βαθμό Β΄ σε είκοσι δύο χρόνια, σύμφωνα με το άρθρο 7 του ν. 4024/2011, ο υπάλληλος όμως που ήδη υπηρετεί για να καταταγεί στον Β΄ βαθμό χρειάζεται είκοσι επτά χρόνια υπηρεσίας, σύμφωνα με το άρθρο 28 του ίδιου νόμου. Αντιστοίχως και στις κατηγορίες πανεπιστημιακής και τεχνολογικής εκπαίδευσης. Αντιλαμβάνεστε, λοιπόν, ποια είναι η διαφορά εάν ο νεοπροσληφθείς αναγνωρίσει και τα χρόνια εργασίας στον ιδιωτικό τομέα. 
Πιστεύω ότι δεν δικαιολογούνται αυτές οι διακρίσεις σε βάρος των υπηρετούντων υπαλλήλων, που μάλιστα έχουν παράσχει επί σειρά ετών τις υπηρεσίες τους και έχουν συσσωρευμένη εμπειρία και γνώση και συμβαίνει ίσως για πρώτη φορά να αδικούνται υπηρετούντες σε σχέση με όσους διοριστούν την επομένη της εφαρμογής του νόμου. 
Είναι επίσης σαφές, ότι με την ταχύτητα που ελήφθησαν οι αποφάσεις για την κατάργηση κενών οργανικών θέσεων και την εργασιακή εφεδρεία, υπό την πίεση των συνθηκών, υπήχθησαν στα ως άνω μέτρα και ορισμένοι φορείς και κατηγορίες προσωπικού που έπρεπε να εξαιρεθούν, διότι διαφορετικά απειλείται η βιωσιμότητα των φορέων αυτών και υποβαθμίζεται έως και καταργείται ο ρόλος τους. 
Προτού λάβουμε, λοιπόν, αποφάσεις για το ποιοι θα φύγουν και ποιες θέσεις θα καταργηθούν, έπρεπε πρώτα να έχουμε αποφασίσει ποιες οργανικές θέσεις χρειαζόμαστε σε κάθε Υπουργείο και ποιες ειδικότητες, πόσες είναι οι κενές θέσεις ανά Υπουργείο, πόσες θα καταργηθούν από τον ευρύτερο δημόσιο τομέα, πόσες από το στενό και πόσες από την αυτοδιοίκηση κι αφού καταργηθούν, τότε να ξέρουμε τι ελλείψεις δημιουργούνται. 
Με το να μειώνουμε τον όγκο του δημοσίου τομέα χωρίς οργάνωση και προγραμματισμό και ξεκινώντας από όσους έχουν εμπειρία και γνώση, τελικά αναρωτιόμαστε ποιος θα ανασυγκροτήσει το υπάρχον για να πάμε στο καινούργιο και πώς θα εξασφαλιστεί αδιάκοπη η λειτουργία του Κράτους, όταν αποδυναμώνονται χρήσιμες υπηρεσιακές μονάδες, σημαντικές για την ασφάλεια της χώρας και τη στήριξη της οικονομίας της, για παράδειγμα Υπουργείο Οικονομίας, Υγείας, Εθνικής Άμυνας, δηλαδή επιστημονικές, διοικητικές και τεχνικές υπηρεσίες. 
Για παράδειγμα, ανακύπτουν ανάγκες στελέχωσης νέων υπηρεσιακών μονάδων, όπως η Επιτροπή Εποπτείας και Ελέγχου Παιγνίων, η οποία πολύ σωστά μετατρέπεται σε Ανεξάρτητη Διοικητική Αρχή. Πώς όμως θα αποσπάσετε για τη στελέχωσή της προσωπικό, όταν με τις μειώσεις προσωπικού, ήδη υπάρχουν ελλείψεις στις υπηρεσίες; 
Σήμερα κάνοντας ανασκόπηση των μέτρων διαπιστώθηκαν λάθη, τα οποία και διορθώνουμε. Έτσι, πολύ ορθά εξαιρούνται από τις ανωτέρω διατάξεις το ναυτικό προσωπικό των πλοηγικών σταθμών, το εκπαιδευτικό προσωπικό των Ακαδημιών Εμπορικού Ναυτικού, το εκπαιδευτικό προσωπικό των Κέντρων Επιμόρφωσης Στελεχών Εμπορικού Ναυτικού κ.ο.κ.. 
Στο ίδιο πλαίσιο θεωρώ, ότι πρέπει να επανεξετάσετε και άλλες παρόμοιες περιπτώσεις και κυρίως σε υπηρεσίες του Υπουργείου Εθνικής Άμυνας, όπου ναι μεν έπρεπε να γίνουν μειώσεις του αριθμού των θέσεων, αλλά πριν τη μείωση έπρεπε να μεταφερθούν κενές οργανικές θέσεις σε οργανικές μονάδες, όπου υπάρχει ανάγκη και σε κάθε περίπτωση ο αριθμός των θέσεων που καταργούνται να μην θέτει σε κίνδυνο την αδιάλειπτη λειτουργία των υπηρεσιακών μονάδων, όπως για παράδειγμα την Εθνική Μετεωρολογική Υπηρεσία, το Ναύσταθμο Σαλαμίνας κ.λπ..
Ήδη γνωρίζετε ότι υπάρχει μεγάλη μείωση πολιτικού προσωπικού, μετά τις παραιτήσεις και συνταξιοδοτήσεις τα τελευταία χρόνια και είναι άτοπο θέσεις μη επιχειρησιακές να στελεχώνονται από ένστολο προσωπικό, που και στοιχίζει περισσότερο αλλά και δημιουργούνται προβλήματα στη λειτουργική συνέχεια και αποτελεσματικότητα της διοίκησης. Λυπάμαι βέβαια γιατί δεν είναι κι ο αρμόδιος Υπουργός εδώ. 
Ως προς τις παραγράφους 9 και 10 του άρθρου 1 και την υποχρέωση δημοσίευσης στην Εφημερίδα της Κυβερνήσεως των πράξεων πρόσληψης ή αποχώρησης του προσωπικού με σύμβαση ιδιωτικού δικαίου αορίστου χρόνου και ορισμένου χρόνου με δυνατότητα ανανέωσης, θεωρώ ότι πρέπει να θεσπιστεί η υποχρέωση αυτή και για τις συμβάσεις ορισμένου χρόνου χωρίς δυνατότητα ανανέωσης. Και αυτό για να ελέγχεται απόλυτα αν οι συμβάσεις αυτές πράγματι λήγουν όταν παρέλθει το προκαθορισμένο χρονικό διάστημα. Ταυτόχρονα πρέπει να θεσπιστούν κυρώσεις για την παράβαση των διατάξεων αυτών. 
Τελειώνοντας με τις ρυθμίσεις του πρώτου άρθρου, να τονίσω ότι είναι θετική η διάταξη για τη συγχώνευση των Γενικών Διευθύνσεων με υποστηρικτικές μονάδες και να επαναλάβω πόσο κρίσιμο είναι να προχωρήσουμε σε δραστική μείωση της πληθώρας των Γενικών Διευθύνσεων, Διευθύνσεων και Τμημάτων τόσο στο κράτος όσο και στις περιφέρειες αιρετές και αποκεντρωμένες των θέσεων των συμβούλων και των στελεχών στα Υπουργεία. Να μειώσουμε τουλάχιστον κατά 2/3 τις θέσεις των αντιδημάρχων, αντιπεριφερειαρχών και των συμβούλων συνεργατών στους δήμους και στις περιφέρεις, διότι πέραν του κόστους τελικά ακυρώνεται, αποδυναμώνεται ο ρόλος του κράτους, της διοίκησης. 
Όσον αφορά στο άρθρο 2 του νομοσχεδίου, είναι επόμενο ότι στο σημείο που έφτασαν τα πράγματα πρέπει να στηρίξουμε τους υπερχρεωμένους ΟΤΑ με δανειοδοτήσεις, διευκολύνσεις στα επιτόκια, να εξασφαλίσουμε την παροχή των προνοιακών επιδομάτων, να διασφαλίσουμε την απρόσκοπτη λειτουργία τους και να δρομολογήσουμε την εξυγίανσή τους. 
Το ζήτημα όμως είναι να δούμε γιατί έφτασαν ορισμένοι δήμοι και περιφέρειες στο σημείο αυτό, να αδυνατούν να διαχειριστούν το χρέος τους και να επιτελέσουν το έργο τους και κατά πόσο υπήρχε διαφάνεια στη διαχείριση. Η οικονομική κρίση ανέδειξε απλώς την κακοδιαχείριση και κατασπατάληση των πόρων και την αδήριτη ανάγκη να ενταθεί ο έλεγχος στις δαπάνες των ΟΤΑ, στις συμβάσεις, στις μελέτες, τα έργα κ.ο.κ. και να είναι συνεχής και να υπάρχει προληπτικός έλεγχος κι από το Ελεγκτικό Συνέδριο, διότι ο ρόλος του είναι η προάσπιση του δημοσίου συμφέροντος. 
Στο άρθρο 3 θεσπίζονται –εν’ όψει των συνθηκών- διευκολύνσεις στις καταβολές οφειλών προς το δημόσιο. Στο πλαίσιο αυτό, με πρωτοβουλία του συναδέλφου κ. Γιώργου Κασσάρα, καταθέσαμε πέντε τροπολογίες. Δεν θα τις αναφέρω. 
Επίσης, συνυπέγραψα και στηρίζω τρεις τροπολογίες που κατέθεσε η κ. Λούκα Κατσέλη. 
Όσον αφορά στο άρθρο 6 και συγκεκριμένα τη δυνατότητα που παρέχεται στις δικηγορικές εταιρείες για ίδρυση υποκαταστημάτων, θα ήθελα να εξετάσετε τη δυνατότητα παράλειψης της συγκεκριμένης διάταξης. Είμαι σίγουρη, κύριε Υπουργέ, ότι έχετε λάβει το υπόμνημα των δικηγορικών συλλόγων και είναι γεγονός ότι η διατήρηση της απαγόρευσης σε ελληνικές δικηγορικές εταιρείες να ιδρύουν υποκαταστήματα δεν δημιουργεί πρόβλημα στην ελεύθερη άσκηση επαγγέλματος διασυνοριακά. Είναι θέμα εσωτερικό και στη δύσκολη οικονομική συγκυρία ίσως θα έπρεπε να γίνει δεκτό τουλάχιστον αυτό το αίτημα των δικηγόρων, η πλειονότητα των οποίων δραστηριοποιείται μεμονωμένα και ήδη πλήττονται από την οικονομική κρίση. 
Τέλος, στο Κεφάλαιο Β΄ πρέπει να εξετάσετε το άρθρο 19 για τον ΕΛΟΤ. Πρόκειται για έναν οργανισμό αξιόπιστο και καταξιωμένο στον τομέα των πιστοποιήσεων. Ποιο το μέλλον άραγε του οργανισμού αυτού αν του αποστερήσουμε την αρμοδιότητα της πιστοποίησης που είναι και η κερδοφόρα; Συντάσσομαι, λοιπόν, με τη μελέτη τροποποίησης του άρθρου που πρότεινε η κ. Κατσέλη και ζητώ να το δείτε θετικά. 
Ευχαριστώ πολύ.","ΜΑΡΙΑ ΚΥΡΙΑΚΟΠΟΥΛΟΥ",265
"42411"," Κι εμείς ευχαριστούμε. 
Το λόγο έχει ο κ. Βασίλης Κεγκέρογλου, Βουλευτής του ΠΑΣΟΚ, στο Νομό Ηρακλείου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42412"," Ευχαριστώ, κύριε Πρόεδρε. 
Θέλω να επισημάνω κι αυτό που βιώσαμε προηγουμένως με την τοποθέτηση του πρώην Υπουργού του κ. Παυλόπουλου. Δεν είναι τίποτα άλλο παρά η αντίφαση που ζει η Νέα Δημοκρατία. Είναι μία τεχνητή αντίφαση, γιατί μέχρι πρότινος είχε αναπτύξει μία αντιμνημονιακή ρητορική και στη συνέχεια με τη μεταστροφή έρχεται, σαφώς στηρίζοντας μία εθνική προσπάθεια, να ψηφίζει, αφού συμμετέχει στην Κυβέρνηση, αφού συγκυβερνά, νομοσχέδια τα οποία δήθεν δεν θέλει. Και το «δήθεν δεν θέλει» εδράζεται στο γεγονός ότι πολλές φορές λέει «μα, αυτό είναι νεοφιλελεύθερο ή φιλελεύθερο» ή δεν ξέρω τι άλλο. Σε εμάς κάνει κριτική ο κόσμος ότι ψηφίζουμε δεξιές πολιτικές επικαλούμενοι τη σωτηρία της χώρας.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42413"," Έλεος, το τραβάει τώρα. Σας παρακαλώ.","ΜΙΧΑΛΗΣ ΠΑΠΑΔΟΠΟΥΛΟΣ",401
"42414"," Θα τα πείτε μετά, είναι η σειρά σας. Τι πρόβλημα έχετε;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42415"," Δεν έχει καταλάβει σε ποια χώρα είναι.","ΜΙΧΑΛΗΣ ΠΑΠΑΔΟΠΟΥΛΟΣ",401
"42416"," Παρακαλώ, γιατί διακόπτετε;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42417"," Σας παρακαλώ, κύριε Πρόεδρε.","ΜΙΧΑΛΗΣ ΠΑΠΑΔΟΠΟΥΛΟΣ",401
"42418"," Γιατί διακόπτετε; Προηγουμένως ο κ. Παυλόπουλος μιλούσε και η Κυβέρνηση δεν απάντησε, κανένας δεν απάντησε. Είναι η σειρά σας μετά, να τα πείτε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42419"," Είναι οι κρίσεις οι οποίες υπάρχουν και γι’ αυτό αναφέρθηκα στην τοποθέτηση του κ. Παυλόπουλου. 
Νομίζω όμως ότι εδώ είναι άλλο το θέμα. Δεν μας ενδιαφέρουν οι κρίσεις. Εδώ μας ενδιαφέρει εάν ορισμένα πράγματα, που είμαστε υποχρεωμένοι να προχωρήσουμε, μπορούν να συνδυαστούν με κάποια μέτρα για την ανακούφιση της κοινωνίας. 
Κι εδώ –επειδή προκαλεί ο συνάδελφος- θέλω να του πω ότι η χώρα βιώνει αυτήν την καταστροφή γιατί επί έξι χρόνια οι φαύλοι δημιούργησαν μία κατάσταση που δεν μπορούσε να αντιμετωπιστεί.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42420"," Αποφεύγετε τους χαρακτηρισμούς.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42421"," Κύριε Πρόεδρε, με συγχωρείτε, αλλά όταν παρεμβαίνει και προκαλεί, θα παίρνει απαντήσεις. 
Αυτήν την κατάσταση, λοιπόν, προσπαθούμε να αντιμετωπίσουμε με καλή ή κακή συνταγή –και ας κάνουν όποια κριτική θέλουν στη συνταγή- για ένα πρόβλημα που δημιούργησαν οι ίδιοι. 
Ας δούμε ορισμένα θέματα του συγκεκριμένου νομοσχεδίου. 
Το συγκεκριμένο νομοσχέδιο κάνει μια ρύθμιση οφειλών για το δημόσιο, γι’ αυτούς που οφείλουν χρόνια και όχι γι’ αυτούς που οφείλουν τον τελευταίο ενάμιση χρόνο. Κάνει, λοιπόν, αυτήν τη ρύθμιση για να διευκολύνει τους πολίτες. Αυτή η ρύθμιση είναι θετική και σ’ αυτήν θα πρέπει να ενταχθούν κι άλλοι. Μάλιστα, έχω καταθέσει και μια τροπολογία βάσει της οποίας ζητώ να ενταχθούν σ’ αυτήν τη ρύθμιση ακόμα και αυτοί που αδυνατούν να πληρώσουν το ειδικό τέλος ακινήτων για όσους λογαριασμούς εκδόθηκαν το 2011 με ελάχιστη δόση 50 ευρώ. Αυτό θα διευκολύνει και θα λύσει τα χέρια αυτών των ανθρώπων για τους οποίους δεν πρέπει μέσα στο χειμώνα να υπάρξει κανένα πρόβλημα με το ρεύμα τους. Όμως, πρόβλημα με το ρεύμα αυτών των ανθρώπων δεν πρέπει να υπάρξει όχι μόνο μέσα στο χειμώνα, αλλά σε καμμιά περίπτωση. Θα πρέπει να απεξαρτηθεί από τη ΔΕΗ για τους λογαριασμούς του 2011 που ήδη έχουν εκδοθεί η πληρωμή του ειδικού τέλους με την ένταξη τούς σ’ αυτήν τη ρύθμιση. 
Δεύτερον, έχουμε τη ρύθμιση των οφειλών προς τους κοινωνικοασφαλιστικούς φορείς. Και αυτή η ρύθμιση είναι θετική, διότι οι επιχειρήσεις βιώνουν μια κατάσταση κατά την οποία δεν μπορούν να ανταποκριθούν στις υποχρεώσεις τους. Άρα, λοιπόν, η ρύθμιση είναι πάρα πολύ θετική. Όμως, θα ήταν ακόμα πιο θετική εάν περιείχε και περισσότερες διευκολύνσεις, χωρίς να υπάρχει βεβαίως καμμιά χαριστική πράξη. 
Εδώ θέλω να πω ότι όσον αφορά το θέμα το οποίο συζητάτε αυτές τις μέρες, δηλαδή για τους κατώτατους μισθούς, θεωρώ ότι τα διλήμματα που τίθενται στο δημόσιο διάλογο είναι ψεύτικα. Και αυτά τα διλήμματα τίθενται ασφαλώς από τους σκληρούς νεοφιλελεύθερους σε ευρωπαϊκό επίπεδο και στη χώρα μας, οι οποίοι υποστηρίζουν ότι οι κατώτατοι μισθοί είναι αυτοί που προσδιορίζουν την ανταγωνιστικότητα. Και θα πω το εξής παράδειγμα που καταρρίπτει κάθε επιχείρημα. Οι επιχειρήσεις μας που κάνουν εξαγωγές και σημειώνουν αυτήν την περίοδο και μήνα με το μήνα μια τεράστια αύξηση στις εξαγωγές της τάξης του 40%, δεν πληρώνουν αυτούς τους μισθούς; Δεν κάνουν αυτές τις επιτυχίες σε διεθνές επίπεδο, μια και πρόκειται για εξαγωγές και όχι στο στενό επίπεδο της χώρας; Δεν έχουν περισσότερη ανταγωνιστικότητα από τα αντίστοιχα προϊόντα; 
Άρα, λοιπόν, δεν υπάρχει τέτοιο θέμα. Αυτό που υπάρχει είναι πράγματι οι υψηλές ασφαλιστικές εισφορές. Έχει ψηφιστεί διάταξη που ορίζει ότι για τους συνεπείς εργοδότες θα υπάρχει μείωση 10% στις ασφαλιστικές εισφορές και δεν έχει εφαρμοστεί εδώ και ένα χρόνο. Αυτό το ποσοστό του 10% πρέπει να εξεταστεί και να φτάσει μέχρι το 25%, προκειμένου να έχουμε καλύτερη απόδοση, συμμετοχή και άμεση καταβολή των ασφαλιστικών εισφορών. Ταυτόχρονα, όμως, πρέπει να υπάρχει και έλεγχος –αλλά αυτό απαιτεί στελέχωση- από τις αρμόδιες υπηρεσίες της «μαύρης εργασίας» και της εισφοροδιαφυγής. Αυτό πράγματι θα φέρει κάποιες βελτιώσεις που μπορούν να δώσουν ένα καλύτερο αποτέλεσμα για την επιχειρηματικότητα. 
Και έρχομαι τώρα στη χορήγηση της φορολογικής ενημερότητας σε όλες τις περιπτώσεις. Πρόκειται για μια τροπολογία που καταθέσαμε, όπου οι οφειλές του δημοσίου προς τον επιχειρηματία είναι περισσότερες από αυτές που ο επιχειρηματίας χρωστά προς το δημόσιο. Πρόκειται για μια δίκαιη πράξη. 
Τέτοια, επίσης, είναι και η τροπολογία για τις εταιρείες ενημέρωσης. Είναι άρθρα από ένα νομοσχέδιο το οποίο είχαμε επεξεργαστεί στο Υπουργείο Εργασίας που συζητήθηκε στο Υπουργικό Συμβούλιο, αλλά δεν πρόλαβε να ψηφιστεί. Μ’ αυτήν την τροπολογία προσπαθούμε να μην εκτρέπονται οι εταιρείες ενημέρωσης από αυτό για το οποίο καλούνται να πράξουν και η ενημέρωση και η λειτουργία τους να γίνεται μέσα από συγκεκριμένους κανόνες. 
Σε ό,τι αφορά το θέμα των δικηγορικών εταιρειών, θεωρώ ότι θα δημιουργήσει ένα διπλό πρόβλημα. Το πρώτο πρόβλημα είναι ότι θα υπάρξει καρτελοποίηση και οι πολίτες θα πληρώνουν πολύ περισσότερα απ’ ό,τι πληρώνουν σήμερα. Το δεύτερο πρόβλημα που θα δημιουργήσει αυτή η καρτελοποίηση σε εθνικό επίπεδο θα είναι πρόβλημα παρέμβασης στη δικαιοσύνη. Φανταστείτε πώς θα παρεμβαίνουν από τα ειρηνοδικεία, τα πρωτοδικεία, αλλά και από παραπάνω στη δικαιοσύνη πέντε ισχυρές εταιρείες στη χώρα μας, αν δεν υπήρχε η ενυπόγραφη υποχρέωση προς την Ευρωπαϊκή Ένωση. 
Θα καλούσα, λοιπόν, τον κύριο Υπουργό να ανακαλέσει αυτήν τη ρύθμιση, γιατί δεν είναι ωφέλιμη. Θα μπορούσε να τη φέρει ίσως με έναν άλλο τρόπο. 
Το Υπουργείο Παιδείας έφερε μία ρύθμιση για να διορθώσει ένα λάθος που έκανε πέρυσι και αφορούσε τη ρύθμιση που έλεγε ότι ο πρωτοδιόριστος θα πρέπει να μείνει τρία χρόνια στον τόπο που διορίζεται. Φέρνει, λοιπόν, μια ρύθμιση για να το διορθώσει τώρα, αλλά το κάνει πάλι δύο χρόνια. Θεωρώ ότι η υποχρέωση παραμονής του εκπαιδευτικού στον τόπο που διορίζεται θα πρέπει να είναι για ένα χρόνο. Παντού μιλάμε για ελεύθερη διακίνηση και για απελευθέρωση και εδώ εγκλωβίζουμε τον εκπαιδευτικό. Δεν πρέπει να είναι έτσι τα πράγματα. 
Και ένα άλλο θέμα που θα πρέπει να δει ξανά το Υπουργείο Παιδείας και αφορά το θέμα των μετεγγραφών. Χωρίς κανένα δημοσιονομικό κόστος μπορούμε να βοηθήσουμε τις οικογένειες που τηρούν δύο και τρία σπίτια. Είναι απαράδεκτο να απαγορεύονται οι μετεγγραφές που επιτρεπόταν παλαιότερα και να επιβαρύνονται οι οικογένειες χωρίς λόγο και χωρίς κανένα δημοσιονομικό κόστος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και κλείνω με τα θέματα του αγαπητού κυρίου Υπουργού Ανάπτυξης. 
Πρώτα απ’ όλα θα ήθελα να αναφερθώ σε μια τροπολογία την οποία έχω καταθέσει και θα παρακαλέσω τον κύριο Υπουργό να τη δεχθεί, γιατί θα διευκολύνει την κινητικότητα και τα γεγονότα στις τοπικές κοινωνίες. Αναφέρομαι στα τοπικά προϊόντα που με τις κυριακάτικες αγορές στον ίδιο δήμο θα μπορούν να διακινηθούν. Αυτό θα αποτελέσει μια ευκαιρία, γιατί πρέπει να ξέρετε πως είτε με τις «αλυσίδες» είτε με οτιδήποτε άλλο –και με ρωτούσε προηγουμένως η κ. Κυριακοπούλου για το θέμα της διακίνησης των προϊόντων και γιατί να ισχύει τελικά μόνο για τα εισαγόμενα- το τοπικό προϊόν δεν φτάνει στον καταναλωτή, ακόμα και αν είναι στο διπλανό χωράφι. Να μπορεί να λειτουργήσει, λοιπόν, η κυριακάτικη αγορά σε δήμους από δεκαπέντε χιλιάδες κατοίκους –θα έλεγα και από δέκα χιλιάδες- και πάνω. 
Όσον αφορά το Ελληνικό Κέντρο Αργιλλομάζης και Αργυροχρυσοχοΐας, εγώ θα επαναλάβω την πρότασή μου που έγκειται στο να φύγουν από το δημόσιο, αλλά να μην καταργηθούν. Εκτός από το δημόσιο, τώρα υπάρχουν και ιδιώτες μέτοχοι. Προτείνω, λοιπόν, να μεταβιβαστούν οι μετοχές σ’ αυτούς και το δημόσιο να κρατήσει, αν θέλει, την ακίνητη περιουσία. Ας την κρατήσει και ας τη διαθέσει για κάποια χρόνια, προκειμένου να συνεχίσουν να λειτουργούν αυτά τα δύο κέντρα. 
Όμως, στη φράση που αναφέρεται «στην άμεση και εντός δύο μηνών…» - όπως είναι η διάταξη- θα πρότεινα από κάτω να μπει «εκτός αν μέσα σε δύο μήνες δηλώσουν οι ίδιοι οι ιδιώτες μέτοχοι ότι θέλουν να πάρουν τις υπόλοιπες μετοχές και η ακίνητη περιουσία που θα είναι του δημοσίου, να διατεθεί για κάποια χρόνια για τη λειτουργία των Κέντρων». 
Σας ευχαριστώ, κύριε Πρόεδρε και ζητώ συγγνώμη για την όξυνση.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42422"," Το λόγο έχει ο Βουλευτής της Νέας Δημοκρατίας στο Νομό Κοζάνης κ. Μιχάλης Παπαδόπουλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42423"," Ευχαριστώ, κύριε Πρόεδρε.  
Νομίζω ότι δεν έχει κανένα νόημα για τους Έλληνες πολίτες να ασχοληθώ με την απαξιωτική συμπεριφορά του συναδέλφου που μίλησε πριν. Και αυτό το λέω, διότι όλοι πλέον έχουν συνηθίσει, έχουν πειστεί ότι αυτή η λογική της απαξίωσης του πολιτικού συστήματος είναι κάτι που επιχείρησε στοχευμένα ο τέως Πρωθυπουργός κ. Γιώργος Παπανδρέου. Όταν κάνει κάτι λάθος το ΠΑΣΟΚ, φταίει το πολιτικό σύστημα. Όταν κάνει κάτι λάθος η Νέα Δημοκρατία, φταίει μόνο η Νέα Δημοκρατία. Το ζήσαμε και το συνειδητοποιήσαμε όλοι μας. 
Αυτό το νομοσχέδιο, κύριε Υπουργέ, είναι –άλλωστε αυτό το μαρτυρά ο τίτλος του- πολυθεματικό. Επιχειρεί να αντιμετωπίσει ζητήματα που σε κάποιες περιπτώσεις σχετίζονται με τις υποχρεώσεις απέναντι στην τρόικα, στην οποία αναγκαστικά μας έβαλε η προηγούμενη κυβέρνηση και σε κάποιες άλλες συνδέονται με την καθημερινότητα της Δημόσιας Διοίκησης και της οικονομίας. Σε πολλές, όμως, περιπτώσεις είναι φανερή η σχέση με τις εσφαλμένες επιλογές της τελευταίας διετίας, επιλογές των οποίων επιχειρείται να απαλυνθούν οι αρνητικές συνέπειες. 
Κάτω από την πίεση, λοιπόν, των έκτακτων συνθηκών για τη χώρα μας καλούμαστε να διαχειριστούμε τα αποτελέσματα των μέτρων της τελευταίας διετίας, τα οποία στις περισσότερες περιπτώσεις όταν έρχονταν για ψήφιση, εμείς δεν συμφωνούσαμε. 
Λαμβάνοντας, όμως, υπ’ όψιν τη διαφωνία μας σε πολιτικές για την αποτυχία των οποίων είχαμε προειδοποιήσει –και μάλιστα έντονα- θα μπορούσε κάποιος ενδεχομένως να υποστηρίξει μια προσέγγιση του τύπου «έτσι όπως τα κάνατε, να τα διαχειριστείτε τώρα μόνοι σας». 
Όμως η Νέα Δημοκρατία είναι ένα κόμμα ευθύνης, είναι ένα κόμμα που υπέρτατος νόμος για μας είναι να σταθεί η πατρίδα όρθια, μέχρι να ξεπεραστούν οι μεγάλες οικονομικές εκκρεμότητες και να οδηγηθούμε με ασφάλεια σε εκλογές. Στηρίζουμε, λοιπόν, τις διατάξεις που συμφωνούμε και αντιτασσόμεθα στις διατάξεις που θεωρούμε επιβλαβείς παρουσιάζοντας βέβαια τις δικές μας αντιλήψεις, τις δικές μας προτάσεις.
Ήταν πραγματικά εντυπωσιακό και κουβεντιάστηκε και από άλλους συναδέλφους η προκλητική συμπεριφορά του Αντιπροέδρου της Κυβέρνησης και Υπουργού Οικονομικών, κ. Βενιζέλου. Είναι μία συμπεριφορά που μάλλον δεν έχει καταλάβει πού βρίσκεται. Μάλλον δεν έχει συνειδητοποιήσει τις ευθύνες που έχει μέχρι σήμερα ο κ. Βενιζέλος για το κατάντημα της χώρας. Θα σταθώ σε ένα σημείο, είπε ότι απέσυρε το άρθρο, την τροπολογία για τα airbus, διότι αν το έφερνε, θα το ψηφίζαμε.
Κύριε Αντιπρόεδρε της Κυβέρνησης, της σημερινής και της προηγούμενης, κάνετε μεγάλο λάθος. Δεν θα το ψηφίζαμε, διότι δεν υπάρχει περίπτωση οι Βουλευτές –και μιλάω για Βουλευτές όλων των κομμάτων, γιατί πάρα πολλοί ανήκουν και στο κόμμα σας- να θεωρήσουν κολυμπήθρα του Σιλωάμ τη Βουλή για να εξαγνιστείτε εσείς και κάποιοι άλλοι Υπουργοί από τα εγκλήματα και τα λάθη τα οποία έχετε κάνει.
Στη λογική, λοιπόν, του να στηρίξουμε κάποια νομοσχέδια και κάποια άρθρα είναι και αυτό του άρθρου 5, για το οποίο θα αναφερθώ συγκεκριμένα. 
Είναι γνωστό ότι έγινε μια συζήτηση με τον Υπουργό Μεταφορών και Υποδομών, είναι γνωστό ότι αυτή η συζήτηση έφερε αποτέλεσμα, είναι γνωστό ότι μέχρι πριν από μερικές ώρες φάνηκε ότι όλη η ιστορία είναι στη σωστή κατεύθυνση. Δυστυχώς όμως δεν έγινε έτσι. Ήρθε μια αλλαγή σήμερα, πριν από μερικές ώρες, που κανείς δεν κατάλαβε για ποιο λόγο έγινε. Κανείς δεν μπορεί να συνειδητοποιήσει από εμάς τουλάχιστον γιατί έφτασε στο σημείο αυτό ο Υπουργός Μεταφορών. Θα αναφερθώ στη συνέχεια.
Η Νέα Δημοκρατία από την αρχή είχε ταχθεί υπέρ της ανάγκης εκσυγχρονισμού της αγοράς των μεταφορών. Καλώς ή κακώς θα μπορούσε να δώσει μια ώθηση στην ελληνική κοινωνία. Διευκρινίζεται ότι η πρόσβαση στο επάγγελμα του οδικού μεταφορέα επιτρέπεται σε Έλληνες και κοινοτικούς πολίτες, σύμφωνα με το Δίκαιο της Ευρωπαϊκής Επιτροπής. Μειώνεται η μεταβατική περίοδος -που δεν καταλάβαμε γιατί- γιατί όπως είπε ο Υπουργός και ο πρώην Υπουργός του ΠΑΣΟΚ κ. Ρέππας αυτό δεν ζητήθηκε από την τρόικα.
Έχουμε, λοιπόν, σήμερα δύο ζητήματα τα οποία μπήκαν στην πέμπτη επικαιροποίηση του μνημονίου. Και γιατί μπήκαν; Όχι γιατί ήταν απαίτηση της τρόικας, αλλά γιατί ο πρώην Υπουργός Μεταφορών κ. Ραγκούσης τα επέβαλε και μπήκαν. Αυτό αφορά και τη μεταβατική περίοδο, αφορά και το θέμα για τα ταξί.
Κυρίες και κύριοι συνάδελφοι, σύμφωνα με τον Κανονισμό 1071, κάθε υποψήφιος μεταφορέας, προκειμένου να εισέλθει στο επάγγελμα αυτό, εκτός των άλλων προϋποθέσεων που είναι η αξιοπιστία, η επαγγελματική ικανότητα, πρέπει να πληροί προϋποθέσεις της οικονομικής επιφάνειας. Σύμφωνα με τον ίδιο κανονισμό, η οικονομική επιφάνεια ορίζει το ποσό των 9.000 ευρώ τουλάχιστον για το πρώτο όχημα και 5.000 ευρώ για επιπλέον όχημα. Με αυτά τα δεδομένα το υπό κατάθεση άρθρο 5 προβλέπει ότι η έκδοση απόφασης του Υπουργού Υποδομών η οποία θα καθορίζει  το ύψος και τον τρόπο απόδειξης της οικονομικής  επιφάνειας για τους μεταφορείς ανάλογα με την κατηγορία του οχήματος. 
Η Νέα Δημοκρατία είχε προβάλει το επιχείρημα αυτό στον κύριο Υπουργό κατ’ επίσκεψη στο γραφείο του: Ο καθορισμός της οικονομικής επιφάνειας δεν θα πρέπει να συνδεθεί με την καταβολή εισφοράς για την κυκλοφορία κάθε νέου αυτοκινήτου. Συγκεκριμένα είχαμε πει και είχαμε προτείνει: Κάθε νέο αυτοκίνητο το οποίο τίθεται σε κυκλοφορία, να επιβαρύνεται με ένα παράβολο για κάθε τόνο μεικτού βάρους, με το αιτιολογικό, πρώτον, ότι το φορτηγό αυτοκίνητο επιβαρύνει το περιβάλλον αφ’ ενός και αφ’ ετέρου την ποιότητα του οδικού δικτύου, δεύτερον, οι παλαιοί μεταφορείς εκτός από την αγορά της άδειας έχουν καταβάλει αντίστοιχη εισφορά ανάλογη με το μεικτό βάρος του αυτοκινήτου, την οποία συνεχίζουν να καταβάλουν και σήμερα στις περιπτώσεις αύξησης του μεικτού βάρους του αυτοκινήτου. Επομένως και για λόγους ανταγωνισμού αλλά και για λόγους ίσης μεταχείρισης θα πρέπει να γίνει δεκτή αυτή η πρότασή μας. 
Ο ισχυρισμός του κυρίου Υπουργού ότι αυτό δεν θα γίνει δεκτό από την τρόικα ελέγχεται, αφού αντίστοιχες επιβαρύνσεις υπάρχουν και ισχύουν και σε άλλες χώρες της Ευρωπαϊκής Επιτροπής.
Επιπλέον, η εισφορά αυτή θα φέρει έσοδα στα ταμεία του κράτους –εκτός αν δεν ενδιαφέρει κάποιους αυτό- και θα είναι αναλογική με το βάρος και την κατηγορία του οχήματος και όχι ισοπεδωτική ανά όχημα ανεξάρτητα μεικτού βάρους. 
Επίσης, η εξουσιοδότηση που δίνεται στον Υπουργό Υποδομών να καθορίζει και την οικονομική επιφάνεια είναι περιορισμένη. Συγκεκριμένα στο υπό ψήφιση άρθρο δίνει την εξουσιοδότηση ο Υπουργός Υποδομών να καθορίζει το ύψος και τον τρόπο απόδειξης της οικονομικής επιφάνειας. Εκ των πραγμάτων η απόδοση αυτή θα πρέπει να καθορίζει και άλλες λεπτομέρειες, οι οποίες με την περιορισμένη εξουσιοδότηση απ’ αυτό θα είναι αδύνατον και η απόφαση να χειριστεί ως ρυθμίζουσα θέματα εκτός εξουσιοδότησης. Συγκεκριμένα, θα πρέπει να γίνει διαχωρισμός μεταξύ παλαιών και νέων μεταφορέων, το ύψος της οικονομικής  επιφάνειας που θα καταβάλει κάθε κατηγορία, η περίπτωση γονικών παροχών, κληρονομικών περιπτώσεων και άλλα. Γι’ αυτόν το λόγο η εξουσιοδότηση που θα πρέπει να δίνεται στο άρθρο 5, δεν πρέπει να αφορά μόνο τον τρόπο απόδειξης και το ύψος της οικονομικής επιφάνειας, αλλά έχει τη δυνατότητα ο Υπουργός να ρυθμίζει αυτές τις λεπτομέρειες.
Γι’ αυτόν το λόγο, κύριε  Πρόεδρε, προτείνουμε η παράγραφος β΄ της παραγράφου 3 να διαμορφωθεί ως εξής: β) Να διαθέτουν την κατάλληλη οικονομική επιφάνεια. Ο τρόπος απόδειξης και το ύψος αυτής να καθορίζεται με απόφαση του Υπουργού Υποδομών, σύμφωνα με τα οριζόμενα από τον ν.1071/2009 και την κατηγορία του οχήματος. Με την ίδια απόφαση καθορίζει τα κριτήρια των παλαιών μεταφορέων ο τρόπος απόδειξης της οικονομικής  επιφάνειας αυτών, καθώς και από την άλλη αναγκαία λεπτομέρεια για την εφαρμογή της παρούσας διάταξης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε  Πρόεδρε.
Πρέπει πραγματικά να διευκρινίσω ότι κατά την άποψή μας, μετά από ένα χρόνο από την ημερομηνία που ψηφίστηκε ο ν.3887/2010, ο οποίος μάλιστα τότε αποτελούσε και το καμάρι της τότε κυβέρνησης και αφού είχε συμφωνηθεί με την τρόικα, το Υπουργείο Υποδομών έπρεπε να συντάξει μελέτη, προκειμένου να αποτυπωθούν τα αποτελέσματα από την εφαρμογή του νόμου αυτού. 
Συγκεκριμένα, με τις διατάξεις του ν.3887 απελευθερώθηκαν τα κόμιστρα. Πώς λειτούργησε αυτή η μεταρρύθμιση; Μειώθηκαν τα κόμιστρα; Από έρευνα η οποία έγινε από την πλευρά μας τα κόμιστρα έχουν μειωθεί κατά 45%. Ποιο είναι το έργο των φορτηγών σήμερα; Τα στοιχεία δείχνουν ότι τα φορτηγά σήμερα πραγματικά υποαπασχολούνται. Πόσα φορτηγά έχουν καταθέσει τις πινακίδες τους; Πάνω από οκτακόσια φορτηγά σε όλη την Ελλάδα. Για πρώτη φορά στην ιστορία της μεταφοράς κατατίθενται πινακίδες δημόσιας χρήσης αυτοκινήτων, διότι αδυνατούν να καταβάλουν τα τέλη κυκλοφορίας.
Στην κατάσταση αυτή βέβαια έρχονται να προστεθούν και άλλοι παράγοντες, οι οποίοι επιδεινώνουν το πρόβλημα της ελληνικής μεταφοράς.
 Γνωρίζετε ότι την 1η Ιανουαρίου του 2012 καταργήθηκε ο περιορισμός διενέργειας εθνικών μεταφορών από βουλγαρικά, ρουμανικά φορτηγά αυτοκίνητα, το λεγόμενο καμποτάζ, με αποτέλεσμα η ελληνική μεταφορά ουσιαστικά να έχει φύγει από τα ελληνικά χέρια. Έτσι ό,τι η χώρα μπορεί να κερδίζει από την εξαγωγή, το χάνει από τη μεταφορά, από την απώλεια φόρου εισοδήματος, από απώλεια ΦΠΑ κ.λπ.. 
Όσον αφορά στις τρίτες χώρες ήταν πραγματικά ιδιαίτερα εντυπωσιακό. Θα σας διαβάσω για παράδειγμα γιατί παραδίδουμε τους Έλληνες μεταφορείς στους ξένους, στις πολυεθνικές, στα καρτέλ –στο άρθρο 1- ανεξαρτήτως εθνικότητας. Τι είναι αυτό; Τι σημαίνει ότι ο καθένας μπορεί να κάνει μεταφορές στην Ελλάδα επειδή έτσι γουστάρει, ανεξαρτήτως εθνικότητας; Πείτε μας τι σημαίνει αυτό, τι υποκρύπτεται. Ούτε καν κοινοτικός υπήκοος αλλά ανεξαρτήτου εθνικότητας. Συμφωνώ με αυτό, αλλά δεν το λέω εγώ, το λέει ο Κωνσταντίνος Αϊβαλιώτης στις 22 Σεπτεμβρίου του 2010.
Ερωτώ λοιπόν τον Υπουργό Υποδομών σήμερα, με ποια λογική μπαίνει και αλλάζει αυτά τα οποία είχαμε συνεννοηθεί, αυτά που είχαμε συμφωνήσει.","ΜΙΧΑΛΗΣ ΠΑΠΑΔΟΠΟΥΛΟΣ",401
"42424"," Πρέπει να κλείσετε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42425"," Τελειώνω, κύριε Πρόεδρε, σε μισό λεπτό.
Να δώσει τη δυνατότητα στους Έλληνες μεταφορείς να κάνουν το μεταφορικό τους έργο. Δεν υπάρχει καμμία ευρωπαϊκή χώρα που να επιτρέπει σε τρίτες χώρες να κάνουν μεταφορικό έργο.
Να πω και κάτι άλλο; Ρωτάω τους κυρίους Υπουργούς και πιθανόν να το ξέρουν. Ξέρετε ότι όλα τα φορτηγά δημόσιας χρήσης έχουν υποχρέωση να επιστρατευτούν σε καιρό επιστράτευσης πολέμου; Θα πάει δηλαδή ο Τούρκος, ο Αλβανός, ο Σκοπιανός μεταφορέας να δώσει το φορτηγό του για επιστράτευση; Έχει κανείς την εντύπωση αυτή; 
Η Ελλάδα είναι μέλος της Ευρωπαϊκής Ένωσης. Η τρόικα μπορεί να λέει ό,τι θέλει, αλλά δεν μπορεί να λέει πράγματα τα οποία ξεχωρίζουν την Ελλάδα από την Ευρωπαϊκή Ένωση.","ΜΙΧΑΛΗΣ ΠΑΠΑΔΟΠΟΥΛΟΣ",401
"42426"," Κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42427"," Η Κυβέρνηση αυτή κάποια στιγμή πρέπει να αντισταθεί, πρέπει να πει τα πράγματα με το όνομά τους και να συνειδητοποιήσουν όλοι, από τον Πρωθυπουργό μέχρι τους Υπουργούς, ότι δεν μπορεί κανείς άλλος να παίζει. Δεν μπορεί να συνεχιστεί αυτή η ιστορία, δεν αντέχουν οι Έλληνες πολίτες άλλο αυτήν την εξαθλίωση και την ισοπέδωση.
Εμείς θέλουμε να στηρίξουμε τη χώρα, στηρίζουμε την Κυβέρνηση όταν παίρνει τις σωστές αποφάσεις, αλλά αποφάσεις οι οποίες εκπορεύονται από την αλήθεια, αποφάσεις που ωφελούν τη χώρα, όχι αποφάσεις που ρίχνουν τη χώρα ακόμη χαμηλότερα απ’ ό,τι βρίσκεται.
Καλώ, λοιπόν, τον Υπουργό Μεταφορών να αλλάξει το σημείο αυτό του άρθρου 5. Διότι αν δεν το αλλάξει, εγώ προσωπικά δεν θα το ψηφίσω. 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΙΧΑΛΗΣ ΠΑΠΑΔΟΠΟΥΛΟΣ",401
"42428"," Το λόγο έχει η Βουλευτής του ΠΑΣΟΚ κ. Άννα Νταλάρα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42429"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, είναι κοινότυπο να πούμε ότι η χώρα περνά τις πιο κρίσιμες ώρες, αλλά δεν είναι αυτονόητο ότι όλοι το καταλαβαίνουν -είμαι από νωρίς στην Αίθουσα- γιατί τα δείγματα δεν το επιβεβαιώνουν. Άκουσα συναδέλφους της Νέας Δημοκρατίας να μιλούν για ανάσχεση και αναστολή και να δηλώνουν ότι δεν ψηφίζουν μέρη και κομμάτια και εισηγήσεις που έχουν ψηφίσει στο μνημόνιο. 
Άκουσα τον Υπουργό Οικονομικών και Αντιπρόεδρο της Κυβέρνησης να παραπέμπει τον Κοινοβουλευτικό Εκπρόσωπο της Νέας Δημοκρατίας στον κ. Σαμαρά, με τον οποίον έχει συνεννοηθεί και τον έχει ενημερώσει. 
Από την πρώτη ημέρα που μπήκα στη Βουλή –είμαι καινούργια- δεν έχω χρησιμοποιήσει –το ξέρουν οι Πρόεδροι, το ξέρουν οι Υπουργοί, το ξέρουν οι συνάδελφοι Βουλευτές- καμμιά αιχμή για οποιοδήποτε κόμμα. Είναι προσωπική μου αρχή. Δεν θέλω να το ρίχνω ούτε στον έναν, ούτε στον άλλον, ούτε στο Χατζηπετρή. Αναλαμβάνω την ευθύνη μου και απαντώ σ’ αυτά που ξέρω και σ’ αυτά που φτάνει το μπόι μου. 
Άκουσα επίσης στα λίγα λεπτά που δεν ήταν εδώ ο Κοινοβουλευτικός Εκπρόσωπος του ΠΑΣΟΚ, τους συναδέλφους της Νέας Δημοκρατίας να ισχυρίζονται ότι δεν θα γίνουν το πλυντήριο της κυβέρνησης του ΠΑΣΟΚ. Θέλω κάποιος να μας πει επίσημα τι πλύναμε. Για όνομα του Θεού! Και εμείς έχουμε παρατηρήσεις επί του νομοσχεδίου. Και εμείς γνωρίζουμε αλλά και όποιος δεν είναι Βουλευτής, ότι ένα πολυνομοσχέδιο έχει ελλείψεις και είναι στο όριο της συνταγματικότητας. 
Έχουμε καταλάβει ότι συζητάμε ένα νομοσχέδιο με τη διαδικασία του κατεπείγοντος; Έχουμε καταλάβει τον κίνδυνο που βρίσκεται πάνω από το κεφάλι μας; Και εν πάση περιπτώσει, μπορούμε να αναγνωρίσουμε ορισμένα καλά στοιχεία αυτού του πολυνομοσχεδίου, όπως είναι η σειρά αλλαγών στο βαθμολόγιο των δημοσίων υπαλλήλων και η ανακοίνωση όλων των προσλήψεων στο δημόσιο, στους ΟΤΑ, ακόμη και με σύμβαση ιδιωτικού δικαίου; 
Και εγώ θέλω να εκφράσω τον προβληματισμό μου για τη νομοθετική διαδικασία καθώς θα έπρεπε να αποφευχθούν ορισμένες θεσμικές αλλαγές και ρυθμίσεις. Μπορεί ορισμένα να μη χρειάζονται –και έχετε ακόμη καιρό- και τη διαδικασία του κατεπείγοντος. 
Είμαστε υπό το κράτους του πανικού. Ορισμένα πράγματα είναι απαραίτητα. Ορισμένα πράγματα μπορεί να πάρουν το χρόνο τους και να συζητηθούν. 
Κύριε Υπουργέ, ζητάω και εγώ ευθέως τη διευκόλυνση της καταβολής των ληξιπρόθεσμων χρεών που προβλέπεται στο άρθρο 3. Χρειάζεται να επεκταθεί και στις ενήμερες και ελεγμένες οφειλές. Είναι ξεκάθαρος ο λόγος. Δεν μπορούμε να ευνοούμε αυτούς που δεν πληρώνουν και όχι και αυτούς που παρ’ όλο τις τεράστιες δυσκολίες, πληρώνουν σωστά τις οφειλές τους. 
Επίσης, ενώνω και εγώ της φωνή μου με τους άλλους συναδέλφους που ζητούν να προβλεφθεί η δυνατότητα χορήγησης αποδεικτικού ενημερότητας με προσωρινή διάρκεια για τα φυσικά και νομικά πρόσωπα, όταν το σύνολο των βεβαιωμένων και εκκαθαρισμένων χρεών τους προς το δημόσιο είναι μικρότερο από το αντίστοιχο σύνολο βεβαιωμένων και εκκαθαρισμένων χρηματικών απαιτήσεων κατά του δημοσίου. Μιλάμε για το αυτονόητο. Και εκτός από τα επαναστατικά άσματα έξω από τη Βουλή, θα καταλήξουμε να έχουμε και το «μου χρωστάς-δεν σου χρωστάω». Πρέπει να είμαστε λίγο σοβαροί με αυτό το θέμα. 
Όσον αφορά τις εισπρακτικές εταιρείες, έχω μια ανησυχία για το πώς θα λειτουργήσουν σε σχέση με υποχρεώσεις προς δημόσιες επιχειρήσεις. 
Το άρθρο 7 αφορά το πολυσυζητημένο Ταμείο Αξιοποίησης Ιδιωτικής Περιουσίας του Δημοσίου που κάποτε θα έπρεπε να γίνει, γιατί δεν έχει αξιοποιηθεί η δημόσια περιουσία. Θα ήθελα, όμως, μια εξήγηση όσον αφορά την ανάθεση και την εξεύρεση αγοραστή για την πώληση μετοχών εισηγμένων στο Χρηματιστήριο χωρίς άνοιγμα βιβλίου προσφορών και χωρίς να υπόκεινται σε έλεγχο οι χρηματιστηριακές συναλλαγές. 
Κύριε Υπουργέ, αντιλαμβάνεστε τη διασφάλιση της διαφάνειας -ξέρω την προσωπική σας ευαισθησία- στην αξιοποίηση της δημόσιας περιουσίας. 
Οι προτεινόμενες ρυθμίσεις των παραγράφων 10 και 24 του άρθρου 7 αποβλέπουν στην ολοκλήρωση της θεσμικής μορφής και στην ταχύτερη έναρξη λειτουργίας της διοικητικής αρχής υπό την επωνυμία «Επιτροπή Εποπτείας και Ελέγχου Παιγνίων», η οποία ιδρύθηκε και οργανώνεται βάσει των προβλέψεων του ν. 3229/2004 συνδυαστικά με το ν. 4002/2011. Αυτό το θέμα μας έχει απασχολήσει και στο παρελθόν.
Θα ήθελα ξανά να εστιάσω την ανάγκη ελέγχου για να μη γίνει η χώρα σε αυτήν τη δύσκολη στιγμή ένα απέραντο καζίνο. Η ανεξάρτητη αρχή δεν σημαίνει ότι λύνει το πρόβλημα. 
Όσον αφορά τους τηλεοπτικούς σταθμούς που ρυθμίζονται στο άρθρο 8, έχουμε αυτό το βραχνά του προσωρινού χαρακτήρα, λόγω της μη δυνατότητας ολοκλήρωσης των διαγωνιστικών διαδικασιών. Δυστυχώς, για άλλη μια φορά παραδεχόμαστε την αδυναμία να βάλουμε τάξη σε ένα θέμα που μας απασχολεί και είναι βραχνάς για όλους. Πετάμε τα μπαλάκια σε ανεξάρτητες αρχές και δίνουμε παράταση ζωής σε ένα νοσηρό περιβάλλον, σ’ αυτό των ιδιωτικών καναλιών. 
Όσον αφορά το άρθρο 13 για τον έλεγχο ενδοομιλικών συναλλαγών, έχει υπάρξει πολύμηνη επεξεργασία -και αυτό αφορά εσάς- σύμφωνα με τις διατάξεις του άρθρου 26 του ν. 3728/2008 για το φάκελο τεκμηρίωσης και την εποπτεία της αγοράς. Προτείνεται η προσθήκη στο άρθρο 3 του ν. 3728/2008 της φράσης «συμπεριλαμβανομένων των διατάξεων του άρθρου 26 του παρόντος νόμου περί κανόνων τεκμηρίωσης τιμών ενδοομιλικών συναλλαγών» από την Υπηρεσία Εποπτείας Αγοράς. 
Μπράβο, σας συγχαίρω. Θέλω μόνο να εκφράσω έναν προβληματισμό. Το θέμα είναι να υπάρχει ελεγκτικός μηχανισμός, ώστε να εφαρμόζεται ο νόμος. Το ξέρω και το ξέρετε πως δυστυχώς, παραμένουν αδρανείς οι μηχανισμοί, λόγω έλλειψης εξειδικευμένου προσωπικού. Εκεί είναι η ουσία.
Στα άρθρα 16 και 17 εκκαθαρίζονται θυγατρικές όπως το Ελληνικό Κέντρο Αργυροχρυσοχοΐας και το Ελληνικό Κέντρο Αργιλλομάζης που στηρίζουν δύο πολύ σημαντικούς τομείς δραστηριοποίησης των μικρομεσαίων επιχειρήσεων. Ξέρω ότι στο Υπουργείο καταβάλατε κάθε προσπάθεια. Μήπως, λοιπόν, θα πρέπει, αντί της διάλυσης και σύμφωνα με τις παρατηρήσεις του κλάδου, τα δύο κέντρα να συγχωνευτούν σε μια εταιρεία χωρίς επιβάρυνση από τον κρατικό προϋπολογισμό; Σας παρακαλώ να το δείτε και αυτό θετικά όσο μπορείτε. 
Όσον αφορά το άρθρο 19 και την εταιρεία «ΕΛΟΤ Α.Ε.», πρόκειται για μια κερδοφόρα δραστηριότητα –έτσι έχω βεβαιωθεί- για έναν καταξιωμένο οργανισμό που είχε κέρδη το 2011, που έχει σημαντικούς στρατηγικούς πελάτες και παρέχει πλέον αναγνωρίσιμο στην Ελλάδα και διεθνώς, Σήμα Πιστοποίησης και Συμμόρφωσης, καθώς και το διεθνές διαβατήριο IQNet και εκπροσωπεί τη χώρα μας στα ευρωπαϊκά και διεθνή φόρα. 
Υποστηρίζω και εγώ τη σχετική τροπολογία. Θεωρώ ότι πρέπει να ξαναδούμε το θέμα. Πιστεύω, κύριε Υπουργέ, ότι θα το δείτε με την αντίστοιχη φροντίδα και προσοχή που χρειάζεται. 
Δεν κομίζω γλαύκας εις Αθήνας. Όλα έχουν τεθεί από τους συναδέλφους και καλό είναι να εξεταστούν προσεκτικά. 
Ευχαριστώ πολύ, κύριε Πρόεδρε.","ΑΝΝΑ ΝΤΑΛΑΡΑ",368
"42430"," Ευχαριστούμε την κ. Άννα Νταλάρα. 
Το λόγο έχει ο Βουλευτής της Νέας Δημοκρατίας στην Αιτωλοακαρνανία κ. Κωνσταντίνος Καραγκούνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42431"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, συζητούμε ένα νομοσχέδιο που στην ουσία του προσπαθεί να διευθετήσει αστοχίες και αδυναμίες της διετίας που πέρασε, να συμμαζέψει κάποιες από τις πολλές εσφαλμένες επιλογές της κυβέρνησης Παπανδρέου, καταδεικνύοντας βεβαίως για άλλη μια φορά, τον τρόπο που η συγκεκριμένη κυβέρνηση άσκησε την πολιτική της. Μια πολιτική καταστροφική, χωρίς όραμα και πυξίδα, πολιτική ασκηθείσα στο πόδι που κάθε φορά επειδή ακριβώς δεν έβγαιναν οι αριθμοί, ερχόντουσαν να αναιρέσουν συμφωνίες, να επιβάλουν νέα μέτρα και νέους φόρους. 
Μπαίνω μάλιστα στον πειρασμό, ακούγοντας νωρίς το απόγευμα τον Υπουργό Οικονομικών, που για μια ακόμη φορά επανέλαβε το πόσο δυσχερής είναι η θέση της Ελλάδος και πόσο κρίσιμες είναι οι διαπραγματεύσεις που γίνονται, να κάνω το εξής σχόλιο: Αυτή η δυσχερής θέση στην οποία  πράγματι βρισκόμαστε, δεν ήρθε από μόνη της. Η διαπραγματευτική αδυναμία της χώρας δεν δημιουργήθηκε επίσης από μόνη της.
	Η Νέα Δημοκρατία από την πρώτη στιγμή διαφώνησε μ’ αυτήν την πολιτική η οποία μας έφερε στο χείλος της καταστροφής και η οποία απειλεί δυστυχώς, να μας στείλει σήμερα πενήντα χρόνια πίσω και να καταστήσει την Ελλάδα και πάλι Ψωροκώσταινα, αυτό δηλαδή για το οποίο μόχθησαν επί χρόνια οι πολίτες αυτής της χώρας να μη ξανασυμβεί. 
Αυτό ήταν το χρέος που ανέλαβε η Νέα Δημοκρατία όταν πρωτοϊδρύθηκε, ώστε να μη ξαναζήσουμε τέτοιες καταστάσεις, να μη ξαναζήσουμε την ανέχεια και τη φτώχεια, την ανασφάλεια και την αστάθεια, το περιθώριο και την απομόνωση. Γι’ αυτό και εξασφαλίσαμε τότε την είσοδο της χώρας στην ευρωπαϊκή οικογένεια.
 Χρέος μας σήμερα είναι να αποτρέψουμε τη χρεοκοπία της χώρας και την έξοδό μας από την καρδιά της Ευρώπης, που θα σημάνουν εθνική καταστροφή. Δική μας ευθύνη είναι να περισώσουμε ό,τι ακόμη έχει απομείνει όρθιο στην οικονομία και στην κοινωνία αυτής της χώρας. Θα μείνει φυσικά η ζημιά που έκαναν οι επί διετία κυβερνώντες στην πραγματική οικονομία και στην κοινωνική συνοχή.
Επιτρέψτε μου όμως, κυρίες και κύριοι συνάδελφοι, να επιστρέψω στο υπό συζήτηση νομοσχέδιο και να ασχοληθώ με το άρθρο 6, που αφορά τις δικηγορικές εταιρείες. Το άρθρο αυτό κι ο τρόπος με τον οποίο προσετέθη στο υπό συζήτηση σχέδιο νόμου, αποδεικνύει για ακόμη μία φορά αυτό που είπα νωρίτερα, το πόσο πρόχειρη και απροετοίμαστη υπήρξε η κυβέρνηση του ΠΑΣΟΚ από την πρώτη στιγμή που διαπραγματεύθηκε το μνημόνιο και τις επιταγές του. Διότι πολλές από τις ρυθμίσεις που υπέγραψε και που αφορούν χιλιάδες επαγγελματίες και επιστήμονες, έγιναν άκριτα, κάτω από την πίεση των δικών τους αδιεξόδων, χωρίς μπούσουλα, χωρίς να λαμβάνουν υπ’ όψιν τους τη νομική πραγματικότητα και χωρίς να συζητηθούν με την κοινωνία και την επιστημονική κοινότητα.
 Στη λογική, λοιπόν, των εκτάκτων συνθηκών και αναγκών καταστρατηγούνται θεσμοί και ιδιότητες που θα έπρεπε να διαφυλάττονται από μία ευνομούμενη πολιτεία. Διότι, κυρίες και κύριοι συνάδελφοι, στην προκειμένη περίπτωση θα πρέπει να γίνει κατανοητό πρώτα απ’ όλα ότι οι δικηγόροι δεν είναι ούτε έμποροι ούτε απλοί πάροχοι νομικών υπηρεσιών αλλά δημόσιοι λειτουργοί και ισότιμοι συμμέτοχοι στην απονομή της δικαιοσύνης. Με την προτεινόμενη διάταξη που αφορά τις δικηγορικές εταιρείες τροποποιείται το υφιστάμενο καθεστώς πριν συμπληρωθεί καν ένα έτος από την ψήφιση του ν. 3919/2011, ενός νόμου που ρύθμιζε τα των εταιρειών κι είχε ως βασικό του μέλημα, έτσι όπως τελικά διετυπώθη, να αποτρέψει τη δημιουργία μονοπωλιακών καταστάσεων μέσα από τις επονομαζόμενες εταιρείες–«χταπόδια» και βεβαίως να διασφαλίσει την πρόσβαση των πολιτών σε δικαστήρια και σε δίκαιη δίκη.
 Τι άλλαξε μέσα σε λίγο χρονικό διάστημα και πόσο μεγάλη ανάγκη υπήρξε, ώστε να ξανατροποποιηθεί η εν λόγω διάταξη και μάλιστα αρχικώς με πράξη νομοθετικού περιεχομένου και τώρα με τη σχετική διάταξη του άρθρου 6; Γιατί τέτοια σπουδή; Και βεβαίως ποιος ο αντίλογος του Υπουργού στην επιταγή αυτή που από πουθενά δεν προκύπτει ότι είναι επιταγή της τρόικας ή τουλάχιστον μέχρι τώρα δεν ήταν; Γιατί ούτε στο μνημόνιο αναφέρεται πουθενά ούτε βεβαίως και στην τελευταία επικαιροποίηση. Για ποιον λόγο, λοιπόν, επεβλήθη και ποια ήταν η αντίστασή μας στην επιταγή αυτή; Για το λόγο αυτό η Νέα Δημοκρατία ζήτησε περαιτέρω εξηγήσεις και πειστικές απαντήσεις από τον Υπουργό. Διότι καθίσταται σαφές ότι οι προτεινόμενες διατάξεις άπτονται αποκλειστικά της εσωτερικής οργανώσεως του δικηγορικού λειτουργήματος στην Ελλάδα, αφού δεν διαθέτουν κανένα στοιχείο σύνδεσης με καμμία από τις καταστάσεις που εμπίπτουν στο δίκαιο της Ένωσης, οι δε ισχύουσες διατάξεις του ν. 3919/2011 είναι απόλυτα συμβατές με το άρθρο 49 της συνθήκης για τη λειτουργία της Ευρωπαϊκής Ένωσης και την οδηγία 123/2006. 
Πιστεύω επίσης ακράδαντα ότι οι εν λόγω ρυθμίσεις όχι μόνο δεν επιτυγχάνουν τη διευκόλυνση της ελεύθερης εγκατάστασης των δικηγόρων και την άρση περιορισμών στην παροχή υπηρεσιών, αλλά αντίθετα θα δημιουργήσουν τα ακριβώς ενάντια αποτελέσματα, δηλαδή προσκόμματα στην ελεύθερη εγκατάσταση και μονοπωλιακές καταστάσεις, με τελικό θύμα τον πολίτη.
Άλλωστε στις ίδιες ακριβώς διαπιστώσεις που μόλις τώρα σας παρέθεσα κατέληξε και το ίδιο το Υπουργείο Δικαιοσύνης σε απάντηση τής από 20-7-2011 επιστολής της Ευρωπαϊκής Επιτροπής,  σχετικά με την ίδρυση και λειτουργία των δικηγορικών εταιρειών στην Ελλάδα. 
Αξίζει επίσης να αναφέρω κάποια σημεία πρόσφατης κοινής επιστολής των Προέδρων του Συμβουλίου των Δικηγορικών Συλλόγων Ευρώπης και του Αμερικανικού Δικηγορικού Συλλόγου προς την κ. Λαγκάρντ, που έχει τη δική της αξία και σημασία. Στην επιστολή αυτή, αφού κάνουν λόγο για τις εξελίξεις που έλαβαν χώρα σε Ελλάδα, Ιρλανδία και Πορτογαλία, αναφέρουν ότι οι τρέχουσες εξελίξεις και οι προτεινόμενες αλλαγές δεν συνάδουν με τις βασικές αρχές του νομικού επαγγέλματος. Συνεχίζουν λέγοντας τα εξής: «Η εμπειρία σας ως συνεταίρου μιας πολυεθνικής δικηγορικής εταιρείας αναμφίβολα έδωσε σημαντικά μαθήματα σχετικά με την ανάγκη προστασίας της σχέσης δικηγόρου - πελάτη κατά της εισβολής του κράτους και για την προφύλαξη της ανεξαρτησίας της απόφασης του δικηγόρου να προστατεύσει δικαιώματα και ελευθερίες των πιο αφανών πελατών και σκοπών. Σας πιέζουμε να μεταφέρετε τις ανησυχίες μας στους αρμοδίους του Διεθνούς Νομισματικού Ταμείου κι εν γένει στην τρόικα, ώστε να ληφθούν υπ’ όψιν στις περαιτέρω διαπραγματεύσεις με τις σχετιζόμενες χώρες». Οι ίδιοι οι ευρωπαϊκοί δικηγορικοί σύλλογοι, λοιπόν, εκφράζουν τις επιφυλάξεις τους κι εμείς οφείλουμε να κάνουμε το ίδιο, αποσύροντας την εν λόγω διάταξη, αφού άλλωστε θα έχουμε τη δυνατότητα να επανέλθουμε σύντομα σ’ αυτήν. Όπως είναι γνωστό, έχει ήδη συσταθεί στο Υπουργείο Δικαιοσύνης, Διαφάνειας και Ανθρωπίνων Δικαιωμάτων Νομοπαρασκευαστική Επιτροπή για την αναμόρφωση του Κώδικα Δικηγόρων, συμπεριλαμβανομένου και του ζητήματος των δικηγορικών εταιρειών, όπου και θα καταστεί δυνατόν μετά από διαβούλευση να γίνουν οι όποιες  τροποποιήσεις της ήδη ισχύουσας νομοθεσίας για το θέμα αυτό. 
	Κλείνοντας θα ήθελα να αναφερθώ στη σχετική τροπολογία που κατέθεσα από κοινού με συναδέλφους του ΠΑΣΟΚ και της Δημοκρατικής Αριστεράς, για την οποία θα λάβετε γνώση αύριο. Η εν λόγω τροπολογία αφορά την απόδοση συντάξεως, η οποία κακώς διεκόπη, προς δεκαεννιά καλλιτέχνες-λογοτέχνες. Προς αποκατάσταση της προφανούς αυτής αδικίας και διακριτικής, άνευ αποχρώντος λόγου, μεταχειρίσεως ομοίων περιπτώσεων, προτείνεται η τροποποίηση της παραγράφου 11 του άρθρου 2 του ν. 3620/2007, ώστε να επεκτείνεται η εφαρμογή των διατάξεων του παρόντος άρθρου στις κανονισθείσες συντάξεις, βάσει των διατάξεων του άρθρου 1 του ν.3075/2002. Καλώ τον αρμόδιο Υπουργό να κάνει δεκτή την τροπολογία και τους συναδέλφους να την υπερψηφίσουν προς αποκατάσταση και εκπλήρωση του ηθικού περισσότερο και όχι τόσο του οικονομικού χρέους προς αυτές τις προσωπικότητες του πνεύματος.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"42432"," Κι εμείς ευχαριστούμε τον κ. Καραγκούνη. 
Κύριοι συνάδελφοι, σας υπενθυμίζω ότι κατά την αυριανή συνεδρίαση θα συνεχιστεί η συζήτηση με τον κατάλογο των εναπομεινάντων εγγεγραμμένων ομιλητών -είναι περίπου δώδεκα συνάδελφοι Βουλευτές- και στη συνέχεια θα γίνει εγγραφή για τη νέα ενότητα των άρθρων μαζί με τις τροπολογίες. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"42433"," Μάλιστα, μάλιστα.
Με τη συναίνεση του Σώματος και ώρα 0.15΄ λύεται η συνεδρίαση για σήμερα, Πέμπτη 19 Ιανουαρίου 2012 και ώρα 9.30΄, με αντικείμενο εργασιών του Σώματος: νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015».
 
Ο","ΟΛΟΙ ΟΙ ΒΟΥΛΕΥΤΕΣ",NA
