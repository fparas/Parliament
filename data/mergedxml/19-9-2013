"","Content","name","ParlmemberID"
"51938","Date","19-9-2013",NA
"51939"," Ευχαριστώ, κύριε Πρόεδρε. 
Κατ’ αρχάς, θα ήθελα να εξηγήσω γιατί απηύθυνα τη συγκεκριμένη ερώτηση στο Υπουργείο Εργασίας και όχι -όπως όλη η κοινωνία θα περίμενε- στο Υπουργείο Εσωτερικών. Την τελευταία περίοδο η χρηματοδότηση είναι από πηγές του Υπουργείου Εργασίας. Ελάχιστα συμβάλλει το Υπουργείο Εσωτερικών, συνήθως κάνει τις ανακοινώσεις. 
Βεβαίως, το πρόγραμμα «Βοήθεια στο Σπίτι» είναι πάντα ταυτισμένο με την τοπική αυτοδιοίκηση και η ανησυχία η δική μου ή αν θέλετε το ότι κατέθεσα αυτήν την ώρα την ερώτηση και μάλιστα ως επίκαιρη προέκυψε από σειρά επαφών που έχουν μαζί μου οι δήμαρχοι της χώρας, οι οποίοι ανησυχούν ιδιαίτερα. 
Κύριε Υπουργέ, σας είναι γνωστό ότι το πρόγραμμα τελειώνει στις 30 Σεπτεμβρίου. Θα έπρεπε ήδη να είχαμε διασφαλίσει τη συνέχειά του κατ’ αρχάς σε νομικό επίπεδο. Βεβαίως, από άποψη χρηματοδότησης μας είναι εντελώς άγνωστο πού θα βρεθούν χρήματα για να συνεχιστεί το πρόγραμμα. Θα έπρεπε να είχε εξασφαλιστεί το νομικό πλαίσιο απασχόλησης των εργαζομένων, το οποίο είναι μια περιπέτεια η οποία κρατάει αρκετά χρόνια. Θα πρέπει, επιτέλους, να απαντήσουμε με ένα θετικό τρόπο, έστω για την προσωρινή απασχόλησή τους, γιατί δεν είναι δυνατόν να συνεχιστεί το πρόγραμμα από εδώ και πέρα.
Εκείνο που έχω να πω, κλείνοντας την πρώτη μου τοποθέτηση για την ερώτηση, είναι ότι αυτήν την εποχή που η κρίση είναι στο απόγειό της, που υπάρχουν πενόμενες κοινωνικές ομάδες, που κυριολεκτικά δεν έχουν να φάνε, η συνέχιση του προγράμματος «Βοήθεια στο Σπίτι» είναι ό,τι καλύτερο θα μπορούσε να υπάρξει ως επιλογή. Οι ωφελούμενοι από το πρόγραμμα θα έχουν πρόβλημα επιβίωσης πλέον, οι οικογένειές τους θα έχουν πρόβλημα λειτουργίας, δεν θα μπορούν να πάνε στη δουλειά τους εάν αφήσουν απροστάτευτο και χωρίς φροντίδα τον παππού ή τη γιαγιά στο σπίτι. Βεβαίως, αυτήν την εποχή, μετά την εμπειρία μάλιστα των παιδικών σταθμών όπου συνέρρευσαν από τους ιδιωτικούς σταθμούς στους δημοτικούς σταθμούς πάρα πολλά παιδιά, θα πρέπει να σκεφτούμε και την πιθανότητα επέκτασης του προγράμματος.
Κλείνω, κάνοντας μια αναφορά στην τοπική αυτοδιοίκηση. Επειδή γίνεται πολλή και αβασάνιστη κριτική για τις λειτουργίες της τοπικής αυτοδιοίκησης, θέλω να πω ότι, εάν υπάρχει ένας θεσμός στην Ελλάδα που παίρνει άριστα σε έναν τομέα, στις προνοιακού χαρακτήρα δραστηριότητες, είναι η τοπική αυτοδιοίκηση. Αυτό θα πρέπει και να το αναδεικνύουμε και να αξιοποιούμε αυτήν την εμπειρία την οποία έχει.","ΓΕΩΡΓΙΟΣ ΝΤΟΛΙΟΣ",370
"51940"," Ευχαριστούμε.
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51941"," Ευχαριστώ, κύριε Πρόεδρε.
Κύριε συνάδελφε, η ερώτησή σας είναι παραπάνω από επίκαιρη ακριβώς για το λόγο που αναφέρατε, της λήξης της παράτασης που είχε δοθεί, αλλά και λόγω της ανάγκης στήριξης των αδύναμων της κοινωνίας μας, αυτών δηλαδή που βιώνουν περισσότερο επώδυνα τις συνέπειες της οικονομικής συγκυρίας.
Να πούμε ότι το πρόγραμμα «Βοήθεια στο Σπίτι» πράγματι στα δώδεκα χρόνια της λειτουργίας του έχει προσφέρει πάρα πολλά στην κοινωνία. Είναι το πρόγραμμα που έχει αξιολογηθεί ως σημαντικότερο για τους ωφελούμενους. Είναι το πρόγραμμα που έχει αξιολογηθεί πρώτο ως προς την προσφορά στην κοινωνία.
Γι’ αυτό μέσα στο πλαίσιο μιας συνεχώς διατηρούμενης κρίσης στην κοινωνία, με αυξημένες ανάγκες και αυξημένο αριθμό πλέον ανθρώπων που χρήζουν κατ’ οίκον στήριξης, η απόφαση είναι να συνεχιστεί το πρόγραμμα και βεβαίως να μετεξελιχθεί. Θα έχω την ευκαιρία και στην πρωτολογία μου και στη δευτερολογία μου να αναπτύξω πώς.
Να πούμε, όμως, ότι τον τελευταίο χρόνο είχαν δοθεί δύο παρατάσεις. Δεν υπήρξε, όμως, ταυτόχρονα η συνέπεια από την πλευρά της Κυβέρνησης για την ολοκλήρωση των διαδικασιών πληρωμής των εργαζομένων, γεγονός που έχει φέρει αρνητικά αποτελέσματα.
Θα πρέπει να πω ότι σε προηγούμενο νομοσχέδιο την προηγούμενη εβδομάδα ψηφίστηκε διάταξη που θα δίνει το δικαίωμα στο Υπουργείο Εσωτερικών να καταβάλει ένα ποσό για το πρώτο τρίμηνο του 2013. 
Βεβαίως, αναμένουμε την έγκριση από το Ελεγκτικό Συνέδριο, με βάση τον προσυμβατικό έλεγχο της προγραμματικής σύμβασης που έχουμε καταθέσει από το Υπουργείο Εργασίας, προκειμένου να ολοκληρωθεί και η διαδικασία πληρωμής για το επόμενο εξάμηνο, δηλαδή μέχρι 30-9-2013. 
Κύριε συνάδελφε, η ανάγκη, ακριβώς όπως το τοποθετήσατε, για τη στήριξη των αδύναμων της κοινωνίας μάς οδήγησε στην απόφαση να αναζητήσουμε πόρους, αλλά και μέσα από τη θεσμική μετεξέλιξη του προγράμματος να δούμε πώς αυτό θα γίνει αποτελεσματικότερο. Έτσι λοιπόν έχουμε συνεργασία με τον Υπουργό Εσωτερικών, τον Υπουργό Υγείας και βεβαίως με τον Αναπληρωτή Υπουργό Οικονομικών, προκειμένου να διασφαλιστούν οι πόροι. 
Το θέμα της μετεξέλιξης του προγράμματος, προκειμένου να ανταποκριθεί στις ανάγκες, αφορά το τι αντιμετωπίζουμε. Έχουμε τους συνταξιούχους όλων των ταμείων, που πραγματικά έχουν ανάγκη από τη στήριξη, όπως προσδιορίζονται από τους κανόνες του προγράμματος της κατ’ οίκον φροντίδας των συνταξιούχων, του οποίου την ευθύνη έχει το ΙΚΑ. Έχουμε τους ανασφάλιστους υπερήλικες και ΑΜΕΑ, που δεν έχουν την κάλυψη αυτή από τα ασφαλιστικά ταμεία, αλλά και από το πρόγραμμα της κατ’ οίκον φροντίδας των συνταξιούχων, για τους οποίους δημιουργούμε ένα νέο πρόγραμμα, το «Κατ’ Οίκον Κοινωνική Φροντίδα».","ΒΑΣΙΛΕΙΟΣ ΚΕΓΚΕΡΟΓΛΟΥ",217
"51942"," Μπορείτε να συνεχίσετε στη δευτερολογία σας, κύριε Υφυπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51943"," Ολοκληρώνω, κύριε Πρόεδρε. 
Τέλος, έχουμε τη βούληση μέσα από το πρόγραμμα «Κατ’ Οίκον Νοσηλεία», με τη συνεργασία του Υπουργείου Υγείας, να προσφέρουμε υπηρεσίες μετανοσοκομειακής στήριξης σε ανθρώπους οι οποίοι σήμερα συνεχίζουν να παραμένουν στο νοσοκομείο ή είναι απομονωμένοι στα σπίτια τους και δεν τους παρέχει κανείς αυτήν την μετανοσοκομειακή στήριξη και τη βοήθεια που χρειάζονται στη φάση της ανάρρωσης. 
Έτσι λοιπόν το πρόγραμμα «Βοήθεια στο Σπίτι» μετεξελίσσεται, προκειμένου να καλύψει όλες αυτές τις κοινωνικές ανάγκες, εξυπηρετώντας τους ωφελούμενους τριών επιμέρους προγραμμάτων. 
Ολοκληρωμένα θα σας το παρουσιάσω στη δευτερομιλία μου. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"51944"," Το λόγο έχει ο κ. Ντόλιος για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51945"," Ευχαριστώ, κύριε Πρόεδρε. 
Επειδή αναφερθήκατε στο Υπουργείο Εσωτερικών, θέλω να πω ότι η όποια χρηματοδότηση -η μικρή- υπάρχει από το Υπουργείο Εσωτερικών είναι χρήματα των ΚΑΠ. Αναφέρεται στο άρθρο 259. Ό,τι καταβάλλει το Υπουργείο Εσωτερικών για το πρόγραμμα είναι χρήματα των δήμων, της τοπικής αυτοδιοίκησης. Πρέπει να το ξεκαθαρίσουμε σε αυτήν την Αίθουσα, για να μας είναι γνωστό. 
Κύριε Υπουργέ, κρατάω τη θετική σας δήλωση ότι το πρόγραμμα θα συνεχιστεί. Ωστόσο, θέλω να πω ότι έμειναν δέκα ημέρες, μέσα στις οποίες θα πρέπει να λυθούν τα νομικά προβλήματα, η παράταση και οι πηγές χρηματοδότησης. 
Φαντάζομαι ότι θα υπάρξουν πηγές διαφοροποιημένες, ότι δηλαδή θα υπάρχει και κρατικός προϋπολογισμός, παραδείγματος χάριν τα χρήματα του Υπουργείου Εσωτερικών, καθώς και προγράμματα, όπως το «Κατ’ Οίκον Φροντίδα» του Υπουργείου Υγείας. Μια και μπήκε στην Αίθουσα ο Υπουργός Υγείας, θα ήθελα να πω ότι αυτό ήταν ένα πρόγραμμα του ΕΣΠΑ, το οποίο σε ένα τμήμα του νομού μας τουλάχιστον, στο Νοσοκομείο του Διδυμοτείχου, είχε εκτελεστεί με πολύ μεγάλη επιτυχία. 
Είναι πολύ σημαντικό αυτό που λέτε, ότι στόχος σας είναι όλα αυτά τα προγράμματα να συμμαζευτούν σε ένα πρόγραμμα, έτσι ώστε να είναι και πιο ελέγξιμο, με την έννοια της καλής εποπτείας και της καλύτερης απόδοσης. 
Θα επαναλάβω, όμως, ότι υπάρχει πρόβλημα χρόνου. Σε δέκα ημέρες δεν ξέρω αν υπάρχει η δυνατότητα να υπάρξει η απαραίτητη νομική προετοιμασία και η απαραίτητη γραφειοκρατική διεκπεραίωση, έτσι ώστε να εξασφαλιστούν τα από διάφορες πηγές χρήματα, όταν διαπιστώνουμε ότι η Κυβέρνηση δεν έχει λύσει ακόμη το θέμα της πληρωμής των εργαζομένων του προγράμματος «Βοήθεια στο Σπίτι» για τους πρώτους τρεις μήνες. Τώρα είπατε ότι έγινε μια ρύθμιση, η οποία δίνει τη δυνατότητα στο Υπουργείο Εσωτερικών να καταβάλει τα δεδουλευμένα των τριών πρώτων μηνών.
Θα ήθελα όμως να σας πω, κύριε Υπουργέ, κάτι που αφορά και το δικό σας Υπουργείο, ότι δεν δικαιολογείται για τη μετά τους τρεις μήνες περίοδο, μέχρι τις 30 Σεπτεμβρίου, να μην έχουν πληρωθεί ακόμη οι εργαζόμενοι. 
Εάν, όπως πληροφορούμαι, δεν έχει υπάρξει ακόμη έγκριση από το Ελεγκτικό Συνέδριο, υποθέτω -και θέλω να μας το πείτε και είμαι βέβαιος γι’ αυτό- ότι με πολύ μεγάλη καθυστέρηση ζητήθηκε η έγκριση του Ελεγκτικού Συνεδρίου. 
Εν πάση περιπτώσει, υπάρχει μια ολιγωρία στο συγκεκριμένο θέμα. Χωρίς αμφιβολία όμως, κύριε Υπουργέ, έχω τη γνώμη ότι αυτού του είδους τα ζητήματα, τα προνοιακού χαρακτήρα, αντιμετωπίζονται ως δευτερεύοντα, όταν θα πρέπει να αντιμετωπίζονται ως πρώτη προτεραιότητα, από τη στιγμή μάλιστα που αυτού του προνοιακού χαρακτήρα ανάγκες θα έλεγα ότι συμβάλλουν στη δημιουργία ενός υποστρώματος για την ανάπτυξη ή τη λειτουργία συμμοριών –πρόσφατα είναι τα παραδείγματα- στη βάση μιας δήθεν αλληλεγγύης, στη βάση μιας πολιτικής πρωτοβουλίας ή με την επίκληση συμπαράστασης για μεμονωμένα ή για γενικότερα περιστατικά.","ΓΕΩΡΓΙΟΣ ΝΤΟΛΙΟΣ",370
"51946"," Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51947"," Κύριε συνάδελφε, πραγματικά το θέμα το οποίο θέτετε και με το πλαίσιο με το οποίο το αναπτύξατε αναδεικνύει ένα μεγάλο ζήτημα, που είναι η στήριξη των αδύναμων, των ανθρώπων οι οποίοι ανήκουν σε ευάλωτες ομάδες, σε κάθε γειτονιά, σε κάθε χωριό. 
Πραγματικά, υπάρχει ένα διπλό πρόσωπο από κάποιους. Από τη μια μεριά δείχνουν να ενδιαφέρονται για τον ανήμπορο συνταξιούχο –και απάντησα σε μια ερώτηση τις προηγούμενες μέρες για το συνταξιούχο που δεν μπορούσε να πάρει τη σύνταξη- και την ίδια ώρα ακολουθούν μια πολιτική βίας για τα εγγόνια των συνταξιούχων, για όλους όσοι δεν συμφωνούν μαζί τους.
Ερχόμαστε να δούμε ευρύτερα τα θέματα. Η εντολή η οποία έχω είναι να ενισχυθεί με κάθε τρόπο, στο πλαίσιο του δημοσιονομικού προγράμματος, η κοινωνική προστασία και η πρόνοια. Στο πλαίσιο αυτής της εντολής, ως έχων την αρμοδιότητα για την πρόνοια, προετοιμάζουμε με άμεσες ενέργειες και θεσμικές παρεμβάσεις τη συνεργασία σε κάθε δήμο όλων των φορέων που με κάθε τρόπο δουλεύουν, δρουν, εργάζονται στο πλαίσιο της κοινωνικής αλληλεγγύης και της στήριξης των αδυνάμων.  
Η κοινωνική σύμπραξη όλων αυτών των φορέων, με υπεύθυνο το δήμο σε κάθε δήμο, θα μεγιστοποιήσει το αποτέλεσμα, θα δώσει απάντηση σε όλα τα ερωτήματα που αφορούν πώς το κράτος, μαζί με την τοπική αυτοδιοίκηση –ένα πράγμα είναι- στηρίζει σε αυτήν τη δύσκολη περίοδο τους αδύναμους της κοινωνίας μας. 
Με το πρόγραμμα «Βοήθεια στο Σπίτι», όπως αυτό θα μετεξελιχθεί, το κοινωνικό κράτος θα έχει εντονότερη παρουσία, σε κάθε χωριό, σε κάθε γειτονιά. Τι έχουμε κάνει μέχρι τώρα; Αναφέρθηκα σε συνεργασία με τα συναρμόδια Υπουργεία, ούτως ώστε το πρόγραμμα «Βοήθεια στο Σπίτι» να προσφέρει υπηρεσίες συμβουλευτικής και συναισθηματικής στήριξης, ιατρικής φροντίδας, νοσηλευτικής μέριμνας και φυσικοθεραπείας, βοήθεια για μικροαγορές, πληρωμή λογαριασμών, συνοδεία των ανήμπορων, όταν χρειάζεται, ακόμα και σε υπηρεσίες ή οπουδήποτε χρειαστεί να μεταβούν. 
Αυτές οι υπηρεσίες θα παρέχονται σε δικαιούχους τριών επιμέρους προγραμμάτων: του «Κατ’ Οίκον Φροντίδα Συνταξιούχων», το οποίο είναι θεσμοθετημένο και το διαχειρίζεται το ΙΚΑ, του «Κατ’ Οίκον Κοινωνική Φροντίδα», το οποίο θεσμοθετούμε για πρώτη φορά, και την ευθύνη του οποίου θα έχει η Κοινωνική Πρόνοια, και του «Κατ’ Οίκον Νοσηλεία».
Με νομοθετική διάταξη θα παρέχουμε εξουσιοδότηση στους Υπουργούς Εργασίας και Υγείας, προκειμένου να καθορίσουν τις προδιαγραφές και τον τρόπο με τον οποίο θα παρέχονται οι υπηρεσίες, ούτως ώστε να καλύψουμε την αυξημένη ανάγκη που υπάρχει για κατ’ οίκον στήριξη ανθρώπων που έχουν διαφορετικές ανάγκες, αλλά ουσιαστικά ένας πρέπει να είναι ο μηχανισμός στήριξής τους. 
Έτσι ,λοιπόν, έχουμε επεξεργαστεί νομοθετική διάταξη, η οποία θα κατατεθεί τις επόμενες ώρες στη Βουλή των Ελλήνων.
Ζητώ τη στήριξη όχι μόνο του κόμματός σας, αλλά όλης της Βουλής, προκειμένου αυτή η νομοθετική ρύθμιση να ενταχθεί στο νομοσχέδιο που θα συζητηθεί την επόμενη εβδομάδα, ούτως ώστε να έχουμε το νέο πρόγραμμα «Βοήθεια στο Σπίτι» στη διάθεση των ανήμπορων, αυτών που το έχουν ανάγκη.
Για την πληρωμή των εργαζομένων μέχρι τις 30 Σεπτεμβρίου, είναι ακριβώς έτσι όπως το είπαμε. Δηλαδή, το Υπουργείο Εσωτερικών προέβη  στην απαραίτητη νομοθετική ρύθμιση και θα πληρωθούν για το πρώτο τρίμηνο. Το Υπουργείο Εργασίας, εγώ προσωπικά έστειλα μέσω της υπηρεσίας στο Ελεγκτικό Συνέδριο, προκειμένου να γίνει προσυμβατικός έλεγχος και αναμένουμε την απάντηση. Εκτός από τη γραφειοκρατία των Υπουργείων, υπάρχει και η γραφειοκρατία των ελεγκτικών μηχανισμών. Εκτιμώ ότι τις επόμενες ημέρες θα γίνει δυνατή η πληρωμή τους. 
Με τη νομοθετική ρύθμιση προβλέπουμε ένα χρόνο, μέσα στον οποίο εκτός από την ανανέωση των συμβάσεων θα υπάρξει όλη η μετεξέλιξη, λειτουργία ενιαίου ηλεκτρονικού μητρώου για τους ωφελούμενους του κάθε επιμέρους προγράμματος που σας ανέφερα, δυνατότητα μετά τη λήξη του χρόνου ο κάθε δήμος να κάνει απευθείας προγραμματική σύμβαση με το Υπουργείο και τα συνεργαζόμενα Υπουργεία.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"51948"," Θα τα αναπτύξετε όταν συζητηθεί το σχέδιο νόμου. Είπατε πως κατατίθεται. Δώσατε τώρα μια ικανοποιητική απάντηση στο συνάδελφο. Βλέπω πως τον ικανοποιεί. Αν θέλετε συντομεύετε, γιατί έχετε ξεπεράσει το χρόνο και κοντεύετε τα έξι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51949"," Ολοκληρώνω, κύριε Πρόεδρε. 
Θα έχουν λοιπόν τη δυνατότητα μετά τη λήξη του χρόνου οι δήμοι να συνάπτουν απευθείας προγραμματικές συμβάσεις, προκειμένου να υλοποιούν το νέο μετεξελιγμένο και αναβαθμισμένο πρόγραμμα «Βοήθεια στο Σπίτι».
Ευχαριστώ πολύ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"51950"," Ευχαριστούμε πολύ.
Η πρώτη με αριθμό 36/16-9-2013 επίκαιρη ερώτηση του Βουλευτή Κέρκυρας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Στέφανου Σαμοΐλη προς τον Υπουργό Οικονομικών, σχετικά με την κατάργηση των νησιωτικών ΔΟΥ δεν συζητείται λόγω κωλύματος του κυρίου Υπουργού και διαγράφεται.
Τώρα, με την άδεια του Τμήματος, διότι δεν βλέπω να είναι παρόντες οι άλλοι Υπουργοί, εισερχόμεθα στη συζήτηση της έκτης με αριθμό 38/16-9-2013 επίκαιρης ερώτησης του Βουλευτή Β΄ Αθηνών του Κουμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Υγείας, σχετικά με τη λήψη μέτρων εξασφάλισης πλήρους και δωρεάν δημόσιας ιατροφαρμακευτικής περίθαλψης για όλους τους ανασφάλιστους πολίτες. 
Στην ερώτηση του κ. Χαλβατζή θα απαντήσει ο Υπουργός Υγείας, κ. Σπυρίδων-Άδωνις Γεωργιάδης.
Κύριε συνάδελφε, έχετε το λόγο να αναπτύξετε την επίκαιρη ερώτησή σας για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51951"," Ευχαριστώ, κύριε Πρόεδρε.
Κύριε Υπουργέ, γνωρίζετε την κατάσταση. Υπάρχουν εκατοντάδες χιλιάδες εργαζόμενοι, αυτοαπασχολούμενοι, αγρότες, νέοι, οι οποίοι δεν έχουν ιατροφαρμακευτική περίθαλψη, χωρίς όμως να έχουν καμμία προσωπική ευθύνη. Είναι άνεργοι, που εξαναγκάζονται να δουλεύουν «μαύρη» εργασία, χωρίς ένσημα. Είναι αυτοαπασχολούμενοι, που δεν έχουν να πληρώσουν τις ασφαλιστικές τους εισφορές. Είναι άνθρωποι που δεν μπορούν να επιβιώσουν.
Αυτή η κατάσταση δεν είναι τυχαία. Είναι αποτέλεσμα της βάρβαρης αντιλαϊκής πολιτικής που εφαρμόζεται. Εφαρμόζεται και από τη δικομματική Κυβέρνηση σήμερα της Νέας Δημοκρατίας και του ΠΑΣΟΚ, αλλά εφαρμοζόταν και από τις προηγούμενες κυβερνήσεις. Είναι μια πολιτική η οποία συνδιαμορφώνεται στο πλαίσιο της Ευρωπαϊκής Ένωσης για τη στήριξη των επιχειρηματικών ομίλων και την κερδοφορία τους. 
Μιλήσατε πριν από λίγο καιρό για το «Εισιτήριο Ελεύθερης Πρόσβασης σε Υπηρεσίες Πρωτοβάθμιας Φροντίδας Υγείας» για ανασφάλιστους. Είναι κοροϊδία. Είναι κοροϊδία γιατί; Διότι αφορά έναν πολύ μικρό αριθμό ανασφάλιστων και για περιορισμένο χρόνο, με ένα ελάχιστο πακέτο εξετάσεων. Δεν καλύπτει φάρμακα, νοσηλεία, τοκετούς και θεραπείες. Αυτό το δίχτυ ασφαλείας, όπως το ονομάζετε, το οποίο προπαγανδίζει βεβαίως και η Ευρωπαϊκή Ένωση και όσοι πίνουν νερό στην Ευρωπαϊκή Ένωση και στην επιχειρηματική δράση, δεν είναι ούτε δίχτυ ούτε ασφάλεια. 
Είναι ένα δίχτυ που τυλίγει σαν βρόχος τους ανασφάλιστους. 
Σας ρωτάμε, κύριε Υπουργέ: Τι μέτρα σκοπεύετε να πάρετε εσείς; Τι μέτρα σκοπεύει να πάρει άμεσα η Κυβέρνηση για την εξασφάλιση πλήρους και δωρεάν ιατροφαρμακευτικής περίθαλψης, θεραπειών και όλων των αναγκαίων μέτρων για την αποκατάσταση των ασθενών σε όλους τους ανασφάλιστους, χωρίς περιορισμούς και χωρίς περικοπές;","ΣΠΥΡΙΔΩΝ ΧΑΛΒΑΤΖΗΣ",534
"51952"," Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51953"," Ευχαριστώ, κύριε Πρόεδρε.
Αξιότιμε κύριε συνάδελφε, ασφαλώς η ερώτησή σας απηχεί μια πραγματικότητα σε έναν πολύ μεγάλο βαθμό και κανένας από εμάς, πόσω μάλλον εγώ, δεν είμαστε ευτυχείς για τα τεράστια κοινωνικά προβλήματα τα οποία υπάρχουν στην πατρίδα μας σήμερα για τους χιλιάδες συμπολίτες μας που είναι ανασφάλιστοι και άρα έχουν μειωμένη δυνατότητα πρόσβασης στο σύστημα υγείας.
Οφείλω όμως να σας πω ότι κατά τη γνώμη μου το ΚΚΕ εδώ κάνει δύο μεγάλα λάθη. Το πρώτο λάθος είναι η καθολική απαίτηση για δωρεάν πρόσβαση όλων των πολιτών σε υπηρεσίες υγείας, ασχέτως αν έχουν πληρώσει ή όχι. Αντιλαμβάνομαι ότι ανθρωπιστικά αυτό θα ήταν το τέλειο. Και εγώ θα ήθελα να μπορούσα να δίνουν σε όλους τους ανθρώπους πλήρη πρόσβαση σε όλες τις υπηρεσίες υγείας, ει δυνατόν στα καλύτερα νοσοκομεία του κόσμου, πρώτη θέση, με τις καλύτερες εγχειρήσεις και όλα τα υπόλοιπα.
Όμως, κύριε συνάδελφε, θα μπορούσε να μου απαντήσει, παρακαλώ πολύ, το Κομμουνιστικό Κόμμα Ελλάδος τα χρήματα, το κόστος, για να πληρωθεί αυτό που ζητάτε, ποιος θα το πληρώσει; Παραδείγματος χάριν, θα ήταν έτοιμο το ΚΚΕ να κάνει μια πρόταση και να πει να περικόψουμε περαιτέρω τους μισθούς και τις συντάξεις, για να εξασφαλίσουμε τα εκατοντάδες εκατομμύρια ευρώ που θα χρειάζονταν για την υλοποίηση της πρότασης την οποία κάνατε; Είμαι βέβαιος πως όχι. 
Άρα θα μου επιτρέψετε να πω ότι η πρόταση, με τον τρόπο με τον οποίο διατυπώνεται, έχει ένα τεράστιο φορτίο λαϊκισμού. Και δεν είναι ώρα για λαϊκισμό στη χώρα. Αν το συνεχίσουμε, θα τον πληρώσουμε πολύ ακριβά.
Αντιθέτως, η Κυβέρνηση αυτό που προσπαθεί να κάνει στον πραγματικό κόσμο είναι να δώσει όντως το μέγιστο δυνατό που μπορεί σε όλους αυτούς τους ανθρώπους που έχουν πράγματι ανάγκη. Το «Εισιτήριο Ελεύθερης Πρόσβασης σε  Υπηρεσίες Πρωτοβάθμιας Φροντίδας Υγείας», το οποίο με τόση ένταση απαξιώνει το Κομμουνιστικό Κόμμα Ελλάδος, πρέπει να σας πω ότι δεν έχει κλείσει καν μήνα που είναι στον αέρα και έχει δεχθεί πάνω από σαράντα χιλιάδες αιτήσεις. Έχουμε δώσει ήδη περισσότερα από δεκαπέντε χιλιάδες εισιτήρια για την πρόσβαση σ’ αυτές τις υπηρεσίες. Αυτό, δηλαδή, που εσείς απαξιώνετε και το θεωρείτε ασήμαντο, σαράντα χιλιάδες συμπολίτες μας σε ένα μήνα το έκριναν ως σημαντικό. 
Ποια ήταν δηλαδή η πρότασή σας; Να μην το κάνουμε; Να μη δώσουμε, δηλαδή, συνολικά σε διακόσιες τριάντα χιλιάδες δικαιούχους τη δυνατότητα να πάνε στο γιατρό να εξεταστούν, να δουν τι έχουν και να πάρουν τα πρώτα, τα στοιχειώδη; Άρα νομίζω ότι εκεί κάνετε ένα πολύ μεγάλο λάθος.
Όσον αφορά δε την έλλειψη φαρμακευτικής κάλυψης, πράγματι και εμάς μας απασχολεί, γατί εκεί είναι το μεγάλο κόστος. Ίσως διέλαθε την προσοχή σας ότι δεν έχουν περάσει δέκα μέρες που το Υπουργείο Υγείας έχει έρθει σε συμφωνία με τον ΕΟΦ, με τον ΣΦΕ, το Σύνδεσμο Φαρμακοβιομηχανιών αλλά και τον Ιατρικό Σύλλογο Αθηνών και θα παρέχει περίπου εννιακόσιες χιλιάδες δωρεάν φάρμακα το χρόνο ακριβώς σε ανασφάλιστους και απόρους συμπολίτες μας, οι οποίοι τα έχουν ανάγκη και θα τα λαμβάνουν χωρίς να πληρώνουν ούτε ένα λεπτό του ευρώ. Αυτό ξεχάσατε να το πείτε, αγαπητέ κύριε συνάδελφε, γιατί προτιμάτε να δείχνετε τη μίζερη όψη της πραγματικότητας.
Περισσότερες λεπτομέρειες στη δευτερολογία μου.
Ευχαριστώ πολύ, κύριε Πρόεδρε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"51954"," Κύριε Χαλβατζή, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51955"," Κύριε Υπουργέ, είναι λαϊκισμός όταν ζητούμε να καλυφθούν οι ανάγκες των ανασφάλιστων; Είναι λαϊκισμός, όταν ζητούμε να καλυφθούν οι ανάγκες θεραπείας αυτών οι οποίοι πάσχουν;","ΣΠΥΡΙΔΩΝ ΧΑΛΒΑΤΖΗΣ",534
"51956"," Λεφτά;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"51957"," Μα καλά, τόσο μεγάλος κυνισμός; Πού βρισκόμαστε; 
Παραδέχεστε από τη μια μεριά ότι υπάρχουν τεράστια προβλήματα και την ίδια στιγμή λέτε ότι ανοίξατε μια δίοδο. Ποιες οι θεραπείες; Γιατί αποκλείετε τον τοκετό; Γιατί αποκλείετε τα φάρμακα; 
Τελικά σε αυτόν τον τόπο παράγεται πλούτος και ο πλούτος δεν πέφτει από τον ουρανό. Είναι αποτέλεσμα της δουλειάς των εργαζόμενων, της εργατικής τάξης, όλων των εργαζόμενων. Αυτόν τον πλούτο τον συσσωρεύουν ορισμένοι μεγάλοι επιχειρηματικοί όμιλοι. Από την εκμετάλλευση της εργατικής δύναμης παράγεται αυτός ο πλούτος. Ο κόσμος της δουλειάς και οι ανασφάλιστοι έχουν ανάγκη από θεραπεία, έχουν ανάγκη για να ζήσουν. Η Κυβέρνηση, η κάθε κυβέρνηση, έχει υποχρέωση, έχει καθήκον να καλύπτει αυτές τις ανάγκες υγείας. Το μόνιμο σλόγκαν όλων είναι «πού θα βρεθούν τα χρήματα;». Λεφτά -κάθε μέρα το δείχνουν οι ισολογισμοί των ανωνύμων εταιρειών, τραπεζών, εφοπλιστών, βιομηχάνων- υπάρχουν. Και υπάρχουν, διότι δεν φορολογούνται. Αυτή είναι η πραγματικότητα. 
Βεβαίως, κύριε Υπουργέ, κάνατε αυτό το βήμα που είπατε, αλλά οι ανάγκες των εργαζομένων δεν είναι τέσσερις ή επτά ώρες, δεν είναι ορισμένες μέρες την εβδομάδα. Οι ανάγκες των ασθενών είναι τριακόσιες εξήντα πέντε μέρες το χρόνο σε εικοσιτετράωρη βάση. Αυτή είναι η πραγματικότητα. Οι ανάγκες του λαού για πρόληψη, για θεραπεία, για αποκατάσταση πρέπει να χρηματοδοτούνται και να παρέχονται πλήρως από το κράτος και μάλιστα δωρεάν. Διότι αυτός ο κόσμος δεν έχει να πληρώσει και βεβαίως ανεξάρτητα από την εργασιακή, ασφαλιστική κατάσταση, ανεξάρτητα από καταγωγή, φύλο, εθνικότητα και θρησκεία. 
Ναι, η ανάγκη των ασθενών είναι ανάγκη. Πώς θα το κάνουμε δηλαδή; Θα αφήσουμε τον κόσμο να πεθαίνει στο δρόμο; Θα τους παράσχουμε κάποια φάρμακα, πολλές φορές και ληγμένα, όπως καταγγέλθηκε κατά καιρούς; Θα αφήσουμε τον κόσμο να πεθάνει; Ναι, έχει χρέος το κράτος να καλύψει αυτές τις ανάγκες. Είστε Κυβέρνηση.","ΣΠΥΡΙΔΩΝ ΧΑΛΒΑΤΖΗΣ",534
"51958"," Το λόγο έχει ο κύριος Υπουργός για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51959"," Ευχαριστώ πολύ, κύριε Πρόεδρε.
Πρώτον, για να μη δημιουργούνται εντυπώσεις, το κράτος μας δεν αφήνει κανέναν να πεθάνει. Αυτό δεν συμβαίνει στην Ελλάδα και θα έπρεπε να το γνωρίζετε. Όποιος φτάνει στο νοσοκομείο και έχει πραγματική ανάγκη υπηρεσιών φροντίδας υγείας, όλα τα νοσοκομεία, μηδενός εξαιρουμένου, δέχονται τους πάντες, είτε έχουν να πληρώσουν είτε δεν έχουν να πληρώσουν, εφόσον έχουν κάποιο επείγον περιστατικό. Άρα αυτό που λέτε δεν ισχύει. Κοιτάζετε άλλη χώρα. Ναι, έχουμε πάρα πολλά προβλήματα, τεράστια προβλήματα, αλλά δεν σημαίνει ότι πρέπει να απαξιώσουμε όλο το σύστημα και όλους αυτούς που μάχονται για να κρατιέται όρθιο. 
Δεύτερον, μάλλον κάνετε κάποιο μεγάλο λάθος, αγαπητέ κύριε συνάδελφε. Λεφτά δεν υπάρχουν. Μακάρι να υπήρχαν. Οι ισολογισμοί, τους οποίους μάλλον δεν έχετε διαβάσει καλά, των μεγάλων εταιρειών στη χώρα γράφουν διαρκώς ζημιές.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"51960"," Σήμερα δημοσιεύονται για την τηλεφωνία, υπερκέρδη.","ΣΠΥΡΙΔΩΝ ΧΑΛΒΑΤΖΗΣ",534
"51961"," Αυτή η Κυβέρνηση δεν μπορεί να κατηγορείται από τη μία ότι υπερφορολογεί και εξαιτίας της υπερφορολόγησης φεύγουν οι μεγάλες επιχειρήσεις από την Ελλάδα –ή δεν έχετε ακούσει αυτού του τύπου τις κατηγορίες;- και ταυτοχρόνως να έρχεστε εδώ εσείς να μας λέτε ότι λεφτά υπάρχουν. Να μην υπενθυμίσουμε ποιος ήταν ο τελευταίος που το είπε αυτό. Ελπίζω να μη συνεχίζετε τον ίδιο δρόμο.
Έρχομαι, λοιπόν, στον πραγματικό κόσμο, κύριε Χαλβατζή. Εγώ δέχομαι ότι υπάρχουν προβλήματα, τεράστια προβλήματα. Εσείς δυστυχώς επιμένετε να λαϊκίζετε. Και ξέρετε γιατί λαϊκίζετε; Διότι πετάτε την ωραία ιδέα, για να ακουστεί ωραία στα αυτιά, να δώσετε δωρεάν υπηρεσίες υγείας σε όλους, αλλά δεν είχατε μία συγκεκριμένη πρόταση από πού θα βρεθούν τα λεφτά. 
Εμείς, όμως, επειδή πρέπει να διαχειριστούμε πραγματικά προβλήματα, πάμε σε πραγματικές λύσεις.
Σας λέω λοιπόν, παραδείγματος χάριν, ότι από σήμερα ο ΕΟΠΥΥ ήρθε σε συμφωνία με τις εταιρείες αυτών των πενταψήφιων αριθμών, όπου τηλεφωνεί κάποιος ακόμα για τηλεφωνικά ραντεβού και από σήμερα όλοι οι δικαιούχοι του ΕΚΑΣ θα τηλεφωνούν σε αυτές τις εταιρείες, θα δίνουν το ΑΦΜ τους και δεν θα χρεώνονται ούτε ένα λεπτό του ευρώ για να κλείνουν τηλεφωνικά ραντεβού. 
Εμείς το κάναμε αυτό, από σήμερα, για να βοηθήσουμε τους πιο αδύναμους συμπολίτες μας. Εμείς βρήκαμε τον τρόπο να βρούμε τα χρήματα για το «Εισιτήριο Ελεύθερης Πρόσβασης» στην υγεία, το οποίο με τόση ευκολία απαξιώσατε. 
Να σας πω, επίσης, γιατί μάλλον διέλαθε και αυτό την προσοχή σας, ότι είναι εισιτήριο ελευθέρας προσβάσεως σε πρωτοβάθμια φροντίδα, γι’ αυτό και δεν καλύπτει τον τοκετό. Ωστόσο, καλύπτει τις εγκύους, καλύπτει όλες τις εξετάσεις για την εγκυμοσύνη. Ξέρετε καλύτερα από εμένα ότι δεν υπάρχει ούτε μία γυναίκα στη χώρα που να έχει πάει σε δημόσιο μαιευτήριο και να θέλει να γεννήσει και να της είπε το δημόσιο μαιευτήριο «βγες έξω». Ούτε μία δεν έχει υπάρξει! Και δεν πρέπει να το λέτε σε αυτήν τη Βουλή και να δίνουμε έξω την εικόνα ότι είμαστε μία χώρα τρίτου κόσμου, γιατί δεν είμαστε. 
Άρα, λοιπόν, το εισιτήριο της ελευθέρας προσβάσεως αφορά τις εξετάσεις, που δεν είχαν έως χθες εκείνες οι γυναίκες, που δεν μπορούσαν να το πληρώσουν και θα πάνε για τον τοκετό τους στο δημόσιο μαιευτήριο, κύριε Χαλβατζή. 
Το λέω σε όλους τους συναδέλφους: Ναι, το κράτος μας έχει πολλά προβλήματα, ναι, περνάμε μια μεγάλη κρίση, αλλά η απάντηση στα προβλήματα δεν είναι να απαξιώσουμε παντελώς το κράτος μας ούτε τις μεγάλες προσπάθειες που κάνει, αγαπητέ κύριε συνάδελφε. Διότι, όταν αρχίζουμε να χρησιμοποιούμε αυτήν τη φρασεολογία, όλοι καταλαβαίνουμε στο τέλος πού οδηγείται η ελληνική κοινωνία και έχουμε όλοι ευθύνη γι’ αυτό. Κάνουμε αυτό που μπορούμε.
Τέλος, θα ήθελα να πω κάτι ακόμα για το εισιτήριο, γιατί και αυτό διέλαθε την προσοχή σας. Το εισιτήριο αυτό είναι ο πρώτος μηχανισμός που έχει φτιάξει το ελληνικό κράτος για να μπορεί να παίρνει τα υπόλοιπα όλων των χρημάτων και προγραμμάτων του ΕΣΠΑ που τυχόν περισσεύουν από τα διάφορα άλλα Υπουργεία και να τα μοιράζει απευθείας στους περισσότερο αδύναμους εκ των συμπολιτών μας μέσω αυτών των υπηρεσιών. Αυτό που κάναμε τώρα είναι το πρώτο βήμα. Ο μηχανισμός φτιάχτηκε και, όσο μπορούμε και παίρνουμε χρήματα από άλλα προγράμματα, θα αυξάνονται οι παροχές που θα μπορούμε να δίνουμε σε αυτούς τους αδύναμους συμπολίτες μας. 
Πείτε κι ένα μπράβο, κύριε Χαλβατζή. Δεν πειράζει! Δεν χάλασε ο κόσμος εάν πείτε «πάλι καλά που διακόσιες τριάντα χιλιάδες συμπολίτες μας θα βρουν υπηρεσίες που μέχρι χθες δεν είχαν» και να πείτε βεβαίως «θέλουμε να πάρουν και οι υπόλοιπες οκτακόσιες χιλιάδες». Αλλά όχι μόνο γκρίνια και μιζέρια και κυρίως από το ΚΚΕ, με το οποίο γενικώς μπορεί να έχουμε ιδεολογικές διαφορές, αλλά είναι ένα υπεύθυνο κόμμα και δεν μοιάζει με κάτι άλλα της εκεί γειτονιάς.
Ευχαριστώ πολύ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"51962"," Ευχαριστούμε, κύριε Υπουργέ. 
Η Βουλευτής κ. Γεωργία Μαρτίνου ζητεί άδεια ολιγοήμερης απουσίας στο εξωτερικό. Η Βουλή εγκρίνει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51963"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"51964"," Η Βουλή ενέκρινε τη ζητηθείσα άδεια. 
Η τέταρτη με αριθμό 39/16-9-2013 επίκαιρη ερώτηση του Βουλευτή Επικρατείας του Λαϊκού Συνδέσμου-Χρυσή Αυγή κ. Χρήστου Παππά προς τον Υπουργό Εξωτερικών, σχετικά με «τις δηλώσεις του Υπουργού Εξωτερικών για Σκοπιανό και Ελληνοτουρκικά» δεν συζητείται λόγω κωλύματος του κυρίου Βουλευτή, που μόλις τώρα γνωστοποιήθηκε, και διαγράφεται. Ο κ. Παππάς πήρε μόλις τώρα τηλέφωνο, πριν από τρία λεπτά, και είπε ότι έχει κάποιο κώλυμα και δεν μπορεί να έρθει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51965"," Κύριε Πρόεδρε, θα ήθελα το λόγο.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"51966"," Ο Υφυπουργός Εξωτερικών κ. Κυριάκος Γεροντόπουλος έχει τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51967"," Κύριε Πρόεδρε, βλέπετε ότι εδώ είμαι και ήρθα ακριβώς για να απαντήσω στον κ. Παππά.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"51968"," Ναι, είθισται να γνωστοποιείται το κώλυμα νωρίτερα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51969"," Θα περίμενα, έστω και την τελευταία στιγμή, να είναι εδώ για μια ανθρώπινη συγγνώμη, μια έκφραση μετάνοιας. 
Διότι ο ελληνικός λαός, κύριε Πρόεδρε, έχει παγώσει τις τελευταίες ημέρες, καθώς άρχισε να αποκαλύπτεται το αληθινό πρόσωπο της Χρυσής Αυγής, αυτό που αποκρύπτουν ενδυόμενοι το μανδύα του κοινοβουλευτικού κόμματος. Στην πραγματικότητα -και το αποδεικνύουν και σήμερα αυτό- είναι ορκισμένοι εχθροί της δημοκρατίας και των θεσμών της. Τους δόθηκε η ευκαιρία, όλο αυτό το διάστημα μέσα στο Κοινοβούλιο, να αποδείξουν ότι αποκηρύσσουν το φασισμό. Αντ’ αυτού, καθημερινά αποδεικνύουν ότι εκπροσωπούν μία εγκληματική, ναζιστική οργάνωση. 
Ευχαριστώ, κύριε Πρόεδρε.","ΚΥΡΙΑΚΟΣ ΓΕΡΟΝΤΟΠΟΥΛΟΣ",92
"51970"," Σας ευχαριστούμε.
Κύριοι συνάδελφοι, έχουν απομείνει δύο ερωτήσεις για συζήτηση, η τρίτη με αριθμό 37/16-9-2013 του κ. Καπερνάρου και η πέμπτη με αριθμό 35/16-9-2013 της κ. Γιαννακάκη, που απευθύνονται προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων. 
Ο Υπουργός επικοινώνησε τηλεφωνικά μόλις τώρα και είπε ότι έχει κάποιο πρόβλημα, έχει μια κάποια σύσκεψη στο γραφείο του και θα καθυστερήσει λίγο. Θα διακόψουμε για δέκα λεπτά. Εκτιμώ ότι μέσα σε αυτό το χρονικό διάστημα, θα έρθει. 
Ακολουθεί διακοπή για δέκα λεπτά. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51971"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση και συνεχίζεται η συζήτηση των επικαίρων ερωτήσεων.
Θα συζητηθεί η τρίτη με αριθμό 37/16-9-2013 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Βασιλείου Καπερνάρου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την εκτέλεση της απόφασης της ολομέλειας του Αρείου Πάγου για το Δίστομο.
Στο συνάδελφο κ. Καπερνάρο θα απαντήσει ο Υπουργός κ. Χαράλαμπος Αθανασίου.
Κύριε συνάδελφε, έχετε το λόγο για δύο λεπτά, για να αναπτύξετε την επίκαιρη ερώτησή σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51972"," Σας ευχαριστώ πολύ.
Κύριε Υπουργέ, κατ’ αρχάς ξέρετε πώς απευθύνομαι προς εσάς και πρέπει να ξέρετε -δεν παίρνω το ρίσκο να πω για εσάς, που το πιστεύω- ότι είμαι πολιτικός υπό αίρεση. Η αίρεση στηρίζεται στην ειδοποιό διαφορά με αρκετούς από εδώ, για να μην πω με πολλούς. Όμως, θα σας ανοίξω την ψυχή μου, την καρδιά μου και θα σας δηλώσω ότι αυτό το θέμα είναι το θέμα της πολιτικής-βουλευτικής μου ζωής. Όταν έχουμε μία απόφαση αμετάκλητη του Αρείου Πάγου που τη γράφουν στα παλιά τους παπούτσια οι Γερμανοί, οι απόγονοι των Βίκινγκς και του παλαβού Χίτλερ, όταν έχουμε μία αμετάκλητη απόφαση του Αρείου Πάγου για 28 εκατομμύρια κεφάλαια, που με τους τόκους έχουν γίνει 65 με 70 εκατομμύρια, αλλά αδιαφορούν παντελώς και λένε ότι δεν υπάρχει θέμα, όταν αρνούνται να καταβάλουν αυτό το ποσό που ορίζεται με αμετάκλητη –επαναλαμβάνω- απόφαση του ανωτάτου δικαστηρίου της χώρας, αυτό για εμένα είναι σαν να βάλλει κατά της βουλευτικής μου συνείδησης και κυρίως κατά της συνείδησής μου ως Έλληνα.
Θέλω να σας παρακαλέσω από αυτό εδώ το Βήμα, εάν δεν είστε έτοιμος να απαντήσετε, να το αναβάλουμε. Από εσάς έχω ειδική απαίτηση, διότι δεν είστε ο οποιοσδήποτε Υπουργός Δικαιοσύνης. Είστε ο πρώην πρόεδρος της Ενώσεως Δικαστών και Εισαγγελέων Ελλάδος. Υπήρξατε ανώτατος δικαστής και επαναλαμβάνω ότι έχω απαίτηση από εσάς. Δεν είστε ο οποιοσδήποτε από τους  ντροπιαστικά δειλούς –δεν θα πω επίορκους- Υπουργούς που παρήλασαν από το 2000 μέχρι σήμερα και δεν έκαναν χρήση του άρθρου 923 του Κώδικα Πολιτικής Δικονομίας να υπογράψουν να αρχίσει η εκτέλεση αυτής της αμετάκλητης απόφασης κατά της περιουσίας του γερμανικού δημοσίου στην Ελλάδα.
Επαναλαμβάνω. Εάν δεν είστε προετοιμασμένος, να το αναβάλουμε όποτε μου πείτε. Θέλω, όμως, να πείτε ότι εγώ για αυτούς τους λόγους κάνω δεκτό και θα κάνω χρήση του 923 του Κώδικα Πολιτικής Δικονομίας, διότι δεν νοείται. Και καλά, αυτοί δεν το σέβονται, γιατί τους συμφέρει. Αυτοί δεν το σέβονται, γιατί δεν σέβονται τον εαυτό τους. Δεν σέβονται τους πολίτες τους, πώς θα σεβαστούν εμάς; Εμείς δεν πρέπει να σεβαστούμε τον εαυτό μας και να πούμε «κύριοι, πρέπει να πληρώσετε αυτά τα χρήματα»; Γιατί; Διότι το είπε ο Άρειος Πάγος, σε αναίρεση, κύριε Υπουργέ, την οποία ήσκησε το γερμανικό δημόσιο εναντίον της τελεσίδικης απόφασης που είχε βγάλει ο αείμνηστος Γιάννης Σταμούλης για λογαριασμό των Διστομιτών, δηλαδή των απογόνων της ναζιστικής θηριωδίας του ’44 στο Δίστομο.","ΒΑΣΙΛΕΙΟΣ ΚΑΠΕΡΝΑΡΟΣ",185
"51973"," Ευχαριστούμε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51974"," Και εγώ ευχαριστώ, κύριε Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"51975"," Ο κύριος Υπουργός έχει το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51976"," Κύριε Πρόεδρε, εγώ δεν αμφισβητώ -και το έχω πει και δημόσια πολλές φορές- τις ευαισθησίες του κ. Καπερνάρου και για την καλή λειτουργία της δικαιοσύνης και για τα εθνικά ζητήματα, όπως και πολλών άλλων συναδέλφων δικηγόρων, που παρευρίσκονται στην Αίθουσα, τις ευαισθησίες που έχουν, χωρίς αυτό να σημαίνει ότι και τα άλλα μέλη της Βουλής δεν έχουν ευαισθησίες σε τέτοια ζητήματα. 
Επειδή είναι λίγο πολύπλοκο το θέμα, ίσως χρειαστεί λίγο παραπάνω χρόνος. Γι’ αυτό να μου επιτρέψετε να μιλήσω και ίσως να μη χρειαστεί δευτερολογία, για να πω λίγο για το ιστορικό της υπόθεσης, για να ενημερωθούν -τα ξέρει ο κ. Καπερνάρος- και οι παρευρισκόμενοι συνάδελφοι.
Πράγματι υπήρχε η αγωγή στις 27-11-1995 με ενάγοντες φυσικά πρόσωπα και τη Νομαρχιακή Αυτοδιοίκηση της Βοιωτίας, που ενεργούσε ατομικά και ως εκπρόσωπος των φυσικών προσώπων κατά του γερμανικού δημοσίου για τις αποζημιώσεις της περιοχής εκεί του Διστόμου.
Εξεδόθη ερήμην του γερμανικού δημοσίου η 137/97 απόφαση του Πολυμελούς Πρωτοδικείου Λιβαδειάς, που απέρριψε την αγωγή ως προς τη νομαρχιακή αυτοδιοίκηση καθ’ ο μέρος ενήργησε ατομικά. Την έκανε δεκτή κατά το μέρος που εκπροσωπούσε φυσικά πρόσωπα για ορισμένα ποσά και για μια δικαστική δαπάνη ύψους 150 εκατομμυρίων δραχμών. 
Η απόφαση κατέστη αμετάκλητη μετά την απόρριψη αίτησης αναίρεσης που άσκησε το γερμανικό δημόσιο στον Άρειο Πάγο. Ο Άρειος Πάγος εν ολομελεία με την 11/2000 απόφασή του απέρριψε την αίτηση αναιρέσεως του γερμανικού δημοσίου. Έτσι, λοιπόν, η απόφαση κατέστη αμετάκλητη και εκτελεστή. 
Στη συνέχεια αρχίζει η διαδικασία της αναγκαστικής εκτέλεσης. Με απόγραφο εκτελεστό της απόφασης του πρωτοδικείου για τη δικαστική δαπάνη επετάγη στο γερμανικό δημόσιο να πληρώσει τη δικαστική δαπάνη –όχι τα ποσά, τη δικαστική δαπάνη, δηλαδή τα 150 εκατομμύρια δραχμές- και επεβλήθη αναγκαστική κατάσχεση με έκθεση κατασχέσεως κάποιας δικαστικής επιμελήτριας σε βάρος ακίνητης περιουσίας του γερμανικού δημοσίου στη χώρα μας του Ιδρύματος «Γκαίτε», δηλαδή εκεί που στεγάζεται το ακίνητο του Ιδρύματος «Γκαίτε».
Το γερμανικό δημόσιο άσκησε ανακοπή κατά της εκτελέσεως, με κύριο λόγο ότι δεν υπήρχε άδεια του Υπουργού Δικαιοσύνης, κατά το 923 του Κώδικα Πολιτικής Δικονομίας όπως είπατε.","ΧΑΡΑΛΑΜΠΟΣ ΑΘΑΝΑΣΙΟΥ",10
"51977"," Και βγήκε ο μακαρίτης ο Ματθίας…","ΒΑΣΙΛΕΙΟΣ ΚΑΠΕΡΝΑΡΟΣ",185
"51978"," Ναι, πολύ σωστά, έτσι είναι.","ΧΑΡΑΛΑΜΠΟΣ ΑΘΑΝΑΣΙΟΥ",10
"51979"," Όχι, όχι, παρακαλώ, όχι διάλογος, διότι και εμείς παρακολουθούμε και ενημερωνόμαστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51980"," Ζητώ συγγνώμη.","ΒΑΣΙΛΕΙΟΣ ΚΑΠΕΡΝΑΡΟΣ",185
"51981"," Εγώ με πολύ μεγάλη προσοχή παρακολουθώ τον κύριο Υπουργό.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51982"," Δεν θα ξαναγίνει, απλά διευκρινιστικά το είπα.","ΒΑΣΙΛΕΙΟΣ ΚΑΠΕΡΝΑΡΟΣ",185
"51983"," Διαδικαστικά, απλώς για να ενημερωθούν και οι συνάδελφοι.","ΧΑΡΑΛΑΜΠΟΣ ΑΘΑΝΑΣΙΟΥ",10
"51984"," Ωραία, έχετε μείνει εκεί που λέτε ότι ησκήθη ανακοπή. Από εκεί συνεχίστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51985"," Επί της ανακοπής, κύριε Πρόεδρε, εκδόθηκε η 3667/2001 απόφαση του μονομελούς πρωτοδικείου, που απέρριψε την ανακοπή του γερμανικού δημοσίου. Έκρινε ότι δεν απαιτείται άδεια και απέρριψε και τους λοιπούς λόγους. Είπαμε ότι η επίσπευση γινόταν μόνο για τη δικαστική δαπάνη και όχι για τις απαιτήσεις των βλαβέντων, ζημιωθέντων εναγόντων. 
Το γερμανικό δημόσιο ασκεί έφεση με ημερομηνία 9-7-11. Επί της εφέσεως εκδίδεται απόφαση του Εφετείου Αθηνών, η 6848, με την οποία έγινε δεκτή η έφεση, εξαφάνισε την απόφαση του πρωτοδικείου και αφού δίκασε την ανακοπή την απέρριψε, με το σκεπτικό ότι απαιτείται άδεια του Υπουργού Δικαιοσύνης, η οποία στην προκειμένη περίπτωση δεν υπήρχε.
Κατά της αποφάσεως αυτής ασκήθηκε αναίρεση, η οποία απορρίφθηκε για τους ίδιους λόγους. Αυτό είναι το ιστορικό της εκτελέσεως.
Τώρα, επί άλλης παρεμφερούς αποφάσεως, πήγε η απόφαση στο Ανώτατο Ειδικό Δικαστήριο. Τμήμα, όπως ξέρετε, του Αρείου Πάγου που δίκαζε υπόθεση, λόγω του μείζονος ενδιαφέροντος, την αποστέλλει στο Ανώτατο Ειδικό Δικαστήριο και εκδίδεται κατόπιν παραπομπής σ’ αυτό από τμήμα του Αρείου Πάγου, στο οποίο εκκρεμούσε η αναίρεση κατά της αποφάσεως άλλου δικαστηρίου, που αφορούσε άλλους διαδίκους, συγκεκριμένα του Πολυμελούς Πρωτοδικείου Άμφισσας. Γιατί τα λέω αυτά; Γιατί είναι το νομικό πλαίσιο επί αγωγής κατοίκων του Λιδωρικίου, για να αποφανθεί επί της αμφισβητήσεως για το χαρακτηρισμό κανόνων του Διεθνούς Δικαίου ως γενικά παραδεδεγμένων. Και είπε, όπως ξέρετε, το Ανώτατο Ειδικό Δικαστήριο ότι τα ελληνικά δικαστήρια δεν έχουν διεθνή δικαιοδοσία.
Με την απόφαση του Πρωτοδικείου Λιβαδειάς επισπεύθη στη συνέχεια εκτέλεση σε ακίνητο του γερμανικού δημοσίου στην Ιταλία. Το ιταλικό δικαστήριο δεν αναγνώρισε ετεροδικία του γερμανικού δημοσίου. Ακολούθως, η Γερμανία προσέφυγε στο Δικαστήριο της Χάγης, το οποίο θεώρησε ότι η άρνηση της Ιταλίας να αναγνωρίσει ετεροδικία συνιστά παράβαση των υποχρεώσεών της απέναντι στο γερμανικό δημόσιο. Αυτό είναι το ιστορικό της υποθέσεως. 
Τώρα επί της ερωτήσεως, πράγματι έχει αναμειχθεί το Νομικό Συμβούλιο του Κράτους, το οποίο σε συνεργασία με τις αρμόδιες αρχές, το Υπουργείο Εξωτερικών και το Υπουργείο Οικονομικών, μελετά το ζήτημα των γερμανικών αποζημιώσεων συνολικά, ώστε να εξεταστούν όλες οι παράμετροι, αλλά και να αναζητηθεί ποιες είναι οι διαθέσιμες λύσεις και το νομικό μας οπλοστάσιο για την αντιμετώπιση συνολικά του θέματος, γιατί, όπως είπαμε, αυτό αφορά μια συγκεκριμένη περίπτωση και επισπεύθηκε η διαδικασία μόνο για τη δικαστική δαπάνη. 
Το θέμα αυτό συζητήθηκε εκτενώς κατά τη συζήτηση και άλλης επίκαιρης ερώτησης η οποία έχει γίνει και στην οποία, νομίζω, είχατε πάρει το λόγο, κύριε Καπερνάρο, και εσείς ως παρευρισκόμενος εδώ. Τότε, από ό,τι είδα και στα Πρακτικά, χωρίς να αναλύεται το ιστορικό με τη λεπτομέρεια που ανέφερα, πάλι έγινε μια συζήτηση υψηλού επιπέδου με νομικά επιχειρήματα.
Το Νομικό Συμβούλιο, βέβαια, έχει στις τάξεις του αρκετά καλούς νομικούς που η συμμετοχή τους στις διαδικασίες αυτές θα διευκολύνει, ούτως ώστε να βρεθεί η λύση από νομικής απόψεως για το πώς πρέπει να χειριστούμε γενικότερα το θέμα αυτό των αποζημιώσεων εν τω συνόλω, δηλαδή όσον αφορά όλη την Ελλάδα, εν όψει και της νομολογίας που διαμορφώθηκε από τον Άρειο Πάγο, το ΑΕΔ και βεβαίως το Διεθνές Δικαστήριο. 
Τώρα, το ζήτημα εφαρμογής του 923 του Κώδικα Πολιτικής Δικονομίας δεν είναι άμεσα συναφές με τη συζήτηση που γίνεται μεταξύ των δυο Υπουργείων που ανέφερα –Υπουργείου Εξωτερικών και Υπουργείου Οικονομικών- και του Νομικού Συμβουλίου του Κράτους. Είναι καθαρά νομικό ζήτημα. Ωστόσο έχει συνάφεια, λόγω του γεγονότος ότι το Νομικό Συμβούλιο με τα συναρμόδια Υπουργεία μελετούν συνολικά το ζήτημα αυτό. 
Όλοι γνωρίζουμε, και εσείς το γνωρίζετε πολύ καλά, ότι το ζήτημα των γερμανικών αποζημιώσεων σαφώς έχει προεκτάσεις εξωτερικής πολιτικής, αλλά και διεθνών σχέσεων και οι πτυχές του πρέπει να αντιμετωπιστούν συνολικά και συστηματικά.
Εγώ, βεβαίως, κατανοώ, κύριε Καπερνάρο, την ευαισθησία σας για τα θέματα αυτά, το είπα και βεβαίως η ευαισθησία αυτή δεν μπορεί να αμφισβητηθεί ότι ελλείπει από κανέναν Έλληνα, ούτε από τον ομιλούντα ούτε από κανένα μέλος του Κοινοβουλίου μας. Επειδή ξέρετε καλά νομικά και είστε καταρτισμένος σ’ αυτά τα ζητήματα και έχετε καλή γνώση της διεθνούς πολιτικής πραγματικότητας, είμαι σίγουρος ότι γνωρίζετε ότι η παροχή της άδειας που προβλέπει το 923 θα έχει άμεσες συνέπειες στις διεθνείς σχέσεις της χώρας εν όψει και της νομολογίας που διαμορφώνεται. 
Η παροχή της αδείας συνεπώς άπτεται μιας γενικότερης εξωτερικής πολιτικής και σ’ αυτό έχει βγει και απόφαση του Συμβουλίου της Επικρατείας, η 22/2007, σε παρεμφερές ζήτημα, για να δείτε πόσο πολύπλοκο έχει γίνει το θέμα μας. Θα μου επιτρέψετε να σας διαβάσω μια σκέψη του Συμβουλίου της Επικρατείας, για να δείτε πως θέλει μεγάλη προσοχή το όλο ζήτημα. 
Λέει, λοιπόν, το Συμβούλιο της Επικρατείας: «Από το σκοπό της θεσπίσεως της ανωτέρω διατάξεως του Κώδικα Πολιτικής Δικονομίας η επέμβαση του Υπουργού Δικαιοσύνης στη διαδικασία της αναγκαστικής εκτέλεσης σε βάρος αλλοδαπού δημοσίου με την έκδοση εκ μέρους του σχετικής άδειας περιορίζεται αποκλειστικά και μόνο στην εκ μέρους του στάθμιση της σκοπιμότητας της επισπεύσεως της αναγκαστικής εκτέλεσης από την πλευρά της μη διαταράξεως της εξυπηρετήσεως των καλών σχέσεων της χώρας με την οικεία αλλοδαπή πολιτεία.
Συνεπώς οι πράξεις με τις οποίες κατ’ επίκληση της εν λόγω διάταξης ενεργείται, όπως αξιούται από τη διάταξη αυτή, στάθμιση των επιπτώσεων στις διεθνείς σχέσεις της χώρας από τον Υπουργό Δικαιοσύνης ανάγονται στη διαχείριση πολιτικής εξουσίας και ως εκ τούτου έχουν το χαρακτήρα κυβερνητικής πράξης κατά την έννοια της διάταξης του π.δ. 18/1997». 
Αυτά λέει το Συμβούλιο της Επικρατείας, για να δείτε δηλαδή και τις προεκτάσεις που έχει και ποιες είναι οι αρμοδιότητες του Υπουργείου. 
Αν παρείχαμε τώρα –ως προβληματισμό το λέω- τη σχετική άδεια, τούτο θα αποτελούσε μία αποσπασματική κίνηση, που ενδεχομένως να όξυνε τις σχέσεις με τη Γερμανία, χωρίς ωστόσο να δίνεται συνολική λύση στο ζήτημα. Εννοώ, δηλαδή, εννοώ ότι υπάρχουν πάρα πολλοί ζημιωθέντες σε πολλές περιοχές της χώρας και η απόφαση αυτή, όπως σας είπα, επισπεύσθηκε με αναγκαστική κατάσχεση, με τη διαδικασία της αναγκαστικής εκτελέσεως μόνο για τη δικαστική δαπάνη. 
Φρονώ προς το παρόν ότι καθήκον της Κυβέρνησης είναι να μη μελετηθεί το θέμα αποσπασματικά, αλλά αφού εξετάσει όλες τις παραμέτρους, το Διεθνές και Ελληνικό Δίκαιο, τις διεθνείς σχέσεις και διαδικασίες, τη φύση των αποζημιώσεων, να εργαστούμε όλοι μαζί, τα συναρμόδια Υπουργεία, για μια συνολική λύση. 
Το ζήτημα, λοιπόν, έχει τεθεί. Το θέσαμε τώρα ξανά εν όψει της ερωτήσεώς σας και πολύ καλά κάνατε που τη θέσατε. Θα εξεταστεί, όπως προβλέπεται, πολιτικά, νομικά και διπλωματικά σε διμερή βάση και μεταξύ των εταίρων-φίλων και συμμάχων και πρέπει να λυθεί στο σύνολό του. Γνωρίζω ότι στο Υπουργείο Εξωτερικών ήδη έχουν γίνει ενέργειες προς την κατεύθυνση αυτή.
Αυτή, κατά την άποψή μου, είναι η ορθή τοποθέτηση και η προσπάθεια που πρέπει να γίνει για την επίλυση του ζητήματος.","ΧΑΡΑΛΑΜΠΟΣ ΑΘΑΝΑΣΙΟΥ",10
"51986"," Ευχαριστούμε, κύριε Υπουργέ. 
Ορίστε, κύριε Καπερνάρο, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51987"," Κύριε Υπουργέ, ειλικρινά δεν θα ήθελα να πω ότι ως Έλληνας ντρέπομαι να ακούω από επίσημα χείλη μέσα σε αυτό το Κοινοβούλιο ωραιοποιημένα και μεγαλεπήβολα και μεγάλα και ωραία και παχιά λόγια -που πολλές φορές έχουν ακουστεί- και να μην εκτελείται μία απόφαση που δεν εμπίπτει σε αυτές τις προϋποθέσεις που βάζουν τα δικαστήρια της Χάγης, διότι εδώ δεν έχουμε διακρατική διαφορά. Εδώ έχουμε διαφορά μεταξύ φυσικών προσώπων και δημοσίου. Αυτό που λέτε εσείς αφορά μία διακρατική συμφωνία, διακρατική διαφορά. Συνεπώς, δεν εμπίπτει στο νομικό πλαίσιο το οποίο επικαλείστε. 
Έχουμε κάποιους ανθρώπους που προσέφυγαν στα δικαστήρια και δικαιώθηκαν αμετακλήτως. Και το άρθρο 923 του Κώδικα Πολιτικής Δικονομίας λέει ότι πρέπει να υπογράψει ο Υπουργός μόνο σε αυτές τις περιπτώσεις, για να αρχίσει η εκτέλεση. Εγώ θα το έπαιρνα πίσω και θα ζητούσα συγγνώμη. 
Αν είχε το κράτος το θάρρος, αν είχε το σθένος, αν είχε την αξιοπρέπεια, αν είχε την υπερηφάνεια, έπρεπε να πει «ελάτε εδώ, χρωστάτε στους Έλληνες ιδιώτες του Διστόμου αυτά τα λεφτά» και δεν το κάνει. Και τι λέει; Λέει ότι θα έχει άμεσες συνέπειες στις διεθνείς σχέσεις της χώρας. Αυτό είναι ντροπή ή δεν είναι; Είναι όνειδος ή δεν είναι το να λέμε ότι, για να μη διαταράξουμε τις διεθνείς σχέσεις της χώρας, δεν θα πάρουμε τα 65 εκατομμύρια που δικαιούνται με αμετάκλητη απόφαση οι Έλληνες του Διστόμου, οι απόγονοι της ναζιστικής θηριωδίας του 1944;
Και αυτό ξέρετε γιατί γίνεται, κύριε Πρόεδρε; Διότι αν υπάρξει αυτή η απόφαση και εκτελεστεί, τότε έχουμε και τη Βιάννο στην Κρήτη, τότε έχουμε τα Καλάβρυτα και έχουμε πάρα πολλά από αυτές τις οκτακόσιες χιλιάδες θύματα που σκότωσαν οι πρόγονοι της Μέρκελ και του Σόιμπλε. Και καθόμαστε τώρα και λέμε να μην το κάνουμε, γιατί θα έχουμε άμεσες συνέπειες στις διεθνείς σχέσεις της χώρας. Δηλαδή οι Διστομίτες –αν μας βλέπουν- «τρώνε» διεθνείς σχέσεις της χώρας;  Θα τρίζουν τα κόκαλα των πεθαμένων τους, χάριν των διεθνών σχέσεων της χώρας! Και εμείς καθόμαστε εδώ και κάνουμε τους Βουλευτές; 
Και εσείς κάνετε την εκτελεστική εξουσία και την Κυβέρνηση και λέμε στο λαό να είναι πειθαρχημένοι και νομοταγείς και να πληρώνουν φόρους, χαράτσια και δασμούς; Για όνομα της Παναγίας! 
Λέτε «πάμε στο Νομικό Συμβούλιο». Το Νομικό Συμβούλιο τι σχέση έχει; Έχουμε απόφαση της ολομέλειας του Αρείου Πάγου. Τι είναι το Νομικό Συμβούλιο; Μία διοικητική αρχή. Τι πραγματεύεται αυτή η αρχή, κύριε Πρόεδρε; Η ολομέλεια ως διοικητική αρχή εξετάζει νομικά ζητήματα γενικού ενδιαφέροντος ή μείζονος σημασίας καθώς και ζητήματα σχετικά με τη δομή, την οργάνωση και τη λειτουργία του Νομικού Συμβουλίου του Κράτους και την υπηρεσιακή κατάσταση των λειτουργών του.
Τι σχέση έχει το Νομικό Συμβούλιο του Κράτους με αυτό εδώ το θέμα, για το οποίο έχουμε απόφαση της ολομέλειας του Αρείου Πάγου;
Κύριε Υπουργέ, θα πάω στα διεθνή fora και θα εξευτελίσω την Κυβέρνησή μου ως Βουλευτής. Θα εξευτελίσω αυτούς που εξευτελίζουν τους θεσμούς της πατρίδας μας. Με προσωπική ευθύνη και προσωπικά κόστη θα εξευτελίσω τους πάντες, που ανέχονται να μη σέβονται οι Γερμανοί τις δικαστικές αποφάσεις. Παράλληλα, γράφουν τα «παπαγαλάκια» στις εφημερίδες και παίζουν το ρόλο κάποιων που έχουν συμφέροντα ότι «ξέρετε, ήρθε ο Σόιμπλε και μας έφερε  δώρο τα 100 εκατομμύρια, για να κάνουμε ινστιτούτο κατά της διαφθοράς», κύριε Πρόεδρε. Αφού του χαρίσαμε τα 2 δισεκατομμύρια για τη «SIEMENS» -σύμφωνα με το πόρισμα του Αυγούστου του 2010- θεωρούμε τώρα και δώρο τα 100 εκατομμύρια. Όμως αυτά τα 100 εκατομμύρια θα τα εκταμιεύσει κάποια τράπεζα, η V&W, όταν συμφωνήσει η κυβέρνηση της Γερμανίας. Και ήρθε εδώ και θεωρήσαμε και δώρο αυτές τις χάντρες και τα καθρεφτάκια για τους Μάο Μάο. Έχουμε απόφαση για καταβολή 65 εκατομμυρίων και δεν την πληρώνουν οι Γερμανοί και εμείς λέμε «να μη διαταραχθούν οι διεθνείς σχέσεις»! 
Κύριε Υπουργέ, ξέρω ότι τον κ. Χαράλαμπο Αθανασίου δεν τον εκπροσωπούν αυτά που μας είπατε. Εγώ μιλάω πάντα με ανοιχτή καρδιά. Ξέρω ότι αυτά που μας διαβάσατε δεν τα αποδέχεστε.
Θα επανέλθω και με άλλα στοιχεία. Θα προσφύγω στον εισαγγελέα του Αρείου Πάγου κατά παντός υπευθύνου. Υπάρχουν παραβάσεις καθήκοντος, διότι κάποιοι αρνούνται να επιτελέσουν το καθήκον τους, που είναι να προχωρήσει η υπόθεση αυτή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΒΑΣΙΛΕΙΟΣ ΚΑΠΕΡΝΑΡΟΣ",185
"51988"," Συντομεύετε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51989"," Τελειώνω, κύριε Πρόεδρε.
Να μην καταργούμε και την αρχή της ισονομίας του άρθρου 4 εδώ μέσα.","ΒΑΣΙΛΕΙΟΣ ΚΑΠΕΡΝΑΡΟΣ",185
"51990"," Ο κύριος Υπουργός πήρε και το χρόνο της δευτερολογίας του.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51991"," Το δέχομαι. Εάν θέλετε, δεν θα ξαναμιλήσω και εγώ, αν νομίζετε ότι αυτά που λέω είναι εκτός θέματος…","ΒΑΣΙΛΕΙΟΣ ΚΑΠΕΡΝΑΡΟΣ",185
"51992"," Όχι, κύριε συνάδελφε, αλλά πρέπει να εφαρμόζεται ο Κανονισμός. Υπάρχουν συνάδελφοι που διαμαρτύρονται ότι περιμένουν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51993"," Σέβομαι τους συναδέλφους και θα περιμένω και εγώ να τους δώσετε άλλα τόσα λεπτά επιπλέον.","ΒΑΣΙΛΕΙΟΣ ΚΑΠΕΡΝΑΡΟΣ",185
"51994"," Τελειώστε, όμως, αν θέλετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51995"," Κύριε Υπουργέ, εδώ έχουμε και ποινικές ευθύνες και όχι μόνο. Θέλω να σας παρακαλέσω να το ξαναδούμε το θέμα αυτό, γιατί για μένα είναι στοίχημα. Δεν είναι δυνατόν να υπάρχει αυτή η Βουλή των Ελλήνων και να συμφωνούμε όλοι ότι μπορούμε να επιτρέψουμε να μην παίρνουν τα λεφτά αυτά οι συνέλληνές μας, με τον επαπειλούμενο κίνδυνο της διατάραξης των διεθνών σχέσεων της χώρας.","ΒΑΣΙΛΕΙΟΣ ΚΑΠΕΡΝΑΡΟΣ",185
"51996"," Ευχαριστούμε, κύριε συνάδελφε.
Κύριε Υπουργέ, έχετε το λόγο για ένα λεπτό μόνο, γιατί ήδη έχετε κάνει χρήση μεγάλου μέρους του χρόνου της δευτερολογίας σας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"51997"," Επαναλαμβάνω ότι συμμερίζομαι τις ευαισθησίες και την τοποθέτησή σας, κύριε Καπερνάρε.
 Θα ήθελα, όμως, να σας πω ότι την υπόθεση αυτή τη μελέτησα σε βάθος. Δεν τη μελέτησα επιπόλαια και είδα τι συμβαίνει και από απόψεως Διεθνούς Δικαίου. Είναι αυτά που είπα. Δεν είμαι εδώ για να εκφράσω προσωπικές μου απόψεις. Αναφέρθηκα σε νομοθετικές διατάξεις και στη νομολογία των δικαστηρίων. Είναι ζήτημα πράγματι πολύπλοκο. Είναι και νομικό και πολιτικό. Εάν ο νομοθέτης –θα το δείτε στο άρθρο 923- ήθελε να εκτελούνται άμεσα οι αποφάσεις, δεν θα χρειαζόταν η άδεια του Υπουργού Δικαιοσύνης. Γιατί χρειάζεται η άδεια; Εάν έχουμε θέματα στην αναγκαστική εκτέλεση, όπως ξέρετε...","ΧΑΡΑΛΑΜΠΟΣ ΑΘΑΝΑΣΙΟΥ",10
"51998"," Για να μη διαταραχθούν οι σχέσεις μας!","ΒΑΣΙΛΕΙΟΣ ΚΑΠΕΡΝΑΡΟΣ",185
"51999"," Μία απόφαση είναι εκτελεστή μόνο όταν εκδοθεί, όχι αμέσως, αλλά όταν γίνει τελεσίδικη. Δεν χρειάζεται να γίνει αμετάκλητη, ανεξαρτήτως του αν είναι αμετάκλητη, αυτή μπορεί να εκτελεστεί. Γιατί άραγε ο νομοθέτης έχει βάλει ως όρο ότι, όταν πρόκειται περί εκτελέσεως κατά αλλοδαπού δημοσίου, θέλει άδεια του Υπουργού; Άρα δεν είναι μόνο νομικό το ζήτημα. Είναι και πολιτικό.","ΧΑΡΑΛΑΜΠΟΣ ΑΘΑΝΑΣΙΟΥ",10
"52000"," Βέβαια είναι πολιτικό.","ΒΑΣΙΛΕΙΟΣ ΚΑΠΕΡΝΑΡΟΣ",185
"52001"," Μη μου λέτε να σας πω τις προσωπικές μου απόψεις, γιατί οι προσωπικές μου απόψεις δεν θα διέφεραν πολύ από αυτές του κάθε Έλληνα πολίτη. Απλώς, βλέπουμε ποιο είναι το νομικό πλαίσιο και πόσο σύνθετο είναι το ζήτημα. Μπόρεσα στο λίγο αυτό χρόνο που είχα να το αναπτύξω, αλλά δεν έχει κλείσει το θέμα. Το μελετάμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52002"," Ευχαριστούμε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52003"," Κύριε Πρόεδρε, θα ήθελα, παρακαλώ, το λόγο, για να απαντήσω στον κύριο Υπουργό.","ΒΑΣΙΛΕΙΟΣ ΚΑΠΕΡΝΑΡΟΣ",185
"52004","  Έχει ζητήσει το λόγο ο κ. Γλέζος, επειδή έχει ασχοληθεί ιδιαίτερα με  το ζήτημα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52005"," Ας προηγηθεί.","ΒΑΣΙΛΕΙΟΣ ΚΑΠΕΡΝΑΡΟΣ",185
"52006"," Θα παρακαλούσα όμως να πάρετε το λόγο για ένα λεπτό, κύριε Γλέζο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52007"," Κύριε Πρόεδρε, σέβομαι -και το γνωρίζετε προσωπικά- απολύτως τον Κανονισμό, αλλά επειδή και ο Προεδρεύων έχει την ευαισθησία ώστε να μη θεωρεί τα πάντα ταμπού, δράττομαι της ευκαιρίας να πω ότι σε αυτό το μείζον θέμα χρειάζεται μία διευκρίνιση από την πλευρά μου. 
Κλήθηκε στο πρωτοβάθμιο δικαστήριο η γερμανική κυβέρνηση να παραστεί και το αρνήθηκε. Μετά την απόφαση προσέφυγε στο εφετείο. Το εφετείο απέρριψε την προσφυγή της Γερμανίας και αποδέχθηκε την απόφαση, ομόφωνα, του πρωτοβάθμιου δικαστηρίου. Προσέφυγε στον Άρειο Πάγο. Ο Άρειος Πάγος με συντριπτική πλειοψηφία –συντριπτικότατη- απέρριψε την ένσταση του γερμανικού δημοσίου. 
Από εδώ και πέρα, γίνεται η μεγάλη επέμβαση της εκτελεστικής εξουσίας στη δικαιοσύνη. Αντί να σεβαστεί ο πρόεδρος που είχε μειοψηφήσει την απόφαση του Αρείου Πάγου ως πρόεδρος τμήματος του Αρείου Πάγου -στημένη ενέργεια- δέχεται την προσφυγή ενός πολίτη -που ποιος ξέρει ποιος τον έβαλε- για να ζητήσει να μην εφαρμοστεί η απόφαση του Αρείου Πάγου, ως όφειλε, αλλά να πάει η υπόθεση στο Ανώτατο Ειδικό Δικαστήριο, όπου είχε την πλειοψηφία. 
Η κυβέρνηση τότε παρέτεινε τη θητεία του Προέδρου του Αρείου Πάγου για δύο χρόνια, για να μπορεί να επιτελέσει το νομικό έγκλημα, το οποίο ο Ευάγγελος Μαχαίρας στο βιβλίο του αναλύει ειδικά: «Δεν γίνονται προσφυγές στο Ανώτατο Ειδικό Δικαστήριο ανάμεσα σε διαφορές αποφάσεων στην ίδια απόφαση δικαστηρίου. Γίνονται ανάμεσα σε διαφορετικές αποφάσεις δικαστηρίων.». 
Έχουμε λοιπόν ωμή παρέμβαση της εκτελεστικής εξουσίας στην περίπτωση αυτή. Και αναφέρομαι στον σημερινό Υπουργό Δικαιοσύνης αλλά και Ανθρωπίνων Δικαιωμάτων και τονίζω ότι, παρ’ όλο που είναι Υπουργός της Κυβέρνησης κι έχει ενδυθεί την εκτελεστική εξουσία, δεν έχει χάσει τη νομική του συνείδηση και υπόσταση.
Ζητώ επιτέλους εφαρμογή της δικαιοσύνης σε αυτόν τον τόπο.","ΜΑΝΩΛΗΣ ΓΛΕΖΟΣ",143
"52008"," Ευχαριστούμε πολύ.
Εισερχόμεθα τώρα στη συζήτηση της πέμπτης με αριθμό 35/16-9-2013 επίκαιρης ερώτησης της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την εξαφάνιση των πεντακοσίων δύο παιδιών Ρομά από το Ίδρυμα «Αγία Βαρβάρα».
Στην κυρία συνάδελφο θα απαντήσει ο Υπουργός κ. Χαράλαμπος Αθανασίου. 
Κυρία συνάδελφε, έχετε το λόγο για δύο λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52009"," Κύριε Πρόεδρε, ζήτησα ένα λεπτό προηγουμένως.","ΒΑΣΙΛΕΙΟΣ ΚΑΠΕΡΝΑΡΟΣ",185
"52010"," Τώρα έχω δώσει το λόγο στη συνάδελφο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52011"," Ευχαριστώ πολύ, κύριε Πρόεδρε.
Αν κρίνω από το πώς κύλησε η συζήτηση της προηγούμενης ερώτησης, έχω άπλετο χρόνο στη διάθεσή μου!","ΜΑΡΙΑ ΓΙΑΝΝΑΚΑΚΗ",100
"52012"," Ακούστε, ήταν μία ειδική περίπτωση. Να μη συνομολογήσουμε τώρα σε όλες τις επίκαιρες ερωτήσεις να συζητάμε για δεκαπέντε και είκοσι λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52013"," Εγώ σέβομαι και τον Κανονισμό και το χρόνο των συναδέλφων μου και, κυρίως, δεν θεωρώ τα δικά μου θέματα σπουδαιότερα από τα άλλα. 
Κύριε Υπουργέ, σε απάντησή σας σε ερώτησή μου της 10ης Ιουλίου, για την τύχη των πεντακοσίων δύο παιδιών που εξαφανίστηκαν από το Ίδρυμα «Αγία Βαρβάρα» την περίοδο 1998-2002, απαντήσατε ότι το ζήτημα είναι και σοβαρό και ευαίσθητο και ότι θα ενημερωθείτε και θα απαντήσετε και θα ενημερώσετε τη Βουλή για το τι πραγματικά συμβαίνει.
Σε συνάντηση που είχαμε στο γραφείο σας στις 2 Σεπτεμβρίου, η ατμόσφαιρα ήταν η ίδια, δηλαδή αναγνωρίσατε ότι υπάρχει πρόβλημα, ενδιαφερθήκατε και κάναμε μια πάρα πολύ καλή συζήτηση.
Έτσι με πολύ μεγάλη έκπληξη διάβασα στα πρακτικά, κατά τη διάρκεια της συζήτησης του νομοσχεδίου που θα συζητήσουμε σε λίγο, από την Επιτροπή Δικαιοσύνης, ότι σε ερώτηση που σας έκανε συνάδελφος για τη συγκεκριμένη υπόθεση είπατε ότι ορισμένοι κάνουν την τρίχα τριχιά, ότι διασύρουν τη χώρα στους διεθνείς οργανισμούς και ότι δεν υπάρχει κατάλογος αυτών των παιδιών που εξαφανίσθηκαν, άρα δεν μπορούμε να λέμε ότι είναι πεντακόσια δύο, γιατί μπορεί να είναι και είκοσι δύο και εκατόν δύο και τριάντα δύο.
Όπως καταλαβαίνετε, λοιπόν, υπάρχει ένα πολύ σημαντικό πρόβλημα και εγώ ισχυρίζομαι ότι κάποιος σάς παραπληροφορεί, ότι μέσα στο Υπουργείο υπάρχουν άνθρωποι οι οποίοι δεν σας δίνουν τις σωστές πληροφορίες. Γιατί δεν μπορώ να πιστέψω ότι ένας δικαστικός με τη δική σας εμπειρία και τις δικές σας δάφνες στο χώρο μπορεί να ψεύδεται ενώπιον της Βουλής. 
Επειδή λοιπόν ισχυρίζομαι -και θα το πω στη δευτερολογία μου- ότι όλη η υπόθεση «κόλλησε» τότε στο Υπουργείο στο οποίο προΐστασθε εσείς σήμερα, θέλω να μάθω ποια είναι η θέση του Υπουργείου, τι έχει γίνει μέχρι τώρα και τι σκοπεύετε να κάνετε στο εξής.
Σας ευχαριστώ.","ΜΑΡΙΑ ΓΙΑΝΝΑΚΑΚΗ",100
"52014"," Κύριε Υπουργέ, έχετε το λόγο για τρία λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52015"," Θα ήθελα να ευχαριστήσω την κυρία συνάδελφο για την ερώτηση και για την ευαισθησία που έχει δείξει σε αυτό το θέμα. 
Πράγματι, είναι η πρώτη που ασχολήθηκε έγκαιρα και αποφασιστικά και μου έδωσε και εμένα την ευκαιρία να ξαναψάξω το όλο θέμα. 
Κύριε Πρόεδρε, δεν θα δευτερολογήσω, αφήστε μου λοιπόν και το χρόνο της δευτερολογίας.
Θα ήθελα να ξεκαθαρίσουμε ένα πράγμα από την αρχή, για να μην υπάρχουν παρερμηνείες: Τι μπορεί και τι δεν μπορεί να κάνει ο Υπουργός Δικαιοσύνης σε σχέση με ένα θέμα σαν το τιθέμενο με την ερώτησή σας; Μπορεί να πληροφορηθεί και να ενημερώσει την Εθνική Αντιπροσωπεία για τις ενέργειες που έχουν γίνει ως τώρα από τις δικαστικές αρχές. Αν θεωρεί ότι θα έπρεπε να λάβουν χώρα και άλλες ενέργειες, μπορεί, στο πλαίσιο που ορίζει η αρχή της διάκρισης των εξουσιών, να ζητήσει από τις δικαστικές αρχές να λάβουν τα μέτρα αυτά. 
Ωστόσο, δεν μπορώ να γνωρίζω ζητήματα που δεν ήταν της αρμοδιότητάς μου ούτε μπορώ να γνωρίζω γιατί επέλεξαν οι αρμόδιοι το 2004 να δράσουν όπως έδρασαν τότε. Με ενδιαφέρει το θέμα, από τότε που τίθεται σε εμάς. Θα μπορούσα να απαντήσω τυπικά, ότι το θέμα αφορούσε τότε και αφορά και τώρα κυρίως στη λειτουργία του Ιδρύματος «Αγία Βαρβάρα», που είναι υπό την εποπτεία του Υπουργείου Υγείας, και άρα αφορά το συγκεκριμένο Υπουργείο. Δεν το έκανα και ούτε θα το κάνω. Θα απαντήσω αναλυτικά. 
Διαβάζοντας την ερώτησή σας, πράγματι ως άνθρωπος και ως μέλος του Κοινοβουλίου συγκλονίστηκα από τις αποκαλύψεις που έχουν γίνει σε ένα τόσο ευαίσθητο ζήτημα, που δεν γνώριζα σε βάθος, και αμέσως ζήτησα να μάθω τι συμβαίνει, γιατί το ήξερα από τις εφημερίδες, αλλά είχα την εντύπωση ότι είχε τελειώσει. 
Τώρα, αναφορικά με την καταγραφή των παιδιών, πράγματι το πόρισμα του Συνηγόρου του Πολίτη αναφέρει ότι διέφυγαν πεντακόσια δύο παιδιά, μεταξύ των ετών 1998 και 2002. Στο σημείο αυτό να θυμίσω ότι τις προηγούμενες μέρες ειπώθηκε από τον Πρόεδρο του Συλλόγου «Το Χαμόγελο του Παιδιού» κ. Κωνσταντίνο Γιαννόπουλο, ότι κάποια εξ αυτών εισήχθησαν στο ίδρυμα και έφυγαν δύο -τρεις φορές, αφού έδωσαν άλλα ονόματα, ενώ η διαδικασία καταγραφής δεν ήταν η πιο ασφαλής. Αν ισχύει τούτο, σημαίνει ότι το να έχουμε έναν κατάλογο με πεντακόσια δύο ονόματα δεν σημαίνει απαραίτητα ότι έχουμε και πεντακόσια δύο παιδιά, σύμφωνα με τα δημοσιεύματα μιας έγκυρης μη κυβερνητικής οργάνωσης, όπως είναι «Το Χαμόγελο του Παιδιού», η οποία πράγματι λέει ότι παιδιά μπαινοβγαίνανε και έδιναν ψεύτικα ονόματα. Ο αριθμός μπορεί να είναι πεντακόσια δύο, μπορεί να είναι και λίγο μεγαλύτερος, μπορεί και λίγο μικρότερος, αν κάποιο παιδί μπήκε με δύο διαφορετικά ονόματα. Αυτό είπα τότε στη Βουλή.","ΧΑΡΑΛΑΜΠΟΣ ΑΘΑΝΑΣΙΟΥ",10
"52016"," Και ένα;","ΜΑΡΙΑ ΓΙΑΝΝΑΚΑΚΗ",100
"52017"," Ναι, σας είπα ότι δεν μπορώ να το ξέρω αν έγινε έτσι. Προβληματισμό έθεσα και νομίζω ότι είχαμε μια πολύ ειλικρινή συζήτηση. Σας είπα ότι μπορεί να είναι έτσι, μπορεί και να μην είναι. 
Ωστόσο, δεν ήταν αυτή η ουσία της διατυπώσεώς μου, που πιθανόν παρερμηνεύθηκε, για τον αριθμό των παιδιών. Το νόημα της φράσης μου στην επιτροπή είναι ότι, δεδομένης της προβληματικής λειτουργίας του ιδρύματος στον τομέα της φύλαξης, δεν υπάρχει σαφής εικόνα αναφορικά με το για πόσα και ποια από αυτά τα παιδιά που χαρακτηρίζεται από το Συνήγορο του Πολίτη ότι διέφυγαν υπάρχουν υπόνοιες ότι αποτέλεσαν αντικείμενο αρπαγής και εκμετάλλευσης από κυκλώματα και ποια έφυγαν με δική τους βούληση. Εκεί είναι το ζήτημα. 
Από την ίδια αίτηση του Συνηγόρου του Πολίτη, προκύπτει ότι πολλά εξ αυτών ήταν άνω των δώδεκα ετών. Εγώ είπα ότι ήταν άνω των τεσσάρων ετών. Όμως, ήταν και άνω των δώδεκα ετών. Άλλα είναι μικρότερα και άλλα μεγαλύτερα. Εγώ δεν έχω κανένα λόγο να το αμφισβητήσω. Άλλωστε, αυτό ήταν ένα ενδεχόμενο. Φυσικά πρόκειται περί προβληματικής κατάστασης, όταν πεντακόσια παιδάκια διαφεύγουν από ένα κρατικό ίδρυμα. Αυτό είναι ένα ζήτημα, λοιπόν, το οποίο θα έπρεπε να έχει δει η πολιτεία. Ωστόσο, δεν μπορεί να στοιχειοθετηθεί ότι όλα αυτά τα παιδιά έπεσαν θύματα οργανωμένου κυκλώματος, το οποίο ήθελε να τα εκμεταλλευτεί. Και υπό αυτήν την έννοια, θεωρώ ότι δεν υπάρχει συγκεκριμένη καταγραφή παιδιών. Αυτό είπα. Ας βρεθεί ο πίνακας ή ο κατάλογος, για να τον ελέγξουμε. Μετά από αυτό, θα σας πω και τι έκανα. Πρόκειται για πράγματα που αναγνωρίστηκαν από όλους. Και από τον Τύπο και από εσάς και από όλους. 
Επομένως πρέπει να μάθουμε τι και πώς συνέβη τότε και τι απέγιναν αυτά τα παιδιά, τα οποία σήμερα θα είναι ενήλικες. Όμως, δεν πρέπει να δίδεται η εντύπωση ότι οπωσδήποτε κυκλώματα άρπαξαν τα πεντακόσια παιδιά μέσα από ένα ίδρυμα. Για ένα μεγάλο αριθμό παιδιών μπορεί να είναι έτσι. Όμως, άλλα παιδιά μπορεί να διέφυγαν ή άλλα μπορεί να τα πήραν οι γονείς τους. 
Από τα παιδιά που έφυγαν, πολλά γύρισαν στους δρόμους από όπου αρχικά τα είχανε περιμαζέψει, λόγω της αποτυχίας του προγράμματος, δεδομένου ότι εκείνη την εποχή υπήρχαν ισχυρά κυκλώματα εκμετάλλευσης ανηλίκων και κάποια ίσως να έπεσαν και θύματά τους. Ωστόσο, δεν γνωρίζουμε και δεν υπάρχει σαφής καταγραφή όσον αφορά το ποια ή πόσα από αυτά ανήκουν στην πρώτη και ποια στη δεύτερη κατηγορία. 
Όσον αφορά τώρα το Συνήγορο του Πολίτη, το πόρισμα που εξέδωσε το Μάρτιο του 2004 δεν αφορά τη διερεύνηση ποινικών ευθυνών, αλλά -αν το διαβάσετε με προσοχή, θα το διαπιστώσετε- εστιάζει στις θεσμικές αδυναμίες του Προγράμματος με τίτλο «Προστασία Και Κοινωνική Φροντίδα Των Παιδιών στο Δρόμο» που είχε εκπονηθεί τότε. 
Οφείλω να πω ότι με την πρώτη ανάγνωση που έκανα στο πόρισμα, δεν το είχα προσέξει τόσο πολύ, γιατί το διάβασα περισσότερο για να ενημερωθώ. Όμως, με λίγη προσοχή και εν’ όψει και της συζήτησης που είχαμε στο γραφείο μου, το διάβασα επισταμένα και με προσοχή. Πράγματι, λοιπόν, μπορεί να δει κανείς ότι δεν αποδίδει ποινικές ευθύνες. Το πόρισμα καταδεικνύει συγκεκριμένες αδυναμίες αυτού του προγράμματος και συμπληρώνεται από αντίστοιχες προτάσεις. Ως προς τις προτάσεις αυτές, αρμόδιο για να απαντήσει είναι το Υπουργείο Υγείας που είναι το καθ’ ύλην αρμόδιο. 
Ωστόσο, αυτό δεν αποτελεί πόρισμα εισαγγελικής έρευνας. Δεν καταδεικνύει συγκεκριμένους υπεύθυνους και σε κάθε περίπτωση τέθηκε υπ’ όψιν των δικαστικών αρχών κατά τη μηνυτήρια αναφορά. 
Είναι σαφές ότι η πραγματοποιηθείσα μεταξύ του 2004 και 2005 εισαγγελική έρευνα, δεν έφερε αποτελέσματα -κάτι που είπα και στην επιτροπή- και η σχετική δικογραφία τίθεται στο αρχείο. Όπως θα σας πουν και οι νομικοί, έτσι γίνεται όταν τεθεί μια δικογραφία στο αρχείο από τον εισαγγελέα πλημμελειοδικών. Εγκρίνει ο εισαγγελέας εφετών. Ενέκρινε, λοιπόν, ο εισαγγελέας εφετών και μπήκε στο αρχείο. Αυτή είναι η σειρά. 
Όσον αφορά τώρα την άλλη δικογραφία, αυτή που σας είπα και αφορούσε ένα γιατρό σε άλλη επαρχιακή πόλη –αν θυμάμαι καλά, στα Γρεβενά- σχετίζεται με παράνομες υιοθεσίες, αλλά δεν μπόρεσε ποτέ να γίνει συσχετισμός αυτών των δύο υποθέσεων. Η υπόθεση δεν τελείωσε, διότι παραγράφηκε η ποινική δίωξη λόγω θανάτου του γιατρού. 
Τώρα θα μπορούσαμε να πούμε τι έγινε και το 2004. Όμως, η ουσία βρίσκεται σε δύο ερωτήματα, σ’ αυτά τα οποία σας έθεσα και μου θέσατε, στη συζήτηση που είχαμε. Τα ερωτήματα αυτά είναι τα εξής: Τι μπορούμε να κάνουμε τώρα; και πώς θα μπορέσουμε να αποφύγουμε παρόμοιες περιπτώσεις στο μέλλον; 
Ως προς το πρώτο ερώτημα, δηλαδή ως προς τι μπορούμε να κάνουμε τώρα, είναι σαφές ότι χάρη και στην αρχική ερώτησή σας και στο συνεχές ενδιαφέρον που έχετε δείξει –και τα οποία βέβαια αποδεικνύουν την ευαισθησία σας- το θέμα δεν παραπέμφθηκε στις καλένδες και διερευνάται σε βάθος καίτοι πέρασαν τόσα χρόνια. Όπως ξέρετε, ζήτησα να ανασυρθεί η δικογραφία και ήδη βρίσκεται σε τακτική ανάκριση και καλούνται όλοι οι εμπλεκόμενοι ή όσοι είχαν αναφερθεί τότε, προκειμένου το θέμα να διευθετηθεί. 
Ελπίζω, λοιπόν, ότι η προσπάθεια την οποία καταβάλλει αυτή τη στιγμή η Εισαγγελέας κ. Φάκου, η οποία ανέσυρε τη δικογραφία, θα φέρει αποτελέσματα, ούτως ώστε να αποδοθούν ευθύνες, όπου αυτές υπάρχουν είτε αυτές είναι διοικητικές είτε ποινικές. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Ως προς το δεύτερο ερώτημα τώρα και τις δράσεις θυματοποίησης των ανηλίκων, έχουμε ήδη προβεί σε ενέργειες για τις οποίες σας πληροφόρησα με την απάντησή μου στην αρχική σας ερώτηση. 
Είμαστε ανοιχτοί σε προτάσεις. Και ό,τι στοιχείο υπάρχει από οποιονδήποτε, είτε είναι μέλος του Κοινοβουλίου είτε είναι διεθνής οργανισμός, είτε είναι δημοσιογραφικό, θα το αξιοποιήσουμε. Είμαι σε επαφή με τον ανακριτή, αλλά δεν μπορώ να παρεμβαίνω στο έργο του. Σε κάθε περίπτωση, όμως, είμαστε εδώ για να μπορέσουμε να βοηθήσουμε την προσπάθεια την οποία όλοι οφείλουμε να κάνουμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52018"," Ευχαριστούμε, κύριε Υπουργέ.
Κυρία Γιαννακάκη, έχετε το λόγο για τρία λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52019"," Ευχαριστώ, κύριε Πρόεδρε.
Πριν περάσω στην ουσία της δευτερολογίας μου, θέλω να σας πω ότι δεν καταλαβαίνω γιατί επιμένετε στο 2004. Δεν έχει να κάνει η όλη ιστορία με το 2004,  ούτε με τους Ολυμπιακούς Αγώνες ούτε με δράσεις που είχαν αναληφθεί εν όψει των Ολυμπιακών Αγώνων, όταν και τότε είχαν γίνει επιχειρήσεις – «σκούπα» και είχαν αδειάσει οι δρόμοι από παιδιά και σκυλιά για να παρουσιάζουμε καλή εικόνα. Αυτή, όμως, δεν είναι η περίπτωσή  μας.
Σχετικά με το τι είπατε και τι όχι, κύριε Υπουργέ, υπάρχουν τα Πρακτικά της Βουλής. Υπάρχουν και γραπτά αλλά και ηχητικό υλικό, όπου μπορεί ο καθένας και να διαβάσει και να ακούσει.
Σχετικά με το θέμα του γιατρού στα Γιαννιτσά: σαφώς επαύθη η δίωξη γιατί απεβίωσε ο συγκεκριμένος γιατρός. Δεν καταλαβαίνω, όμως, γιατί η συγκεκριμένη υπόθεση μπήκε στο αρχείο, χωρίς, φυσικά, να υποστηρίζω ότι έχει σχέση -αυτό δεν μπορώ να το κρίνω, δεν είναι δική μου δουλειά- με τη συγκεκριμένη υπόθεση που συζητούμε. Σίγουρα η συγκεκριμένη υπόθεση δεν πρέπει ελαφρά τη καρδία να συνδέεται αυτόματα με κυκλώματα εμπορίας κ.λπ., γιατί έτσι διασπείρεται ένας πανικός ο οποίος δεν βοηθά σε τίποτα.
Από εκεί και πέρα, όμως, κύριε Υπουργέ, η Ελληνική Δημοκρατία έχασε πεντακόσια δύο παιδιά. Αυτό κατ’ αρχάς πρέπει να το αναγνωρίσουμε και να δούμε από εκεί και πέρα τι θα κάνουμε. 
Σχετικά με τη συζήτηση για τον κατάλογο: πραγματικά, άναυδη σας παρακολούθησα να κάνετε παζάρια για το πόσα παιδιά τελικά ήταν. Κι ένα παιδί να ήταν, για μία δημοκρατία είναι θέμα. Νομίζω ότι θα συμφωνήσετε μαζί μου.
Από εκεί και πέρα, αν μπορείτε ή όχι να ελέγξετε τη δικαιοσύνη και τι είναι στις αρμοδιότητές σας να κάνετε: Συμφωνώ απολύτως μαζί σας ότι η δικαιοσύνη είναι ανεξάρτητη. Όμως, κύριε Υπουργέ, δεν είναι ανεξέλεγκτη. Η Ελλάδα και οποιαδήποτε χώρα λογοδοτεί ενώπιον των διεθνών οργανισμών, όπως έγινε πέρυσι στην αρμόδια επιτροπή κατά των βασανιστηρίων των Ηνωμένων Εθνών και για λογαριασμό της δικαιοσύνης.
Οι υπάλληλοι του ιδρύματος -δεν θα κουραστώ να το λέω και σύμφωνα, βέβαια, με την έκθεση του Συνηγόρου του Πολίτη που τόσες φορές αναφερθήκατε σε αυτήν- δεν έχουν καμμία ποινική ευθύνη, γιατί δεν είχαν καμμία οδηγία από το Υπουργείο και από την εποπτεύουσα αρχή. Έκαναν συνεχώς χαρτιά στην Ελληνική Αστυνομία κάθε φορά που έφευγε ένα παιδί, με τον τρόπο που έφευγε -τον οποίο τον γνωρίζετε πάρα πολύ καλά, αφού, όπως είπατε, μελετήσατε την έκθεση του Συνηγόρου του Παιδιού, του κ. Μόσχου, με τόσο μεγάλη προσοχή- και κανείς δεν τους έδινε καμμία οδηγία. Μάλιστα, επρόκειτο για ένα ίδρυμα το οποίο δεν ήταν ειδικευμένο για να κρατάει παιδιά. Είχαν πάει και τα είχαν στοιβάξει εκεί με μόνο κριτήριο ότι εκείνη την εποχή είχε χώρο.
Θέλω να σας κάνω μία ερώτηση, κύριε Υπουργέ, και πάλι θα αναφερθώ στην καριέρα σας ως δικαστικού: Ο εισαγγελέας ανηλίκων ο οποίος είχε την ευθύνη και την επιμέλεια αυτών των παιδιών, δεν φέρει καμμία ευθύνη; 
Επίσης, είπατε ότι αυτά τα παιδιά πια είναι ενήλικες. Αυτό τι σημαίνει; Ότι πρέπει να σταματήσουμε να τα ψάχνουμε για να μάθουμε τι απέγιναν; Και οι αγνοούμενοι της Κύπρου είναι ενήλικες και οι αγνοούμενοι της δικτατορίας του Φράνκο είναι ενήλικες. Όμως η διεθνής κοινότητα δεν έχει σταματήσει να τους ψάχνει και πολύ καλά κάνει.
Τελειώνοντας, θέλω να σας πω το εξής: η υπόθεση όταν μπήκε στο αρχείο, μπήκε για τον εξής λόγο: Διότι η ανακρίτρια, μέσω του Υπουργείου του οποίου προΐσταστε τώρα, είχε ζητήσει τη συνδρομή της αλβανικής δικαιοσύνης. Αυτό δεν έγινε και έμεινε εκεί. Το Υπουργείο δεν έκανε τίποτε και έτσι η υπόθεση σταμάτησε.
Ευχαριστώ.","ΜΑΡΙΑ ΓΙΑΝΝΑΚΑΚΗ",100
"52020"," Ευχαριστούμε πολύ, κυρία συνάδελφε.
Θέλετε να προσθέσετε κάτι, κύριε Υπουργέ;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52021"," Ναι, κύριε Πρόεδρε.
Όταν αναφέρθηκα στο 2004, αναφέρθηκα στις δικαστικές ενέργειες που έγιναν τότε και όχι σε ενδεχόμενες παραλείψεις των οργάνων της διοίκησης. Τώρα, εάν δεν λειτούργησε καλά το πρόγραμμα που σας είπα, δεν είναι ευθύνη του Υπουργείου Δικαιοσύνης, είναι ευθύνη του Υπουργείου Υγείας. Αν υπάρχει ευθύνη. Δεν το ξέρω.
Όσον αφορά το θέμα ότι ενηλικιώθηκαν τα παιδιά, εγώ σας το είπα ότι ενηλικιώθηκαν. Επειδή ενηλικιώθηκαν, όμως, δεν σημαίνει ότι δεν ψάχνουμε την υπόθεση. Γι’ αυτό ζήτησα να γίνουν περαιτέρω ενέργειες. Και ανεσύρθη η δικογραφία από το αρχείο, η οποία δεν μπήκε στο αρχείο το γενικό, αλλά στο αρχείο αγνώστων δραστών, ώστε ανά πάσα στιγμή να μπορεί να ανασυρθεί.
Ανεσύρθη, λοιπόν, η δικογραφία, έχει πάει στην τακτική ανάκριση και είναι σε εξέλιξη. Ας συνεργαστούμε και οποιαδήποτε πληροφορία έχουμε να τη θέσουμε υπ’ όψιν της ανακρίσεως, ούτως ώστε να διαλευκανθεί γρήγορα το ζήτημα.","ΧΑΡΑΛΑΜΠΟΣ ΑΘΑΝΑΣΙΟΥ",10
"52022"," Ευχαριστούμε, κύριε Υπουργέ. 
Κύριε Καπερνάρο, θέλετε να κάνετε για ένα  λεπτό μια διευκρίνιση σε ό,τι αφορά την επίκαιρη ερώτηση που καταθέσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52023"," Ευχαριστώ πολύ, κύριε Πρόεδρε. 
Κύριε Υπουργέ, ήθελα να σας υπενθυμίσω ότι το Υπουργείο σας έχει πάρει θέση δια του προκατόχου σας κ. Ρουπακιώτη. Την απάντηση, την εξέφερε εντός της Αιθούσης αυτής ο τότε Υφυπουργός κ. Καραγκούνης. 
Ουσιαστικά αποδέχθηκαν το αίτημα μου και επικαλέστηκαν την παραπομπή στο Νομικό Συμβούλιο του Κράτους  -για ποιο λόγο λέτε;- ώστε να υπάρξει ισχυρή νομική βάση για τα επόμενα βήματά μας. Αυτή ήταν η επιχειρηματολογία: «Ναι μεν σωστά είναι αυτά που λέτε. Τα στέλνουμε, όμως, στο Νομικό Συμβούλιο του Κράτους, για να μας πει τι γίνεται και να έχουμε μια ισχυρή νομική βάση.» 
Έχουμε, λοιπόν, δύο θέματα: Εμείς θεωρούμε ότι η ισχυρότερη νομική  βάση είναι η αμετάκλητη απόφαση του Αρείου Πάγου, η υπ’ αριθμόν 11/2010. Εσείς αναζητήσατε την απάντηση του Νομικού Συμβουλίου του Κράτους που  σας  απέδειξα νωρίτερα ότι εντός των νομικών του δυνατοτήτων, εντός του νομικού πλαισίου που κινείται, είναι αναρμόδιο, ακόμη και αν αυτό είναι αληθές, ότι δηλαδή το παρέπεμψε το Νομικό Συμβούλιο του Κράτος και ότι περιμένετε απάντηση. Την έχετε την απάντηση του Νομικού Συμβουλίου του Κράτους, κατά πως μας βεβαίωσε ο κ. Καραγκούνης;","ΒΑΣΙΛΕΙΟΣ ΚΑΠΕΡΝΑΡΟΣ",185
"52024"," Ωραία. Ευχαριστώ πολύ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52025"," Και εγώ σας ευχαριστώ θερμά.","ΒΑΣΙΛΕΙΟΣ ΚΑΠΕΡΝΑΡΟΣ",185
"52026"," Μου επιτρέπετε, κύριε Πρόεδρε;","ΧΑΡΑΛΑΜΠΟΣ ΑΘΑΝΑΣΙΟΥ",10
"52027"," Ορίστε, κύριε Υπουργέ. Όμως, κατά παράβαση του Κανονισμού, συνειδητή παράβαση του Προεδρείου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52028"," Αν ήθελε ο τότε Υπουργός να βγάλει τη διάταξη 923, θα το είχε κάνει. Εν πάση περιπτώσει, εγώ το Νομικό Συμβούλιο δεν το ανέφερα, επειδή είναι πρόκριμα για το 923. Είπα απλώς ότι το Νομικό Συμβούλιο, μαζί με τις υπηρεσίες του Υπουργείου Οικονομικών και του Υπουργείου Εξωτερικών, βλέπει όλες τις πτυχές της υπόθεσης αυτής, για να δοθεί μια συνολική λύση.","ΧΑΡΑΛΑΜΠΟΣ ΑΘΑΝΑΣΙΟΥ",10
"52029"," Ευχαριστώ πολύ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52030"," Κύριε Πρόεδρε, θα ήθελα, παρακαλώ, το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52031"," Κύριε Παπαδημούλη, για ποιο θέμα παρακαλώ;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52032"," Κύριε  Πρόεδρε, ζητώ το λόγο για ένα  λεπτό για να κάνω μία πρόταση. 
Αυτήν την ώρα  κηδεύεται ο Παύλος Φύσσας, που έπεσε πριν από λίγες ώρες νεκρός από το δολοφονικό μαχαίρι του Γιώργου Ρουπακιά. Πιστεύω ότι αυτή η εν ψυχρώ δολοφονία με πολιτικά κίνητρα, όπως προκύπτει από το υλικό της προανάκρισης, που μέχρι τώρα έχει γίνει γνωστό, είναι μια ιστορική στιγμή που μπορεί να αποτελέσει σημείο καμπής για τον τρόπο που και η ελληνική κοινωνία και η οργανωμένη πολιτεία αντιμετωπίζει την εγκληματική δράση της Χρυσής Αυγής. 
Μηδενική ανοχή. Αυστηρή τιμωρία των εγκληματικών πράξεων. Απόλυτη ηθική και πολιτική απομόνωση των νεοναζί. Με δημοκρατία και για τη δημοκρατία. Με ένα καθαρό «όχι» όλων των υπολοίπων πτερύγων της Βουλής, παρά τις  μεγάλες διαφορές που μας χωρίζουν στην επιστροφή σε ένα κλίμα εμφυλίου πολέμου, που το ζήσαμε με οδυνηρές συνέπειες  ως λαός και ως χώρα  τη δεκαετία του ’50. 
Γι’ αυτό προτείνω στη μνήμη του νεκρού να τηρήσουμε, ως ελληνικό κοινοβούλιο, ενός λεπτού σιγή.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52033"," Θέλει να τοποθετηθεί κάποιος άλλος συνάδελφος  στην πρόταση αυτή, η οποία είναι καινοφανής, βέβαια, για το ελληνικό Κοινοβούλιο;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52034"," Κύριε Πρόεδρε, θα ήθελα το λόγο.","ΗΛΙΑΣ ΚΑΣΙΔΙΑΡΗΣ",204
"52035"," Ορίστε, κύριε Κασιδιάρη, έχετε το λόγο για ένα λεπτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52036"," Συμφωνούμε απολύτως με την πρόταση αυτή. Δεν έχουμε καμμία απολύτως  αντίρρηση να τηρηθεί ενός λεπτού σιγή. 
Επειδή πάλι ακούστηκαν ανοησίες περί εγκληματικής δράσεως του νομίμου πολιτικού κόμματος Χρυσή Αυγή, θέλω να υπενθυμίσω σε όλους αυτούς εδώ  μέσα που παριστάνουν τους ηλίθιους και κάνουν πως δεν καταλαβαίνουν ότι από την πρώτη στιγμή καταδικάσαμε αυτήν την εγκληματική ενέργεια, ότι καμμία απολύτως  σχέση δεν έχει το κόμμα μας με την ενέργεια αυτή. 
Ευχαριστώ.","ΗΛΙΑΣ ΚΑΣΙΔΙΑΡΗΣ",204
"52037"," Το Προεδρείο έκρινε την πρόταση και αποφάσισε ότι γίνεται δεκτή. Θα τηρήσουμε ενός λεπτού σιγή στη μνήμη του δολοφονηθέντος συμπατριώτη μας Φύσσα.
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52038"," Κύριε Πρόεδρε, θέλω το λόγο, παρακαλώ!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52039"," Σας ακούμε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52040"," Κύριε Πρόεδρε, μετά την αποδοχή, την υποκριτική, από τον κ. Κασιδιάρη για την ενός λεπτού σιγή, αποσύρουμε την πρόταση, γιατί θεωρούμε ντροπή για το ελληνικό Κοινοβούλιο…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52041"," Δεν καταδεχόμαστε να σηκωθούμε μαζί τους!","ΛΙΑΝΑ ΚΑΝΕΛΛΗ",182
"52042"," Αποσύρετε την αίτηση.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52043"," Αποσύρω την πρόταση.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52044"," Γίνεται δεκτή η απόσυρση.
(Χειροκροτήματα από την πτέρυγα του ΣΥΡΙΖΑ-ΕΚΜ, της ΔΗΜΑΡ και του ΚΚΕ)
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων και…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52045"," Θέλω τον λόγο, κύριε Πρόεδρε.","ΗΛΙΑΣ ΚΑΣΙΔΙΑΡΗΣ",204
"52046"," Όχι, όχι.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52047"," Θέλω τον λόγο επί προσωπικού.","ΗΛΙΑΣ ΚΑΣΙΔΙΑΡΗΣ",204
"52048"," Δεν έχετε τον λόγο!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52049"," Ακούστηκε το όνομά μου.","ΗΛΙΑΣ ΚΑΣΙΔΙΑΡΗΣ",204
"52050"," Δεν υπήρξε…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52051"," Ακούστηκε το όνομά μου και είστε υποχρεωμένος επί προσωπικού να μου δώσετε τον λόγο.","ΗΛΙΑΣ ΚΑΣΙΔΙΑΡΗΣ",204
"52052"," Καθίστε κάτω!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52053"," Ζητάω τον λόγο επί προσωπικού. Ακούστηκε το όνομά μου!","ΗΛΙΑΣ ΚΑΣΙΔΙΑΡΗΣ",204
"52054"," Καθίστε κάτω. Ακούστε, για να ξέρετε: Εδώ ακούγονται συνεχώς ονόματα συναδέλφων. Εάν κάθε φορά που ακούγεται όνομα συναδέλφου δημιουργείται…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52055"," Δυστυχώς για εσάς, έτσι λέει ο Κανονισμός.","ΗΛΙΑΣ ΚΑΣΙΔΙΑΡΗΣ",204
"52056"," Λάθος κάνετε!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52057"," Θέλω να μιλήσω!","ΗΛΙΑΣ ΚΑΣΙΔΙΑΡΗΣ",204
"52058"," Εσείς κάνατε αποδεκτή την πρόταση. Το Κοινοβούλιο όλο, μετά από αυτό, δεν απεδέχθη την πρόταση και έκλεισε το θέμα του ενός λεπτού σιγή.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52059"," Αναφέρθηκε κάποιος στο όνομά μου, κύριε Πρόεδρε, και δεν έχω δικαίωμα να μιλήσω;","ΗΛΙΑΣ ΚΑΣΙΔΙΑΡΗΣ",204
"52060"," Έχετε τον λόγο για ένα λεπτό, ώστε να εξηγήσετε σε τι συνίσταται το προσωπικό. Για ένα λεπτό!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52061"," Επί προσωπικού, κύριε Πρόεδρε. Θέλω να καταγγείλω αυτήν τη γελοιότητα και όλους αυτούς που εκμεταλλεύονται το αίμα ενός νέου ανθρώπου για να κάνουν πολιτική σπέκουλα, να κάνουν πόλεμο στη Χρυσή Αυγή και να πάρουν ψήφους. Αυτό είναι μία γελοιότητα. Κάνω πρόταση, αποσύρω την πρόταση για προσωπικούς λόγους. Αστειότητες! Γελάμε μαζί σας!","ΗΛΙΑΣ ΚΑΣΙΔΙΑΡΗΣ",204
"52062"," Έληξε. Δημιουργήσατε πολλά προσωπικά τώρα, αλλά βλέπω ότι από όλη την Αίθουσα δεν υπάρχει ενδιαφέρον να σας απαντήσει κανείς.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52063"," Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κώδικας Δικηγόρων».
Ερωτάται το Τμήμα: Γίνεται δεκτό το νομοσχέδιο στο σύνολό του;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52064"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"52065"," Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"52066"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κώδικας Δικηγόρων» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 71α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52067"," Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52068"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"52069"," Το Τμήμα παρέσχε τη ζητηθείσα εξουσιοδότηση.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Πρόληψη και καταπολέμηση της εμπορίας ανθρώπων και προστασία των θυμάτων αυτής».
Προτείνω η συζήτηση να γίνει ενιαία επί της αρχής, επί των άρθρων και των τροπολογιών.
Παρακαλώ, επί της προτάσεώς μου έχετε να αντιτείνετε κάτι;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52070"," Κύριε Πρόεδρε, παρακαλώ το λόγο.","ΛΙΑΝΑ ΚΑΝΕΛΛΗ",182
"52071"," Έχετε το λόγο για ένα λεπτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52072"," Μισό λεπτό θα χρειαστώ.
Επί των άρθρων και επί της αρχής συμφωνούμε να είναι ενιαία η συζήτηση.
Οι τροπολογίες δεν μπορούν να συζητηθούν ενιαία. Εάν εννοείτε σε μία συνεδρίαση, φυσικά.","ΛΙΑΝΑ ΚΑΝΕΛΛΗ",182
"52073"," Ούτως ή άλλως, έχει οριστεί μία συνεδρίαση.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52074"," Κύριε Πρόεδρε, η τροπολογία δεν είναι σχετική. Ανοίγει μεγάλο πολιτικό ζήτημα. Είναι τροπολογία η οποία είχε κατατεθεί αλλού. Επανέρχεται τώρα…","ΛΙΑΝΑ ΚΑΝΕΛΛΗ",182
"52075"," Ωραία, σας άκουσα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52076"," Κύριε Πρόεδρε, θα ήθελα να τοποθετηθώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52077"," Μην τοποθετηθείτε. Θα τοποθετηθώ εγώ και θα το κλείσω το θέμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52078"," Να κάνουμε έναν κύκλο για τις τροπολογίες.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52079"," Θα δούμε τον αριθμό των εγγεγραμμένων. Ούτως ή άλλως, η Διάσκεψη των Προέδρων αποφάσισε να συζητηθεί σε μία συνεδρίαση το νομοσχέδιο. Εδώ θα είμαστε. 
Οι τροπολογίες, όπως είδατε, είναι τρεις και μία βουλευτική, σύνολο τέσσερις. Επομένως, θα τις συζητήσουμε όπως θέλετε, με όλη την άνεσή μας, παρά το γεγονός ότι οι δύο τροπολογίες, απ’ ό,τι είδα, είναι τροπολογίες τριβής κι όχι ουσίας. Η μία είναι τροπολογία ουσίας, για την οποία έχει γίνει συζήτηση, απ’ ό,τι διάβασα στα πρακτικά της επιτροπής. Θα κάνουμε συζήτηση και επ’ αυτού.
Το λόγο έχει ο εισηγητής…","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52080"," Κύριε Πρόεδρε, θα ήθελα το λόγο για να τοποθετηθώ επί της διαδικασίας.","ΖΩΗ ΚΩΝΣΤΑΝΤΟΠΟΥΛΟΥ",272
"52081"," Ορίστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52082"," Υπάρχει μία τροπολογία η οποία δεν…","ΖΩΗ ΚΩΝΣΤΑΝΤΟΠΟΥΛΟΥ",272
"52083"," Όταν θα φτάσουμε στη συζήτηση των τροπολογιών, θα πείτε ό,τι θέλετε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52084"," Να το θέσω υπ' όψιν σας; Διευθύνετε τη συζήτηση, να το έχετε και αυτό υπ' όψιν.","ΖΩΗ ΚΩΝΣΤΑΝΤΟΠΟΥΛΟΥ",272
"52085"," Να το έχω και αυτό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52086"," Υπάρχει μία τροπολογία η οποία είναι ασχέτου Υπουργείου, δυο ασχέτων Υπουργείων για την ακρίβεια. Είναι άσχετη με το Υπουργείο Δικαιοσύνης και άσχετη με τη σημερινή συζήτηση. 
Εμείς ως πάγια θέση έχουμε την αντίρρηση στην εισαγωγή τροπολογιών -δεν θα πω άλλωστε για τους υπογράφοντες Υπουργούς- οι οποίες έρχονται χωρίς να συζητιούνται στις επιτροπές.","ΖΩΗ ΚΩΝΣΤΑΝΤΟΠΟΥΛΟΥ",272
"52087"," Ωραία, διατυπώσατε τις αντιρρήσεις σας. 
Ορίστε, κύριε Υψηλάντη, έχετε το λόγο για δεκαπέντε λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52088"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, το υπό ψήφιση σχέδιο νόμου αφορά την ενσωμάτωση στο Εθνικό μας Δίκαιο της οδηγίας 2011/36 του Ευρωπαϊκού Κοινοβουλίου και του Συμβουλίου της 5ης Απριλίου 2011 για την «Πρόληψη και την καταπολέμηση της εμπορίας ανθρώπων και προστασία των θυμάτων της». Η οδηγία θεσπίζει ελάχιστους κανόνες σε επίπεδο Ευρωπαϊκής Ένωσης σχετικά με τον ορισμό των ποινικών αδικημάτων και των κυρώσεων στον τομέα της εμπορίας ανθρώπων. Προβλέπει επίσης μέτρα που σκοπεύουν στην καλύτερη πρόληψη του συγκεκριμένου φαινομένου, καθώς και να ενισχύσουν την προστασία των θυμάτων. 
Η εμπορία ανθρώπων, μια σύγχρονη μορφή δουλείας, θεωρείται παγκοσμίως ένα από τα πλέον σοβαρά εγκλήματα. Οι διαστάσεις της έχουν λάβει μεγάλη έκταση και σύμφωνα με μια μελέτη της Ευρωπαϊκής Επιτροπής η αύξηση των θυμάτων της εμπορίας είναι της τάξης του 18% κατά την περίοδο 2008-2010. Η μεγαλύτερη ομάδα θυμάτων είναι οι γυναίκες που αντιπροσωπεύουν το 68% των θυμάτων, έναντι 17% των ανδρών, 12% των κοριτσιών και 3% των αγοριών. Για την Ευρωπαϊκή Ένωση η καταπολέμηση της εμπορίας των ανθρώπων, κυρίως  γυναικών και παιδιών, με σκοπό τη σεξουαλική εκμετάλλευση αποτελεί προτεραιότητα σύμφωνα με την οδηγία. 
Στην ελληνική έννομη τάξη υπάρχει μακρόχρονη εφαρμογή νομοθετημάτων που αντιμετωπίζουν σε μεγάλο βαθμό την εμπορία ανθρώπων και την αρωγή των στον Ποινικό Κώδικα και στον Κώδικα Ποινικής Δικονομίας με προβλέψεις αλλά και με άλλες προβλέψεις σε άλλα νομοθετήματα, όπως είναι ο ν. 2225/94, ο ν. 3064/2002, ο ν. 3875/2010 και άλλα νομοθετήματα. Παρά ταύτα, η εμπειρία εμφάνισε αρκετά κοινά, όχι μόνο στη χώρα μας αλλά και σε άλλες χώρες Ευρωπαϊκής Ένωσης, τόσο στους τομείς της αναγνώρισης και ταυτοποίησης πιθανολογούμενων θυμάτων όσο και της αρωγής και προστασίας τους: 
Πρώτον, ψυχοκοινωνική, νομική και διοικητική υποστήριξη. 
Δεύτερον, περιορισμός της ζήτησης υπηρεσιών από πιθανολογούμενα θύματα και της ευαισθητοποίησης του κοινού στα ζητήματα αυτά. 
Και τρίτον, καθολική και πολυτομεακή προσέγγιση του φαινομένου στο πλαίσιο των εθνικών σχεδίων και της καταπολέμησής τους. Τα προβλήματα επιχειρείται να αντιμετωπιστούν με αποτελεσματικό και ομοιόμορφο τρόπο με την ενσωματούμενη οδηγία.
Με την καταπολέμηση του φαινομένου επιδιώκεται να διαμορφωθεί και  καταναλωτική, επιχειρηματική και εργασιακή συνείδηση μηδενικής ανοχής απέναντι σε αυτό με ό,τι συνεπάγεται και από οικονομικής σκοπιάς.
Η οδηγία επιτάσσει να τιμωρείται από τα κράτη-μέλη η πρόσληψη, η μεταφορά, η διακίνηση, η στέγαση και η υποδοχή προσώπων, συμπεριλαμβανομένης της ανταλλαγής ή της μεταβίβασης εξουσίας επί των προσώπων αυτών με σκοπό την εκμετάλλευση. Έτσι επιδιώκεται να αποτραπεί η χρήση των μέσων και των μεθόδων του οργανωμένου εγκλήματος και η εκμετάλλευση της αδήλωτης και εξαναγκαστικής εργασίας που αποσκοπούν στην επίτευξη μεγάλων κερδών και τροφοδοτούν το ξέπλυμα βρώμικου χρήματος και τη διαφθορά. 
Αυτονόητη συνέπεια, πέραν της καταπολέμησης αυτού καθ’ αυτού του εγκλήματος, είναι η ενίσχυση των φορολογικών και ασφαλιστικών εσόδων των κρατών-μελών αλλά και των εσόδων από την είσπραξη των ποινών και των διοικητικών προστίμων που τυχόν θα επιβάλλονται. Τα μέτρα ενισχύουν την αμοιβαία εμπιστοσύνη των πολιτών και την εμπιστοσύνη τους προς τους θεσμούς και τη συνεργασία κράτους και φορέων για την αντιμετώπιση του φαινομένου, καθιδρύουν εξειδικευμένη εκπαίδευση και εργαλεία στους αρμόδιους φορείς και, αναμφίβολα, εμβάθυναν στην διεθνή συνεργασία για ένα τόσο σοβαρό πρόβλημα παγκόσμιας διάστασης. 
Η εκμετάλλευση κατά την οδηγία περιλαμβάνει τουλάχιστον τη σεξουαλική εκμετάλλευση, την καταναγκαστική παροχή εργασίας ή υπηρεσιών, συμπεριλαμβανομένης της επαιτείας, της δουλείας ή άλλων πρακτικών παρεμφερών προς τη δουλεία, της οικιακής δουλείας, της εκμετάλλευσης εγκληματικών δραστηριοτήτων ή της αφαίρεσης οργάνων. 
Υφίσταται εκμετάλλευση από τη στιγμή που έχει ασκηθεί εξαναγκασμός σε πρόσωπο -απειλή ή χρήση βίας, απαγωγή, απάτη, παραπλάνηση κ.λπ.- ασχέτως εάν το θύμα έχει συναινέσει. 
Όταν το θύμα είναι ανήλικος –πρόσωπα κάτω των δεκαοκτώ ετών- οι εν λόγω κυρώσεις εκμετάλλευσης συνιστούν αυτομάτως πράξεις εμπορίας ανθρώπων, ακόμα και αν δεν έχει χρησιμοποιηθεί κανένα μέσο εξαναγκασμού που προσδιορίζεται παραπάνω. 
Η υποκίνηση στην εμπορία ανθρώπων καθώς και η υποβοήθηση, η συνέργεια και η απόπειρα, τιμωρούνται. Η οδηγία ορίζει το ανώτατο όριο της ποινής για τα εν λόγω αδικήματα σε τουλάχιστον πέντε έτη στέρησης ελευθερίας και σε τουλάχιστον δέκα έτη, όταν μπορούν να διαπιστωθούν οι ακόλουθες επιβαρυντικές περιστάσεις: 
Πρώτον, σε βάρος ιδιαίτερα ευάλωτου θύματος –τα παιδιά περιλαμβάνονται πάντοτε σε αυτήν την κατηγορία- δεύτερον, στο πλαίσιο εγκληματικής οργάνωσης, τρίτον, εκ προθέσεως ή λόγω σοβαρής αμέλειας τέθηκε σε κίνδυνο η ζωή του θύματος και τέταρτον, με τη χρήση σοβαρής βίας ή πρόκληση ιδιαίτερα σοβαρής βλάβης στο θύμα. 
Τα νομικά πρόσωπα μπορούν επίσης να υπέχουν ευθύνη εάν τα αδικήματα διαπράττονται προς όφελός τους από οποιοδήποτε πρόσωπο το οποίο κατέχει ιθύνουσα θέση. Το ίδιο ισχύει στις περιπτώσεις όπου η απουσία εποπτείας ή ελέγχου από το εν λόγω πρόσωπο κατέστησε δυνατή τη διάπραξη αδικημάτων από πρόσωπο που διενεργεί υπό τη δικαιοδοσία του. 
Οι κυρώσεις κατά των νομικών προσώπων περιλαμβάνουν χρηματικές ποινές ή πρόστιμα καθώς και άλλες κυρώσεις όπως θέση υπό εκκαθάριση κ.λπ..
Τα κράτη-μέλη μπορούν να αποφασίσουν να μην ασκήσουν δίωξη ούτε να επιβάλουν κυρώσεις σε θύματα εμπορίας ανθρώπων λόγω της συμμετοχής τους σε εγκληματικές δραστηριότητες, εφόσον η συμμετοχή αυτή ήταν αποτέλεσμα εξαναγκασμού. 
Όσον αφορά τη δίωξη των δραστών, η οδηγία προβλέπει συγκεκριμένα τη δυνατότητα για τα κράτη-μέλη να ασκούν δίωξη στους υπηκόους τους για αδικήματα που διαπράχθηκαν σε άλλη χώρα της Ευρωπαϊκής Ένωσης και να προσφεύγουν σε μέσα έρευνας που είναι χαρακτηριστικά της καταπολέμησης του οργανωμένου εγκλήματος, όπως η τηλεφωνική παρακολούθηση.
Τα κράτη-μέλη οφείλουν να μεριμνούν, ώστε να παρέχεται συνδρομή και στήριξη στα θύματα, πριν, κατά τη διάρκεια και μετά την ποινική διαδικασία, προκειμένου αυτά να μπορέσουν να ασκήσουν τα δικαιώματά τους βάσει του ","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52089"," Ευχαριστούμε, κύριε συνάδελφε. Τα είπατε τόσο καλά που δεν βλέπω το λόγο να δευτερολογήσετε. 
Το λόγο έχει η κ. Ζωή Κωνσταντοπούλου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52090"," Κύριε Υπουργέ, εγώ θα επιφυλαχθώ της δευτερολογίας μου, της οποίας δεν παραιτούμαι, προκειμένου να ακούσω πώς θα τοποθετηθείτε. Διότι, όπως κατ’ επανάληψη έχουμε πει, στην επί της αρχής συζήτηση θα πρέπει να γίνεται παρουσίαση του νομοσχεδίου όχι από τον εισηγητή της Πλειοψηφίας, αλλά από τον αρμόδιο Υπουργό, όπως προβλέπει ο Κανονισμός, διότι αυτό είναι και το νόημα της εισαγωγής του νομοσχεδίου. Θα περιμένω, λοιπόν, να ακούσω την τοποθέτησή σας. Θα σας θέσω υπ’ όψιν τους δικούς μας προβληματισμούς και τις δικές μας θέσεις. 
Πριν όμως απ’ αυτό, θα ήθελα να επανέλθω και να σας πω ότι αναμένω και σήμερα από εσάς, κύριε Υπουργέ, τη θέση της Κυβέρνησης και τη θέση τη δική σας για τη συνεχιζόμενη, εμπρηστική, προκλητική, πρακτορική και προβοκατόρικη επίθεση του συμβούλου του Πρωθυπουργού κ. Λαζαρίδη, Βουλευτή Επικρατείας, όπως και εσείς, στο ΣΥΡΙΖΑ.
Όταν ο σύμβουλος του Πρωθυπουργού επιλέγει να τοποθετηθεί, λέγοντας ότι το κόμμα, το οποίο σήμερα βρίσκεται πρώτο σε αποδοχή στην κοινωνία, το κόμμα το οποίο κατά τις προηγούμενες εκλογές έχει τη θέση της Αξιωματικής Αντιπολίτευσης, βρίσκεται δήθεν εκτός συνταγματικού τόξου, αντιλαμβάνεστε ότι τα ζητήματα δεν είναι ούτε ιδιωτικής διαχείρισης ούτε προσωπικής διάθεσης και κανείς δεν μπορεί να παίζει με τη δημοκρατία.
Ως Βουλευτής του ελληνικού Κοινοβουλίου αισθάνομαι την ανάγκη να πω ότι δημιουργεί μείζονα ανησυχία η επιμονή του κ. Λαζαρίδη, ειδικώς εχθές το βράδυ, να μιλά για νεκρούς που θα έρθουν και για τους οποίους προειδοποιεί, προσφέροντας, όπως είπε, υπηρεσίες.
Υπάρχει πάρα πολύ μεγάλη ευθύνη στην Κυβέρνηση. Υπάρχει πάρα πολύ μεγάλη ευθύνη στον Πρωθυπουργό. Είναι υπεύθυνος ο Πρωθυπουργός. 
Βεβαίως, κανείς δεν δικαιούται να προσποιείται ότι αγνοεί τα σχέδια αποσταθεροποίησης που υπάρχουν σε βάρος της χώρας, διαγνωσμένα από ποινικές υποθέσεις που εκκρεμούν και κανένας δεν μπορεί να προσποιείται ότι αγνοεί τι σημαίνει προβοκάτσια. 
Για το λόγο αυτό και για το γεγονός ότι η επιλογή του κ. Λαζαρίδη χθες καθ’ όλη τη διάρκεια της ημέρας ήταν να συμψηφίζει εγκληματικές πράξεις με δημοκρατικούς αγώνες, να συμψηφίζει εγκληματικές εκδηλώσεις με κοινοβουλευτική παρουσία θα πρέπει η Κυβέρνηση να τοποθετηθεί και να αναλάβει τις ευθύνες της.","ΖΩΗ ΚΩΝΣΤΑΝΤΟΠΟΥΛΟΥ",272
"52091"," Κύριοι συνάδελφοι, γιατί διαμαρτύρεστε εκεί πίσω; Τι φωνάξατε; Ότι είναι εκτός θέματος;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52092"," Εγώ είπα ότι είναι εκτός θέματος. Ακριβώς.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"52093"," Ολοκληρώνει, κύριε Κουτσογιαννακόπουλε. 
Συνεχίστε, κυρία Κωνσταντοπούλου.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52094"," Η Ζωή μάς δίνει ζωή. Πάντα είναι επίκαιρη.","ΔΗΜΗΤΡΙΟΣ ΚΥΡΙΑΖΙΔΗΣ",263
"52095"," Κύριε Πρόεδρε, με δεδομένο –επιτρέψτε μου επί του εκτός θέματος- ότι στο νομοσχέδιο το οποίο συζητούμε, εισάγονται ρυθμίσεις εκτάκτου ανάγκης του δικαίου των εκτάκτων περιστάσεων και με δεδομένο ότι χθες -με αφορμή αυτά τα οποία ειπώθηκαν και από τον κ. Λαζαρίδη και από άλλους- έγινε επίκληση εισαγωγής και προσφυγής στο δίκαιο της εκτάκτου ανάγκης και με αφορμή, επίσης, το γεγονός ότι σε άλλη περίσταση κατά την οποία καταγεγραμμένα επίσης υπήρξε σχέδιο αποσταθεροποίησης, υπήρχαν εισηγήσεις στον τότε Πρωθυπουργό, πάλι της Νέας Δημοκρατίας, περί επιβολής στρατιωτικού νόμου -και είναι προς τιμήν του και προς τιμήν του τότε Υπουργού, του κ. Προκόπη Παυλόπουλου ότι δεν υπέκυψε σε αυτές τις σειρήνες- θα μου επιτρέψετε να πω ότι ούτε εκτός θέματος είναι ούτε εκτός τάξεως αυτής εδώ της Αίθουσας. 
Θα μου επιτρέψετε ακόμη να πω, αναφερόμενη στα άρθρα 60 και 61 του Συντάγματος, ότι αυτό είναι η θεμελιώδης υποχρέωση του Βουλευτή, να έχει λόγο, γνώμη και ελευθερία συνείδησης και μάλιστα απεριόριστη. 
Επομένως, με δεδομένη τη σοβαρότητα, κύριε Υπουργέ, όλων όσων αναφέρθηκαν θα περιμένω από εσάς που εκπροσωπείτε την Κυβέρνηση σε αυτήν την διαδικασία να τοποθετηθείτε, διότι η χθεσινή σας συμψηφιστική παρατήρηση νομίζω ότι καθόλου δεν βοήθησε προς την κατεύθυνση της συμβολής στη δημοκρατική τάξη και ουσία. 
Ερχόμενη στο σχέδιο νόμου θα πω κατ’ αρχάς ότι η εμπορία ανθρώπων είναι ένα από τα μεγαλύτερα, από τα σοβαρότερα, από τα ειδεχθέστερα διεθνή εγκλήματα. Είναι γεγονός ότι η χώρα μας δυστυχώς δεν έχει καταγράψει καλό παράδειγμα στην κύρωση διεθνών συμβάσεων και κυρίως στην εφαρμογή διεθνών συμβάσεων που προστατεύουν τα θύματα διεθνών εγκλημάτων. 
Για την ακρίβεια, διακηρυκτική είναι η σχέση μας με την εφαρμογή των διεθνών συμβάσεων στα σύγχρονα διεθνή εγκλήματα και διακηρυκτικός είναι και ο λόγος -πάρα πολλές φορές- των εκπροσώπων της εκτελεστικής εξουσίας. 
Θα ήθελα, λοιπόν, να πω ότι επί της αρχής ο ΣΥΡΙΖΑ έχει κατ’ επανάληψη τοποθετηθεί με επανειλημμένες παρεμβάσεις Βουλευτών του για την προστασία των θυμάτων της εμπορίας ανθρώπων, για την προστασία των θυμάτων όλων των συναφών αδικημάτων με την εμπορία ανθρώπων, για την προστασία εκείνων οι οποίοι ενώ θυματοποιούνται, ενώ υφίστανται ακραία μεταχείριση, τελικώς γίνονται και αντικείμενο εκδικητικής μεταχείρισης από την κρατική μηχανή. 
Μ’ αυτό το δεδομένο είναι ευπρόσδεκτες εκείνες οι διατάξεις τις οποίες εισάγετε και με τις οποίες εκείνο το οποίο επιχειρείτε είναι η προστασία του θύματος και του μάρτυρα τέτοιου είδους αξιοποίνων πράξεων. Διότι είναι γεγονός ότι, αν δεν υπάρχει μάρτυρας, αν δεν υπάρχει καταγγελία, αν έχει απελαθεί το θύμα και οι μάρτυρες της υπόθεσης, τότε η δικαιοσύνη οδηγείται σε αποτελέσματα σαν αυτό που επικαλεστήκατε προηγουμένως, απαντώντας στην ερώτηση της συναδέλφου κ. Γιαννακάκη, ότι δηλαδή παρεγράφη η υπόθεση, ετέθη στο αρχείο και έτερον ουδέν.
Το παιδί είναι ένα απροστάτευτο θύμα. Ο μετανάστης ο οποίος δεν έχει χαρτιά, είναι ένα απροστάτευτο θύμα. Ο πρόσφυγας ο οποίος πετιέται στην θάλασσα είναι ένα απροστάτευτο θύμα. Και απέναντι σε αυτά τα απροστάτευτα θύματα η πολιτεία οφείλει να παράσχει αυτό που και εσείς αναγνωρίζετε, δηλαδή αναστολή απελάσεως και ποινικής δίωξης για το μάρτυρα και το θύμα τέτοιου είδους αξιοποίνων πράξεων, ειδεμή επιβραβεύονται οι δουλέμποροι απανταχού της γης.
Λέγοντας αυτά, θα ήθελα να πω ότι εκείνο που διαγιγνώσκουμε με αυτό το νομοσχέδιο και είναι λυπηρό, είναι ότι σε ένα θέμα ευαίσθητο, σε ένα θέμα στο οποίο είμαστε όλοι πάρα πολύ ενεργοποιημένοι, δράττεστε της ευκαιρίας ως Υπουργείο για να εισαγάγετε το δίκαιο της έκτακτης ανάγκης, το δίκαιο της εξαιρετικής περίστασης στην ποινική δίκη και εκεί θα μας βρείτε απολύτως αντίθετους. Διότι, όπως είπα και χθες, τα δύο πιο θεμελιώδη δικαιώματα είναι το δικαίωμα στη ζωή και το δικαίωμα στην ελευθερία. Και όπως πρέπει να προστατευτεί το δικαίωμα στη ζωή των θυμάτων, άλλο τόσο πρέπει να προστατευτεί το δικαίωμα στην ελευθερία του κάθε κατηγορημένου που έχει τεκμήριο αθωότητας μέχρις αποδείξεως της ενοχής του. 
Και δυστυχώς, σε αυτό το νομοσχέδιο με αναφορές στο δίκαιο περί εγκληματικών οργανώσεων και τρομοκρατικών οργανώσεων επιχειρείτε να εισαγάγετε τεκμήρια εις βάρος του κατηγορημένου και διαδικασίες που παραβιάζουν ευθέως τη θεμελιώδη αρχή της ποινικής δίκης, που είναι η αρχή της προφορικότητας της διαδικασίας. Προβλέπεται γραπτή κατάθεση του παθόντος που αναγιγνώσκεται πάντα στο ακροατήριο. 
Αυτό παραβιάζει το θεμέλιο της ποινικής δίκης, που είναι η προφορικότητα, παραβιάζει το άρθρο 6, παράγραφος 3, της ΕΣΔΑ, που προβλέπει δικαίωμα του κατηγορουμένου να εξετάζει τον εναντίον του μάρτυρα. 
Προβλέπεται, επίσης, μόνον κατ’ εξαίρεση κλήτευση των μαρτύρων στο ακροατήριο. Έχω να σας πω ότι αυτό είναι εντελώς αντιφατικό με αυτό που ήδη δεχθήκατε, ότι δηλαδή υπάρχει εγγύηση της μη απέλασης και της μη δίωξης μέχρις αμετακλήτου αποφάσεως.
Αφού, λοιπόν, προστατεύεται ο μάρτυρας και το θύμα ή ο φερόμενος ως παθών, ταυτόχρονα πρέπει να υπάρχει ως στοιχείο, ως αποδεικτικό μέσο, στην ποινική δίκη. Οτιδήποτε άλλο είναι ύποπτο, οτιδήποτε άλλο είναι μια ευκαιρία για να περιορίσετε το κράτος δικαίου –ξαναλέω- σε ένα θέμα ευαίσθητο και αυτό δεν είναι ίδιον δικαιοσύνης, είναι ίδιον λαϊκισμού.
Θα πρέπει με ψυχραιμία να αποσύρετε αυτήν τη διάταξη, για την οποία δεν γνωρίζω αν έχετε καλέσει σε διαβούλευση τους ενδιαφερόμενους φορείς και τους πλέον αρμόδιους, αν έχει τοποθετηθεί η Ένωση Ελλήνων Ποινικολόγων επ’ αυτών των θεμάτων ή αν ευκαιρίας δοθείσης καταχωνιάζουμε και προσθέτουμε τέτοιου είδους ρυθμίσεις. Σε αυτές τις ρυθμίσεις θα μας βρείτε αντίθετους. 
Ως προς το άρθρο 5, που αφορά την αρχή αποζημίωσης, είναι μία θετική ρύθμιση. 
Όσον αφορά το άρθρο 6 -σας το είπαμε και στην επιτροπή- το γραφείο εθνικού εισηγητή γι’ αυτά τα θέματα δεν έχει θέση στο Υπουργείο Εξωτερικών, έχει θέση στο Υπουργείο Δικαιοσύνης, Διαφάνειας και Ανθρωπίνων Δικαιωμάτων. 
Θα μου επιτρέψετε να σας πω ότι η περιγραφή την οποία κάνετε περί μονίμου υπαλλήλου του Υπουργείου Εξωτερικών, εξειδικευμένου επιστήμονος εγνωσμένου κύρους, από τον χώρο των κοινωνικών και ανθρωπιστικών επιστημών, που διαθέτει πολυετή εμπειρία στην διακρατική, διυπουργική και πολυτομεακή συνεργασία, σε συνεργασία με τους διεθνείς οργανισμούς και τις πιστοποιημένες ΜΚΟ (Μη Κυβερνητικές Οργανώσεις), παραπέμπει σε φωτογραφική διάταξη. 
Επειδή με φωτογραφικές διατάξεις έχουν διοριστεί και άλλοι αξιωματούχοι της Κυβέρνησης και άλλοι επιτελείς των Υπουργείων, θα σας παρακαλούσα να μας πείτε ποιος είναι αυτός που κατέγραψε τα προσόντα, τα απαιτούμενα και αποφάσισε ότι είναι στο Υπουργείο Εξωτερικών και με αυτές τις ιδιότητες και προϋποθέσεις ο ειδικός εισηγητής για τα θέματα αυτά.
Τέλος, ως προς την ευθύνη των νομικών προσώπων, θέλω απλώς να σας υπενθυμίσω ότι χθες αρνηθήκατε να περιλάβετε διατάξεις για ευθύνη νομικών προσώπων που έχει να κάνει με αντιποίηση δικηγορίας, αναφερόμενη στις εισπρακτικές εταιρείας –ο κ. Κεφαλογιάννης, μάλιστα, επικαλέστηκε ότι δεν υπάρχει τέτοιου είδους ευθύνη-  και σήμερα φέρνετε τέτοια διάταξη.
Θα πρέπει κάποια στιγμή να υπάρξει συνέπεια μεταξύ λόγων και πράξεων, μεταξύ αρχών και υλοποίησης. Η δική μας θέση για την ευθύνη των νομικών προσώπων και για τον τρόπο και τις προϋποθέσεις με τις οποίες ενεργοποιείται, καταγράφεται με πολύ αναλυτικό και συγκεκριμένο τρόπο στην πρόταση νόμου που έχουμε καταθέσει για το φαινόμενο ρατσιστικής βίας και ρατσιστικών εγκλημάτων, την πρόταση νόμου που εκκρεμεί από τον Ιούνιο του 2013, χωρίς να εισάγεται μαζί με άλλες προτάσεις νόμου έκτοτε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"52096"," Καταλάβατε, βέβαια, ότι εγείρατε προσωπικό θέμα με τον κ. Λαζαρίδη. Δεν χρειάζεται να αναπτύξετε αν υπάρχει προσωπικό. Το Προεδρείο αποφαίνεται ότι υπάρχει προσωπικό θέμα, επομένως έχετε το λόγο για πέντε λεπτά, κύριε Λαζαρίδη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52097"," Για τρία λεπτά, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"52098"," Θα προσπαθήσω να μη δαπανήσω ούτε τα πέντε που μου δίνετε ούτε τα τρία για τα οποία διαμαρτύρεται η κ. Κωνσταντοπούλου.
Είναι πάρα πολύ απλό. Υπάρχει θέμα προσωπικό, διότι καθυβρίσθην, τι παραπάνω; Εγώ δεν βρίστηκα μονάχα «πρακτόρικα και προβοκατόρικα», αλλά συνδέθηκα και με διάφορα πράγματα που έχει στο μυαλό της. Δεν υποχρεούμαι να απολογούμαι για διάφορα «σενάρια συνομωσίας» που διάφοροι εφευρίσκουν ούτε για μένα ούτε για οποιονδήποτε άλλο, ούτε για την Κυβέρνηση ούτε για κανέναν. Θα ήθελα, όμως, να σας πω τα εξής τα οποία δεν αφορούν μόνο εμένα προσωπικά:
Πρώτον, η κ. Κωνσταντοπούλου είπε, πολύ σωστά, ότι το δικαίωμα τής κριτικής εδώ μέσα είναι απεριόριστο. Συμφωνούμε. Ξέχασε να προσθέσει στη δική της εκδοχή, ότι το δικαίωμα της κριτικής είναι απεριόριστο για εκείνους. Για εμάς είναι απαγορευμένο! Διότι εγώ έκανα κριτική στην κ. Κωνσταντοπούλου, την έκανα δημόσια, δεν την έβρισα και την πιστεύω αυτήν την κριτική. Θέλετε να σας πω και κάτι άλλο; Την πιστεύουν και πάρα πολλοί εδώ μέσα! Ότι, δηλαδή, με την παρουσία της πολλές φορές ευτελίζει το Κοινοβούλιο και δυσκολεύει τη συζήτηση επί της ουσίας. Μπορεί να έχω άδικο. Αν έχω άδικο εγώ όμως, τη συμμερίζονται αυτήν την άποψη και πολλοί άλλοι εδώ μέσα. Εν πάση περιπτώσει, στο χέρι σας είναι να αποδείξετε και τώρα και μελλοντικά ότι έχω άδικο. Σήμερα αποδείξατε ότι έχω δίκιο, διότι σηκωθήκατε και βρίσατε κάποιον που σας έκανε κριτική.
Αναφέρθηκα σε μία συνεδρίαση που είχατε μιλήσει με πολύ πιο σοβαρά υβριστικά λόγια κατά παρατάξεων της δικής μας της Βουλής, εδώ μέσα. Για παράδειγμα, είπατε ότι είναι «βιαστές» της Ελλάδας, ότι αυτό που κάνουν είναι βιασμός της δημοκρατίας, ότι είναι παραχαράκτες πρακτικών. Κατά κάποιον τρόπο, ουδείς συμμερίζεται την άποψή σας. Αλλά οι φράσεις αυτές είναι βαριές, είναι κομμάτι μιας πρακτικής κλιμάκωσης και το κακό είναι ότι δεν το καταλαβαίνετε ή κάνετε πως δεν το καταλαβαίνετε.
 Εκείνο που προσπάθησα να προειδοποιήσω και η προειδοποίησή μου ισχύει στο ακέραιο και σήμερα, θα την ακούσετε δε πολλές φορές ακόμα -αν δεν σας αρέσει λυπάμαι, αλλά εδώ προσφέρω υπηρεσία και σε εσάς. Και βέβαια εσείς είστε πολιτικοί μας αντίπαλοι, για ποιο λόγο να σας προσφέρω υπηρεσία; Λογικό το ερώτημα- είναι ότι δυστυχώς με αυτό που κάνετε βλάπτετε και τη χώρα και τη δημοκρατία. Και πρέπει να προσφέρω υπηρεσίες και στη δημοκρατία. Να σας πω ότι αυτή η κλιμάκωση της έντασης, αυτά που ξεστομίζετε εδώ μέσα ή και έξω από εδώ –πάτε στα σχολεία και καλείτε τους μαθητές να κάνουν ανατροπή- δυστυχώς δημιουργούν ένα υπόστρωμα βίας, η οποία οδηγεί σε σύγκρουση, η οποία σύγκρουση οδηγεί σε περισσότερη βία και μπορεί να οδηγήσει, όπως έχει οδηγήσει, πολλές φορές ως τώρα, και σε αιματηρά περιστατικά και σε θανάτους.
Αυτό είναι μία άποψη. Μπορεί να μην σας αρέσει. Μπορεί να είναι λάθος. Αν είναι λάθος, δεν θα είναι το πρώτο λάθος που ακούστηκε εδώ μέσα. Αλλά, αν είναι σωστό, τότε σας κάνω μια προειδοποίηση, διότι είναι και προς συμφέρον δικό σας να μην δίνετε αυτήν την εικόνα, που δυστυχώς τη δίνετε! Απλά εγώ σας το είπα.
Θέλω να σας πω ακόμη ότι η προειδοποίηση αυτή είχε νόημα όχι μόνο γι’ αυτά που συνέβησαν -δυστυχώς βλέπετε μόνο προς τα πίσω- αλλά και γι’ αυτά που μπορεί να συμβούν. Δεν ξέρουμε τι μπορεί να συμβεί, ούτε εσείς ούτε εγώ. Ο καθένας, όμως, έχει δικαίωμα εδώ μέσα να καταθέτει τις ανησυχίες και τους φόβους του. Και επειδή εδώ δεν δικάζουμε, δεν είμαστε αίθουσα δικαστηρίου, ούτε αποδίδουμε φυσική και ηθική αυτουργία σε κανέναν –αυτό το κάνουν τα δικαστήρια- καταδικάζουμε, και το έχουμε κάνει, έμπρακτα. Είναι μία από τις δολοφονίες, ίσως η πρώτη, όπου ο αυτουργός συνελήφθη μέσα στην ίδια μέρα, του απαγγέλθηκαν κατηγορίες μέσα στην ίδια μέρα και έγιναν και εκτενείς έρευνες στα γραφεία της Χρυσής Αυγής μέσα στην ίδια μέρα. Μακάρι αυτό να γινόταν και άλλες φορές. Δεν έχουμε, λοιπόν, ανάγκη να καταδικάσουμε μόνο αυτό που έγινε, αλλά πρέπει να προλάβουμε αυτό που φοβόμαστε ότι μπορεί να γίνει.
Θέλετε, λοιπόν, να πείτε ότι εγώ δεν έχω δικαίωμα να καταθέτω την ανησυχία μου; Δεν έχω δικαίωμα να μιλάω για ευθύνες αυτών που υποθάλπουν τη βία και την ένταση; Όπως βλέπετε, υπάρχει η βία, υπάρχει και η ένταση. Όλοι πλέον, εκτός υμών, χρησιμοποιούν τη φράση «καταδικάζουμε τη βία και την ένταση». Αυτή η ένταση δεν δημιουργείται μόνο από έναν. Δημιουργείται και από άλλους. Ανέφερα περιστατικά –δεν θέλω να μπω ξανά επί της ουσίας- για τις «Σκουριές», όπου άνθρωποι δέθηκαν χειροπόδαρα και περιλούστηκαν με βενζίνη.
Αναφέρω περιστατικά, όπως η φραστική βία των «Γουναράδικων», δηλαδή των εκδοροσφαγείων, που χρησιμοποιήθηκε εδώ μέσα. Γιατί σας τα λέω αυτά; Δεν τα έχετε ακούσει; Τα έχετε ακούσει. Δεν τα ξέρετε; Τα ξέρετε. Βάζω μία διάσταση που δεν την έχετε σκεφτεί ίσως. Γιατί, αν την είχατε σκεφτεί, δεν θα το κάνατε. Λέω ότι αυτά που ξεστομίζετε εδώ μέσα πολλές φορές, που δεν τα λέτε μόνο εσείς και δεν τα λέω μόνο προς εσάς –φυσικά, για τους άλλους δεν συζητάμε, λένε χειρότερα ή πολλές φορές παρόμοια- αυτά που λέγονται εδώ μέσα τα ακούνε και κάποιοι απ’ έξω. Όχι πολλοί, λίγοι. Πόσους νομίζετε ότι πρέπει να επηρεάσει αυτή η φραστική βία, αυτό το κλίμα της έντασης, για να γίνει το κακό; Και αν αρχίσει το κακό, πού νομίζετε ότι θα σταματήσει; 
Καταλήγοντας, κύριε Πρόεδρε, επί της ουσίας θέλω να πω ότι ναι, προσφέρω υπηρεσία, όταν προειδοποιώ ότι πέρα από τη βία υπάρχει και η ένταση που οδηγεί στη βία, που μπορεί να οδηγεί σε χειρότερη βία και ότι αυτό το πράγμα πρέπει να το αποτρέψουμε. Έχω κάθε δικαίωμα να κάνω κριτική σε αυτούς που κατά τη γνώμη μου καλλιεργούν αυτήν την ένταση. Δεν μπορώ να στοχοποιούμαι γι’ αυτό. 
Τρίτον, έχω κάθε δικαίωμα να προειδοποιώ ότι για τα επόμενα κρούσματα βίας που θα υπάρξουν, εάν δεν προέρχονται μόνο από τη γνωστή πλευρά, θα έχουν ευθύνες και αυτοί που δεν άκουσαν την προειδοποίηση τώρα. Αυτό που θέλω να κάνω, είναι όλοι να γίνουμε πιο υπεύθυνοι εδώ μέσα. Όταν λέω όλοι, εννοώ όλοι, γιατί κανένας σας δεν είναι υπεράνω κριτικής και αυτήν την κακή συνήθεια να στοχοποιείτε όποιον σας λέει αυτά που ακούγονται σε όλη την κοινωνία, όποιον μιλάει για αλήθειες που δεν μπορείτε να αμφισβητήσετε, όταν σας καλεί να πάρετε τις ευθύνες σας, αυτό πρέπει να το κόψετε. Δεν είστε υπεράνω κριτικής. Θα τη δέχεστε, θα την ακούτε, χωρίς αυτές τις ανοησίες περί «προβοκατόρικης» και «πρακτόρικης»... 
Εάν σας έλεγαν εσάς κάτι τέτοιο, επειδή κάνατε κριτική και δη αυστηρή, πώς θα αντιδρούσατε; Γιατί εγώ πρέπει τάχα να αντιδράσω λιγότερο; Απευθύνομαι στους εχέφρονες ανάμεσά σας και είμαι σίγουρος ότι υπάρχουν πολλοί. Σας λέω, εάν ήσασταν στη θέση μου, εάν εσείς τα εισπράττατε αυτά επειδή κάνετε κριτική, καθ’ όλα θεμιτή –έχετε πει πολύ χειρότερα εσείς και δεν σας έχουν απαντήσει έτσι- πώς θα αντιδρούσατε; Δεν θέλω να μου απαντήσετε εδώ μέσα. Σκεφτείτε το!
(Χειρoκροτήματα από την πτέρυγα της Νέας Δημοκρατίας)","ΧΡΥΣΑΝΘΟΣ ΛΑΖΑΡΙΔΗΣ",275
"52099"," Ευχαριστούμε. 
Επειδή προηγουμένως μου έγινε υπόδειξη γιατί δίνω πεντάλεπτο και όχι τρίλεπτο, όπως γνωρίζετε καλύτερα από εμένα ίσως, βάσει της παραγράφου 7 του άρθρου 68 του Κανονισμού της Βουλής που μιλά για προσωπικά ζητήματα, ο χρόνος είναι ένα πεντάλεπτο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52100"," Δεν πειράζει.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52101"," Καλά κάνετε, αρκεί να το δίνετε και σε εμάς.","ΒΑΣΙΛΕΙΟΣ ΚΑΠΕΡΝΑΡΟΣ",185
"52102"," Εσείς εμένα μην με προκαλείτε. Εάν  θελήσετε να εφαρμόσω τον Κανονισμό, τον παραβιάσαμε σήμερα επτά φορές. Σήμερα και πρώτος εσείς. Άρα; 
Το λόγο έχει ο ειδικός αγορητής του ΠΑΣΟΚ, κ. Σαλτούρος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52103"," Ευχαριστώ, κύριε Πρόεδρε.
Με το υπό συζήτηση νομοσχέδιο υπό τον τίτλο «Πρόληψη και καταπολέμηση της εμπορίας του ανθρώπου και προστασία των θυμάτων αυτής» ενσωματώνεται στο ελληνικό δίκαιο η οδηγία 2011/36 της Ευρωπαϊκής Ένωσης για την πρόληψη και καταπολέμηση της εμπορίας και την προστασία των θυμάτων της, καθώς και η αντικατάσταση της απόφασης-πλαίσιο 2002/629 του συμβουλίου. 
Με τις θεσπιζόμενες διατάξεις εισάγονται κανόνες, σχετικά με τον ορισμό των ποινικών αδικημάτων και των σχετικών κυρώσεων όσον αφορά την εμπορία ανθρώπων. Επίσης, εισάγονται κανόνες οι οποίοι αποσκοπούν στην πρόληψη των συγκεκριμένων εγκλημάτων και την προστασία των θυμάτων. Περαιτέρω, θεσμοθετείται το γραφείο του εθνικού εισηγητή, το οποίο υπάγεται στο Υπουργείο Εξωτερικών. 
Η εναρμόνιση αυτή λαμβάνει υπ' όψιν της ήδη υφιστάμενες ρυθμίσεις, όπως περιέχονται στον Ποινικό Κώδικα, τον Κώδικα Ποινικής Δικονομίας και σε άλλα νομοθετήματα και ως εκ τούτου, έχει ως προς αυτές συμπληρωματικό χαρακτήρα. 
Όπως όλοι γνωρίζουμε, η εμπορία ανθρώπων είναι μία σύγχρονη μορφή δουλεμπορίου που γνωρίζει ραγδαία εξάπλωση σε ολόκληρο το δυτικό κόσμο και βεβαίως και στη χώρα μας. 
Οι ομάδες και τα δίκτυα του οργανωμένου αυτού εγκλήματος δρουν εκμεταλλευόμενα με τον αγριότερο τρόπο γυναίκες, άνδρες και παιδιά σε ολόκληρο τον κόσμο. Η δυσκολία να ορισθεί και να ερευνηθεί το φαινόμενο και οι πτυχές του, να καθορισθούν οι επιπτώσεις του στην κοινωνία και να κατανοηθούν οι δομικές του αιτίες παραμένει ως σήμερα το μεγάλο πρόβλημα για την αντιμετώπιση του φαινομένου, που ήδη έχει αποκτήσει τη μορφή διεθνούς, οργανωμένου κυκλώματος. 
Σύμφωνα με τις υφιστάμενες ισχύουσες εκθέσεις και εκτιμήσεις, η εμπορία ανθρώπων καταγράφεται ως η τρίτη κατά σειρά οργανωμένη μορφή εγκληματικής δραστηριότητας μετά από την εμπορία όπλων και ναρκωτικών. Κατά την περίοδο 2008-2010, η αύξηση των θυμάτων της εμπορίας ανθρώπων έφτασε το 18%. Οι γυναίκες αποτελούν το 68% του συνόλου των θυμάτων, χωρίς αυτό να σημαίνει ότι είναι μικρός ο απόλυτος αριθμός των ανδρών και κυρίως των παιδιών θυμάτων. 
Η χώρα μας, όπως και όλη η Δύση, συνιστά σημείο προορισμού για αλλοδαπές γυναίκες από την ανατολική Ευρώπη, τα Βαλκάνια, την Ασία και την Αφρική. Πολύ σωστά λοιπόν η πολιτεία μας έχει θέσει σε υψηλή προτεραιότητα την καταπολέμηση του φαινομένου της εμπορίας ανθρώπων, που οδηγεί στη σεξουαλική και όχι μόνο εκμετάλλευση κυρίως γυναικών και παιδιών. 
Το προτεινόμενο νομοσχέδιο αφορά εκείνες τις ευπαθείς ομάδες ανθρώπων, που στο πλαίσιο αναζήτησης εργασίας και καλύτερων συνθηκών διαβίωσης, σε πολλές περιπτώσεις, μη έχοντας οποιαδήποτε εναλλακτική επιλογή, καθίστανται θύματα παράνομης διακίνησης και εκμετάλλευσης είτε εργασιακής είτε σεξουαλικής. Μπορούμε να πούμε ότι στη χώρα μας οι πράξεις εμπορίας ανθρώπων, σε όλες τις επιμέρους μορφές της, καθώς και η αρωγή των θυμάτων, αντιμετωπίζονται, τουλάχιστον σε νομικό επίπεδο, επαρκώς. 
Σύμφωνα με το άρθρο 8, εδάφιο η΄ του Ποινικού Κώδικα, τα σχετικά αδικήματα τιμωρούνται, σύμφωνα με το Ελληνικό Δίκαιο, ανεξάρτητα από τον τόπο τέλεσής τους και ανεξάρτητα επίσης από την υπηκοότητα των δραστών. Περαιτέρω, το άρθρο 187 του Ποινικού Κώδικα τιμωρεί τη σύσταση εγκληματικής οργάνωσης ή την ένταξη σε τέτοια οργάνωση με σκοπό την εμπορία ανθρώπων. Και φυσικά, υπάρχει το άρθρο 323Α΄ του Ποινικού Κώδικα, σχετικά με το αδίκημα της εμπορίας ανθρώπων, και το άρθρο 351 του Ποινικού Κώδικα, που αφορά τη σωματεμπορία. Όλα τα ως άνω αδικήματα τιμωρούνται σε βαθμό κακουργήματος. 
Επιπλέον, στον Κώδικα Ποινικής Δικονομίας υπάρχουν οι διατάξεις των άρθρων 226Α΄ και 253Α΄ που επιτρέπουν ειδικές ανακριτικές πράξεις για τη διαλεύκανση των αδικημάτων αυτών. Τέλος, οι ειδικοί ποινικοί νόμοι, όπως ο ν. 2225/1994 και ο ν. 3064/2002, μεταξύ άλλων, αντιμετωπίζουν το φαινόμενο με μεγάλη αυστηρότητα και επιτρέπουν ειδικές ανακριτικές ενέργειες για τη διαλεύκανσή του και την υποβοήθηση των θυμάτων των πράξεων αυτών.
Η μακρόχρονη εφαρμογή των ανωτέρω διατάξεων του Ποινικού Κώδικα, του Κώδικα Ποινικής Δικονομίας και των λοιπών ειδικών νόμων αλλά και η πολυδιάσπαση του φαινομένου της εμπορίας ανθρώπων κατέδειξαν κενά στους ακόλουθους τομείς: Πρώτον, στην αναγνώριση και ταυτοποίηση πιθανολογούμενων θυμάτων, καθώς και στην αρωγή και προστασία τους και πιο συγκεκριμένα στην ψυχική, κοινωνική, νομική και διοικητική υποστήριξή τους. Δεύτερον, στον περιορισμό της ζήτησης των παράνομων υπηρεσιών και στην ευαισθητοποίηση του κοινού στα ζητήματα αυτά. Τρίτον, στην καθολική και πολυτομεακή προσέγγιση του φαινομένου στο πλαίσιο των εθνικών σχεδίων για την καταπολέμησή του. 
Με την υιοθετούμενη οδηγία 2011/36 της Ευρωπαϊκής Ένωσης, την οποία όλα τα κράτη-μέλη καλούνται να ενσωματώσουν –και κατ’ επέκταση με το υπό συζήτηση νομοθέτημα- τίθεται ως βασικός στόχος ο περιορισμός της παράνομης προσφοράς και ζήτησης υπηρεσιών και εργασίας των θυμάτων εμπορίας ανθρώπων, όχι μόνο μέσω της κατασταλτικής λειτουργίας αλλά και της διαμόρφωσης μιας καταναλωτικής, επιχειρηματικής και εργασιακής συνείδησης μηδενικής ανοχής απέναντι στο συγκεκριμένο φαινόμενο. 
Η ρύθμιση αποσκοπεί στην ανάπτυξη του αισθήματος της κοινωνικής ευθύνης, προωθώντας την ενίσχυση της υγιούς επιχειρηματικότητας, σε πλήρη αντίθεση με τη λειτουργία της παράνομης, ακραίας, στυγνής και ιδιαιτέρως απεχθούς εκμετάλλευσης ανθρώπων με σκοπό το κέρδος. Παράλληλα, προσπαθεί να αποτρέψει την ανάπτυξη επιχειρηματικών και εταιρικών δραστηριοτήτων, οι οποίες κάνοντας χρήση των μέσων και των μεθόδων του οργανωμένου εγκλήματος και εκμεταλλευόμενες την αδήλωτη και εξαναγκαστική εργασία αποσκοπούν στην επίτευξη μεγάλων κερδών και ξεπλύματος βρώμικου χρήματος.
Η νέα ρύθμιση θα επηρεάσει επωφελώς την κοινωνία, τους πολίτες, τη δημόσια διοίκηση και τη δικαιοσύνη, καθώς θα ενισχύσει την αμοιβαία εμπιστοσύνη μεταξύ των πολιτών και την εμπιστοσύνη στους θεσμούς. 
Συγχρόνως, αναμένεται να ενισχύσει τη συνεργασία των κρατικών φορέων και των φορέων της κοινωνίας, ενώ στοχεύει να διασφαλίσει την καλύτερη αξιοποίηση των στοιχείων, τα οποία θύματα-μάρτυρες θα μπορούσαν να παρέχουν κατά την ποινική διαδικασία, εφόσον απολαμβάνουν αποτελεσματική έννομη προστασία. 
Επιπλέον, με τη δημιουργία εθνικής βάσης δεδομένων και εθνικού συστήματος αναγνώρισης και παραπομπής θυμάτων εμπορίας ανθρώπων δύναται η δυνατότητα ευχερέστερης συλλογής και αξιοποίησης του συλλεγέντος υλικού.
Η παρούσα ρύθμιση υπήρξε αποτέλεσμα δημόσιας διαβούλευσης φυσικών προσώπων και φορέων της ευρωπαϊκής κοινωνίας των πολιτών, όπως από διεθνείς μη κυβερνητικές οργανώσεις, καταξιωμένα ερευνητικά κέντρα και κοινωνικούς φορείς που προασπίζονται τα ανθρώπινα και εργατικά δικαιώματα.
Τέλος, σημαντικότατη είναι η νέα θέσπιση του γραφείου εθνικού εισηγητή που σε συνεργασία με φορείς της τέχνης, του πολιτισμού, των Μέσων Μαζικής Ενημέρωσης και των κοινωνικών δικτύων θα φροντίσει για την ευαισθητοποίηση της κοινής γνώμης στα θέματα καταπολέμησης της εμπορίας ανθρώπων. 
Από την αναλυτικότερη παράθεση των προς ψήφιση διατάξεων του παρόντος νομοσχεδίου διαπιστώνεται ότι στόχοι της οδηγίας ενσωματώνονται στο ισχύον νομοθετικό πλαίσιο, καθιστώντας το περισσότερο αποτελεσματικό τόσο στο πεδίο της ποινικής αντιμετώπισης του εγκλήματος της εμπορίας ανθρώπων, όπως αυτό αντιμετωπίζεται ειδικότερα στο Δίκαιό μας, όσο κυρίως και στο πεδίο της πρόληψης μέσω μιας προσπάθειας κινητοποίησης των αντανακλαστικών της κοινωνίας απέναντι στο φαινόμενο αυτό και ειδικότερα μιας προσπάθειας μείωσης της ζήτησης των συγκεκριμένων υπηρεσιών από τους ίδιους τους πολίτες πελάτες των σωματεμπόρων.
Το ΠΑΣΟΚ, λοιπόν, υπερψηφίζει το παρόν σχέδιο νόμου. Ευχόμαστε άμεσα και ηχηρά αποτελέσματα στην προσπάθεια αντιμετώπισης αυτού του ιδιαίτερα απεχθούς εγκλήματος.
Προχωρώ τώρα, κυρίες και κύριοι, στην τοποθέτηση επί της υπ’ αριθμόν 806/24 τροπολογίας που αφορά την τροποποίηση διατάξεων της παραγράφου ιγ΄ 5 του ν. 4152/2013, σχετικά με τις θέσεις προσωπικού του εθνικού συντονιστή για την καταπολέμηση της διαφθοράς. Θα είμαι πολύ σύντομος, λέγοντας απλά ότι όντως μέσω της τροποποίησης αυτής της διάταξης επιτυγχάνεται η καλύτερη και συνεπώς πιο αποτελεσματική στελέχωση του θεσμού, τον οποίο και θεωρούμε ιδιαίτερα σημαντικό.
Η ρητή αναφορά στη δυνατότητα απόσπασης υπαλλήλων των γραμματειών των δικαστηρίων και των εισαγγελιών, προφανώς, έρχεται να επιλύσει ζητήματα ερμηνείας της διάταξης που αντικαθίσταται. 
Σε ό,τι αφορά την υπ’ αριθμόν 821/27 και από 13-9-2013 τροπολογία σχετικά με τροποποιήσεις διατάξεων του Κώδικα Πολιτικής Δικονομίας, διατάξεις του Ποινικού Κώδικα και διατάξεις του ν.3772/2009, το ΠΑΣΟΚ διατηρεί επιφυλάξεις και περιμένουμε την τοποθέτηση του κυρίου Υπουργού, πριν δηλώσουμε την υπερψήφιση ή όχι της συγκεκριμένης τροπολογίας.
Τέλος, δηλώνω τη συμφωνία μας και επί της υπ’ αριθμόν 822/28 τροπολογίας με την οποία προσδίδεται αναδρομική ισχύς από 1-9-2013 στις υπουργικές αποφάσεις χορήγησης άδειας κολεγίων και ιδιωτικών ινστιτούτων επαγγελματικής κατάρτισης, οι οποίες έχουν δημοσιευθεί έως τις 13/9/2013. Και επιπλέον, ορίζεται ότι το Γραφείο Κτηματολογίου των Δήμων Καλλιθέας και Παλαιού Φαλήρου του Νομού Αττικής υπάγεται από την έναρξη ισχύος του ν.4164/2013, δηλαδή από τις 19-7-2013, στο Υπουργείο Περιβάλλοντος, Ενέργειας και Κλιματικής Αλλαγής.
Το ΠΑΣΟΚ, λοιπόν, υπερψηφίζει τόσο το υπό συζήτηση σχέδιο νόμου για την πρόληψη και καταπολέμηση της εμπορίας του ανθρώπου και προστασία των θυμάτων αυτής, τις τροπολογίες με αριθμούς 806/24 και 822/28 και επιφυλάσσεται για την τροπολογία 821/27.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΣΑΛΤΟΥΡΟΣ",450
"52104"," Σας ευχαριστούμε, κύριε συνάδελφε.
Από τον Πρόεδρο της Κοινοβουλευτικής Ομάδας του ΣΥΡΙΖΑ-ΕΚΜ λάβαμε επιστολή με την οποία ορίζεται ως εισηγήτρια η Βουλευτής κ. Ζωή Κωνσταντοπούλου.
Από τον Γραμματέα του ΠΑΣΟΚ κ. Παναγιώτη Ρήγα λάβαμε επιστολή με την οποία ορίζεται ως Κοινοβουλευτικός Εκπρόσωπος ο Βουλευτής κ. Γεώργιος Ντόλιος και ως ειδικός αγορητής ο Βουλευτής κ. Δημήτριος Σαλτούρος.
Από τους Ανεξάρτητους Έλληνες λάβαμε επιστολή με την οποία ορίζεται ως ειδικός αγορητής ο Βουλευτής κ. Ιωάννης Δημαράς και ως Κοινοβουλευτικός Εκπρόσωπος ο Βουλευτής κ. Βασίλειος Καπερνάρος.
Από τη Χρυσή Αυγή λάβαμε επιστολή με την οποία ορίζεται ως ειδικός αγορητής ο Βουλευτής κ. Χρήστος Παππάς και ως Κοινοβουλευτικός Εκπρόσωπος ο Βουλευτής κ. Ηλίας Κασιδιάρης.
Από τον Πρόεδρο της Δημοκρατικής Αριστεράς κ. Φώτη Κουβέλη λάβαμε επιστολή με την οποία ορίζεται ως ειδική αγορήτρια η Βουλευτής κ. Μαρία Γιαννακάκη και ως Κοινοβουλευτικός Εκπρόσωπος ο Βουλευτής κ. Σπυρίδων Λυκούδης.
Από τον Κοινοβουλευτικό Εκπρόσωπο του ΚΚΕ λάβαμε επιστολή με την οποία ορίζεται ως Κοινοβουλευτικός Εκπρόσωπος ο Βουλευτής κ. Σπυρίδων Χαλβατζής και ως ειδική αγορήτρια η  Βουλευτής κ. Λιάνα Κανέλλη.
Το λόγο έχει ο ειδικός αγορητής των Ανεξάρτητων Ελλήνων κ. Ιωάννης Δημαράς.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52105"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η σημερινή ημέρα είναι ιδιαίτερα οξυμένη και επιβαρυμένη με όλα όσα έχουν συμβεί τον τελευταίο καιρό και ειδικά με τη δολοφονία του νεαρού στο Κερατσίνι. Ένας συνάνθρωπός μας δολοφονήθηκε με τον τρόπο που όλοι γνωρίζουμε. Έγινε μια πρόταση στη Βουλή για την τήρηση ενός λεπτού σιγής. Το τι συνέβη το γνωρίζετε αλλά η πρόταση που έπρεπε να υπάρχει –κατά τη γνώμη μου- ήταν μια και μοναδική. Να διακοπούν οι εργασίες σήμερα της Βουλής και να τιμήσουμε με αυτόν τον τρόπο και την οικογένεια και την κοινωνική καταγωγή και το παλικάρι αυτό που χάθηκε με αυτόν το βίαιο τρόπο.
Ξέρετε κάτι; Είναι απίστευτος ο πόνος των γονιών που θάβουν τα παιδιά τους και μάλιστα με αυτόν τον τρόπο. Έπρεπε να διακοπεί η σημερινή συνεδρίαση της Βουλής και δεν θα ήταν επειδή κάποιος εξ ημών θα εθεωρείτο δειλός αλλά γιατί με αυτόν τον τρόπο, τον δυναμικό, θα δίναμε μια απάντηση σε εκείνους οι οποίοι παραβαίνοντας τις αρχές της δημοκρατίας και της λειτουργίας του κοινοβουλευτικού μας πολιτισμού και συστήματος επιδιώκουν να διχάσουν την ελληνική κοινωνία. 
Στο τέλος-τέλος εκείνο το οποίο έχει ανησυχήσει πολλούς εξ ημών όχι τώρα αλλά πολύ καιρό πριν –θυμίζω τα γεγονότα που έγιναν στην εκδήλωση της 28ης Οκτωβρίου στη Θεσσαλονίκη και στον Άγιο Δημήτριο- είχαν διατυπώσει δημόσια το φόβο ότι προχωράμε σε μια τέτοια εμφυλιακή κατάσταση και στιγμή που θα πρέπει όλοι όσοι πιστεύουμε στο δημοκρατικό πολίτευμα να την αποτρέψουμε. Και αυτό είναι η αλήθεια. 
Κύριε Πρόεδρε, θα με συγχωρήσετε αν δεν αναφερθώ ειδικά στο νομοσχέδιο που σήμερα η Κυβέρνηση προτείνει στο Κοινοβούλιο, στο Τμήμα για να ψηφιστεί και να εστιάσω την προσοχή μου –γιατί αυτή είναι και η ανάγκη του εκπροσώπου του ελληνικού λαού- στο ελληνικό Κοινοβούλιο και μέσω αυτού στον ελληνικό λαό.
Το πρόβλημα είναι πρόβλημα δημοκρατίας. Δεν υπάρχουν δυο άκρα. Δεν είναι δυνατόν να δέχομαι να ακούω και να συμβιβαστώ με την άποψη ότι η Νέα Δημοκρατία και ο ΣΥΡΙΖΑ είναι στο Κοινοβούλιο τα άκρα. Δεν είναι άκρα ο ΣΥΡΙΖΑ. Μπορεί να διαφωνώ μαζί τους, μπορεί με μερικά πρόσωπα επίσης να διατυπώσω τη διαφωνία μου αλλά ο ΣΥΡΙΖΑ έχει εκλεγεί από τον ελληνικό λαό.","ΙΩΑΝΝΗΣ ΔΗΜΑΡΑΣ",125
"52106"," Στα Πρακτικά να διορθωθεί, όχι Νέα Δημοκρατία, εννοούσατε άλλο κόμμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"52107"," Αφήστε με να συνεχίσω έτσι όπως έχει καταγραφεί ο τρόπος με τον οποίο έχει διατυπωθεί αυτή η ιστορία των δυο άκρων. 
Δεν είναι ίδια τα πράγματα. Πρέπει να σεβόμαστε το λόγο εδώ ο ένας του άλλου. Δεν είναι μόνο τι λέμε. Θα πρέπει και να ακούμε, έστω και αν διαφωνούμε με αυτόν που διατυπώνει μια διαφορετική άποψη. Να ακούμε! Γιατί το μεγάλο ερώτημα μιας απλής κυρίας που έτυχε να με σταματήσει στο δρόμο, όπως και πολλούς εξ ημών, ήταν το εξής: «Ξέρετε τι ανάγκη έχουμε; Να κουβεντιάσουμε, να μιλήσουμε».
Και εδώ ξεκινάει κι ένα άλλο τεράστιο θέμα που θα έπρεπε να έχει απασχολήσει τη Βουλή εδώ και πολύ καιρό. Την έχει απασχολήσει, αλλά αποφάσεις δεν έχουν παρθεί με τέτοιο τρόπο, πειστικό, ώστε να υλοποιηθούν. Είναι το θέμα της λειτουργίας των μέσων. Πόσοι εξ ημών έχουν βρεθεί στα τηλεοπτικά παράθυρα και πόσοι εξ ημών έχουν προλάβει, έστω και για ένα λεπτό, να διατυπώσουν τη σκέψη τους; Αντίθετα, η μεθοδολογία είναι μία, να μιλάμε όλοι μαζί και να μην ακούγεται κανείς. 
Εδώ, λοιπόν, ξεκινάει ένα τεράστιο θέμα που έχει σχέση με τη βία, τη βία εντός Κοινοβουλίου. Ποια είναι; Σας θυμίζω, αγαπητές κυρίες και κύριοι συνάδελφοι, ότι το μεγάλο πρόβλημα της λειτουργίας του ελληνικού Κοινοβουλίου είναι το πρόβλημα της αδειοδότησης των συχνοτήτων. Από το ’89-’90 και μέχρι σήμερα, παρ’ ότι υπήρξαν πέντε Πρωθυπουργοί -και όχι μόνο- οι οποίοι κατήγγειλαν αυτήν την περίεργη, άναρχη λειτουργία των μέσων και ανέλαβαν και την ευθύνη και υποσχέθηκαν και στον ελληνικό λαό ότι αυτό το θέμα θα λυθεί, πέρασαν περισσότερα από τριάντα χρόνια και δεν έχει γίνει τίποτα.
Να πού παράγεται η βία! Από το ελληνικό Κοινοβούλιο, το οποίο νομοθετεί και εν συνεχεία ακούω μεθ’ εκπλήξεως και θυμού ότι οι νόμοι δεν τηρούνται. Και αυτό το έχω ακούσει από Υπουργούς και της Νέας Δημοκρατίας και του ΠΑΣΟΚ. «Μα, έχουμε νόμους, αλλά δεν τηρούνται». Τι ζητάμε, λοιπόν, να βρούμε στην ελληνική κοινωνία και στη βία σήμερα για όλα αυτά τα άθλια που συμβαίνουν, τα απαράδεκτα, τα επικίνδυνα για την ενότητα του έθνους και του λαού μας, όταν εμείς οι ίδιοι ομολογούμε ότι δεν τηρούμε αυτά τα οποία έχουμε ψηφίσει;
Όσον αφορά το θέμα, λοιπόν, των αδειοδοτήσεων, η υπόσχεση πέντε Πρωθυπουργών παρακαλώ -να τους απαριθμήσω, του αειμνήστου Ανδρέα Παπανδρέου, του Κώστα Μητσοτάκη, του Κώστα Σημίτη, του Κώστα Καραμανλή, του Γιώργου Παπανδρέου μέχρι χθες- ήταν ότι θα μπει τάξη στο θέμα των αδειοδοτήσεων των συχνοτήτων. Αντ’ αυτού ζήσαμε το εξής παράδοξο τον τελευταίο καιρό: Ενώ δεν είναι νόμιμη η λειτουργία κάποιων καναλιών, ή είναι ημινόμιμη ή ημιπαράνομη -πείτε την όπως θέλετε- ακούσαμε τον Υπουργό κ. Στουρνάρα να λέει όταν έπεσε το «μαύρο» στη δημόσια τηλεόραση που πληρώνει ο ελληνικός λαός, ότι «ο μόνος νόμιμος σταθμός που λειτουργεί, η μόνη νόμιμη συχνότητα είναι αυτή της -πάλαι ποτέ- ΕΡΤ». 
Και αναρωτήθηκα, όπως αναρωτήθηκαν όλοι οι Έλληνες, πώς είναι δυνατόν και διά ομολογίας του κ. Λαζαρίδη, του Προέδρου της Ανεξάρτητης Αρχής, δηλαδή του Εθνικού Συμβουλίου Ραδιοτηλεόρασης, να ακούμε ότι δεν λειτουργούν νόμιμα όλοι αυτοί, ραδιόφωνα, τηλεοράσεις κ.λπ. και να έχουμε βρεθεί αντιμέτωποι με ένα δραματικό, εκπληκτικό γεγονός, να μπαίνει δηλαδή «μαύρο» στην ΕΡΤ, στη δημόσια τηλεόραση που πληρώνει ο ελληνικός λαός και που λειτουργεί νόμιμα και να λειτουργούν αντ’ αυτής οι παράνομοι. Όλα αυτά, λοιπόν, παράγουν βία. 
Και δεν είναι μόνον αυτό. Θυμάμαι -και έχω τη δυνατότητα να σας υπενθυμίσω διά των Πρακτικών της Βουλής- ότι πριν από λίγο καιρό διά στόματος του κ. Κακλαμάνη, στην τελευταία περίπτωση όταν κατατέθηκε η τροπολογία για τη δανειοδότηση των κομμάτων και των διευθυντών, είχε πει ο πρώην Πρόεδρος της Βουλής το εκπληκτικό: «Παράνομα, παράτυπα και εκτός Κανονισμού έρχεται στη Βουλή μια τροπολογία» και δεν του μίλησε κανένας. Ήταν δυο-τρεις Βουλευτές, ψήφισαν την τροπολογία και τελείωσε το θέμα. 
Είναι ποτέ δυνατόν έτσι να λειτουργήσει το ελληνικό Κοινοβούλιο; Είναι ποτέ δυνατόν έτσι να πείσουμε τον ελληνικό λαό και τα νέα παιδιά ότι εδώ δεν είναι ότι απλά νομοθετούμε αλλά τηρούμε και τους νόμους και την υπόσχεση;
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Για να είμαστε ακριβείς και ειλικρινείς, δεν υπάρχει νόμος που ψηφίζεται για να μην ανατραπεί στη συνέχεια στην ιστορία και ανάλογα με τις ανάγκες της κοινωνίας. Όταν έρθει η ώρα, όμως, αυτό θα γίνει. Και θα γίνει με τη συμβολή και τη συμμετοχή του ελληνικού λαού. Χωρίς αυτή δεν μπορεί να γίνει τίποτα.
Δεν είναι εδώ μερικές παρέες ανθρώπων οι οποίοι εκφράζουν κομματικές ηγεσίες ή γραφειοκρατίες. Εδώ εκφράζεται η βούληση και η επιθυμία του ελληνικού λαού. Αυτός έχει δώσει αγώνες για τη δημοκρατία. 
Σκεφθείτε τη φοβερή χθεσινοβραδινή ιστορία, σκεφθείτε ότι τα γεγονότα που εκτυλίχθηκαν στο Κερατσίνι έγιναν στη λεωφόρο Γρηγορίου Λαμπράκη. Για να μη θυμηθώ το τραγούδι που έχει μελοποιήσει ο Μίκης Θεοδωράκης από το θεατρικό έργο του Brendan Behan που ανέβηκε εδώ και το οποίο τραγουδούσαν χιλιάδες φοιτητών κατά τη διάρκεια των εξεγέρσεων της δεκαετίας του 1960, για να μη θυμηθώ και μία σειρά από άλλα πράγματα. Θα θυμηθώ όμως το Νίκο Καζαντζάκη με το βιβλίο του όπου λέει «ήθελε να είναι ελεύθερος, σκοτώστε τον!». Αυτό έχει γίνει. 
Αυτό δεν έγινε χθες. Γίνεται πολλές δεκαετίες τώρα. Και πολλά παιδιά και πολλοί συμπατριώτες μας στους αγώνες για τη δημοκρατία χάθηκαν. Δεν θέλω να κάνω μία απαρίθμηση ονομάτων, ονοματολογίας ανθρώπων οι οποίοι έδωσαν τη ζωή τους και είναι πάρα πολλοί. Αυτούς πρέπει να τιμάμε. Αυτούς πρέπει να τιμά το ελληνικό Κοινοβούλιο. 
Εν πάση περιπτώσει και εν τέλει, εδώ δεν είμαστε μόνο για να διατυπώνουμε κάποιες εντυπωσιακές κορώνες. Εδώ είμαστε για να βρίσκουμε τα προβλήματα, να τοποθετούμεθα σε αυτά, έστω και αν διαφωνούμε –και αλίμονο, πώς θα γινόταν διαφορετικά;- και να προσπαθούμε να βρούμε λύσεις. 
Κοιτάξτε άλλη μία «βία» του ελληνικού Κοινοβουλίου, όπως καταγράφηκε τα τελευταία τριάντα χρόνια. Κυβερνούν επί τριάντα χρόνια μειοψηφίες. Το έχουμε καταλάβει αυτό; Έχουμε καταλάβει ποτέ ότι η μειοψηφία των μονοκομματικών κυβερνήσεων, και εν συνεχεία αυτού που συμβαίνει σήμερα και όπως καταγράφεται στις δημοσκοπήσεις, κυβερνά και νομοθετεί; Ποιοι νομοθετούν; Η μειοψηφία; Αυτό γίνεται. Και δεν το έχουμε αντιληφθεί; Δεν έχουμε διατυπώσει τις ενστάσεις μας; Δεν προσπαθούμε να βρούμε τρόπους συμφωνίας και συνεννόησης; Αυτό περιμένει από εμάς ο ελληνικός λαός. 
Επιτέλους, να σας πω κάτι; Δεν ξέρω αύριο τι πρόκειται να γίνει στις εκλογές. Είναι θέμα που αφορά τον ελληνικό λαό και μόνο. Ξέρω μόνο ένα πράγμα, ότι πριν από τις τελευταίες εκλογές όλοι μας, μα όλοι μας -και από την πλευρά της Νέας Δημοκρατίας- ζητούσαμε εφαρμογή της απλής αναλογικής και όχι το αίσχος των πενήντα εδρών αυτού που θα πάρει την πρώτη θέση. 
Και σας ερωτώ και ερωτώ και εμένα, όχι μόνο εσάς. Πώς είναι δυνατόν, σύμφωνα με τις τελευταίες δημοσκοπήσεις, το πρώτο από το δεύτερο κόμμα να έχει ένα ποσοστό διαφοράς 1% και 0,5% και να νομιμοποιείται εξ αυτού του λόγου να έχει πενήντα περισσότερους Βουλευτές στο ελληνικό Κοινοβούλιο; Τότε για ποια δημοκρατία μιλάμε; Πώς γίνεται αυτό; Και αν μεν είναι η Νέα Δημοκρατία και πάρει συν πενήντα Βουλευτές, δεν μιλάει. Αν είναι οποιοσδήποτε άλλος –ο ΣΥΡΙΖΑ εν προκειμένω, όπως φαίνεται- πάλι δεν θα μιλάει. 
Όμως, πολύ καιρό πριν και το Κομμουνιστικό Κόμμα Ελλάδας και άλλοι αριστεροί χώροι –πείτε τους και χαρακτηρίστε τους και περιγράψτε τους όπως θέλετε- μίλαγαν για την απλή αναλογική. Αυτός ο επαίσχυντος εκλογικός νόμος κατηγορήθηκε και από Βουλευτές της Νέας Δημοκρατίας. Και αυτό είναι αλήθεια. Όμως, δεν γίνεται τίποτα. 
Να η βία από πού ξεκινάει, από εμάς τους ίδιους. Η δε κοινωνία σήμερα, η οποία παρακολουθεί άναυδη όλα όσα συμβαίνουν, βιώνει τη βία στις μεταξύ μας σχέσεις, στην οικογένεια, στη γειτονιά, στο σχολείο, στις προσωπικές σχέσεις και δεν ξέρει από πού να κρατηθεί και τι να υπερασπισθεί. 
Και περιμένει από εμάς όχι απλά και οι τριακόσιοι να πάνε να πνιγούνε ή και οι τριακόσιοι να εκτελεστούν. Περιμένει από όλους όσους έχουμε την τιμή να εκπροσωπούμε τον ελληνικό λαό στο ελληνικό Κοινοβούλιο να διατυπώνουμε και μία θετική πρόταση.
Κύριε Πρόεδρε, σας ευχαριστώ για την ανοχή. Είχα να αναφερθώ και σε κάποια άλλα θέματα που αφορούν το Κοινοβούλιο και με απασχολούν καιρό τώρα, αλλά σεβόμενος το χρόνο και τη διαδικασία, θα ήθελα να σας πω ότι είναι ένα μήνυμα αισιοδοξίας, εκτός των άλλων συναδέλφων οι οποίοι κατήγγειλαν το περιστατικό που συνέβη στο Κερατσίνι, και η παρέμβαση του κ. Καπερνάρου, που ήταν νηφάλια και που συνέστησε, εκτός των άλλων, και ψυχραιμία σε όλους μας. Την έχουμε ανάγκη όλοι εμείς.
Όσον αφορά το συγκεκριμένο νομοσχέδιο, θα ήθελα να σας πω, κύριε Υπουργέ, ότι για ό,τι γίνεται για να υπερασπιστούμε τα θύματα –και κυρίως τις γυναίκες- από το trafficking, είμαστε απολύτως σύμφωνοι. Έχω στα χέρια μου και έχω διαβάσει και την ευρωπαϊκή οδηγία και τα Πρακτικά της συνεδρίασης της Βουλής, που έγινε πριν από λίγο καιρό. Όποια ένσταση και εάν έχουμε, θα τη διατυπώσει με νομικά επιχειρήματα σε λίγο, μετά από εμένα, ο κ. Καπερνάρος.
Θα ήθελα να πω μόνο το εξής: Εδώ δοκιμάζεται η δημοκρατία, εδώ θεμελιώνεται η δημοκρατία. Στην κοινοβουλευτική δημοκρατία εναποθέτει ο ελληνικός λαός τις ελπίδες του για ένα καλύτερο αύριο και πρέπει να τιμήσουμε και την εκπροσώπηση που μας έχει διαπιστευθεί με την εντολή του, αλλά πολύ περισσότερο το ηθικό πλαίσιο που πρέπει, εκτός των άλλων, εκτός των νομοθετημάτων, η Βουλή των Ελλήνων να περιγράφει, να θεμελιώνει και να υπερασπίζεται.
Ευχαριστώ.
(Χειροκροτήματα από την πτέρυγα των ΑΝΕΛ)","ΙΩΑΝΝΗΣ ΔΗΜΑΡΑΣ",125
"52108"," Ευχαριστούμε πολύ, κύριε συνάδελφε.
Το λόγο έχει ο ειδικός αγορητής της Χρυσής Αυγής, κ. Χρήστος Παππάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52109"," Κύριε Πρόεδρε, η Κυβέρνηση αποφασίζει για άλλη μία φορά ετεροχρονισμένα να ενσωματώσει μία υποχρεωτική ευρωπαϊκή οδηγία του 2011 σε διατάξεις του Ποινικού Δικαίου, που έχουν ήδη προσφάτως τροποποιηθεί.
Πεποίθησή μας είναι ότι τα ζητήματα αυτής της βαριάς μορφής εγκληματικότητας, που περιλαμβάνονται στα νομοθετήματα, δεν αντιμετωπίζονται αποκλειστικά με ενσωμάτωση οδηγιών της Ευρωπαϊκής Ένωσης, δηλαδή με κατασταλτικά μέτρα αλλά αντιμετωπίζονται και με προληπτικά μέτρα. 
Προληπτικό μέτρο είναι κυρίως ο έλεγχος της αθρόας λαθρομετανάστευσης, η οποία δεν αποτελεί δυστυχώς πρώτο μέλημα καμιάς μέχρι τώρα κυβέρνησης ούτε ασφαλώς αποτελεί μέλημα της σημερινής. 
Αυτό σημαίνει απλούστερα ότι, όπως δείχνει η δικαστική πρακτική και η στατιστική του Υπουργείου Δικαιοσύνης, η μεγάλη πλειοψηφία όσων διαπράττουν και συμμετέχουν σε τέτοιας μορφής εγκλήματα είναι κυρίως αλλοδαποί και δυστυχώς έχουν επίσης ως θύματα αλλοδαπούς.
Τα εγκλήματα της εμπορίας των ανθρώπων, της σωματεμπορίας, της παιδικής εκμετάλλευσης για σεξουαλικούς λόγους, τα προβλήματα των απαγωγών, όλα αυτά ήταν σχεδόν άγνωστα στην Ελλάδα πριν από τη λαίλαπα της παράνομης μετανάστευσης, της ως λέγεται λαθρομετανάστευσης και των εγκληματικών κυκλωμάτων που εισέρρευσαν στη χώρα μας κυρίως μετά το 2000.
Εάν, λοιπόν, η αθρόα λαθρομετανάστευση ή -για να το πούμε και διαφορετικά- το σύγχρονο δουλεμπόριο, αν θέλετε, είχε ελεγχθεί αποτελεσματικά όλα αυτά τα χρόνια αντί να ψηφίζονται προσχηματικά ή και ουσιαστικά, αν θέλετε, λόγοι που την ενισχύουν, τότε η Ελλάδα θα ενσωμάτωνε αυτήν την οδηγία χωρίς να αντιμετωπίζει πραγματική απειλή από την ύπαρξη αυτών των μη Ελλήνων πολιτών που εγκληματούν. 
Συμπληρωματικά να πω ότι είμαστε αντίθετοι με την τροποποίηση των διατάξεων του ν. 3811/2009.
Επίσης να αναφέρω μία παράμετρο. Είναι εντυπωσιακό ότι στην έκθεση του Γενικού Λογιστηρίου δεν εκτιμάται ούτε στο περίπου, όπως υπάρχει υποχρέωση, πόσο θα στοιχίσουν αυτές οι αποζημιώσεις ούτε επίσης πόσο θα στοιχίσει η στελέχωση αυτού του περίφημου λεγόμενου γραφείου του εθνικού εισηγητή. 
Επίσης, στο σχέδιο νόμου ρυθμίζονται θέματα σχετικά με τα προσόντα και τον ορισμό της διαδικασίας που θα διέπει αυτόν τον εθνικό εισηγητή. Αναφέρονται η στελέχωση γραφείου με τρεις υπαλλήλους του Υπουργείου Εξωτερικών, οι αρμοδιότητες του γραφείου αυτού κ.λπ..
Σύμφωνα, λοιπόν, με το νομοσχέδιο, για την επίτευξη των σκοπών του, το γραφείο εθνικού εισηγητή συνεργάζεται με εθνικούς και διεθνείς δημοσίους ή ιδιωτικούς φορείς για την αξιοποίηση των προγραμμάτων που συγχρηματοδοτούνται ή μη. Κατ’ ουσίαν, δηλαδή, συνεργασία με διάφορες ΜΚΟ. 
Εμείς, διαφωνούμε πλήρως με τη διάταξη αυτή που αφήνει ανοιχτή την «πόρτα» στις ΜΚΟ για συμμετοχή τους στη συμβουλευτική διαδικασία. Εισάγονται, με το άρθρο αυτό, σε αυτό το γραφείο αρμοδιότητες νεφελώδεις και άχρηστες, πιστεύουμε, που μπορεί να οδηγήσουν για άλλη μία φορά σε ένα «πάρτι» εκατομμυρίων των ΜΚΟ, όπως γίνεται εδώ τα τελευταία χρόνια.
Από τις τοποθετήσεις των Βουλευτών της συγκυβέρνησης στην επιτροπή, η σύμβαση αντιμετωπίστηκε με τη λογική που προείπα, της ενσωμάτωσης στην εσωτερική νομοθεσία κάποιων στοιχείων που δεν υπήρχαν ήδη στο ελληνικό Δίκαιο. 
Από την Αριστερά, αντίθετα, υποβαθμίστηκε η σημασία της πολυπολιτισμικότητας, που κατ’ εμάς ευθύνεται σε κυρίαρχο βαθμό για την έξαρση αυτού του είδους της εγκληματικότητας. Είπα και στην αρχή ότι αυτή η εγκληματικότητα, κυρίως, οφείλεται και είναι ουσιαστικά «αλλοδαπή». 
Το πρόβλημα όμως, παρά τα μέτρα που κατά καιρούς λαμβάνονται, παραμένει άλυτο. Και ρωτάμε εμείς. Γιατί, παρά την πλήρη, πράγματι, ελληνική νομοθεσία πάνω στα εγκλήματα αυτά, η Ελλάδα έχει καταντήσει κυριολεκτικά ο «σκουπιδοτενεκές» της Ευρώπης; Γιατί αποτελεί το κέντρο των κυκλωμάτων διακίνησης σαρκός μεταξύ Ανατολής και Δύσης; Και γιατί η επαρκής νομοθεσία δεν κατέστη ικανή να ανακόψει αυτήν την πορεία; Γιατί το χάλι αυτό δεν παρουσιάζεται και στις άλλες ευρωπαϊκές χώρες; Εκεί δεν φταίει ο καπιταλισμός;
 Γιατί τα αίτια είναι άλλα. Και το αίτιο είναι οι ελληνικές κυβερνήσεις που μέχρι σήμερα ψήφιζαν συνεχώς νόμους για να διευκολύνουν την αθρόα προσέλευση λαθρομεταναστών στη χώρα, το αίτιο είναι αυτοί που ψήφισαν χωρίς αντιρρήσεις το Δουβλίνο II και νομιμοποιούν εκ των υστέρων, χωρίς κανέναν έλεγχο, όλους αυτούς τους παράνομα εισελθόντες στην ελληνική επικράτεια.
Να, λοιπόν, γιατί εμείς μιλάμε για «αλλοδαπή» και «ξενόφερτη» εγκληματικότητα. Μάλιστα θα έλεγα ότι είναι μία εγκληματικότητα υποκινούμενη από «σκοτεινά» κέντρα, που κινείται από ένα διεθνές δουλεμπόριο, που διακινείται από αυτούς τους οποίους διακρίνει η απληστία, ο υπέρμετρος πλουτισμός, από τη διεθνή κεφαλαιοκρατία, που ταλαιπωρεί όχι μόνο τον ελληνικό λαό αλλά όλους τους λαούς. 
Στη συνεδρίαση της επιτροπής θέσαμε ορισμένα ερωτήματα και προβληματισμούς που έμειναν αναπάντητα από την Κυβέρνηση και από τους διαφόρους φορείς που μας ενημέρωσαν. Θα μας απαντήσει σήμερα η Κυβέρνηση για να μας πείσει ότι αξίζει τον κόπο να υπερψηφίσουμε αυτό το νομοσχέδιο, το οποίο είναι διάσπαρτο από άσχετες διατάξεις; 
Τα ερωτήματα είναι: Ποια ήταν τα ποσοστά αυτών των εγκλημάτων πριν το 2000, δηλαδή πριν αρχίσει η αθρόα είσοδος λαθρομεταναστών στην Ελλάδα; Όλοι οι φορείς, συμπεριλαμβανομένης και της ΕΛΑΣ, δεν έδωσαν απάντηση. 
Πόσα θύματα έχουν αποζημιωθεί μέχρι σήμερα από την ελληνική πολιτεία και με ποια ποσά; Γιατί οι αποζημιώσεις που προβλέπονται από το νομοσχέδιο, δεν καταβάλλονται από τους συνεργαζόμενους διεθνείς οργανισμούς -παραδείγματος χάριν από την Ύπατη Αρμοστεία του ΟΗΕ- αλλά από τον πενιχρό ελληνικό προϋπολογισμό; 
Μιλάμε για αλλοδαπή εγκληματικότητα -γι’ αυτό αναφέρουμε την Ύπατη Αρμοστεία- με θύματα και θύτες αλλοδαπούς, σε αυτήν την περίπτωση εγκλημάτων που εξετάζουμε σήμερα. 
Είδαμε τις παρατηρήσεις, λοιπόν, του ελληνικού Γραφείου για τους πρόσφυγες του ΟΗΕ, ότι συνιστά την υιοθέτηση γραφείου εθνικού εισηγητή, όπως προείπα, αναμασώντας τις αερολογίες του σχεδίου νόμου περί συντονισμού, περί ενημέρωσης, περί φορέων, περί πληροφόρησης κ.λπ.. 
Δεν μας λέει, όμως, γιατί δεν διαμαρτύρεται όταν η πορνεία στο εθνικό Δίκαιο μετατρέπεται από πλημμέλημα σε πταίσμα ή όταν η επαιτεία -όχι η εκμετάλλευση σε αυτή- ουσιαστικά δεν διώκεται στην Ελλάδα, μια Ελλάδα που έχει γεμίσει από αλλοδαπούς επαίτες και, δυστυχώς, λόγω της πολιτικής σας και του μνημονίου, από ημεδαπούς, από Έλληνες πολίτες επαίτες. Πού είναι η Ύπατη Αρμοστεία να ασκήσει έργο κατά των πρακτικών αυτών, αντί να βγάζει φιρμάνια για την ενσωμάτωση στο ελληνικό Δίκαιο, ένα δίκαιο που καλύπτει ήδη αυτές τις περιπτώσεις;
Η μέριμνα της Αρμοστείας είναι στην κατεύθυνση της διαχείρισης του φαινομένου της εμπορίας ανθρώπων και όχι της καταπολέμησής του. Κι εμείς εδώ είμαστε κάθετα αντίθετοι. 
Θέλουμε καταπολέμηση, λοιπόν, αυτού του φαινομένου, το οποίο μπορεί να πάψει μόνο αν καταπολεμηθεί το αίτιο που το προκαλεί, δηλαδή η λαθρομετανάστευση. Και αν θέλουμε να πάμε και βαθύτερα, η καταπολέμηση του δουλεμπορίου και της αιτίας που δημιουργεί αυτό το σύγχρονο δουλεμπόριο, που οδηγεί στην πολύ-πολιτισμικότητα τα εθνικά κράτη. 
Καμμία Αρμοστεία, κανένας υπερεθνικός οργανισμός και καμμία ΜΚΟ δεν μπορεί να μας απαγορεύσει τη θέσπιση διατάξεων, που θα προφυλάσσουν τα σύνορά μας από τους εισβολείς, που θα δημιουργούν πραγματική ασπίδα προστασίας των Ελλήνων πολιτών από τα φαινόμενα της εκμετάλλευσης ανθρώπων που φέρνουν μαζί τους το κύκλωμα της ιδεολογίας στην οποία είναι συνεπείς εδώ και χρόνια, δηλαδή των ανοιχτών συνόρων και της πολύ-πολιτισμικότητας. 
Εμείς, δεν λάβαμε καμμία υπεύθυνη απάντηση σχετικά με το ποιες θα είναι οι ΜΚΟ που θα συμμετάσχουν στη συμβουλευτική διαδικασία, με ποια κριτήρια θα επιλεγούν, ποιος ελέγχει την εγκυρότητα του έργου και με ποια ποσά θα χρηματοδοτηθούν.   
Όλα αυτά τα στοιχεία, λοιπόν, είναι κρίσιμα για εμάς. Είναι τόσο κρίσιμα, ώστε να ακυρώνουν, ενδεχομένως, όποιες καλές προθέσεις θα περιείχε αυτό το νομοθέτημα.
Τέλος, δύο λόγια επί των τροπολογιών. 
Την κακή συνολική εικόνα που μας δημιούργησε τελικά το σχέδιο που συζητάμε, εντείνει η προχειρότητα με την οποία εσείς συνεχίζετε να νομοθετείτε. Οι τροπολογίες που φαίνεται πως ενσωμάτωσε στο νομοσχέδιο, αποτελούν συνέχεια μιας γνώριμης τακτικής σας. Δηλαδή, αυτά που φέρνατε σε τροπολογίες πριν από δύο τρεις μήνες, τα ανακαλείτε με νέες τροπολογίες, επειδή στην πορεία αντιλαμβάνεστε ότι δεν μπορούν να λειτουργήσουν. Εσείς που διαθέτετε στρατιές ακριβοπληρωμένων συμβούλων αλλά δεν διαθέτετε κοινή λογική, δεν διαθέτετε την εμπειρία να καταλάβετε αυτά που σας επισημαίνουμε εμείς από αυτό εδώ το Βήμα, τα οποία είναι απλά λόγια αλλά είναι και μια ουσιαστική κριτική. 
Αναφέρομαι, όπως καταλάβατε, στην τροπολογία που τροποποιεί και πάλι τον Κώδικα Πολιτικής Δικονομίας, καθώς και διατάξεις του Ποινικού Κώδικα. Σας έχουμε τονίσει ξανά -και το αποδεικνύετε εσείς κάθε μέρα- ότι το μόνο που σας ενδιαφέρει, είναι η εισπρακτική σας πολιτική. Σας ενδιαφέρει μόνο να εισπράττετε. Σας ενδιαφέρουν μόνο τα παράβολα. Σας ενδιαφέρουν τα παράβολα περισσότερο από την ομαλή λειτουργία της δικαιοσύνης, γι’ αυτό και δείχνετε μια ιδιαίτερη μέριμνα γι’ αυτά. Για παράδειγμα, το άρθρο 5 του ν. 3886/2010. 
Αν σας ενδιέφερε η ομαλή λειτουργία των δικαστηρίων, αντί να θεσπίζετε διατάξεις για προσλήψεις στον Εθνικό Συντονιστή για τη Διαφθορά -θεσμό με τον οποίο εμείς είχαμε διαφωνήσει εξ αρχής, όπως κάνατε με τη δεύτερη τροπολογία- θα διορίζατε δικαστικούς γραμματείς στα δικαστήρια που αγκομαχούν και θα αποποινικοποιούσατε τη μη καταβολή εισφορών στα ασφαλιστικά ταμεία, ένα αδίκημα για το οποίο σέρνονται, δυστυχώς, εκατοντάδες Έλληνες πολίτες στα δικαστήρια. Αν σας ενδιέφερε η εύρυθμη λειτουργία, θα είχατε προνοήσει να μη μεταφέρετε όλες τις αρμοδιότητες στα ειρηνοδικεία από τα πρωτοδικεία, ώστε να μην αναγκάζεστε τώρα να τις παίρνετε μία - μία πίσω, όπως κάνετε με την υιοθεσία.
Θα είχατε ακούσει την κατακραυγή για την παράγραφο 3 του άρθρου 235 του Ποινικού Κώδικα για τη δωροδοκία. Από αυτήν εδώ τη θέση, σας είχαμε επισημάνει ότι ανοίγετε τον ασκό του Αιόλου. Τώρα το καταλάβατε και την παίρνετε πίσω. Είστε, λοιπόν, αξιόπιστοι με όλα αυτά; Εσάς θα εμπιστευθούν οι ξένοι και οι εγχώριοι επενδυτές για το «success story», όταν δεν είστε σε θέση να νομοθετήσετε ακόμα και τα πλέον απλά, ακόμα και τα πλέον αυτονόητα; 
Τελειώνοντας και όσον αφορά την τρίτη τοπολογία που αφορά τα ιδιωτικά ΙΕΚ και τα κτηματολογικά γραφεία των Δήμων Καλλιθέας και Παλαιού Φαλήρου, θα έλεγα ότι αυτή έρχεται να πιστοποιήσει τα όσα ειπώθηκαν πριν περί προχειρότητας. Μάλιστα, αυτά έρχονται σε πλήρη αντίθεση με όσα έχετε κατά καιρούς υποστηρίξει πολλά κυβερνητικά στελέχη, όπως ότι εδώ δεν θα εισάγονται άσχετες τροπολογίες σε άσχετα νομοσχέδια. Ας μας εξηγήσει, λοιπόν, κάποιος από την Κυβέρνηση τι σχέση μπορεί να έχουν οι διατάξεις της καταπολέμησης της εμπορίας ανθρώπων –δηλαδή οι διατάξεις του σημερινού σχεδίου νόμου- με τα ΙΕΚ και τα κτηματολογικά γραφεία. 
Καταληκτικά, λοιπόν, αναφέρουμε ότι η πεποίθησή μας είναι πως τα ζητήματα της βαριάς μορφής εγκληματικότητας, της εμπορίας ανθρώπων και όλων αυτών που περιλαμβάνονται στο σημερινό νομοθέτημα, δεν αντιμετωπίζονται αποκλειστικά με την ενσωμάτωση οδηγιών της Ευρωπαϊκής Ένωσης –μας αρκεί το δικό μας δίκαιο- ούτε ακόμα και με αυστηροποίηση του νομικού πλαισίου. Δηλαδή, δεν αντιμετωπίζονται με κατασταλτικά, αλλά με προληπτικά μέτρα. Και το προληπτικό μέτρο είναι κυρίως η φύλαξη των συνόρων μας και ο έλεγχος της αθρόας λαθρομετανάστευσης. Όμως, δυστυχώς, αυτός ο έλεγχος δεν αποτελεί πρώτο μέλημα καμιάς κυβέρνησης. 
Επομένως, εμείς καταψηφίζουμε στο σύνολό του το σχέδιο νόμου, όπως και το σύνολο των τροπολογιών. 
Ευχαριστώ πολύ.","ΧΡΗΣΤΟΣ ΠΑΠΠΑΣ",418
"52110","  Ευχαριστούμε πολύ. 
Το λόγο έχει η ειδική αγορήτρια της Δημοκρατικής Αριστεράς κ. Μαρία Γιαννακάκη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52111"," Ευχαριστώ πολύ, κύριε Πρόεδρε. 
Κυρίες και κύριοι Βουλευτές, η δολοφονία προχθές στο Κερατσίνι δεν είναι ένα μεμονωμένο γεγονός. Ήταν το χρονικό ενός προαναγγελθέντος θανάτου, ήταν μια προδιαγεγραμμένη πορεία. Στην αρχή είχαμε δολοφονίες μεταναστών και μετά ομοφυλόφιλων. Τώρα, λοιπόν, άρχισαν οι δολοφονίες σε πολιτικούς στόχους. Αυτό έχει διδάξει η ιστορία και αυτό βλέπει η ελληνική κοινωνία να εξελίσσεται μπροστά στα μάτια της. 
Επίσης, δεν είναι ασύνδετο με τη χλιαρή αντιμετώπιση των γεγονότων στο Πέραμα την περασμένη εβδομάδα. Και ως Βουλευτής της Β΄ Πειραιά έχω να πω ένα πράγμα. Οι φασίστες δεν έχουν θέση πουθενά στην Ελλάδα, πόσω μάλλον στις γειτονιές του Πειραιά. Ο λαός του Πειραιά ήταν πάντα μπροστάρης στους αγώνες για τη δημοκρατία και τους κοινωνικούς αγώνες.
Με χαρά ακούσαμε χθες τις δηλώσεις του Υπουργού Προστασίας του Πολίτη κ. Δένδια. Πραγματικά ήταν πολύ παρήγορη η θέση την οποία πήρε, γιατί όποιος παρακολουθεί τον κοινοβουλευτικό έλεγχο, θα έχει δυστυχώς διαπιστώσει τους τελευταίους δεκαπέντε μήνες ότι ο κύριος Υπουργός κώφευε στις ερωτήσεις που καταθέταμε όχι μόνο εμείς οι Βουλευτές της Δημοκρατικής Αριστεράς αλλά και Βουλευτές από άλλα κόμματα. Και δεν κώφευε μόνο σε αυτές αλλά και στις συνεχείς εκκλήσεις του Επιτρόπου των Ανθρωπίνων Δικαιωμάτων του Συμβουλίου της Ευρώπης που τον καλούσε να πάρει θέση και να διασαφηνίσει τη θέση του και τη στάση απέναντι στο ναζιστικό αυτό μόρφωμα αλλά και όλων των άλλων διεθνών οργανισμών. 
Επίσης, θα ήθελα να σημειώσω πως η καραμέλα ότι οι άνθρωποι οι οποίοι έστειλαν αυτό το ναζιστικό μόρφωμα στα έδρανα της Βουλής των Ελλήνων δεν ήξεραν τι έκαναν, έχει αρχίσει πια να λιώνει. Είναι πια φανερό ότι έχει ανοίξει ο κύκλος του αίματος. Στηρίζουν φασίστες - δολοφόνους. Τα χέρια τους έχουν βαφτεί με αίμα. 
Και στο σημείο αυτό, θα ήθελα να πω και κάτι τελευταίο πριν περάσω στο σχέδιο νόμου που έχουμε προς συζήτηση. Η δημοκρατία θα αμυνθεί. Και θα αμυνθεί χρησιμοποιώντας τα όπλα που αυτοί θέλουν να καταστρέψουν. Αυτά είναι οι τρεις πυλώνες της δημοκρατίας, δηλαδή τα ανθρώπινα δικαιώματα, ο κοινοβουλευτισμός και το κράτος δικαίου. 
Περνώντας στη συζήτηση του νομοσχεδίου, θα ήθελα να πω -όπως δηλώσαμε και στην επιτροπή- ότι θεωρούμε πως κινούμεθα σε μία σωστή κατεύθυνση, έστω με την καθυστερημένη προσαρμογή του θεσμικού μας πλαισίου.
Αυτό δεν είναι η συνηθισμένη γκρίνια που κάνουμε όταν αργούμε να ενσωματώσουμε μία οδηγία στο θεσμικό μας πλαίσιο. Εδώ έχει μία ιδιαίτερη σημασία. Και ποια είναι αυτή; Επειδή η συζήτηση για την εμπορία ανθρώπων είναι ένα θέμα που απασχολεί και την Επιτροπή Ισότητας κατά των Διακρίσεων και Μειονοτήτων του Συμβουλίου της Ευρώπης και τη Δευτέρα και την Τρίτη είχαμε συνεδρίαση στη Μαδρίτη, έχω να πω το εξής: Έχει παρατηρηθεί ότι κάθε φορά που αυστηροποιείται το πλαίσιο αναφορικά με αυτό το θέμα σε μία χώρα της Ευρώπης, τότε αυξάνεται στις γειτονικές χώρες. 
Θα φέρω ως παράδειγμα την Σκανδιναβία. Όταν αυστηροποιήθηκε το πλαίσιο σε Νορβηγία και Σουηδία –και κυρίως στη Σουηδία που είναι χώρα της Ευρωπαϊκής Ένωσης- όταν, δηλαδή, έγινε εφαρμογή της οδηγίας, τότε στη Δανία είχαμε έξαρση του φαινομένου. 
Άρα, είναι πολύ σημαντικό σε τέτοια θέματα να υπάρχει μία ομοιογένεια του νομικού πλαισίου και αυτή να γίνεται πάρα πολύ γρήγορα.
Το μεγαλύτερο πρόβλημα σε ό,τι αφορά στην εμπορία ανθρώπων, στο οποίο περιλαμβάνεται και η διακίνηση με σκοπό τη σεξουαλική εκμετάλλευση, η δουλεμπορία αλλά και η διακίνηση ανηλίκων, εστιάζεται στη δυσκολία που υπάρχει να καταγγελθεί αυτό από τα θύματα. Όπως λέει και η καμπάνια του Συμβουλίου της Ευρώπης κατά της Διακίνησης Ανθρώπων, «Η ζωή ξεκινά με μία κραυγή και δεν πρέπει να σταματά μέσα στη σιωπή».
Η εμπορία των ανθρώπων στην πραγματικότητα αποτελεί ένα από τα χαρακτηριστικότερα παραδείγματα του λεγόμενου «οργανωμένου εγκλήματος», πράγμα το οποίο σημαίνει ότι για να συντελεστεί, για να πραγματοποιηθεί απαιτείται μία στενή συνεργασία διεθνών, συνήθως, κυκλωμάτων, τα οποία λειτουργούν ως κόμβοι συγκεκριμένων διαδρομών που ακολουθούνται από χώρα σε χώρα. Τα συγκεκριμένα κυκλώματα εμφανίζονται να είναι παντοδύναμα, με αποτέλεσμα τα θύματα να εκφοβίζονται και να μη διανοούνται καν να καταγγείλουν την παράνομη δραστηριότητα.
Επομένως, έχουμε να λύσουμε δύο πολύ σημαντικά προβλήματα: 
Το πρώτο, είναι να παρέχουμε στα θύματα όλα τα εχέγγυα εκείνα τα οποία θα τα πείσουν ότι υπάρχει ένα ασφαλές περιβάλλον, οπότε πρέπει να καταγγείλουν και μπορούν να καταγγείλουν αυτά τα κυκλώματα. 
Το δεύτερο, είναι ότι πρέπει να υπάρχει μία ταχύτατη διαλεύκανση και δικαστική αντιμετώπιση αυτών των υποθέσεων, έτσι ώστε από τη μία μεριά να μην επιμηκύνεται το επισφαλές διάστημα στο οποίο τα θύματα βρίσκονται στο φως της δημοσιότητας και αφ’ ετέρου να μην παρέχεται ο χρόνος εκείνος σε αυτά τα παράνομα κυκλώματα, έτσι ώστε να καλύπτουν τα ίχνη τους και να μην μπορούμε μετά με μία διεθνή συνεργασία να βρούμε άκρη στα καταγγελθέντα αδικήματα.
Επομένως, αν θέλουμε -και νομίζω ότι θέλουμε- να μιλάμε για μία αποτελεσματική νομοθετική πρωτοβουλία πάνω σε αυτό το πολύ σημαντικό θέμα που πολύ σωστά έχει ονομαστεί «το σύγχρονο σκλαβοπάζαρο», θα πρέπει να σκεφτούμε και να δούμε αν αυτό το νομοθέτημα που έχουμε σήμερα μπροστά μας παρέχει τα εχέγγυα αυτά και παρέχει τη δυνατότητα δημιουργίας των μηχανισμών εκείνων που θα καλύπτουν αυτά τα δύο πολύ σημαντικά -κατ’ εμάς- ζητήματα.
Επίσης, ένα άλλο θέμα που για τη Δημοκρατική Αριστερά είναι πάρα πολύ σημαντικό είναι η πρόληψη. Ναι, πρέπει να δημιουργήσουμε το νομοθετικό πλαίσιο εκείνο που θα παρέχει όλα τα εχέγγυα για να αντιμετωπιστεί το πρόβλημα αλλά κυρίως πρέπει να δημιουργηθούν αυτοί οι μηχανισμοί -οι διεθνείς και οι εθνικοί- οι οποίοι θα οδηγούν στην πρόληψη του φαινομένου.
Πώς μπορεί να γίνει αυτό; 
Κατ’ αρχάς, πρέπει να δημιουργηθούν εκπαιδευτικά προγράμματα τα οποία θα ενταχθούν σε όλες τις βαθμίδες της εκπαίδευσης -ακόμη και από το δημοτικό σχολείο- ώστε να μπορέσουμε να ενημερώσουμε τους πολίτες γι’ αυτά τα κυκλώματα και γι’ αυτό το πρόβλημα της διακίνησης ανθρώπων. 
Επίσης, η εκπαίδευση των αστυνομικών και όλων των εμπλεκομένων στην πρόληψη αλλά και αργότερα στην αντιμετώπιση, είναι πάρα πολύ σημαντική. Και η ενημέρωση αυτών των ανθρώπων -και ειδικά των αστυνομικών- πρέπει να είναι προσανατολισμένη σταθερά πάνω στο σημείο ότι πρέπει να μην υπάρξει περαιτέρω θυματοποίηση. Δηλαδή, δεν πρέπει οι άνθρωποι αυτοί να γίνονται  θύματα για μια δεύτερη φορά κατά τη διάρκεια της προανακριτικής διαδικασίας και κατά τη διάρκεια που οι υποθέσεις τους βρίσκεται στη δικαιοσύνη. 
Συμφωνούμε, λοιπόν, με την εναρμόνιση εθνικής νομοθεσίας με τις διατάξεις της παρούσας οδηγίας και έχουμε να κάνουμε τις εξής παρατηρήσεις. 
Σωστά κατά τη γνώμη μας στο ενδέκατο σημείο της αιτιολογικής έκθεσης της οδηγίας που καλούμαστε να ενσωματώσουμε, υιοθετείται μια ευρύτερη αντίληψη για το τι θεωρείται εμπορία ανθρώπων σε σχέση με την απόφαση-πλαίσιο του 2002. Άρα, ορθώς περιλαμβάνονται στην οδηγία πρόσθετες μορφές εκμετάλλευσης, όπως είναι η καταναγκαστική επαιτεία, η αφαίρεση οργάνων κ.λπ..
Επίσης, είναι πολύ σημαντικό ότι η εν θέματι οδηγία, καθιστά σαφές το θέμα του κύρους οποιασδήποτε πιθανής συναίνεσης των θυμάτων στην τέλεση των αδικημάτων. Και φυσικά είναι πάρα πολύ σωστό ότι δίνεται ιδιαίτερη έμφαση όταν εμπλέκονται παιδιά. Μάλιστα, στην αιτιολογική έκθεση στο σημείο έντεκα σημειώνεται: «Στις περιπτώσεις που ενέχεται παιδί, οποιαδήποτε πιθανή συναίνεση δεν μπορεί να θεωρείται έγκυρη». Ξέρουμε από τα νομικά το πόσο ευάλωτος μάρτυρας είναι ένα παιδί, πόσω μάλλον σε τέτοιες υποθέσεις. 
Στο θέμα της προστασίας των θυμάτων από τη δίωξη και την επιβολή κυρώσεων για τις εγκληματικές πράξεις που διέπραξαν -ως άμεση συνέπεια της κατάστασης τους όντας θύματα εμπορίας- τα παιδιά δεν μπορούν ποτέ να δηλώσουν ότι αυτό έγινε με τη συναίνεση τους. 
Καθίσταται, λοιπόν, σαφές από την Οδηγία ότι πρέπει να προστατεύονται από τη δίωξη. Και για να αποφευχθεί επιπλέον θυματοποίηση τους και να ενθαρρυνθούν να προσέλθουν ως μάρτυρες κατά των δραστών στην ποινική διαδικασία, πρέπει να ληφθούν πολύ συγκεκριμένα μέτρα. 
Σε αυτό το σημείο θα ήθελα να αντιπαραβάλω το άρθρο 8 με το άρθρο 2 του σχεδίου νόμου, με το οποίο τροποποιείται το άρθρο 187β΄ του Ποινικού Κώδικα παράγραφοι 1, 2 και 3. Συγκεκριμένα, στο άρθρο 2 ορίζεται ότι, «Αν ο υπαίτιος έχει τελέσει κάποιο από τα εγκλήματα, το δικαστήριο επιβάλει ποινή μειωμένη κατά το άρθρο 83». 
Θα ήθελα, εδώ, κύριε Υπουργέ, να μας πείτε αν κατά τη γνώμη σας αυτή η διατύπωση συνιστά εναρμόνιση της οδηγίας. Διότι στο άρθρο 9 παράγραφος 2 της οδηγίας, αναφέρεται ρητά και ορθώς ότι: «Τα αδικήματα όπου εμπλέκονται ανήλικα θύματα, διώκονται για ικανό χρονικό διάστημα μετά την ενηλικίωση του θύματος». Θα θέλαμε εδώ να μας διαβεβαιώσετε ότι έχουν ληφθεί όλες οι απαιτούμενες πρόνοιες προκειμένου αυτά να πραγματοποιούνται. 
Κάτι άλλο που έχει να κάνει με το άρθρο 11 της ενσωματούμενης οδηγίας. Στην παράγραφο 2 διαβάζουμε: «Τα κράτη-μέλη λαμβάνουν τα αναγκαία μέτρα προκειμένου να εξασφαλισθεί ότι παρέχεται συνδρομή και στήριξη αμέσως μόλις οι αρμόδιες αρχές έχουν βάσιμους λόγους να πιστεύουν». 
Πολύ σημαντικό ζήτημα εδώ -τονίζεται όμως και σε άλλα μέρη της οδηγίας- είναι η εκπαίδευση όλων εκείνων των υπαλλήλων που εμπλέκονται σε όλα τα στάδια, δηλαδή στη διαδικασία εντοπισμού, δίωξης και διαλεύκανσης. 
Εδώ, λοιπόν, πρέπει να δούμε το σημείο είκοσι πέντε της αιτιολογικής έκθεσης, όπου η υποχρέωση επιμόρφωσης, περιλαμβάνει ενδεικτικά αστυνομικούς υπαλλήλους, μεθοριακούς φρουρούς, επιθεωρητές εργασίας κ.λπ.. 
Όμως στο άρθρο 6 του σχεδίου νόμου, στην παράγραφο 4 διαβάζουμε: «Σκοπός και αρμοδιότητες του γραφείου εθνικού εισηγητή:…» -οι αστυνομικές αρχές ή οι συνοριοφύλακες και τα λοιπά απουσιάζουν- «…Θα επιμορφώνονται οι αρχές που είναι επιφορτισμένες με την ποινική έρευνα και δίωξη». Συμπεριλαμβάνονται με κάποια διασταλτική ερμηνεία και οι αστυνομικοί και οι συνοριοφύλακες ή δεν θεωρείτε αναγκαία αυτήν την επιμόρφωση; 
Στο άρθρο 18 παράγραφος 4 της οδηγίας, προκειμένου να αποθαρρυνθεί η ζήτηση και άρα η ανάγκη εμπορίας ανθρώπων, αναφέρεται ότι τα κράτη-μέλη, οφείλουν να εξετάσουν το ενδεχόμενο λήψης μέτρων για την ποινικοποίηση της χρήσης υπηρεσιών που αποτελούν αντικείμενο της εκμετάλλευσης, εφόσον ο χρήστης γνωρίζει ότι το πρόσωπο που παρέχει τις υπηρεσίες είναι θύμα.
Και μάλιστα, στο άρθρο 23 παράγραφος 2, φαίνεται ότι τον Απρίλιο του 2016 θα δούμε ξανά αυτό το θέμα σε ευρωπαϊκό επίπεδο. Πάνω σε αυτό -σας ρωτήσαμε και στην επιτροπή- θα θέλαμε την άποψή σας.
Επίσης, στο άρθρο 15 της οδηγίας που αφορά στην προστασία των παιδιών θυμάτων στο πλαίσιο της ποινικής έρευνας και διαδικασίας, θα θέλαμε να επιμείνουμε περισσότερο και θα θέλαμε πιο ξεκάθαρες διατυπώσεις όσον αφορά στις δίκες κεκλεισμένων των θυρών, για μαγνητοσκόπηση συνεντεύξεων κατά το δυνατόν περιορισμένες, από ίδια το δυνατόν πρόσωπα κ.λπ. για τη χρήση νέων τεχνολογιών και άλλα. 
Οπωσδήποτε, όπως είπαμε και στην επιτροπή, κύριε Υπουργέ, πρέπει να δούμε το θέμα των μεταφραστών. Το θέμα των μεταφραστών και των διερμηνέων δεν είναι μία τεχνική λεπτομέρεια -το γνωρίζετε καλύτερα από εμένα, γιατί έχετε υπάρξει δικαστής- είναι ζωτικής σημασίας, όχι μόνο για το σημερινό νομοσχέδιο που έχουμε μπροστά μας αλλά για όλα τα δικαστικά θέματα που αφορούν σε αλλοδαπούς. Πάρα πολλές φορές έχουμε δει ότι έχουν υπάρξει προβλήματα σε όλη τη διάρκεια των διαδικασιών, γιατί είτε δεν υπάρχουν μεταφραστές είτε οι μεταφραστές που υπάρχουν, δεν έχουν τα απαραίτητα προσόντα, ώστε να επιτελέσουν το πολύ σημαντικό τους έργο.
Θα χρησιμοποιήσω τη δευτερολογία μου, για να μιλήσω και για το θέμα του άρθρου 6, που όπως είπαμε και στην επιτροπή, για εμάς συνιστά ένα πολύ σημαντικό ζήτημα και σας έχουμε ζητήσει να υπάρξει αλλαγή, σύμφωνα και με τα ειωθότα και με το πώς έχει προσαρμοστεί η οδηγία και σε άλλες ευρωπαϊκές χώρες, αλλά για να μιλήσω και για τις τροπολογίες.
Σας ευχαριστώ πολύ.","ΜΑΡΙΑ ΓΙΑΝΝΑΚΑΚΗ",100
"52112"," Ευχαριστούμε, κυρία συνάδελφε.
Το λόγο έχει η κ. Κανέλλη, ειδική αγορήτρια του ΚΚΕ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52113"," Ευχαριστώ, κύριε Πρόεδρε.
Κυρίες και κύριοι συνάδελφοι, θα προσπαθήσω να είμαι και συντομότερη του απαιτούμενου χρόνου, γιατί εάν δεν κάνω λάθος, έχουμε αποφασίσει, κύριε Πρόεδρε, τις τροπολογίες να τις συζητήσουμε σε δεύτερο κύκλο.","ΛΙΑΝΑ ΚΑΝΕΛΛΗ",182
"52114"," Ναι.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52115"," Κι αν δεν απατώμαι, αυτό σημαίνει μετά τις δευτερολογίες. Επομένως θα κάνω και οικονομία χρόνου και θα κρατήσω κάτι ενδεχομένως από τη δευτερολογία.
Επί της αρχής θα ήθελα να μείνω σε πολιτικό επίπεδο και να μη συνεισφέρω στη φόρτιση του θυμικού λόγω των τραγικών γεγονότων. Και για να μείνω εκεί, χωρίς να παραγνωρίσω τη βαριά σκιά –το χυμένο αίμα είναι βαριά σκιά για να μιλάς- θα φέρω ένα χαρακτηριστικό παράδειγμα για το νομοσχέδιο και για την τροπολογία.
Θα σας πω ωμά. Δεν μπορούσατε και χάσατε μία μεγάλη ευκαιρία, αν υποθέσουμε –γιατί ο δρόμος για την κόλαση είναι σπαρμένος με καλές προθέσεις- ότι η Ευρωπαϊκή Ένωση έχει αγαθές πραγματικά προθέσεις και ήθελε πραγματικά να βγάλει μία οδηγία εναντίον της εκμετάλλευσης των ανθρώπων με τη μορφή της εμπορίας. Και επιμένω, δεν αφορά μόνο στις γυναίκες, δεν αφορά στο trafficking. Επιμείναμε και στην επιτροπή. Δίκιο έχουμε και ευτυχώς το σεβαστήκαμε όλοι μεταξύ μας. Δεν είναι trafficking, δεν αφορά τις γυναίκες, δεν αφορά τη στενή έννοια της σωματεμπορίας, άνδρες ή γυναίκες. Αφορά την εμπορία και εκμετάλλευση ανθρώπων. Αν υποθέσουμε, λοιπόν, ότι η Ευρωπαϊκή Ένωση -δεν θα μπορούσε ποτέ ένωση μονοπωλίων είναι, μες στη φιλοσοφία της είναι να εκμεταλλεύεται τους ανθρώπους- είχε μία καλή τέτοια πρόθεση, εδώ είχαμε μία ευκαιρία να πάμε ένα βήμα παρακάτω και να νομοθετήσουμε, να μην προσαρμόσουμε. 
Και είναι ο λόγος για τον οποίο θα σας πούμε «ΠΑΡΩΝ» για το πνεύμα. Θα σας πούμε «ΠΑΡΩΝ» επί της αρχής και το δηλώνω τώρα από το Βήμα. Θα θέλαμε να σας πούμε «ΟΧΙ», όπως θα πούμε σε άλλα πράγματα «ΟΧΙ». Γιατί; Γιατί η ενσωμάτωση μιας οδηγίας σημαίνει και προσαρμογή της νομοθεσίας και η βασική μας ένσταση είναι η ενιαιοποιημένη μορφή του Ποινικού Δικαίου που πάει να εφαρμοστεί στην Ευρώπη. Δεν είναι τάση, είναι απόφαση, είναι εκπεφρασμένη και γίνεται όπου βρίσκει αντίσταση με πλάγιους τρόπους, όπως η ενσωμάτωση τέτοιων οδηγιών.
Πάμε σε ενιαιοποίηση του Ποινικού Δικαίου και αυτό είναι εξαιρετικά επικίνδυνο για τα συμφέροντα του ελληνικού λαού. Δεν μπορούμε να πάμε στην ενιαιοποίηση του Ποινικού Δικαίου χωρίς να υποταγούμε στην εφαρμογή και μάλιστα με εργαλείο την ποινική νομοθεσία της Ευρωπαϊκής Ένωσης. 
Να φέρω ένα παράδειγμα. Ανέβηκε στο Βήμα ο Χρήστος Παππάς της Χρυσής Αυγής και εκόπτετο περί της επαιτείας και του πλημμελήματος. Εδώ πρέπει να αρχίσουμε να συμφωνούμε όταν μιλάμε για ευρωπαϊκές προθέσεις –όσο και καλές να είναι- σε θεμελιώδη πολιτικά ζητήματα. 
Επαίτης είναι ο σκουρόχρωμος Πακιστανός με τα χαρτομάντιλα και έπρεπε να είναι και πλημμέλημα; Είναι ο φτωχός που απλώνει χέρι έξω από θέατρο ή σε στάση; Και δεν είναι επαίτης ο φτωχός απελπισμένος, καταδικασμένος εις πείνα που απλώνει τη χείρα του ίνα λάβει υπό της φιλανθρώπου Χρυσής Αυγής ένα κιλό κρόμμυα; Δεν είναι επαίτης; Δεν είναι επαίτης αυτός που συνωστίζεται κάτω από αυτούς που του πετάνε κομμάτια από κρέας, γαλοπούλες, για να μη χαθεί το αμερικάνικο έθιμο, τα Χριστούγεννα; Και οι «μεγάλοι φιλάνθρωποι» -θα προσθέσουμε- και δυο κερασάκια και κάτι από βρετανική πουτίγκα; 
Δεν μπορούμε να προσεγγίσουμε έτσι τα νομοθετήματα που έρχονται από την Ευρωπαϊκή Ένωση, ειδικώς εμείς στο ΚΚΕ που λέμε ότι δεν τη θέλουμε! Δεν την θέλουμε για πληθώρα πολιτικών λόγων, δεν θα τους αναλύσω τώρα εδώ. 
Επί της αρχής, η εμπορία ανθρώπων είναι και το σύγχρονο δουλεμπόριο, η εργασιακή εκμετάλλευση, η διακίνηση γυναικών. Προσπάθησα να τα θυμίσω και στην επιτροπή. 
Εδώ ήρθη η Σένγκεν, για να έρθει επαρκής αριθμός πορνών για κάλυψη των αναγκών του φιλοθεάμονος κοινού στο μουντιάλ στη Γερμανία. Ήρθη η Σένγκεν της Ευρώπης! Ήρθη, για να μπορεί να μπει ικανός αριθμός λευκών εκ των ανατολικών χωρών. Εδώ γελάνε! Δεν γελάνε. Αυτοί θα μας δώσουν οδηγίες; 
Στον καπιταλιστικό παράδεισο σήψη και παρακμή είναι σύμφυτες έννοιες. Ο ανεπτυγμένος κόσμος, τα δήθεν κράτη! Ε βέβαια, έχεις μουσείο για παράδειγμα, στο δυτικό καπιταλιστικό κόσμο για το «Enola Gay» -και δεν αναφέρομαι στους γκέι, το «Enola Gay» είναι το αεροπλάνο το οποίο έριξε τη βόμβα στη Χιροσίμα- δίπλα από το λύκειο «Κολουμπάιν» όπου εκεί έγινε και η πρώτη -ερεθιστική για την κοινή γνώμη, έγινε πριν από πολλά χρόνια στη Σκωτία- μαζική δολοφονία μαθητών από δυο μαθητές που ήταν φασιστοειδή. Και το λύκειο «Κολουμπάιν» είναι χορηγούμενο από την εταιρεία, τη «LOCKHEED» που έχει κάνει το μουσείο για το «Enola Gay». Τι είσαι, φιλάνθρωπος, χορηγός, νομιμοποιητής να ελέγχεις τη χρήση πυρηνικών όπλων εις άλλες χώρες; Γιατί θα αρχίσουμε να χάνουμε το πολιτικό μέτρο εδώ. 
Ναι, είναι καλή η πρόθεση εναντίον της εκμετάλλευσης και εμπορίας ανθρώπων. Ποιος από εμάς δεν θα το δεχθεί; Δεν έχουμε σύγχρονο δουλεμπόριο με αποφάσεις της Ευρωπαϊκής Ένωσης και της κεντρικής πολιτικής; 
Για παράδειγμα, η ενοικίαση εργαζομένων χωρίς δικαιώματα τι είναι; Απαντήστε στη λογική μου! Αφήστε την πολιτική μου τοποθέτηση. Στη λογική μου μπορείτε να μου απαντήσετε; Όλοι συναινούντες με την εφαρμογή της οδηγίας; Νοικιάζεις εργαζόμενο και τον κουβαλάς! 
Όπως, επίσης, παίρνεις καθαρίστριες, τις βάζεις χωρίς δικαιώματα σε ένα πούλμαν και σήμερα καθαρίζουν το «Ελευθέριος Βενιζέλος», μεθαύριο καθαρίζουν κάτι άλλο, παραμεθαύριο καθαρίζουν κάτι άλλο. Παίρνεις τους εργάτες από τα ορυχεία εδώ, τους πας για έξι μήνες στο ορυχείο στη Σλοβενία, μετά στο Βέλγιο, χωρίς δικαιώματα, χωρίς κατοχύρωση, χωρίς τίποτα! Και έρχεστε και μου λέτε ότι είναι καλή η πρόθεση γιατί το πούλμαν έχει air condition, ότι είναι ανθρωπιστικό και δεν θα πεθάνουν από ζέστη.  Άρα η γαλέρα η παλιά έχει γίνει εκσυγχρονισμένη σήμερα. Δεν γίνεται. 
Είναι μερικές ουσιαστικές έννοιες, που δεν χρειάζεται κάποιος να είναι μανιχαϊστής, να έχει διαβάσει το κομμουνιστικό μανιφέστο, να είναι κομμουνιστής, να πάει πίσω στις αιρέσεις, για να καταλάβει ότι η διαφορά ενός πολιτισμού και η εξέλιξή του είναι στο να μην αποτιμά ως res τον άνθρωπο, ως αντικείμενο. Αυτή είναι η βασική διαφοροποίηση του πολιτισμού. 
Γι’ αυτό και χαρακτηρίζουμε βάρβαρη κάθε μορφή αντιμετώπισης του ανθρώπου ως παραγώγων αίματος. Στο κάτω - κάτω της γραφής τέσσερα, τεσσεράμισι κιλά αίμα έχουμε όλοι, ανεξαρτήτως φυλής, χρώματος, ύψους, πλάτους, βάρους. Κανένας από εμάς δεν έχει πολυτιμότερο και καλύτερο και το «γαλάζιο» αίμα δεν γίνεται από μελάνι.
Δεν γνωρίζουμε ότι η νομιμοποίηση της πορνείας ως επαγγέλματος, η οποία αφήνει άθικτη την αντίληψη της εκμετάλλευσης από πλευράς πελάτη για παράδειγμα, είναι αναγνωρισμένο πολιτικό δικαίωμα στην Ευρωπαϊκή Ένωση; Άρα, δικαίως αίρεται η Σένγκεν, δικαίως εκμεταλλεύεσαι και «κουβαλάς» φουρνιές. 
Δεν λέγαμε ότι θα τροφοδοτήσει το trafficking; Το τροφοδότησε στην Ελλάδα των δούλων της Μανωλάδας, των Ρουμάνων και Βούλγαρων δούλων που κατά καιρούς έχουν αποκαλυφθεί, στην Ελλάδα που η αντίληψη για τα παιδιά σε αδύναμη θέση είναι ίδια με την έξοχη φωτογραφία της καταστηματάρχου της Διονυσίου Αρεοπαγίτου που κλωτσάει πεντάχρονο τσιγγανάκι το οποίο βαστάει ένα ακορντεόν, γιατί της χαλάει τη «μόστρα». Αυτή είναι μέχρι σήμερα η εφαρμογή της πολιτικής της αντίληψης ότι είμαστε πολιτισμένοι. 
Οι μαφιόζικες μέθοδοι που χρησιμοποιούνται από εγκληματικά κυκλώματα γίνονται κατά τεκμήριο με τη συνέργεια της Αστυνομίας. Ο «Ξένιος Δίας» μετέτρεψε την έννοια της φιλοξενίας «Διός» εις μπόγια. Δεν περισώζεται ο «Δίας» από αυτήν την ιστορία επειδή έγινε κάτι τέτοιο. Είναι άλλο πράγμα η πρόνοια και άλλο πράγμα ο μπόγιας. Όταν μαζεύεις τους ανθρώπους, όπως μαζεύτηκαν τα πεντακόσια δύο παιδιά και τώρα τα ψάχνουμε και δεν υπάρχουν επίσημα στοιχεία να μας πουν τι έγιναν τα πεντακόσια δύο παιδιά από την «Αγία Βαρβάρα», όταν μετατρέπεις ανθρώπους σε μπόγιες, όταν τους μετατρέπεις σε εμπόρους, δεν έχει καμμία σημασία αν η ταμπέλα λέει: «Έμπορος νταντάδων. Διακινώ Βρετανίδες νταντάδες», γιατί θα έρθουν εδώ και δεν θα έχουν ίχνος δικαιώματος. Δεν μπορείς μετά να κόπτεσαι για την εμπορία ανθρώπων, κατ’ αυτήν την έννοια το λέω.
Τώρα πάω στα άρθρα. Στα άρθρα δεν θα είμαι εξαιρετικά αναλυτική, γιατί ούτως ή άλλως τοποθετηθήκαμε στην επιτροπή, θα έρθει και η ώρα της ψηφοφορίας. Κάνατε κάποιες αλλαγές. Μετά από πίεση και μετά από κουβέντα, έγιναν κάποιες μικροδιορθώσεις, οι οποίες μπορώ να σας πω ότι βελτίωσαν την υπαρκτή μορφή των άρθρων.
Στο άρθρο 1, λοιπόν, έχετε αριθμοθετήσει την εναρμόνιση με την οδηγία. Εκφράστηκα ήδη γι’ αυτό.
Στο άρθρο 2, έχετε κάνει προσθήκες στην υπάρχουσα νομοθεσία που προβλέπει ήδη την υπαγωγή της εμπορίας ανθρώπων και σωματεμπορίας στις διατάξεις για το οργανωμένο έγκλημα. Τσουπ, να σου και η τρομοκρατία από δίπλα.
Νομιμοποιούμαι μετά από αυτό να ρωτήσω. Η Λεγεώνα των Ξένων τι είναι; Είναι η υποστήριξη αντικαθεστωτικών, οι οποίοι –ξέρετε- κατά καιρούς με βάση τη διεθνή σκοπιμότητα και τις αλλαγές των συμφερόντων και των συμμαχιών των προθύμων μετατρέπονται. Το ζήσαμε στο Κόσοβο. Οι πρώην αντάρτες και δημοκράτες του Κοσόβου σήμερα κατηγορούνται στο Συμβούλιο της Ευρώπης και είναι στο σκαμνί για εμπόριο οργάνων ανθρώπων. Είναι στο σκαμνί. Τους κυνηγάνε οι ίδιοι που τους είχαν ήρωες. 
Δεν μπορούμε να υποκρινόμαστε επί πολιτικών ζητημάτων. Όπου μπορούμε να συνεισφέρουμε νομοθετικά στην υπαρκτή άθλια κατάσταση, να συνεισφέρουμε, αλλά τουλάχιστον να μην υποκρινόμαστε, να μην περιβάλλουμε τον τύπον της μεγαλόστομης φιλανθρωπίας. 
Προστέθηκε ο σοβαρός κίνδυνος ζωής, για να μπορέσει να εφαρμοστεί η επιβαρυντική περίπτωση της τουλάχιστον δεκαετούς κάθειρξης. Γιατί να έχει κάποιος αντίρρηση σε κάτι τέτοιο; 
Στα νομικά πρόσωπα για τα οποία είχαμε κάποιες ενστάσεις μας τις διευκρινίσατε. 
Οφείλω να ομολογήσω ότι σε ένα σημαντικό βαθμό μας καθησυχάσατε, παρά την εξαίρεση του κράτους. Διότι είχε τη μορφή ότι το κράτος θα μπορούσε να φτιάχνει σχηματισμούς και πίσω απ’ αυτούς τους σχηματισμούς να κρύβονται κάτι τέτοια. Όμως αυτό δεν θα μας σώσει. Θα μας σώσει η εφαρμογή της πολιτικής. Αυτό είναι γεγονός. 
Στο άρθρο 4, μπαίνουν οι ανήλικοι και μαζί με τους ανήλικους μπαίνουν και οι ενήλικες και ανεβαίνει και το όριο ηλικίας. Είναι γνωστός ο τρόπος με τον οποίο αντιμετωπίζονται οι ανήλικοι μετανάστες στην Ελλάδα και σε άλλα κράτη-μέλη της Ευρωπαϊκής Ένωσης. Σε συντριπτικό ποσοστό συνοδεύουν τις μάνες τους στις φυλακές. Αμφισβητούν πάρα πολλές φορές την ανηλικότητα. Η ανηλικότητα, ξέρετε, όταν περιβάλλεται των τύπων του νόμου παίζει για μια μέρα, παίζει με το επίσημο έγγραφο. 
Επομένως -αν θέλετε να το προχωρήσω- σε διαφορετικά χρώματα και σε διαφορετικές φυλές, η κατάσταση του δέρματος δείχνει διαφορετική ηλικία. Αυτό μπορεί να το λέτε θετικά ή στο σινεμά, όταν λέτε «οι μαύρες και οι μαύροι είναι ωραίοι σαν γαζέλες» αλλά είναι διαφορετικό όταν το πάτε στην ηλικία και αρχίζετε και λέτε «λέει ψέματα ότι είναι δεκάξι, ενώ είναι είκοσι δυο». Επομένως, πίσω απ’ αυτό, αν πραγματικά θελήσεις να εφαρμόσεις πολιτική και να παίξεις με τους ανήλικους, παίζεις. Δεν θα μας σώσει η οδηγία. 
Στο άρθρο 5, βάζοντας την τρομοκρατία και με τις αλλαγές που κάνετε, αρχίζει κάποιος και σκέφτεται πού θα πάει και πώς θα πάει η ποινική έρευνα, η άρση των επικοινωνιών. Εξαρτάται ποιος την κάνει και πώς την κάνει. Τώρα δεν βλέπετε πώς αντιμετωπίζεται το αυτόφωρο; Έχουμε ενστάσεις εκεί. Εύκολα δημιουργείται άλλοθι. Να σας το πω ωμά;","ΛΙΑΝΑ ΚΑΝΕΛΛΗ",182
"52116"," Σε ποιό λέτε;","ΧΑΡΑΛΑΜΠΟΣ ΑΘΑΝΑΣΙΟΥ",10
"52117"," Στο τέσσερα.","ΛΙΑΝΑ ΚΑΝΕΛΛΗ",182
"52118"," Τον άρση για την άρση.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52119"," Όχι, το λέω γιατί εκεί τα έκτακτα μέτρα, συνδυασμένα με την οδηγία περί εμπορίας ανθρώπων, αν έρθουν και με τη μορφή του ρατσισμού -θα έρθει αντιρατσιστικό νομοσχέδιο κάποια στιγμή- θα μας οδηγήσουν σε πράγματα στα οποία δεν θέλω να αναφερθώ τώρα. Ειλικρινά δεν θέλω να ρίξω λάδι στη φωτιά. 
Όμως θυμηθείτε ότι κάποιοι εδώ μέσα, ρατσιστές από ιδεολογία, θα κατηγορούν το σύνολο του υπόλοιπου κόσμου ότι τους κυνηγάει με ρατσιστικά κίνητρα. Η διαστροφή της κειμένης νομιμότητας μας γυρίζει στο πολιτικό ερώτημα. Φταίει το μαχαίρι ή το χέρι; Το χέρι φταίει. Το χέρι βαστάει μαχαίρι. Αλλού είναι το πολιτικό ζήτημα, λοιπόν. 
Σας λέω από τώρα: Στο άρθρο 1, θα δηλώσω «όχι». 
Στα άρθρα 2, 3, 4, θα δηλώσω «ΠΑΡΩΝ», διότι δεν θέλω να εμποδίσω ενδεχομένως και κάτι που μπορεί να γίνει θετικό. 
Στο άρθρο 5, θα δηλώσω «ΝΑΙ», καταγγέλλοντας αυτήν την υποκρισία στην οποία αναφέρθηκα και πριν. Μου κάνατε αυτήν τη διευκρίνιση για την αποζημίωση. Δεν θέλω να στερήσω το δικαίωμα αποζημίωσης σε θύματα. 
Στο άρθρο 6 θα δηλώσω «ΟΧΙ». Σας λέγαμε για όταν πάει στο Υπουργείο Εξωτερικών το ζήτημα. Πρώτα απ’ όλα εδώ βάζετε ΜΚΟ. Δηλαδή σε ολόκληρο το νομοσχέδιο εδώ μπαίνει ζήτημα ΜΚΟ. Δηλαδή, έρχεστε και μου λέτε ότι είναι πραγματικά εναντίον της εκμετάλλευσης των ανθρώπων η οδηγία και άρα η νομοθεσία και ότι έτσι δεν θα έχουμε εκμετάλλευση ανθρώπων και αφήνουμε το ζήτημα της αντιμετώπισης αυτών των ζητημάτων των θυμάτων σε ΜΚΟ; Κατά τη δική μας άποψη δεν έπρεπε να πλησιάζει ΜΚΟ. Διότι η ΜΚΟ είναι και το τέλειο κάλυμμα πάρα πολύ συχνά. Μιλάω για τη νομοθέτησή της εδώ. Δεν λέω ότι δεν υπάρχουν ΜΚΟ, οι οποίες μπορεί να είναι πολύ καθαρές και να έχουν και καλές προθέσεις. 
Όμως εδώ, τις κάνουμε συλλειτουργούς και συνεκτελεστές συγκεκριμένης νομοθεσίας, συγκεκριμένης οδηγίας που άπτεται από τον Ποινικό Κώδικα μέχρι την εκπαίδευση των ανθρώπων των Σωμάτων Ασφαλείας; Στις ΜΚΟ θα το αφήσουμε κι αυτό; Δηλαδή ιδιωτικοποιούμε ούτως ή άλλως από την πορνεία μέχρι την εργασία, από τη μετακίνηση, μέχρι οτιδήποτε άλλο. 
Θα ιδιωτικοποιήσουμε τώρα και τη σωτηρία; Αυτό πια είναι μια μορφή πολιτικού ΣΔΙΤ, η οποία ξεπερνά τα όρια της φαντασίας μου ως ΚΚΕ.","ΛΙΑΝΑ ΚΑΝΕΛΛΗ",182
"52120"," Συντομεύετε παρακαλώ, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52121"," Ολοκληρώνω, κύριε Πρόεδρε. 
Ούτως ή άλλως, θα τοποθετηθώ. Νομίζω ότι σας έδωσα την άποψή μου με σαφήνεια. Θα συνεχίσω στη δευτερολογία μου, αν υπάρξει κάτι για να μιλήσω. 
Σχετικά με τις τροπολογίες, θα πρέπει να μιλήσουμε με μια επισήμανση. 
Κύριε Υπουργέ, έχουμε πει να μην είναι άσχετες, να μην είναι τούτο, να μην είναι εκείνο. Φέρατε τροπολογίες με επτά, οκτώ και δέκα άρθρα; Είναι από μόνες τους νομοσχέδια. Νομοσχέδια! Η μία στην οποία αναφέρομαι, είχε κατατεθεί στο νομοσχέδιο του Υπουργείου Παιδείας, έφυγε από το νομοσχέδιο του Υπουργείου Παιδείας και έρχεται εδώ και έχει μέσα θέματα ποινικά, δικαστικά, παιδείας, ιατροδικαστές. Είναι δυνατόν; Ευτυχώς που κάνουμε και δεύτερο κύκλο. 
Σχετικά με το νομοσχέδιο, δηλώνω «ΠΑΡΩΝ» επί της αρχής. Εκφράστηκα επί των άρθρων. Επί των τροπολογιών θα μιλήσω στον δεύτερο κύκλο.","ΛΙΑΝΑ ΚΑΝΕΛΛΗ",182
"52122"," Το ΚΚΕ εννοείτε πως είναι «ΠΑΡΩΝ», όχι προσωπικά εσείς. Επειδή είπατε στη διάρκεια της ομιλίας σας ότι θα πω «ΝΑΙ», θα πω «ΟΧΙ»», εννοείτε το κόμμα, ως εισηγήτρια.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52123"," Όποιος διανοείται, διά πάντα ομιλούντα, εκλεγέντα απ’ αυτήν τη θέση ή που τον έχουν εκλέξει και του έχουν επιτρέψει οι σύντροφοί του, ακόμα κι αν δεν είναι μέλος όπως είμαι εγώ, να συμπορεύεται με το ΚΚΕ, να κάνει προσωπική πολιτική, δεν ξέρει τι είναι το ΚΚΕ.","ΛΙΑΝΑ ΚΑΝΕΛΛΗ",182
"52124"," Αργότερα στην ψηφοφορία μπορεί να δημιουργηθούν προβλήματα, γι’ αυτό χρειαζόταν διευκρίνιση. Το αντιλαμβάνεστε. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Τρίτης 24 Σεπτεμβρίου 2013. Για λόγους οικονομίας της συζήτησης κατατίθεται στα Πρακτικά. 
(Το Δελτίο Επίκαιρων Ερωτήσεων της Τρίτης 24 Σεπτεμβρίου 2013 έχει ως εξής:
(Να φωτογραφηθεί η σελ. 162)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52125"," Κύριε Πρόεδρε, θα ήθελα να κάνω ένα σχόλιο επί της ανακοίνωσης.","ΖΩΗ ΚΩΝΣΤΑΝΤΟΠΟΥΛΟΥ",272
"52126"," Ορίστε, κυρία Κωνσταντοπούλου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52127","  Η έννοια της ανακοίνωσης του δελτίου επικαίρων ερωτήσεων έχει τον χαρακτήρα της ενημέρωσης για το τι πρόκειται να συζητηθεί. Επειδή είναι έξι ή επτά ερωτήσεις κάθε φορά, νομίζω ότι η οικονομία στο να μάθουν οι πολίτες τι θα συζητηθεί σε τέσσερις ημέρες στη Βουλή δεν χρειάζεται. 
Ανακοινώστε το πλήρως, προκειμένου να ξέρουν οι πολίτες τι θα συζητήσουμε την Τρίτη. Διότι σήμερα το πρωί, συζητούσαμε ένα πολύ σοβαρό θέμα για το Δίστομο και τις αποζημιώσεις, και δυστυχώς, έτσι όπως ανακοινώνονται εικονικά τα δελτία, δεν μαθαίνει ο κόσμος τι συζητείται εδώ.","ΖΩΗ ΚΩΝΣΤΑΝΤΟΠΟΥΛΟΥ",272
"52128"," Οι συνάδελφοι μαθαίνουν τι θα συζητηθεί. Τα δελτία κατατίθενται και είναι ελεύθερος να πάρει ο καθένας αντίγραφο του Πρακτικού που κατατίθεται. 
Εισερχόμαστε στον κατάλογο των αγορητών επί της αρχής. 
Το λόγο έχει η κ. Αικατερίνη Παπακώστα-Σιδηροπούλου για επτά λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52129"," Ευχαριστώ, κύριε Πρόεδρε. 
Αγαπητοί συνάδελφοι, συζητούμε σήμερα κάτω από μια εξαιρετικά βαριά ατμόσφαιρα το σχέδιο νόμου: «Πρόληψη και καταπολέμηση της εμπορίας ανθρώπων και προστασία των θυμάτων αυτής». Είναι βαριά η ατμόσφαιρα, με ένταση, με πόλωση, την οποία η δημοκρατία, ο κοινοβουλευτισμός και το κράτος δικαίου οφείλουν να εκτονώσουν και να αντιμετωπίσουν θεσμικά και σε αυτό θα πρέπει να συμβάλλουμε όλες οι πτέρυγες της Βουλής. 
Πρέπει να πω ότι το υπό ψήφιση σχέδιο νόμου αφορά την ενσωμάτωση ευρωπαϊκής οδηγίας, η οποία ήδη θα έπρεπε να είναι τμήμα του εθνικού μας Δικαίου, του εθνικού μας θεσμικού οπλοστασίου από το 2011 για την πρόληψη και την καταπολέμηση της εμπορίας ανθρώπων και για την προστασία των θυμάτων της, διότι υπάρχουν θύματα. 
Πρέπει να σας πω ότι η παράνομη διακίνηση και εμπορία ανθρώπων με σκοπό είτε την οικονομική είτε τη σεξουαλική εκμετάλλευση είτε οποιαδήποτε άλλη μορφή εκμετάλλευσης, είναι αγαπητοί συνάδελφοι, η σύγχρονη μορφή δουλείας, η οποία έχει αναπτυχθεί ραγδαία τα τελευταία χρόνια. Έχει πάρει μάλιστα τέτοιες ανησυχητικές διαστάσεις, οπότε αντιλαμβάνεστε ότι η Ευρώπη στην οποία ανήκουμε, καθώς και η χώρα μας, πρέπει να πάρουν τα μέτρα αυτά προκειμένου να αντιμετωπίσουν αυτό το φαινόμενο της εμπορίας ανθρώπων.
Πρέπει να σας πω ότι η εμπορία ανθρώπων συμβαίνει, γιατί πολύ απλά αποτελεί μια από τις πιο προσοδοφόρες επιχειρήσεις στον κόσμο. Ο τζίρος αυτής της επιχείρησης εμπορίας ανθρώπων -δυστυχώς αυτή είναι η ορολογία- έρχεται δεύτερος μετά τα όπλα και τα ναρκωτικά που κατατάσσονται πρώτα. Κατά συνέπεια, αντιλαμβάνεστε τη βαρύτητα του θέματος το οποίο κουβεντιάζουμε σήμερα.
Ως πρόεδρος της Ειδικής Μόνιμης Επιτροπής της Βουλής Ισότητας, Νεολαίας και Δικαιωμάτων του Ανθρώπου καταθέσαμε την έκθεσή μας, όπως είχαμε την υποχρέωση, και είχαμε την ευκαιρία να συζητήσουμε επί του θέματος της εμπορίας ανθρώπων με όλους τους φορείς, με όλες τις διεθνείς και εγχώριες οργανώσεις, με όλους τους εμπλεκόμενους κυβερνητικούς εταίρους σε όλες της τις μορφές που σχετίζονται με την παραβίαση των ανθρωπίνων δικαιωμάτων. Γιατί επ’ αυτού είναι η ουσία της νομοθετικής παρέμβασης της συγκεκριμένης ευρωπαϊκής οδηγίας η οποία έρχεται σήμερα με τη μορφή σχεδίου νόμου.
Θα μου επιτρέψετε, όμως, κύριε Υπουργέ, να σας πω ότι από την εμπειρία μας και από τις εργασίες της επιτροπής, προέκυψε ένα μείζον και εξαιρετικά ευαίσθητο θέμα, το οποίο εκτιμώ ότι βρίσκει και εσάς με ευήκοον ους, διότι ξέρω ότι είστε πολύ ευαίσθητος στο ζήτημα αυτό. Αναφέρομαι στην εκμετάλλευση ανηλίκων και κυρίως των ασυνόδευτων ανηλίκων που έρχονται στη χώρα μας. 
Οφείλω να σας πω ως Πρόεδρος της αρμόδιας επιτροπής ότι διαπιστώσαμε ότι τα ασυνόδευτα ανήλικα μπαίνουν στην Ελλάδα χωρίς να συνοδεύονται από ενήλικο υπεύθυνο, χωρίς να υπάρχει καμμία φροντίδα. Οι πύλες εισόδου των παρανόμως εισερχομένων παιδιών είναι συνήθως τα Βαλκάνια και η Τουρκία. Πρέπει δε να σας πω ότι τα παιδιά αυτά, όπως αντιλαμβάνεστε προφανώς και ευλόγως, είναι και αποτελούν αντικείμενα και όχι υποκείμενα –διότι ως αντικείμενα αντιμετωπίζονται, ως res- εκμετάλλευσης, πορνείας, ακόμα και εμπορίου οργάνων. 
Εδώ όμως υπάρχει μια άλλη κατηγορία παιδιών ηλικίας δεκαπέντε έως δεκαέξι ετών, τα οποία βαφτίζουν οι επιτήδεια ως αρχηγούς αποστολής και μεταφοράς μεταναστών. Πρέπει να γνωρίζετε ότι τα παιδιά αυτά συλλαμβάνονται κάποια στιγμή και εμπίπτουν στη κατηγορία όλων εκείνων οι οποίοι διακινούν μετανάστες και πηγαίνουν βεβαίως, όπως γνωρίζετε, στο Τριμελές Δικαστήριο Ανηλίκων και καταδικάζονται από πέντε έως δεκαπέντε χρόνια. Με ομήρους τις οικογένειές τους, εκτελούν αυτήν την «αποστολή». 
Πρέπει εδώ, κύριε Υπουργέ και αγαπητοί συνάδελφοι, να μεριμνήσουμε ως πολιτεία να αντιμετωπίσουμε αυτήν τη συγκεκριμένη κατηγορία παιδιών, ad hoc δηλαδή, όχι ως παραβάτες αλλά ως αντικείμενα εκμετάλλευσης. Και εδώ οφείλουμε να επανεξετάσουμε το νομοθετικό μας πλαίσιο. 
Επίσης, θα πρέπει να επανεξετάσουμε ζητήματα στέγασης, κύριε Πρόεδρε και αγαπητοί συνάδελφοι, διότι η Ελλάδα, αυτήν την ώρα έχει περιορισμένους οικονομικούς πόρους. Οφείλουμε, λοιπόν, να θέσουμε στην Ευρώπη το ζήτημα ότι θα πρέπει για το θέμα αυτό να διατεθούν αυτοτελώς πόροι στην Ελλάδα, όχι από τον εθνικό μας προϋπολογισμό αλλά από κοινοτικούς πόρους, προκειμένου να αντιμετωπίσουμε τα ζητήματα αυτά. Διότι δεν είναι θέματα της Ελλάδας. Είναι θέματα που προκύπτουν από την εμπορία ανθρώπων. Έχουμε είσοδο αυτών των παιδιών στη χώρα μας και θα πρέπει η Ελλάδα, αυτό να το αντιμετωπίσει με κοινοτικούς πόρους.
Επίσης, χρειάζεται να συνάψουμε -ή αν όχι να συνάψουμε, να αναθεωρήσουμε- τις διμερείς συμβάσεις μας με τις χώρες των Βαλκανίων, ιδιαίτερα δε με τη Βουλγαρία και τη Ρουμανία, από όπου φαίνεται ότι προέρχεται σημαντικός αριθμός διακινούμενων παιδιών τα τελευταία χρόνια. Και εν πάση περιπτώσει, θα πρέπει να υιοθετήσουμε μια ολοκληρωμένη εθνική στρατηγική για την πρόληψη, την υποστήριξη και την κοινωνική ενσωμάτωση των ασυνόδευτων παιδιών. 
Κλείνοντας, θέλω να κάνω και μερικές παρατηρήσεις για τα επιμέρους άρθρα του σχεδίου νόμου μιας και είναι ενιαία η συζήτηση. Θα έλεγα, λοιπόν, κύριε Πρόεδρε και αγαπητοί συνάδελφοι, ότι θα ήταν νομοτεχνικά ορθότερο και προς αποφυγήν δυσχερειών κατά την εφαρμογή των διατάξεων –αναφέρομαι στο άρθρο 2 παράγραφος 2- να ενσωματωθεί η προτεινόμενη ρύθμιση στο άρθρο 59 παράγραφος 4 του Κώδικα Ποινικής Δικονομίας, καθώς αντί της φράσης «εγκληματικές δραστηριότητες» γενικώς, να γίνει συγκεκριμένη περιοριστική απαρίθμηση συγκεκριμένων εγκλημάτων. 
Αν θα δουν οι νομικοί σας συνεργάτες, η οδηγία ενδεικτικώς αναφέρει στο προοίμιό της ως εγκληματικές πράξεις τη χρήση πλαστών εγγράφων ή αδικήματα που προβλέπονται στη νομοθεσία περί πορνείας ή μετανάστευσης. 
Επίσης, επί του άρθρου 4, παράγραφος 2, η ρύθμιση την οποία φέρνετε, ειδικότερα στο προτεινόμενο άρθρο 226 β του Κώδικα Ποινικής Δικονομίας, περί του παθόντος και της αιτιολογημένης απόφασής του για σπουδαίο λόγο να συνοδεύεται από νόμιμο εκπρόσωπό του, αφορά στον ανήλικο μάρτυρα και δεν έχει εφαρμογή σε ενήλικες. Αυτό θα πρέπει να αποσαφηνιστεί.   
Τέλος, επί του άρθρου 4, παράγραφος 5, έχω το εξής ερώτημα: Η άρση απορρήτου των επικοινωνιών, εκτός των άλλων εγκλημάτων και για τη διερεύνηση του εγκλήματος του άρθρου 348, παράγραφος 1, του Ποινικού Κώδικα, που τιμωρείται με ποινή φυλάκισης μέχρι ένα έτος, πρέπει να συνάδει με την αρχή της αναλογικότητας. Δηλαδή, το απόρρητο των επικοινωνιών αίρεται σε περίπτωση διακρίβωσης ιδιαίτερα σοβαρών εγκλημάτων, ενώ πλημμελήματα που τιμωρούνται με ποινή φυλάκισης μέχρι και ενός έτους, υπόκεινται σε υφ’ όρον παραγραφή, δυνάμει διαφόρων νομοθετημάτων -όπως για παράδειγμα το ν. 4043/201- και όταν τελέστηκαν μέχρι στις ημερομηνίες που ορίζονται κάθε φορά. Θεωρώ, δηλαδή, ότι θα πρέπει σε αυτές τις περιπτώσεις να δείτε πώς πρέπει να τηρείται και η αρχή της αναλογικότητας. 
Κατά τα άλλα, βεβαίως και υπερψηφίζω το σχέδιο νόμου διότι ήταν αναγκαία αλλά και ικανή η συνθήκη για να αντιμετωπιστεί το έγκλημα της εμπορίας ανθρώπων. 
Σας ευχαριστώ.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"52130"," Ευχαριστούμε, κυρία συνάδελφε. 
Το λόγο έχει η Βουλευτής του ΣΥΡΙΖΑ κ. Βασιλική Κατριβάνου για επτά λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52131"," Θα ήθελα ένα λεπτό ακόμα, κύριε Πρόεδρε.","ΒΑΣΙΛΙΚΗ ΚΑΤΡΙΒΑΝΟΥ",208
"52132"," Εντάξει, δεν θα εξαιρεθείτε της ανοχής.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52133"," Θα μου επιτρέψετε να αρχίσω από το πόσο δύσκολες μέρες περνάμε αυτήν την περίοδο, με μια συγκεκριμένη αιχμή. 
Έγινε η δολοφονία του τριανταπεντάχρονου νέου ανθρώπου, του Παύλου Φύσσα και σήμερα γίνεται η κηδεία. Υπό αυτήν την ατμόσφαιρα λέμε ό,τι λέμε σήμερα και αυτό δεσπόζει. Το λέμε, διότι αισθανόμαστε πραγματικά απόγνωση για το τι κάνουμε και σαν πολίτες και σαν άνθρωποι και για το αν αυτή είναι μια ευνομούμενη κοινωνία και δημοκρατία, τι κάνουμε σε αυτήν τη δημοκρατία. 
Έχουμε ταυτοποιημένο ότι η δολοφονία αυτή έγινε από μέλη της Χρυσής Αυγής. Γι’ αυτό δεν υπάρχει κανένα ερωτηματικό. Έχουμε ένα ολόκληρο περασμένο διάστημα με εμπρησμούς και επιθέσεις των νεοναζί, έχουμε δολοφονία του Σαχτζάτ Λουκμάν, έχουμε άπειρα θύματα ρατσιστικής βίας και την αποχή της πολιτείας από το να υπάρχει τιμωρία. 
Αυτήν τη στιγμή, όμως, έχουμε μια ανατριχιαστική κλιμάκωση, αυτή της δολοφονίας ενός αντιφασίστα και δεν μπορεί κανείς μας να κλείνει τα μάτια σε αυτό που συμβαίνει. Δεν μπορεί κανείς μας να εξισώνει τη βία και δεν μπορεί κανείς μας να διερωτάται αν η Χρυσή Αυγή είναι εγκληματική οργάνωση. Αυτό το ερώτημα και σε επίπεδο κοινωνίας και σε επίπεδο πολιτείας και σε επίπεδο Κοινοβουλίου εδώ μέσα, δεν πρέπει ποτέ να ξανατεθεί. 
Η Νέα Δημοκρατία και η Κυβέρνηση, όμως, έχουν πάρα πολύ συγκεκριμένες ευθύνες γι’ αυτό που συνέβη. Είναι μια σειρά ενεργειών και όχι παραλήψεών τους απλώς και θα αναφέρω ενδεικτικά κάποια πράγματα: Είναι η απόσυρση του αντιρατσιστικού νομοσχεδίου. Είναι η συχνή ψήφος Βουλευτών της κατά της άρσης ασυλίας Βουλευτών της Χρυσής Αυγής.
Είναι οι δηλώσεις του Γενικού Γραμματέα της Κυβέρνησης,  που ποτέ δεν διαψεύστηκαν επίσημα από κανένα στόμα, για ενδεχόμενη συνεργασία της Νέας Δημοκρατίας με τη Χρυσή Αυγή. Είναι η συστηματική αποφυγή της καταδίκης της βίας της Χρυσής Αυγής. Και το πιο πρόσφατο παράδειγμα είναι η μη καταδίκη από τη Νέα Δημοκρατία και την Κυβέρνηση της επίθεσης Χρυσαυγιτών στα μέλη του Κομμουνιστικού Κόμματος στο Πέραμα.
Όλα αυτά οπλίζουν το χέρι των νεοναζί και κλιμακώνουν την εγκληματική τους δράση. Και μολονότι υπάρχει νεκρός, αυτήν τη στιγμή έχουμε τοποθετήσεις, όπως οι δηλώσεις του κ. Λαζαρίδη που από τη μια μιλάει για τα δύο άκρα και από την άλλη μιλάει για την ένταση.
Εμείς λέμε ότι την ένταση τη δημιουργεί το να μην έχει δουλειά ο άλλος, τη δημιουργεί το να φεύγει ο νέος διότι δεν έχει όραμα, τη δημιουργεί να γίνονται ρατσιστικά εγκλήματα, αλλά και όλα τα άλλα που παραβιάζουν τα ανθρώπινα δικαιώματα στη χώρα μας και να υπάρχει αποχή του κράτους δικαίου. Αυτό δημιουργεί την ένταση, αυτό δημιουργεί την οργή, αυτό δημιουργεί την αγανάκτηση του κόσμου και την απόγνωση. Εδώ βρίσκεται και η ευθύνη. 
Απαιτούμε, λοιπόν, για να μην θρηνήσουμε και άλλους νεκρούς και για να μπει φρένο στη δράση της Χρυσής Αυγής, που είναι καίριο ζήτημα για τη δημοκρατία και τη ζωή όλων μας, τα εξής: Κατ’ αρχάς να ενεργοποιηθεί το νομικό οπλοστάσιο που υπάρχει αυτήν τη στιγμή για τα εγκλήματα της Χρυσής Αυγής. Το άρθρο 187 αρκεί ως έχει. Να κατατεθεί συγχρόνως, κατεπειγόντως, το αντιρατσιστικό νομοσχέδιο, όχι απονευρωμένο και προσχηματικό, αλλά ενισχυμένο με μέριμνα για την καταπολέμηση της νεοναζιστικής βίας. Ο Πρωθυπουργός να καταδικάσει, έστω και αυτήν τη στιγμή, χωρίς περιστροφές και μισόλογα τη Χρυσή Αυγή, να την κατονομάσει. Αυτήν την ώρα της κηδείας του ανθρώπου που δολοφονήθηκε, είναι το λιγότερο που μπορεί να γίνει για τη μνήμη του. Προτείνουμε, επίσης, να κλείσουν τα γραφεία της Χρυσής Αυγής για τα οποία υπάρχουν αποδείξεις ότι έχουν μετατραπεί σε άντρα εγκληματικών ενεργειών.
Βρισκόμαστε σε μία στιγμή τομής. Είναι η στιγμή που ή θα ανακοπεί και θα παρεμποδιστεί η παραπέρα εγκληματική δράση ή αυτή η δράση θα εμπεδωθεί, θα νομιμοποιηθεί και θα ανοίξει ο δρόμος και ακόμα παραπέρα.
Ξέρω ότι πήρα αρκετό χρόνο, αλλά νομίζω ότι είναι το πιο καίριο πράγμα που συμβαίνει αυτήν τη στιγμή, σήμερα και μας απασχολεί όλους μας. Είναι σίγουρο ότι απασχολεί όλους σας και όλους μας. 
Όσον αφορά το σχέδιο νόμου για το οποίο συζητάμε σήμερα, θεωρούμε ότι είναι προβληματικό και προκλητικό για το εξής θέμα: Ενσωματώνει μια οδηγία για την πρόληψη και την καταπολέμηση της εμπορίας των ανθρώπων και την προστασία των θυμάτων της απουσιάζει, όμως, ο βασικός κορμός των διατάξεων της οδηγίας από τα άρθρα 11 μέχρι 16, δηλαδή, ο σκοπός της, που προβλέπει τα μέτρα προστασίας του θύματος. Καταστρατηγείται ο σκοπός και παραβιάζεται τυπικά η μεταφορά και ενσωμάτωση της οδηγίας στο Εθνικό Δίκαιο. 
Θέλω να εστιάσω, λοιπόν, στην ουσία της παράληψης του προστατευτικού πλαισίου σε συνδυασμό με το ανεπαρκές υπάρχον νομικό πλαίσιο και την ανύπαρκτη στην πράξη στη χώρα μας προστασία του θύματος εμπορίας ανθρώπων. 
Η παρούσα οδηγία θεσπίζει ειδικά προστατευτικά μέτρα για κάθε θύμα εμπορίας ανθρώπων, μέτρα που δεν προβλέπονται στο υπάρχον εθνικό πλαίσιο και θα πρέπει να συμπεριληφθούν ρητά. Είναι απαραίτητο τα θύματα της εμπορίας ανθρώπων να εντοπιστούν, να προστατευτούν και να μπορέσουν να ασκήσουν κατά τρόπο αποτελεσματικό τα δικαιώματά τους. Στα θύματα θα πρέπει να εξασφαλίζεται η συνδρομή και η στήριξη του θύματος πριν, κατά τη διάρκεια και για ικανό χρονικό διάστημα μετά τις ποινικές διαδικασίες. 
Θα πρέπει γι’ αυτό να προβλεφθούν μηχανισμοί και πόροι. Μέχρι και σήμερα δεν έχει συσταθεί ασφαλής και αποτελεσματικός μηχανισμός ούτε διαδικασία εντοπισμού των θυμάτων, τα οποία πολλές φορές έρχονται σε πρώτη επαφή με την Αρχή τη στιγμή που τα ίδια είναι στη διαδικασία της ποινικής τους δίωξης.
Ούτε όμως πολλές φορές τότε εντοπίζονται, αφού ούτε η Αστυνομία ούτε ο εισαγγελέας προβαίνουν σε απαραίτητες προληπτικές έρευνες, είτε γιατί δεν διαθέτουν την υποστήριξη ειδικών είτε γιατί δεν έχουν την απαιτούμενη εκπαίδευση για να υποψιαστούν και να παραπέμψουν το θύμα στο κατάλληλο πλαίσιο. Τα θύματα εντοπίζονται κατά κανόνα από οργανώσεις του πεδίου, δεδομένου ότι απουσιάζει παντελώς δράση πεδίου από δημόσιους φορείς, street work όπως λέγεται. 
Η στήριξη πρέπει να παρέχεται σε ένα πρόσωπο αμέσως μόλις υπάρξουν βάσιμοι λόγοι ότι είναι θύμα εμπορίας και ανεξάρτητα από την προθυμία του να προσέλθει ως μάρτυρας κατά των θυτών του. Στα άμεσα μέτρα πρέπει να συμπεριλαμβάνονται, κατ’ αρχάς, η ασφαλής στέγη, η ψυχοκοινωνική υποστήριξη, ώστε τα θύματα να μπορέσουν να συνέλθουν και να απαλλαγούν από τους διακινητές τους. 
Σήμερα δεν λειτουργεί κανένας ξενώνας για θύματα εμπορίας με δημόσια χρηματοδότηση, παρ’ όλο που η προστασία των θυμάτων είναι διεθνής και ενωσιακή υποχρέωση. Έχουμε δύο ξενώνες που λειτουργούν, τη «ΦΡΟΝΤΙΔΑ», στην Αθήνα και το «Α21» στη Θεσσαλονίκη. Είναι ιδιωτικής πρωτοβουλίας και οι δύο και πρέπει να πούμε ότι ο ξενώνας της Αθήνας είναι για κακοποιημένες γυναίκες, κυρίως. 
Επιπλέον, τα θύματα εμπορίας ανθρώπων θα πρέπει να έχουν πρόσβαση άμεσα και δωρεάν σε νομικό συμπαραστάτη και για τη νομική εκπροσώπηση και για την απαίτηση αποζημίωσης. Αυτό δεν προβλέπεται από την ισχύουσα νομοθεσία. 
Η παροχή συνδρομής και στήριξης θα πρέπει να συνεχιστεί για ικανό χρονικό διάστημα μετά την ολοκλήρωση των ποινικών διαδικασιών και τα θύματα θα πρέπει να προστατεύονται από αντίποινα, εκφοβισμό, καθώς και την επακόλουθη «θυματοποίηση», αλλά και περαιτέρω τραύματα από την ποινική διαδικασία. 
Επίσης θα πρέπει να εξασφαλιστούν ειδικά μέτρα συνδρομής και προστασίας που δεν υπάρχουν στην Ελλάδα για τα θύματα της παιδικής ηλικίας. Θα πρέπει να καταγγείλουμε την απουσία οποιασδήποτε κρατικής δομής ανηλίκων θυμάτων εμπορίας και βέβαια, την προκλητική αδιαφορία του κράτους για τις δομές ασυνόδευτων ανηλίκων. Έχουμε μόνο δομές με ιδιωτική πρωτοβουλία που υπολειτουργούν, κλείνουν ή αφήνονται έκθετα παιδιά. Στην Αγιάσο, κύριε Υπουργέ, υπάρχει ένας καταπληκτικός ξενώνας, ο οποίος δεν έχει στήριξη και ο οποίος θα μπορούσε να ανθεί. Είναι ένα διαμάντι και αντί να υποστηρίζετε τέτοιες δομές, δημιουργούμε κέντρα κράτησης όπου βάζουμε τους ανηλίκους.
Τέλος, καταγγέλλουμε ότι είναι εγκληματική η ανεπάρκεια στις καθυστερήσεις στο διορισμό επιτρόπων για να διαφυλάξουν τα συμφέροντα των ανηλίκων και ότι υπάρχει σκανδαλώδης ανάθεση του συντονισμού στο Υπουργείο Εξωτερικών, που όχι μόνο έχει αποτύχει, αλλά και έχει δημιουργήσει σοβαρό πρόβλημα σε σχέση με τη διαφάνεια και τη διασπάθιση πόρων επί μια δεκαετία.","ΒΑΣΙΛΙΚΗ ΚΑΤΡΙΒΑΝΟΥ",208
"52134"," Ευχαριστούμε πολύ, κυρία συνάδελφε.
Το λόγο έχει ο συνάδελφος κ. Χρήστος Αηδόνης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52135"," Ευχαριστώ, κύριε Πρόεδρε.
Κυρίες και κύριοι συνάδελφοι, η στυγερή δολοφονία ενός νέου ανθρώπου ανέδειξε το τεράστιο θέμα της ναζιστικής ιδεολογίας. Η ιδεολογία του ναζισμού στηρίχθηκε στην κατασκευή του υπεράνθρωπου. Οι υπεράνθρωποι της Αρίας φυλής είχαν κάθε δικαίωμα απέναντι στον υπάνθρωπο και έτσι οι μαζικές εξοντώσεις των υπανθρώπων ήταν μια φυσιολογική πράξη κάθαρσης. Οι πρόθυμοι εκτελεστές του Χίτλερ εκτελούσαν το καθήκον τους. Η ανθρωπότητα, φυσικά, έζησε την πιο μελανή σελίδα της ιστορίας της. 
Σήμερα, στην Ελλάδα της κρίσης, ανάμεσα στα συντρίμμια της κοινωνικής συνοχής, η ιδεολογία του ναζισμού εξαπλώνεται. Αρχικά, κατασκεύασε τους υπανθρώπους μετανάστες. Απαιτεί την εξαφάνισή τους από παιδικούς σταθμούς, σχολεία, πανεπιστήμια. Οργανώνει εφόδους εκκαθάρισης σε περιοχές που το κράτος έχει παραδώσει την κυριαρχία του. Μοιράζει φιλανθρωπικά συσσίτια μόνο σε Έλληνες. 
Σήμερα εντάσσει στην κατηγορία των υπανθρώπων και όλους όσοι συνεχίζουν να πιστεύουν στην ελευθερία και τη δημοκρατία. Άλλωστε, είναι γνωστό ότι η κυριαρχία του ναζισμού επιβάλλει ένα κλειστό ολοκληρωτικό σύστημα εξουσίας. Η δημοκρατική Ελλάδα έχει εκχωρήσει, ήδη, ζωτικό χώρο και η συζήτηση για την αντιμετώπιση του φαινομένου βρίσκεται στο ζενίθ.
Η δολοφονία του Παύλου Φύσσα ανέσυρε το προσωπείο του ναζισμού και έκανε με πολύ έντονο τρόπο επιτακτική την ανάγκη αντιμετώπισής του. Αυτή τη φορά, βλέπετε, δεν δολοφονήθηκε ένας υπάνθρωπος, αλλά ένας Έλληνας.
Πριν από λίγο, στην προσπάθεια εκμετάλλευσης, κατατέθηκε από το φίλο μου Δημήτρη Παπαδημούλη, εκπροσωπώντας το κόμμα του, μια ατυχής πρόταση για την απόδοση τιμής, μια πρόταση που τελικά αποσύρθηκε, γιατί κατάλαβαν οι εμπνευστές ότι συνέβαλαν στην αποενοχοποίηση της Χρυσής Αυγής. 
Όταν και εφόσον σχεδιάζεις πολιτικά, πρέπει να ξέρεις πάντοτε ποια θα είναι η αντίδραση και πώς ο καθένας θα σταθεί απέναντι σε αυτό. Πρέπει να γνωρίζεις. Δεν πρέπει να τους δίνεις το δικαίωμα να εξασφαλίζουν για άλλη μια φορά τον μανδύα της δημοκρατικότητας που θέλουν να ενδυθούν. 
Η αντιμετώπιση, λοιπόν, του ναζισμού δεν μπορεί να τοποθετηθεί σε καμμία ζυγαριά πολιτικής εκμετάλλευσης. Απαιτείται πολιτικό και δημοκρατικό μέτωπο. Απαιτείται η πολιτεία να εφαρμόσει την έννομη τάξη και να μην κλείνει τα μάτια, όπως έκανε μέχρι τώρα, σε εγκληματικές ενέργειες, γιατί πίστευαν δυστυχώς αυτοί που κυβερνούν ότι μπορούν να ψαρεύουν πολιτικά οφέλη μέσα στα θολά νερά των δημοκρατικών εκπτώσεων. 
Διαρροές χθες και σήμερα στον Τύπο λένε ότι η Κυβέρνηση, από εδώ και πέρα, είναι αποφασισμένη να αντιμετωπίσει το θέμα. Δυστυχώς, είναι η ομολογία της απραξίας και της ασύνετης στάσης. 
Κυρίες και κύριοι συνάδελφοι, η χώρα βρίσκεται μπροστά σε έναν τεράστιο κίνδυνο, τον κίνδυνο του κοινωνικού διχασμού. Είναι πολιτική μας υποχρέωση να την αποτρέψουμε. Δεν πρέπει να επιτρέψουμε την επιστροφή σκηνών από το παρελθόν. Αυτό είναι το καθήκον μας. 
Σε ό,τι αφορά το σχέδιο νόμου για την πρόληψη και καταπολέμηση της εμπορίας ανθρώπων, οι διατάξεις πιστεύουμε ότι είναι θετικές. Είναι αναγκαίος ο εκσυγχρονισμός του νομικού οπλοστασίου για να αντιμετωπιστούν φαινόμενα τα οποία σήμερα κυριαρχούν. 
Βέβαια, θα ήθελα να τονίσω ότι η αλλαγή του νομοθετικού πλαισίου με τον ν. 3064/2002 δεν περιόρισε την εξάπλωση του φαινομένου, καθώς σήμερα αποτελεί μία από τις τρεις σημαντικότερες πηγές πλούτου. Έτσι, θα ήθελα να επισημάνω και να εκφράσω και τη διαφοροποίησή μου σε σχέση με αυτό που πριν από λίγο εξέφρασε το Κομμουνιστικό Κόμμα, ότι είναι απαραίτητη η ενίσχυση των μη κυβερνητικών οργανώσεων που έχουν δραστηριοποιηθεί στον τομέα αυτόν και που έχουν αποδείξει πραγματικά ότι έχουν φέρει αποτελέσματα. Υπάρχουν μη κυβερνητικές οργανώσεις οι οποίες μέχρι τώρα τουλάχιστον μπορούμε να πούμε ότι έχουν φέρει τεράστια αποτελέσματα που δεν θα έφερνε μία πολιτεία μέσα από τις δομές, οι οποίες δυστυχώς είναι πάρα πολύ «βαριές». 
Άρα, λοιπόν, θα ήθελα να πω και το εξής, ότι ο εθελοντισμός δεν μπορεί να ταυτιστεί με την ιδιωτικοποίηση, είναι άλλο πράγμα. Πρέπει να στοχεύουμε στη διαμόρφωση μιας κοινωνίας εθελοντισμού, γιατί μόνο μέσα από τον εθελοντισμό μπορούμε πραγματικά να αναπτύξουμε κοινωνίες, οι οποίες θα είναι αλληλέγγυες.
Επίσης, ένα ακόμη ζήτημα έχει να κάνει με την εξεύρεση πόρων. Υπάρχουν αδιάθετα κονδύλια –κι είναι τεράστια αυτήν τη στιγμή- που έχουν να κάνουν με την αντιμετώπιση του μεταναστευτικού ζητήματος. Αυτά τα κονδύλια για να απορροφηθούν χρειάζονται δράσεις, η Ευρωπαϊκή Ένωση ζητάει δράσεις. Μέσα, λοιπόν, από το κομμάτι αυτό και εφόσον συνδεθεί με την υπόθεση της μετανάστευσης μπορούν να αξιοποιηθούν κονδύλια για να μπορέσουμε πραγματικά να αντιμετωπίσουμε ουσιαστικά ζητήματα που έχουν να κάνουν με αυτά τα θέματα. Διότι είναι αλήθεια ότι για να μπορέσεις να φέρεις ένα αποτέλεσμα, χρειάζεσαι πάνω απ’ όλα πόρους.
Κύριε Υπουργέ, ο λόγος της κύριας τοποθέτησής μου δεν ήταν τόσο το περιεχόμενο του νομοσχεδίου όσο μία τροπολογία την οποία έχουμε καταθέσει εγώ και ο κ. Λοβέρδος και αφορά την επέκταση καταβολής επιδόματος ανεργίας στους ξενοδοχοϋπαλλήλους. Συγκεκριμένα, λόγω της πολύ σοβαρής οικονομικής κρίσης που πέρασε η χώρα μας από το 2009, η πολιτεία υποχρεώθηκε με τον ν.3986/2011, με τα «Επείγοντα μέτρα εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015», να λάβει μέτρα περιορισμού με σκοπό να καλύψει τα δημοσιονομικά ελλείμματα. 
Ένα από τα μέτρα που πήρε ήταν ο χρονικός περιορισμός των ημερήσιων επιδομάτων ανεργίας. Με βάση όμως τα μέχρι σήμερα δεδομένα για το έτος 2013, ο τουρισμός είναι παράγοντας που έχει συνεισφέρει τα μέγιστα στην εθνική οικονομία. Βασικός συντελεστής σε αυτήν την προσπάθεια είναι κατά κύριο λόγο οι εργαζόμενοι στα ξενοδοχεία της χώρας, οι οποίοι αν και λαμβάνοντας χαμηλότερες αποδοχές απέδωσαν υπηρεσίες στο τριπλάσιο. Επειδή, όμως, η εργασία τους στις περισσότερες περιοχές της χώρας είναι εποχική, είναι δίκαιο η πολιτεία, κατά την περίοδο της ανεργίας τους, να ανταποδώσει ένα μέρος των περικοπών που αποφάσισε πριν από δύο χρόνια, αυξάνοντας για αυτήν την κατηγορία των εργαζομένων το χρονικό όριο των ημερήσιων επιδομάτων από τετρακόσια που ισχύει τώρα σε εξακόσια.
Θεωρώ ότι για να μπορέσει πραγματικά η πολιτεία να αποδείξει ότι αντιλαμβάνεται τι γίνεται γύρω της, σήμερα που φαίνεται πια ότι ένας κύκλος που αφορά την οικονομική προσπάθεια αρχίζει και ολοκληρώνεται, πρέπει να αποδώσει αυτό το κοινωνικό μέρισμα σε αυτούς που πραγματικά το αξίζουν. 
Πιστεύουμε ότι σε αυτήν την προσπάθεια σταθεροποίησης της χώρας έχουν παίξει καθοριστικό ρόλο αυτοί οι άνθρωποι και νομίζω ότι η πολιτεία πρέπει να ανταποκριθεί. Γνωρίζουμε πάρα πολύ καλά ότι δεν είναι δική σας αρμοδιότητα, όπως επίσης γνωρίζουμε πάρα πολύ καλά ότι, ήδη, γίνονται κινήσεις από τον ΟΑΕΔ για να υπάρξει αυτή η επιλογή, την οποία θεωρούμε δίκαια και πρέπει να γίνει άμεσα.
Σας ευχαριστώ πολύ.","ΧΡΗΣΤΟΣ  ΑΗΔΟΝΗΣ",7
"52136"," Ευχαριστούμε, κύριε συνάδελφε.
Το λόγο έχει η συνάδελφος κ. Άννα Καραμανλή Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52137"," Ευχαριστώ, κύριε Πρόεδρε. 
Κυρίες και κύριοι συνάδελφοι, καταδικάζουμε όλοι τη στυγερή δολοφονία του νεαρού Φύσσα. Οφείλουμε να προστατεύσουμε τη δημοκρατία, γιατί είναι μία υπόθεση που αφορά όλους. Μπορεί η Χρυσή Αυγή επισήμως να διαχωρίζει πλήρως τη θέση της, όμως οι φωτογραφίες κάνουν το γύρο του διαδικτύου. 
Εδώ υπάρχει μία φωτογραφία που δημοσίευσε το «ΕΘΝΟΣ», όπου ο σαρανταπεντάχρονος δράστης εμφανίζεται με μέλη της Χρυσής Αυγής σε κατασκήνωση στη Νέδα, ενώ σε μία άλλη φωτογραφία ο δράστης βρίσκεται αγκαλιά με τον Βουλευτή της Χρυσής Αυγής τον κ. Μπαρμπαρούση.
(Στο σημείο αυτό η Βουλευτής κ. Άννα Καραμανλή καταθέτει για τα Πρακτικά τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η εμπορία ανθρώπων είναι ένα από τα σοβαρότερα ποινικά αδικήματα παγκοσμίως, μία από τις κυριότερες προκλήσεις που αντιμετωπίζουν οι σύγχρονες κοινωνίες. Ως ένα παγκόσμιο πρόβλημα που επηρεάζει εξίσου τις χώρες προέλευσης, διαμετακόμισης και εισδοχής, απαιτεί συγχρονισμένες λύσεις σε υπερεθνικό επίπεδο. 
Η εναρμόνιση σε ευρωπαϊκό επίπεδο κανόνων, υπό μορφή κοινοτικής οδηγίας προκειμένου να οριστούν τα ποινικά αδικήματα και οι κυρώσεις εμπορίας ανθρώπων, αποτελεί αναγκαιότητα. Η πραγματική πρόκληση, όμως, είναι η πρόληψη και όχι μόνο η καταπολέμηση εμπορίας ανθρώπων, ενός αδικήματος που καταπατά θεμελιώδη ανθρώπινα δικαιώματα. Παρ’ όλο που φαίνεται αδύνατο στο μέσο πολίτη των δυτικών κοινωνιών του 2013, η δουλεία υπάρχει ακόμη και σήμερα και δυστυχώς παρουσιάζει αυξητική τάση. Σύμφωνα με στοιχεία της Ευρωπαϊκής Επιτροπής, μεταξύ 2008-2010, εντοπίστηκαν και ταυτοποιήθηκαν από τις αστυνομικές αρχές των χωρών-μελών, είκοσι τέσσερις χιλιάδες θύματα εμπορίας, δείχνοντας μία αύξηση ύψους 18%. 
Σύμφωνα δε με το Διεθνές Ινστιτούτο Εργασίας –το ILO- τη χρονική περίοδο 2002-2011 τα θύματα ήταν ογδόντα οκτώ χιλιάδες, δείχνοντας πως ένας τεράστιος αριθμός περιπτώσεων διαφεύγει της δημόσιας προσοχής. 
Οι διακινητές εκμεταλλεύονται κυρίως ανθρώπους από χώρες που μαστίζονται από έντονες συνθήκες φτώχειας με σκοπό το οικονομικό κέρδος, κυρίως μέσω της πορνείας, 79% των περιπτώσεων σύμφωνα πάντα με την Ευρωπαϊκή Επιτροπή και την καταναγκαστική εργασία σε ποσοστό 18%. 
Κλείνοντας με τα απαραίτητα στατιστικά στοιχεία, οι γυναίκες είναι η μεγαλύτερη ομάδα θυμάτων, αποτελώντας το 68% επί του συνόλου. Οι γυναίκες πέραν των άλλων προκλήσεων που αντιμετωπίζουν, όπως τα ζητήματα ισότητα ή ο πολλαπλός κοινωνικός ρόλος τους, αποτελούν την ομάδα του πληθυσμού που απαιτεί την ισχυρότερη υποστήριξη και προστασία. 
Η χώρα μας και λόγω της γεωγραφικής της θέσης, αποτελεί χώρα διαμετακόμισης αλλά και εισδοχής. Σύμφωνα με τη διεθνή μη κυβερνητική οργάνωση Α21, η Ελλάδα είναι πρωταρχικός προορισμός και χώρα μεταβίβασης για την εμπορία ανθρώπων. 
Η επικαιροποίηση του Ποινικού μας Κώδικα με το εν λόγω σχέδιο νόμου, είναι αναγκαιότητα. Η ισχυροποίηση του νομικού πλαισίου αποτελεί μονόδρομο, όπως εξηγείται στο άρθρο 1. Η συμπερίληψη στα αδικήματα της έκθεσης της ζωής του παθόντος σε σοβαρό κίνδυνο, καθώς και η σωματική και ψυχική βλάβη της υγείας του, όπως αναφέρεται στο άρθρο 2 του σχεδίου νόμου, κρίνεται απαραίτητη και κινείται προς αυτήν την κατεύθυνση. 
Ιδιαίτερης σημασίας προσθήκη, όπως ορίζει το άρθρο 3, είναι η πρόβλεψη περί επιβολής διοικητικών κυρώσεων σε βάρος νομικών προσώπων που εμπλέκονται σε αδικήματα trafficking. Εδώ θέλω να τονίσω τη δημιουργία ισχυρότερου πλαισίου από το Υπουργείο Δικαιοσύνης, απ’ ό,τι προβλέπεται στην Ευρωπαϊκή Οδηγία, που δεν μπορεί να περιορίζεται μόνο στις πράξεις που τελούνται προς όφελος του νομικού προσώπου, αλλά καλύπτει και τις περιπτώσεις αδικημάτων που τελέστηκαν μέσω ή προς όφελος ή για λογαριασμό νομικού προσώπου. Η επιβολή των κυρώσεων αυτών είναι ανεξάρτητη από την αστική πειθαρχική ή ποινική ευθύνη των φυσικών προσώπων. 
Όπως τόνισα και παραπάνω, βαρύνουσας σημασίας μέρος αυτού του σχεδίου νόμου αποτελεί το κομμάτι της πρόληψης. 
Στο άρθρο 4 θεσπίζονται οι τρόποι προστασίας των θυμάτων. Ενισχύεται το πλαίσιο στήριξης των ενηλίκων θυμάτων κατά τις διατάξεις για τους ενήλικους και τέλος παρέχονται στην πολιτεία τα μέσα για την καλύτερη αντιμετώπιση των αδικημάτων μέσω της δυνατότητας άρσης του απορρήτου των επικοινωνιών.
Στο πλαίσιο της επικαιροποίησης του νομικού πλαισίου της χώρας μας πλέον προβλέπεται η αποζημίωση των θυμάτων εμπορίας και σωματεμπορίας με μία εξαιρετικά αναγκαία τροποποίηση του ν. 3811/2009. Τα θύματα μπορούν να υποστούν βλάβη και χωρίς τη χρήση βίας, αλλά με την εκμετάλλευση της ευάλωτης θέσης τους ή με χρήση απατηλών μέσων και αυτό πλέον περιλαμβάνεται στο σχέδιο νόμου.
Τέλος, η θεσμοθέτηση του γραφείου εθνικού εισηγητή υπό το Υπουργείο Εξωτερικών που προβλέπεται από το άρθρο 6 θα βοηθήσει στη θεσμική κατοχύρωση της εποπτείας και του συντονισμού των ενεργειών, που αφορούν στην αντιμετώπιση της εμπορίας ανθρώπων. 
Η δημιουργία δε της εθνικής βάσης δεδομένων με σκοπό τη συγκέντρωση στατιστικών στοιχείων είναι μία αυτονόητη αναγκαιότητα που όφειλε να έχει δημιουργηθεί κατά το παρελθόν. Στη στήριξη των θεμάτων της εμπορίας ανθρώπων θα βοηθήσει η καθιέρωση του εθνικού συστήματος αναγνώρισης και παραπομπής θυμάτων εμπορίας ανθρώπων που εκτός από ορθές πρακτικές ανίχνευσης, ταυτοποίησης και παραπομπής των θυμάτων θα έχει ως αρμοδιότητα και τον ανθρωπιστικό επαναπατρισμό τους.
Κλείνοντας, θέλω να τονίσω πως παρ’ όλο που η χώρα μας περνά δύσκολες στιγμές τα τελευταία χρόνια η ανάγκη προστασίας των θεμελιωδών δικαιωμάτων του ανθρώπου δεν πρέπει να πάψει να αποτελεί αδήριτη προτεραιότητα. Η πραγματική πρόκληση για την πολιτεία δεν είναι μόνο η δημιουργία ενός ισχυρού νομικού πλαισίου αλλά η ουσιαστική πρακτική εφαρμογή του.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΑΝΝΑ  ΚΑΡΑΜΑΝΛΗ",190
"52138"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παπαδημούλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"52139"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η εισηγήτριά μας κ. Κωνσταντοπούλου ανέπτυξε με πληρότητα και επάρκεια τις θέσεις μας για το συζητούμενο νομοσχέδιο και αυτό μου επιτρέπει να αφιερώσω όλο το χρόνο της ομιλίας μου σε αυτό που συγκλονίζει την ελληνική κοινωνία και θέτει προκλήσεις για τη Βουλή, για την Κυβέρνηση, για την οργανωμένη πολιτεία. Είναι η εν ψυχρώ δολοφονία με ολοφάνερα πολιτικά κίνητρα ενός νέου ανθρώπου, του Παύλου Φύσσα. Ένας φόνος με επαγγελματικό μαχαίρωμα εν ψυχρώ δεν προσφέρεται για μικροκομματικές αντιπαραθέσεις. Επειδή οι φίλοι του και οι συγγενείς του τον έθαψαν τον άνθρωπο πριν από λίγες ώρες πρέπει όλοι να είμαστε μετρημένοι και σοβαροί. 
Αυτός ο θάνατος και το σοκ που προκαλεί υποχρεώνει τους πάντες να σκεφθούν και να αλλάξουν συμπεριφορές στην πράξη και όχι υποκριτικά, στα λόγια. Ήταν ο πρώτος νεκρός από την εγκληματική δράση της Χρυσής Αυγής; Όχι. Υπήρξαν και μετανάστες νεκροί. Σας θυμίζω τον Πακιστανό που τον έσφαξαν στις 4 η ώρα το πρωί στα Πετράλωνα, ενώ πήγαινε με το ποδήλατό του στη δουλειά γιατί –λέει- τους έκοβε το δρόμο και ήταν σκούρος. Στο σπίτι ενός από τους δράστες βρέθηκαν φυλλάδια της Χρυσής Αυγής.
Έχουν προηγηθεί χαρακώματα, μαχαιρώματα και –τα τελευταία εικοσιτετράωρα- το Πέραμα, με το άνοιγμα κεφαλιών μελών του ΚΚΕ, ο Μελιγαλάς με τους προπηλακισμούς του Δημάρχου και άλλων παραγόντων της περιοχής, σωρεία παραβάσεων του ισχύοντος Ποινικού Κώδικα και πλήρης ατιμωρησία και πλήρης ανοχή και πλήρης απουσία του κράτους. 
Δεν ανήκει απλώς ο δράστης στη Χρυσή Αυγή όπως ομολόγησε ο ίδιος και όπως τεκμηριώνει ένα πλούσιο που κυκλοφορεί στο πανελλήνιο και στα μέσα ενημέρωσης. Η Χρυσή Αυγή είναι ο δράστης. Το ερώτημα είναι τι κάνει η Κυβέρνηση, η Βουλή, η Αστυνομία, η Δικαιοσύνη, οι πολιτικές δυνάμεις για να αντιμετωπίσουν το φαινόμενο.
Δεν είναι χαραμάδες αυτές που πρέπει να κλείσουμε, όπως επεσήμανε χθες ο Πρόεδρος της Δημοκρατίας. Η Χρυσή Αυγή και η εγκληματική της δράση περνάει όλα αυτά τα χρόνια από κερκόπορτες, από ανοιχτές πόρτες και παράθυρα με την ενθάρρυνση και όχι μόνο με την ανοχή θυλάκων και μέσα στη δικαιοσύνη και μέσα στην Αστυνομία. Και έχει και στήριξη σε πολιτικές μικροκομματικές λογικές. 
Ο κ. Ρουπακιώτης που ανήκει στη ΔΗΜΑΡ και όχι στο ΣΥΡΙΖΑ και ήταν μέχρι χθες Υπουργός στην Κυβέρνηση Σαμαρά είπε σήμερα ότι αυτήν την ενθάρρυνση και αυτές τις λογικές τις βρήκε μπροστά του και σε στενούς συνεργάτες του Πρωθυπουργού, όταν προσπαθούσε να προωθήσει το αντιρατσιστικό νομοσχέδιο. 
Τι πρέπει να κάνουμε; Να συνεχίσουμε να τσακωνόμαστε για αυτό το θέμα, όπως πριν το φόνο ή να σοβαρευτούμε;
Ο ΣΥΡΙΖΑ λέει το εξής: Μηδενική ανοχή απέναντι στην εγκληματική δράση! Αυστηρή τιμωρία με βάση το ισχύον νομικό πλαίσιο που είναι επαρκέστατο, αλλά δεν εφαρμόζεται! Να σαπίσουν στη φυλακή οι δράστες! Να μην εξαντληθεί η αυστηρότητα σε αυτόν που ομολόγησε, αλλά να «μιλήσουν» τα κινητά τηλέφωνα, για να δούμε ποιος του τηλεφώνησε, τι του είπε, με ποια sms οι τρεις έγιναν εξήντα. Όλοι αυτοί είναι σύσταση εγκληματικής συμμορίας με βαριές ποινικές ευθύνες. 
Χρειάζεται μηδενική ανοχή, λοιπόν, αυστηρή τιμωρία, απόλυτη ηθικοπολιτική απομόνωση των νεοναζί! Μην τους ανακατεύουμε στις πολιτικές μας κόντρες. Έχουμε μεγάλες διαφορές. Όμως, με τους νεοναζί, με την εγκληματική δράση, με τους εχθρούς της δημοκρατίας και του κοινοβουλευτισμού πρέπει να μας χωρίζει όλους άβυσσος με καθαρό τρόπο. Και αυτό σημαίνει –παστρικές κουβέντες- εγκατάλειψη της επικίνδυνης ανιστόρητης θεωρίας των δύο άκρων. 
Ο φασισμός θα συντριβεί, γιατί αυτή η χώρα έχει υποστεί πάρα πολλά από το φασισμό και το ναζισμό και έχει πληρώσει με ποτάμια αίματος αυτός ο λαός. 
Ο ΣΥΡΙΖΑ ως δύναμη δημοκρατικής ομαλότητας δεν θέλει να γυρίσουμε στα εμφύλια πάθη του 1950. Αυτός ο λαός έχει υποφέρει πολλά από τον Εμφύλιο και από τις επεμβάσεις και ξένων δυνάμεων εκείνη την περίοδο. Λέμε ένα καθαρό «όχι» σε αυτά τα σενάρια αποσταθεροποίησης και δημιουργίας κλίματος εμφύλιας διαμάχης που θέλουν το αίμα να αντιμετωπιστεί με άλλο αίμα. 
Σημειώνω τη δήλωση του Μανώλη Γλέζου που είναι ένα σύμβολο της παράταξής μας, αλλά πιστεύω ότι είναι ένα σύμβολο και για τον ελληνικό λαό. Λέει: «Η οργή είναι απολύτως δικαιολογημένη. Μετατρέψτε τη σε πολιτική πράξη, όχι αυτοδικία».
Στον αντίποδα αυτής της γραμμής του ΣΥΡΙΖΑ, που λέει ότι με δημοκρατία και για τη δημοκρατία πρέπει να αντιμετωπίσουμε δραστικά, αποτελεσματικά, στην πράξη την εγκληματική δράση των Νεοναζί, έχουμε το Χρύσανθο Λαζαρίδη, στενό συνεργάτη του Πρωθυπουργού –ορισμένοι τον αποκαλούν «δεξί χέρι» του Πρωθυπουργού- να δηλώνει χθες, την ώρα της δολοφονίας ότι ο ΣΥΡΙΖΑ, η παράταξη της Αξιωματικής Αντιπολίτευσης, η παράταξη που έχει πολύ μεγάλες πιθανότητες να είναι η επόμενη κυβέρνηση, αν ο λαός αποφασίσει έτσι, είναι εκτός συνταγματικού τόξου. Λυπάμαι, αλλά ο κ. Λαζαρίδης με αυτή τη δήλωσή του αποδεικνύεται το «ακροδεξιό» και όχι το «δεξί χέρι» του Πρωθυπουργού, γιατί αυτή η θεωρία «ξεπλένει» τη Χρυσή Αυγή και την αβαντάρει, υπονομεύει τη δημοκρατία, βλάπτει τη χώρα. Δεν κάνει ζημιά στο ΣΥΡΙΖΑ. 
Πριν από λίγο μίλησε ο κύριος Πρωθυπουργός, έκανε μία δήλωση για το θέμα μετά από μία μακρά σιωπή. Περίμενα να αποδοκιμάσει ευθέως τις δηλώσεις του στενού συνεργάτη του. Οφείλει να το κάνει. Οφείλει να εγκαταλείψει την ανιστόρητη και επικίνδυνη θεωρία των δύο άκρων που ταυτίζει την παράταξη του Μανώλη Γλέζου με τους υμνητές του Χίτλερ. Δεν το έκανε. Οφείλει να το κάνει έστω και τώρα. 
Χθες ο κ. Αντώναρος, πρώην κυβερνητικός εκπρόσωπος επί κυβερνήσεως Νέας Δημοκρατίας, χαρακτήρισε ανιστόρητες, επικίνδυνες και ανόητες τις δηλώσεις Λαζαρίδη περί της θεωρίας των δύο άκρων και περί του ότι ο ΣΥΡΙΖΑ είναι τάχατες εκτός συνταγματικού τόξου. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Εκτός από τον κ. Σαμαρά που πρέπει να πάρει καθαρή θέση, χωρίς μισόλογα, νομίζω ότι είναι η ώρα να μιλήσουν και άλλα ιστορικά στελέχη της παράταξης της Νέας Δημοκρατίας.
 Εδώ διακυβεύεται η δημοκρατία, το εάν θα κλείσουμε οριστικά την πόρτα στην εμφύλια διαμάχη, το εάν το αίμα του Παύλου Φύσσα θα γίνει η αφορμή για να μπει ένα φρένο αποφασιστικό, αυστηρό, και στο πολιτικό επίπεδο και στο ηθικό επίπεδο και στο κοινωνικό επίπεδο και κυρίως στο επίπεδο της αποτελεσματικής αντιμετώπισης από τους θεσμούς του κράτους, σε αυτήν την εγκληματική δράση, γιατί περί εγκληματικής δράσης πρόκειται. 
Και ποιοι είναι αυτοί οι θεσμοί; Η Δικαιοσύνη και η Αστυνομία που μέχρι τώρα δεν κάνουν καλά τη δουλειά τους. Έχουμε πολλές δίκες που αναβάλλονται, πολλές φορές η Αστυνομία απουσιάζει πλήρως, επιτρέποντας και διευκολύνοντας την υποκατάστασή της από τη Χρυσή Αυγή, έχουμε ελλιπείς δικογραφίες που οδηγούν σε αθωώσεις κ.λπ. Με δυο λόγια, έχουμε ατιμωρησία, ανοχή, ενθάρρυνση. Ο φόνος εν ψυχρώ ήταν το χρονικό μίας προαναγγελθείσας εξέλιξης που τροφοδοτήθηκε από την ανοχή και την ενθάρρυνση. 
Ας σταματήσουν, λοιπόν, διάφοροι εγκέφαλοι να παίζουν παιχνίδια με αυτά. Είμαι βέβαιος ότι όλη η Αριστερά και σε κάθε περίπτωση ο ΣΥΡΙΖΑ που έχω την τιμή να εκπροσωπώ σε αυτήν τη συζήτηση ως Κοινοβουλευτικός Εκπρόσωπος δεν σκοπεύει να πατήσει τις πεπονόφλουδες που σπέρνουν ορισμένοι, πιστεύοντας ότι εάν ταυτίσουν τον ΣΥΡΙΖΑ με τους υμνητές του Χίτλερ θα εμφανιστούν αυτοί ως ενδιάμεσοι νοικοκυραίοι, που θα σώσουν τα πράγματα.
Δεν είναι έτσι! Ο κόσμος βλέπει, καταλαβαίνει. Η συντριπτική πλειοψηφία των Ελλήνων -πιστεύω πολύ πάνω από το 90%- θέλει να συγκρουστούμε και να αντιπαρατεθούμε με επιχειρήματα, με έντονη πολεμική, που καμμιά φορά μπορεί να έχει και τις υπερβολές της, για το τι θα γίνει με την ανεργία, με την ανάπτυξη, με το μισθό, με το μεροκάματο, με τη διοίκηση, με τη φοροδιαφυγή, με την ατιμωρησία των πολιτικών, με τα σκάνδαλα, με τα εκατόν πενήντα χιλιάδες νέα παιδιά –τα καλύτερα μυαλά μας- που φεύγουν στο εξωτερικό διότι δεν μπορεί αυτή η πατρίδα να τους προσφέρει δουλειά. 
Ας αντιπαρατεθούμε, κυρίες και κύριοι συνάδελφοι, γι’ αυτά. Εμείς αυτό θα κάνουμε.
 Όμως την ίδια ώρα επιμένουμε: Ο νεκρός Παύλος Φύσσας, που έχασε τη ζωή του σε ένα δρόμο της Αμφιάλης, στο Κερατσίνι, από ένα επαγγελματικό χτύπημα ενός επαγγελματία χρυσαυγίτη, μπορεί να γίνει η αφορμή για να γυρίσουμε σελίδα και να δημιουργήσουμε έμπρακτα και όχι ρητορικά ένα ευρύ αντιφασιστικό μέτωπο, παρά τις μεγάλες μας διαφορές, και κυρίως να ξεριζώσουμε στην πράξη την εγκληματική δράση αυτής της οργάνωσης, αντιμετωπίζοντάς την αυστηρά –επαναλαμβάνω ότι δεν μας λείπει το νομικό πλαίσιο, αλλά αυτό που έλειψε μέχρι τώρα είναι η βούληση η πολιτική, η κυβερνητική, η κρατική- και ιδιαίτερα μέσα στην Αστυνομία και μέσα από τη Δικαιοσύνη αυτοί οι εγκληματίες να τιμωρηθούν όπως τους αρμόζει και να σαπίσουν στις φυλακές.
Σας ευχαριστώ.","ΔΗΜΗΤΡΙΟΣ  ΠΑΠΑΔΗΜΟΥΛΗΣ",399
"52140"," Και εμείς.
Το λόγο έχει ο κ. Βορίδης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52141"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, προφανώς το ζήτημα που θέτει  το συγκεκριμένο σχέδιο νόμου είναι από τα σημαντικότερα, διότι αφορά την καταπολέμηση της εμπορίας ανθρώπων και την προστασία των θυμάτων και ενσωματώνει μία αρκετά σημαντική οδηγία. Θα μου επιτρέψετε όμως και εμένα να αφιερώσω μερικά λεπτά από την αγόρευσή μου στα ζητήματα τα οποία έθεσε ο Κοινοβουλευτικός Εκπρόσωπος του ΣΥΡΙΖΑ, αλλά νομίζω και άλλοι συνάδελφοι κατά τη διάρκεια της συζητήσεως αυτής.
Δεν υπήρχε καμμία αμφιβολία ότι τα πράγματα θα εξελίσσονταν έτσι. Δεν υπήρχε καμμία αμφιβολία από την αρχή ότι -κι αυτό είναι κάτι που μου έχει δοθεί η δυνατότητα να το αναπτύξω σε άλλες στιγμές- η ρητορική της βίας και του μίσους τελικώς θα φέρει και θύμα. 
Θα το πω για ακόμη μία φορά. Οι λέξεις έχουν σημασία. Και το λέω γιατί πολλοί μεταχειρίζονται το λόγο σε αυτή την Αίθουσα ως οι λέξεις να μην έχουν σημασία. Οι λέξεις έχουν σημασία, διεγείρουν αισθήματα, πάθη, δημιουργούν αντίληψη για την πολιτική και αυτό φέρνει αποτελέσματα. 
Στην περίπτωση της Χρυσής Αυγής δεν υπήρχε καμμία αμφιβολία ότι το πράγμα θα κατέληγε έτσι, όταν η αντίληψη της Χρυσής Αυγής για την πολιτική διαδικασία είναι η έμπρακτη περιφρόνηση του βασικού πυρήνα της έννομης τάξης, που είναι το Ποινικό Δίκαιο. 
Το Ποινικό Δίκαιο έχει ένα χαρακτηριστικό πολύ περισσότερο έντονο από άλλες δικαιϊκές μορφές. Ενσωματώνει τον βασικό ηθικό πυρήνα, ενσωματώνει εκείνες τις πράξεις που έχουν τη μεγαλύτερη ηθικοκοινωνική απαξία. 
Και τι έχει κάνει η Χρυσή Αυγή συστηματικά; Συστηματικά μπροστά στις κάμερες και στο χώρο του Κοινοβουλίου παραβιάζει τις διατάξεις αυτές. Γιατί το κάνουν οι Βουλευτές της έτσι, μπροστά στις κάμερες; Δεν το κάνουν όπως το κάνουν συνήθως οι παραβάτες του κοινού Ποινικού Δικαίου. Οι παραβάτες του κοινού Ποινικού Δικαίου συνήθως κρύβονται. Διαπράττουν το έγκλημα και κρύβονται, αποσύρονται, για να μην υποστούν τις συνέπειες. Γιατί το κάνουν δημοσίως; Γιατί στέλνουν ένα πολιτικό μήνυμα. Και το πολιτικό μήνυμα είναι ότι είναι υπεράνω του νόμου, ότι είναι ανέγγιχτοι, ότι περιφρονούν αυτήν την έννομη τάξη, ότι διαπράττουν τις εγκληματικές πράξεις και κανείς δεν μπορεί να τους αγγίξει. 
Είναι ένας συμβολισμός δυνάμεως ευθείας σύγκρουσης με το κράτος και την έννομη τάξη και θέλει να πει σε οργισμένους πολίτες ότι αποτελούν τη δύναμη που μπορεί να τους εκφράσει αποτελεσματικά, ακόμα και στη σύγκρουσή τους με αυτό που θεωρούν μία κακή έννομη τάξη. 
Υπάρχει καμμία αμφιβολία όσον αφορά το ότι αυτός ο πολιτικός συμβολισμός που συνδέεται με την υλοποίηση εγκληματικών πράξεων θα εκληφθεί από τον «χ», τον συγκεκριμένο δράστη, ως κάτι που του επιτρέπει να πάει την αντιπαράθεση αυτή ένα βήμα παραπέρα; Υπήρχε καμμία αμφιβολία ότι το μήνυμα έτσι θα εξελαμβάνετο από κάποιον και ότι σε μία χρονική στιγμή θα συνέβαινε το μοιραίο που συνέβη; Ήταν μαθηματικώς προδιαγεγραμμένο. Προφανώς τα πράγματα θα οδηγούσαν εκεί.
Και τώρα, κυρίες και κύριοι συνάδελφοι, πρέπει να υπάρξει μία αποτελεσματική απάντηση –κι όχι απλώς πολιτική καταδίκη, διότι αυτή έχει γίνει σε αυτήν την Αίθουσα πάρα πολλές φορές και τα είπαμε τα της πολιτικής καταδίκης- από την έννομη τάξη που να πει ότι αυτές οι συμπεριφορές δεν γίνονται δεκτές. Κι εδώ κάνει σφάλμα ο Κοινοβουλευτικός Εκπρόσωπος του ΣΥΡΙΖΑ, γιατί δεν υπάρχει με αυτήν την έννοια έλλειψη διώξεως ή ατιμωρησία. 
Για όλες τις επιμέρους, μεμονωμένες αυτές πράξεις έχουν ασκηθεί ποινικές διώξεις, έχουν γίνει τα νόμιμα, διώκονται οι δράστες και στην περίπτωση της δολοφονίας του Πακιστανού και στην περίπτωση των σωματικών βλαβών και στην περίπτωση των φθορών…","ΜΑΥΡΟΥΔΗΣ  ΒΟΡΙΔΗΣ",69
"52142"," Τρεις είναι οι δράστες κατά τον εισαγγελέα…","ΒΑΣΙΛΙΚΗ  ΚΑΤΡΙΒΑΝΟΥ",208
"52143"," Οι δράστες διώκονται. Δεν ξέρω σε ποια φάση βρίσκεται η κάθε δικογραφία. Επομένως, έχουν γίνει τα νόμιμα. 
Το θέμα όμως είναι ότι αυτό δεν είναι αρκετό. Εδώ χρειαζόμαστε μια περαιτέρω ενέργεια, η οποία θα θέτει το ζήτημα εκεί που πραγματικά βρίσκεται: Σε αυτούς που οργάνωσαν αυτήν την αντίληψη, σε αυτούς που οργάνωσαν αυτές τις εγκληματικές πράξεις, σε αυτούς οι οποίοι στην πραγματικότητα χρησιμοποιούν αυτές τις εγκληματικές πράξεις με έναν πολιτικό συμβολισμό. Αυτό είναι το πρόσθετο που χρειάζεται πια να ενεργήσει η δικαιοσύνη, αυτό είναι το παραπέρα. 
Όχι ότι προφανώς δεν έχει συλληφθεί ο δράστης της δολοφονίας. Φυσικά και έχει συλληφθεί, φυσικά και θα οδηγηθεί στη φυλακή. Όμως αυτό είναι κάτι μεμονωμένο, που θα το αντιμετωπίζουμε ως κάτι ξεκομμένο από μια συνολική δράση, ή όχι; Τη θέση μου την ξέρετε, την είπα αναλυτικά χθές. 
Ακόμα και σήμερα, μέσα στον χώρο αυτό, στην παρούσα διαδικασία, στη συγκεκριμένη χρονική στιγμή, ακολουθήθηκε η ίδια συμπεριφορά. Το λέω προς το Προεδρείο. 
Το πρωί ο κ. Κασιδιάρης απεκάλεσε το σύνολο των Βουλευτών του ελληνικού Κοινοβουλίου, «ηλιθίους». Το ακούσαμε και πήγαμε παρακάτω. Αυτό είναι που πρέπει να σταματήσει. Και αυτό δεν θα σταματήσει, κυρίες και κύριοι συνάδελφοι, με εκκλήσεις για κατανόηση του πολιτικού μας πολιτισμού, για σεβασμό στην Κοινοβουλευτική Δημοκρατία, διότι δεν καταλαβαίνουν από αυτά, δεν τους αγγίζουν και δεν τους αφορούν αυτά. 
Θέλουμε κάτι άλλο. Το άλλο εγώ το έχω προτείνει και το έχω επισημάνει. Και διαβάζω, ως προς αυτό το άλλο, που ίσως είναι το μείζον, τη δήλωση του Πρωθυπουργού. 
Δήλωσε σήμερα ο Πρωθυπουργός: «Και βεβαίως αυτή η Κυβέρνηση είναι αποφασισμένη να μην επιτρέψει στους επιγόνους των Ναζί να δηλητηριάζουν την κοινωνική μας ζωή, να εγκληματούν, να τρομοκρατούν και να υποσκάπτουν τα θεμέλια της χώρας που γέννησε τη δημοκρατία». «Η δημοκρατία» -λέει ο Πρωθυπουργός- «είναι πολύ πιο ισχυρή από ό,τι φαντάζονται οι εχθροί της. Θεωρώ ότι την ισχύ της δημοκρατίας θα την αντιληφθούν πάρα πολύ σύντομα». Αυτό, όμως, είναι και μια απάντηση σε εσάς, κυρία Κατριβάνου, γιατί αν κατάλαβα καλά, κάτι είπατε ότι υπάρχει ένα ενδεχόμενο συνεργασίας της Νέας Δημοκρατίας με τη Χρυσή Αυγή.","ΜΑΥΡΟΥΔΗΣ ΒΟΡΙΔΗΣ",69
"52144"," Δεν το είπα εγώ, ο κ. Μπαλτάκος το είπε.","ΒΑΣΙΛΙΚΗ  ΚΑΤΡΙΒΑΝΟΥ",208
"52145"," Σας απαντώ, λοιπόν, ότι δεν υπάρχει κανένα τέτοιο ενδεχόμενο, ούτε τώρα, ούτε αύριο, ούτε ποτέ. 
Έρχομαι όμως σε κάτι άλλο. Και θεωρώ ότι εδώ, έχοντας ξεκαθαρίσει απολύτως τα ζητήματα αυτά, πρέπει να πούμε ότι έχουν απολύτως διαστραφεί και παρανοηθεί από την πλευρά του ΣΥΡΙΖΑ οι δηλώσεις του κ. Λαζαρίδη. Διότι ο κ. Λαζαρίδης εκείνο το οποίο έθεσε και θεωρώ ότι ορθά έκανε, είναι μια μεγάλη ανησυχία του που εξέθεσε και το πρωί, για την εξέλιξη των πραγμάτων, την οποία διέγνωσα και στην τοποθέτηση του Κοινοβουλευτικού Εκπροσώπου του ΣΥΡΙΖΑ, που δύο φορές αναφέρθηκε στην ανάγκη να έχουμε όλοι μια ξεκάθαρη θέση, ώστε να αποφύγουμε την περαιτέρω κλιμάκωση αλλά και μια εμφυλιοπολεμική πια διάσταση στα πράγματα. 
Το είπε ο κ. Παπαδημούλης σε αυτό το Βήμα πριν από λίγο, δύο φορές. Το ίδιο όμως λέει και ο κ. Λαζαρίδης, ότι εδώ υπάρχει ανάγκη να προσέξουμε όλοι, ώστε να μην καλλιεργηθεί ένα τέτοιο κλίμα. Η ρητορική του μίσους έχει ακουστεί και από άλλες πτέρυγες και όχι μόνο από τη Χρυσή Αυγή.  
Και θα είναι καλό αυτοκριτική να κάνουμε όλοι, να κάνουν όλοι όσοι χρησιμοποιούν αυτού του τύπου τις λέξεις. Αυτοκριτική να κάνει ο κ. Καμμένος που παρακινεί σε λιντσάρισμα. Να κάνουν αυτοκριτική οι Βουλευτές του ΣΥΡΙΖΑ που μιλούν για λαϊκά δικαστήρια, για λιντσαρίσματα -είναι πράγματα που έχουν ακουστεί- για δοσίλογους, για προδότες, για γουναράδικα. Επαναλαμβάνω ότι η ρητορική του μίσους είναι η εκκίνηση. Προφανώς η λεκτική υπερβολή δεν είναι το ίδιο με την ανθρωποκτονία. Αυτό είναι αυτονόητο και δεν νομίζω ότι χρειάζεται να το εξηγήσουμε πολύ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όμως, η συστηματική ρητορική του μίσους μπορεί να οδηγήσει στην ανθρωποκτονία. Υπάρχει μια διαδρομή που διανύεται, όπως το να μην κάνουμε διάκριση σε καλή και κακή βία, σε καλή επαναστατική βία και κακή βία του πεζοδρομίου και σε βία με καλά κίνητρα, τα οποία όμως παραβιάζουν τον ποινικό νόμο, αλλά τότε δεν πειράζει, γιατί τα κίνητρά της είναι καλά. 
Δεν πειράζει, λοιπόν, αφού αντιστέκονται –λέω- κάποιοι πολίτες στις Σκουριές. Δεν πειράζει αν δένουν και περιλούζουν με βενζίνη συμπολίτες τους. Αυτό δεν πειράζει. Και σ’ αυτό θα σταθούμε αλληλέγγυοι. Και αν η Αστυνομία ενεργήσει ανακριτικές πράξεις, θα την ελέγξουμε και θα έρθουμε να καταγγείλουμε από αυτό το Βήμα την Αστυνομία που ενεργεί ανακριτικές πράξεις. Αυτό λέει ο κ. Λαζαρίδης. Και εδώ δεν μπορεί να τον παρεξηγήσει κανείς. Δεν ξέρω αν διαφωνείτε, αλλά εγώ νομίζω ότι έχει ένα αρκετά συνεκτικό επιχείρημα. Και θέλω να ελπίζω ότι σιγά-σιγά καταλαβαίνουμε όλοι ότι η πολιτική διαφωνία είναι ένα ζήτημα, αλλά η ρητορική του μίσους είναι ένα άλλο ζήτημα. 
Επίσης, ελπίζω να καταλαβαίνουμε όλοι ότι τα ζητήματα δεν είναι προσωπικά. Και θέλω πραγματικά να πω ότι υπάρχουν πτέρυγες με τις οποίες υπάρχει σκληρότατη, βαθιά ιδεολογική σύγκρουση, η οποία όμως δεν γίνεται ποτέ προσωπική. Γιατί να σας πω και κάτι; Η προσωπική σύγκρουση χαμηλώνει το επίπεδο της αντιπαράθεσης. 
Γνωρίζετε ότι είμαι βαθύτατα αντικομμουνιστής. Έχω κάνει ποτέ προσωπική επίθεση σε οποιονδήποτε συνάδελφο; Γνωρίζω, επίσης, ότι διαφωνούν βαθιά με την ιδεολογική μου τοποθέτηση οι συνάδελφοι του Κομμουνιστικού Κόμματος. Έγινε ποτέ αυτό προσωπικό; Μα, η ιδεολογική αντιπαράθεση που είναι σπουδαία και μεγάλη θα ευτελιστεί αν τη μετατρέψουμε στο τι είπε ο Βορίδης στον Παπαδημούλη και τι είπε η Κανέλλη στο Βορίδη. Αυτό είναι το ζήτημα; Τι έχουμε να μοιράσουμε; Χωράφια; Τσακωθήκαμε στο δρόμο για τη θέση του αυτοκινήτου; Είναι μεγάλες οι ιδεολογικές αντιπαραθέσεις και εκεί πρέπει να μένουν. Είναι μεγάλες προγραμματικές διαφορές και εκεί πρέπει να μένουν. Είναι μεγάλες κυβερνητικές διαφορές και εκεί πρέπει να μένουν. Θα ευτελίζουμε αυτές τις μεγάλες διαφορές με προσωπικές αντιπαραθέσεις και προσωπικές επιθέσεις; Καταλαβαίνουμε τη διαφορά του ιδεολογικοπολιτικού, του προγραμματικού, του κυβερνητικού από το προσωπικό; 
Άρα, λοιπόν, έχει μεγάλη σημασία να μένουν τα πράγματα εκεί που πρέπει. Και αυτό επισημαίνει –νομίζω- ο Χρύσανθος ο Λαζαρίδης. Και το επισημαίνει θετικά σε μία ακριβώς δύσκολη στιγμή. Και το επισημαίνει ακριβώς για να αποφευχθεί κάτι το οποίο ήδη συνετελέσθη. Και το επισημαίνει όχι για να συμψηφίσει όχι για να εξισώσει, αλλά προφανώς για να επισημάνει τους κινδύνους στη ρητορική του μίσους. 
Δεν έμεινε χρόνος για το σχέδιο νόμου, αλλά θέλω να πω μόνο μισή κουβέντα. Προφανώς είναι απολύτως θετικό και προφανώς ενσωματώνει πράγματα τα οποία ούτως ή άλλως θέλουμε να ενσωματώσουμε στο πλαίσιο της οδηγίας. 
Εγώ, κύριε Υπουργέ, θέλω μόνο να βάλω μια διάσταση η οποία ακούστηκε στην Αίθουσα, αλλά θα ήθελα και εγώ με τη σειρά μου να την επισημάνω και αφορά στο ζήτημα της καταθέσεως του θύματος και της προστασίας που πρέπει να έχει ενώπιον του δικαστηρίου. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Σε ό,τι αφορά θύματα σωματεμπορίας, θύματα τρομοκρατικών ενεργειών, θύματα αδικημάτων που έχουν να κάνουν με τη γενετήσια ελευθερία -επομένως μπορεί να είναι βιασμοί ή άλλο- προφανώς η οδηγία λέει δύο πράγματα: Πρώτον, ότι πρέπει να λαμβάνουμε υπ’ όψιν τα δικαιώματα υπεράσπισης -άρα τα δικαιώματα του κατηγορουμένου- και δεύτερον ότι πρέπει να αξιολογούνται οι εξατομικευμένες ανάγκες του θύματος προκειμένου να μην επιδέχεται περαιτέρω προσβολή από αυτήν που έχει ήδη υποστεί μέσα στο πλαίσιο της ανακριτικής διαδικασίας ή της διαδικασίας εκδικάσεως.
Αυτά λέει η οδηγία. Και σωστά τα λέει. Τι λέει δηλαδή; Ότι πρέπει να σκέφτεται κανείς την ώρα που εξετάζει το θύμα και τα δικαιώματα του κατηγορουμένου, ώστε να μπορεί να ασκήσει την υπεράσπιση, αλλά και τα εξατομικευμένα δικαιώματα του θύματος, ώστε να μην προσβάλλεται περαιτέρω από αυτήν τη διαδικασία.
Πώς το ενσωματώνουμε εδώ; Λέμε: Λαμβάνεται έγγραφη κατάθεση του θύματος σε κάποια φάση της διαδικασίας. Εν συνεχεία, εάν ζητηθεί από τους διαδίκους στην επ’ ακροατηρίω δίκη, δύναται το δικαστήριο, εάν δεν έχει ληφθεί κατά την ανάκριση - κατάθεση ή εάν χρειάζεται κάτι συμπληρωματικό, να διατάξει περαιτέρω εξέταση του θύματος. Όμως, πώς γίνεται; Δια της υποβολής ερωτήσεων και της απαντήσεως των ερωτήσεων αυτών από το θύμα σε άλλο τόπο. Αυτό γίνεται ο κανόνας της διαδικασίας.
Θέλω να σκεφτείτε, κύριε Υπουργέ -και επειδή όλοι είμαστε στο νομικό κόσμο- τα εξής: Τι γίνεται εάν έχω ένα θύμα -λέω- το οποίο καταγγέλλει ψευδώς και έχω ένα έγγραφο που περιέχει μία ψευδή καταγγελία και θέλει να ασκήσει υπερασπιστικά δικαιώματα ο κατηγορούμενος; Η διαδικασία κινείται και φτάνει στο ακροατήριο. Πώς θα το εξετάσει το θύμα; Να μην το προσβάλλουμε περαιτέρω. Σύμφωνοι. Δεν χρειάζεται, όμως, μία αξιολόγηση για τα αν το θύμα από την εξέταση θα προσβληθεί περαιτέρω; Το λέει η οδηγία ότι χρειάζεται αυτή η αξιολόγηση.
Εδώ, με τη ρύθμιση που εισάγουμε, στην πραγματικότητα ο κανόνας είναι αυτός που σας είπα. Θα έπρεπε να γίνει αντιστρόφως. Να ακολουθείται η κανονική δομή της Ποινικής Δικονομίας και εάν κριθεί ότι αυτή η διαδικασία θίγει το θύμα, τότε να ακολουθείται αυτή η εξαιρετική διαδικασία. Αντίστροφα να το θέσουμε, ως δυνατότητα του δικαστηρίου για την προστασία του θύματος, καλύπτοντας και τις δύο προϋποθέσεις που θέτει η οδηγία, δηλαδή τα δικαιώματα του κατηγορούμενου και την ατομική αξιολόγηση για την ανάγκη προστασίας του θύματος. Διότι αλλιώς, με μία ψευδή καταγγελία, χωρίς τη δυνατότητα ελέγχου αυτής της καταγγελίας, με υποβολή γραπτών ερωτήσεων όπου απαντάει με την άνεσή του το θύμα -ακόμα και αυτό το θύμα που δεν χρειάζεται αυτήν την προστασία- νομίζω ότι εδώ δημιουργούμε ένα βάρος -ας το πω- για τους κατηγορουμένους.
Έχουμε πράγματι αυτή τη διαδικασία στους ανηλίκους. Και σωστά την έχουμε, γιατί στους ανηλίκους έχουμε ένα τεκμήριο, ότι θα τους προσβάλει και θα τους θίξει η διαδικασία. Στα ενήλικα θύματα, όμως, νομίζω ότι χρειάζεται να μεσολαβήσει αυτή η διαδικασία της αξιολογήσεως, γιατί αλλιώς θίγονται υπερβολικά –κατά τη γνώμη μου- τα δικαιώματα των κατηγορουμένων.","ΜΑΥΡΟΥΔΗΣ ΒΟΡΙΔΗΣ",69
"52146"," Πότε θα κρίνεται το αντίστροφο; Αφού θα έχει γνωστοποιηθεί. Πρέπει να σταθμίσουμε αυτά τα δύο.","ΧΑΡΑΛΑΜΠΟΣ ΑΘΑΝΑΣΙΟΥ",10
"52147"," Θα σας πω. Το αντίστροφο μπορεί να κριθεί, κατά τη γνώμη μου, ή στο πλαίσιο της ανακρίσεως, από τον ανακριτή ή μπορεί να κριθεί από το δικαστήριο. Δώστε, δηλαδή, στο δικαστήριο…","ΜΑΥΡΟΥΔΗΣ  ΒΟΡΙΔΗΣ",69
"52148"," Σε αυτήν την περίπτωση όμως, κύριε Βορίδη, θα γίνεται γνωστή η ταυτότητα του θύματος. Πώς θα προστατεύεται αφού θα είναι ήδη γνωστός;","ΧΑΡΑΛΑΜΠΟΣ ΑΘΑΝΑΣΙΟΥ",10
"52149"," Καλό είναι να επικοινωνούμε κι εμείς με το συνάδελφο, κύριε Υπουργέ.
(Θόρυβος στην Αίθουσα)","ΣΠΥΡΙΔΩΝ ΛΥΚΟΥΔΗΣ",287
"52150"," Εγώ δεν έδωσα το λόγο σε κανέναν. Ο κ. Βορίδης έχει το λόγο. Εάν, λοιπόν, ζητήσει το λόγο ο κύριος Υπουργός, είναι ορθή η τοποθέτηση των κυρίων συναδέλφων ότι πρέπει να ακούσουν όλοι οι κύριοι συνάδελφοι.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52151"," Λέει ο κύριος Υπουργός το εξής….","ΜΑΥΡΟΥΔΗΣ  ΒΟΡΙΔΗΣ",69
"52152"," Μην το πείτε εσείς, κύριε Βορίδη. Ας το πει ο κύριος Υπουργός μετά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52153"," Εντάξει, θα το πείτε ως προβληματισμό και νομίζω θα εξηγηθεί εν συνεχεία. 
Σας ευχαριστώ πολύ.","ΜΑΥΡΟΥΔΗΣ ΒΟΡΙΔΗΣ",69
"52154"," Κι εμείς ευχαριστούμε.
Κύριε Υπουργέ, θέλετε το λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52155"," Είχε δώδεκα λεπτά χρόνο ομιλίας…","ΣΠΥΡΙΔΩΝ ΛΥΚΟΥΔΗΣ",287
"52156"," Σημειωτέον, τα δώδεκα λεπτά έγιναν είκοσι. 
(Θόρυβος στην Αίθουσα)","ΛΙΑΝΑ ΚΑΝΕΛΛΗ",182
"52157"," Είστε ακριβής.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52158"," Δεν έχω πρόβλημα.","ΛΙΑΝΑ ΚΑΝΕΛΛΗ",182
"52159"," Κύριε Υπουργέ, θέλετε το λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52160"," Μίλησε, ήδη, είκοσι λεπτά.","ΛΙΑΝΑ ΚΑΝΕΛΛΗ",182
"52161"," Για να διευκρινίσει αυτό που είπε με μια λέξη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52162"," Όχι, δεν εννοούσα αυτό. Το χρόνο θα πρέπει να τον κοιτάμε…","ΛΙΑΝΑ ΚΑΝΕΛΛΗ",182
"52163"," Θα μιλήσω στο τέλος.","ΧΑΡΑΛΑΜΠΟΣ ΑΘΑΝΑΣΙΟΥ",10
"52164"," Ωραία, στο τέλος.
Έχετε δίκιο. Οκτώ λεπτά παραπάνω ήταν.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52165"," Να μην κάνουμε εμείς την…","ΛΙΑΝΑ ΚΑΝΕΛΛΗ",182
"52166"," Αλλά αυτό που είπατε, να το πείτε και μετά έτσι. Προς όλους ισχύει αυτό. Και έχετε δίκιο. 
Και θα παρακαλέσω αρχής γενομένης από τον συμπατριώτη μου τον κ. Ντόλιο να είναι ακριβής στο χρόνο του. 
Ορίστε, κύριε Ντόλιο, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52167"," Δεν θα είναι ακριβής!","ΣΠΥΡΙΔΩΝ  ΛΥΚΟΥΔΗΣ",287
"52168"," Εσείς, ως συνήθως θα μιλήσετε λιγότερο! Ξέρω!
Κύριε Ντόλιο, από εσάς, ως συμπατριώτη μου, μπορώ να ζητήσω να είστε ακριβής στο χρόνο, γιατί ξεφύγαμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52169"," Θα προσπαθήσω να είμαι ακριβής. 
Δεν μπορώ, όμως, να μην παρατηρήσω, κύριε Πρόεδρε, ότι νομίζω πως έχουμε χαλαρώσει πάρα πολύ, όσον αφορά, την τήρηση του Κανονισμού. Δεν θα πρέπει η προσήλωση στα τυπικά θέματα του Κανονισμού να μας καταδυναστεύει, αλλά και το ξεχείλωμα του Κανονισμού είναι κάτι που δεν βοηθάει στην κοινοβουλευτική διαδικασία. Νομίζω ότι αναφέρθηκαν στο χρόνο συνάδελφοι προηγουμένως. Δεν είναι η πρώτη φορά από χθες μέχρι σήμερα.","ΓΕΩΡΓΙΟΣ ΝΤΟΛΙΟΣ",370
"52170"," Αστειεύτηκα! Το βέβαιο είναι ότι έχουμε χάσει στοιχειωδώς και το αίσθημα ότι ο άνθρωπος διαφέρει από τα ζώα κατά το γέλιο και το χαμόγελο. Πιστέψτε με! Αυτός ήταν. Και το λέω για να γραφτεί στα Πρακτικά...","ΛΙΑΝΑ ΚΑΝΕΛΛΗ",182
"52171"," Ωραία, σας ευχαριστώ πολύ, γιατί συμφωνώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52172"," Κυρία Κανέλλη, ….","ΓΕΩΡΓΙΟΣ ΝΤΟΛΙΟΣ",370
"52173"," Η πολιτισμική διαφορά των ανθρώπων από τα ζώα είναι ότι μπορούν ενίοτε να γελάν και να μειδιούν, ακόμα και στις δυσκολότερες των συνθηκών.","ΛΙΑΝΑ ΚΑΝΕΛΛΗ",182
"52174"," Θα συμφωνήσω απολύτως, γιατί χθες κατηγορήθηκα όταν προσπάθησα να πάει με ηρεμία η συνεδρίαση. Ίσως είπαμε και κάτι που δεν το κατάλαβαν κάποιοι.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52175"," Σας χαρίζω το χρόνο!","ΛΙΑΝΑ ΚΑΝΕΛΛΗ",182
"52176"," Σας ευχαριστώ πολύ.
Συγγνώμη, κύριε Ντόλιο, σας πήραμε όλο το χρόνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52177"," Θα επαναλάβω αυτό που είπα -και το οποίο, βεβαίως, δεν το αποσύρω- ότι, δηλαδή, δεν θα πρέπει η προσήλωση στα τυπικά θέματα του Κανονισμού να καταδυναστεύει τη λειτουργία μας εδώ μέσα, αλλά σε καμμία περίπτωση και η παντελής αγνόηση του Κανονισμού δεν μπορεί να βοηθήσει στην εύρυθμη λειτουργία του Κοινοβουλίου.
Κύριοι συνάδελφοι, είναι πολύ φυσιολογικό μετά τη χθεσινή δολοφονία να υπάρχει ένταση, να υπάρχει φόρτιση. Είναι πολύ φυσιολογικό να δικαιολογούνται οι υψηλοί τόνοι, καμμιά φορά και οι ακραίες εκφράσεις. Οφείλουμε, όμως, αυτή την κρίσιμη στιγμή, που όλοι αναγνωρίζουμε ότι είμαστε πλέον στην επόμενη μέρα, είμαστε στην επόμενη εποχή, θα έλεγα, μετά από αυτή τη δολοφονία, να αναγνωρίσουμε με πράξεις και όχι με υψηλούς τόνους θετικές ενέργειες από όποια πλευρά του Κοινοβουλίου κι αν αυτές προέρχονται. 
Θέλω να αναφερθώ στην πρόταση του Γραμματέα της Κοινοβουλευτικής Ομάδας του ΠΑΣΟΚ του κ. Ρήγα, την οποία έθεσε με επιστολή του στον Πρόεδρο της Βουλής και με την οποία έγκαιρα, πριν την δολοφονία, ζήτησε τη σύγκλιση υπό τον Πρόεδρο της Βουλής των Γραμματέων των Κοινοβουλευτικών Ομάδων των κομμάτων του συνταγματικού τόξου για να προληφθούν πιθανές άσχημες εξελίξεις. Αυτή η σύγκλιση δεν έγινε. 
Θέλω να ζητήσω από τα κόμματα, από τους Κοινοβουλευτικούς Εκπροσώπους να ταυτιστούν όλοι με αυτήν την πρόταση. Νομίζω ότι το Κοινοβούλιο θα έχει μεγάλη συμβολή και προσφορά αυτήν την περίοδο εάν αναδείξει ως κοινό τόπο την κοινή του ανησυχία. Και ως πρώτο βήμα είναι η σύσκεψη αυτή των Γραμματέων των Κοινοβουλευτικών Ομάδων υπό τον Πρόεδρο της Βουλής.
Επειδή είπα ότι έγκαιρα, πριν τη δολοφονία, κατέθεσε την επιστολή αυτή ο Γραμματέας της Κοινοβουλευτικής Ομάδας, θέλω να αναφερθώ και σε μερικές έγκαιρες τοποθετήσεις μας. 
Μεγάλο θέμα από χθες αποτελεί η τοποθέτηση του κ. Λαζαρίδη. Πριν από την τοποθέτηση του κ. Λαζαρίδη εγώ προσωπικά, που αυτήν την περίοδο έτυχε να οριστώ Κοινοβουλευτικός Εκπρόσωπος, είπα ότι δεν συμφωνώ με τη θεωρία των δυο άκρων. 
Δεν είναι δυνατόν κανένας πολιτικός σήμερα να υπονοεί, να επιχειρεί να ταυτίσει κόμματα του συνταγματικού τόξου, το ΣΥΡΙΖΑ, την Αριστερά γενικότερα, με τη Χρυσή Αυγή. Θα ήταν έγκλημα σε βάρος της δημοκρατίας και η σκέψη αυτή είναι τελικά έγκλημα σε βάρος της πατρίδας.
Σημειώνω θετικά όμως –αυτό το είπα πριν τη συζήτηση εδώ, πριν τις δηλώσεις του κ. Λαζαρίδη- και θα ήθελα να τη σημειώσουμε θετικά και την τοποθέτηση του κ. Βορίδη. Δεν μπορούσε να ήταν πολύ φωναχτή, πολύ πιο καθαρή. 
Σημειώνω θετικά και τη δήλωση του Πρωθυπουργού. Δεν έχω την απαίτηση να βγει και να αποδοκιμάσει το στενό του συνεργάτη. Είναι, όμως, μια καλή δήλωση αυτήν τη στιγμή και μετά τις δηλώσεις του κ. Λαζαρίδη.
Αυτήν την ημέρα, που είμαστε σε μια άλλη εποχή, θα πρέπει με έναν τέτοιο θετικό τρόπο να αντιμετωπίζουμε τις γνήσιες πραγματικά ανησυχίες όλων των κομμάτων, του Πρωθυπουργού κυρίως, και των επικεφαλής των κομμάτων για το μέλλον της χώρας και βεβαίως της δημοκρατίας.
Θέλω, όμως, να κάνω και μια άλλη αναφορά. Αναφέρθηκε ο κ. Βορίδης – δεν ήξερα ότι θα αναφερθεί- στην τοποθέτηση της κ. Κατριβάνου που δεν ήταν η μόνη -είναι μια σοβαρή συνάδελφος, την οποία εκτιμώ- η οποία είπε για την πιθανότητα να συνεργαστεί η Νέα Δημοκρατία με τη Χρυσή Αυγή. Δεν χρειαζόταν η διάψευση από τον κ. Βορίδη. Δεν υπάρχει αυτό το ενδεχόμενο. Όλοι το γνωρίζουμε αυτό και δεν νομίζω ότι το επιχείρημα ότι δεν διαψεύδεται από του Μαξίμου ή δεν ξέρω από πού αλλού αυτή η πιθανότητα, οδηγεί στη σκέψη ότι είναι δυνατόν να υπάρχει ως ενδεχόμενο.
Αυτή ή αυτές οι πολιτικές στάσεις δεν μας βοηθούν να πείσουμε τον ελληνικό λαό ότι είμαστε ήδη στην επόμενη μέρα. Είμαστε ήδη σε άλλη εποχή. Θα πρέπει να αναδείξουμε τη συναντίληψή μας, θα πρέπει να αναδείξουμε τον κοινό τόπο. Το έχουμε ανάγκη. Το έχει ανάγκη η ελληνική κοινωνία, το έχει ανάγκη η χώρα αυτές τις κρίσιμες στιγμές.
Προτείνω, λοιπόν, σαν πρώτο βήμα αυτήν τη σύγκλιση των Γραμματέων των Κοινοβουλευτικών Ομάδων υπό τον Πρόεδρο της Βουλής.
Βεβαίως, δεν μπορώ να μην τονίσω ότι σήμερα πια δεν έχει κανένας καμμία αμφιβολία -γι’ αυτό μίλησα και με αυτόν τον τρόπο- σήμερα υπάρχει απόλυτο φως για το ποιοι είναι οι ηθικοί αυτουργοί της χθεσινής δολοφονίας. Σήμερα όλοι αντιλαμβανόμαστε ότι όσοι από εμάς, μετά το Πέραμα και μετά το Μελιγαλά, έκαναν δυσοίωνες προβλέψεις, είχαν προβλέψει σωστά. Αυτό όσον αφορά το κλίμα των ημερών και τη φόρτιση που υπάρχει και επαναλαμβάνω ότι είναι θετική.
Θέλω να πω δυο λόγια για το σχέδιο νόμου. Να πω ότι στην ουσία είναι ένα θετικό σχέδιο νόμου, χωρίς αμφιβολία. Δεν κάνει κάποιες μεγάλες αλλαγές. Ενσωματώνει την οδηγία 2011/36/ΕΕ και το αντιμετωπίζουμε με απόλυτα θετικά τρόπο. 
Στην ουσία, κάνει εναρμόνιση με βάση αυτήν την οδηγία με προσθήκες και τροποποιήσεις του Ποινικού Κώδικα, της Ποινικής Δικονομίας και μιας σειράς λοιπών νομοθετημάτων που αναφέρονται σε αυτού του είδους τα ζητήματα.
Εμείς, λοιπόν, υπερψηφίζουμε το σχέδιο νόμου και θέλουμε να υπερψηφίσουμε και όλες τις τροπολογίες, οι οποίες είναι θετικές. 
Θα ήθελα να παρακαλέσω, όμως, κύριε Υπουργέ, να δείτε μια διάταξη συγκεκριμένης τροπολογίας, η οποία οδήγησε τον εισηγητή του ΠΑΣΟΚ να κρατήσει επιφύλαξη. Πρόκειται για αυτήν που αφορά την υποχρεωτική παρουσία γραμματέων στις αστικές δίκες, η οποία μόλις πρόσφατα ψηφίστηκε από τη Βουλή, πριν τέσσερις μήνες. Να μην την αποσύρετε, αλλά να την επανεξετάσετε εσείς, να την επανεξετάσουμε όλοι μαζί, έτσι ώστε να έχουμε τη δυνατότητα να ψηφίσουμε το σύνολο της τροπολογίας.
Δεν έχω να προσθέσω κάτι άλλο επί του σχεδίου νόμου. Με την παράκληση να ξαναδείτε τη δυνατότητα να αρθεί αυτή η επιφύλαξή μας για τη συγκεκριμένη τροπολογία, εμείς υπερψηφίζουμε το σύνολο του νομοσχεδίου και τις τρεις τροπολογίες υπό την προϋπόθεση της δυνατότητας που θα μας δώσετε να άρουμε την επιφύλαξή μας.","ΓΕΩΡΓΙΟΣ ΝΤΟΛΙΟΣ",370
"52178"," Ευχαριστούμε πολύ, κύριε Ντόλιο. 
Κύριε Καπερνάρο, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52179"," Σας ευχαριστώ. 
Κύριε Υπουργέ, δεν θα μπορούσα να αρχίσω την ομιλία μου, αν δεν είσαστε και εσείς, διότι ξέρετε και έχω δηλώσει την υπόληψη μου στο πρόσωπό σας. 
Κύριε Υπουργέ, θα αναφερθώ επ’ ολίγον στο τραγικό γεγονός το οποίο εκλαμβάνει -τουλάχιστον για εμάς τους Ανεξάρτητους Έλληνες- ιδιαίτερη σημασία. Όπως είπαμε και χθες, αυτό το στυγερότατο έγκλημα είναι ένα πλήγμα κατά των συνειδήσεών μας και κατά της εννόμου τάξεως, της οποία πολιτικά προΐστασθε. 
Σύμφωνα με τις θεμελιώδεις δικαιικές αρχές, η έννομη τάξη κινδυνεύει, διότι για πρώτη φορά έγινε ένα τέτοιου είδους στυγερότατο έγκλημα για πολιτικές διαφορές. Εγώ τουλάχιστον τόσα χρόνια δεν θυμάμαι κάτι ανάλογο. 
Αυτό είναι ό,τι χειρότερο διότι προδίδει αυτό που λέμε «έκρυθμη κατάσταση». Και σε αυτό το σημείο πρέπει όλοι να στρέψουμε σοβαρά την προσοχή μας, το μυαλό μας, τη ψυχή μας, ώστε πρώτα από όλα να μην επαναληφθούν τέτοια γεγονότα, διότι δεν μας περισσεύουν Ελληνόπουλα και δεύτερον είναι αυτή η εκτράχυνση που μας οδηγεί σε ατραπούς που δεν μπορούμε να υπολογίσουμε, εάν δεν δείξουμε αυτό το αποκλειστικά μεγάλο ενδιαφέρον. 
Ο κ. Βορίδης είπε ορισμένα πράγματα και αναφέρθηκε σε θέσεις και με λέξεις που μου έδωσε την αφορμή να αναφερθώ και εγώ, αν και δεν το είχα κατά νου. Μίλησε για την ρητορική της βίας και είπε ότι οι λέξεις έχουν σημασία. Είπε ό,τι είπε βεβαίως και απέδρασε. Δεν παρέμεινε για να ακούσει αυτά που του αντιστοιχούν όσον αφορά την απάντηση στα ρητορικά του ερωτήματα. Και θα αναφερθώ μετά στο νομοσχέδιο, κύριε Υπουργέ.
Ο κ. Βορίδης, ενώ είναι ένας καλός δικηγόρος, μίλησε για το λιντσάρισμα, αναφερόμενος στην περίπτωση του κ. Καμμένου.
Γνωρίζει -θα ήταν εδώ, απέδρασε επανέλαβα- ότι το 184 που αφορά τέτοιου είδους προτροπές, έχει ως προστατευτέο έννομο αγαθό τη γενική ησυχία των πολιτών και το αίσθημα ασφάλειας των πολιτών. 
Από την ημέρα που ο κ. Καμμένος, υποτίθεται, είπε κατά τη νομική έννοια -με αυτήν τη νομική προτροπή που απαιτεί το 184- σε πέντε, έξι ανθρώπους που ήταν έξω από το ξενοδοχείο αυτήν τη λέξη, σημαίνει ότι έπρεπε ήδη να έχει αρχίσει ως γεγονός αυτή η διασάλευση της προστατευόμενης κοινής ησυχίας των πολιτών και του αισθήματος ασφάλειας των πολιτών. 
Έγινε αυτό; Όχι. Εάν το συγκρίνω με το περιστατικό στο Κερατσίνι, η απόπειρα ανθρωποκτονίας κατά του Πάνου Καμμένου έγινε ύστερα από προτροπή σύμφωνα με την αποτυχημένη σύγκριση του κ. Βορίδη; Όχι. Γιατί το είπε αυτό ο κ. Βορίδης; Για να δημιουργήσει ψευδοεντυπωσιασμούς, ψευδόμενος νομικά, συγκρίνοντας ανόμοια νομικώς θέματα.
        Θα ήθελα να κάνω ένα ρητορικό ερώτημα στον κ. Βορίδη, ο οποίος δεν είναι εδώ να μας απαντήσει. Αυτό έχει ως αντικείμενο, ως στόχο δια της λεκτικής βίας να δημιουργήσει καταστάσεις;  Ναι ή όχι; Ασφαλώς και έχει. 
Μίλησε ο κ. Βορίδης, στο «σπίτι του κρεμασμένου για σχοινί». Μας είπε ο κ. Βορίδης, αυτά που μας είπε, αλλά δεν σκέφτηκε ότι όταν κάθε βράδυ βλέπει το πρόσωπό του στον καθρέφτη, βγαίνει στον καθρέφτη του η φυσιογνωμία του Τσοχατζόπουλου, η φυσιογνωμία του Σμπώκου, η φυσιογνωμία του υπόδικου Μαντέλη, η φυσιογνωμία του Τσουκάτου που ερευνάται από τον εφέτη ανακριτή και κυρίως  -μια και θέλετε να τα ακούσετε, απευθύνομαι στον κύριο εισηγητή της Νέας Δημοκρατίας- η απόφαση του γερμανικού δικαστηρίου που βγαίνει στον καθρέφτη όλων όσοι ανήκετε στη Νέα Δημοκρατία, όταν στο σκεπτικό της απόφασης το γερμανικό δικαστήριο λέει ότι 2% πήρε μίζα η Νέα Δημοκρατία για το C4I και εισπράκτορας ήταν ο Βαρθολομαίος, ο αείμνηστος.
Όταν μας προκαλείτε εμάς τους Ανεξάρτητους Έλληνες, που ξέρετε ποιο είναι το καταστατικό της ψυχής μας, θα έχετε να ακούσετε και τέτοια. Θα κάνω ερώτηση στον Πρωθυπουργό σας που είπε ότι θα ορίσουμε εξεταστική επιτροπή προεκλογικά, ο σοβαρός Πρόεδρός σας, για να δούμε ποιοι είναι αυτοί οι υπεύθυνοι που μπήκαμε στο Διεθνές Νομισματικό Ταμείο. Έκτοτε ποιείτε την νήσσαν. 
Ερχόμαστε, λοιπόν, και λέμε: Βλέπετε στον καθρέφτη σας το σκεπτικό της απόφασης που τιμώρησε τον Χριστοφοράκο με το C4I που πήρατε 2%; Ποιος φταίει για τη μίζα; Θα μας πείτε ποιοι τα πήραν από το κόμμα σας, αφού θέλετε να πείτε πώς παρέσυρε και πώς αναφέρθηκε στη Θεσσαλονίκη ο Καμμένος; Όταν σπέρνετε με μας ανέμους θα θερίζετε θύελλες. 
Θα μας πείτε ποιο είναι το ενδιαφέρον σας και για ποιο λόγο δεν απαντήσατε, όταν ετέθη το ερώτημα για το χάρισμα των δύο δισεκατομμυρίων σύμφωνα με την απόφαση της εξεταστικής επιτροπής του Αυγούστου του 2010; Έχετε επιχειρήματα;
Κύριε Υπουργέ, είναι η αρχή του αιτίου και του αιτιατού και γνωρίζετε εσείς παντός άλλου καλύτερα τι εννοώ. Η Χρυσή Αυγή: Εμένα δεν με ενδιαφέρει η Χρυσή Αυγή ως προς το 0,50%, γιατί αυτές είναι οι δυνάμεις της Χρυσής Αυγής. Με ενδιαφέρει για το υπόλοιπο ποσοστό που αποτέλεσε η Χρυσή Αυγή αγωγό εκφόρτισης. Με ενδιαφέρει για τους Έλληνες, οι οποίοι ωθήθηκαν εκεί από ατιμώρητες πράξεις πολιτικών. 
Δόθηκε η ευκαιρία το 2008 -δεν θυμάμαι καλά, διορθώστε με, πότε ήταν αναθεωρητική η Βουλή- να ανακαλέσετε το όνειδος του άρθρου 86. Δεν το κάνατε. Πέρασε και το 2008. Κοροϊδεύατε τον ελληνικό λαό. Πρέπει να το αποσύρουμε. Πρέπει να βγει. Και ενώ ήταν αναθεωρητική η Βουλή, δεν βγήκε ποτέ. Εφόσον το άφησαν το 2008, εξακολουθούσαν να κοροϊδεύουν τον ελληνικό λαό μέχρι σήμερα. Πρέπει να βγει.
Μπήκαμε τον Ιούνιο του τρέχοντος έτους και είμαστε Αναθεωρητική Βουλή. Ακούσατε κανέναν από εσάς να λέει ότι πρέπει αμέσως, ταχέως να βγάλουμε το άρθρο 86 από το Σύνταγμα;
Ακούσατε κανέναν να βγάζει από τις σχετικές διατάξεις νόμου αυτό το όνειδος με τους σαράντα Βουλευτές μπόνους κατά το Σκανδαλίδη, πενήντα κατά τον Παυλόπουλο; Αυτά τα όργια που έχουν γίνει εδώ μέσα τα ονομάσατε δημοκρατία. Προσωπικά σας ορκίζομαι ότι αυτό με έκανε να κατέβω στην πολιτική. Δεν είχα σκοπό, αλλά αυτό με έκανε και είπα θα πάω εκεί να πολεμήσω, να πολεμήσουμε ως Ανεξάρτητοι Έλληνες για να σταματήσετε να κοροϊδεύετε τον ελληνικό λαό. 
Και λέμε τώρα, κύριε Υπουργέ της Δικαιοσύνης, που έχω εκπεφρασμένη την άποψή μου και είναι και εκπεφρασμένη και η απαίτησή μου από εσάς, είναι δυνατόν ποτέ να ψηφίζονται νόμοι και να μην ισχύουν οι νόμοι σε αυτήν τη χώρα και να ισχύει αυτό το όνειδος των εγκυκλίων; Είναι δυνατόν να χαφιεδίζουν οι δικηγόροι με εγκυκλίους και να καρφώνουν τους πελάτες τους, όπως έγινε στην περίπτωση νομιμοποίησης εσόδων από παράνομες πράξεις; Προκαλείτε με τέτοιες εγκυκλίους και δεν είναι ντροπή αυτό; Είναι δυνατόν με εγκυκλίους να απολογούνται οι Έλληνες πολίτες στην κομαντατούρ, στα αστυνομικά όργανα, στα αστυνομικά τμήματα, στο κτήριο της Ασφάλειας Θεσσαλονίκης; 
Είναι δυνατόν να το ανέχεστε; Διότι δεν πρόκειται ποτέ να γίνει κράτος αυτό, αν δεν σηκωθεί η δικαστική εξουσία στο ύψος που απαιτούν οι περιστάσεις και το Σύνταγμα των Ελλήνων και η ψυχή των Ελλήνων που θέλει τη δικαστική εξουσία να ελέγχει και να τιμωρεί και τη νομοθετική και την εκτελεστική. Αυτή πρέπει να είναι η δικαστική εξουσία και όχι να καθυποτάσσεται στον οποιονδήποτε Υπουργό Δικαιοσύνης, στον οποιονδήποτε τιτουλάριο δικηγόρο και, αν θέλετε, στον οποιονδήποτε πρόεδρο του Αρείου Πάγου ή εισαγγελέα του Αρείου Πάγου και να επιπλήττει δικαστικούς λειτουργούς.
Και κάτι άλλο. Ξέρετε ποιο είναι το πρόβλημά μας; Λέμε ότι δεν μας περισσεύουν Ελληνόπουλα. Αμ, δεν μας περισσεύουν Ελληνόπουλα, διότι το «BBC» λέει ότι εκατόν τριάντα χιλιάδες έχουν σκορπιστεί στην Ευρώπη, άλλοι έχουν βρει δουλειά και άλλοι ψάχνουν για δουλειά και εμείς ενδιαφερόμαστε για το μέλλον, εφόσον διαλύουμε το παρόν, αλλά να μην θίξουμε το παρελθόν, «Ό,τι έγινε, έγινε». Όχι, πια! Δεν έγινε ό,τι έγινε! Θα γεμίσει μία πτέρυγα στον Κορυδαλλό όσο μπορούμε! 
Υπήρξαν πολιτικοί οι οποίοι διέλυσαν τα ταμεία του κράτους. Υπήρξαν Υπουργοί οι οποίοι έκαναν πλιάτσικο στον κρατικό πλούτο. Υπήρξαν Υπουργοί οι οποίοι μέχρι σήμερα είναι υπόδικοι, είναι κατάδικοι και έρχεται και άλλων η σειρά, με τους οποίους εναγκαλίζεστε. Υπάρχει ο κ. Βενιζέλος, ο οποίος έχει αλληλογρονθοκοπηθεί με τον εαυτό του πολλάκις γι’ αυτά τα οποία έχουν γίνει. Και λέμε: Επιτρέπετε να γίνονται με πραξικοπηματικές ενέργειες και να έρχονται εδώ προτάσεις νόμου, τροπολογίες για να δικαιολογούνται και να απαλλάσσονται ποινικά οι διευθυντές των τραπεζών και τα στελέχη τους για το χρήμα που έδωσαν, τα δανεικά, τα θαλασσοδάνεια στο ΠΑΣΟΚ και τη Νέα Δημοκρατία και πέρασε η τροπολογία, με αυτόν τον τρόπο που πέρασε, χωρίς έγγραφο του Νομικού Συμβουλίου του Κράτους στις έντεκα η ώρα το βράδυ, εκπρόθεσμη, με τον κ. Χατζηδάκη σιωπώντα; 
Τέτοια δημοκρατία θέλουμε; Και λέμε «ό,τι έγινε, έγινε»; Μα δεν έγινε ό,τι έγινε, αλλά γίνεται. Συνεπώς, όταν λέμε, όπως είπαμε κι εχθές, ότι αγανακτούμε για τις ελληνικές συγκοινωνίες, πρέπει να σκεφτόμαστε εμείς τι κάναμε γι’ αυτές.
Και σχετικά με κάτι άλλο που είπε ο κ. Βορίδης γι’ αυτά τα γεγονότα, έχω να πω το εξής: Εμείς όχι μόνο καταδικάζουμε, αλλά το καταδικάσαμε, το καταδικάζουμε και θα το καταδικάζουμε, πώς όμως θα γίνει να πούμε σε αυτούς οι οποίοι πάνε στη Χρυσή Αυγή ή ψηφίζουν τη Χρυσή Αυγή να διαβάσουν τα βιβλία της Χρυσής Αυγής; Εγώ δεν νουθετώ, δεν κάνω τον συμβουλάτορα, δεν κάνω τον τιμητή, δεν είμαι ικανός. Πρέπει να πούμε όμως στον ελληνικό λαό να κάνει κατανάλωση, να αγοράσει τα βιβλία της Χρυσής Αυγής. Αυτή είναι η αυτοτιμωρία της. Δεν χρειάζεται να παίρνει κάποιος θέσεις, αλλά να αγοράσει τα περιοδικά της, να διαβάσει και να πει: «Ορίστε, κύριοι, αυτά είναι!». Μην κάνουμε ήρωες εκ του μη όντος αυτούς, οι οποίοι δεν αξίζουν να είναι ήρωες, όποιοι κι αν είναι αυτοί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, κάνω χρήση της νομολογίας με την οποία ανεχθήκατε προηγουμένως, τον κ. Βορίδη για είκοσι λεπτά.
Το θεωρώ νομολογία και είμαι στα δώδεκα και έχω άλλα οκτώ λεπτά.","ΒΑΣΙΛΕΙΟΣ ΚΑΠΕΡΝΑΡΟΣ",185
"52180"," Η διαφορά σας από τη Νέα Δημοκρατία είναι μικρότερη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52181"," Εκτός αν πείτε ότι δεν ισχύει για όλους μας το άρθρο 4 του Συντάγματος περί ισονομίας και ισοπολιτείας.","ΒΑΣΙΛΕΙΟΣ ΚΑΠΕΡΝΑΡΟΣ",185
"52182"," Εφόσον θέλετε να μιλήσετε, θα έχετε το χρόνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52183"," Σας ευχαριστώ πολύ. Έχετε αποδείξει ότι είστε πολύ καλύτερος από άλλους.","ΒΑΣΙΛΕΙΟΣ ΚΑΠΕΡΝΑΡΟΣ",185
"52184"," Όχι, δεν είμαι καλύτερος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52185"," Όχι, είστε.","ΒΑΣΙΛΕΙΟΣ ΚΑΠΕΡΝΑΡΟΣ",185
"52186"," Έλασσων μόνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52187"," Ελάσσων.","ΖΩΗ ΚΩΝΣΤΑΝΤΟΠΟΥΛΟΥ",272
"52188"," Ναι, ελάσσων. Εγώ είμαι του πρακτικού.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52189"," Σας ευχαριστώ πολύ, κύριε Πρόεδρε.
Οι λέξεις, πράγματι, όπως είπε και ο κ. Βορίδης, έχουν σημασία. Όταν λέμε ότι σε αυτήν εδώ την Αίθουσα πρέπει να σεβόμαστε το Σύνταγμα, αυτό δεν ισχύει, αν προηγουμένως δεν σεβόμαστε τους εαυτούς μας. Σεβόμαστε τους εαυτούς μας, όταν πρέπει να κάνουμε αυτά, τα οποία ορκιστήκαμε και για τα οποία δώσαμε το λόγο της τιμής μας, ότι εδώ δηλαδή ο καθένας μας αντιπροσωπεύει ένας μέρος του ελληνικού λαού και του έθνους.
Ο ελληνικός λαός περιμένει πολλά από εμάς. Δεν θέλει αυτές τις αοριστολογικές και γενικόλογες επαναλήψεις και κοινοτοπίες έως «τιποτολογίες». Θα πάρουμε θέσεις γιατί οι καιροί ου μενετοί. Έρχονται χρόνια δύσκολα, δίκοπα και χθες είχα την ατυχέστατη ευκαιρία να πω ότι ακούμε τα τύμπανα που πλησιάζουν. Είναι γεγονός.
Επ’ αυτού τι θα γίνει; Πότε καλούμαστε να ανακαλέσουμε διατάξεις που προκαλούν το κοινό αίσθημα; Πότε θα απαιτήσουμε όλοι μας από τον Πρωθυπουργό να έρχεται στο ελληνικό Κοινοβούλιο; Πότε θα απαιτήσουμε από τον Πρωθυπουργό να μας πει πότε ευαρεστείται -μια φορά την εβδομάδα, μια φορά το μήνα;- να έρχεται να απαντά σε ερωτήσεις Βουλευτών, εφόσον προβλέπεται από τον Κανονισμό και το Σύνταγμα; 
Πότε θα απαιτήσουμε όλοι μας να σταματήσουμε να νομοθετούμε με πράξεις νομοθετικού περιεχομένου, που είναι ο αυτοεξευτελισμός, σε προσωπικό επίπεδο, του καθενός μας εδώ μέσα; Πότε θα απαιτήσουμε να μην κυβερνώμεθα εξωθεσμικά, σε ένα σαλόνι, να λαμβάνει αποφάσεις για τα παιδιά μου και τα παιδιά μας ο κ. Σαμαράς, κατά μόνας με τον κ. Βενιζέλο; 
Πότε θα αποφασίσουμε επιτέλους να πούμε ότι εμείς οι Βουλευτές έχουμε το δικαίωμα στην ελευθερία της έκφρασης; Πότε θα αξιώσουν οι Βουλευτές της Νέας Δημοκρατίας -γιατί εμείς το έχουμε κανονίσει στο δικό μας κίνημα, είναι τακτοποιημένα αυτά, είναι ρυθμισμένα αυτά, είναι συμφωνημένα αυτά- να μπορούν να εκφραστούν ελεύθερα και κατά βούληση; Διότι έρχεται κάποιος και λέει «εάν διαφωνήσετε και δεν ψηφίσετε, τον Αύγουστο θα έχουμε εκλογές». 
Όλα αυτά, στα οποία αναφέρθηκα, είναι λέξεις και πράξεις βίας. Αν θέλετε να κρυβόμαστε πίσω από το δάκτυλό μας, θα ερχόμαστε εδώ θα έχουμε ωραιοποιημένες εκφράσεις, θα έχουμε κομψοεπείς διαλόγους, όπως «κύριε συνάδελφε και κύριε συνάδελφε», και μετά θα πηγαίνουμε στο σπίτι μας, θα βλέπουμε το πρόσωπό μας στον καθρέφτη και αντί για το πρόσωπό μας θα βλέπουμε εφιάλτες, διότι γι’ αυτούς τους εφιάλτες είμαστε υπεύθυνοι εμείς, δηλαδή εμείς είμαστε οι εφιάλτες. Αυτό θα μας προσδιορίζει στο εγγύτατο μέλλον, εάν δεν θέλουμε να αποτρέψουμε τα χειρότερα. 
Δυο κουβέντες θα πω για το νομοσχέδιο, κύριε Υπουργέ. Είναι ένα καλό νομοσχέδιο. Αυτό το νομοσχέδιο θα το ψηφίζαμε ή θα το ψηφίσουμε, εάν διορθώσετε δύο περιπτώσεις, για τις οποίες θα αιτιολογήσω, γιατί δεν είναι δυνατόν να μην αιτιολογήσω και να μην επιχειρηματολογήσω.
Πρώτα απ’ όλα, κύριε Υπουργέ, τι σημαίνει στην παράγραφο 5 το εξής: «Η παράγραφος 1 του άρθρου 4 του ν. 2225/1994 αντικαθίσταται ως εξής: «Η άρση του απορρήτου είναι επιτρεπτή για τη διακρίβωση των κακουργημάτων που προβλέπονται από τάδε, τάδε, τάδε και τελειώνει με … του Ποινικού Κώδικα»», όπως είναι οι ληστείες, οι εκβιάσεις κ.λπ.; 
Πότε; Με τι; Με βούλευμα; Μέχρι τώρα είχαμε βουλεύματα. Αυτό το «έτσι θέλω» ή το να πηγαίνουμε να λέμε «απόρρητο» -γιατί με το απόρρητο αυτό, εγώ πιθανολογώ ότι ενδεχομένως, υπάρχει διάπραξη κακουργημάτων- είναι ένα μαχαίρι στην πλάτη του Ποινικού Κώδικα. 
Γιατί το λέω αυτό; Διότι ο οιοσδήποτε με μια εσωτερική πράξη, θα διατάξει να αρθεί το απόρρητο. Τότε τι κάνουμε; Αυτό είναι το πρώτο. 
Κύριε Πρόεδρε, το δεύτερο ζήτημα αφορά το άρθρο 4. Αν με διαβεβαιώνετε ότι δεν έχει αλλάξει και ισχύει το βούλευμα, τότε εντάξει. Το άρθρο 4 δεν λέει τον τρόπο. Έχω εδώ την έκθεση. 
Το άρθρο 4 παράγραφος 5 λέει: «Η παράγραφος 1 του άρθρου 4 του ν.2225/1994 αντικαθίσταται ως εξής: 
1. Η άρση του απορρήτου είναι επιτρεπτή για τη διακρίβωση των κακουργημάτων που προβλέπονται από …». Πώς είναι επιτρεπτή; Από ποιο σημείο και μετά;","ΒΑΣΙΛΕΙΟΣ ΚΑΠΕΡΝΑΡΟΣ",185
"52190"," Ήταν η ίδια διαδικασία. Δύο άρθρα προσθέσαμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52191"," Ισχύει το βούλευμα;","ΒΑΣΙΛΕΙΟΣ ΚΑΠΕΡΝΑΡΟΣ",185
"52192"," Ναι.","ΧΑΡΑΛΑΜΠΟΣ ΑΘΑΝΑΣΙΟΥ",10
"52193"," Ωραία. Συμφωνούμε. Συμφωνείστε και θα το υπερψηφίσουμε. 
Κύριε Υπουργέ, το άλλο ζήτημα είναι ύποπτο. Το άρθρο 6 αναφέρει: «Στην Κεντρική Υπηρεσία του Υπουργείου Εξωτερικών συνιστάται Γραφείο Εθνικού Εισηγητή για την εκπόνηση, το συντονισμό και την εφαρμογή εθνικής στρατηγικής στην αντιμετώπιση της εμπορίας ανθρώπων στα επίπεδα της πρόληψης, της καταστολής και της δίωξης των δραστών, καθώς και της προστασίας των θυμάτων εμπορίας». Λέμε, δηλαδή, ότι αυτό θα γίνει στην Κεντρική Υπηρεσία του Υπουργείου Εξωτερικών για την αντιμετώπιση θεμάτων του Ποινικού Δικαίου; Στο Υπουργείο Εξωτερικών; Γιατί; 
Αυτή είναι η αφορμή που δεν θα το ψηφίσουμε, αν δεν το πάρετε πίσω. Γιατί; Διότι εγώ δεν δέχομαι και θεωρώ ντροπή για την πατρίδα μου και για τους συνέλληνές μου, να υπογράφει ο Γεώργιος –να τον πω Γεώργιο, να μην τον πω Γιωργάκη- Παπανδρέου το Δουβλίνο ΙΙ και να βάζει αυτά, να υπογράφει διακρατικές συμφωνίες με την Τουρκία και η Τουρκία να τα γράφει αυτά στα παλιά της υποδήματα. Όχι!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εδώ τελειώνει το Υπουργείο Εξωτερικών με θέματα του Ποινικού Δικαίου. Επιτροπές είναι το Υπουργείο Δημοσίας Τάξης και Προστασίας του Πολίτη και το Υπουργείο Δικαιοσύνης, Διαφάνειας και Ανθρωπίνων Δικαιωμάτων, όσον αφορά…","ΒΑΣΙΛΕΙΟΣ ΚΑΠΕΡΝΑΡΟΣ",185
"52194"," Ολοκληρώστε, κύριε Καπερνάρο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52195"," Ολοκληρώνω, κύριε Πρόεδρε και σας ευχαριστώ εκ των προτέρων. 
Έχουμε λοιπόν, το δικό σας Υπουργείο ή το Υπουργείο Δημόσιας Τάξης ή το Υπουργείο Δικαιοσύνης και όχι το Υπουργείο Εξωτερικών, διότι εκεί γίνονται τα παιχνίδια, με τους διπλωμάτες. Με θέματα που αφορούν την πατρίδα μας και τα άρθρα του Ποινικού Κώδικα, τι δουλειά έχει το Υπουργείο Εξωτερικών; Πώς το αιτιολογείτε, αφού πρέπει στην αιτιολόγησή σας να πείτε ότι «τα αναθέσαμε στο Υπουργείο Εξωτερικών γι’ αυτόν το λόγο. Και επειδή γίνονται πολλά παιχνίδια με διακρατικές συμφωνίες, γι’ αυτό το βάλαμε». 
Είμαι βέβαιος ότι δεν το βάλατε εσείς. Ας με διαψεύσετε. Θα το δεχτώ, αλλά δεν θα το ασπαστώ, διότι αυτό πρέπει να φύγει. Τι δουλειά έχει με άρθρα του Ποινικού Κώδικα το Υπουργείο Εξωτερικών; 
Σας ευχαριστώ πάρα πολύ για την ανοχή σας, κύριε Πρόεδρε. Σας ευχαριστώ όλους.","ΒΑΣΙΛΕΙΟΣ ΚΑΠΕΡΝΑΡΟΣ",185
"52196"," Κι εγώ σας ευχαριστώ. 
Βέβαια, δεν αρχίσατε εσείς να υπερβαίνετε το χρόνο ομιλίας. Ο κ. Βορίδης μίλησε είκοσι λεπτά, άλλος εκ των κυρίων εισηγητών δεκαοκτώ λεπτά, άλλος δεκαεπτά λεπτά και κάποιος επτά λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52197"," Και άλλος μίλησε δώδεκα λεπτά.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52198"," Εσείς ακριβώς δώδεκα λεπτά. Έτσι ακριβώς. 
Αυτά που έχει να πει κάποιος, είτε είναι έμπειρος είτε νέος Βουλευτής, μπορούν να ειπωθούν σε πολύ λιγότερο χρόνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52199"," Και διά της σιωπής.","ΖΩΗ ΚΩΝΣΤΑΝΤΟΠΟΥΛΟΥ",272
"52200"," Και αυτό σωστό είναι.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52201"," Για τον κ. Βορίδη δεν είπατε κάτι.","ΒΑΣΙΛΕΙΟΣ ΚΑΠΕΡΝΑΡΟΣ",185
"52202"," Δεν το ακούσατε. Πρώτα για τον κ. Βορίδη είπα ότι υπερέβη το χρόνο. 
Κύριε Λυκούδη, έχετε το λόγο για επτά λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52203"," Κυρίες και κύριοι συνάδελφοι, και εγώ προσωπικά, αλλά νομίζω ότι και οι άλλοι συνάδελφοί μου Βουλευτές της Δημοκρατικής Αριστεράς πάρα πολλές φορές, έχουμε αποδείξει και το σεβασμό μας στη διαδικασία και την αυστηρή προσήλωση που έχουμε κάθε φορά στο συζητούμενο θέμα.
Σήμερα όμως είναι μια ξεχωριστή μέρα. Δεν είναι δυνατόν να ανέβει κάποιος σ’ αυτό το Βήμα και να μην αναφερθεί σε αυτό που βαραίνει αυτές τις ώρες, που τις κάνει δύσκολες, σκοτεινές, επικίνδυνες, φοβισμένες.
Επιτρέψτε μου να ξεκινήσω με μια παρατήρηση που τουλάχιστον εγώ, νομίζω ότι χρειάζεται να ακουστεί από αυτό το Βήμα. Έχουμε ακούσει όλοι τη φράση -δεν ξέρω αν είναι έτσι ακριβώς, εγώ θα την πω όπως τη θυμάμαι- «το δάχτυλο έδειχνε το φεγγάρι και οι πρόχειροι και οι εύκολοι αντί να κοιτάζουν το φεγγάρι, κοίταζαν το δάχτυλο». 
Νομίζω ότι πολλές φορές λειτουργούμε όλοι μας κάπως έτσι. Ποιο είναι το πρόβλημά μας, το πρόβλημα της δημοκρατίας; Είναι η Χρυσή Αυγή; Δεν είναι το δικό μας πρόβλημα. Η Χρυσή Αυγή είναι οι δολοφόνοι της δημοκρατίας, οι καταγραμμένοι και αποδεδειγμένοι δολοφόνοι των δημοκρατικών θεσμών, δολοφόνοι της ζωής, δολοφόνοι της πολιτικής, δολοφόνοι των πάντων. Εννοώ, οι νεοναζί.
Το πρόβλημα το δικό μας είναι η πολιτική προχειρότητα, πολλές φορές οι θεατρινισμοί και η ανωριμότητα που έχουμε δείξει, που δεν μας έχουν μέχρι τώρα επιτρέψει να δράσουμε ως δημοκράτες. Τι σημαίνει αυτό; Σημαίνει πρώτα απ’ όλα, κατά τη γνώμη μου, ότι παραμερίζουμε τις κρίσιμες ώρες, πολιτικές διαφορές και συντασσόμαστε στην υπεράσπιση και στην εμβάθυνση της δημοκρατίας. Και τούτη την ώρα η δημοκρατία απαιτεί συνεργασίες, συναινέσεις και συνεννοήσεις, συνάντηση δηλαδή των αγωνιών μας για την υπεράσπισή της. 
Δεν είναι οι φασίστες από μόνοι τους πρόβλημα. Όλα τα κράτη και όλες οι κοινωνίες έχουν φασίστες. Το πρόβλημα είναι, ότι εμείς πολλές φορές τους επιτρέπουμε και τους επιτρέψαμε να γίνουν κοινοβουλευτική δύναμη, επιτρέψαμε να αποθρασυνθούν και επιτρέψαμε να δολοφονούν, να μένουν ατιμώρητοι και πάνω απ’ όλα να παριστάνουν πολλές φορές και τους σωτήρες, τους αντιμνημονιακούς, τους φιλολαϊκούς, τους υπερασπιστές ή τους εκφραστές της οργής ενός λαού που δικαιολογημένα είναι εξοργισμένος.
Το επιτρέψαμε γιατί, όταν οι φασίστες δολοφονούν, εμείς έχουμε αντιπαραθέσεις μεταξύ μας για το ποιος έχει τις πρώτες ευθύνες για την εμφάνισή τους και γιατί όταν από παντού προκύπτει η ανάγκη να διαμορφώσουμε ένα ισχυρότερο νομικό οπλοστάσιο, φτιάχνοντας ένα αντιρατσιστικό και αντιμισαλλόδοξο νομικό οπλοστάσιο, εμείς απαντήσατε με σιγουριά, όπως θυμάστε, ότι δεν χρειάζεται κάτι τέτοιο και καταλήξαμε σε πέντε διαφορετικά κείμενα, ώστε να μην μπορεί τελικά να τελεσφορήσει κανένα, δίνοντας την ευκαιρία στη συντηρητική παράταξη να αποσυρθεί από την ανάγκη να υπάρξει ένα τέτοιο νομοσχέδιο. Φταίμε εμείς που ακόμα και τούτη τη στιγμή απέναντι στη φρίκη μιας εν ψυχρώ πολιτικής δολοφονίας, στεκόμαστε ακόμη αμήχανοι. Δεν ξέρουμε; Δεν θέλουμε; Δεν μπορούμε να συνεννοηθούμε; 
Κάποιος μπορεί να υποστηρίξει ότι σήμερα σ’ αυτήν την Αίθουσα, η συζήτηση είχε καλύτερους όρους και είχε. Εμένα τουλάχιστον μου δημιούργησε μια ελπίδα ότι μπορεί να γυρίσουμε σελίδα, όπως είπε ο κ. Παπαδημούλης.
Το λέω γιατί πολλές φορές ένα τραγικό γεγονός είναι αλήθεια ότι αλλάζει και τη φορά της ιστορίας. Η δική μου γενιά έχει τέτοια παραδείγματα. Δεν θέλω να αναφερθώ, για να μη βαρύνω ακόμα περισσότερο το κλίμα. Μπορεί να αλλάξει σελίδα από ένα τραγικό γεγονός, από ένα αίμα που ρέει. 
Σημασία έχει όμως να συνεννοηθούμε ότι έχουμε το κουράγιο να γυρίσουμε τη σελίδα. Παραδείγματος χάριν, να μιλήσω κατ’ αρχάς από την πλευρά τη δική μας. Να φύγουμε από εύκολες αναλύσεις σε σχέση με το τι είναι η Χρυσή Αυγή. Η Αριστερά με την πιο ένδοξη ιστορικά αντιφασιστική πορεία είναι υποχρεωμένη, βγάζοντας ιστορικά συμπεράσματα από το παρελθόν, να φύγει από την εύκολη εκτίμηση ότι οι φασίστες, η Χρυσή Αυγή στην Ελλάδα εν προκειμένω, είναι η αιχμή του δόρατος του συστήματος.
Είναι αυτονομημένο, κυρίες και κύριοι συνάδελφοι, το «φίδι». Γιατί ως τέτοιο πρέπει να το αντιμετωπίσουμε. Υπ’ αυτήν την έννοια πρέπει να δούμε πώς το σύνολο των κομμάτων της δημοκρατίας, μηδέ εξαιρουμένης της συντηρητικής παράταξης, μπορεί να βοηθήσει στην οργάνωση ενός αντιφασιστικού μετώπου. Υπ’ αυτήν την έννοια θεωρώ θετικότατη την ομιλία του Κοινοβουλευτικού Εκπροσώπου του ΣΥΡΙΖΑ και εν μέρει και σε ένα κομμάτι, θετική την τοποθέτηση του κ. Βορίδη. 
Προκύπτει όμως ένα ζήτημα. Γιατί αισθάνθηκε την ανάγκη ο κ. Βορίδης, που δυστυχώς λείπει τώρα, να υπερασπίσει τον κ. Λαζαρίδη; Δεν είναι υπερασπίσιμος ο κ. Λαζαρίδης από χθες. Δεν ξέρω για προχθές και αντιπροχθές. Από χθες όμως δεν είναι υπερασπίσιμος. Ούτε είναι και σήμερα, που με αφορμή το προσωπικό, επανέφερε την πολιτική λογική της εξίσωσης ευθυνών όχι για ένα τυχαίο πολιτικό γεγονός, αλλά για ένα αίμα που ακόμα ρέει. Δηλαδή, από πού κι ως πού στη ζυγαριά της ευθύνης για τη δολοφονία, για τη δράση της Χρυσής Αυγής μπορεί ο κ. Λαζαρίδης να βάζει από τη μια μεριά, τους δολοφόνους και από την άλλη μεριά –άκουσον, άκουσον- την εκρηκτικότητα που έχει ο χαρακτήρας της κ. Κωνσταντοπούλου στην πολιτική της λειτουργία;
Αν είναι δυνατόν! Ο καθένας μπορεί να έχει κρίση, άποψη, να του ταιριάζει ή να μην του ταιριάζει ο τρόπος με τον οποίο λειτουργεί κοινοβουλευτικά ένας Βουλευτής. 
Αν είναι δυνατόν, όταν έχουμε να κάνουμε με μία πολιτική δολοφονία, με τάγματα εφόδου, τα οποία τα βλέπεις να κατεβαίνουν με τις φόρμες τις στρατιωτικές, τις μαύρες μπλούζες και τις δάδες, από πού και ως πού εμείς θα θυμηθούμε το πώς λειτουργεί και αν έχει εκρηκτικό χαρακτήρα μια συναδέλφισσά μας, Βουλευτίνα ή αν υπάρχουν προβλήματα στην πολιτική συμπεριφορά που είχε ένα κοινοβουλευτικό κόμμα της Αριστεράς, στο τάδε θέμα, στις Σκουριές ή κάπου αλλού. 
Εάν έτσι λειτουργούμε, καταργούμε επί της ουσίας, την καθ’ όλα θετική κατά τα άλλα προσπάθεια, να έχουμε όλοι μαζί ένα μέτωπο κατά του φασισμού. Και αυτό υπήρχε στη σημερινή τοποθέτηση του κ. Βορίδη, αλλά η ανάγκη να υπερασπίσουμε τα μη υπερασπίσιμα, δημιουργεί πρόβλημα από εκεί και πέρα σε όλους μας.
Κυρίες και κύριοι συνάδελφοι, υπάρχει ένα ζήτημα –εγώ θα το πω όπως το αισθάνομαι. Υπάρχουν σημαντικές πολιτικές, θεωρητικές, ιδεολογικές και φιλοσοφικές διαφορές ανάμεσά μας. Αυτές είναι καταχωρισμένες και στην ιστορία και σήμερα. Από την άλλη μεριά υπάρχει το απόλυτο κακό. Το απόλυτο κακό! Κακοί υπάρχουν πολλοί από εδώ κι από εκεί, υπάρχει όμως το απόλυτο κακό και αυτό είναι ο φασισμός. 
Ο φασισμός στη χώρα, δεκαετίες μετά το Β΄ Παγκόσμιο Πόλεμο και την ανάσα που πήρε η ανθρωπότητα, χτυπώντας το τέρας, ξανασηκώνει κεφάλι σε όλη την Ευρώπη και στην Ελλάδα. Είμαστε υποχρεωμένοι, το σύνολο των κομμάτων της δημοκρατίας, μηδέ εξαιρουμένης –επαναλαμβάνω- της συντηρητικής παράταξης, να ορθώσουμε ένα μέτωπο αρραγές απέναντι στο απόλυτο κακό. Το φίδι έσπασε το αβγό, βγήκε από το αβγό, δαγκώνει και δαγκώνει αιματηρά και πρέπει να έχουμε ένα αρραγές μέτωπο απέναντί του.
Να πω δυο λόγια επί του θέματος γιατί η ειδική αγορήτρια επί του θέματος, θα ξαναμιλήσει και θα αναφερθεί στο θέμα το δικό μας, κύριε Υπουργέ. Εγώ, παρά το ότι σας κούρασα στην επιτροπή τέσσερις φορές -θα επιμείνω και τώρα, θα τα πει και η κ. Γιαννακάκη- στο θέμα για το οποίο ξέρετε ότι έχουμε την ένστασή μας, στο πού δηλαδή θα ενταχθεί ο Εθνικός Εισηγητής και αν θα είναι στο Υπουργείο Εξωτερικών ή στο Υπουργείο Δικαιοσύνης.
Το θεωρούμε θέμα κομβικής σημασίας, σας το είπαμε και στην επιτροπή. Η δομή που θα επεξεργάζεται τις πολιτικές καταπολέμησης του δουλεμπορίου και θα συντονίζει τις δράσεις προστασίας των θυμάτων, πρέπει να ενταχθεί στο Υπουργείο Δικαιοσύνης. Αλλιώς θα έχουμε καλές προσπάθειες, ενδεχομένως καλές προσθέσεις, αλληλογραφίες, συνεργασίες, αλλά αποτελέσματα δεν θα έχουμε.
Είμαι βέβαιος, κύριε Υπουργέ, ότι εσείς προσωπικά, το κατανοείτε αυτό. Εγώ είμαι βέβαιος. Μπορεί να μην το λέτε. Νομίζω όμως ότι το κατανοείτε. Εσείς που έχετε αφιερώσει μια μεγάλη διαδρομή, μια καριέρα, στο στόχο περιορισμού του εγκλήματος, θέλω να με διαβεβαιώσετε ότι κάνω λάθος και ότι αυτή είναι κατά την προσωπική σας γνώμη και πείρα η καλύτερη μέθοδος. 
Προσωπικά, είμαι έτοιμος να στοιχηματίσω –τώρα τελευταία είναι και της μόδας τα πολιτικά στοιχήματα, τρόπος του λέγειν- ότι σε ένα χρόνο ενδεχομένως, θα έρθει στη Βουλή ο Εθνικός Εισηγητής από το Υπουργείο Εξωτερικών και θα μας μιλήσει για τη συνεργασία του με την τάδε υπηρεσία, τη δείνα ΜΚΟ –που λέει και η κ. Κανέλλη- το χ διεθνή οργανισμό, αλλά στην ερώτηση: «Κύριέ μου πόσοι δουλέμποροι οδηγήθηκαν στον εισαγγελέα, πόσα θύματα εντοπίστηκαν και πόσα προστατεύθηκαν;» θα μας απαντήσει διπλωματικά, ότι τα θέματα αυτά είναι αρμοδιότητα της Δικαιοσύνης και της Αστυνομίας. 
Γιατί το λέω αυτό; Γιατί νομίζω ότι είναι προφανές ότι έχουμε κάνει λάθος. Όταν όλα τα ευρωπαϊκά κράτη έχουν εντάξει τον Εθνικό τους Εισηγητή στα Υπουργεία Εσωτερικών, που έχουν άμεση σχέση με τις διωκτικές αρχές ή στο Υπουργείο Δικαιοσύνης –με εξαίρεση την Αυστρία, που από το 2004 και για άλλους λόγους και με άλλο τρόπο, έχει εντάξει στο Υπουργείο Εξωτερικών το θέμα- εμείς εδώ, έχουμε μία πρωτοτυπία την οποία, εν πάση περιπτώσει, θα ήθελα κάποιος να μου εξηγήσει. Γιατί και σε αυτό πρωτοτυπήσαμε;
Ευχαριστώ, κύριε Πρόεδρε, ευχαριστώ κύριοι συνάδελφοι.
(Χειροκροτήματα από την πτέρυγα της ΔΗΜΑΡ)","ΣΠΥΡΙΔΩΝ ΛΥΚΟΥΔΗΣ",287
"52204"," Ευχαριστώ πάρα πολύ. 
Κύριε Παπαδημούλη, με την ευκαιρία τού ότι αυτήν τη στιγμή, βρίσκονται οι εκπρόσωποι όλων των δημοκρατικών κομμάτων, είχατε κάνει μια πρόταση, για να τηρηθεί ενός λεπτού σιγή, στη μνήμη του αδικοχαμένου –κι εγώ θα το επεκτείνω- και στη μνήμη όλων των θυμάτων του ναζισμού, κοντά σε αυτόν και του φασισμού.
Αν την επαναφέρετε, επειδή βρίσκεται εκτός Αιθούσης η Χρυσή Αυγή -και εύχομαι και πιστεύω στις επόμενες εκλογές ο λαός με την ψήφο του να μην τους αφήσει να είναι ξανά σε αυτήν την Αίθουσα- νομίζω ότι μπορούμε να τηρήσουμε ενός λεπτού σιγή, κατά πρότασή μου και μετά από τη δική σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52205"," Κύριε Πρόεδρε, μπορώ να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52206"," Βεβαίως. 
Ο κ. Παπαδημούλης έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52207"," Ευχαριστώ, κύριε Πρόεδρε. Ευχαριστώ και για τη σκέψη που διατυπώνετε.
Επειδή ήταν κλειστό το μικρόφωνο και δεν ακούστηκε ο λόγος για τον οποίο απέσυρα την πρόταση με τη συμφωνία όλων των πτερύγων, θα ήθελα για λίγα δευτερόλεπτα να τον επαναλάβω. 
Είναι υποκριτικό ο εκπρόσωπος της Χρυσής Αυγής, αποκαλώντας μας όλους ηλίθιους και ψεύτες και απορρίπτοντας συλλήβδην το σκεπτικό της πρότασης, να δηλώνει υποκριτικά ότι συμφωνεί με την ενός λεπτού σιγή, όταν έχει αποδειχθεί ολοφάνερα πια, ότι δεν ανήκει απλώς στη Χρυσή Αυγή ο δράστης, αλλά είναι η Χρυσή Αυγή ο δράστης αυτού του αποτρόπαιου εγκλήματος.
Κατά συνέπεια αποδέχομαι την πρότασή σας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"52208"," Να τηρήσουμε λοιπόν, ενός λεπτού σιγή στη μνήμη και του αδικοχαμένου Φύσσα και πάνω απ’ όλα όλων των θυμάτων του ναζισμού και του φασισμού. 
(Στο σημείο αυτό τηρείται στην Αίθουσα ενός λεπτού σιγή)
Μπορεί να πέθανε ο Φύσσας, αλλά η δημοκρατία στην Ελλάδα δεν πρόκειται ποτέ να πεθάνει. 
Το λόγο έχει ο Κοινοβουλευτικός Εκπρόσωπος του ΚΚΕ κ. Χαλβατζής.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52209"," Ευχαριστώ, κύριε Πρόεδρε.
Πράγματι πριν μερικές ώρες, κηδεύτηκε ένας νέος που έπεσε νεκρός, μαχαιρωμένος από το δολοφονικό χέρι της Χρυσής Αυγής. Δολοφονήθηκε από έναν χρυσαυγίτη. Εκφράσαμε και εκφράζουμε τα ειλικρινή μας συλλυπητήρια στην οικογένεια του νεκρού νέου, του Παύλου Φύσσα, καταγγέλλοντας ταυτόχρονα και αυτό το νέο στυγερό έγκλημα.
Το έχουμε ξαναπεί, η Χρυσή Αυγή είναι ένα ναζιστικό, φασιστικό, δολοφονικό μόρφωμα. Είναι το μακρύ χέρι των εκμεταλλευτών του συστήματος. Καταγγείλαμε πριν από πολύ καιρό, ότι υπόσχονταν σε επιχειρηματίες στη Στερεά πως εάν διώξουν αλλοδαπούς εργάτες, αυτοί, δηλαδή η Χρυσή Αυγή, θα τους εξασφάλιζε Έλληνες εργάτες με 18 ευρώ την ημέρα. 
Γι’ αυτό λέμε ότι υπηρετεί το σύστημα, τους εφοπλιστές, τους επιχειρηματικούς ομίλους. Δεν είναι αυτοφυής ο ναζισμός. Και να θυμηθούμε ότι ο ναζισμός στη Γερμανία υποστηρίχθηκε και στηρίχθηκε από τον Krupp, από τη «SIEMENS», απ’ όλα τα γερμανικά μονοπώλια. Αυτή είναι η πραγματικότητα. Κακοποιούσαν, δολοφόνησαν αλλοδαπούς, έκαναν δολοφονική επίθεση ενάντια σε μέλη του ΚΚΕ και της ΚΝΕ την περασμένη βδομάδα, διότι κόλλαγαν αφίσες. Χθες έφθασε να σκοτώσει έναν ακόμη νέο άνθρωπο στην Αμφιάλη. 
Το κράτος –βεβαίως ειπώθηκαν αυτά και από τον Υπουργό- έχει υποχρέωση να κινήσει όλες τις ποινικές διαδικασίες για όλους τους εγκληματίες, για όλα τα εγκλήματα. Και φυσικά -το έχουμε ξαναπεί- το εργατικό λαϊκό κίνημα είναι αυτό που οργανωμένα, συνειδητά, θα παλέψει και θα τσακίσει το δολοφονικό χέρι του φασισμού, του ναζισμού, με την οργάνωση, με την κινητοποίηση των εργατών όλων των εργαζομένων. 
Το Κομμουνιστικό Κόμμα Ελλάδος είναι εργατική λαϊκή δύναμη. Το έχουμε ξαναπεί, δεν παίζει με βέλη και τόξα. Δεν εντάσσεται σε αυτά. Και επειδή, όπως ειπώθηκε, οι λέξεις έχουν τη δική τους σημασία, το Κομμουνιστικό Κόμμα Ελλάδος ταξικά, αντιμετωπίζει όλα τα προβλήματα, όπως και την εγκληματική δράση της ναζιστικής Χρυσής Αυγής. 
Κυρίες και κύριοι Βουλευτές, συζητάμε σήμερα ένα πολύ μεγάλο θέμα. Πρόκειται για την εμπορία ανθρώπων. Η εισηγήτριά μας η Λιάνα η Κανέλλη, με πληρότητα και ολοκληρωμένα, τοποθετήθηκε στο σύνολο και τα άρθρα του νομοσχεδίου.
Θα σταθώ σε μερικές γενικές παρατηρήσεις. Κατ’ αρχάς, δεν είναι σημερινό πρόβλημα η εμπορία ανθρώπων. Ωστόσο σήμερα, αποκτά νέα χαρακτηριστικά. Εμπορεύονται ανθρώπους από διάφορες χώρες και τους εκμεταλλεύονται με τον πιο αισχρό τρόπο. Εμπορεύονται ανθρώπους για να τους πουλήσουν, για να εκμεταλλευθούν ζωτικά τους όργανα. Ουσιαστικά σκοτώνουν ανθρώπους για τα κέρδη τους. Εμπορεύονται ανθρώπους μέσα από την πορνεία και την εκπόρνευση. Εμπορεύονται γενικά ανθρώπους για να αυξήσουν τα κέρδη τους. Ναι, στο όνομα του καπιταλιστικού κέρδους αναπτύσσεται το δουλεμπόριο παντού. Η καπιταλιστική εκμετάλλευση στις σημερινές συνθήκες παίρνει αυτές τις ακραίες βάρβαρες μορφές. 
Το Κομμουνιστικό Κόμμα Ελλάδος είναι κατηγορηματικά αντίθετο. Είναι ριζικά αντίθετο με αυτήν την πολιτική. Καταγγείλαμε, καταγγέλλουμε και καταδικάζουμε το δουλεμπόριο που επανέρχεται σήμερα, εκατό και πάνω χρόνια μετά την επίσημη κατάργηση της δουλείας. Επανέρχεται σήμερα όμως, αυτό το δουλεμπόριο με πάρα-πάρα πολλές μορφές. Καταδικάζουμε την πολιτική της Ευρωπαϊκής Ένωσης των μονοπωλίων, η οποία συναποφασίζεται με τη συμμετοχή των ελληνικών κυβερνήσεων, είτε της Νέας Δημοκρατίας παλαιότερα, είτε του ΠΑΣΟΚ είτε της σημερινής δικομματικής Κυβέρνησης ΠΑΣΟΚ και Νέας Δημοκρατίας. Και βεβαίως καταγγείλαμε την υποκρισία της Ευρωπαϊκής Ένωσης, γιατί πολλές φορές με υποκριτικές οδηγίες, με υποκριτικές διατυπώσεις και διαπιστώσεις μιλάνε για τη δημοκρατία, για την ελευθερία, για τη συναίνεση, για τα πάντα.
Υπάρχει σήμερα μια σκληρή πραγματικότητα στη χώρα μας. Υπάρχουν δουλεμπορικά γραφεία, τα οποία εμπορεύονται ανθρώπους. Αυτή η οδυνηρή πραγματικότητα είναι γνωστή σε όλους και βέβαια αυτά τα δουλεμπορικά γραφεία εκμεταλλεύονται με τον πιο σκληρό, με τον πιο αισχρό τρόπο αδύναμους εργαζόμενους. 
Πάρτε για παράδειγμα αυτό που ειπώθηκε από την εισηγήτριά μας, τους καθαριστές και τις καθαρίστριες. Είναι ενοικιαζόμενοι εργαζόμενοι σε δημόσια νοσοκομεία, σε Υπουργεία, σε δημόσιους οργανισμούς. Είναι εργαζόμενοι και εργαζόμενες που τους μετακινούν με κλειστά αυτοκίνητα από κτήριο σε κτήριο. Δουλεύουν αυτοί ατέλειωτες ώρες με ελάχιστη αμοιβή, χωρίς ασφαλιστικά δικαιώματα, χωρίς κανένα δικαίωμα.
Μέχρι πριν λίγο καιρό, που ο κατώτατος μισθός ήταν 751 ευρώ, τους υποχρέωναν να υπογράφουν ότι παίρνουν 700 ευρώ το μήνα. Τους κατέθεταν αυτά τα χρήματα στις τράπεζες και εξανάγκαζαν αυτούς τους ανθρώπους να τους επιστρέψουν τα μισά χρήματα. Και αυτό πολλοί αρμόδιοι το γνώριζαν και το αποσιωπούσαν.
Κατά καιρούς καταγγέλλονται ανάλογα περιστατικά, αλλά αυτά καταχωνιάζονται και όλοι καταλαβαίνουν ότι χρειάζεται πολύ κουράγιο για να φτάσει κάποιος να βγει δημόσια να καταγγείλει αυτήν την παρανομία, διότι άμεσα, μένει χωρίς δουλειά, μένει χωρίς ψωμί, χωρίς γάλα για τα παιδιά του και όχι μόνο χωρίς αυτά. Αυτή είναι η νομιμοποίηση του δουλεμπορίου, αυτή είναι μια ακραία μορφή καπιταλιστικής εκμετάλλευσης.
Πολλά αναφέρονται στο νομοσχέδιο για την πορνεία. Και η πορνεία νομιμοποιημένη είναι. Δεν γνωρίζουν οι αρμόδιοι την κατάσταση; Η εκπόρνευση μικρών κοριτσιών είναι μια άλλη μορφή δουλεμπορίου. Αρμόδιοι φορείς –αναφέρθηκε και αυτό από την εισηγήτριά μας- στη διαδικασία λειτουργίας της νομιμοποιημένης πορνείας στη Γερμανία, για μεγάλες ποδοσφαιρικές συναντήσεις, αναπτύχθηκαν, δραστηριοποιήθηκαν, για να καλύψουν έκτακτες –εντός εισαγωγικών- «ανάγκες». 
Αλλά γιατί να πάμε στη Γερμανία; Θυμόμαστε και εδώ για τους Ολυμπιακούς Αγώνες –συζητήθηκε και αυτό το θέμα στο Δήμο της Αθήνας- που ήρθαν τσάρτερ, πόρνες πολυτελείας και τις υποδέχονταν κιόλας στα αεροδρόμια. Δηλαδή τι κάνουμε τώρα, υποκρινόμαστε; Ναι, ήταν και αυτό ένα δουλεμπόριο.","ΣΠΥΡΙΔΩΝ ΧΑΛΒΑΤΖΗΣ",534
"52210"," Είναι διακρατικές συμφωνίες, γι’ αυτό τις ορίζει το Υπουργείο Εξωτερικών. Με συγχωρείτε, κύριε Χαλβατζή.","ΒΑΣΙΛΕΙΟΣ ΚΑΠΕΡΝΑΡΟΣ",185
"52211"," Ναι, καραβάνια ολόκληρα έρχονται. Αυτή είναι η κατάσταση και δεν πρέπει να είμαστε υποκριτές.
Υπάρχουν πάρα πολλές δυσκολίες, για να μπορέσει ένα θύμα να φτάσει να καταγγείλει, να μαρτυρήσει τα κακουργήματα σε βάρος του. Είναι μάρτυρας με την έννοια ότι μαρτυράει σε μια τέτοια ζωή που τον εξαναγκάζουν να ζει, αλλά είναι πολλαπλά δύσκολο να μαρτυρήσει, δηλαδή να καταγγείλει, να καταθέσει ως μάρτυρας για τα εγκλήματα που διαπράττονται σε βάρος του.
Κατά συνέπεια, κύριε Υπουργέ, το κράτος πρέπει να βοηθάει, να δίνει κάθε δυνατότητα στο θύμα να μπορεί να βρίσκει ένα αποκούμπι και αυτή η μαρτυρία του να μη χειροτερεύει τη θέση και την κατάστασή του. Κάποιες διορθωτικές παρεμβάσεις σας έχουν βελτιώσει κάποια σημεία. Χρειάζονται όμως, ακόμα μεγαλύτερες προσπάθειες, διότι αυτή η εκμετάλλευση, αυτή η στυγνή εκμετάλλευση, το δουλεμπόριο, δεν μπορεί να σταματήσει με εντολές και οδηγίες της Ευρωπαϊκής Ένωσης των μονοπωλίων, που εκφράζει και υπηρετεί αυτά τα συμφέροντα. Με την οργανωμένη λαϊκή πάλη, με την πάλη όλων των εργαζομένων, όλων όσοι θέλουν να σταθούν απέναντι σε αυτήν τη σκληρή εκμετάλλευση και όχι μόνο στο δουλεμπόριο, αλλά σε κάθε είδους εκμετάλλευση, μπορεί αυτή να σταματήσει.
Βεβαίως εμείς παλεύουμε –και το ξέρετε πολύ καλά- για την κατάργηση της εκμετάλλευσης ανθρώπου από άνθρωπο, παλεύουμε για την ανατροπή αυτού του σάπιου συστήματος, που δημιουργεί όλες αυτές τις ολέθριες για τους εργαζομένους, για τον άνθρωπο, καταστάσεις.
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"52212"," Και εμείς ευχαριστούμε, κύριε Χαλβατζή, για το ακριβές του χρόνου σας.
Το λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52213"," Ευχαριστώ, κύριε Πρόεδρε.
Κυρίες και κύριοι συνάδελφοι, είχαμε δύο βασικά νομοσχέδια και θα ήθελα και στο Τμήμα να είχαμε το χρόνο να τα επεξεργαστούμε περισσότερο, αλλά λόγω των θλιβερών γεγονότων, δεν κατέστη δυνατό. Βεβαίως κάναμε πολύ καλά και αφιερώσαμε τόσο χρόνο για τα ζητήματα της αποτρόπαιης δολοφονίας.
Θα πω περιληπτικά κάποια πράγματα, όσον αφορά το ζήτημα της δολοφονίας, γιατί τα περισσότερα τα είπα χθες. Εμείς καταδικάσαμε απερίφραστα το έγκλημα και κατονομάσαμε το κόμμα, του οποίου είναι οπαδός ο δράστης. Η Νέα Δημοκρατία είναι ένα κόμμα της νομιμότητας και υπερασπίζεται την κοινωνική ειρήνη, γιατί γνωρίζουμε όλοι και το ξέρουμε, η ιστορία μάς το έχει πει, ότι οι Έλληνες έχουν καταδικάσει και το φασισμό και κάθε μορφής βία και θα τα καταδικάζουν. 
Όπως είπα και χθες, θα πρέπει όλοι μας να μην κάνουμε εκπτώσεις στην καταδίκη της βίας, απ’ όπου αυτή και εάν προέρχεται, χωρίς καμμία μα καμμία έκπτωση.
Για το ζήτημα που δημιουργήθηκε με τον κ. Λαζαρίδη και την κ. Κωνσταντοπούλου, το ανέπτυξα χθες και θέλω να το κλείσω και από πλευράς Κυβέρνησης. Δεν ήταν, κύριε Λυκούδη, μία απλή έκρηξη του χαρακτήρα της συναδέλφου μας, το να πει στο Τμήμα ότι ο πρόεδρος της επιτροπής είναι πλαστογράφος. Αυτό δεν είναι έκρηξη. Εγώ δεν θέλω να πω ποιο ποινικό αδίκημα είναι -είναι γνωστό- αλλά δεν μπορεί να λέγεται ότι είναι πλαστογράφος και πλαστογράφησε τα πρακτικά. Έχετε δει τι έγινε στο διαδίκτυο; Υπάρχουν τόμοι ολόκληροι απειλών κατά της ζωής του, κατά των παιδιών του κ.λπ.. Πέρασε ένα εφιαλτικό Παρασκευοσαββατοκύριακο και αυτό, νομίζω, είναι γνωστό. Αυτό σημαίνει ότι η κ. Κωνσταντοπούλου ήθελε να στοχοποιήσει τον κ. Βιρβιδάκη; Σαφώς και όχι. Κατηγορηματικά όχι. Βλέπετε όμως, καμμιά φορά και εκ του αποτελέσματος, τι γίνεται. 
Υπάρχει ένα βιβλίο ενός συνταξιούχου σήμερα Αρεοπαγίτη -ο κ. Καπερνάρος το ξέρει- του Αλέκου Τζένου, που λέγεται «Οι λέξεις και οι αριθμοί». Αυτό που είπε ο κ. Βορίδης, ότι οι λέξεις παίζουν μεγάλη σημασία, δεν έχω χρόνο τώρα για να κάνω μία ανάλυση και εγώ.
Ως προς την καταδίκη της βίας, σας παραπέμπω στη δήλωση του Πρωθυπουργού, την οποία διάβασε ο κ. Βορίδης. Όσοι τον γνωρίζουμε καλά ξέρουμε ότι φιλοσοφικά, οικογενειακά, από τις οικογενειακές του καταβολές και υπαρξιακά, πάντα ήταν απέναντι από τη βία, από τα φοιτητικά του χρόνια.
Τη δήλωση τη διάβασε ο κ. Βορίδης. Δεν είναι μόνο ότι πρέπει να καταδικάζουμε τη βία και ό,τι σημαίνει η βία σήμερα -πολύ περισσότερο, βέβαια, σήμερα- αλλά να δούμε και ποιες είναι οι συνέπειες. Έχει μία περικοπή στη δήλωσή του ο Πρωθυπουργός. Λέει: «Όμως, η κατηφόρα της βίας καταστρέφει κάθε προοπτική να αποκτήσει η Ελλάδα εκείνο που της αξίζει: ανάπτυξη, ειρήνη και ευημερία. Ας σεβαστεί λοιπόν, ο καθένας το λαό, τους κόπους και τις θυσίες του».
Βεβαίως πάνω απ’ όλα, καταδικάσαμε τη δολοφονία και σεβόμαστε και το παιδί που χάθηκε και την οικογένειά του, αλλά βλέπουμε ως αποτέλεσμα, ως συνέπεια, τι επιπτώσεις μπορεί να έχει η βία και για τη χώρα μας. Γι’ αυτό πολύ σωστά το Κοινοβούλιο ομόφωνα την καταδίκασε και με την επαναφορά σήμερα, του ενός λεπτού σιγής.
Έρχομαι τώρα επί του νομοσχεδίου. Θα τροποποιήσουμε λίγο τον τίτλο, επειδή βάλαμε και άλλες διατάξεις. Στον τίτλο που ήταν «Πρόληψη και καταπολέμηση της εμπορίας του ανθρώπου και προστασία των θυμάτων αυτής», προστίθενται οι λέξεις «και άλλες διατάξεις». 
Θα διαβάσω και θα καταθέσω μερικές νομοτεχνικές βελτιώσεις. Εάν θέλετε να τις δείτε, αφορούν στην τροπολογία, στο άρθρο 9Α...","ΧΑΡΑΛΑΜΠΟΣ ΑΘΑΝΑΣΙΟΥ",10
"52214"," Ούτως ή άλλως, θα τις δώσετε μετά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52215"," Σε ποια τροπολογία, κύριε Υπουργέ; Διαβάστε τις.","ΛΙΑΝΑ ΚΑΝΕΛΛΗ",182
"52216"," Κύριε Υπουργέ, αναφέρετέ τις, αλλά θα μοιραστούν.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52217"," Είναι στην τροπολογία με γενικό αριθμό 821 και ειδικό 27/13-9-2013. Είναι αυτή που είχαμε καταθέσει στην επιτροπή, κυρία Κανέλλη.
Στο άρθρο 9Α το στοιχείο «ε» αντικαθίσταται με το στοιχείο «δ». Είναι επουσιώδες, αλλά το λέω για να μην υπάρχει πρόβλημα. Δεν έχει καμμία ουσία.
Στην υποπαράγραφο Β της παραγράφου 10, στην πρώτη πρόταση του άρθρου 9Β παράγραφος 12, στη λέξη «ενός» λείπει ένα «τ». Το σωστό είναι ότι η λέξη «ενός» αντικαθίσταται με τη λέξη «εντός».
Τέλος, στην πρώτη πρόταση της παραγράφου 11, πριν από τις λέξεις «ν. 2915/2001» προστίθενται οι λέξεις «άρθρου 31 του». Είχαμε παραλείψει να βάλουμε το άρθρο.
Παράλληλα, από την ίδια τροπολογία, είναι σωστό αυτό που είπε ο συνάδελφός μας, ο κ. Ντόλιος, ότι, εν όψει τού ότι περιμένουμε τώρα, να δούμε τι θα γίνει με την κινητικότητα των γραμματέων, αποσύρω την παράγραφο 13, που μιλάει για το αν θα είναι οι γραμματείς κατά την εξέταση της αποδεικτικής διαδικασίας στο Πολυμελές. Θα δούμε πρώτα τι θα γίνει με την κινητικότητα και ανάλογα θα την επανεξετάσουμε. 
Η τροπολογία με γενικό αριθμό 822 και ειδικό 28/13-9-2013, καθώς και η τροπολογία με γενικό αριθμό 806 και ειδικό 24/6-9-2013 γίνονται δεκτές.
Δεν γίνεται δεκτή η τροπολογία με γενικό αριθμό 819 και ειδικό 25, που κατέθεσαν Βουλευτές στις 12 Σεπτεμβρίου 2013, για τον απλούστατο λόγο ότι, επειδή έχει επιβάρυνση, πρέπει να υπάρχει έκθεση του Γενικού Λογιστηρίου, όπως επίσης πρέπει να διανεμηθεί στη συνέχεια και στον Υπουργό Απασχόλησης, για να μελετηθεί. 
Καταθέτω τις νομοτεχνικές βελτιώσεις για τα Πρακτικά. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθεί η σελ. 257)","ΧΑΡΑΛΑΜΠΟΣ ΑΘΑΝΑΣΙΟΥ",10
"52218"," Επιτρέψτε μου, κύριε Υπουργέ, να ζητήσω μία χάρη ξεκινώντας από εσάς. Θα ζητήσω τη βοήθεια και όλων των συναδέλφων –κάποιοι από εμάς είμαστε και από την επαρχία- μιας και πλησιάζουμε προς το τέλος, με όλο το σεβασμό, να τηρήσουμε το χρόνο ομιλίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52219"," Σας παρακαλώ, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"52220"," Εντάξει, κυρία Κωνσταντοπούλου.
Το ζητώ αυτό, χωρίς βέβαια να γίνει οικονομία στην έκπτωση και στο λόγο και στις τοποθετήσεις επί του νομοσχεδίου και των τροπολογιών, σαφώς. Αλλά όλοι μας ας βοηθήσουμε να ολοκληρωθεί όσο το δυνατόν συντομότερα, η συζήτηση. 
Παρακαλώ, κύριε Υπουργέ, συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52221"," Συνεχίζω λοιπόν, λέγοντας ότι στην επιτροπή μας δόθηκε η ευκαιρία να αναπτύξουμε το νομοσχέδιο. 
Θα ήθελα να κάνω δύο επισημάνσεις: Η πρώτη είναι, ότι το μεγαλύτερο μέρος της οδηγίας έχει ήδη ενσωματωθεί στο Δίκαιό μας από καιρό. Αναφέρομαι στον Ποινικό Κώδικα, στον Κώδικα Ποινικής Δικονομίας και στους ειδικούς ποινικούς νόμους. Θυμίζω τους ν. 3064/2002, 3727/2008, το π.δ. 233/2003, τα άρθρα 323, 323Α, 349, 351, 351Α του Ποινικού Κώδικα, τους ν. 3386/2005 και 3875/2010.
Η δεύτερη επισήμανση είναι, ότι, με τις παρεμβάσεις που γίνονται στο υπό ψήφιση νομοσχέδιο, στα άρθρα 8, 187Β, 323Α, 1 και 4, 351, 1 και 4 του Ποινικού Κώδικα, 226Α του Κώδικα Ποινικής Δικονομίας, 253Α του Ποινικού Κώδικα και στο νέο άρθρο 262Β, καθώς και στους ν. 2225/1994 και 3811/2009, η ενσωμάτωση της ανωτέρω οδηγίας στο Δίκαιό μας, σχετικά με τα εγκλήματα του δουλεμπορίου, της σωματεμπορίας και της εμπορίας ανθρώπων, νομίζω ότι είναι πλήρης. Εάν δούμε αργότερα ότι κάτι δεν πάει καλά, θα το εντοπίσουμε και εδώ είμαστε, να το διορθώσουμε και να κάνουμε κάποια προσθήκη. 
Θα ήθελα να θυμίσω λοιπόν, ότι πρέπει να ψηφισθεί το νομοσχέδιο. Είναι προς τη σωστή κατεύθυνση, σύμφωνα με αυτά που είπα και αφού λάβουμε υπ’ όψιν ότι υποχρέωση ενός ευνομούμενου κράτους, ενός κράτους δικαίου, είναι να διευρύνει το πλαίσιο της νομικής προστασίας της προσωπικής ελευθερίας του ατόμου, αφού οι ρυθμίσεις αυτές εντάσσονται στο κεφάλαιο του Ποινικού Κώδικα, που αφορά τα εγκλήματα κατά της προσωπικής ελευθερίας, τα οποία βεβαίως -το τονίζω- διώκονται αυτεπαγγέλτως.
Το άρθρο 226Α είχε θέσει ασφαλιστικές δικλίδες για την εξέταση των θυμάτων ανηλίκων. Άρα λοιπόν, αυτό που ορίζει η οδηγία για να εφαρμόσουμε, το έχουμε εφαρμόσει ήδη από χρόνια. Προσθέσαμε το 226Β, για να προστατέψουμε και ενήλικους μάρτυρες. Γι’ αυτό θα επανέλθω σε λίγο στην πρόταση, την οποία είχε κάνει ο κ. Βορίδης. 
Ο ν. 3811/2009 τροποποιείται με το άρθρο 5 του νομοσχεδίου έτσι, ώστε –σε εναρμόνιση με τη διάταξη του άρθρου 17 της οδηγίας- και τα θύματα της εμπορίας ανθρώπων και σωματεμπορίας να έχουν πρόσβαση στα προβλεπόμενα από το νόμο αυτό προγράμματα αποζημίωσης.
Γι’ αυτό ακριβώς γίνεται, για να επεκτείνουμε την αποζημίωση. Είναι μια θετική ρύθμιση και νομίζω ότι δεν μπορεί να έχει κανείς αντίρρηση. 
`Οσον αφορά στο 4.2, έχω να πω τα εξής, γι’ αυτά που είπε η κ. Γιαννακάκη, αν στο έργο του Εθνικού Συστήματος Αναγνώρισης και Παραπομπής Θυμάτων Εμπορίας Ανθρώπων …","ΧΑΡΑΛΑΜΠΟΣ ΑΘΑΝΑΣΙΟΥ",10
"52222"," Κυρία Γιαννακάκη, παρακαλώ την προσοχή σας, απευθύνεται σε εσάς ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52223"," …περιλαμβάνεται και η επιμόρφωση των αστυνομικών υπαλλήλων. Ναι, θα συνεργάζονται στην επιμόρφωση, λαμβάνοντας υπ’ όψιν και τα δικά τους προγράμματα εκπαίδευσης.
Η παρατήρηση που υπήρχε στο άρθρο 9 παράγραφος 2 της ομιλίας –θα σας το θυμίσω- της κ. Γιαννακάκη, ήταν σωστή και θα σας πω γιατί. Λέει λοιπόν τα εξής: «Τα κράτη-μέλη λαμβάνουν τα αναγκαία μέτρα προκειμένου να εξασφαλίσουν, εφόσον τούτο οφείλεται στο χαρακτήρα του αδικήματος, ότι τα αδικήματα που αναφέρονται στα άρθρα 2 και 3 –είναι αυτά τα οποία ρυθμίζουμε- διώκονται για ικανό χρονικό διάστημα μετά την ενηλικίωση του θύματος».
Πρέπει εδώ να σας θυμίσω κάτι, που οι εξ ημών νομικοί το ξέρουν. Γιατί δεν μπήκε; Διότι ήδη είναι ρυθμισμένο. Θα σας διαβάσω λοιπόν, το άρθρο 113 του Ποινικού Κώδικα παράγραφος 6: «Η προθεσμία παραγραφής των εγκλημάτων που προβλέπονται στα άρθρα αυτά –έχει μια σειρά άρθρων που είναι και αυτά μέσα- όσο αυτά στρέφονται κατά ανηλίκων, αναστέλλεται μέχρι την ενηλικίωση του θύματος και για ένα έτος μετά, εφόσον πρόκειται για πλημμέλημα και για τρία έτη, εφόσον πρόκειται για κακούργημα». Αυτό είναι από το 2007. Σωστή η παρατήρηση, αλλά έχουμε ρύθμιση. 
Για τα ασυνόδευτα παιδιά, η Γραμματεία Διαφάνειας και Ανθρωπίνων Δικαιωμάτων, με πρωτοβουλία του Γενικού Γραμματέα κ. Σούρλα, διοργάνωσε μια ημερίδα για τα ζητήματα αυτά, στις 22 Μαρτίου του 2013 και προγραμματίζει και άλλες εκδηλώσεις για τα ασυνόδευτα παιδιά. 
Θα δούμε όμως και κάποια νομοθετική παρέμβαση στην Επιτροπή του Ποινικού Κώδικα, που έχει συγκροτηθεί στο Υπουργείο, αν πρέπει να υπάρξει κάποια διάταξη. Συνεπώς είναι ένα ζήτημα –σωστή και αυτή η παρατήρηση- να το δούμε όμως, στο πλαίσιο του Ποινικού Κώδικα.
Σχετικά με την προστασία των μαρτύρων, αυτό που είπε ο κ. Βορίδης –τον διέκοψα βέβαια και του ζητώ συγνώμη, αλλά λείπει- δεν είναι σωστό, ότι πρέπει να ισχύει το αντίστροφο, γιατί σε αυτήν την περίπτωση είναι ήδη γνωστό το θύμα. Αν πάει στον ανακριτή –που στον ανακριτή όπως ξέρετε θα πάει και ο δικηγόρος των δύο πλευρών, ο υπερασπιστής, θα δει τα έγγραφα- δεν έχει νόημα. 
Άρα, έχουμε μία στάθμιση αγαθών και τι πρέπει να αποφεύγουμε, γιατί το αναφέρει και το άρθρο 4 παράγραφος 2 της οδηγίας, αν το προσέξετε. Λέει δηλαδή, να αποφεύγεται η περαιτέρω θυματοποίηση και η ενθάρρυνση του θύματος να καταθέσει ως μάρτυρας, στο πλαίσιο κάθε ποινικής διαδικασίας. Είναι συνεπώς μία ρύθμιση σωστή, αρκεί να το δούμε πράγματι, με την έννοια που σας είπα.
Για τα επιμέρους άρθρα νομίζω ότι έγινε εκτεταμένη ανάλυση και για τα νομικά πρόσωπα. Δεν νομίζω ότι πρέπει να σας κουράσω περισσότερο. Αυτά έχουν εξαντληθεί. Θα σας πω όμως για το θέμα αυτό το οποίο ετέθη για το συντονιστή. Δεν θα κρύψω αυτό που είπε ο κ. Καπερνάρος, να πούμε ποιος έκανε την πρόταση αυτή, αν την έκανα εγώ. Όχι, κύριε Καπερνάρο. Δεν την έκανα εγώ. Πράγματι, έχετε δίκιο.","ΧΑΡΑΛΑΜΠΟΣ ΑΘΑΝΑΣΙΟΥ",10
"52224"," Θεωρώ αναρμόδιο το Υπουργείο Εξωτερικών.","ΒΑΣΙΛΕΙΟΣ ΚΑΠΕΡΝΑΡΟΣ",185
"52225"," Όμως είναι κάτι που έκανε η νομοπαρασκευαστική επιτροπή που είχε συσταθεί. Την έκανε με ομόφωνη απόφασή της, αφού εξέτασε όλα τα στοιχεία για να κρίνει πού πρέπει να είναι ο Εθνικός Συντονιστής. Πρέπει να σας πω ότι αυτό ετέθη από πολλές πλευρές και ο κ. Λυκούδης το είχε αναπτύξει πάρα πολύ στην επιτροπή. 
Το έψαξα το θέμα, το έψαξε το Υπουργείο Δικαιοσύνης. Ούτε το Υπουργείο Εξωτερικών έχει κάποιο λόγο να αρνείται να φύγει από εκεί. Είδαμε όμως τι συμφέρει και θα ήθελα να το προσέξετε αυτό. Έχει γίνει έρευνα από το Υπουργείο Δικαιοσύνης. Γι’ αυτό δεν παίρνει και θέση η οδηγία, διότι σε πολλές χώρες, όπως θα ξέρετε, το Υπουργείο Δικαιοσύνης δεν είναι μόνο του. Αλλού είναι με το Υπουργείο Εσωτερικών, αλλού είναι με το Υπουργείο Δημόσιας Τάξης κ.λπ..
Σε άλλες χώρες ο Εθνικός Συντονιστής είναι σε ανεξάρτητες αρχές, όπως στο σκανδιναβικό πρότυπο. Έχουμε τέτοια ζητήματα. 
Όσον αφορά τώρα το θέμα των μη κυβερνητικών οργανώσεων που αναφέρετε, θέλω να σας πω –από την έρευνα που έκανα- ότι πρόκειται για πιστοποιημένες από το συντονιστή δράσης της Ευρωπαϊκής Ένωσης, της Κομισιόν, που τυχαίνει να είναι Κύπρια τώρα. Αυτές συμμετέχουν και λογοδοτούν σε ευρωπαϊκά προγράμματα από κοινού, με κρατικούς φορείς διαφόρων χωρών, στους οποίους, όπως και στην Κομισιόν, λογοδοτούν και από τους οποίους αξιολογούνται αυστηρά.
Παραδείγματος χάριν, το πρόγραμμα του «Χαμόγελου του Παιδιού»-«Victor» που πήρε τον υψηλότερο βαθμό αξιολόγησης από την Ευρωπαϊκή Ένωση σε όλη την Ευρώπη –κι ήταν μια τιμή για εμάς- βλέπετε ότι είχε μεγάλη απήχηση. 
Παράλληλα στο Υπουργείο Εξωτερικών, έχουν τόσα χρόνια ένα μηχανισμό, που είναι σε επαφή με όλες τις επιτροπές και τους φορείς, οι οποίοι ασχολούνται με αυτό το ζήτημα. Δεν παρεμβαίνει στο δικαιοδοτικό έργο, δεν νομοθετεί. Απλώς συντονίζει, συγκεντρώνει τα συμπεράσματα από όλες τις χώρες και τα καταθέτει στην Ευρωπαϊκή Επιτροπή, για να υπάρχει ένας ενιαίος συντονισμός. Είναι δηλαδή, διαδικαστικός ο ρόλος του, δεν είναι ουσιαστικός, δεν είναι αποφασιστικός. 
Μάλιστα, αν ήσασταν στην επιτροπή, θα βλέπατε ότι και η Γενική Γραμματεία Ισότητας και ο ΔΟΜ, ο Διεθνής Οργανισμός Μετανάστευσης και η Αστυνομική Διεύθυνση και η Ύπατη Αρμοστεία του ΟΗΕ συμφωνούσαν να παραμείνει στο Υπουργείο Εξωτερικών. 
Έχει λοιπόν, όλες τις υποδομές το Υπουργείο Εξωτερικών, για να μπορέσει να ανταποκριθεί σε αυτό το δύσκολο έργο, γιατί πράγματι είναι δύσκολο. Δεν νομίζω εγώ ότι ευχαρίστως, το Υπουργείο Εξωτερικών θα το θέλει. Περισσότερο βάρος είναι. Έχει την κατάλληλη τεχνογνωσία, την εμπειρία, την εξωστρέφεια –αν θέλετε- δεδομένου ότι διαχρονικά, ασκούσε συντονιστικό ρόλο σε διυπουργικό επίπεδο. 
Αυτός ο άτυπος διυπουργικός μηχανισμός που συντόνιζε το Υπουργείο Εξωτερικών, ήδη συμμετέχει και αναγνωρίζεται ως εταίρος, στο πλαίσιο της διεθνούς συνεργασίας, αλλά και της επαφής με διεθνείς οργανισμούς σε ένα παγκόσμιο σχέδιο δράσης του ΟΗΕ, της Ευρωπαϊκής Επιτροπής, του ΟΑΣΕ και του Συμβουλίου της Ευρώπης. 
Το Υπουργείο Εξωτερικών, όπως ξέρετε, εκπροσωπεί τη χώρα στην Επιτροπή των Εθνικών Συντονιστών και για όλα αυτά κρίναμε ότι είναι καλύτερα να μείνει εκεί. Δεν είναι θέμα ουσίας. Φαντάζομαι να έπεισα όσους είχαν αντιρρήσεις.
Ευχαριστώ, κύριε Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52226"," Και εμείς, κύριε Υπουργέ, που ήσασταν ακριβής.
Ολοκληρώθηκε ο κύκλος των πρωτολογιών και εισερχόμεθα στις δευτερολογίες των εισηγητών των κομμάτων.
Ποιος εκ των συναδέλφων εισηγητών από τα κόμματα θέλει το λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52227"," Εγώ, κύριε Πρόεδρε.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52228"," Ορίστε, κύριε Υψηλάντη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52229"," Κύριε Πρόεδρε, κύριε Υπουργέ, κυρίες και κύριοι συνάδελφοι, ακούστηκαν πάρα πολλά σήμερα. Βέβαια τα περισσότερα αφορούσαν τη χθεσινή αποφράδα ημέρα για τη χώρα μας, για τη δημοκρατία. Χάθηκε ένα νέο άτομο, ένας νεαρός από το στυγνό χέρι φασιστών.
Όμως οφείλω να πω δύο πράγματα και να κλείσω. Αντί πραγματικά να αφιερώσουμε περισσότερο χρόνο σε αυτό καθ’ εαυτό το γεγονός, καταναλώσαμε τη σημερινή μέρα στο τι ειπώθηκε χθες από συνάδελφο Βουλευτή, παρά στην ουσία του ζητήματος. 
Και εδώ πρέπει με σαφήνεια και με αλήθεια να απευθυνθούμε στον ελληνικό λαό. Καταδικάζουμε απερίφραστα το ναζισμό και το νεοναζισμό και το φασισμό, τις εγκληματικές ενέργειες.
Η χώρα αυτήν τη στιγμή χρειάζεται εθνική ομοψυχία. Να είναι βέβαιοι αυτοί που σήμερα στρέφουν τα βέλη τους εναντίον μας –έμμεσα- ότι εμείς κοιταζόμαστε στον καθρέφτη και λέμε «ναι, βάζουμε πλάτη προκειμένου ο τόπος αυτός να ξεπεράσει το συντομότερο δυνατόν αυτήν την κρίση, αυτόν τον εφιάλτη».
Είναι η μοναδική περίοδος στη σύγχρονη κοινοβουλευτική ιστορία του τόπου μας, που βιώνουμε καταστάσεις όχι ατιμωρησίας, αλλά τιμωρίας εκείνων οι οποίοι έχουν καταχραστεί και εκείνων, οι οποίοι έχουν διαπράξει εγκλήματα σε βάρος του ελληνικού λαού. Και αυτή η ιστορία δεν πρόκειται να πάψει. Να είναι βέβαιος ο ελληνικός λαός.
Σε καμμία περίπτωση όμως, η κυβερνητική Πλειοψηφία σήμερα, δεν θα θυσιάσει τις πραγματικές ανάγκες της πατρίδας και του λαού μας στο λαϊκισμό και στο ευκαιριακό κέρδος εντυπώσεων ούτε βεβαίως και θα υποβαθμίσουμε τη συζήτηση με πράγματα, τα οποία μπορούν να διακωμωδήσουν σήμερα τη θέση όλων μας εδώ μέσα.
Πέρα –και έρχομαι αμέσως και στο σημερινό νομοσχέδιο- από τις ιδεολογικοπολιτικές μας διαφορές, οι οποίες υπήρξαν, υπάρχουν και φαίνονται, επί της οδηγίας, ουσιαστικές διαφορές δεν υπήρξαν. Δεν θα δεχθώ όμως, θέση κόμματος, όπως εκφράστηκε σήμερα από τη Χρυσή Αυγή και από τον εκπρόσωπό της, ότι η χώρα μου είναι ο σκουπιδοτενεκές της Ευρώπης, αναφερόμενος μάλιστα σε ανθρώπους, σε ανθρώπινες αξίες, βάλλοντας και εναντίον της χώρας και εναντίον των ανθρωπίνων αξιών. Και εδώ σταματώ.
Θα ήθελα να σταθώ, κυρίες και κύριοι συνάδελφοι, στο ζήτημα το οποίο περισσότερο απασχόλησε από τις διατάξεις και έχει δημιουργήσει ένα θέμα μη συμφωνίας, για το εάν θα είναι εκπρόσωπος του Υπουργείου Εξωτερικών ο εισηγητής ή όχι. 
Είναι αποδεδειγμένο -μέχρι σήμερα τουλάχιστον- ότι το Υπουργείο Εξωτερικών έχει την κατάλληλη τεχνογνωσία, εμπειρία, εξωστρέφεια και ότι διαχρονικά ασκούσε συντονιστικό έργο. Είναι επίσης γνωστό ότι ο άτυπος μέχρι σήμερα διυπουργικός μηχανισμός που συντόνιζε το Υπουργείο Εξωτερικών, ήδη συμμετέχει και αναγνωρίζεται ως εταίρος, στο πλαίσιο της διεθνούς συνεργασίας και της επαφής με τον ΟΗΕ, την Ευρωπαϊκή Ένωση, τον ΟΑΣΕ και το Συμβούλιο της Ευρώπης, ότι το ΥΠΕΞ εκπροσωπείται μέχρι σήμερα -και είναι μία συμπεριφορά ετών- στην Επιτροπή των Εθνικών Συντονιστών και ότι μερίμνησε να ενταχθεί στο στελεχικό δυναμικό του, ειδικός εμπειρογνώμονας, σύμβουλος για τα ζητήματα καταπολέμησης της εμπορίας, ότι εξασφαλίζει τη διασυνοριακή συνεργασία και προωθεί τη συμμετοχή σε προγράμματα, που είναι ήδη ενταγμένα στο ΕΣΠΑ.
Όσον αφορά τις τροπολογίες, κύριε Υπουργέ, δεν διαφωνώ. Θα ήθελα όμως, μιας και γίνεται αναφορά στο σώμα των ιατροδικαστών, να μου επιτρέψετε μία παρέκκλιση. Η κοινωνία των νησιών μας βιώνει πολλές φορές δραματικές καταστάσεις, διότι η ανάγκη μίας ιατροδικαστικής εξέτασης, μίας πραγματογνωμοσύνης, για παράδειγμα, στην Κάρπαθο…","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52230"," Αναφέρεστε και στις τροπολογίες τώρα;","ΛΙΑΝΑ ΚΑΝΕΛΛΗ",182
"52231"," Ναι.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52232"," Είπαμε ότι θα τις συζητήσουμε μετά.","ΖΩΗ ΚΩΝΣΤΑΝΤΟΠΟΥΛΟΥ",272
"52233"," Για την οικονομία του χρόνου το κάνω.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52234"," Μα, τι πειράζει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52235"," Ρωτήσαμε.","ΛΙΑΝΑ ΚΑΝΕΛΛΗ",182
"52236"," Μπορώ να επανέλθω και στις τροπολογίες. Άλλωστε είναι μία πρόταση που γίνεται και όχι αυτή καθ’ εαυτή παρατήρηση επί των τροπολογιών.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52237"," Δεν θα τον αφήσω να το ξαναπεί μετά!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52238"," Έχουμε λοιπόν, δραματικές καταστάσεις που βιώνουν νησιώτες, όταν για παράδειγμα, ο άνθρωπός τους πρέπει να μεταφερθεί από την Κάρπαθο στη Ρόδο, για να υποβληθεί σε ιατροδικαστική πραγματογνωμοσύνη.
Κύριε Υπουργέ, φροντίστε άμεσα να διευθετηθεί αυτό το ζήτημα, να πηγαίνει ο ιατροδικαστής από τη Ρόδο στην Κάρπαθο κι όχι οικογένειες ολόκληρες να είναι εξαναγκασμένες επί ένα δεκαήμερο, να πηγαίνουν και να φέρνουν τον νεκρό τους, για να βρεθεί ο ιατροδικαστής στη Ρόδο ή στις πρωτεύουσες των νησιωτικών νομών.
Δεύτερον, ορθώς είπατε ότι η τροπολογία που έφεραν οι συνάδελφοι κύριοι Λοβέρδος και Αηδόνης, σχετικά με την εξεύρεση λύσης στον περιορισμό της χορήγησης επιδόματος ανεργίας, σε μία μεγάλη κατηγορία ξενοδοχοϋπαλλήλων, θα πρέπει να εξεταστεί περαιτέρω από το αρμόδιο Υπουργείο Εργασίας και από το Υπουργείο Οικονομικών. 
Πρέπει όμως να εξευρεθεί λύση. Είναι ανάγκη αυτήν τη στιγμή, προκειμένου οι οικογένειες αυτές να επιβιώσουν. Οι ξενοδοχοϋπάλληλοι συγκεκριμένα, μένουν για ένα μεγάλο χρονικό διάστημα οικονομικά ακάλυπτοι κι έχουμε και περιπτώσεις είτε του συζύγου ή και των δύο συζύγων, που να μην μπορούν να εργαστούν. Θα πρέπει λοιπόν, αυτές οι οικογένειες να βρούμε τρόπο να στηριχθούν.
Με αυτές τις σκέψεις ολοκληρώνω τη δευτερολογία μου, κύριε Πρόεδρε, και σας ευχαριστώ.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52239"," Κι εμείς ευχαριστούμε, κύριε Υψηλάντη.
Παρακαλώ την κ. Κωνσταντοπούλου να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52240"," Κύριε Υπουργέ, κύριοι Βουλευτές, λυπάμαι ιδιαίτερα για το χλιαρό και συμψηφιστικό τρόπο με τον οποίο η Κυβέρνηση εντελώς αμήχανα προσπαθεί να διασκεδάσει τις εντυπώσεις γι’ αυτήν την εμπρηστική, προκλητική, πρακτόρικη και προβοκατόρικη παρέμβαση του κ. Χρύσανθου Λαζαρίδη. 
Λυπάμαι διπλά, κύριε Υπουργέ, για εσάς που επιλέξατε να ακολουθήσετε την ίδια στρατηγική του συμψηφισμού, την ίδια προσέγγιση του «όλα είναι ίδια». Αυτό απλώς επιρρωνύει, απλώς αποδεικνύει εκείνο που κι εχθές είπαμε και είπα προσωπικά από αυτό εδώ το Βήμα, ότι είναι υπόλογος, υπαίτιος και υπεύθυνος ο ίδιος ο Πρωθυπουργός για ό,τι συμβεί. Και να είμαι ακριβής, γιατί αυτό διαστρεβλώθηκε: Για ό,τι συμβεί και όχι για ό,τι μου συμβεί. 
Ρητώς αναφέρθηκα και αναφέρθηκε και ο Κοινοβουλευτικός μας Εκπρόσωπος στη στρατηγική αποσταθεροποίησης και στα σενάρια ή τα σχέδια αποσταθεροποίησης. Ρητώς αναφέρθηκα στην προβοκάτσια. Και σε τέτοιες στιγμές το να προσπαθεί η Κυβέρνηση να κρυφτεί πίσω από το δάχτυλό της, είναι ακραία επιζήμιο για τη δημοκρατία.
Είπε ο κ. Βορίδης ότι η εικόνα έχει μεγάλη σημασία. Θα συμφωνήσω και τον προτρέπω να παρακολουθήσει την εικόνα του κ. Λαζαρίδη, όταν έδειχνε, λέγοντας «αυτοί» και «αυτοί» μέσα από το Κοινοβούλιο. 
Επίσης θα περιμένω ακόμα -και θα περιμένω και μέχρι το τέλος της συνεδρίασης- να πάρει η Κυβέρνηση μία θέση γι’ αυτό που έχει καταγγελθεί, γι’ αυτό που και από πρώην κυβερνητικούς εταίρους καταγράφεται ως δημόσια τοποθέτηση, ότι δηλαδή περί τον Πρωθυπουργό υπάρχει ακροδεξιός «θύλακας», που εμποδίζει την απερίφραστη αποδοκιμασία αυτής της παρέμβασης του κ. Λαζαρίδη.
Όσον αφορά αυτήν την παρέμβαση, θα μου επιτρέψετε να πω ότι δεν είναι απλή, διότι επιχείρησε ξανά και ξανά να κάνει αναφορά στο αίμα και να μιλήσει για πολλούς νεκρούς, αναφέρθηκε στην υπηρεσία την οποία προσφέρει και εν συνεχεία, καταφέρθηκε συλλήβδην κατά δημοκρατικών αγώνων και αγώνων αντίστασης και αγώνων διεκδίκησης δικαιωμάτων των πολιτών, για να τους ταυτοποιήσει με το ναζισμό. Δεν είναι το ίδιο. 
Δεν μπορεί κανείς να το κάνει αυτό. Και δεν μπορεί κανείς να αναφέρεται στην Αξιωματική Αντιπολίτευση και στο πρώτο κόμμα αυτήν τη στιγμή στην κοινωνία, στο ΣΥΡΙΖΑ, ως κόμμα εκτός συνταγματικού τόξου, το οποίο πρέπει να υπερβεί τον εαυτό του. Αυτό είπε ο κ. Λαζαρίδης. Πρέπει, λέει, να ξεπεράσει τον εαυτό του για να συμμετάσχει στο διάλογο.
Αυτά δεν καταπίνονται και το ότι ο Πρωθυπουργός επέλεξε να μην τα αποδοκιμάσει και να μην πάρει αποστάσεις σαφείς και ρητές, προκαλεί την ανησυχία, την οποία κατέγραψε και ο κ. Λυκούδης, μιλώντας προηγουμένως, εκ μέρους της ΔΗΜΑΡ. 
Κύριε Υπουργέ, περίμενα την τοποθέτησή σας σήμερα. Νομίζω ότι σας έχω δώσει πολλές κοινοβουλευτικές ευκαιρίες να απαντήσετε, σας έχω θέσει πλειστάκις κοινοβουλευτικά το ερώτημα, σας το έθεσα και χτες, γιατί η ουσία είναι ότι ακροδεξιοί θύλακες έχουν παρεισφρήσει όχι μόνο περί τον Πρωθυπουργό, αλλά και στην Κυβέρνηση και στη Δικαιοσύνη και στην Αστυνομία. Αυτό είναι κάτι που ο ΣΥΡΙΖΑ το έχει κατ’ επανάληψη καταγγείλει. 
Σας ρώτησα, κύριε Υπουργέ, τι γίνεται με τη δικαστή, η οποία δημοσίευε αντισημιτικά σχόλια στο ίντερνετ από το blogspot “marianaonice.blogspot.com” και δηλώσατε άγνοια. 
Μάλιστα, σας είδα χθες στο διάδρομο και σας ρώτησα: «Δεν γνωρίζετε την κ. Μαριάνθη Παγουτέλη, για την οποία εκκρεμεί πειθαρχική καταγγελία δική μου, ως δικηγόρου – με αυτήν την ενοχλητική μου ιδιότητα – από το 2010; Δεν γνωρίζετε την κ. Μαριάνθη Παγουτέλη, η οποία στο site της δημοσίευσε, μεταξύ άλλων: «Κωλοεβραίοι. Μακάρι να τους εξόντωνε τελείως ο Χίτλερ!». 
Η κ. Μαριάνθη Παγουτέλη, η οποία με αυτόν τον τρόπο αρθρογραφεί από διαδικτύου και αλληλογραφεί με άλλους δικαστές, δεν είναι άγνωστη σ’ εσάς. Μάλιστα έχει αναφερθεί στις 10 Ιουνίου 2008, σε ένα τραπέζι με φίλους αγαπημένους, επί τη προαγωγή του προϊσταμένου τους στον ανώτατο βαθμό του κλάδου τους. Δεν ξέρω αν αναφέρεται σ’ εσάς, βλέπω όμως ότι είναι η ημερομηνία προαγωγής σας σε αρεοπαγίτη. 
Βλέπω ακόμα, ότι στο site της Ιεράς Μητρόπολης Μυτιλήνης υπάρχει το πρακτικό της πρώτης γενικής συνέλευσης, στην οποία ως πρώτο διοικητικό συμβούλιο ορίζονται ο κ. Βασίλης Μαριός, ο κ. Γιάννης Παγίδας, για τον οποίο σας έχω ρωτήσει σε αυτήν εδώ την Αίθουσα, πρόσωπο συγγενικό εξ αγχιστείας του Πρωθυπουργού και ευρισκόμενο στη λίστα Λαγκάρντ, ο κ. Χαράλαμπος Αθανασίου –εσείς δηλαδή– οι κ.κ. Κατερίνα Πολυχρονοπούλου-Παττακού, Γιώργος Κούμπας, Στρατής Λιαρέλης, Ελευθέριος Τρύφων, Ευτέρπη Κουτζαμάνη, η νυν εισαγγελεύς του Αρείου Πάγου και στην εξελεγκτική επιτροπή, οι κ.κ. Φραγκλίνος Παπαδέλλης, Μαριάνθη Παγουτέλη και Παναγιώτης Σταυρακέλης.
Η κ. Μαριάνθη Παγουτέλη πριν από λίγους μήνες δίκασε ως δικαστής της έδρας, υπόθεση της εφημερίδας «ΣΤΟΧΟΣ» της Χρυσής Αυγής, για να είμαστε συγκεκριμένοι και απολύτως ειλικρινείς για το ποιοι χαϊδεύουν και πώς χαϊδεύουν την ακροδεξιά, το ναζισμό, το φασισμό και την εγκληματική της δράση. Τρία χρόνια, κύριε Υπουργέ, εκκρεμής πειθαρχική αναφορά! Διότι δεν μπορεί να σας ρωτώ ευθέως στο Κοινοβούλιο και δεν μπορεί να υπάρχουν αυτά τα στοιχεία και επί τόσους μήνες, «να ποιείσθε τη νήσσαν» και να έρχεστε αμήχανα και συμψηφιστικά να πείτε ότι είναι το ίδιο με το ναζισμό να διεκδικεί ένας Βουλευτής να είναι ακριβή και γνήσια τα πρακτικά μιας συνεδρίασης. Δεν είναι δυνατό να λέτε ότι είναι το ίδιο.
Θα περιμένω λοιπόν, την απάντησή σας σε αυτά, γιατί σας λέω ευθέως ότι θάλπετε και υποθάλπετε -θάλπετε και υποθάλπετε!- το ναζισμό και την εγκληματική του δράση. Και η αμηχανία σας και η αμηχανία προσωπικά και του Πρωθυπουργού να πάρει ρητές και απερίφραστες αποστάσεις, είναι αποκαλυπτική μιας στρατηγικής, η οποία δεν μπορεί να προσκομίσει κανένα όφελος στη δημοκρατία.","ΖΩΗ ΚΩΝΣΤΑΝΤΟΠΟΥΛΟΥ",272
"52241"," Ολοκληρώστε, σας παρακαλώ, κυρία Κωνσταντοπούλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52242"," Επιτρέψτε μου, κύριε Πρόεδρε, να καταθέσω για τα Πρακτικά και να καταγραφεί το άρθρο στην εφημερίδα «ΚΥΡΙΑΚΑΤΙΚΗ ΕΛΕΥΘΕΡΟΤΥΠΙΑ» του κ. Δημήτρη Ψαρρά με τίτλο «Ρατσιστικό παραλήρημα από δικαστίνα-μπλόγκερ».
Επίσης θα καταθέσω τη δημοσίευση με ημερομηνία 3 Ιανουαρίου 2009 στο site «marianaonice.blogspot.com», προκειμένου να καταλάβουν κάποιοι γιατί μπορεί και ο δικηγόρος -επειδή είναι ανεξάρτητος και δεν ελέγχεται, δεν είναι στην τσέπη και στο χέρι κανενός- να είναι ενοχλητικός. Επαναλαμβάνω ότι αυτή η δημοσίευση είναι στις 3 Ιανουαρίου 2009 με ιδεολογική ανάλυση επί του αντισημιτισμού. 
Επίσης καταθέτω τη δημοσίευση της 10ης Ιουνίου του 2008 με τίτλο «Τίποτε άλλο», όπως και την ανακοίνωση των προαγωγών στις 11 Ιουνίου του 2008. Πραγματικά δεν γνωρίζω αν αναφέρεται σ’ εσάς. Γνωρίζω αυτά που είναι δημόσια στοιχεία. Εσείς θα μας πείτε. 
Ακόμα καταθέτω το site της εφημερίδας «ΙΕΡΑ ΜΗΤΡΟΠΟΛΗ» και το πρώτο πρακτικό της 1ης γενικής συνέλευσης «Φίλοι της Μητρόπολης Μυτιλήνης», καθώς  -και αυτό είναι το τελευταίο έγγραφο- το αντίγραφο της καρτέλας «Παγίδας Ιωάννης» από τη λίστα Λαγκάρντ.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας ευχαριστώ.","ΖΩΗ ΚΩΝΣΤΑΝΤΟΠΟΥΛΟΥ",272
"52243"," Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52244"," Κύριε Πρόεδρε, κυρίες και κύριοι συνάδελφοι, η κυρία συνάδελφος νομίζει ότι βρίσκεται σε αίθουσα ποινικού ακροατηρίου όπου εκεί έχει ιερή υποχρέωση να υπερασπίζεται, έστω και με υπερβολές, τον πελάτη της. Όμως εδώ είναι Κοινοβούλιο και πρέπει να λέμε την αλήθεια. Και όλοι όσοι ήταν εδώ το ήξεραν. Δεν με ρωτήσατε για τη Μαριάννα Παγουτέλη. Με ρωτήσατε αν ξέρω ένα blog και πράγματι δεν το ήξερα. Όταν με ρωτήσατε, σας έκανα μ’ ένα νεύμα πως όχι.","ΧΑΡΑΛΑΜΠΟΣ ΑΘΑΝΑΣΙΟΥ",10
"52245"," Σας το είπα.","ΖΩΗ ΚΩΝΣΤΑΝΤΟΠΟΥΛΟΥ",272
"52246"," Όταν όμως, με ρωτήσατε έξω –και αυτό οφείλατε να το πείτε- εάν ξέρω τη Μαριάννα Παγουτέλη, σας είπα ότι φυσικά και την ξέρω, γιατί είναι πατριώτισσά μου. Και τότε μου είπατε ότι το blog είναι δικό της. Και σας είπα ότι αυτό θα το ερευνήσω, για να δω αν πράγματι, έχουν αυτούς τους χαρακτηρισμούς που είπατε -όπως τον αντισημιτισμό κ.λπ.- όλα τα ζητήματα τα οποία αναφέρονται. Και ήδη έκανα κάποια ενέργεια, για να δω πού βρίσκεται το ζήτημα.
Άρα, αν θέλετε να είστε ειλικρινείς σε αυτό το Κοινοβούλιο, κυρία Κωνσταντοπούλου, θα έπρεπε να αναφέρετε το διάλογο που είχαμε έξω, όταν τελειώσαμε από εδώ.","ΧΑΡΑΛΑΜΠΟΣ ΑΘΑΝΑΣΙΟΥ",10
"52247","  Το είπα και δεν είναι αυτός που λέτε!","ΖΩΗ ΚΩΝΣΤΑΝΤΟΠΟΥΛΟΥ",272
"52248"," Δεν το είπατε. Όχι. Παρουσιάσατε, είπατε ότι την ξέρω. Φυσικά την ξέρω. Δηλαδή, θα το έκρυβα; Το πιο εύκολο πράγμα είναι, να διαπιστώσει κανείς ότι είναι από την πατρίδα μου. Ποιο είναι το πρόβλημα; Αυτοί οι εντυπωσιασμοί θα πρέπει να σταματήσουν. 
Και όσον αφορά τώρα το συμψηφισμό που είπατε, εγώ δεν έκανα κανένα συμψηφισμό των κομμάτων. Και χθες σε ερώτηση του κ. Παπαδημούλη, είπα ότι φυσικά δεν είναι άκρο και ότι δεν ταυτίζονται τα άκρα.
Ξεκάθαρα πράγματα! Και ούτε κάναμε φλύαρη αντιμετώπιση της δολοφονίας. Και η ανακοίνωση του Πρωθυπουργού και η τοποθέτηση του κ. Κεφαλογιάννη και η τοποθέτηση του κ. Βορίδη και η δική μου πρώτη ανακοίνωση-δήλωση εδώ, ήταν σαφέστατες. 
Τώρα, όσον αφορά τον κ. Παγίδα, δεν μπορώ να καταλάβω γιατί σας ενόχλησε ο κ. Παγίδας. Ο κ. Παγίδας είναι ένας επιχειρηματίας ο οποίος έφυγε φτωχόπαιδο από τη Μυτιλήνη, περιπλανήθηκε σε διάφορες χώρες της Ευρώπης, πήγε στην Αφρική, δούλεψε, έκανε περιουσία -πρόκειται περί ενός εντιμότατου ανθρώπου- και έφερε όλα του τα χρήματα να τα επενδύσει στη χώρα του που αγαπάει. Και αυτό σας ενοχλεί; Να μην έρθουν οι επενδυτές; Τι σας έβλαψε δηλαδή; Τι σας έκανε; Και όσοι αναφέρθηκαν στη λίστα Λαγκάρντ, σημαίνει ότι όλοι είναι υπόλογοι, ότι είναι ένοχοι;","ΧΑΡΑΛΑΜΠΟΣ ΑΘΑΝΑΣΙΟΥ",10
"52249"," Όχι.","ΖΩΗ ΚΩΝΣΤΑΝΤΟΠΟΥΛΟΥ",272
"52250"," Ε, με συγχωρείτε, κύριοι συνάδελφοι, αλλά λίγη ντροπή για το Κοινοβούλιο! Αυτά είναι πρωτοφανή πράγματα! 
Εσείς ενοχοποιήσατε και στοχοποιήσατε τον κ. Βιρβιδάκη. Λείπατε από την Αίθουσα όταν είπα ότι δεν μπορώ να διανοηθώ πως το κάνατε επίτηδες, για να στοχοποιηθεί. Έχετε δει στο διαδίκτυο τι έχει τραβήξει ο κ. Βιρδιβάκης τρεις μέρες μέχρι σήμερα; Για ψάξτε να δείτε. 
Και έπειτα, τι σημασία έχει αν κάναμε ένα φιλανθρωπικό σωματείο μέσα στην κρίση η οποία υπάρχει τώρα, που βοηθάμε τον κόσμο στη Μυτιλήνη με τον Σεβασμιότατο Μυτιλήνης; Έχετε υπ’ όψιν τι έργο έχουμε κάνει; Πολλοί από εσάς -και λυπάμαι που το λέω- είχαν μεσάνυχτα για το τι γίνεται με τους μετανάστες που έρχονται στη Μυτιλήνη και για το ποιοι ξεκινήσαμε πρώτα, πριν από επτά χρόνια, να κάνουμε αυτά που κάναμε τώρα, με τις οργανώσεις, για να βρίσκει άσυλο και μια παρηγοριά ο κόσμος. Για ψάξτε τα αυτά και πείτε τα, που βρήκατε να παραπληροφορείτε εδώ το Κοινοβούλιο.  
Σας ευχαριστώ, κύριε Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52251"," Κύριε Πρόεδρε, θα ήθελα να λάβω το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"52252"," Για ποιο λόγο, κυρία Κωνσταντοπούλου;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52253"," Γιατί είπε ότι…","ΖΩΗ ΚΩΝΣΤΑΝΤΟΠΟΥΛΟΥ",272
"52254"," Όχι, σας παρακαλώ. Δεν είπε τίποτα. Αντέλεξε σε αυτά που είπατε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52255"," Ανέφερε όμως, ένα διάλογο ο οποίος δεν ήταν ακριβής.","ΖΩΗ ΚΩΝΣΤΑΝΤΟΠΟΥΛΟΥ",272
"52256"," Ορίστε, παρακαλώ έχετε το λόγο για ένα λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52257"," Κύριε Υπουργέ, αναμένω την απάντησή σας για το τι έγινε και το τι θα γίνει προκειμένου για καταγγελθείσα εν ενεργεία δικαστή που περιέργως δικάζει κρίσιμες υποθέσεις. Η καταγγελία είναι εδώ και τρία χρόνια, οι δε αναρτήσεις είναι στο διαδίκτυο. 
Δεύτερον, επειδή παραποιήσατε τη συνομιλία που είχαμε εκτός του Κοινοβουλίου -στην οποία αναφέρθηκα αν με προσέξατε- εκείνο που μου είπατε είναι ότι δεν γνωρίζετε τίποτε περί καταγγελιών και εκκρεμότητας. Δεν γνωρίζατε δηλαδή, ως Πρόεδρος της Ένωσης Δικαστών και Εισαγγελέων ότι η συγκεκριμένη δικαστής ελέγχεται πειθαρχικά εδώ και τρία χρόνια. Δεν το γνωρίζετε. Αυτό μου είπατε. Αν αυτό είναι ακριβές, το αφήνω στην κρίση της κοινής λογικής.","ΖΩΗ ΚΩΝΣΤΑΝΤΟΠΟΥΛΟΥ",272
"52258"," Κύριε Πρόεδρε, θα ήθελα να λάβω το λόγο.","ΧΑΡΑΛΑΜΠΟΣ ΑΘΑΝΑΣΙΟΥ",10
"52259"," Ορίστε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52260"," Στον κύριο Υπουργό δίνετε χρόνο για δευτερολογία.","ΖΩΗ ΚΩΝΣΤΑΝΤΟΠΟΥΛΟΥ",272
"52261"," Πρώτα-πρώτα δεν είπατε τίποτα για την ουσία!","ΧΑΡΑΛΑΜΠΟΣ ΑΘΑΝΑΣΙΟΥ",10
"52262"," Αυτή είναι η ουσία!","ΖΩΗ ΚΩΝΣΤΑΝΤΟΠΟΥΛΟΥ",272
"52263"," Επαναλαμβάνω κατηγορηματικά: Όταν μου είπατε για την κ. Παγουτέλη, σας είπα ότι την ξέρω. Δεν ξέρω ότι ερευνάται μετά από καταγγελίες. Επικοινώνησα σήμερα με αρμόδιο όργανο γι’ αυτό ακριβώς το ζήτημα, για να δω πού βρίσκεται. Μου είπαν ότι το μόνο που ξέρουν –εγώ, όμως, απέφυγα να το πω, γιατί είναι προσωπικό- είναι μια διένεξη που έχετε εσείς προσωπικά μαζί της. Είναι αλήθεια;","ΧΑΡΑΛΑΜΠΟΣ ΑΘΑΝΑΣΙΟΥ",10
"52264"," Όχι.","ΖΩΗ ΚΩΝΣΤΑΝΤΟΠΟΥΛΟΥ",272
"52265"," Δεν είναι.
Ούτε της έχετε κάνει αναφορά;","ΧΑΡΑΛΑΜΠΟΣ ΑΘΑΝΑΣΙΟΥ",10
"52266"," Ψέμματα. Το μόνο που...","ΖΩΗ ΚΩΝΣΤΑΝΤΟΠΟΥΛΟΥ",272
"52267"," Λοιπόν, εγώ όμως το απέφυγα, γιατί …","ΧΑΡΑΛΑΜΠΟΣ ΑΘΑΝΑΣΙΟΥ",10
"52268"," Μισό λεπτό, το μόνο που ξέρει το Πειθαρχικό Συμβούλιο..","ΖΩΗ ΚΩΝΣΤΑΝΤΟΠΟΥΛΟΥ",272
"52269"," Σας το λέω για να ξέρετε…","ΧΑΡΑΛΑΜΠΟΣ ΑΘΑΝΑΣΙΟΥ",10
"52270"," Για το Πειθαρχικό Συμβούλιο; Τα ξεχάσατε!","ΖΩΗ ΚΩΝΣΤΑΝΤΟΠΟΥΛΟΥ",272
"52271"," Δεν σας το λέω για να σας…","ΧΑΡΑΛΑΜΠΟΣ ΑΘΑΝΑΣΙΟΥ",10
"52272"," Ξεκάθαρα το λέτε. Δεν σας απασχολεί.","ΖΩΗ ΚΩΝΣΤΑΝΤΟΠΟΥΛΟΥ",272
"52273"," Δεν είναι ούτε του χαρακτήρα μου ούτε η ιστορία μου ούτε η φιλοσοφία μου να εκθέτω ανθρώπους.","ΧΑΡΑΛΑΜΠΟΣ ΑΘΑΝΑΣΙΟΥ",10
"52274"," Εντάξει, ευτυχώς γράφονται αυτά που λέτε.","ΖΩΗ ΚΩΝΣΤΑΝΤΟΠΟΥΛΟΥ",272
"52275"," Αλλά για να σας αποδείξω ότι αμέσως ενήργησα, μου είπαν ότι το μόνο που γνωρίζουν είναι η διένεξη με την κ. Κωνσταντοπούλου.","ΧΑΡΑΛΑΜΠΟΣ ΑΘΑΝΑΣΙΟΥ",10
"52276"," Ποιος σας το είπε αυτό;","ΖΩΗ ΚΩΝΣΤΑΝΤΟΠΟΥΛΟΥ",272
"52277"," Δεν χρειάζεται...","ΧΑΡΑΛΑΜΠΟΣ ΑΘΑΝΑΣΙΟΥ",10
"52278"," Ποιος;","ΖΩΗ ΚΩΝΣΤΑΝΤΟΠΟΥΛΟΥ",272
"52279","  Όχι, δεν θα σας πω.","ΧΑΡΑΛΑΜΠΟΣ ΑΘΑΝΑΣΙΟΥ",10
"52280"," Όχι, πείτε μου!","ΖΩΗ ΚΩΝΣΤΑΝΤΟΠΟΥΛΟΥ",272
"52281"," Κύριε Πρόεδρε!","ΛΙΑΝΑ ΚΑΝΕΛΛΗ",182
"52282"," Παρακαλώ! Πρέπει να δοθούν διευκρινίσεις. Ακούστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52283"," Το μόνο που γνωρίζουν είναι η διένεξη. Εγώ απέφυγα να το πω. Ούτε χρειάζεται να το πω. Είναι μία προσωπική διαφορά. Μπορεί να έχει δίκιο εκείνη ή εσείς. Δεν το ξέρω και δεν με ενδιαφέρει. 
Αλλά για το blog σας είπα ότι δεν ξέρω τίνος είναι. Όταν μου είπατε για το όνομα, είπα, «Βεβαίως την ξέρω, είναι πατριώτισσά μου».
Ευχαριστώ.","ΧΑΡΑΛΑΜΠΟΣ ΑΘΑΝΑΣΙΟΥ",10
"52284"," Το λόγο έχει ο κ. Καπερνάρος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52285"," Παραιτούμαι λόγω επαρχίας.","ΒΑΣΙΛΕΙΟΣ ΚΑΠΕΡΝΑΡΟΣ",185
"52286"," Ευχαριστούμε.
Κύρια Γιαννακάκη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52287"," Σας ευχαριστώ, κύριε Πρόεδρε.
Ζητώ προκαταβολικά συγγνώμη, γιατί θα είμαι πολύ βαρετή και θα σας επαναφέρω στο υπό συζήτηση νομοσχέδιο.
Κύριε Υπουργέ, όπως έχουμε δηλώσει και στην επιτροπή, θα υπερψηφίσουμε το παρόν νομοσχέδιο, αλλά κρατήσαμε επιφύλαξη για το άρθρο 6.
Σας άκουσα προηγουμένως με πάρα πολύ μεγάλη προσοχή. Νομίζω ότι δεν υπάρχει πεδίο σύγκλισης. Πραγματικά καταλαβαίνω το δυσχερές της θέσης σας, γιατί είσαστε υποχρεωμένος να υπερασπίσετε κάτι το οποίο ουσιαστικά κι εσείς -παρ’ όλο που ήσασταν πάρα πολύ προσεκτικός- δεν το πιστεύετε.
Εμείς επιμένουμε ότι η θέση του εθνικού εισηγητή δεν μπορεί να είναι στο Υπουργείο Εξωτερικών, παρά μόνο στο Υπουργείο Δικαιοσύνης. Και αυτό για δύο λόγους:
Πρώτον, γιατί το πεδίο ευθύνης αφορά στα ανθρώπινα δικαιώματα, αφορά στο Ποινικό Δίκαιο και εν γένει στην απονομή της δικαιοσύνης.
Ο δεύτερος λόγος είναι γιατί πιστεύουμε ότι είναι τόσο σημαντικό το θέμα το οποίο συζητάμε και το θέμα που έρχεται να καλύψει το παρόν νομοσχέδιο, που πρέπει να υπάρχει μία συνοχή πολιτικής σε όλα τα στάδια: Εντοπισμό, στήριξη θυμάτων και παραδειγματική τιμωρία των δουλεμπόρων. Αυτή η συνοχή μπορεί να εξασφαλιστεί μόνο μέσα από τις δομές του Υπουργείου Δικαιοσύνης κι όχι μέσα από τις δομές του Υπουργείου Εξωτερικών. 
Εξάλλου, αυτό το βλέπουμε, γιατί και στα είκοσι επτά κράτη-μέλη της Ευρωπαϊκής Ένωσης μόνο η Αυστρία έχει -το διαβάζω ακριβώς- το Υπουργείο Ευρωπαϊκών και Διεθνών Υποθέσεων.
Όπως, όμως, είπε και ο κ. Λυκούδης, ο Κοινοβουλευτικός Εκπρόσωπος, αυτό συμβαίνει γιατί η Αυστρία έχει ένα εθνικό σχέδιο δράσης για την καταπολέμηση της εμπορίας ανθρώπων κι έχει και μία task force η οποία είναι από το 2004. Μάλιστα, η Αυστρία στο συγκεκριμένο θέμα –πιστεύω ότι το ξέρετε, απλά το θυμίζω στην Αίθουσα- είναι μια χώρα που κάνει και εξαγωγή τεχνογνωσίας πάνω στο πολύ συγκεκριμένο θέμα.
Επίσης, για να μη δημιουργούνται εντυπώσεις, θέλω να σημειώσω ότι δεν υπάρχει πολυχρωμία ή πολυγλωσσία σε ποια δομή οι υπόλοιπες είκοσι πέντε χώρες έχουν τη θέση του εθνικού εισηγητή. Απλά υπάρχει μία ποικιλομορφία, όπως αναφέρατε κι εσείς, στη θέση που έχει το Υπουργείο Δικαιοσύνης μέσα στις δομές της κάθε χώρας. Γι’ αυτό βλέπουμε ότι υπάρχουν χώρες, όπως οι σκανδιναβικές, που είναι ανεξάρτητη αρχή κάτω από την ομπρέλα των Κοινοβουλίων, αλλού είναι στο Υπουργείο Εσωτερικών και αλλού είναι στο Υπουργείο Δικαιοσύνης που υπάρχει αυτόνομα.
Το Υπουργείο Εξωτερικών έχει να παίξει ένα ρόλο πάρα πολύ σημαντικό που δεν μπορεί να είναι, όμως, του εθνικού εισηγητή. Είναι αυτός των διεθνών σχέσεων, είναι του συντονισμού και είναι να γίνει η γέφυρα ώστε να δοθεί τεχνογνωσία στη χώρα μας από άλλες χώρες ή -γιατί όχι;- για να εξάγουμε και τεχνογνωσία.
Το επιχείρημα της ανάγκης εναρμόνισης της νομοθεσίας πραγματικά δεν νομίζω ότι ευσταθεί. Γιατί αν αυτό είναι ένα επιχείρημα το οποίο μπορεί να έρθει και να εδραιώσει την πολύ συγκεκριμένη επιλογή, τότε να καταργηθούν όλα τα Υπουργεία και να πάνε όλα στο Υπουργείο Εξωτερικών.
Επίσης, διαβάζοντας προσεκτικά την ανακοίνωση της Ευρωπαϊκής Επιτροπής πέρυσι τον Ιούνιο με τίτλο «Η στρατηγική της Ευρωπαϊκής Ένωσης για την εξάλειψη της εμπορίας ανθρώπων 2012-2016», κύριε Υπουργέ, θα διαπιστώσουμε ότι χρηματοδοτούνται δράσεις σε πολλά επίπεδα και στόχους. Και πραγματικά δεν μπορώ να καταλάβω, γνωρίζοντας και το υψηλό δυναμικό που έχει το Υπουργείο Δικαιοσύνης, γιατί δεν μπορεί αυτό να διαχειριστεί τα συγκεκριμένα κονδύλια και επιλέγεται ότι ο μόνος ικανός στην ελληνική διοίκηση είναι το Υπουργείο Εξωτερικών.
Το σχέδιο δράσης, το οποίο σημείωσα παραπάνω, στηρίζεται σε δύο πυλώνες:
Στη στήριξη της σύστασης εθνικών υπηρεσιών επιβολής του νόμου ειδικευμένων στην εμπορία ανθρώπων και στη δημιουργία κοινών ομάδων εργασίας, με τη συμμετοχή της Europol και της Eurojust, σε κάθε περίπτωση διασυνοριακής εμπορίας ανθρώπων. 
Τι είδος ειδίκευση έχουν τα στελέχη του Υπουργείου Εξωτερικών στα πολύ συγκεκριμένα αυτά θέματα που προβλέπει και απαιτεί το συγκεκριμένο σχέδιο δράσης; Ποιος διαθέτει τεχνογνωσία και από πολλά χρόνια συνεργασία και με τη Europol και με την Eurojust, της οποίας –και εννοώ της Eurojust- πρώτη προτεραιότητα -όπως η ίδια σημειώνει- είναι η καταπολέμηση όλων των μορφών εμπορίας ανθρώπων και της παράνομης διακίνησης ανθρώπων, εστιάζοντας τη μελέτη και προσοχή της ιδιαίτερα στις δραστηριότητες του οργανωμένου εγκλήματος στο νότιο, νοτιοδυτικό και νοτιοανατολικό τμήμα της Ευρωπαϊκής Ένωσης. 
Επίσης, θέλω να σημειώσω κάτι άλλο: Αυτό που με ξένισε πάρα πολύ -και θα εξηγήσω γιατί το θεωρώ μια άσκηση λογικής- ήταν η εμπλοκή το μη κυβερνητικών οργανώσεων. Για ποιο λόγο; Είμαι σίγουρη ότι θυμάστε ότι πριν από δέκα μέρες περίπου ο κ. Γεροντόπουλος ως Υφυπουργός Εξωτερικών, συλλήβδην τσουβάλιασε όλες τις μη κυβερνητικές οργανώσεις, τις εξευτέλισε -αν μου επιτρέπετε- στον ελληνικό λαό, μίλησε για κατάχρηση χρημάτων και είπε ότι θα γίνει εκ νέου έλεγχος. 
Θυμίζω εδώ -και έχω καταθέσει σχετική ερώτηση, στην οποία δεν έχω πάρει απάντηση κάτι που είναι λογικό, γιατί είναι λίγες οι μέρες που την έχω καταθέσει- ότι είχε γίνει παλαιότερα έλεγχος, τα αποτελέσματα του οποίου δεν είχαν ανακοινωθεί. Χωρίς, λοιπόν, να έχουν ανακοινωθεί τα αποτελέσματα, εξαγγέλλεται από το συνάδελφό σας εκ νέου έλεγχος κ.λπ..
Αφού, λοιπόν, αυτή είναι η άποψη της Κυβέρνησης για τις μη κυβερνητικές οργανώσεις -εκτός αν δεν επικοινωνούν τα στελέχη τής Κυβέρνησης μεταξύ τους- δεν καταλαβαίνω ποια η εμπλοκή τους στο πολύ συγκεκριμένο θέμα. 
Ακόμη, το επιχείρημα που υπάρχει στην αιτιολογική έκθεση όσον αφορά στην εμπλοκή του Υπουργείου Εξωτερικών, ότι έχουν εκδοθεί το τελευταίο εννεάμηνο δύο υπουργικές αποφάσεις για την ένταξη των δράσεων καταπολέμησης εμπορίας ανθρώπων στο Υπουργείο Εξωτερικών, πραγματικά είναι ένα επιχείρημα το οποίο μπορεί να ξεπεραστεί. Ας ανακληθούν, λοιπόν, αυτές οι αποφάσεις. Εξάλλου -θα συμφωνήσετε μαζί μου- δεν έχουν παράξει και πολύ σημαντικά αποτελέσματα μέχρι στιγμής. 
Σας ευχαριστώ πολύ για τη διευκρίνιση που δώσατε όσον αφορά στην εκπαίδευση όλων των εμπλεκομένων. Ήταν πάρα πολύ κατατοπιστική. Χαίρομαι που αναγνωρίζετε το πόσο σημαντική είναι η εκπαίδευση αυτών των ανθρώπων. Άρα ήδη το έχουμε καλύψει με προηγούμενες νομοθετικές πρωτοβουλίες. 
Όσον αφορά τις τροπολογίες, εμείς ως Δημοκρατική Αριστερά -και δεν το λέμε τώρα, αλλά τους τελευταίους δεκαπέντε μήνες και όταν συμμετείχαμε στην τρικομματική Κυβέρνηση- έχουμε πει ότι είναι απαράδεκτο και ευτελίζει τον κοινοβουλευτισμό το να έρχονται προς συζήτηση άσχετες τροπολογίες. 
Εδώ, λοιπόν, βρισκόμαστε μπροστά από μία σειρά τροπολογίες οι οποίες εκτός του ότι είναι άσχετες, κάποιες από αυτές θα μπορούσαν να αποτελούν ένα νομοσχέδιο. Νομίζω ότι το είπε προηγουμένως στην τοποθέτησή της η κ. Κανέλλη. Κάποιες είναι χρήσιμες. Κάποιες πραγματικά έρχονται να καλύψουν κάποιες τεχνικές αβλεψίες, κάποια λάθη που έγιναν κατά τη διάρκεια συζήτησης προηγούμενων νομοσχεδίων. Και εδώ πραγματικά -το λέω και για τον εαυτό μου και για το κόμμα μου- καλό θα είναι να είμαστε πιο προσεκτικοί. 
Ευχαριστώ πολύ.","ΜΑΡΙΑ ΓΙΑΝΝΑΚΑΚΗ",100
"52288"," Και εμείς ευχαριστούμε. 
Το λόγο έχει η κ. Κανέλλη για να δευτερολογήσει. 
Κυρία Κανέλλη, επειδή αμέσως μετά μπαίνουμε στη συζήτηση επί των τροπολογιών, θα θέλατε να τοποθετηθείτε σε όλα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52289"," Θα τοποθετηθώ και επί των τροπολογιών. Θα συντομεύσω. Νομίζω ότι θα μπορέσω σε επτά λεπτά να χωρέσω τα πάντα.","ΛΙΑΝΑ ΚΑΝΕΛΛΗ",182
"52290"," Σας ευχαριστώ πάρα πολύ. 
Έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52291"," Θέλω να είμαι εξαιρετικά σαφής. «Πατρίδα είναι η γλώσσα μου» έλεγε ο ποιητής. Η γλώσσα είναι ρίζα και δεν είναι εποικοδόμημα. Άρα δεν είναι κενές νοήματος οι λέξεις, ούτε είναι όμως και πλίνθοι και κέραμοι ατάκτως ερριμμένοι. Αποκτούν ιδιαίτερη σημασία όταν βρίσκονται στο φυσικό περιβάλλον, όπως το τούβλο στον τοίχο, ήτοι στο περιβάλλον της φράσης τους. 
Λυπάμαι πάρα πολύ που πρέπει εδώ να διευκρινίσω ότι υπάρχει τεράστια διαφορά ανάμεσα σε δύο λέξεις: Στην επιμονή και στην εμμονή. Στα ελληνικά έχει τεράστια διαφορά η επιμονή από την εμμονή. Αν δεν είχε, τότε το «επιμένων νικά» θα ήταν και ο «εμμένων νικά». Δεν είναι, όμως, αληθές και ο νοών νοείτω.  
Δεν υποτιμώ τη νοημοσύνη κανενός, εντός και εκτός Αιθούσης. 
Σήμερα ομιλούμε διά την εμπορία ανθρώπων. Δοθείσης δυστυχώς της ευκαιρίας της επικαιρότητας, όλοι αισθανθήκαμε υποχρεωμένοι να τοποθετηθούμε και για τη φρικτή δολοφονία και για το ναζισμό και για τη Χρυσή Αυγή. 
Λυπάμαι που θα σας το πω. Λυπάμαι ειλικρινά και σας το λέω με πολύ μεγάλη λύπη. Είμαι άνθρωπος, ο οποίος έχει κι άλλη ιδιότητα, όπως έχετε εσείς, αγαπητοί συνάδελφοι, ή κάποιοι άλλοι συνάδελφοι, άλλος είναι γιατρός, άλλος είναι δικηγόρος, όλοι από κάπου προερχόμαστε. Εγώ προέρχομαι από την επικοινωνία. Λυπάμαι που με βάση ένα νεκρό αυτήν τη στιγμή, εντός του Κανονισμού, εντός της χρήσης, κάνω διάσημο ένα μπλογκ, το οποίο ενδεχομένως να είναι ρατσιστικό, από το επίσημο Βήμα της Βουλής.
Αυτές είναι παράπλευρες απώλειες της εντύπωσης. Με πόνο ψυχής σας το εξηγώ. Είναι παράπλευρες απώλειες. Είναι διαφήμιση των θυτών. Την ώρα που κάνεις τον κόπο να τα βάλεις με το θύτη, μπορεί και να τον διαφημίσεις. Από το Βήμα της Βουλής με αυτό το φόντο, σαράντα, πενήντα, εκατό χιλιάδες άνθρωποι ξέρουν «ποια, ποιος, πού, τι λέει; ρατσιστικά» και θα το αναπαράγουν.
Για να εξηγήσω την πολιτική μου θέση σας λέω ότι δεν θέλω να γίνω ούτε διαιτητής, ούτε παρατηρητής της ενδεχομένως εκληφθείσης ως -όχι ότι είναι τέτοια η πρόθεση- μονομαχίας Κωνσταντοπούλου-Λαζαρίδη, όχι για κανέναν άλλο λόγο, φοβάμαι μη χάσω το δάσος. Δεν θέλω να το χάσω το δάσος από τις ορδές που έρχονται εναντίον λαού, τον οποίο φιλοδοξώ, προσπαθώ να υπερασπιστώ εδώ μέσα κατά την ακριβή εντολή που πήρα με βάση το κόμμα μου. Μόνο γι’ αυτήν την έννοια σας λέω, όχι για τα πρόσωπα.
Σας ικετεύω: Αν δεν μείνουμε στις ιδέες, θα τις χάσουμε. Δεν έχω άλλο τρόπο παθιασμένο να σας το πω. Δεν το κάνω για σόου. Δεν έχω μάθει, δεν μπορώ να κρύβω το πάθος μου. Αλλά το πάθος βγαίνει από το «πάσχω». Πάσχω με λύπη. 
Πώς να σας το πω; Δεν θέλω καμμία φωνή να κρύψει το αίμα απόψε. Άμα το κρύψει, το κάνει ευκολότερο να ξαναχυθεί. Το αίμα που κυλάει στις φλέβες των ανθρώπων είναι κόκκινο - κατακόκκινο. Το αίμα που χύνεται αυτομάτως γίνεται μαύρο – κατάμαυρο, γιατί πεθαίνει. 
Δεν τους βλέπετε; Δεν τους ακούτε; Η διαφορά του αριστερού, η διαφορά του κομμουνιστή είναι ότι για τις ιδέες του έφαγε και τις φυλακές του, έφαγε και τα ξερονήσια του. Δεν πρόδωσε, έκατσε μέσα, δεν μίλησε και είναι περήφανος γι’ αυτό. Δεν τους βλέπετε πόσο δειλοί, μοιραίοι και άβουλοι διά αντιπροσωπεύσεως εμφανίζονται ως γενναίοι; Μην τους κάνετε γενναίους. 
Είναι εύκολο για μένα -Σπαρτιάτισσα είμαι στην καταγωγή από τον πατέρα μου- να έρθω εδώ και να ζητήσω από τους Σπαρτιάτες να κάνουν εκδήλωση να υπερασπιστούν τον Λεωνίδα γιατί τον έκαναν ρεζίλι. Και τι θα γίνει;
Μου είναι πάρα πολύ εύκολο να παίξω με τις λέξεις και να πω τη «σαγιονάρα» στα ιταλικά. Στα ιαπωνικά, για να μην με πάρει και το lapsus linguae από κάτω, που με έχει πάρει πολλές φορές σε αυτήν τη ζωή. Σημαίνει «γεια σου», «άντε γεια». Μου είναι εύκολο να παίζω με αυτά.
Ο ωραιότερος τρόπος να νομιμοποιήσεις το κακό πάσης φύσεως και μορφής -και δεν ομιλώ με τη μεταφυσική του έννοια, ομιλώ με τη φυσική του έννοια- είναι να το περιβάλεις τον τύπον της τηβέννου. 
Εδώ, είτε σας αρέσει είτε όχι είτε διαφωνώ είτε δεν διαφωνώ με το αστικό Κοινοβούλιο, περιβαλλόμεθα ούτως ή άλλως την τήβεννο του Βουλευτού και έχουμε να αντιμετωπίσουμε ανθρώπους, οι οποίοι μπορεί να έβριζαν. Τον Παφίλη, δεν τον έβριζαν που πήγε να υπερασπιστεί το Κοινοβούλιο, όταν οι  αγανακτισμένοι φώναζαν: «Να καεί, να καεί το … η Βουλή»; Για να μην το επαναλάβω. Και έχουμε να το υπερασπιστούμε από ανθρώπους οι οποίοι μπήκαν μέσα και χρησιμοποιούν τη νομιμότητα για να το κάψουν από τα μέσα, λέγοντας ότι αυτός είναι ο ρόλος τους και γι’ αυτό ψηφίστηκαν. 
Πώς θα απευθυνθούμε μετά στους πολίτες; Τι θα πάμε να πούμε στους πολίτες, άμα μας βλέπουν εδώ μέσα, είτε διά λάθους είτε με τις καλύτερες των προθέσεων, να οδεύουμε σε αυτοακυρωτική κόλαση;
Σας το λέω εγώ που διαφωνώ με το Κοινοβούλιο.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα χρειαστώ -πιστέψτε με- δύο λεπτά ακριβώς. Θα κάνω οικονομία και θα κάνω χρήση του δικαιώματος του Κανονισμού για το εξής.","ΛΙΑΝΑ ΚΑΝΕΛΛΗ",182
"52292"," Δεν έχετε υπερβεί το χρόνο σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52293"," Δεν κάνω έκκληση σε κανέναν. Ειλικρινά σας το λέω, δεν πιστεύω σε ομοιογένειες. Προσωπικώς με ανατριχιάζει αυτή η αντίληψη του συνταγματικού τόξου, τη σιχαίνομαι. Την έκφραση «συνταγματικό» και πολιτικά και προσωπικά και υποκειμενικά, τη σιχαίνομαι. Δεν νομιμοποιώ κανέναν. Είμαι Βουλευτής του ΚΚΕ και ως ΚΚΕ δεν νομιμοποιώ κανέναν να με βάλει σε ένα τόξο, λες και είμαι το φάσμα: ερυθρόν, πορτοκαλόχρουν, κίτρινο, πράσινο, κυανούν,  βαθύ κυανούν και ιώδες! Από το σχολείο τα θυμάμαι. Αυτή είναι η μορφή. Όταν τρέχει γύρω-γύρω –έτσι μας έμαθαν στο σχολείο- είναι άσπρο, λευκό. Δεν είναι αγνό παρθένο μαλλί. Δεν μπορώ να πέσω στο φάσμα από το ερυθρόν στο ιώδες, λες και είμαι συχνότητα. Είμαι σκεπτόμενη Βουλευτής, εκλεγμένη. Παύω να έχω αυτήν την ιδιότητα, μόλις πάψω να την έχω. 
Με φαντάζεστε να κουβαλούσα τη δημοσιογραφία μου αυτήν τη στιγμή; Ξέρετε πόσες καταγγελίες έχω; Ξέρετε τι έχω δημοσιεύσει; Μέχρι και περιοδικό είχα. Να τα φέρω εδώ μέσα, να μπλέξω τα δύο μου επαγγέλματα, να το κάνω μπάχαλο μου είναι πάρα πολύ εύκολο. 
Με χωρίζει άβυσσος με ανθρώπους. Τι θα κάνω; Δεν μπορώ να το κάνω αυτό επάνω σε αυτό το νομοσχέδιο. Ξέρετε γιατί; Γιατί παρέχω την εξής αντίφαση: Βρίζω τον Υπουργό, τον κάθε Υπουργό, που έρχεται εδώ και φέρνει άσχετες τροπολογίες και μετά ανεβαίνω επάνω στο Βήμα και λέω εγώ άσχετα με το νομοσχέδιο. Δεν μπορώ να παίξω με αυτήν την αντίφαση. 
Σας παρακαλώ, ψυχραιμία. Ο τρόπος που πενθούν οι άνθρωποι είναι δείγμα του πολιτισμού τους. Οι πολιτισμοί ξεχωρίζουν από το πένθος. Πώς να το κάνουμε; Εμείς δεν φέρνουμε τουρίστες να περνάνε επάνω από το Ναό του Καντέρμπουρι και να πατάνε σε τάφους. Στην Ελλάδα δεν πατάς πάνω στον τάφο. Θεωρείται προσβολή, ακόμη και για να τραβήξεις μία φωτογραφία.
Μην παίζουμε, λοιπόν, και ειδικά με χαίνουσες ανοιχτές πληγές. Χανόμαστε στις ερμηνείες. Σας παρακαλώ πάρα πολύ, αυτό το Βήμα έχει τον κίνδυνο να μετατρέπει ακόμη και το πιο ασήμαντο, ακόμη και το πιο σημαντικό σε επίσημο. Αυτό σας καλώ μόνο να σεβαστούμε. Περιβάλλετε τον τύπο της επισημότητας. Ακόμη και το κανάλι της Βουλής ξεχωρίζει από τα υπόλοιπα κανάλια και ας μας δείχνει σε μαγνητοσκόπηση κι ας περπατάς στο δρόμο και σε ρωτάνε «πότε το είπες αυτό;» και είναι από πέρυσι το καλοκαίρι. Ο χρόνος έχει εξαιρετική σημασία. 
Για την τροπολογία με γενικό αριθμό 806 και ειδικό 24 θα σας πω «ΟΧΙ», γιατί και στο ν. 4152/13 για τον εθνικό συντονιστή και τη δημόσια διαφθορά κρατήσαμε αρνητική στάση, οπότε και τώρα που έρχεται η στελέχωση εθνικού συντονιστή είμαι υποχρεωμένη να ψηφίσω «ΟΧΙ», απλά.
Για την τροπολογία 822 με ειδικό αριθμό 28 σας λέω «ΟΧΙ», γιατί για εμάς δεν είναι παρά τεράστιο ζήτημα η ρύθμιση διαδικαστικών ζητημάτων γύρω από την αδειοδότηση των κολλεγίων. Έχουμε πάγια πολιτική θέση και είμαστε ριζικά αντίθετοι με την αναγνωριστική ύπαρξη κολλεγίων, όπως και με την ιδιωτικοποίηση των ΙΕΚ. Όταν η μορφή της ανώτατης εκπαίδευσης παίρνει τη μορφή της ιδιωτικής εκπαίδευσης με ταχύτητες και ευρωπαϊκές προδιαγραφές, οι οποίες μας βρίσκουν κάθετα αντίθετους και έχουμε εκφραστεί και σε άλλα νομοσχέδια, λέμε «ΟΧΙ» και καταψηφίζουμε αυτήν την τροπολογία.
Θα σταθώ ελάχιστα στην τροπολογία 821 με ειδικό αριθμό 27, την οποία σας λέω εκ των προτέρων ότι καταψηφίζω με πόνο ψυχής, ακριβώς λόγω της διαδικασίας. Διότι υπάρχουν ενδεχομένως ένα με δύο ζητήματα μέσα -έχει τόσα πολλά διαφορετικά θέματα που από μόνη της θα μπορούσε να είναι ένα νομοσχέδιο- για τα οποία θα ήθελα να ψηφίσω «ΝΑΙ». Αν ερχόταν δηλαδή, όχι με τη διαδικασία της τροπολογίας, θα έλεγα «ΝΑΙ». Όχι υπέρ ή παρούσα, αλλά «ΝΑΙ». 
Προβλέπετε τη λύση, για παράδειγμα, του προβλήματος της καταβολής παραβόλου 100 ευρώ μέσω τραπεζικού εμβάσματος για όσους αποστέλλουν από το εξωτερικό αίτηση για αποζημίωση ως θύματα εγκλημάτων βίας και έτσι αποφεύγεται η απόρριψη της αίτησης από τη μη καταβολή του παραβόλου, πράγμα για το οποίο θα μπορούσα να πω «ΝΑΙ».
Τώρα που το βάζετε μέσα στην τροπολογία, που έχω κι άλλα πράγματα εκεί και είμαι υποχρεωμένη συνολικά να πω «ΝΑΙ» ή «ΟΧΙ», αναγκαστικά δεν θα το ψηφίσω. Τουλάχιστον, ας τοποθετηθώ για να το ξέρετε. 
Τα ίδια ισχύουν και για την παράγραφο 13. Έχετε βάλει τέσσερεις νέες παραγράφους. Θα έλεγα «ΟΧΙ» στις παραγράφους 10 έως 11. 
Μετά, αν πήγαινα στην παράγραφο 12, θα μπορούσα να ανοίξω μία συζήτηση. Θα έλεγα «ΝΑΙ», γιατί προβλέπει τη λύση του προβλήματος του παραβόλου –αυτή είναι η καινούργια που σας είπα. 
Στην παράγραφο 13 υποτίθεται ότι εξετάζονται μάρτυρες στα πολιτικά δικαστήρια, στα πολυμελή και προβλέπεται η διεξαγωγή εμμάρτυρων αποδείξεων, ενώπιον εισηγητή δικαστή, χωρίς την παρουσία της γραμματείας. Έτσι οριζόταν με το ν. 1139/2013. Ξαφνικά την αποσύρατε. Θα σας έλεγα, λοιπόν, ένα μπράβο. Δεν μπορώ να το πω άμα επαναφέρετε αύριο το πρωί τις εμμάρτυρες αποδείξεις με γραμματέα. 
Με καταλαβαίνετε τι θέλω να πω; Η διαδικασία με υποχρεώνει για μία περιφερόμενη διάταξη –το ξέρετε ότι είναι περιφερόμενη, γιατί έχει κατατεθεί στο νομοσχέδιο του Υπουργείου Παιδείας, την πήρατε και την ξαναφέρατε εδώ- να πω και γι’ αυτήν «ΟΧΙ».
Για το νομοσχέδιο αυτό καθαυτό, επαναλαμβάνω την ψηφοφορία. Ακόμα κι αν απουσιάσω εκ της Αιθούσης και περάσετε στην ψηφοφορία, είναι εξουσιοδοτημένο κατά τον Κανονισμό το Προεδρείο να πει «κατά πλειοψηφία» σε ό,τι αφορά τη θέση του Κομμουνιστικού Κόμματος, από την ώρα που λέω «ΟΧΙ» στις τροπολογίες, λέω «ΠΑΡΩΝ» - και εξηγώ το «ΠΑΡΩΝ» είναι σημαντικό από την πλευρά μας για το νομοσχέδιο- παρά τα «ΟΧΙ» μας στο 1 και το 6. 
Το 6 με το Υπουργείο Εξωτερικών θα σας μπλέξει. Θυμηθείτε με, θα σας μπλέξει. Το Κομμουνιστικό Κόμμα έχει ξεκινήσει από το 2000 την εκστρατεία για τη διερεύνηση της ουσίας των μη κυβερνητικών οργανώσεων ως πολιτικής. 
Είπατε πριν, κύριε Υπουργέ, ότι υπάρχουν πιστοποιημένες μη κυβερνητικές οργανώσεις και μία βραβευθείσα -καμμία αντίρρηση για όλα αυτά- οι οποίες λογοδοτούν σε ευρωπαϊκά προγράμματα. 
Η διαφωνία μου η ιδεολογική και η πολιτική είναι: Όταν θα κοπούν τα προγράμματα, πού θα λογοδοτούν; Κι αν θα υπάρχουν. Γι’ αυτό είμαι εναντίον των ΜΚΟ. Γιατί ασκούν πολιτική στο πλαίσιο της υλοποίησης μιας συγκεκριμένης χρηματοδότησης ενός προγράμματος. Μόλις πάψουν να τα έχουν, δεν χρειάζεται να σας πω, τον Αρκτούρο να σας φέρω παράδειγμα, θα το κατανοήσετε.
Τελείωσα, δεν πρόκειται να σας απασχολήσω άλλο. Λέμε «ΠΑΡΩΝ» στο νομοσχέδιο επί της αρχής, λέμε «ΠΑΡΩΝ» στα άρθρα 3, 4 και 5, λέμε «ΟΧΙ» στα άρθρα 1 και 6 και θεωρούμαι ψηφίσασα, με την έκκληση να ληφθεί ως σοβαρή και νόμιμη η χρήση του Κανονισμού κατά τα ειωθότα.","ΛΙΑΝΑ ΚΑΝΕΛΛΗ",182
"52294"," Ευχαριστούμε, κυρία Κανέλλη. 
Θα έλεγα τώρα ότι μπαίνουμε στη συζήτηση των τροπολογιών, αλλά η κ. Γιαννακάκη και η κ. Κανέλλη έχουν ήδη τοποθετηθεί, άρα ρωτώ τους συναδέλφους ποιος εξ αυτών θέλει να πάρει το λόγο για τις τροπολογίες.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52295"," Θα μπορούσα να έχω το λόγο, κύριε Πρόεδρε;","ΧΑΡΑΛΑΜΠΟΣ ΑΘΑΝΑΣΙΟΥ",10
"52296"," Βεβαίως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52297"," Όσον αφορά τις τροπολογίες, θα ήθελα πολύ γρήγορα να πω τις πιο βασικές. 
Στο παράγραφο 1 του άρθρου 740, που αφορά την εκουσία δικαιοδοσία, υπήρξε ένα πρόβλημα. Μετά την τροποποίηση και την αύξηση της καθ’ ύλην αρμοδιότητας του ειρηνοδικείου και της μεταφοράς υποθέσεων στο ειρηνοδικείο για την αποσυμφόρηση των πρωτοδικείων, είχαν πάει μερικές διατάξεις. Όμως, διατάξεις οι οποίες είχαν σχέση με την κακή άσκηση επιμέλειας του τέκνου και παρεμφερείς τις θεωρούμε βασικές. Θα έπρεπε να παραμείνουν στο μονομελές. Αυτό είναι μία πρακτική η οποία βγήκε μέσα από τα δικαστήρια και όσοι ασχολούνται με αυτό, οι εφαρμοστές του δικαίου και οι νομικοί παραστάτες, δηλαδή και δικηγόροι και δικαστές, είχαν πει ότι πρέπει να επιστρέψουν στο μονομελές.
Τώρα, στο 235 είναι το γνωστό το «δωράκι», το οποίο ξεσήκωσε θύελλα διαμαρτυριών. Καταργείται αυτή η διάταξη. Πολλοί από εσάς ήσασταν αντίθετοι, απ’ ό,τι πληροφορήθηκα, γιατί έγιναν πολλές καταχρήσεις. Δυστυχώς, πίσω από τη διάταξη αυτή γλίτωσαν πάρα πολλοί. 
Όσον αφορά τις διατάξεις 3 και 4, είναι διατάξεις για την αποσυμφόρηση των φυλακών και των εισαγγελιών από αδικήματα τα οποία δεν έχουν μεγάλη κοινωνική απαξία. Είναι διατάξεις οι οποίες επαναλαμβάνονται τρεις ή τέσσερεις φορές. 
Πρέπει να πω όμως στην Εθνική Αντιπροσωπεία ότι η δύναμη των φυλακών μας, το ανώτατο επιτρεπόμενο όριο με τα ευρωπαϊκά δεδομένα, είναι εννιά χιλιάδες οκτακόσιοι ογδόντα έξι κρατούμενοι σε όλες τις φυλακές.  
Σήμερα που μιλάμε ο αριθμός αυτός είναι δεκατρείς χιλιάδες εκατόν τριάντα δύο και περίπου διακόσιοι στα τμήματα μεταγωγών, κύριε Καπερνάρο. Δηλαδή, έχουμε περίπου πάνω από τρεισήμισι χιλιάδες κρατούμενους, πράγμα για το οποίο θα παραπεμφθούμε και στο Δικαστήριο Ανθρωπίνων Δικαιωμάτων. 
Όσον αφορά τη λύση του προβλήματος, δεν μπορούμε από τη μια μέρα στην άλλη να κάνουμε φυλακές. Ήδη έχουμε πάρει αρκετά χρήματα, τελειώνουν μερικές πτέρυγες και μάλιστα δώσαμε μεγάλη ταχύτητα στην αποπεράτωση των πτερύγων. 
Αυτές είναι διατάξεις οι οποίες θα αποσυμφορήσουν και τις φυλακές, αλλά και στο στάδιο των δικογραφιών, χωρίς να έχουμε καταδίκες, θα αποσυμφορηθούν και οι εισαγγελίες και τα μονομελή ή τριμελή δικαστήρια, στα οποία θα παραπέμπονται οι υποθέσεις αυτές, γλιτώνοντας δικαστές οι οποίοι θα δικάζουν πιο γρήγορα πιο βαριές υποθέσεις για να έχουμε επιτάχυνση των δικών. 
Θα ήθελα να καταθέσω ένα στατιστικό στοιχείο για τους ποινικούς κρατούμενους. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Βεβαίως, από αυτές τις υποθέσεις που λέμε να παραγραφούν εξαιρούνται μερικά αδικήματα, τα οποία ρητώς αναφέρονταν και στις προηγούμενες ρυθμίσεις. Αυτά είναι μέχρι το άρθρο 5.
Είχαμε ένα πρόβλημα με τους αλλοδαπούς, όταν υπέβαλαν αντιρρήσεις για τα ζητήματα της απέλασης. Έχουμε σε εκκρεμότητα περίπου σαράντα δύο χιλιάδες διακόσιες σαράντα έξι αιτήσεις και δεκατέσσερις χιλιάδες αιτήσεις αναστολών στο πρωτοδικείο και στο εφετείο, κάτι λίγο παραπάνω από δυόμισι χιλιάδες.
Ποιες είναι αυτές οι υποθέσεις; Όταν διατάσσεται η απέλαση κάποιου, αυτός έχει δικαίωμα να κάνει μία ανακοπή κατά της πράξεως αυτής. Αυτές έχουν εγκαταλειφθεί. Είναι προσδιορισμένες, αλλά έχουν εγκαταλειφθεί. Δεν λέμε, όμως, ότι είναι στάσιμες και δεν κινούνται τόσο καιρό. Βάζουμε και μια προθεσμία με την περίπτωση β΄, ούτως ώστε μέσα σε μια προθεσμία τριών μηνών να μπορούν να πάνε οι ίδιοι οι νομικοί τους παραστάτες να τις προσδιορίσουν για να τελειώσει το θέμα. Οι περισσότεροι όμως έχουν φύγει. Δεν υπάρχει κανένα ενδιαφέρον. 
Επίσης, ένα ζήτημα το οποίο αποτελεί εύνοια γι’ αυτούς που προσφεύγουν είναι στο ν. 3886/2010. Έπρεπε να καταβάλλεται το παράβολο επί δημοσίων συμβάσεων -τα θυμίζω λίγο γρήγορα, όπως είπε ο κύριος Πρόεδρος- όταν ασκούνται ασφαλιστικά μέτρα στο πρωτοδικείο. Έπρεπε να καταβληθεί το ένα τρίτο του ποσού. Το παράβολο έχει ως ανώτατο όριο τις 50.000 ευρώ και προσδιορίζεται με ένα ποσοστό που αντιστοιχεί στο ένα τρίτο της αξίας του όλου. Το ένα τρίτο, λοιπόν, αυτού καταβαλλόταν μέχρι την κατάθεση της αιτήσεως και τα υπόλοιπα δύο τρίτα μέχρι να συζητηθεί. Τα δεύτερα δύο τρίτα, για να διευκολύνεται ο κόσμος εν όψει και της οικονομικής κρίσης, τα σπάμε σε δύο κομμάτια: ένα τρίτο, ένα τρίτο και ένα τρίτο, ούτως ώστε να διευκολύνονται. 
Οι αιτήσεις για τα υπομνήματα των απόρων κρατουμένων πρέπει να υποβάλλονται ατελώς. Μέσα στην οικονομική κρίση είναι πάρα πολλοί κρατούμενοι οι οποίοι θέλουν να κάνουν αιτήσεις και δεν τις κάνουν και κάνουν έρανο εκεί ή οι φύλακες ή μεταξύ τους οι κρατούμενοι για να πληρώσουν. Λέμε λοιπόν να υποβάλλονται ατελώς.","ΧΑΡΑΛΑΜΠΟΣ ΑΘΑΝΑΣΙΟΥ",10
"52298"," Κύριε Υπουργέ, αν έχετε να κάνετε κάποιες τροποποιήσεις, προχωρήστε σε αυτές.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52299"," Έρχεται και το άρθρο 9. 
Το άρθρο 10 είναι για τους ιατροδικαστές, στο οποίο ρυθμίζουμε διάφορα θέματα. Νομίζω ότι έχει μια πληρότητα. 
Κάποιος συνάδελφος εδώ -νομίζω ο κ. Υψηλάντης- ρώτησε πού πρέπει να πηγαίνουν, δηλαδή αν σε ένα μικρό νησί πρέπει να πηγαίνουν οι συγγενείς κ.λπ.. Αυτό δεν είναι του παρόντος. Είναι διαδικαστικά θέματα. Θα το ρυθμίσουμε όμως. Το έχουμε υπ’ όψιν και θα προχωρήσει. 
Ζητώ την κατανόησή σας, γιατί είναι πάρα πολλά τα άρθρα.","ΧΑΡΑΛΑΜΠΟΣ ΑΘΑΝΑΣΙΟΥ",10
"52300"," Έχετε να τροποποιήσετε τίποτα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52301"," Η αίτηση αποζημιώσεως, για την οποία είπε η κ. Κανέλλη ότι «θα την ψήφιζα, αλλά είναι μέσα στο νομοσχέδιο»- είναι και αυτό μία διάταξη για την καταβολή του παραβόλου. 
Είναι μια ρύθμιση η οποία είναι ευνοϊκή. Αυτά όσον αφορά τις τροπολογίες που κατέθεσε το Υπουργείο.
Η άλλη τροπολογία που είναι των Υπουργών Οικονομικών, Ενέργειας κ.λπ. αφορά διορθωτικά ζητήματα. Παρελείφθησαν στη δεύτερη περίπτωση για τα κτηματολογικά γραφεία από παραδρομή οι Δήμοι Καλλιθέας και Παλαιού Φαλήρου. Επανέρχονται. Για την πρώτη περίπτωση λέει για τις υπουργικές αποφάσεις της περιπτώσεως 1 που δημοσιεύτηκαν στην Εφημερίδα της Κυβερνήσεως μέχρι τάδε ότι αλλάζει ο χρόνος ισχύος τους.
Η άλλη τροπολογία που έγινε δεκτή και είναι του Υπουργού Επικρατείας αφορά τη στελέχωση της νέας αρχής του εθνικού συντονιστή για τη διαφθορά. Νομίζω ότι μπορεί να πει κανείς πως δεν είναι ακριβώς του Υπουργείου Δικαιοσύνης αλλά εν όψει τού ότι η διαφάνεια και η διαφθορά υπάγονται και στο Υπουργείο και πρέπει να λειτουργήσει ο θεσμός αυτός, έρχεται το νομοθέτημα αυτό.
Όσον αφορά την άλλη τροπολογία των συναδέλφων Βουλευτών, είπαμε ότι δεν εισάγεται για τους λόγους που ανέπτυξε και ο κ. Υψηλάντης.","ΧΑΡΑΛΑΜΠΟΣ ΑΘΑΝΑΣΙΟΥ",10
"52302"," Κύριε Πρόεδρε, θα ήθελα να κάνω μια ερώτηση στον κύριο Υπουργό.","ΖΩΗ ΚΩΝΣΤΑΝΤΟΠΟΥΛΟΥ",272
"52303"," Ορίστε, κυρία συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52304"," Για ποιο λόγο είναι τόσο δυνατά η ένταση του μικροφώνου μου; Αυτός που το ρυθμίζει ας φροντίσει να βάζει την ένταση σε όλους με τον ίδιο τρόπο.","ΖΩΗ ΚΩΝΣΤΑΝΤΟΠΟΥΛΟΥ",272
"52305"," Μα, είναι δυνατόν;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52306"," Είμαστε πλέον υποψιασμένοι. Δεν είμαστε ανυποψίαστοι. 
Κύριε Υπουργέ, παρακαλώ να διευκρινίσετε σε σχέση με την τροπολογία την οποία καταθέσατε ως τροπολογία του Υπουργείου Παιδείας στο νομοσχέδιο του Υπουργείου Παιδείας. Θυμάστε ότι είχαμε αντιδράσει. Την αποσύρατε επειδή ήταν άσχετη και την καταθέσατε σ’ αυτό το νομοσχέδιο. Βεβαίως, πάλι είναι μια πολυθεματική τροπολογία με μείζονα ζητήματα, τα πιο πολλά εκ των οποίων είναι άσχετα με το νομοσχέδιο. Θα τα πω στην τοποθέτησή μου. Σε κάθε, όμως, περίπτωση παρακαλώ να διευκρινίσετε σε σχέση με την τροπολογία που καταθέσατε στο νομοσχέδιο του Υπουργείου Παιδείας ποιες είναι οι διαφορές, προσθήκες, αφαιρέσεις ή μετατροπές της διατύπωσης και γιατί έγιναν, για να είναι σαφές τι εισάγεται σήμερα σε σχέση με το τι επιχειρήθηκε να εισαχθεί στο προηγούμενο νομοσχέδιο. Θυμάστε και την παρέμβαση του συναδέλφου Σταύρου Κοντονή σε σχέση με τα καρτέλ. Οπότε θα παρακαλούσα να μας διευκρινίσετε τι έχετε αφαιρέσει, τι έχετε προσθέσει και τι έχετε μετατρέψει.","ΖΩΗ ΚΩΝΣΤΑΝΤΟΠΟΥΛΟΥ",272
"52307"," Το λόγο έχει ο κ. Καπερνάρος για να τοποθετηθεί και να ψηφίσει.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52308"," Λέω «ΝΑΙ» πλην του άρθρου 6.","ΒΑΣΙΛΕΙΟΣ ΚΑΠΕΡΝΑΡΟΣ",185
"52309"," Το λόγο έχει ο κ. Υψηλάντης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52310"," Κύριε Πρόεδρε, εμείς δεν έχουμε αντίρρηση πάνω στις τροπολογίες, όπως έχουν εισαχθεί. Αντιθέτως, θα έλεγα ότι πρέπει να συγχαρούμε τον κύριο Υπουργό για την κατάργηση της παραγράφου 3 του άρθρου 235 του Ποινικού Κώδικα, όπου προβλεπόταν ότι δεν συνιστά δωροδοκία η απλή υλική παροχή προς έκφραση ευγνωμοσύνης. Μηδενική ανοχή στη διαφθορά κάθε είδους. Αυτό, κύριε Υπουργέ, πρέπει να το επισημάνουμε και να σας συγχαρούμε για την ενέργειά σας αυτή. 
Κλείνοντας, θέλω να πω ένα προσωπικό περιστατικό που μου συνέβη. Συνδεόμουν με φιλία με τον νυν Αντιπρόεδρο της Μεγάλης Βρετανίας τον Νίκολας Κλεγκ από τα φοιτητικά μου χρόνια. Όταν εξελέγη Αντιπρόεδρος, του έστειλα ένα βιβλίο με φωτογραφίες από τα Δωδεκάνησα. Στο κάτω μέρος της ευχαριστήριας επιστολής υπήρχε και αριθμός αποδοχής από την Αντιπροεδρία της Μεγάλης Βρετανίας του δώρου αυτού, δηλαδή ενός βιβλίου.
Ευχαριστώ πολύ.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52311"," Και εμείς ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52312"," Και εγώ έχω ζητήσει το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"52313"," Θα δώσω το λόγο στην κ. Κωνσταντοπούλου και θα ολοκληρώσετε εσείς, κύριε Βορίδη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52314"," Κύριε Πρόεδρε, θα παρακαλούσα τουλάχιστον εγώ θα περιμένω να ακούσω την τοποθέτηση του κυρίου Υπουργού επ’ αυτού που του ζήτησα να διευκρινίσει και μετά θα τοποθετηθώ. Αν θέλει ο κ. Βορίδης να προηγηθεί του παραχωρώ και τη σειρά μου.","ΖΩΗ ΚΩΝΣΤΑΝΤΟΠΟΥΛΟΥ",272
"52315"," Κύριε Βορίδη, θέλετε να μιλήσετε εσείς;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52316"," Αυτό που θα πω αφορά την κ. Κωνσταντοπούλου.","ΜΑΥΡΟΥΔΗΣ ΒΟΡΙΔΗΣ",69
"52317"," Κύριε Πρόεδρε, ζητώ το λόγο.","ΧΑΡΑΛΑΜΠΟΣ ΑΘΑΝΑΣΙΟΥ",10
"52318"," Ορίστε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52319"," Έχει δίκιο η κ. Κωνσταντοπούλου. Στην τροπολογία την οποία είχαμε καταθέσει στο Υπουργείο Παιδείας, επειδή υπήρχαν επείγοντα θέματα, αποσύραμε τις περισσότερες διατάξεις ύστερα από συνεννόηση η οποία έγινε στην επιτροπή, διότι ταυτόχρονα συνεδρίαζε και η επιτροπή για τον Κώδικα Δικηγόρων και το Τμήμα συζητούσε το θέμα του Υπουργείου Παιδείας. Έπρεπε, λοιπόν, πολλοί να βρίσκονται εδώ. 
Στην τροπολογία που καταθέσαμε στο Υπουργείο Παιδείας υπήρχαν οι εξής διατάξεις που τις αποσύραμε. Μάλιστα είναι προς τιμήν όλων των πτερύγων, που νομίζω τις ψήφισαν και κατόπιν συνεννοήσεως και με τον κ. Κοντονή, όπως είπα, αλλά και με την κ. Κωνσταντοπούλου και με τους άλλους εισηγητές. Τη συζήτηση την κάναμε με την κ. Κωνσταντοπούλου στην επιτροπή για τον κώδικα. Η μία αφορούσε την κατανομή των πενήντα θέσεων των νέων γραμματέων του διαγωνισμού, η δεύτερη ήταν η αύξηση των οργανικών θέσεων των δικαστικών λειτουργών, που έπρεπε να ψηφιστεί τότε για να προλάβουμε την προκήρυξη εν όψει του ότι  αρχίζει ο διαγωνισμός και η τρίτη ήταν ένα επίδομα, 50 ευρώ μηνιαίως, που αφορά τους δικαστικούς επιμελητές, για να μπορούν να αντιμετωπίζουν τα έξοδα μετακινήσεώς τους με τα Μαζικά Μέσα Μεταφοράς. Δεν θυμάμαι αν υπήρχε και άλλη. 
Σήμερα οι τροποποιήσεις επ’ αυτής της τροπολογίας δεν ήταν τροποποιήσεις,  ήταν βελτιώσεις σε επουσιώδη ζητήματα από αβλεψίες. Δηλαδή, κάποιο κόμμα, ένα νούμερο, ένα «δ» έγινε «ε» και κάποια λέξη αντί «εντός» που λέγαμε, λέγαμε «ενός» και μια αναρίθμηση σε ένα νόμο. Αυτά ήταν.","ΧΑΡΑΛΑΜΠΟΣ ΑΘΑΝΑΣΙΟΥ",10
"52320"," Ευχαριστώ πολύ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52321"," Μισό λεπτό, δεν ρώτησα αυτό.","ΖΩΗ ΚΩΝΣΤΑΝΤΟΠΟΥΛΟΥ",272
"52322"," Σας παρακαλώ. Όταν πάρετε το λόγο, θα μιλήσετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52323"," Το ερώτημα είναι άλλο. Να το καταλάβει ο κύριος Υπουργός, διότι μάλλον παρανόησε το ερώτημα.","ΖΩΗ ΚΩΝΣΤΑΝΤΟΠΟΥΛΟΥ",272
"52324"," Ναι, αλλά να μην γίνεται διάλογος, κυρία Κωνσταντοπούλου. Σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52325"," Μα, να καταλάβουμε τι καλούμαστε να ψηφίσουμε. Δεν πρέπει;","ΖΩΗ ΚΩΝΣΤΑΝΤΟΠΟΥΛΟΥ",272
"52326"," Αφού θα καταψηφίσετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52327"," Λυπάμαι πολύ, κύριε Καλαντζή.","ΖΩΗ ΚΩΝΣΤΑΝΤΟΠΟΥΛΟΥ",272
"52328"," Να μην λυπάστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52329"," Θα μου επιτρέψετε να λυπάμαι, εκτός και αν μου το απαγορέψετε και αυτό.
Κύριε Υπουργέ, το ερώτημα είναι το εξής: Αποσύρατε τη διάταξη με την οποία αποποινικοποιούντο οι πράξεις, οι κατηγορίες εκείνων που βαρύνονται με υποθέσεις καρτέλ; Την αποσύρατε αυτήν τη διάταξη ή όχι; Σας μίλησε συγκεκριμένα ο κ. Κοντονής επ’ αυτού και είπατε ότι θα το αποσύρατε. Την έχετε αποσύρει;","ΖΩΗ ΚΩΝΣΤΑΝΤΟΠΟΥΛΟΥ",272
"52330"," Δεν έχουμε τέτοια διάταξη.","ΧΑΡΑΛΑΜΠΟΣ ΑΘΑΝΑΣΙΟΥ",10
"52331"," Δεν είχατε διάταξη για τον ανταγωνισμό, κύριε Υπουργέ;","ΖΩΗ ΚΩΝΣΤΑΝΤΟΠΟΥΛΟΥ",272
"52332"," Σε αυτό το νομοσχέδιο;","ΧΑΡΑΛΑΜΠΟΣ ΑΘΑΝΑΣΙΟΥ",10
"52333"," Στην τροπολογία.","ΖΩΗ ΚΩΝΣΤΑΝΤΟΠΟΥΛΟΥ",272
"52334"," Παρακαλώ, ο κύριος Υπουργός λέει ότι δεν υπάρχει τέτοια διάταξη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52335"," Λέει ότι «δεν υπάρχει διάταξη». Αυτή είναι η τοποθέτηση του κυρίου Υπουργού;","ΖΩΗ ΚΩΝΣΤΑΝΤΟΠΟΥΛΟΥ",272
"52336"," Το λόγο έχει ο κ. Βορίδης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52337"," Κύριε Πρόεδρε, ευχαριστώ. 
Δεν θα έκανα καμμία παρέμβαση και στο στάδιο αυτό, που είναι το πέρας της διαδικασίας, αλλά είμαι υποχρεωμένος να κάνω μια παρέμβαση.","ΜΑΥΡΟΥΔΗΣ ΒΟΡΙΔΗΣ",69
"52338"," Κύριε Βορίδη, με συγχωρείτε. Κύριε Πρόεδρε, ζητώ το λόγο για μισό λεπτό.","ΧΑΡΑΛΑΜΠΟΣ ΑΘΑΝΑΣΙΟΥ",10
"52339"," Ναι, κύριε Υπουργέ, με την άδεια του κ. Βορίδη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52340"," Κύριε Βορίδη, με συγχωρείτε διότι –παλικαρίσια πράγματα- κάπου έχει δίκιο η κ. Κωνσταντοπούλου, το θυμήθηκα τώρα. 
Εννοείτε όταν λέμε ποια αδικήματα μπαίνουν στο αρχείο κ.λπ. και εξαιρούσαμε μερικές παραβατικότητες, άρθρα του Ποινικού Κώδικα ή των Ειδικών Ποινικών Νόμων. Μία διάταξη του Ποινικού Νόμου μας υποδείχθηκε μήπως θα έπρεπε να απαλειφθεί και αυτή, διότι δεν το είχαμε πάρει είδηση και είχε μια κοινωνική βαρύτητα. 
Μόλις ειπώθηκε αυτό, το αποσύραμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52341"," Η διάταξη για τον ανταγωνισμό.","ΖΩΗ ΚΩΝΣΤΑΝΤΟΠΟΥΛΟΥ",272
"52342"," Πίστευα ότι λέγατε για άρθρο ειδικό στις τροπολογίες. Όχι, αυτό ήταν. Εξαιρούνται τα άρθρα τάδε, οι νόμοι τάδε και είχαμε παραλείψει να βγάλουμε το 703, αν θυμάμαι καλά.","ΧΑΡΑΛΑΜΠΟΣ ΑΘΑΝΑΣΙΟΥ",10
"52343"," Έτσι.","ΖΩΗ ΚΩΝΣΤΑΝΤΟΠΟΥΛΟΥ",272
"52344"," Οπότε είναι έτσι.","ΧΑΡΑΛΑΜΠΟΣ ΑΘΑΝΑΣΙΟΥ",10
"52345"," Το λόγο έχει ο κ. Βορίδης. 
Συγγνώμη, κύριε Βορίδη, για τις παρεμβάσεις.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52346"," Ευχαριστώ, κύριε Πρόεδρε. 
Δεν θα κούραζα το Σώμα, εάν κατά τη γνώμη μου δεν υπήρχε μια τοποθέτηση η οποία ανοίγει ξανά ένα δύσκολο και σκληρό κύκλο συζητήσεως, αλλά και χαρακτηρίζει σε πολύ μεγάλο βαθμό τη στάση, κατ’αρχάς, του ΣΥΡΙΖΑ, στο βαθμό που η εισηγήτριά του εκφράζει τη θέση του ΣΥΡΙΖΑ στην παρούσα φάση. 
Κύριε Πρόεδρε, υπάρχει μια ανακοίνωση του ΣΥΡΙΖΑ, η οποία λέει τα εξής: «Η υπεράσπιση της δημοκρατίας και ο αγώνας κατά του φασισμού-νεοναζισμού δεν γίνεται με μισόλογα και υπεκφυγές, ούτε με την υιοθέτηση επικίνδυνων ανιστόρητων θεωριών που αποσκοπούν στον αποπροσανατολισμό και στον εκφοβισμό της κοινωνίας». 
Οι θεωρίες στις οποίες αναφέρεται αυτό το σχόλιο του Γραφείο Τύπου έχουν να κάνουν με την τοποθέτηση του κ. Λαζαρίδη. Νομίζω ότι συζητήσαμε γι’ αυτό σε αυτήν την Αίθουσα. Ακούστηκαν αυτά τα οποία ακούστηκαν. Ακούστηκαν όλες οι απόψεις και θα έλεγα ότι, εν πάση περιπτώσει, ο καθένας έχει τη δυνατότητα στα πλαίσια αυτά να αξιολογήσει και το τι είπε ο κ. Λαζαρίδης, αλλά, εν πάση περιπτώσει, και την όποια αντίκρουση παρεσχέθη από την αντίθετη πλευρά.
Όμως, είναι δυο πράγματα τα οποία ακούστηκαν σήμερα, το ένα το πρωί και το άλλο δυστυχώς τώρα, στο κλείσιμο της συνεδριάσεως. Αναφέρθηκα στο πρωινό. Ήταν η περίφημη θέση ότι δήθεν επίκειται συνεργασία Νέας Δημοκρατίας και Χρυσής Αυγής, που αναπτύχθηκε από Βουλευτή του ΣΥΡΙΖΑ. 
Τώρα ακούστηκε, κατά τη γνώμη μου, κάτι πολύ χειρότερο. Η Νέα Δημοκρατία υποθάλπει το ναζισμό. Με συγχωρείτε πολύ, αλλά δεν θα μπω στην αντίκρουση της θέσης, διότι εάν κάποιος δεν έχει καταλάβει ποια είναι η θέση της Νέας Δημοκρατίας όλο αυτό το χρονικό διάστημα -όχι η πολιτική της θέση, αλλά η στάση της απέναντι σε εγκληματικές πράξεις και ενέργειες, που το τονίζω ότι όλες μα όλες έχουν διωχθεί- αλλά και ποια είναι η πολιτική στάση της Νέας Δημοκρατίας απέναντι στη Χρυσή Αυγή, αν κάποιος δεν διαβάζει τις ανακοινώσεις του Πρωθυπουργού για το συγκεκριμένο μέτωπο το οποίο δημιουργεί και θέλει να τις παρερμηνεύσει ή να τις διαστρεβλώσει ή να δώσει τη δική του ερμηνεία, αυτό είναι δικό του πρόβλημα. Όμως, τότε αυτές ακριβώς οι θέσεις είναι που δικαιώνουν την τοποθέτηση του κ. Λαζαρίδη. Τη δικαιώνουν πλήρως, γιατί ακριβώς αυτές οι τοποθετήσεις είναι που ουσιαστικά δίνουν το χαρακτήρα και τον τόνο στον πολιτικό λόγο του ΣΥΡΙΖΑ απέναντι σ’ αυτό το πολύ μεγάλο πρόβλημα.","ΜΑΥΡΟΥΔΗΣ ΒΟΡΙΔΗΣ",69
"52347"," Ευχαριστώ πολύ.
Κυρία Κωνσταντοπούλου, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52348"," Ζητώντας προκαταβολικά να μη με διακόψετε, κύριε Πρόεδρε, όσο διαρκεί ο χρόνος μου, ζητώντας να επιδείξετε την ίδια στάση κατά τη δική μου εισήγηση, όπως με άλλους ομιλητές και επικαλούμενη και την καταγραφή του τρόπου με τον οποίο μεταχειρίζεται το Προεδρείο τον κάθε ομιλητή, λέω τα εξής: Έχει μεγάλη πολιτική σημασία η πολιτική υποκρισία. Έχει μεγάλη πολιτική σημασία ακόμη και η σιωπή, γιατί από τους νόμους της ντροπής, αυτούς που περνούν νύχτα με τροπολογίες Βουλευτών οι οποίοι δεν ξέρουν το περιεχόμενό τους και με την ψήφο Βουλευτών που δεν έχουν καταλάβει, όπως δηλώνουν εν συνεχεία, τι ψήφισαν, με τροπολογίες με τις οποίες αποποινικοποιούνται συμπεριφορές, με νομοθεσία η οποία εισάγεται ως νόμος του κράτους στο όνομα του ελληνικού λαού και με την κατά συνείδηση μη ψήφο, έχουμε αχθεί στη νομιμοποίηση και της διαφθοράς και της διαπλοκής και μίας παρακρατικής ενεργοποίησης θυλάκων σε εκείνους τους τομείς της εξουσίας, όπου θα έπρεπε να κυριαρχούν η νομιμότητα και η δημοκρατία. 
Υπ’ αυτήν την έννοια, ο ΣΥΡΙΖΑ δεν πρόκειται ούτε να υποκύψει στο νόμο της σιωπής ούτε πολύ λιγότερο να είναι κοινωνός ενός όρκου σιωπής. Η διαφθορά και η διαπλοκή δεν είναι πολιτική. Και η σιωπή είναι συνενοχή και είναι και υποταγή. Κι όποιος θέλει να αναγάγει τη σιωπή του σε δημοκρατική ευαισθησία ή όποιος επιχειρεί να υποβαθμίσει τη δημόσια, υπεύθυνη, επώνυμη καταγγελία και όχι τη σπερμολογία και τις μαφιόζικες συμπεριφορές στις οποίες επιδίδονται άλλοι, όποιος λοιπόν προσπαθεί να απονομιμοποιήσει ακόμα και αυτήν την άσκηση του καθήκοντος του Βουλευτή, που είναι να αναφέρεται στη Βουλή, να δημοσιοποιεί και να ζητεί εξηγήσεις από την Κυβέρνηση, δεν προσφέρει καμμία υπηρεσία σε αυτό το οποίο ευαγγελίζεται ότι υπηρετεί. 
Να διευκρινίσω, για να μην ανησυχούν οι χύνοντες κροκοδείλια δάκρυα, ότι το συγκεκριμένο site στο διαδίκτυο, αμέσως μόλις έγινε η καταγγελία το 2010, κατά της δικαστού, αμέσως κατέβασε τις επίμαχες αναφορές, οι οποίες όμως είναι σωσμένες, καταχωρισμένες και κατατεθειμένες. 
Επομένως, δεν διαφήμισε κανείς αυτά που αισθάνθηκε την ανάγκη κάποια προλαλήσασα να αναφέρει. Πολύ λιγότερο, δεν έβρισε κανείς κανέναν –αναφέρομαι φυσικά στον ΣΥΡΙΖΑ. Διότι η καταγγελία, η δημόσια αναφορά και η λογοδοσία, η απαίτηση λογοδοσίας δεν είναι βρισιά κι όποιος υποβαθμίζει την άσκηση του κοινοβουλευτικού ελέγχου και την περιγράφει ως ύβρη είναι κι εκείνος ή εκείνη υπεύθυνοι. 
Οι λέξεις, λοιπόν, έχουν σημασία. Σε ό,τι με αφορά, οι λέξεις, τις οποίες προσφέρω από αυτό εδώ το Βήμα, είναι ζυγισμένες και με εκπροσωπούν. Από εκεί και πέρα, είναι απολύτως αντιληπτό αυτό που είπε ο κ. Βορίδης, ότι δηλαδή δικαιώνεται ο κ. Χρύσανθος Λαζαρίδης. 
Δικαιώνεται –εγώ θα πω- ο κ. Ρουπακιώτης που δήλωσε: «Κάποιοι μέσα στην Κυβέρνηση χρησιμοποιούν τη Χρυσή Αυγή». Καταθέτω τη σχετική δήλωση στα Πρακτικά. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Προτού προχωρήσω στις τροπολογίες, θα προσθέσω ότι όσον αφορά τη δημιουργία θυλάκων, τους οποίους κατήγγειλα και στη Δικαιοσύνη και στην Αστυνομία, θα ακολουθήσουν συγκεκριμένες ενέργειες κοινοβουλευτικού ελέγχου και θα περιμένω, κύριε Υπουργέ, τις απαντήσεις σας, όχι με την αόριστη επίκληση ότι ρωτήσατε κάποιον αρμόδιο που δεν θέλετε να πείτε, αλλά με κατάθεση, υπεύθυνη και ενυπόγραφη, του ποιος αρμόδιος αποκρύπτει ότι εκκρεμούν καταγγελίες, μεταξύ των οποίων καταγγελία του Εθνικού Ισραηλιτικού Συμβουλίου. Και σας διαβεβαιώ ότι δεν ανήκω στο Εθνικό Ισραηλιτικό Συμβούλιο.
Άρα και αυτό που επιχειρήσατε προηγουμένως να κάνετε, να πείτε ότι είναι κάποια προσωπική διαφορά, ενώ υπάρχει καταγγελία του φορέα που εκπροσωπεί τα θύματα του ναζισμού στη χώρα μας, νομίζω ότι υπηρετεί αυτό που ξεκάθαρα έχει διαφανεί από τις τοποθετήσεις όλων –και από την τοποθέτηση του κ. Βορίδη- ότι επιχειρείται συστηματικά η καλλιέργεια της λογικής, της θεωρίας των δύο άκρων και η ποινικοποίηση της Αξιωματικής Αντιπολίτευσης που ξέρετε ότι είναι πρώτη στην κοινωνία.
Ερχόμενη επί του νομοσχεδίου και ειδικότερα επί των τροπολογιών, θα μου επιτρέψετε μια παρατήρηση να προσθέσω για το νομοσχέδιο. Ξέχασα να σας πω ότι, πέραν του ότι παραβιάζεται η αρχή της προφορικότητας, έχετε και μια πρόβλεψη, η οποία απαγορεύει το διορισμό τεχνικών συμβούλων από πλευράς και του θύματος ή του φερόμενου ως θύματος –του πολιτικώς ενάγοντος ή του καταγγέλλοντος- και του κατηγορουμένου, του φερομένου ως δράστη, στη διαδικασία εκτίμησης και ψυχιατρικής εκτίμησης. Είναι λάθος αυτό. Το δικαίωμα σε τεχνικό σύμβουλο είναι δικαίωμα στην ποινική δικονομία.
Όσον αφορά τις τροπολογίες, για την πρώτη τροπολογία θα ήθελα να πω ότι έχετε πάρα πολλές παραγράφους που είναι αυτοτελή άρθρα και θα ήθελα να σας πω το εξής: 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Παρακαλώ, κύριε Πρόεδρε, να έχω το χρόνο να τοποθετηθώ.","ΖΩΗ ΚΩΝΣΤΑΝΤΟΠΟΥΛΟΥ",272
"52349"," Ε, ναι, αλλά δεν μπορείτε να τον υπερβείτε πολύ. Παραδείγματος χάριν, από τους συναδέλφους σας –για να μη λέτε ότι δεν έχετε ίση αντιμετώπιση- δεν μίλησε η κ. Γιαννακάκη ούτε ένα λεπτό παραπάνω από τα επτά, ενώ η κ. Κανέλλη μίλησε οκτώ συν τέσσερα, συνολικά δώδεκα λεπτά. Εσείς μιλάτε ήδη εννιά συν οκτώ λεπτά, σύνολο δεκαεπτά λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52350"," Τι λέτε, κύριε Πρόεδρε;","ΖΩΗ ΚΩΝΣΤΑΝΤΟΠΟΥΛΟΥ",272
"52351"," Ξέρω τι λέω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52352"," Είναι επτά λεπτά και είκοσι τρία δευτερόλεπτα που μιλάω.","ΖΩΗ ΚΩΝΣΤΑΝΤΟΠΟΥΛΟΥ",272
"52353"," Συν εννιά λεπτά η δευτερολογία σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52354"," Τι σχέση έχει η δευτερολογία;","ΖΩΗ ΚΩΝΣΤΑΝΤΟΠΟΥΛΟΥ",272
"52355"," Γιατί λέτε για το ίσο ...","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52356"," Εντάξει, κύριε Πρόεδρε, κατάλαβα. Δεν θέλετε να τοποθετηθούμε για τη δευτερολογία. Μου αφαιρείτε το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"52357"," Κυρία Κωνσταντοπούλου, ποιος είπε κάτι τέτοιο; Αυτό καταλάβατε; Είπα να κάνετε οικονομία του χρόνου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52358"," Δεν θα κάνω, κύριε Καλαντζή, αυτήν τη διαδικασία.","ΖΩΗ ΚΩΝΣΤΑΝΤΟΠΟΥΛΟΥ",272
"52359"," Να σας ακούσουμε, κυρία Κωνσταντοπούλου.","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"52360"," Δεν θα κάνω αυτήν τη διαδικασία, κύριε Πρόεδρε. Το κάνατε και χθες εσκεμμένα, το κάνατε και σήμερα εσκεμμένα. Εσκεμμένα δεν κάνετε παρεμβολές σε εκείνους –μολονότι υπάρχει καθ’ έξιν υπέρβαση του χρόνου από πλευράς των κυβερνητικών Βουλευτών- και εσκεμμένα κάνετε παρεμβολές σε εμένα. Τώρα μόλις τελείωσε ο χρόνος μου, αλλά κάνατε την παρεμβολή πριν τελειώσει, ειδικώς για να δημιουργήσετε αυτήν την εικόνα. Γι’ αυτόν το λόγο δεν θα μιλήσω άλλο. Είστε υπεύθυνος, διότι δεν αφήσατε να τοποθετηθούμε επί των τροπολογιών.","ΖΩΗ ΚΩΝΣΤΑΝΤΟΠΟΥΛΟΥ",272
"52361"," Αναλαμβάνω την ευθύνη. Αφού καταλάβατε αυτό, έτσι είναι.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52362"," Ωραία.","ΖΩΗ ΚΩΝΣΤΑΝΤΟΠΟΥΛΟΥ",272
"52363"," Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52364"," Η κ. Κωνσταντοπούλου άφησε αιχμές κατά των Βουλευτών της Νέας Δημοκρατίας ότι αιφνιδιάζονται με τα νομοθετήματα και δεν παίρνουν είδηση. Προφανώς παίρνει παράδειγμα από το κόμμα της. Έχουν ψηφιστεί μέχρι τώρα –εξ όσων γνωρίζω- πάνω από εβδομήντα πέντε νομοθετήματα και δεν είδα κανέναν Βουλευτή του ΣΥΡΙΖΑ έστω σε ένα άρθρο, σε μια παράγραφο μιας διατάξεως να διαφοροποιηθεί. Τώρα, το ποιοι έχουν άγνοια, είναι ένα ζήτημα το οποίο είναι δικό τους. 
Δεύτερον, δεν άκουσα τις δηλώσεις του κ. Ρουπακιώτη και δεν ξέρω τι είπε. Τον κ. Ρουπακιώτη τον τιμώ και τον γνωρίζω χρόνια. Είναι ένας ευπρεπής άνθρωπος, καλός νομικός. Συνεργαστήκαμε όταν ήταν πρόεδρος του Δικηγορικού Συλλόγου και εγώ είχα την τιμή να είμαι προϊστάμενος στο πρωτοδικείο. Δεν ξέρω πώς το είπε αλλά θα περίμενα να ακούσω ονόματα.
Τρίτον, για το blog της συναδέλφου, να είστε σίγουροι ότι θα ερευνηθεί σε όλο το εύρος του. 
Το άρθρο για τους τεχνικούς συμβούλους δεν το θεσπίσαμε τώρα. Υπάρχει στο 226Α.","ΧΑΡΑΛΑΜΠΟΣ ΑΘΑΝΑΣΙΟΥ",10
"52365"," Το εξαιρείτε.","ΖΩΗ ΚΩΝΣΤΑΝΤΟΠΟΥΛΟΥ",272
"52366"," Ρίξτε μια ματιά. Αυτό είναι επόμενο να…..","ΧΑΡΑΛΑΜΠΟΣ ΑΘΑΝΑΣΙΟΥ",10
"52367"," Αν μου δώσετε το λόγο, θα σας πω.","ΖΩΗ ΚΩΝΣΤΑΝΤΟΠΟΥΛΟΥ",272
"52368"," Θα σας το διαβάσω εγώ τότε.","ΧΑΡΑΛΑΜΠΟΣ ΑΘΑΝΑΣΙΟΥ",10
"52369"," Με το μονόλογο θα γίνεται η διαδικασία!","ΖΩΗ ΚΩΝΣΤΑΝΤΟΠΟΥΛΟΥ",272
"52370"," Δεν το θυμόμουν το άρθρο. Ήξερα τη διάταξη ότι το λέει. «Κατά την εξέταση ως μάρτυρα του ανήλικου θύματος των πράξεων που αναφέρονται στα άρθρα αυτά...","ΧΑΡΑΛΑΜΠΟΣ ΑΘΑΝΑΣΙΟΥ",10
"52371"," Χωρίς χρόνο μιλάει ο κύριος Υπουργός!","ΖΩΗ ΚΩΝΣΤΑΝΤΟΠΟΥΛΟΥ",272
"52372"," «...ορίζεται και παρίσταται ως πραγματογνώμων παιδοψυχολόγος ή παιδοψυχίατρος και σε περίπτωση έλλειψής του ψυχολόγος ή ψυχίατρος, χωρίς να εφαρμόζονται κατά τα λοιπά οι διατάξεις των άρθρων 204 ως 208 που είναι οι τεχνικοί σύμβουλοι». 
Τώρα θέλω να πω και κάτι τελευταίο για να κλείσω. Ο στόχος του ΣΥΡΙΖΑ δεν είναι ούτε ο Χρύσανθος ούτε ο Υψηλάντης ούτε ο Αθανασίου ούτε ο «Χ» Βουλευτής. Ο στόχος του ΣΥΡΙΖΑ είναι ο Σαμαράς και μάλιστα όχι ακριβώς ο Σαμαράς. Είναι οι επιτυχίες του Σαμαρά που βγάζουν τη χώρα από το αδιέξοδο βήμα-βήμα και αυτό δεν συμφέρει. Και φοβάμαι –ελπίζω πως όχι- ότι θα έχουμε και άλλη στοχοποίηση ανθρώπων του περιβάλλοντος του Πρωθυπουργού. Ελπίζω να πέσω έξω.","ΧΑΡΑΛΑΜΠΟΣ ΑΘΑΝΑΣΙΟΥ",10
"52373"," Στο σημείο αυτό ολοκληρώθηκε η συζήτηση…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52374"," Κύριε Πρόεδρε, θέλω το λόγο!","ΖΩΗ ΚΩΝΣΤΑΝΤΟΠΟΥΛΟΥ",272
"52375"," Δεν υπάρχει περίπτωση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52376"," Θέλω το λόγο!","ΖΩΗ ΚΩΝΣΤΑΝΤΟΠΟΥΛΟΥ",272
"52377"," Δεν έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52378"," Εντάξει, είναι ντροπή!","ΖΩΗ ΚΩΝΣΤΑΝΤΟΠΟΥΛΟΥ",272
"52379"," Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών, Εσωτερικών, Ανάπτυξης και Ανταγωνιστικότητας, Διοικητικής Μεταρρύθμισης και Ηλεκτρονικής Διακυβέρνησης, Υποδομών, Μεταφορών και Δικτύων και Εργασίας, Κοινωνικής Ασφάλισης και Πρόνοιας κατέθεσαν σχέδιο νόμου: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις».
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Πρόληψη και καταπολέμηση της εμπορίας ανθρώπων και προστασίας των θυμάτων αυτής και άλλες διατάξεις».
Ερωτάται το Τμήμα: Γίνεται δεκτό το νομοσχέδιο επί της αρχής;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52380"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52381"," Παρών.","ΖΩΗ ΚΩΝΣΤΑΝΤΟΠΟΥΛΟΥ",272
"52382"," Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Πρόληψη και καταπολέμηση της εμπορίας ανθρώπων και προστασίας των θυμάτων αυτής και άλλες διατάξεις», έγινε δεκτό επί της αρχής κατά πλειοψηφία.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52383"," Κύριε Πρόεδρε, αυτήν τη στιγμή δεν είναι, όμως, κανείς πάλι στην Αίθουσα. Θέλετε να κάνουμε ψηφοφορία; Με διακόψατε για να μην τοποθετηθεί ο ΣΥΡΙΖΑ επί των τροπολογιών και είμαστε τώρα τρεις Βουλευτές στην Αίθουσα. Με διακόψατε, δηλαδή, για να μην ακουστούν οι αντιρρήσεις για το ότι καταργούνται δίκες ανθρώπων στα διοικητικά πρωτοδικεία και εφετεία και θέλετε να γίνει η ψηφοφορία με δύο άτομα. Σας λέω, λοιπόν, ότι αμφισβητούμε τη διαδικασία.","ΖΩΗ ΚΩΝΣΤΑΝΤΟΠΟΥΛΟΥ",272
"52384"," Ξέρετε ποιο είναι το χειρότερο πράγμα; Το να είστε άδικη. Τίποτε άλλο.
Ήρθε και ο κ. Ντόλιος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52385"," Και για εσάς είναι το χειρότερο.","ΖΩΗ ΚΩΝΣΤΑΝΤΟΠΟΥΛΟΥ",272
"52386"," Γιατί είστε άδικη και πάνω από όλα αδικείτε τον εαυτό σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52387"," Καλώς, κύριε Καλαντζή.","ΖΩΗ ΚΩΝΣΤΑΝΤΟΠΟΥΛΟΥ",272
"52388"," Είδατε ότι ήρθε ο κ. Ντόλιος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52389"," Τώρα ήρθε. Άρα αναδρομικά θα ισχύσει η πλειοψηφία του.","ΖΩΗ ΚΩΝΣΤΑΝΤΟΠΟΥΛΟΥ",272
"52390"," Πώς θα γίνει, δηλαδή; Αφού κι εσείς δεν το καταψηφίσατε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52391"," Για τις τροπολογίες, όμως, δεν αφήσατε να ακουστούμε και ξέρει ο κύριος Υπουργός ότι καταργούνται εκκρεμείς αιτήσεις προσφύγων μεταναστών στα διοικητικά δικαστήρια, την ίδια ώρα που ευαγγελίζεται την προστασία με βάση το νομοσχέδιο και θα έπρεπε να την αποσύρει την τροπολογία.
Ειδικότερα, όσον αφορά την τροπολογία με γενικό αριθμό 821 και ειδικό αριθμό 27, ψηφίζουμε «ΟΧΙ» για το λόγο που ανέφερα, δηλαδή τις αιτήσεις ακύρωσης στα διοικητικά δικαστήρια. Έχει και θετικές ρυθμίσεις –δεν μας αφήσατε να τα αναλύσουμε- αλλά είναι καταστροφική αυτή η πρόβλεψη. 
Όσον αφορά την τροπολογία με γενικό αριθμό 822 και ειδικό αριθμό 28, δεν συζητήθηκε, δεν παρουσιάστηκε από τους αρμοδίους Υπουργούς και αντιλέγουμε στο να τεθεί σε ψηφοφορία.","ΖΩΗ ΚΩΝΣΤΑΝΤΟΠΟΥΛΟΥ",272
"52392"," Το είπατε. Είδατε; Κατεγράφη.
Να ενημερώσω το Τμήμα ότι η κ. Κανέλλη είναι απούσα, αλλά έχει ψηφίσει «ΟΧΙ» σε όλα και ο κ. Καπερνάρος είναι απών και έχει ψηφίσει «ΝΑΙ» σε όλα. 
Εισερχόμεθα τώρα στην ψήφιση των άρθρων και των τροπολογιών.
Ερωτάται το Τμήμα: Γίνεται δεκτό το άρθρο 1 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52393"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52394"," Παρών.","ΖΩΗ ΚΩΝΣΤΑΝΤΟΠΟΥΛΟΥ",272
"52395"," Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 2 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52396"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52397"," Παρών.","ΖΩΗ ΚΩΝΣΤΑΝΤΟΠΟΥΛΟΥ",272
"52398"," Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 3 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52399"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52400"," Παρών.","ΖΩΗ ΚΩΝΣΤΑΝΤΟΠΟΥΛΟΥ",272
"52401"," Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 4 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52402"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52403"," Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"52404"," Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 5 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52405"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52406"," Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 6 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52407"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52408"," Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"52409"," Κατά πλειοψηφία.","ΜΑΡΙΑ ΓΙΑΝΝΑΚΑΚΗ",100
"52410"," Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτή η τροπολογία με γενικό αριθμό 806 και ειδικό αριθμό 24 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52411"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"52412"," Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"52413"," Συνεπώς η τροπολογία με γενικό αριθμό 806 και ειδικό αριθμό 24 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 821 και ειδικό αριθμό 27, όπως τροποποιήθηκε από τον κύριο Υπουργό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52414"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"52415"," Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"52416"," Συνεπώς η τροπολογία με γενικό αριθμό 821 και ειδικό αριθμό 27 έγινε δεκτή όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 822 και ειδικό αριθμό 28 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52417"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"52418"," Κατά πλειοψηφία.","ΖΩΗ ΚΩΝΣΤΑΝΤΟΠΟΥΛΟΥ",272
"52419"," Συνεπώς η τροπολογία με γενικό αριθμό 822 και ειδικό αριθμό 28 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52420"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"52421"," Παρών.","ΖΩΗ ΚΩΝΣΤΑΝΤΟΠΟΥΛΟΥ",272
"52422"," Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Πρόληψη και καταπολέμηση της εμπορίας ανθρώπων και προστασία των θυμάτων αυτής και άλλες διατάξεις», έγινε δεκτό κατά πλειοψηφία επί της αρχής, επί των άρθρων και των τροπολογιών.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"52423"," Μάλιστα, μάλιστα.
Με τη συναίνεση του Τμήματος και ώρα 17.30΄ λύεται η συνεδρίαση για την Τρίτη 24 Σεπτεμβρίου 2013 και ώρα 18.00΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, σύμφωνα με την ημερήσια διάταξη που θα διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
