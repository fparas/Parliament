"","Content","name","ParlmemberID"
"73393","Date","24-1-2012",NA
"73394"," Κυρίες και κύριοι συνάδελφοι, εισερχόμεθα τώρα στη συζήτηση των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 1042/25-10-2011 ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος, κ. Βασίλειου Κεγκέρογλου προς τον Υπουργό Οικονομικών, σχετικά με τους Έλληνες καταθέτες του εξωτερικού και την είσπραξη των οφειλομένων τους στο δημόσιο, δεν συζητείται λόγω κωλύματος του Υπουργού και διαγράφεται. 
Θα συζητηθεί η δεύτερη με αριθμό 2045/28-11-2011 ερώτηση πρώτου κύκλου του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Πολιτισμού και Τουρισμού, σχετικά με τη στελέχωση του αρχαιολογικού χώρου Γερακίου Λακωνίας με εξειδικευμένο μόνιμο ή εποχικό προσωπικό. 
Στην ερώτηση του κ. Δαβάκη θα απαντήσει ο Υφυπουργός Πολιτισμού και Τουρισμού κ. Πέτρος-Παύλος Αλιβιζάτος. 
Παρακαλείται ο ερωτών Βουλευτής Λακωνίας της Νέας Δημοκρατίας κ. Αθανάσιος Δαβάκης να διατυπώσει επί δίλεπτο την ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73395"," Ευχαριστώ, κύριε Πρόεδρε. 
Μία κατατεθείσα προ δύο μηνών ερώτησή μου έρχεται σήμερα να συζητηθεί στη Βουλή εξαιτίας του ότι -όπως θα γνωρίζετε, κύριε Υπουργέ- απαντήθηκε εκπρόθεσμα, έχοντας όμως με αυτόν τον τρόπο την ευκαιρία να τα πούμε και διά ζώσης. 
Και το λέω αυτό, διότι προκρίθηκε να συζητηθεί μέσα στην Ολομέλεια, δεδομένου ότι τα στοιχεία τα οποία αναγράφονται στη συγκεκριμένη απάντησή σας, είναι στοιχεία τα οποία γνωρίζουμε, αλλά θα πρέπει –γιατί είστε λίγο καιρό στο Υπουργείο και απευθύνομαι όχι σε εσάς προσωπικά, αλλά κυρίως στην αρμόδια Διεύθυνση του Υπουργείου σας, μία πρακτική που και ο ίδιος με τη μακρά θητεία σας στο Κοινοβούλιο θα την έχετε διαπιστώσει- όσον αφορά τις απαντήσεις που μας δίνονται, να μην αναγράφονται μέσα στις απαντήσεις το ιστορικό ιδρύσεως -για παράδειγμα στη συγκεκριμένη περίπτωση κάστρο κ.λπ.- αλλά να υπάρχει μία αυθεντική απάντηση επί του συγκεκριμένου ερωτήματος. 
Στη δισέλιδη απάντηση την οποία υπογράψατε, θα είδατε, κύριε Υπουργέ, ότι αναφέρονται πράγματα τα οποία τα γνωρίζουμε, όπως τα γνωρίζει και η Αρχαιολογική Υπηρεσία. Εν πάση περιπτώσει, δεν είναι αυτό το ζητούμενο. Το ζητούμενο είναι το φυλακτικό προσωπικό του Κάστρου του Γερακίου, ένα ζήτημα που είμαι βέβαιος ότι το γνωρίζετε και μ’ αυτόν τον τρόπο θα ήθελα να υπάρχει μια συγκεκριμένη απάντηση. 
Το Γεράκι, όπως ο Μυστράς και η Μονεμβάσια, είναι τρία σημαντικά διοικητικά κέντρα της Βυζαντινής και Μεσαιωνικής Λακωνίας, τα οποία αυτήν τη στιγμή είναι σημαντικοί επισκέψιμοι αρχαιολογικοί χώροι. 
Το Γεράκι, παρά το γεγονός ότι έχουν δαπανηθεί γι’ αυτό πάρα πολλά χρήματα, δυστυχώς, δεν έχει τη δυνατότητα να είναι ανοιχτός, επισκέψιμος αρχαιολογικός χώρος, εξαιτίας του ότι δεν υπάρχει φυλακτικό προσωπικό. 
Το αντικείμενο της ερώτησης την οποία κατέθεσα αφορά, λοιπόν, το Γεράκι και, δυστυχώς, δεν έλαβα ουσιαστική απάντηση. Διότι η απάντηση την οποία σας έδωσαν να υπογράψετε ομιλεί περί διαγραμμάτων. Θα πρέπει επιτέλους και το Γεράκι να έχει την επισκεψιμότητα που του αρμόζει σε σχέση με τη βαρύτητα της ιστορικότητάς του και του αρχαιολογικού χώρου που έχει και οι τουρίστες που πηγαίνουν εκεί να μη βρίσκουν κλειστές τις πόρτες κυρίως τα Σαββατοκύριακα, γιατί τις υπόλοιπες μέρες οι πόρτες είναι ανοιχτές, γιατί γίνονται αρκετές εργασίες από την Αρχαιολογική Υπηρεσία με τη συνδρομή του ΕΣΠΑ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα, λοιπόν, στην απάντησή σας να δώσετε μία ευοίωνη προοπτική για τη φύλαξη αυτού του αρχαιολογικού χώρου και να υπάρξει επιτέλους το αναγκαίο φυλακτικό προσωπικό, προκειμένου το Κάστρο του Γερακίου να γίνει επισκέψιμο, προκειμένου να προχωρήσει στο ποθούμενο αποτέλεσμα.
Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"73396"," Το λόγο έχει ο Υφυπουργός Πολιτισμού και Τουρισμού κ. Πέτρος-Παύλος Αλιβιζάτος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73397"," Ευχαριστώ, κύριε Πρόεδρε.  
Χαίρομαι, κύριε Βουλευτά, που έτυχε σε μένα να σας απαντήσω σχετικά με το Γεράκι. Το Γεράκι είναι ένας τόπος τον οποίο έχω επισκεφθεί επανειλημμένα και μπορώ να σας πω ότι όσα είπατε είναι απολύτως ορθά. Είναι ένας από τους πιο συγκλονιστικούς χώρους που έχουμε στην Ελλάδα, κυρίως της μεταβυζαντινής εποχής και όντως, όπως λέτε, το Κάστρο και ο οικισμός από κάτω έχουν αδικηθεί στο παρελθόν για πολλούς και διαφόρους λόγους. 
Όπως ξέρετε –και επιτρέψτε μου να πω δύο, τρία ιστορικά στοιχεία παρ’ όλο που είπατε και εσείς ορισμένα και να είστε βέβαιος ότι μετά θα φτάσουμε στο ζητούμενο- νομίζω ότι και οι νεότεροι που παρακολουθούν αυτό το Κάστρο, θα πρέπει  να μαθαίνουν ορισμένα πράγματα της ιστορίας μας και ιδίως για μέρη τα οποία λίγοι τα ξέρουν. 
Δυστυχώς, κύριε Βουλευτά, η περιοχή του Γερακίου δεν είναι γνωστή στους περισσότερους Έλληνες. Όλοι πηγαίνουν στο Μυστρά, όλοι περνούν μπροστά από το Γεράκι και πηγαίνουν στη Μονεμβασιά, όπως ξέρετε ή κάτω στους άλλους κόλπους. Όμως, λίγοι σταματάνε στο Γεράκι, το οποίο από το 1250 είναι ένα φράγκικο Κάστρο, το οποίο έχει μέσα εκπληκτικά κτίσματα και εκκλησίες. 
Βεβαίως, όπως ξέρετε, όταν το 1460 έπεσε το Δεσποτάτο του Μυστρά, δημιουργήθηκε ο οικισμός έξω όπου και εκεί, όπως ξέρετε, υπάρχουν αξιολογότατες εκκλησίες, ίσως όσο αξιόλογες είναι του Μυστρά, τις οποίες σπανίως τις επισκέπτονται. Έχετε απόλυτο δίκιο. 
Βεβαίως, όπως ξέρετε, λόγω των εργασιών που επιτελούνται τον τελευταίο καιρό, τουλάχιστον την ημέρα, υπάρχει η φύλαξη του Κάστρου. Δηλαδή, δεν είναι «μπάτε, σκύλοι, αλέστε και αλεστικά μη δώσετε», ας μου επιτραπεί η έκφραση. Δηλαδή, δεν περνάει όποιος θέλει κάτω από τα σίδερα για να μπει να το δει κλπ., όπως μια φορά είχα μπει εγώ.
Από εκεί και πέρα, υπάρχει ένα μεγάλο πρόβλημα, διότι ο τελευταίος φύλακας συνταξιοδοτήθηκε το Νοέμβριο και από εκείνη την ημέρα δεν υπάρχει φύλακας. 
Όσον αφορά τώρα το διά ταύτα, θα συνεχίσω στη δευτερολογία μου.","ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ",17
"73398"," Το λόγο έχει ο κ. Δαβάκης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73399"," Θέλω να ευχαριστήσω τον κύριο Υπουργό, γιατί από την πρωτολογία του διεφάνη ότι διέπεται από την ίδια ευαισθησία που διεπόμεθα και όλοι εμείς που αγωνιούμε για τη φύλαξη και την επισκεψιμότητα αυτού του αρχαιολογικού χώρου. Στη δεινή οικονομική κρίση που μαστίζει τη χώρα μας έχω πει κι άλλες φορές ότι ορισμένα πράγματα μπορούν να μας κρατήσουν όρθιους και να μας βγάλουν απ’ αυτήν και ένα απ’ αυτά είναι ο πολιτισμός μας. Είναι, λοιπόν, αδιανόητα ζητήματα που αφορούν δευτερεύουσας σημασίας πράγματα, όπως είναι η φύλαξη ενός αρχαιολογικού χώρου, αφού έχουμε τον αρχαιολογικό χώρο, να μην μπορούμε να τα λύσουμε ή να επέμβουμε, ούτως ώστε να τα λύσουμε με δραστικό τρόπο.
	Νομίζω ότι θα πρέπει οι απαντήσεις που δίνονται να είναι συγκεκριμένες. Δεν μπορεί να αναφέρεται στην απάντηση ότι υφίσταται εγκεκριμένη μελέτη ηλεκτροφωτισμού του κάστρου, η οποία έχει ήδη ολοκληρωθεί ως έργο κατόπιν ανάθεσης από την ΤΥΔΚ του Νομού Λακωνίας, όταν το κάστρο φωτίζεται εδώ και δύο σχεδόν χρόνια. Η αρμόδια Διεύθυνση Κοινοβουλευτικού Ελέγχου πρέπει να επικαιροποιεί λίγο τις απαντήσεις που φέρνει στην πολιτική ηγεσία και φυσικά δεν απευθύνομαι αποδίδοντας ευθύνη σε σας. 
	Εν πάση περιπτώσει, αυτό που ζητάμε αυτήν τη στιγμή είναι να υπάρξει επαρκές προσωπικό. Γνωρίζουμε ότι η προκήρυξη για συμβασιούχους θα πάει δυο-τρεις μήνες μπροστά, αλλά αυτή τη στιγμή πρέπει να ληφθεί πρόνοια, ώστε να υπάρξει φύλαξη του κάστρου. Το λεωφορείο μόλις το περασμένο Σάββατο ανέβηκε το συγκεκριμένο λόφο, γιατί δεν φαίνεται από κάτω αν είναι κλειστός ή ανοικτός ο αρχαιολογικός χώρος. Οι επισκέπτες που θέλουν να δουν τον αρχαιολογικό μας πλούτο δεν πρέπει υποβάλλονται σ’ αυτήν τη βάσανο, μ’ ό,τι αυτό συνεπάγεται και για τη φήμη της χώρας μας και για τη φήμη των αρχαιολογικών υπηρεσιών και για τη φήμη του νεότερου ελληνικού κράτους. 
	Νομίζω ότι αυτό που πρέπει να γίνει αυτή τη στιγμή –και αυτό ζητώ από σας, κύριε Υπουργέ- είναι να υπάρξει ένα επαρκές φυλακτικό προσωπικό για το κάστρο του Γερακίου. Νομίζω ότι υπάρχει η δυνατότητα και ότι υπάρχει η διάθεση και από την εφορία βυζαντινών αρχαιοτήτων Λακωνίας και από την τοπική κοινωνία όπως εκπροσωπείται δυναμικά στο ζήτημα του κάστρου του Γερακίου και σε άλλα τοπικά ζητήματα από τον εμποροεπαγγελματικό σύλλογο του Γερακίου. Είναι άνθρωποι που διέπονται από προοδευτικό χαρακτήρα και από αγάπη για τον τόπο τους και πολλοί απ’ αυτούς μάς ωθούν προς την κατεύθυνση επιλύσεως τοπικών ζητημάτων, όπως αυτό το οποίο φέρνω σήμερα στη Βουλή.
	Νομίζω, λοιπόν, μπορεί να υπάρξει η κατάλληλη διάθεση –δεν θα αναφέρω την περίφημη «πολιτική βούληση»- του εφικτού. Απλά πράγματα, κύριε Υπουργέ. Νομίζω ότι αυτό που μας λείπει πολλές φορές είναι ο κοινός νους. Μπορούμε να βρούμε δύο ανθρώπους, ούτως ώστε να λυθεί το πρόβλημα μέχρι να γίνει κάποια προκήρυξη για συμβασιούχους και φυλακτικό προσωπικό. 
	Περιμένω με πολλή αγωνία την απάντησή σας.
	Σας ευχαριστώ.","ΑΘΑΝΑΣΙΟΣ ΔΑΒΑΚΗΣ",115
"73400"," Ο Υφυπουργός Πολιτισμού και Τουρισμού κ. Πέτρος-Παύλος Αλιβιζάτος έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73401"," Ευχαριστώ, κύριε Πρόεδρε.
	Απλά πράγματα, κύριε Βουλευτά. Συμφωνώ μαζί σας. Κατ’ αρχάς συμφωνώ απόλυτα με τις παρατηρήσεις σας όσον αφορά το περιεχόμενο της εγγράφου απαντήσεως, η οποία σας απεστάλη και λυπάμαι διότι την υπέγραψα και δεν τη διάβασα όπως έπρεπε να τη διαβάσω. Βεβαίως, μόλις ειδοποιήθηκα για το σημερινό, φρόντισα να γίνουν τα απλά πράγματα.
	Πρώτον, πρέπει να ξέρετε ότι το Γεράκι, για να μπορέσει να φυλαχθεί επαρκώς, χρειάζεται τέσσερις εποχικούς φύλακες, δύο ημερήσιους και δύο νυχτοφύλακες. Αυτός είναι ο αριθμός του προσωπικού που χρειάζεται. Εν όψει όλων αυτών τα οποία είπατε και είπα και εγώ πριν, χάρη σε σας και χάρη στην ερώτησή σας σήμερα το πρωί το Υπουργείο Πολιτισμού ανέθεσε τη φύλαξη του Γερακίου σε δύο φύλακες για ένα χρονικό διάστημα δύο μηνών από σήμερα. Οι αποφάσεις υπεγράφησαν, απεστάλησαν και είμαι σίγουρος ότι από αύριο το πρωί οι δύο φύλακες θα είναι εκεί. 
Όπως γνωρίζετε –και το αναφέρετε κιόλας- εντός των ημερών –δέκα, δεκαπέντε, είκοσι- εγκρίνεται το υπηρεσιακό σχέδιο του τομέα πολιτιστικής κληρονομιάς και ευελπιστώ να τοποθετηθούν μόνιμοι πλέον ή εποχικοί φύλακες όταν λήξουν οι δύο μήνες κατά τους οποίους οι δύο αυτοί άνθρωποι θα ευρίσκονται εκεί για να φυλάνε. 
Θα καταθέσω για τα Πρακτικά τις δυο αποφάσεις. 
(Στο σημείο αυτό ο Υφυπουργός Πολιτισμού και Τουρισμού κ. Πέτρος -Παύλος Αλιβιζάτος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Πάντως σε εσάς οφείλεται και στην ερώτησή σας η άμεση αντίδραση του Υπουργείου μου.
Σας ευχαριστώ.","ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ",17
"73402","  Και εμείς σας ευχαριστούμε.
Κύριε Δαβάκη, ενθυμούμαι ότι ο δρόμος Κοσμάς-Γεράκι άνοιξε με σκαπάνη των κατοίκων πριν από μερικές δεκάδες χρόνια. Πρέπει αυτό να το επαινούμε. Βέβαια, στο δρόμο τώρα έχει γίνει ασφαλτόστρωση κ.λπ..Ενθυμούμαι, όμως, πώς ξεκίνησε αυτός ο δρόμος. Τον έσκαβαν εκατό μέρες οι άνθρωποι από το ένα χωριό και από το άλλο, έως ότου συναντήθηκε ο κασμάς της μιας πλευράς με τον κασμά της άλλης, κύριοι συνάδελφοι. 
Έτσι, βρήκε την ανάπτυξη της αυτή η χώρα και η ιστορική αυτή περιοχή. Πρέπει να ξαναθυμηθούμε τι σημαίνει αποφασιστικότητα και μάχη για την ανάπτυξη. Να μην ξαναγυρίσουμε βέβαια στον κασμά, αλλά να χρησιμοποιήσουμε τα σύγχρονα εργαλεία. 
Κυρίες και κύριοι συνάδελφοι, ο συνάδελφος Βουλευτής της Νέας Δημοκρατίας και Τομεάρχης Εξωτερικών κ. Πάνος Παναγιωτόπουλος ζητεί άδεια ολιγοήμερης απουσίας στο εξωτερικό και συγκεκριμένα για τη Ρωσία από τις 24 Ιανουαρίου μέχρι τις 27 Ιανουαρίου, όπου θα παρευρίσκεται με τον Πρόεδρο της Νέας Δημοκρατίας κ. Αντώνη Σαμαρά.
  Η Βουλή εγκρίνει;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73403"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"73404"," Συνεπώς, η Βουλή ενέκρινε τη ζητηθείσα άδεια.
Επίσης, η συνάδελφος Βουλευτής Επικρατείας της Νέας Δημοκρατίας  κ. Διονυσία- Θεοδώρα Αυγερινοπούλου ζητεί άδεια ολιγοήμερης απουσίας στο εξωτερικό από την Τρίτη 24 Ιανουαρίου μέχρι και την Παρασκευή 27 Ιανουαρίου λόγω συμμετοχής της ως Young Global Leader στην ετήσια διεθνή σύνοδο του Παγκόσμιου Οικονομικού Φόρουμ στο Νταβός της Ελβετίας.
 Η Βουλή εγκρίνει;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73405"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"73406"," Συνεπώς η Βουλή ενέκρινε τη ζητηθείσα άδεια.
Εισερχόμεθα τώρα στην τρίτη με αριθμό 3178/20-12-2011 ερώτηση πρώτου κύκλου του Βουλευτή του Κομμουνιστικού Κόμματος Ελλάδος κ. Νικολάου Καραθανασόπουλου προς τον Υπουργό Εργασίας και Κοινωνικής Ασφάλισης, σχετικά με την ανάκληση των απολύσεων στην εταιρεία φωτοβολταϊκών συστημάτων «SILCIO» στη Βιομηχανική Περιοχή (ΒΙΠΕ) Πάτρας.
Στην ερώτηση του κ. Καραθανασόπουλου θα απαντήσει ο Υφυπουργός κ. Γιάννης Κουτσούκος.
Παρακαλείται ο ερωτών Βουλευτής του Κομμουνιστικού Κόμματος Ελλάδος κ. Νικόλαος Καραθανασόπουλος να διατυπώσει την ερώτησή του επί δίλεπτο.
Ορίστε, κύριε συνάδελφε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73407"," Ευχαριστώ, κύριε Πρόεδρε.
Η συγκεκριμένη επιχείρηση «SILCIO» είναι μια νέα επιχείρηση όπου έχει δεν έχει συμπληρώσει δύο έτη λειτουργίας. Μάλιστα, επιδοτήθηκε αδρά και από αναπτυξιακό νόμο και από ευρωπαϊκά προγράμματα και είναι μια επιχείρηση αιχμής τεχνολογικής. Η συγκεκριμένη επιχείρηση δραστηριοποιείται δε, σε ένα κλάδο, ο οποίος είναι από τους βασικούς κλάδους της στρατηγικής σας περί πράσινης οικονομίας και πράσινης ανάπτυξης, στον κλάδο των φωτοβολταϊκών με ιδιαίτερα σημαντικές επενδύσεις. Μάλιστα, είναι και θυγατρική εταιρία ενός μεγάλου ομίλου. Ανήκει, τέλος πάντων, στον Όμιλο Κοπελούζου. 
Παρ’ότι έχουμε όλα αυτά τα στοιχεία, παρ’ότι είναι μια επιχείρηση, η οποία έχει δραστηριότητα, έχει λειτουργία παραγωγική και έχει και κέρδη πολύ πρόσφατα προχώρησε σε απολύσεις, καταργώντας ουσιαστικά μια γραμμή παραγωγής. Απέλυσε πενήντα εργαζόμενους από τους εκατό που απασχολεί, γιατί ακριβώς το υλικό, το οποίο παράγει στη συγκεκριμένη γραμμή δεν είναι ανταγωνιστικό –όπως το χαρακτηρίζει- με εισαγόμενο υλικό από την Κίνα. 
Με βάση, λοιπόν, αυτήν τη δικαιολογία και εκβιάζοντας, απειλώντας, τρομοκρατώντας τους εργαζόμενους προχώρησε σε πενήντα απολύσεις. Οι μισοί υπάλληλοι, δηλαδή, απολύθηκαν μια και έξω. Εδώ εκφράζεται –ας μου επιτραπεί η έκφραση- η τεράστια ασυδοσία των μεγαλοεπιχειρηματιών απέναντι στους εργαζόμενους, που αξιοποιώντας τις συνθήκες κρίσης, κάνουν μία ολομέτωπη επίθεση απέναντι στο δικαίωμα στην εργασία και στο δικαίωμα στην εργασία με αξιοπρέπεια.
Κι εδώ η Κυβέρνηση, κατά τη γνώμη μας, έχει ευθύνες. Δεν θα έπρεπε να εγκρίνει και τουλάχιστον θα έπρεπε να επιδιώξει με κάθε τρόπο από την εταιρεία να ανακαλέσει τις ομαδικές απολύσεις του μισού της προσωπικού.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"73408"," Παρακαλείται ο Υφυπουργός Εργασίας και Κοινωνικής Ασφάλισης κ. Γιάννης Κουτσούκος να πάρει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73409"," Κύριε Πρόεδρε, ευχαριστώ.
Κύριε συνάδελφε, όπως είπατε, πράγματι η εταιρεία «SILCIO» είναι μία εταιρεία που τη συμπεριλαμβάνουμε στις τεχνολογίες αιχμής. Μάλιστα, όπως σημειώσατε, έχει ενταχθεί στον αναπτυξιακό νόμο, στο ν.3299, για ένα επενδυτικό ύψους 19,4 εκατομμυρίων, έχει επιχορηγηθεί με 8,7 εκατομμύρια, όπως με ενημέρωσε η αρμόδια υπηρεσία του Υπουργείου Ανάπτυξης και έχει δεσμευθεί για τη διατήρηση σαράντα εννέα θέσεων εργασίας.
Για λόγους που έχουν να κάνουν με ζητήματα σαν αυτά που αναφερθήκατε, δηλαδή ανταγωνιστικότητας, η επιχείρηση κάλεσε στις 15 Νοεμβρίου με επιστολή-πρόσκληση τους εργαζόμενους να προσέλθουν σε διαβούλευση, προκειμένου να πραγματοποιήσει ομαδικές απολύσεις. Ξέρετε ότι με βάση το ν.1387/83 άρθρο 3, 4 και 5 αυτή η διαδικασία της διαβούλευσης υπόκειται σε πάρα πολύ συγκεκριμένες και αυστηρές, θα έλεγα, διατάξεις, που προβλέπουν την εκλογή πενταμελούς επιτροπής διαπραγμάτευσης. 
Όπως με ενημέρωσαν οι υπηρεσίες που έχουν πάρει τα σχετικά έγγραφα -γιατί τα αναζήτησα προκειμένου να απαντήσω στην έγγραφη ερώτησή σας- έγινε εκλογή της πενταμελούς επιτροπής στις 17 Νοεμβρίου και ξεκίνησαν οι διαβουλεύσεις στις 28 Νοεμβρίου. Έγινε ανταλλαγή απόψεων και για τα θέματα της πρώτης ύλης, που εσείς σημειώσατε, δεν κατέληξαν, ζήτησαν οι εργαζόμενοι από την εταιρεία οικονομικά στοιχεία και το επιχειρησιακό της σχέδιο και στη συνέχεια έγινε καινούργια διαβούλευση στις 5 Δεκεμβρίου. Επαναλήφθηκε στις 12 Δεκεμβρίου και εκεί υπήρξε συμφωνία για πενήντα απολύσεις. Η συμφωνία αυτή έγινε με τις δεσμεύσεις που ανέλαβε η εταιρεία, ότι εφόσον ανοίξουν πάλι οι δουλειές, θα προσλάβει κατά προτεραιότητα τους απολυμένους, ότι θα προσπαθήσει να τους βρει δουλειά σε άλλες εταιρείες που συνεργάζεται, ότι θα τους προτείνει σε άλλες εταιρείες του ομίλου, εφόσον δέχονται θέσεις εργασίας, ότι θα τους δώσει ένα μικρό μπόνους για την αποζημίωση, θα τους πληρώσει και όλο το Δεκέμβρη, παρ’ ότι οι απολύσεις αυτές ξεκινάνε στις 16 Δεκεμβρίου. 
Αυτά έχουν κοινοποιηθεί στις υπηρεσίες μας και από την ώρα που υπάρχει συμφωνία για τους λόγους που οι εργαζόμενοι γνωρίζουν μέσα από τη συζήτηση, δεν χρειάζεται να υπάρξει και ούτε θα υπήρχε –σας το είπα εξάλλου και στο τηλέφωνο αυτό, όταν είχατε επισκεφτεί τη συγκεκριμένη επιχείρηση- απόφαση του Υπουργού για ομαδικές απολύσεις. Τέτοια απόφαση ούτε έχουμε βγάλει ούτε πρόκειται να βγάλουμε, αλλά όπως σας εξηγώ έχουν τηρηθεί οι διατάξεις του ν.1387/83.
Ευχαριστώ, κύριε Πρόεδρε.","ΓΙΑΝΝΗΣ ΚΟΥΤΣΟΥΚΟΣ",258
"73410"," Παρακαλείται ο κ. Νικόλαος Καραθανασόπουλος, Βουλευτής του Κομμουνιστικού Κόμματος Ελλάδος, να πάρει το λόγο για την ανάπτυξη της ερωτήσεώς του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73411"," Δεν θα σταθώ τόσο στο τυπικό μέρος, γιατί άλλη είναι η ουσία. Είπατε τη διαδικασία που ακολουθήθηκε κι έτσι είναι.
Όμως εδώ έχουμε πενήντα απολύσεις -και αυτοί δεν αποδέχθηκαν τις απολύσεις τους- δηλαδή οι μισοί απέλυσαν τους υπόλοιπους μισούς. Αν αυτή η διαδικασία κι η λογική έχει βάση κι αν σημαίνει αποδοχή των εργαζομένων, τότε ο κάθε εργοδότης μπορεί να σχηματίζει έναν τέτοιο συσχετισμό δύναμης, ευκαιριακό, και με την πλειοψηφία του 50 συν 1 να απολύει τους υπόλοιπους σαράντα εννιά. Το αν, λοιπόν, υπάρχει αποδοχή, είναι ένα μεγάλο ερωτηματικό, κύριε Υπουργέ. 
Δεν είναι δικιά σας ευθύνη, προσωπική, -το καταλαβαίνουμε- αλλά οι υπηρεσίες και τα υπόλοιπα Υπουργεία πρέπει να σας ενημερώνουν για το σύνολο. Αυτό το κονδύλι, το οποίο αναφέρατε ως επιδότηση, τα 8,7 εκατομμύρια ευρώ, είναι ένα τμήμα. Εντάχθηκε στο ΕΣΠΑ. Τουλάχιστον οι δύο πινακίδες που έχει αναρτήσει στην είσοδό της η επιχείρηση μιλάνε για επιδοτήσεις και από τον αναπτυξιακό νόμο και από το ΕΣΠΑ, που ξεπερνάνε τα τριάντα πέντε εκατομμύρια ευρώ, κύριε Υπουργέ. 
Δεύτερο ζήτημα. Πόσες εργασίες, πόσα προγράμματα, πόσες δουλειές κλείνει καθημερινά ο όμιλος Κοπελούζου με το κράτος; Δηλαδή ούτε γάτα ούτε ζημιά; Απολύει πενήντα ανθρώπους κι αυτό δεν έχει καμμία επίπτωση στις υπόλοιπες δουλειές που παίρνει από το κράτος; Τι προστατεύει, λοιπόν, το κράτος; Τα συμφέροντα του Κοπελούζου, απ’ ό,τι φαίνεται, κύριε Υπουργέ, κι όχι των εργαζομένων στην προκειμένη περίπτωση. Και επιβεβαιώνει για ακόμη φορά τον ταξικό του χαρακτήρα. 
Αυτή όμως δεν είναι η μοναδική περίπτωση. Στην Πάτρα, τουλάχιστον, υπάρχουν δεκάδες περιπτώσεις. Το παράδειγμα της «ΑΒΕΞ» το γνωρίζετε. Οκτώ μήνες διαρκεί η επίσχεση εργασίας, γιατί είναι απλήρωτοι. Όσες τριμερείς κι αν έγιναν στο γραφείο σας δεν έφεραν κανένα αποτέλεσμα. Οι εργαζόμενοι είναι απλήρωτοι, σε συνθήκες ένδειας, και ο επιχειρηματίας δεν έχει καμμία απολύτως επίπτωση!
Σε άλλη επιχείρηση υψηλής τεχνολογίας, την «BYTEMOBILE», που είναι ουσιαστικά δίπλα στο πανεπιστήμιο, στο Καστρίτσι, έγιναν δεκαέξι ομαδικές απολύσεις Γενάρη μήνα! 
Επίσης, έχουμε εκ περιτροπής εργασία σε μια σειρά από άλλες επιχειρήσεις φωτοβολταϊκών που δραστηριοποιούνται αντίστοιχα στη βιομηχανική ζώνη. 
Αυτή η κατάσταση, λοιπόν, δεν έχει ημερομηνία λήξης, με την ασυδοσία των επιχειρηματικών ομίλων απέναντι στους εργαζόμενους, και η Κυβέρνηση κρυβόμενη πίσω από το νομοθετικό πλαίσιο, το οποίο η ίδια διαχρονικά έχει διαμορφώσει στη χώρα μας, νίπτει τας χείρας της ως Πόντιος Πιλάτος. Όμως το αποτέλεσμα είναι πολύ συγκεκριμένο: Οι εργαζόμενοι χάνουν τη δουλειά τους,  απολύονται μαζικά. Οι κεφαλαιοκράτες ωστόσο δεν έχουν επίπτωση στα κέρδη τους αλλά, αντίθετα, τα αβγατίζουν. Μειώνονται οι μισθοί, έχουμε εκ περιτροπής εργασία ή και μένουν απλήρωτοι οι εργαζόμενοι για δύο ή και τρεις μήνες. Και κατά τα άλλα, η Επιθεώρηση Εργασίας με το ελάχιστο δυναμικό το οποίο έχει δεν μπορεί να κάνει απολύτως τίποτα και δεν υπάρχει καμμία απολύτως κύρωση για όλες αυτές τις δραστηριότητες. Αυτό είναι το μεγάλο ζητούμενο, κύριε Υπουργέ. 
Εδώ τουλάχιστον χρειάζεται μια πολύ πιο αποφασιστική παρέμβαση. Βεβαίως δεν έχουμε αυταπάτες ότι μπορείτε να κάνετε κάτι από τη στιγμή που και τα νέα μέτρα, τα οποία θα φέρετε, θα οδηγήσουν σε ακόμη μεγαλύτερη επιδείνωση της θέσης των εργαζομένων. 
Όσον αφορά και το λεγόμενο -όπως το λέτε εσείς- «μισθολογικό» ή «μη μισθολογικό κόστος», δεν είναι κόστος αλλά πλούτος, που παράγουν οι εργαζόμενοι, και στις εργασιακές τους σχέσεις και στο ασφαλιστικό, με μεγαλύτερη ευελιξία στην αγορά εργασίας και με μεγαλύτερη ασυδοσία των κεφαλαιοκρατών. Κι όλα αυτά για να διατηρηθούν τα προνόμιά τους, η κερδοφορία τους! Γιατί η υπόθεση της ανταγωνιστικότητας, που κι εσείς ισχυριστήκατε, δεν οδηγεί πουθενά. Πάντοτε θα υπάρχει κάποια χώρα του κόσμου, κάποια άλλη επιχείρηση που θα παράγει πιο ανταγωνιστικά. Τι σημαίνει αυτό λοιπόν; Σημαίνει ότι οι εργαζόμενοι πρέπει να γίνουν είλωτες και να έχουν μισθούς και συνθήκες εργασίας Κίνας, για να πούμε ότι θα είμαστε πιο ανταγωνιστικοί; Εκεί οδηγεί αυτή η λογική. 
Εμείς λέμε ότι αυτή η λογική δεν μπορεί να συνεχιστεί, δεν επιτρέπεται να συνεχιστεί. Πρέπει να ανατραπεί, γιατί επί της ουσίας δεν θα υπάρξει τίποτα όρθιο σ’ αυτόν τον τόπο όσον αφορά τα εργασιακά δικαιώματα, τα ασφαλιστικά δικαιώματα και το δικαίωμα στην εργασία και στην αξιοπρέπεια.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"73412"," Το λόγο έχει ο Υφυπουργός Εργασίας και Κοινωνικής Ασφάλισης κ. Γιάννης Κουτσούκος, προκειμένου να δευτερολογήσει.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73413"," Κύριε συνάδελφε, γνωρίζετε πάρα πολύ καλά ότι η διαδικασία των ομαδικών απολύσεων είναι μια διαδικασία που ο νομοθέτης έχει επιλέξει να γίνεται με συγκεκριμένους όρους και κριτήρια. 
Μέχρι τώρα, απ’ όσο γνωρίζω και όσο καιρό είμαι στο Υπουργείο, κανένας νομάρχης –πολύ δε περισσότερο κανένας Υπουργός- δεν έχει επιτρέψει με την υπογραφή του να γίνουν ομαδικές απολύσεις. Βέβαια, οι επιχειρήσεις μετέρχονται άλλες μεθόδους και έχουν άλλες δυνατότητες, όπως τις απολύσεις με το 5% ανά μήνα, την εκ περιτροπής εργασία, τη μερική απασχόληση κ.ο.κ.. 
Επίσης, οφείλω να σημειώσω ότι ο ν.1387/1983 που προβλέπει τη σύμφωνη γνώμη των εργαζομένων έγινε σε μια περίοδο που ο συσχετισμός δυνάμεων ήταν πολύ διαφορετικός απ’ ό,τι είναι τώρα. Θυμίζω ότι εκείνη ακριβώς την περίοδο ψηφίστηκε μια σειρά από εργατικούς νόμους, όπως ο ν. 1264/1982, που κατοχύρωσαν τα δικαιώματα των εργαζομένων και παρ’ότι είχε γίνει και τότε κριτική γι’ αυτούς τους νόμους –που πολλές φορές χαρακτηρίζονταν «αντεργατικοί»- αυτοί σήμερα αποτελούν το ευαγγέλιο των συνδικάτων. 
Αυτός ο νόμος, λοιπόν, επιβάλλει τη σύμφωνη γνώμη των εργαζομένων και όπως με ενημέρωσαν –και δεν έχω κανένα λόγο να πω ότι δεν είναι έγκυρη η ενημέρωση των υπηρεσιών μας- το αποτέλεσμα της απόφασης της πενταμελούς επιτροπής που διαπραγματεύθηκε, τέθηκε στη γενική συνέλευση. 
Εσείς τώρα επισημάνατε μια μεγάλη αντίφαση. Συμφωνώ και εγώ μαζί σας. Πώς είναι δυνατόν οι μισοί να συμφώνησαν να απολύσουν τους άλλους μισούς; Εγώ δεν μπορώ να σας το απαντήσω αυτό και θέλω να με κατανοήσετε. Εσείς που είστε από την Πάτρα και ξέρετε πρόσωπα και πράγματα, ενδεχόμενα, να μπορέσετε να δώσετε ερμηνείες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Σε ό,τι αφορά τις υποχρεώσεις μας, θέλω να σας ενημερώσω ότι παρά το ότι έχω την απάντηση από ένα μόνο Υπουργείο –ενδεχόμενα να υπάρχει και άλλη επιδότηση που δεν τη γνωρίζω- εγώ θα κοινοποιήσω στα αρμόδια Υπουργεία και στην περιφέρεια την απόφαση για τις απολύσεις, ώστε να ελέγξουν αν η επιχείρηση είναι συνεπής με τις συμβατικές της υποχρεώσεις, μια και έχει πάρει επιχορηγήσεις. Αυτό θα γίνει, για να ελέγξουμε και άλλες υπηρεσίες, γιατί το ΣΕΠΕ και οι επιθεωρητές εργασίας κοιτάνε αυστηρά την τήρηση της εργατικής νομοθεσίας και τίποτα άλλο. 
Κλείνω με το θέμα της επικαιρότητας. Προφανώς και δεν μπορεί η χώρα μας να ανταγωνιστεί ούτε τη Βουλγαρία που έχει περίπου 190 ευρώ βασικό μισθό ούτε την Τουρκία με 350 ευρώ ούτε τα Σκόπια και την Αλβανία, πολύ δε περισσότερο την Κίνα και την Ινδία. 
Ξεκίνησε μια συζήτηση με προτροπή της Κυβέρνησης μέσω των εργοδοτικών οργανώσεων και της ΓΣΕΕ, για να δούμε τους συντελεστές που διαμορφώνουν το κόστος εργασίας. Πρέπει να σας πω ότι η προσωπική μου άποψη και η άποψη του Υπουργείου είναι ότι αυτό δεν επηρεάζεται από τον κατώτερο μισθό που έχει τεθεί στο στόχαστρο πολλών από τους εργοδότες, αλλά από μια σειρά άλλους παράγοντες. 
Θα περιμένουμε, λοιπόν, το διάλογο αυτόν για να πάρουμε τις αποφάσεις μας,  με γνώμονα πάντοτε αυτό που σας είπα, δηλαδή την ανταγωνιστικότητα της ελληνικής οικονομίας και βέβαια έχοντας εμπιστοσύνη στους διαπραγματευτές, γιατί εξάλλου, κύριε συνάδελφε, όταν υπεγράφη η εθνική συλλογική σύμβαση πολλοί θεώρησαν ότι πρόκειται περί μιας παρωνυχίδας. Όμως, στη σημερινή δύσκολη συγκυρία αναδεικνύεται ότι ήταν μια σημαντική συμφωνία που τώρα όλοι σπεύδουν να υπερασπιστούν. 
Με την ευκαιρία –και κλείνω, κύριε Πρόεδρε- θέλω να σας διαβεβαιώσω ότι σενάρια που βλέπουν το φως της δημοσιότητας και χαρτιά που κυκλοφορούν οι λεγόμενοι –εντός εισαγωγικών- «κουκουλοφόροι» δεν έχουν καμμία σχέση ούτε με τις προθέσεις του Υπουργείου Εργασίας ούτε με το διάλογο που γίνεται αυτήν την περίοδο. 
Ευχαριστώ, κύριε Πρόεδρε.","ΓΙΑΝΝΗΣ ΚΟΥΤΣΟΥΚΟΣ",258
"73414"," Ευχαριστούμε και τον κ. Καραθανασόπουλου και τον Υφυπουργό κ. Κουτσούκο.  
Κυρίες και κύριοι συνάδελφοι, η τέταρτη με αριθμό 41/3-10-2011 ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Άγγελου Κολοκοτρώνη προς τον Υπουργό Επικρατείας, σχετικά με την αξιοποίηση του συνόλου του προσωπικού της ΕΤ3, εν όψει του σχεδιαζόμενου αναβαθμισμένου ρόλου της, δεν συζητείται λόγω κωλύματος του κυρίου Υπουργού και διαγράφεται. 
 Η πρώτη με αριθμό 431/11-10-2011 ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Στρατάκη προς την Υπουργό Παιδείας, Διά Βίου Μάθησης και Θρησκευμάτων, σχετικά την πληρωμή των σχεδιαστών-αξιολογητών που εργάστηκαν στην Πρόσθετη Διδακτική Στήριξη κατά τα σχολικά έτη 2008-2009 και 2009-2010, δεν συζητείται λόγω κωλύματος της κυρίας Υπουργού και διαγράφεται.  
Τελευταία προς συζήτηση είναι η δεύτερη με αριθμό 720/17-10-2011 ερώτηση δευτέρου κύκλου του Ανεξάρτητου Βουλευτή κ. Ελευθέριου Αυγενάκη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την παράταση αποπληρωμής των δανείων του ΤΕΜΠΜΕ προς τις ελληνικές επιχειρήσεις.
Στην ερώτηση του κ. Αυγενάκη θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.
Παρακαλείται ο ερωτών Ανεξάρτητος Βουλευτής Ηρακλείου Κρήτης κ. Ελευθέριος Αυγενάκης να διατυπώσει την ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73415"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, πριν ακόμη διαφανούν τα τραγικά αποτελέσματα της κρίσης και της συνεπακόλουθης ύφεσης που έπληξαν την ελληνική αγορά, οι μικρές και πολύ μικρές επιχειρήσεις αντιμετώπιζαν προβλήματα βιωσιμότητας και ρευστότητας. Για το λόγο αυτόν αποφασίστηκε τότε ορθά η οικονομική βοήθεια των εν λόγω επιχειρήσεων με τη μορφή δανειοδότησης μέσω του ΤΕΜΠΜΕ τότε, σήμερα ΕΤΕΑΝ. 
Παρά το γεγονός ότι το συγκεκριμένο πρόγραμμα δεν μπορούσε επ’ ουδενί να καλύψει τις ανάγκες όλων των επιχειρήσεων που αντιμετώπιζαν δυσχερείς εντούτοις καταστάσεις, έδωσε ελπίδα στους επαγγελματίες ότι θα μπορέσουν να σταθούν και πάλι στα πόδια τους.
Η σημερινή κατάσταση, όμως, στην αγορά, κύριε Υπουργέ, τόσο του κέντρου όσο και της περιφέρειας, άλλαξε άρδην το σκηνικό και δυστυχώς προς το χειρότερο. Η ολοένα και μεγαλύτερη ύφεση και η ραγδαία αύξηση της ανεργίας, που φτάνει πλέον το εφιαλτικό 18,2% με προοπτική ανόδου, αναγκάζει όλους τους πολίτες να μειώσουν τις καταναλωτικές τους ανάγκες. Αν συνυπολογίσουμε τη δεδομένη αύξηση των λειτουργικών δαπανών των επιχειρήσεων εξαιτίας της απίστευτης φοροεπιδρομής που έχει επιβάλει η απερχόμενη κυβέρνηση του ΠΑΣΟΚ και συνεχίζει η συγκυβέρνηση σήμερα, τότε αντιλαμβανόμαστε ότι έχει δημιουργηθεί μια δυσβάσταχτη πραγματικότητα για τις μικρές επιχειρήσεις με την απειλή του λουκέτου να είναι πλέον ορατή. 
Ήδη μόνο στην Αθήνα ένα στα τέσσερα καταστήματα, κύριε Υπουργέ, έχει κλείσει, όπως γνωρίζετε πολύ καλά, με την αναλογία να αυξάνει επικίνδυνα και στην επαρχία. Το αποτέλεσμα; Τριακόσιες χιλιάδες πρώην έμποροι και επιχειρηματίες αδυνατούν να καλύψουν τις οφειλές τους χάνοντας την ασφαλιστική τους κάλυψη. Διακόσιες πενήντα χιλιάδες λογαριασμοί της ΔΕΗ με το χαράτσι μέσα είναι απλήρωτοι μέχρι αυτήν την ώρα και σε συνδυασμό με την έκρηξη του παρεμπορίου, του οποίου ο τζίρος φτάνει πλέον τα 25.000.000.000 ευρώ και οι μικρές επιχειρήσεις είναι πλέον αντιμέτωπες με έναν αδυσώπητο και αθέμιτο ανταγωνισμό. 
Η Δημοκρατική Συμμαχία έχει συμπεριλάβει στην ατζέντα των προτάσεών της λύσεις για την ενίσχυση της αγοράς, που πλήττεται πλέον ανεπανόρθωτα. 
Οι όροι δανειοδότησης αλλά και η περίοδος αποπληρωμής των δανείων θα πρέπει, κύριε Υπουργέ, να συνδέονται με τα οικονομικά χαρακτηριστικά κάθε περιόδου αλλά και με τις δεδομένες υποχρεώσεις των δανειοληπτών. Ως εκ τούτου οι όροι του δανείου ΤΕΜΠΜΕ με τα συμφωνηθέντα χρονικά περιθώρια καθίστανται πλέον ανεφάρμοστοι στην πράξη.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Κλείνω, κύριε Πρόεδρε.
Στο πλαίσιο αυτό είναι κρίσιμο, κύριε Υπουργέ, να επιτευχθεί μια παράταση αποπληρωμής των παραπάνω δανείων, για την οποία βεβαίως απαιτείται και η συναίνεση της Ελληνικής Ένωσης Τραπεζών. Δεδομένου ότι συνεχίζει να ισχύει η εγγύηση του δημοσίου, οι τράπεζες μπορούν να προβούν σε ρυθμίσεις και οι επιπλέον τόκοι να βαρύνουν τις επιχειρήσεις που θα υπάγονται στη ρύθμιση αυτή.
Γι’ αυτούς τους λόγους σάς καλούμε και παρακαλώ να προχωρήσετε σε συγκεκριμένη νομοθετική ρύθμιση, προκειμένου να υπάρξει παράταση της αποπληρωμής των δανείων προς το ΤΕΜΠΜΕ στα έξι χρόνια, από τα τρία που ίσχυαν μέχρι σήμερα και μάλιστα με ευνοϊκή αναπροσαρμογή των όρων του δανείου, όπως συμβαίνει και με το επιτόκιο.
Ευχαριστώ πολύ.","ΕΛΕΥΘΕΡΙΟΣ ΑΥΓΕΝΑΚΗΣ",43
"73416"," Παρακαλείται ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης να πάρει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73417"," Ευχαριστώ πολύ, κύριε Πρόεδρε.
Αγαπητέ κύριε συνάδελφε, το θέμα της παράτασης της αποπληρωμής των δανείων που χορηγήθηκαν με την εγγύηση του ΤΕΜΠΜΕ έχει τεθεί από επαγγελματικούς φορείς ήδη από το Μάιο του 2010. Από εκείνη την εποχή έχει γίνει και ειδική σύσκεψη στην τότε ΤΕΜΠΜΕ, νυν ΕΤΕΑΝ, με τους εκπροσώπους των τραπεζών και τέθηκε το ζήτημα του να υπάρξει αίτημα από πλευράς των τραπεζών για την παράταση της χρονικής διάρκειας. Και τούτο γιατί, όπως καλά γνωρίζετε, το ελληνικό δημόσιο με την ΤΕΜΠΜΕ είναι εγγυητής, δεν είναι συμβαλλόμενο σε αυτές τις συμβάσεις και άρα ως εκ τούτου θα έπρεπε να υπάρχει κάποιο σχετικό αίτημα.
Προϋποθέσεις, λοιπόν, για να μπορέσει να υπάρξει εξέλιξη μιας τέτοιας ρύθμισης θα ήταν, πρώτον, να υπάρχει συμφωνία των τραπεζικών ιδρυμάτων με την ΤΕΜΠΜΕ, αίτημα το οποίο δεν υπεβλήθη ποτέ από πλευράς των τραπεζικών ιδρυμάτων. Δεύτερον, να λυθούν σοβαρά τεχνικά ζητήματα, όπως για παράδειγμα το ότι οι σχετικές εγγυήσεις και τα δάνεια καλύπτονται από ομόλογα του ελληνικού δημοσίου λήξης στις 10/8/2014 και για την όποια παράταση θα έπρεπε να βρεθεί ένας ιδιαίτερος τρόπος σύνδεσης με αυτήν τη λήξη των ομολόγων. Τρίτον, θα έπρεπε οι επιχειρήσεις να δεχθούν κάποιο επιπρόσθετο κόστος επιβάρυνσης του επιτοκίου. Το κυριότερο πρόβλημα, το οποίο παρουσιάστηκε στη συνέχεια, ήταν ότι με βάση και το τεχνικό μνημόνιο, το πρόγραμμα οικονομικής στήριξης της Ελλάδας, τα περιθώρια για την παροχή νέων εγγυήσεων στη χώρα καθορίστηκαν για το 2011 στο 1 δισεκατομμύριο ευρώ και για το 2012 στα 0 ευρώ. Με δεδομένο, λοιπόν, ότι τα υπόλοιπα των εγγυημένων δανείων της ΕΤΕΑΝ ήταν ήδη στο ποσό του 1,4 δισεκατομμυρίου, ξεπερνούσαν δηλαδή ήδη το ανώτατο όριο του 2011, αυτό δημιουργούσε ένα ανεφάρμοστο επί της ουσίας της ανανέωσης των εγγυήσεων αυτών. Κατά συνέπεια, οι προϋποθέσεις οι στοιχειώδεις, ούτως ώστε με οποιοδήποτε νομοθετικό τρόπο να μπορεί να λυθεί το συγκεκριμένο ζήτημα, δυστυχώς δεν μπόρεσαν να υπάρξουν καμμία στιγμή. 
Από εκεί και μετά, το Υπουργείο προσπαθεί με άλλους τρόπους να εξασφαλίσει δυνατότητες για να δοθεί ανακούφιση στις επιχειρήσεις. Ήδη η πρόταση που έκανε ο Υπουργός Ανάπτυξης, ο Μιχάλης ο Χρυσοχοΐδης, για την ίδρυση της Επενδυτικής Αναπτυξιακής Τράπεζας είναι σε αυτήν την κατεύθυνση. Βέβαια, η εξέλιξή του θα ακολουθήσει ανάλογα με την πορεία της εφαρμογής του PSI στη χώρα μας και τις επανακεφαλοποιήσεις του τραπεζικού συστήματος. Επίσης θέλω να σημειώσω ότι η συνεργασία με την Ευρωπαϊκή Τράπεζα Επενδύσεων με σκοπό την παροχή εγγυήσεων ύψους 500 εκατομμυρίων ευρώ μέσω του ΕΣΠΑ, ούτως ώστε να μπορεί η τελευταία, δηλαδή η Ευρωπαϊκή Τράπεζα Επενδύσεων, να χορηγεί πολλαπλάσια κεφάλαια απευθείας στις ελληνικές τράπεζες με μοναδικό ελεγχόμενο αποκλειστικό σκοπό να διοχετευθούν για την κάλυψη των αναγκών της ρευστότητας των ελληνικών μικρομεσαίων επιχειρήσεων, θα μπορούσε να αποτελέσει μια διέξοδο στο όντως υπάρχον πρόβλημα το οποίο αναφέρετε και εσείς με την ερώτησή σας.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"73418"," Παρακαλείται ο ερωτών Βουλευτής κ. Ελευθέριος Αυγενάκης να αναπτύξει την ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73419"," Κύριε Ξυνίδη, αναφερθήκατε σε μία πρόταση του κ. Χρυσοχοΐδη. Έχω την εντύπωση πως μάλλον δεν έχει διαβάσει και αυτήν τη φορά τα στοιχεία και τα σημεία των καιρών, ούτε έχει ενημέρωση ούτε καν από τους υπηρεσιακούς του παράγοντες για την πραγματική κατάσταση της αγοράς. Παρακαλώ πολύ τουλάχιστον εσείς να το κάνετε, διότι τα στοιχεία τα οποία μας είπατε δεν είναι ακριβή. 
Ακούστε, λοιπόν. Κύριε Υπουργέ, δεν μπορούμε να καταδικάσουμε ολόκληρους επαγγελματικούς κλάδους στην ανυπαρξία, επειδή δεν μπορούμε να φροντίσουμε ούτε για το μεσοπρόθεσμο ούτε για το μακροπρόθεσμο μέλλον τους. Η ανάπτυξη που μπορεί να γίνει σαν αντίδοτο στην κρίση δεν μπορεί να επιτευχθεί, αν δεν βρούμε τους τρόπους εκείνους, ώστε οι επιχειρήσεις, κύριε Υπουργέ, ιδιαίτερα οι πολύ μικρές –άλλωστε αυτή είναι η ραχοκοκαλιά της οικονομίας, το έχουμε πει και έχουμε συμφωνήσει σε αυτό κατ’ επανάληψη όλοι- να υπερπηδήσουν τα εμπόδια της κρίσης και να συμβάλουν στην πορεία ανόρθωσης της χώρας μας με την παραγωγικότητά τους, τις εισφορές τους προς το κράτος αλλά και τη διάθεση θέσεων εργασίας. 
Τα προγράμματα, κύριε Υπουργέ, εγγύησης και επιδότησης δανείων κεφαλαίου κίνησης, όπως αναφέρει ο εμπορικός κόσμος, σχεδιάστηκαν και εφαρμόστηκαν κάτω από διαφορετικές συνθήκες αγοράς. Η κρίση τότε μόλις είχε αρχίσει να πλήττει το ελληνικό εμπόριο. Τα δεδομένα όμως σήμερα -και παρακαλώ πολύ, μελετήστε τα αυτά- έχουν αλλάξει άρδην. Η ελληνική αγορά είναι αντιμέτωπη με μια πρωτοφανή ύφεση και σε συνδυασμό με πληθώρα φόρων που τότε δεν ίσχυαν -σήμερα ισχύουν και εφαρμόζονται- που κλήθηκαν να πληρώσουν και πληρώνουν εκτάκτως όλοι ανεξαιρέτως οι επαγγελματίες, η βοήθεια του ΤΕΜΠΜΕ εν τέλει κάλυψε πολύ λιγότερους από όλους αυτούς που πραγματικά την είχαν ανάγκη. 
Κρατήστε μόνο το εξής, ότι τα εμπορικά επιμελητήρια της χώρας -μια και εσείς δεν έχετε πάρει καμμία ενημέρωση- στην πλειονότητα τους -τουλάχιστον σε  εμένα έχουν φτάσει, φαντάζομαι και σε εσάς- έχουν επισημάνει με έγγραφα τους την ανάγκη να αποσταλεί από το Υπουργείο Οικονομικών σχετικό αίτημα προς το ΕΤΕΑΝ, που όντως είστε εγγυητές, προκειμένου να ξεκινήσει άμεσα η διαδικασία παράτασης της αποπληρωμής των δανείων που είναι κρίσιμη για την εξασφάλιση της οικονομικής βιωσιμότητας εκατοντάδων επιχειρήσεων.
Επιπλέον, κύριε Υπουργέ –και παρακαλώ, αν κάνω λάθος διαψεύστε με- η Αγροτική Τράπεζα της Ελλάδος –επειδή είπατε ότι καμμία τράπεζα δεν έχει δείξει ενδιαφέρον για την εξέταση αίτησης παράτασης αποπληρωμής δανείων- με αίτημά της δηλώνει έτοιμη να αποδεχθεί την παράταση εξόφλησης των δανείων. 
Δεδομένου ότι συνεχίζει να ισχύει η εγγύηση του δημοσίου, καθίσταται σαφές ότι οι τράπεζες μπορούν να προβούν σε ρυθμίσεις. Οι επιπλέον τόκοι ωστόσο -επειδή το επισημάνατε και αυτό- που θα προκύψουν, θα επιβαρύνουν αποκλειστικά και μόνο τις επιχειρήσεις που υπάγονται στη ρύθμιση και θα δεχθούν να μπουν στο πρόγραμμα παράτασης αποπληρωμής του δανείου τους.
Κύριε Υπουργέ, οι επιχειρηματίες, που λόγω κρίσης και έλλειψης ρευστότητας βρίσκονται σε αδυναμία να ανταποκριθούν στις οικονομικές τους υποχρεώσεις, δεν ζητούν να τους χαριστεί η βοήθεια. Ζητούν την παράταση της αποπληρωμής των δανείων από τα τρία στα πέντε ή στα έξι χρόνια, ακόμη και με τη ρύθμιση του επιτοκίου, εφόσον κρίνεται απαραίτητο. 
Θέλουν να πληρώσουν, κύριε Υπουργέ. Δεν θέλουν να τους χαρίσετε τίποτε. Θέλουν να είναι συνεπείς προς το κράτος, αλλά ζητούν μία αρκετά λογική διευκόλυνση, ώστε να μην αναγκαστούν να βάλουν λουκέτο στις επιχειρήσεις τους ή να έχουν ληξιπρόθεσμες οφειλές. 
Κύριε Υπουργέ, το θέμα είναι ότι αντί να βρούμε τα κίνητρα που θα δώσουν νέα ώθηση στην επιχειρηματικότητα, δημιουργούμε νέα προβλήματα στις επιχειρήσεις που ήδη βρίσκονται μπροστά στο φάσμα της ανεργίας. 
Είναι υποχρέωσή μας –και κρατήστε αυτό κλείνοντας- όλων εμάς, των πολιτικών, να βρούμε τις λύσεις, έστω και εάν εμπεριέχουν ρίσκο ή ακόμη και πολιτικό κόστος, ώστε να αντιμετωπίσουμε αυτές τις κοινωνικές αδικίες. Ειδικά εμείς, η νέα γενιά των πολιτικών, αλλά και εσείς, ως νέος Υπουργός, πρέπει να σταθούμε αλληλέγγυοι στην επιχειρηματικότητα και την ανάπτυξη.
Σας άκουσα με προσοχή να δηλώνετε ότι υπάρχουν κανόνες και ανυπέρβλητα εμπόδια. Εμείς είμαστε εδώ. Είμαστε εδώ για να ελέγχουμε αυτούς τους κανόνες και να τους βελτιώνουμε όποτε και όπου χρειαστεί. 
Πρέπει να βρεθεί τρόπος, κύριε Υπουργέ, να στηριχθούν οι μικρές επιχειρήσεις και οι υπάλληλοί τους. Εμείς, ως Δημοκρατική Συμμαχία, προτείνουμε λύσεις για την ενίσχυση των ασθενέστερων οικονομικά ομάδων, αλλά και όλων των επαγγελματικών κλάδων. Η κοινωνία μας δεν αντέχει άλλα λουκέτα, δεν αντέχει άλλους ανέργους.
Ευχαριστώ πολύ.","ΕΛΕΥΘΕΡΙΟΣ ΑΥΓΕΝΑΚΗΣ",43
"73420"," Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Ξυνίδης για να δευτερολογήσει.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73421"," Ευχαριστώ, κύριε Πρόεδρε.
Κύριε Αυγενάκη, δεν μπορώ να αντιληφθώ ακριβώς την πρότασή σας περί αιτήματος του Υπουργείου Οικονομικών προς το ΕΤΕΑΝ. Προφανώς εννοείτε να γίνει αυτό σε μία λογική του να υποκαταστήσει αυτό που είπαμε ότι απαιτείται, δηλαδή ένα σχετικό αίτημα των τραπεζών προς το ΕΤΕΑΝ να υποκατασταθεί από το Υπουργείο Οικονομικών. Κάτι τέτοιο όμως ούτε πρακτικά ούτε νομικά μπορεί να γίνει.
Δεύτερον, σχετικά με το αίτημα της ΑΤΕ που αναφέρετε, που χρονολογείται από το Μάιο του 2010, αυτό συνδέεται, ήταν μάλλον η αφορμή για να γίνει η συνάντηση μεταξύ ΕΤΕΑΝ και τραπεζών, όπως σας είπα. Κατά συνέπεια δεν είναι μία ανταπόκριση στο αίτημα της Αγροτικής Τράπεζας, είναι η γενεσιουργός αιτία εκείνης της συνάντησης. 
Μόνο που δυστυχώς από εκεί και έπειτα δεν υπήρξε συνέχεια. Όπως καταλαβαίνετε δεν έχει τρόπο να προκαλέσει τέτοιο αίτημα το κράτος ούτε η ΕΤΕΑΝ απέναντι στις τράπεζες, ώστε να το ζητήσουν, μια και είναι αναγκαία προϋπόθεση. Σας εξήγησα ότι ούτε το ΤΕΜΠΜΕ ούτε το κράτος είναι συμβαλλόμενοι, απλά εγγυώνται. 
Δεν άκουσα από εσάς μια πραγματικά ουσιαστική πρόταση που θα μπορούσε να μας βοηθήσει στα τεχνικά ζητήματα της σύνδεσης της παροχής της εγγύησης με τα ομόλογα του ελληνικού δημοσίου τριετούς λήξεως, όπως επίσης τι θέση παίρνετε σε σχέση με την απαίτηση των τραπεζών να υπάρξει πρόσθετο κόστος στην επιβάρυνση του επιτοκίου και κυρίως το πώς θα ξεπεραστεί ο περιορισμός που έχουμε ως προς την παροχή νέων εγγυήσεων από πλευράς Ευρωπαϊκής Ένωσης, που για το 2012 είναι σε μηδενικό σημείο.
Ευχαριστώ πολύ.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"73422"," Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
�","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73423"," Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό».
Η Διάσκεψη των Προέδρων στη συνεδρίασή της, στις 19-1-2012, αποφάσισε τη συζήτηση του νομοσχεδίου σε δύο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθούν τα άρθρα και οι τροπολογίες ως μία ενότητα. 
Με επιστολή του προς τον Πρόεδρο της Βουλής κ. Φίλιππο Πετσάλνικο ο Γραμματέας της Κοινοβουλευτικής Ομάδας του ΛΑΟΣ κ. Ηλίας Πολατίδης ενημερώνει ότι κατά τη συζήτηση του παρόντος σχεδίου νόμου, ορίζεται ως ειδικός αγορητής ο Βουλευτής κ. Αθανάσιος Πλεύρης. 
Επίσης, με παρόμοια επιστολή του προς τον Πρόεδρο της Βουλής, ο κ. Αλέξης Τσίπρας, Πρόεδρος της Κοινοβουλευτικής Ομάδας του ΣΥΡΙΖΑ, ενημερώνει ότι κατά τη συζήτηση του παρόντος σχεδίου νόμου, ορίζει ως ειδική αγορήτρια, τη Βουλευτή Λάρισας, κ. Ηρώ Διώτη. 
Ο κύριος Υφυπουργός έχει ζητήσει το λόγο για κάποιες νομοτεχνικές βελτιώσεις. 
Ορίστε, κύριε Υφυπουργέ, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73424"," Κύριε Πρόεδρε, παρακαλώ να διανεμηθούν στα Πρακτικά και στους συναδέλφους κάποιες νομοτεχνικές βελτιώσεις. Οι περισσότερες είναι απλού λεκτικού επιπέδου, οι πλείστες των οποίων έχουν ήδη ανακοινωθεί στην Επιτροπή Παραγωγής και Εμπορίου. Επιτρέψτε μου να δώσω κάποιες επεξηγήσεις, που το Υπουργείο Αγροτικής Ανάπτυξης και Τροφίμων θεωρεί αναγκαίες. 
Αγαπητοί συνάδελφοι, από το νομοσχέδιο, όπου υπάρχει αναφορά στην Ελληνική Αστυνομία, στην Τροχαία και στο Λιμενικό Σώμα, έχει αφαιρεθεί, διότι εκρίθη ότι θα έπρεπε να βοηθήσουμε στην αποσυμφόρηση των αρμοδιοτήτων που έχουν ανατεθεί ήδη στην Ελληνική Αστυνομία. Ευλόγως θα μπορούσε να πει κάποιος –και ήδη σας λέω ότι αυτό γίνεται δεκτό από εμάς ως επιχείρημα- ότι όσον αφορά την καταστολή και την πρόληψη της παράνομης μετακίνησης, παραδείγματος χάριν, των ζώων, θα πρέπει να εμπλακεί η Αστυνομία, η ΕΛ.ΑΣ., το Λιμενικό κ.λπ.. 
Γι’ αυτό, λοιπόν, θέλω να ανακοινώσω στο Σώμα, κύριε Πρόεδρε, ότι σχεδιάζεται κοινή υπουργική απόφαση μεταξύ του Υπουργείου Αγροτικής Ανάπτυξης και Τροφίμων και του Υπουργείου Προστασίας του Πολίτη, που θα αφορά αποκλειστικά το ζήτημα της μετακίνησης των ζώων. 
Θα δείτε, επίσης, τις τροποποιήσεις που έγιναν, ότι έχει γίνει αποδεκτή η άποψη ότι θα πρέπει να υπάρχει μία δήλωση αγοράς ζώου από νέο ιδιοκτήτη κι έχει γίνει παράρτημα 5, που ενσωματώνει τη δήλωση αυτή. 
Όσον αφορά, επίσης, την παράγραφο 3 του άρθρου 8, που αναφέρεται στο ζήτημα των πολυκατοικιών, έχει γίνει μία αλλαγή του τύπου ότι επιτρέπεται στην πυλωτή, στην ταράτσα, στον ακάλυπτο χώρο και στον κήπο η διατήρηση και παραμονή ζώων συντροφιάς, εφόσον υφίσταται η ομόφωνη απόφαση της γενικής συνέλευσης των ιδιοκτητών, όπου ζητήθηκε από πάρα πολλούς συναδέλφους κατά την επεξεργασία του νομοσχεδίου στην Επιτροπή Παραγωγής και Εμπορίου.
Το άλλο που πρέπει να πω -γιατί όπως σας είπα, τα υπόλοιπα είναι λεκτικής φύσεως νομοτεχνικές βελτιώσεις- και τελειώνω με αυτό, κύριε Πρόεδρε, είναι ότι θα δείτε πως στο άρθρο 20, που αναφέρεται στις ποινικές κυρώσεις, υπάρχει ένα όριο πάντοτε των 15.000 ευρώ.
Τα καταθέτω για τα Πρακτικά.
(Στο σημείο αυτό ο Υφυπουργός Αγροτικής Ανάπτυξης και Τροφίμων κ. Αστέριος Ροντούλης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελίδες 45-48)","ΑΣΤΕΡΙΟΣ ΡΟΝΤΟΥΛΗΣ",446
"73425"," Εξαντλούμε, λοιπόν, πλήρως τα όρια και λέμε «μέχρι 15.000 ευρώ», το ανώτατο δηλαδή, που υπάρχει ήδη στο ελληνικό Ποινικό σύστημα, γιατί είχαμε βάλει 30.000 ευρώ…","ΑΣΤΕΡΙΟΣ ΡΟΝΤΟΥΛΗΣ",446
"73426"," Πού το είχατε…","ΗΡΩ ΔΙΩΤΗ",133
"73427"," Θα το δείτε, θα τα  διανείμω, κυρία Διώτη.
Απλώς εδώ η βελτίωση αυτή γίνεται για να υπάρξει ενσωμάτωση του ήδη υφισταμένου ποινικού συστήματος, τίποτα άλλο δηλαδή. Υπάρχει διάθεση πλήρους αυστηροποίησης από την πλευρά  μας. 
Είχαμε βάλει στο άρθρο 20, στην παράγραφο 1, μέχρι 30.000 ευρώ. Αυτό δεν μπορεί να γίνει, σας είπα γιατί. Πάμε στο maximum, στις 15.000 ευρώ. Όταν σας διανεμηθεί το κείμενο –τώρα, δηλαδή- θα υπάρξει πλήρης αποτύπωση των νομοτεχνικών αυτών βελτιώσεων, κύριε Πρόεδρε.","ΑΣΤΕΡΙΟΣ ΡΟΝΤΟΥΛΗΣ",446
"73428"," Ευχαριστούμε, τον Υφυπουργό Αγροτικής Ανάπτυξης και Τροφίμων κ. Αστέριο Ροντούλη.
Επίσης με επιστολή του προς τον Πρόεδρο της Βουλής κ. Φίλιππο Πετσάλνικο ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπυρίδων Χαλβατζής  ενημερώνει ότι κατά τη συζήτηση του παρόντος νομοσχεδίου για τα αδέσποτα ζώα, ορίζει ως ειδικό αγορητή τον Βουλευτή κ. Θεόδωρο Ιγνατιάδη.
Το λόγο έχει τώρα ο εισηγητής της Πλειοψηφίας κ. Βασίλειος Γιουματζίδης.
Ορίστε, κύριε Γιουμαντζίδη, έχετε το λόγο, για δεκαπέντε λεπτά, επί της αρχής.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"73429"," Ευχαριστώ πολύ, κύριε Πρόεδρε.
Αγαπητοί κυρίες και κύριοι συνάδελφοι, συζητάμε σήμερα το σχέδιο νόμου για την προστασία των δεσποζόμενων και αδέσποτων ζώων συντροφιάς, το οποίο μετά από επεξεργασία του στην αρμόδια Επιτροπή Παραγωγής και Εμπορίου έρχεται να εισάγει νέες ρυθμίσεις που επιδιώκουν την ουσιαστικότερη και αποτελεσματικότερη προστασία των ζώων συντροφιάς.
Είναι γεγονός ότι παρ’ ότι το νομοσχέδιο έρχεται σε μια περίοδο ιδιαίτερα κρίσιμη και δύσκολη για τη χώρα μας, για την πατρίδα μας, όπου πλήθος συμπολιτών μας αντιμετωπίζει πρωτόγνωρες καταστάσεις και ζει κάτω από αντίξοες οικονομικές συνθήκες, υπήρξε σημαντικό και έκδηλο ενδιαφέρον για το παρόν νομοσχέδιο. Τούτο διαφάνηκε τόσο κατά την επεξεργασία του στην αρμόδια επιτροπή, όπου ακούστηκαν οι απόψεις δώδεκα φορέων ομολογουμένως όμως, με πολλές αντιπαραθέσεις ακόμα και μεταξύ φιλοζωικών οργανώσεων –απορίας άξιο- που έχουν όλα τους ένα κοινό σκοπό, την προστασία των ζώων.
Η καθολική αυτή συμμετοχή του κόσμου είναι σαφές ότι μαρτυρά μια κοινωνία που δείχνει ευαισθησία στα θέματα προστασίας των ζώων. Αν θέλουμε μάλιστα, να δημιουργήσουμε μια κοινωνία δίκαιη που να στηρίζεται στον αμοιβαίο σεβασμό και το οικοδόμημα αυτό να το αφήσουμε κληροδότημα στα παιδιά μας, πρέπει να ξεκινήσουμε από την προστασία των ζώων, γιατί όπως είπε και ο Ιπποκράτης «Η ψυχή είναι ίδια για όλα τα πλάσματα, παρ’ όλο που το σώμα είναι διαφορετικό».
Τα ζώα αποτελούν, λοιπόν, κομμάτι της περιβαλλοντικής αλυσίδας και ως μέρος αυτής πρέπει να αντιμετωπίζονται, ως υποκείμενα του δικαίου που έχουν ανάγκη και βασικά δικαιώματα στην ελευθερία, στη ζωή, στη μη βία, στη μη κακοποίηση, τα οποία οφείλουμε να σεβόμαστε και να προστατεύουμε. Η αναγνώριση μάλιστα δικαιωμάτων σε έμβια όντα, που δεν ανήκουν στο ανθρώπινο είδος, αποδεικνύει ότι η κοινωνία έχει αποδεχθεί την ανάγκη να προστατεύσει τα πιο ανυπεράσπιστα μέλη της, όπως είναι τα ζώα συντροφιάς. 
Η ιδέα της αναγνώρισης δικαιωμάτων στα ζώα άρχισε να καλλιεργείται στα τέλη του 18ου αιώνα.  Το αίτημα αυτό θεωρήθηκε εξίσου παράλογο με το αίτημα του φεμινιστικού κινήματος για την αναγνώριση των δικαιωμάτων των γυναικών. Κατά τη διάρκεια του 19ου αιώνα δημοσιεύθηκαν δειλά, δειλά τα πρώτα νομοθετήματα για την προστασία των ζώων στην Αγγλία, στις Ηνωμένες Πολιτείες και στη Γαλλία, συχνά από κλίμα έντονης αμφισβήτησης. 
Ωστόσο η λήψη μέτρων για την προστασία των ζώων άργησε τόσο σε διεθνές επίπεδο, όσο και στο εσωτερικό της χώρας μας, θέτοντας σε αμφισβήτηση τόσο τον ανθρωπισμό μας όσο και τον πολιτισμό μας. Μόλις στο δεύτερο μισό του 20ου αιώνα άρχισε η μεταστροφή του κλίματος γύρω από την αναγνώριση των δικαιωμάτων των ζώων και η ανάγκη της προστασίας αυτών μέσω θεσμοθετημένων κειμένων, δηλαδή νόμων.
Η ραγδαία αύξηση του αριθμού των ζώων που χρησιμοποιούνται σε πειράματα διεθνώς, η διόγκωση των περιβαλλοντικών προβλημάτων, οι κίνδυνοι εξαφάνισης ζώων του ζωικού βασιλείου, το γεγονός ότι το ζώο καθίσταται πλέον ζώο συντροφιάς ως προς το οποίο αναπτύσσονται ιδιαίτεροι συναισθηματικοί δεσμοί, είναι μερικοί ενδεικτικοί λόγοι που οδήγησαν σε αυτές τις αλλαγές.
Στην Ελλάδα το άρθρο 24 του Συντάγματος για την προστασία του περιβάλλοντος ρυθμίζει ορισμένα θέματα της προστασίας των ζώων, υπό το ειδικότερο πρίσμα της προστασίας της άγριας πανίδας και της θεμελίωσης υποχρέωσης του κράτους για τη λήψη θετικών μέτρων που αποβλέπουν στη διασφάλιση της βιοποικιλότητας.
Το πλαίσιο αυτό ενίσχυσαν διάφορες διεθνείς συμβάσεις που λειτουργούν στην ίδια κατεύθυνση. Ενδεικτικά είναι η διεθνούς σημασίας σύμβαση για την προστασία των υγροτόπων, δηλαδή η γνωστή σύμβαση «Ramsar», η σύμβαση για την προστασία της παγκόσμιας πολιτιστικής και φυσικής κληρονομιάς, η σύμβαση της Βέρνης για τη διατήρηση της άγριας ζωής και του φυσικού περιβάλλοντος στην Ευρώπη και κυρίως η σύμβαση για τη βιοποικιλότητα του Ρίο Ντε Τζανέιρο το 1992.
Εντούτοις, σημαντικό θεσμικό μέτρο που αναγνωρίζει επίσημα την ανάγκη καλής μεταχείρισης των ζώων αποτελεί το πρωτόκολλο για την προστασία και την καλή διαβίωση των ζώων που έχει προσαρτηθεί στη συνθήκη περί ίδρυσης της Ευρωπαϊκής Κοινότητας, το οποίο είναι νομικά δεσμευτικό, αναγνωρίζει τα ζώα ως όντα με αισθήματα και ορίζει τα εξής: «Κατά τη διαμόρφωση και την υλοποίηση των πολιτικών της κοινότητας στους τομείς της γεωργίας, των μεταφορών, της εσωτερικής αγοράς και της έρευνας, η κοινότητα και τα κράτη-μέλη λαμβάνουν πλήρως υπ’ όψιν τις ανάγκες της καλής διαβίωσης των ζώων, τηρώντας συνάμα τις νομοθετικές ή διοικητικές διατάξεις και τα έθιμα των κρατών-μελών που αφορούν ιδίως τους λατρευτικούς τύπους, τις πολιτιστικές παραδόσεις και την κατά τόπους πολιτιστική κληρονομιά». 
Το πρωτόκολλο για την προστασία και την καλή μεταχείριση των ζώων ακολούθησε ο ν. 3170/2003 με τίτλο, «Ζώα συντροφιάς, αδέσποτα ζώα και άλλες διατάξεις» της κυβέρνησης του ΠΑΣΟΚ. Ο νόμος αυτός αποτέλεσε έναν από τους πιο πρωτοποριακούς νόμους μεταξύ των ευρωπαϊκών χωρών για την προστασία των ζώων συντροφιάς, δίνοντας έμπρακτα τον απαιτούμενο σεβασμό προς τη ζωή σε όλες τις μορφές. 
Με το νόμο αυτόν εισάγονται συγκεκριμένες υποχρεώσεις τόσο προς τους ιδιώτες κατόχους σκύλων όσο και προς τους δήμους, προς τους ΟΤΑ. Οι υποχρεώσεις των ιδιωτών προβλέπουν μεταξύ άλλων τη δήλωση του ζώου στο φορέα που είναι αρμόδιος για την τήρηση των σχετικών αρχείων, τη μέριμνα για τη σήμανση και τη καταγραφή των ζώων καθώς και την απόκτηση σχετικού βιβλιαρίου υγείας.
Σήμερα το νέο αυτό νομοσχέδιο έρχεται να συμπληρώσει, να εκσυγχρονίσει, να βελτιώσει το παρόν σχέδιο νόμου, ώστε η νομοθεσία για την προστασία των ζώων να καταστεί πιο αποτελεσματική και ουσιώδης μέσα σε ένα σύγχρονο και ευνομούμενο κράτος, καθώς η υφιστάμενη νομοθεσία δεν κατάφερε να υλοποιήσει τη σήμανση των ζώων, να περισυλλέξει και να διαχειριστεί τα αδέσποτα ζώα, να οργανώσει και να ελέγξει τα καταφύγια ζώων, να σταματήσει την εκμετάλλευση και την κακομεταχείριση ζώων που χρησιμοποιούνται σε τσίρκο ή σε άλλες δημόσιες κερδοσκοπικές εκδηλώσεις και τέλος, να αξιοποιήσει την πραγματική εθελοντική δραστηριότητα των ζωοφιλικών ενώσεων και σωματείων.
Με το παρόν σχέδιο που συζητείται σήμερα επιχειρείται να δοθεί ένα τέλος σε εικόνες ζώων που βιώνουν την εγκατάλειψη και περιφέρονται στους δρόμους. Σίγουρα, είναι ένα φιλόδοξο νομοσχέδιο, η εφαρμογή του οποίου θα δείξει κατά πόσο μπορεί να πετύχει αυτή η πολιτεία, αυτό το κράτος σε εικόνες ζώων που ζουν σε άθλιες συνθήκες, όπως για παράδειγμα, σκυλιά αλυσοδεμένα σε βαρελόσπιτα, σε εικόνες κακοποιημένων ζώων, σε εικόνες ζώων που κυριολεκτικά στοιβάζονται μέσα σε φορτηγά και μεταφέρονται για κερδοσκοπικούς σκοπούς σε χώρες της Ευρώπης.
Τι καινούργιο, λοιπόν, εισάγεται με το παρόν σχέδιο νόμου του ΥΠΑΑΤ; Δημιουργείται στο ΥΠΑΑΤ διαδικτυακή ηλεκτρονική βάση σήμανσης και καταγραφής των ζώων συντροφιάς και των ιδιοκτητών τους, καθορίζονται οι συγκεκριμένοι κανόνες ευζωίας που πρέπει να τηρούνται από τους ιδιοκτήτες των ζώων συντροφιάς και θεσμοθετούνται για λόγους απλοποίησης ενιαίο βιβλιάριο υγείας και διαβατήριο ζώου.
(Στο σημείο αυτό την Προεδρική Έδρα καταλαμβάνει η Ε΄ Αντιπρόεδρος της Βουλής κ. ΒΕΡΑ ΝΙΚΟΛΑΪΔΟΥ )
Δημιουργείται ένα οργανωμένο σύστημα περισυλλογής και διαχείρισης των αδέσποτων ζώων σε κάθε δήμο, σε συνεργασία με φιλοζωικές ενώσεις και σωματεία, ενώ παράλληλα θεσμοθετείται η ευθύνη του δήμου για κάθε βλάβη ή ζημία που προκαλείται σε τρίτους από τα αδέσποτα ζώα. Τα δημοτικά καταφύγια αδέσποτων ζώων, θα αποτελούν χώρους προσωρινής και όχι μόνιμης παραμονής των αδέσποτων ζώων και θα παρέχεται η αναγκαία ιατρική περίθαλψη στα ζώα που έχουν ανάγκη. Απαγορεύεται η συμμετοχή κάθε ζώου σε τσίρκο ή άλλο παρεμφερές δημόσιο θέαμα για κερδοσκοπικό σκοπό και κυρίως, απαγορεύεται η συμμετοχή ακρωτηριασμένων ζώων σε εκθέσεις. Καθίσταται υποχρεωτική η ηλεκτρονική σήμανση για τους προς πώληση σκύλους και γάτες. Καθίσταται, επίσης, υποχρεωτική η ηλεκτρονική σήμανση για όλες ανεξαιρέτως τις γάτες και τους σκύλους, δεσποζόμενους και αδέσποτους, δηλαδή, σκύλους που περισυλλέγονται. Απαγορεύεται η είσοδος στην Ελλάδα ζώων συντροφιάς, που δεν έχουν σημανθεί ηλεκτρονικά και δεν έχουν δηλωθεί. Ομοίως απαγορεύεται η με οποιοδήποτε τρόπο δημοσίευση-γνωστοποίηση αγγελιών για υιοθεσία ή δωρεάν παραχώρηση ζώων συντροφιάς, αν δεν αναφέρεται και ο αριθμός ηλεκτρονικής σήμανσης.
Όλα τα αδέσποτα που περισυλλέγονται σημαίνονται, στειρώνονται και περιθάλπονται. Οι στειρώσεις στις οποίες υποβάλλονται τα αδέσποτα γίνονται από κτηνιάτρους, ακόμη και σε κινητές μονάδες άσκησης κτηνιατρικών πράξεων, υπό κατάλληλες συνθήκες. Η επαναφορά των αδέσποτων ζώων στο φυσικό τους περιβάλλον γίνεται με συγκεκριμένους περιορισμούς, ως προς την εναποθέτησή τους και κυρίως, υπάρχουν διατάξεις για προφύλαξη μη επιτρεπόμενης επαναφοράς σε περιοχές με νοσοκομεία, σχολεία, αθλητικά κέντρα κ.λπ..
Η κακοποίηση, η βάναυση μεταχείριση, η εμπορία των ζώων, τιμωρούνται με ποινή φυλάκισης και χρηματική ποινή μέχρι 15.000 ευρώ πλέον, που γίνονται ακόμα πιο αυστηρές σε περίπτωση υποτροπής, ανεξάρτητα από το διοικητικό πρόστιμο.
Είναι δεδομένο ότι για να γίνει αποτελεσματική η προστασία των ζώων συντροφιάς μέσω του παρόντος νομοθετικού πλαισίου, πέραν της αυστηροποίησης των ποινικών και διοικητικών κυρώσεων, απαιτείται η αγαστή συνεργασία των αρμόδιων φορέων του δημοσίου με φιλοζωικές οργανώσεις, ώστε να αυξηθεί η ευαισθησία και το ενδιαφέρον του κοινωνικού συνόλου και να ενδυναμωθεί η κοινωνική συμμετοχή και εθελοντική δράση προς την κατεύθυνση αυτή, καθώς η προστασία των ζώων είναι εξίσου σημαντική με την προστασία των συνανθρώπων μας.
Εδώ θα ήθελα να κάνω μνεία ότι είναι καθοριστικό να αντιληφθούμε κάποτε ότι το ίδιο το κράτος πρέπει να φθάσει στο σημείο να αναλάβει τις υποχρεώσεις του και να μη στηρίζεται, κυρίως, στην εθελοντική συμπεριφορά των πολιτών. 
Κλείνοντας την εισήγησή μου, θα ήθελα να τονίσω ότι οι δύο τροπολογίες που υπάρχουν, όπως επίσης και ζητήματα που αφορούν την κατ’ άρθρο συζήτηση, θα συζητηθούν στην αυριανή μας συνεδρίαση. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΒΑΣΙΛΕΙΟΣ ΓΙΟΥΜΑΤΖΙΔΗΣ",107
"73430"," Και εμείς σας ευχαριστούμε. 
Πριν δώσω το λόγο στην εισηγήτρια της Νέας Δημοκρατίας κ. Φωτεινή Πιπιλή, θα δώσω για ένα λεπτό το λόγο στον κ. Κεφαλογιάννη. Θέλει να κάνει μία δήλωση εκ μέρους του κ. Σαμαρά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73431"," Ναι, κυρία Πρόεδρε, θα ήθελα να κάνω μία δήλωση εκ μέρους της Νέας Δημοκρατίας. 
Ήρθε σε γνώση μας ένα γράμμα του Υπουργού Δικαιοσύνης, του κ. Παπαϊωάννου, με το οποίο στέλνει προς το Ανώτατο Δικαστικό Συμβούλιο διά του Προέδρου του Αρείου Πάγου, κοινοποίηση στον εισαγγελέα του Αρείου Πάγου και στον αντεισαγγελέα του Αρείου Πάγου, με την οποία ζητά την αντικατάσταση των οικονομικών εισαγγελέων κ. Πεπόνη και κ. Μουζακίτη. 
Θα ήθελα να κάνω μία δήλωση γι’ αυτό, λέγοντας ότι το Σύνταγμα στο άρθρο 86 παράγραφος 2, καθώς και ο εκτελεστικός νόμος περί ευθύνης Υπουργών -άρθρο 4 του ν.3126/2003- με σαφήνεια ορίζουν τι πρέπει να κάνουν οι εισαγγελείς.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73432"," Κύριε Κεφαλογιάννη, δεν κάνετε, όμως, δήλωση, όπως ζητήσατε. Μπαίνετε επί της ουσίας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73433"," Αυτό που θέλω να δηλώσω, κυρία Πρόεδρε, είναι ότι αυτό είναι μία πράξη κομματικής μικρότητας και κομματικής αντεκδίκησης. Θέλουμε να παρακαλέσουμε τον κ. Παπαϊωάννου τέτοιες ενέργειες να μη γίνονται, γιατί είναι ωμή παρέμβαση στη δικαιοσύνη και τον παρακαλούμε να πάρει πίσω αυτό το αίτημά του. Δεν μπορεί σε αυτές τις κρίσιμες ώρες, να παρεμβαίνει με αυτόν τον ωμό και έξω από κάθε δεοντολογία τρόπο στη δικαιοσύνη. 
Σας ευχαριστώ, κυρία Πρόεδρε.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73434"," Τώρα για ένα λεπτό θα πάρει το λόγο και ο κ. Πρωτόπαπας.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73435"," Κυρία Πρόεδρε, βεβαίως, η παρέμβασή μου είναι εκτός διαδικασίας, αλλά δεν μπορεί να γίνει διαφορετικά. 
Θέλω να πω ότι τα πράγματα σαφώς δεν είναι έτσι που τα λέει ο κύριος συνάδελφος.","ΧΡΗΣΤΟΣ ΠΡΩΤΟΠΑΠΑΣ",436
"73436"," Απαντήστε στη δήλωση του κ. Κεφαλογιάννη. Έχετε και εσείς ένα λεπτό.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73437"," Θα απαντήσω σε ένα λεπτό. Θα πω ότι ο κ. Κεφαλογιάννης, ίσως δεν έχει διαβάσει καλά την ίδια την επιστολή του κ. Παπαϊωάννου, την οποία δεν μπήκε στον κόπο να τη διαβάσει και στο Σώμα. Αν τη διάβαζε καλά, θα έβλεπε ότι υπήρχαν σαφείς και τεκμηριωμένοι λόγοι, που συνάδουν μάλιστα απόλυτα με τα δικαιώματα που έχει ο Υπουργός Δικαιοσύνης για την αντικατάσταση των σχετικών εισαγγελέων. Νομίζω ότι ο Υπουργός Δικαιοσύνης, ασκεί εκ του νόμου μία δυνατότητα την οποία είχε, την οποία στην ίδια την απόφασή του τεκμηριώνει απόλυτα. 
Βεβαίως, επειδή όλοι είμαστε στην Ελλάδα και δεν είμαστε σε άλλη χώρα, είχαμε την ευκαιρία τον τελευταίο καιρό να δούμε ορισμένα πράγματα, τα οποία κατά τη γνώμη μου δικαιώνουν απόλυτα τον Υπουργό Δικαιοσύνης.","ΧΡΗΣΤΟΣ ΠΡΩΤΟΠΑΠΑΣ",436
"73438"," Θα ενημερωθεί ο αρμόδιος Υπουργός και κάποια στιγμή οπωσδήποτε θα απαντήσει συγκεκριμένα. 
Το λόγο έχει η εισηγήτρια της Νέας Δημοκρατίας κ. Φωτεινή Πιπιλή.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73439"," Κυρία Πρόεδρε, κυρίες και κύριοι συνάδελφοι, θα μου επιτρέψετε να ξεκινήσω με κάπως διαφορετικό τρόπο, μόνο και μόνο σεβόμενη την κοινωνική περίοδο την οποία διανύουμε, αναφορικά με την οικονομική κατάσταση της χώρας. Και το λέω αυτό, γιατί οφείλω σε μία μεγάλη μερίδα πολιτών, οι οποίοι πιθανόν μας βλέπουν και μας ακούν, να ξεκαθαρίσω ότι δεν είναι ούτε υπερβολή ούτε κοινωνική αναλγησία ακριβώς αυτήν την τραγική για τη χώρα περίοδο να ασχολούμεθα εμείς, όπως πιθανόν κάποιοι να μας λοιδορήσουν, με ένα νομοσχέδιο που έχει να κάνει με την προστασία των ζώων. 
Και επειδή υπάρχουν πολλοί καλόπιστοι, θα μου επιτρέψετε, κυρία Πρόεδρε, να καταθέσω στα Πρακτικά της Βουλής αυτήν τη φωτογραφία που συγκλόνισε το πανελλήνιο. Είναι μακριά, δεν τη βλέπετε, θα σας την περιγράψω, την ξέρετε. Είναι μία φωτογραφία που μόλις προχθές ανηρτήθη στο διαδίκτυο και καταγράφει φωτογραφικά το συγκλονιστικό στιγμιότυπο ενός άστεγου -στην οδό Σταδίου, νομίζω, κάπου στο κέντρο της Αθήνας- που κοιμάται αγκαλιά με ένα αδέσποτο σκυλί. 
Αυτό αποδεικνύει ότι σε μία κοινωνία δεν μπορούμε να διαχωρίζουμε τις ανάγκες του ανθρώπου από την ανάγκη που έχει να είναι με τα ζώα, ακόμα και όταν είναι φτωχός και άστεγος.
Κυρία Πρόεδρε, καταθέτω τη φωτογραφία για τα Πρακτικά.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά την προαναφερθείσα φωτογραφία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Πρέπει να σας πω ότι πάρα πολλοί συνάνθρωποί μας, οι οποίοι πραγματικά πένονται, από το υστέρημά τους θέλουν να συντηρήσουν ένα ζώο συντροφιάς, γιατί αυτό τους δίνει τη ζεστασιά που πιθανόν –ή σίγουρα- δεν έχει καταφέρει να δώσει παγκοσμίως ο πολιτισμένος κόσμος σε όλους τους ανθρώπους. Δεν είναι τρελοί ούτε γραφικοί όλοι όσοι αγαπούν τα ζώα, όπως δεν είναι και κακοί άνθρωποι όποιοι δεν έχουν ζώα. Πρέπει να κάνουμε αυτούς τους βασικούς διαχωρισμούς.
Επίσης, όπως η ιστορία και η αρχαιολογία απασχολούν τους επιστήμονες από την εποχή ακόμα των παλαιότερων νεολιθικών ή παλαιολιθικών περιόδων, θα πρέπει να επισημάνουμε ότι στη Γερμανία βρέθηκε τάφος δεκατεσσάρων χιλιάδων χρόνων με τα οστά ανθρώπου αγκαλιά με σκύλο. Μην πούμε στους Έλληνες για τη σημασία του σκύλου Άργου στη ζωή του Οδυσσέα! Μην πούμε για τη γάτα την Μπαστέτ στην Αίγυπτο, η οποία ακόμα και σήμερα θεωρείται κόρη του θεού Ήλιου!
Μην πούμε, βέβαια και για την Ινδία αυτό που είπα και στην πρώτη συζήτηση του νομοσχεδίου! Επειδή έμεινα εκεί για αρκετά μεγάλο χρονικό διάστημα, με εντυπωσίασε το γεγονός ότι οι θεόφτωχοι εξαθλιωμένοι Ινδοί σε όλους τους ινδουιστικούς ναούς, από το υστέρημά τους που προερχόταν από τη φιλανθρωπία –εντός ή εκτός εισαγωγικών- ημών των τουριστών που τους δίναμε μερικές ρουπιές ή ένα μπωλ με ρύζι, έδιναν ό,τι μπορούσαν με τη χούφτα στην αδέσποτη κατσίκα ή στο αδέσποτο σκυλί που ήταν έξω από τους ναούς!
Μη μιλήσουμε για το Κοράνι που προτρέπει τους Μουσουλμάνους να συμπεριφέρονται –και ξέρετε ότι το Κοράνι ενέχει θέση ισχυρού δικαίου- με συμπόνια στα ζώα και τους απαγορεύει να τα κακοποιούν!
Μην πούμε για την αγαπημένη γάτα του Προφήτη Μωάμεθ, την περίφημη Μοέζα!
Θα σας πω κάτι συγκλονιστικό. Στον κακό Μεσαίωνα που έκαιγαν τις μάγισσες και τις μαύρες γάτες μαζί, υπήρχε μία δικαιοπρακτική –πρωτοφανής, βέβαια, για τα σημερινά δεδομένα ισοτιμία- μεταξύ του ανθρώπου και των ζώων.  Στη μεσαιωνική Ευρώπη, λοιπόν, από το 15ο αιώνα, συστάθηκε νομολογία που οδηγούσε στα δικαστήρια τα ζώα, όσο τρελό και αν ακούγεται! Το 15ο αιώνα, έγιναν τριάντα έξι δίκες, το 16ο αιώνα, πενήντα επτά και το 17ο αιώνα, πενήντα έξι. Μάλιστα, όσοι είναι δικηγόροι εδώ, θα πρέπει να ξέρουν ότι ένας από τους διασημότερους Γάλλους δικηγόρους –ζώων αρχικά- ήταν ο Βαρθολομαίος Σασενέ, ο οποίος ήταν συνήγορος των ζώων στα δικαστήρια!
Και λέω μία ιστορία, διότι όλα αυτά δεν τα λέω επειδή δεν έχουν σχέση με το νομοσχέδιο. Τα λέω για να καταλάβουμε, πόσο σημαντική είναι η σχέση του ανθρώπου με τα ζώα στην εποχή μας.
Σε μία περίπτωση, οι αρουραίοι εκλήθησαν στο δικαστήριο, διότι είχαν κάνει φθορά ξένης ιδιοκτησίας. Και πήγε ο Σασενέ στο γαλλικό δικαστήριο και δήλωσε ότι δεν μπορούν οι αρουραίοι να εμφανιστούν να δικαστούν, γιατί έφυγαν από τα υπόγεια.
Το δέχθηκε ο δικαστής. Στην επόμενη δίκη πήγε ο Σασενέ και είπε: «Δεν μπορούν να παραστούν οι αρουραίοι, γιατί έξω από τα δικαστήρια είναι πολλές αδέσποτες γάτες». Το δέχτηκε το δικαστήριο, ανέβαλε τη δίκη και εν συνεχεία η δίκη παρεγράφη. Καταλαβαίνετε τη σημασία αυτής της αναφοράς στο συνήγορο των ζώων την εποχή του Μεσαίωνα. 
Μη μιλήσουμε για τη σχέση του Ιησού Χριστού με τα ζώα. Είναι γνωστή σε όλους. Μη μιλήσουμε στην επαρχία για τον Άγιο Μόδεστο, όπου παλιά –δεν ξέρω αν γίνεται τώρα- στις 18 Δεκεμβρίου στα χωριά και στις στάνες, φωνάζανε τον ιερέα να ευλογήσει τα ζώα.","ΦΩΤΕΙΝΗ ΠΙΠΙΛΗ",430
"73440"," Κυρία Πιπιλή…","ΑΣΤΕΡΙΟΣ ΡΟΝΤΟΥΛΗΣ",446
"73441"," Γίνεται, κύριε Ροντούλη. 
Επειδή δεν είναι όπως ακούστηκε και θέλω να το καταθέσω στη Βουλή, δυστυχώς από συντεχνίες που ζουν από την αγάπη πολλών για τα ζώα, δεν είναι όλοι οι φιλόζωοι λαθρέμποροι ζώων. Δεν είναι όλοι οι φιλόζωοι μετέχοντες σε παρεμπόριο. 
Και επειδή το κατήγγειλα στην επιτροπή και θα το ξαναπώ, ήταν απαράδεκτη η συμπεριφορά της Πρόεδρου του Πανελλήνιου Κτηνιατρικού Συλλόγου, η οποία θρασύτατα είπε μέσα σε αίθουσα της ελληνικής Βουλής, φιλοξενούμενη από Βουλευτές, ότι αφού θέλετε -απευθυνόμενη σε εμένα φυσικά- κυρία Πιπιλή, οι εθελοντές κτηνίατροι από το εξωτερικό να έρχονται δωρεάν στα νησιά τα απομακρυσμένα κυρίως, να αποστειρώνουν ή να φροντίζουν τα ζώα, τότε κι εσείς οι Βουλευτές να γίνετε εθελοντές. Της επιστρέφω από το Βήμα της Βουλής την ύβρη εναντίον του πολιτικού συστήματος, λέγοντας της ότι εγώ από δύο ετών και η μητέρα μου η μικρασιάτισσα, συντηρούσαμε και συντηρούμε, όλη μου η οικογένεια, όπως και οι μισοί Έλληνες, αυτόν τον κλάδο τον ιδιωτικό, που λέγονται κτηνίατροι. Θα πρέπει να ντρέπονται, λοιπόν, μερικές συντεχνίες, να τολμούν να μιλάνε έτσι για μεγάλη μερίδα του ελληνικού λαού. 
Πάμε τώρα επιγραμματικά στο ίδιο το νομοσχέδιο. Όταν διάβασα την αιτιολογική έκθεση, ειλικρινά ευχαριστήθηκα πάρα πολύ. Και ως βαθιά γνώστης του θέματος από τα μικρά μου χρόνια αλλά και τη δημοσιογραφική μου εμπειρία, είπα ότι το ψηφίζουμε με δύο χέρια, μόνο και μόνο για το ήθος και το ύφος της αιτιολογικής έκθεσης. 
Όμως, εν συνεχεία, αφού είπαμε κατ’ αρχάς ότι το ψηφίζουμε, είδα έκπληκτη, αμέσως μετά τη φιλοξενία συντεχνιακών φορέων και λοιπών, να δημιουργείται ένα πάρα πολύ αρνητικό κλίμα συλλήβδην εναντίον του εθελοντισμού, για παράδειγμα και είδα τον κύριο Υφυπουργό, με πάρα πολύ μεγάλη ευκολία να καταργεί βασικότατες διατάξεις που προβλέπονταν από την ίδια την αιτιολογική έκθεση. 
Εμμένει δε ακόμα και τώρα σε μία εξαίρεση, που οφείλεται σε συγκεκριμένα τοπικά, χωριάτικα, ξεπερασμένα συμφέροντα. Για παράδειγμα, ενώ η αιτιολογική έκθεση έλεγε, σαφώς και ορθώς, «όλα τα ζώα, γάτες ή σκύλοι σημαίνονται». Τελεία και παύλα. Όλοι οι οδηγοί για να οδηγήσουν έχουν δίπλωμα. Ξαφνικά, μας φέρνει απάλειψη της επιβολής σήμανσης, τσιπάκι δηλαδή, που ανά πάσα στιγμή ξέρεις ό,τι και να συμβεί ποιανού είναι το ζώο, ποιανού ζώο δάγκωσε του άλλου το ζώο, ποιανού ζώο είναι αυτό που δάγκωσε έναν άνθρωποι, ποιανού τσοπάνη ζώο είναι αυτό που μετέφερε λύσσα. Απαλλάσσει ξαφνικά μόνο τα σκυλιά στα κοπάδια από τη γενική σήμανση και βάζει τον όρο «προαιρετικά». Θα τα συζητήσουμε αύριο στις διατάξεις.
Αυτό για μας είναι καθοριστικό. Δεν ξεκινάς νόμο με εξαιρέσεις, όταν μάλιστα η εισηγήτρια της Νέας Δημοκρατίας έκανε κατ’ επανάληψη συγκεκριμένη πρόταση, που να απαλλάσσει τον κτηνοτρόφο από την υποχρέωση. Αυτά, όμως, θα τα πούμε αύριο στη συζήτηση κατ’ άρθρο. 
Οι Έλληνες, λοιπόν, κτηνίατροι, όπως εκπροσωπήθηκαν ούτε λίγο ούτε πολύ και κάποιοι εκπρόσωποι φιλοζωικών σωματείων, παρουσίασαν σχεδόν συλλήβδην τα φιλοζωικά σωματεία της χώρας ότι κάνουν εμπορία -ούτε κατάλαβα τι ακριβώς εμπορία- και ότι υπάρχουν καταγγελίες. Τους ζητήσαμε να μας φέρουν τις καταγγελίες, γιατί πρόκειται για επίσημους φορείς και δεν μπορείς να καταγγέλλεις έτσι απλά ότι γίνονται έρευνες πειραματόζωων στην Ευρώπη, ειδικά όταν η δημοσιογραφική μας έρευνα έχει αποδείξει ότι δεν έχει αποδειχθεί κάτι τέτοιο. 
Δεν μπορείς, για παράδειγμα, να καταγγέλλεις ότι κυρίως οι γυναίκες που ασχολούνται με την περισυλλογή αδέσποτων κάτι κάνουν και οικονομάνε, γιατί οι Γερμανοί ξαφνικά, χρησιμοποιούν φιλοζωικά σωματεία στην Ελλάδα και ενώ διαθέτουν το περίφημο γερμανικό ποιμενικό ή το γερμανικό λυκόσκυλο, πληρώνουν 400 ευρώ για να πάνε λαθραία ζώα στη Γερμανία και να δώσει ο άλλος 400 ευρώ, για να πάρει τον κοπρίτη από του Ψυρρή ή από τον Άγιο Παντελεήμονα ή από τη Νέα Σμύρνη. 
Δεν ήρθαν, λοιπόν, με συγκεκριμένες καταγγελίες. Δημιούργησαν μια περιρρέουσα αρνητική ατμόσφαιρα, όπου υποχώρησε ο κύριος Υπουργός. Και ξαφνικά -και σε λίγο τελειώνω- ζητήθηκε πολύ ορθώς από την αρχή, οι εθελοντές ξένοι κτηνίατροι να είναι πιστοποιημένοι και ότι θα πρέπει να ενημερώνουν εδώ στην Ελλάδα για να μπορούν να εκτελούν ένα εθελοντικό έργο. 
Όχι! Πρέπει να μπήκε τώρα ότι οι εθελοντές ξένοι κτηνίατροι μπορούν να λειτουργούν μόνο υπό την εποπτεία ντόπιων κτηνιάτρων. Δηλαδή, οι «Γιατροί του Κόσμου», οι «Γιατροί της Καρδιάς», η ΕΜΑΚ, αυτές οι καταπληκτικές εθελοντικές σοβαρές παγκοσμίου φήμης και αποδοτικότητας ελληνικές οργανώσεις, όταν θα πηγαίνουν κάπου εθελοντικά, θα πρέπει να βρίσκουν τον κτηνίατρο στην Ικαρία…","ΦΩΤΕΙΝΗ ΠΙΠΙΛΗ",430
"73442"," Όταν έχει τους χώρους…(δεν ακούστηκε)","ΑΘΑΝΑΣΙΟΣ ΠΛΕΥΡΗΣ",432
"73443"," Κύριε Πλεύρη, με συγχωρείτε.","ΦΩΤΕΙΝΗ ΠΙΠΙΛΗ",430
"73444"," Κύριε Πλεύρη, μη διακόπτετε. Σε λίγο θα πάρετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73445"," Όσον αφορά την ορεινή Ικαρία, κύριε Πλεύρη, κυρίες και κύριοι, έχω καταγγείλει από το 2006 μαζί με κατοίκους στον εισαγγελέα, στον περιφερειάρχη, στο νομάρχη, στα τοπικά μέσα, αυτό το αίσχος. 
Έχω καταθέσει για την ορεινή Ικαρία, επίκαιρες ερωτήσεις από το 2007 που έγινα Βουλευτής για το ότι οι κτηνοτρόφοι της Ικαρίας πάνω στα ορεινά, αλυσοδένουν τα σκυλάκια –θα καταθέσω τις εικόνες, κυρία Πρόεδρε, γιατί έχει γίνει παγκόσμια διαπόμπευση της Ελλάδας- με 40º ζέστη και με 40º κρύο και τα βάζουν μέσα σε βαρέλια με μία αλυσίδα μισού μέτρου. 
Οι κτηνίατροι στο βόρειο Αιγαίο, λοιπόν, που οι ξένοι εθελοντές θα είναι υπό την εποπτεία τους, τι έκαναν τόσα χρόνια με την κακοποίηση, ειδικά, τσοπανόσκυλων σε όλα τα ορεινά μέρη της απομακρυσμένης Ελλάδας; 
Και τελειώνω με κάτι τελευταίο, για να λέμε και μερικά ορθά πράγματα.
Ο Δήμος Κορδελιού στη Θεσσαλονίκη δεν είναι ο Δήμος Παρισίων ούτε ο Δήμος Βερολίνου ούτε χρειάστηκε νομοσχέδιο για να κατασκευάσει την πρώτη τουαλέτα σκύλων στην Ελλάδα. 
Όλα αυτά, λοιπόν, τα πράγματα, επειδή άπτονται του πολιτισμού με την ευρύτερη έννοια, δεν μπορεί να γίνονται ξέφτια από το βάρος συντεχνιών και κερδοσκοπικών επαγγελμάτων, που όλα αυτά τα χρόνια εμείς τους αναδείξαμε ως επάγγελμα και οι ίδιοι εθελοντικά δεν μας απέδειξαν ότι μπορούν να βοηθήσουν. 
Καταθέτω για τα Πρακτικά τις φωτογραφίες από την κακοποίηση των σκύλων στην Ικαρία, την ερώτησή μου στον τότε Υπουργό κ. Κοντό –σκεφτείτε από το 2008- της κυβέρνησης της Νέας Δημοκρατίας και στον Ταξίαρχο και στην Εισαγγελεία Σάμου την κ. Κατσή. Ακόμα αυτό το αίσχος επικρατεί.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΠΙΠΙΛΗ",430
"73446"," Κι εγώ σας ευχαριστώ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73447"," Κυρία Πρόεδρε, θα ήθελα το λόγο για μια διευκρίνιση.","ΑΣΤΕΡΙΟΣ ΡΟΝΤΟΥΛΗΣ",446
"73448"," Κύριε Ροντούλη, παρακαλώ να τοποθετηθείτε μετά τους εισηγητές.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73449"," Υπάρχει Κανονισμός ή δεν υπάρχει;","ΙΩΑΝΝΗΣ ΙΩΑΝΝΙΔΗΣ",169
"73450"," Κυρία Πρόεδρε, για ένα λεπτό μόνο.","ΑΣΤΕΡΙΟΣ ΡΟΝΤΟΥΛΗΣ",446
"73451"," Ένα λεπτό, ακριβώς επειδή…","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73452"," Δηλαδή, κυρία Πρόεδρε, όποιος θέλει σηκώνει το χέρι του και λέει ότι θα μιλήσει για ένα λεπτό…","ΙΩΑΝΝΗΣ ΙΩΑΝΝΙΔΗΣ",169
"73453"," Δεν χρειάζεται από κάτω να κάνετε το συνήγορο. Παρακαλώ, κύριε συνάδελφε! Εξηγώ στον κ. Ροντούλη και τον παρακαλώ να πάρει κανονικά το λόγο μετά τους εισηγητές.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73454"," Θα φτάσουμε μεσάνυχτα εδώ, αφού έχουμε και την ψηφοφορία, για να μιλήσουμε…","ΙΩΑΝΝΗΣ ΙΩΑΝΝΙΔΗΣ",169
"73455"," Κύριε Ροντούλη, δεν σας δίνω το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73456"," Μία διευκρίνιση θέλω να κάνω.","ΑΣΤΕΡΙΟΣ ΡΟΝΤΟΥΛΗΣ",446
"73457"," Μα τι διευκρίνιση; Θα την κάνετε μετά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73458"," Αφήστε με μόνο να κάνω μία διευκρίνιση.","ΑΣΤΕΡΙΟΣ ΡΟΝΤΟΥΛΗΣ",446
"73459"," Ορίστε, έχετε το λόγο για ένα λεπτό, σας παρακαλώ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73460"," Κυρία Πιπιλή, σας άκουσα με μεγάλη προσοχή. Θα σας απαντήσω όταν έρθει η ώρα.
Θέλω να μου πείτε ξεκάθαρα: Η Νέα Δημοκρατία επί της αρχής ψηφίζει ναι ή όχι το παρόν νομοσχέδιο; Πείτε μου ξεκάθαρα, γιατί δεν σας άκουσα. Επί της αρχής γίνεται η συζήτηση. Ναι ή όχι;","ΑΣΤΕΡΙΟΣ ΡΟΝΤΟΥΛΗΣ",446
"73461"," Αυτό δεν είναι διευκρίνιση, που ζητήσατε, κύριε Ροντούλη.
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Ιγνατιάδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73462"," Δεν θα μας πει αν ψηφίζει ή όχι επί της αρχής; Μα, δεν είπε κάτι.","ΑΣΤΕΡΙΟΣ ΡΟΝΤΟΥΛΗΣ",446
"73463"," Ζητήσατε το λόγο για να κάνετε μια διευκρίνιση. Εσείς θέτετε ερώτημα επί της ψηφοφορίας. Παρακαλώ!","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73464"," Μα ζήτησα διευκρίνιση και επ’ αυτού δεν άκουσα, κυρία Πρόεδρε.","ΑΣΤΕΡΙΟΣ ΡΟΝΤΟΥΛΗΣ",446
"73465"," Ναι, κύριε Ροντούλη.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73466"," Κύριε Ιγνατιάδη, έχετε το λόγο για δεκαπέντε λεπτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73467"," Ευχαριστώ, κυρία Πρόεδρε.
Κυρίες και κύριοι συνάδελφοι, η Κυβέρνηση, τα κόμματα της μαύρης συμμαχίας που αυτές τις μέρες με αρχιμαέστρο την Ευρωπαϊκή Ένωση και την τρόικα κλιμακώνουν την αντιλαϊκή λαίλαπα, οδηγώντας κυριολεκτικά στον καιάδα τις συνθήκες ευζωίας του λαού, επιδιώκουν με την επικοινωνιακή διαχείριση του προβλήματος των αδέσποτων ζώων και γενικότερα της ευζωίας των ζώων συντροφιάς μέσω του νομοσχεδίουν, να δείξουν στο λαό πρόσωπο ευαίσθητο και ψυχοπονιάρικο, να καπηλευτούν τη γνήσια ευαισθησία των λαϊκών στρωμάτων γι’ αυτό το ζήτημα. 
Έχει πολλές δόσεις υποκρισίας αυτή η στάση, όταν μάλιστα γίνεται απ’ αυτούς που ασκούν ή στηρίζουν την πολιτική και το κοινωνικό σύστημα, που κυριολεκτικά οδηγεί στη φτώχεια, την εξαθλίωση, την εγκατάλειψη, την κοινωνική και φυσική κακοποίηση του ίδιου του λαού για τα κέρδη του κεφαλαίου που συμμετέχουν, δίνουν στήριξη ή ανοχή στις ιμπεριαλιστικές επεμβάσεις που σφαγιάζουν ολόκληρους λαούς. Αυτή η πολιτική, αυτό το κοινωνικό σύστημα είναι και το πρότυπο της βίας που εκδηλώνεται με τη βάρβαρη συμπεριφορά απέναντι στα ζώα.
Βέβαια, είναι κοινός τόπος ότι υπάρχει πρόβλημα με τη διαχείριση των ζώων συντροφιάς και την ευζωία τους, αύξηση των περιστατικών εγκατάλειψης και των φαινόμενων κακοποίησής τους, με συνέπειες επιπλέον και στη δημόσια υγεία, την ασφάλεια και την κυκλοφορία. Είστε υποχρεωμένοι να τα αναγνωρίσετε αυτά και ταυτόχρονα να συγκαλύψετε τις πολιτικές και τις κοινωνικές αιτίες τους και τις ευθύνες σας παρουσιάζοντάς τα σε ηθικολογική-ηθικοπλαστική βάση αποκομμένη από το κοινωνικό σύστημα, τις αξίες του, την πολιτική που το στηρίζει. 
Είναι ολοφάνερη η αποτυχία διαχρονικά των πολιτικών αντιμετώπισης του προβλήματος, γιατί δεν υπήρξε η πρόθεση και η πολιτική βούληση από τις εκάστοτε κυβερνήσεις, να αντιμετωπίζουν στοιχειωδώς τα αίτιά του, ώστε να εφαρμοστούν σοβαροί κανόνες για τη σε ένα, έστω, βαθμό άμβλυνσή του. Κύρια στόχευαν, όπως και το παρόν νομοσχέδιο, στη διαχείριση ορισμένων οξυμένων πλευρών του, των κάθε λογής πιέσεων, πολλές φορές όχι αποκλειστικά καλοπροαίρετων –φυσικά υπάρχουν κι αυτές- αλλά και συμφερόντων που συγκρούονται στη διαχείριση και την αντιμετώπισή του και που σχετίζονται με το ατομικό, το κυρίαρχο καπιταλιστικό κέρδος. 
Η Ευρωπαϊκή Ένωση, με το πράσινο βιβλίο χρησιμοποιεί σαν πρόσχημα την ευζωία, για να εξυπηρετήσει τη στήριξη ορισμένων μονοπωλιακών ομίλων. Αναγνωρίζει την ύπαρξη αντιθέσεων ανάμεσα στην ευζωία και τα καπιταλιστικά οικονομικά συμφέροντα, τη σύγκρουση αυτών των συμφερόντων σε μια μεγάλη αγορά και μιλάει για άνισους όρους ανταγωνισμού σε αυτόν τον οικονομικό τομέα και την ανάγκη παροχής κινήτρων στους καπιταλιστές. 
Τα αίτια της όξυνσης του σημερινού προβλήματος, έχουν να κάνουν με το ίδιο το καπιταλιστικό σύστημα και τη στρατηγική των κομμάτων που το στηρίζουν. Αυτό, γεννά και αναπαράγει τα πρότυπα του αρρωστημένου εγωισμού, του αμοραλισμού, της βίας μέσα από την πολιτιστική του βιομηχανία και το σύστημα παιδείας, στο λαό και στη νεολαία, την υποκατάσταση της φυσικής ανάγκης της επαφής και της χρήσης των ζώων από τη συσχέτιση της κατοχής τους με την άνοδο του κοινωνικού status quo του κατόχου τους, όπως ενός αυτοκινήτου μάρκας ή ακριβού παιχνιδιού, που εγκαταλείπει εύκολα κανείς όταν το βαρεθεί ή αντιληφθεί το βάρος των υποχρεώσεών του. 
	Οι αξίες της υπευθυνότητας και της αλληλεγγύης με κάθε τρόπο λοιδορούνται, ενώ προβάλλονται οι αξίες του ατομισμού και του κέρδους, απενοχοποιώντας τη συνείδηση, τη συμπεριφορά της εγκατάλειψης και της κακοποίησης των ζώων, το φόρτωμα της ευθύνης στους άλλους. Αυτό το σύστημα, οδηγεί τη λαϊκή οικογένεια στο να δυσκολεύεται να συντηρήσει τα μέλη της, πολύ δε περισσότερο τα κατοικίδιά της. Αυτό, προκαλεί το αυξημένο κόστος συντήρησης, υγειονομικής κάλυψης και διατροφής των ζώων, γιατί όλα αυτά είναι κυρίως στα χέρια των μεγάλων επιχειρηματικών ομίλων. Παράγωγό τους είναι η έλλειψη ενός αποτελεσματικού δημόσιου συστήματος ελέγχου της παραγωγής, της διακίνησης, της εμπορίας, της υγείας και της ευζωίας, της κατοχής, της χρήσης και της μεταχείρισης των ζώων συντροφιάς. Με το εμπόριο των ζώων συντροφιάς, την κερδοσκοπική χρήση τους, ακόμα και την εκμετάλλευση των αδέσποτων ζώων, αναπτύσσεται μία τεράστια βιομηχανία κερδών για συγκεκριμένους επιχειρηματικούς ομίλους και κάποιους παρατρεχάμενούς τους που πολλές φορές έχουν το «μανδύα» του φιλόζωου που εμπορεύεται την ευαισθησία.
	Με το νέο νομοσχέδιο διαιωνίζεται και ενισχύεται, παρά τις επιμέρους τροποποιήσεις, η μέχρι τώρα προβληματική αντιμετώπιση του προβλήματος, που χαρακτηρίζεται από τα ελλιπέστατα κρατικά κονδύλια, την υποβάθμιση των δημόσιων κτηνιατρικών υπηρεσιών, την υποχρηματοδότηση και τη στήριξη των μέτρων διαχείρισης στην ανταποδοτικότητα και την τοπική χρηματοδότηση από τους δήμους με την επιβάρυνση των εργαζόμενων δημοτών, φορτώνοντάς τους με νέα βάρη, τη στήριξη της αθρόας εμπορικής διάθεσης και γενικότερα της εκμετάλλευσης των ζώων συντροφιάς για την αποκόμιση κερδών. Έτσι όχι μόνο δεν θα δώσει λύσεις αλλά αντίθετα στις σημερινές συνθήκες της καπιταλιστικής κρίσης, θα διογκώσει το πρόβλημα και αυτό επειδή γίνεται προσπάθεια παραπέρα υποκατάστασης και κατακερματισμού της ευθύνης της πολιτείας για ενιαία δημόσια διαχείριση του προβλήματος των αδέσποτων και της ευζωίας των ζώων συντροφιάς με την περαιτέρω ενίσχυση του ρόλου και της ευθύνης των δήμων στη λογική της ανταποδοτικότητας. Η υποχρηματοδότηση των δήμων θα ενταθεί με πρόσχημα την κρίση. Ειδικότερα για τη διαχείριση αυτού του προβλήματος, τα τελευταία δύο χρόνια διατέθηκαν μόνο 600.000 ευρώ, δηλαδή 2.000 ευρώ ανά δήμο κατά μέσο όρο και βέβαια ελάχιστοι είναι αυτοί που πήραν χρήματα. Τους δίνετε και πρόσθετες ευθύνες, όπως η υποχρέωση ίδρυσης καταφυγίων, η πρόβλεψη για πιθανή ίδρυση κτηνιατρείων, η υποχρέωσή τους να παραλαμβάνουν τα ζώα που δεν επιθυμούν οι ιδιοκτήτες τους, η αστική ευθύνη για τη ζημιά σε τρίτους από τα αδέσποτα. Αυτό θα ενισχύσει την παραπέρα ιδιωτικοποίηση και εμπορευματοποίηση της διαχείρισης των ζώων συντροφιάς, επιβεβαιώνοντας και τον αντιλαϊκό ρόλο του «Καλλικράτη». 
«Φορτώνετε» το κόστος της διαχείρισης των αδέσποτων μέσω των δήμων στους εργαζόμενους δημότες με την επιβολή τέλους για την υποχρεωτική καταχώριση της σήμανσης των ζώων στους ιδιοκτήτες τους προς τους δήμους έως 3 ευρώ. Μπαίνει ουσιαστικά «σκυλογατόσημο», αυξάνεται το κόστος κατοχής δεσποζόμενου ζώου και ανοίγει ο δρόμος για τα τεκμήρια κατοχής ζώου συντροφιάς, κάνοντας την ίδια στιγμή φοροεισπράκτορα και τον αυτοαπασχολούμενο κτηνίατρο. Υπάρχει επίσης πρόσθετο τέλος στους δήμους, για την περίπτωση που θα κάνουν οι ίδιοι ηλεκτρονική σήμανση, υπάρχει πρόβλεψη για νέα ανταποδοτικά τέλη στην έκθεση αξιολόγησης των συνεπειών και ρυθμίσεων, καθώς και η χρηματοδότησή τους, μέσω των προβλεπόμενων προστίμων που έτσι θα παίξουν, κυρίως, το ρόλο της φοροείσπραξης και όχι παιδευτικό και αποτρεπτικό ρόλο. Γίνεται αναβάθμιση -σε ισότιμη σχεδόν βάση με τους δήμους- των φιλοζωικών οργανώσεων για ορισμένες απ’ αυτές που έχουν την οικονομική δυνατότητα για στοιχειώδη διαχείριση των αδέσποτων, υποκαθιστώντας έτσι παραπέρα τη δημόσια ευθύνη στη διαχείριση αυτού του προβλήματος με τον εθελοντισμό. 
Διευκολύνετε επίσης την είσοδο με όχημα σε ορισμένες απ’ αυτές τις οργανώσεις που μπορεί να ιδρύονται ακόμα και γι’ αυτόν το σκοπό των μεγάλων ιδιωτικών επιχειρήσεων, αξιοποιώντας τις φοροαπαλλακτικές διαφημιστικές χορηγίες ελεημοσύνης τους στη διαχείριση του προβλήματος. Ιδιωτικές επιχειρήσεις μπαίνουν ακόμα και στα προγράμματα της φιλοζωικής επιμόρφωσης στα σχολεία. 
Επί της ουσίας, οδηγούμαστε στην παραπέρα ιδιωτικοποίηση και εμπορευματοποίηση του προβλήματος με δυνατότητα ίδρυσης κτηνιατρείων, οι όροι των οποίων μπορούν να διαφοροποιούνται και προς τα κάτω ακόμα σ’ ό,τι αφορά τις απαιτήσεις από τα ισχύοντα αλλά και πραγματοποίησης σημάνσεων και άλλων κτηνιατρικών πράξεων σε αμφιβόλου καταλληλότητας χώρους.
	Επίσης, δεν διασφαλίζεται ο πραγματικός έλεγχος της εφαρμογής των κανόνων προστασίας των ζώων και δεν αντιμετωπίζεται το κομβικό ζήτημα της υπεύθυνης κατοχής, αναπαραγωγής, εμπορίας και διακίνησης, αφού είναι γνωστή η υποστελέχωση των υπηρεσιών στους δήμους, που στη συντριπτική πλειοψηφία τους δεν έχουν ούτε μπορούν να λειτουργήσουν κτηνιατρικές υπηρεσίες εξαιτίας της πολιτικής σας. Το πρόβλημα, θα οξυνθεί συνολικότερα σ’ όλες τις δημόσιες κτηνιατρικές υπηρεσίες με την πολιτική των απολύσεων και της εφεδρείας που ακολουθείτε. Ακόμα και η μεταφορά της ηλεκτρονικής βάσης δεδομένων από τον κτηνιατρικό σύλλογο στο Υπουργείο γι’ αυτόν το λόγο, είναι αμφίβολο αν θα μπορέσει να λειτουργήσει με επάρκεια. Το ίδιο θα συμβεί και με τη στελέχωση και τον εξοπλισμό των υπηρεσιών ελέγχου της ηλεκτρονικής σήμανσης, που μάλιστα σήμερα τις περιορίσατε κιόλας. Άρα, αυτό, θα οδηγήσει στη βέβαιη αδυναμία του αποτελεσματικού ελέγχου εφαρμογής της, που είναι ένας σημαντικός παράγοντας για να αντιμετωπιστεί το πρόβλημα. Επιπλέον, η γενικευμένη εφαρμογή της λόγω όχι μικρού κόστους, θα παραμείνει νομοθετημένο ευχολόγιο. 
Τέταρτον, η ανεπαρκέστατη προστασία της δημόσιας υγείας και η υποβάθμιση των όρων εκτέλεσης των κτηνιατρικών πράξεων, αφού το κτηνιατρικό βιβλιάριο υγείας των ζώων συντροφιάς παραμένει οτιδήποτε άλλο εκτός από δημόσιο έγγραφο με τις αντίστοιχες συνέπειες. 
Εξακολουθεί, να μην υπάρχει επαρκής έλεγχος της εφαρμογής και των κτηνιατρικών πράξεων αλλά και της πώλησης κτηνιατρικών φαρμάκων για τα ζώα και επομένως ανεξέλεγκτη και χωρίς επιστημονική επίβλεψη και καθοδήγηση διάθεσή τους. 
Λείπουν τα δημόσια προγράμματα καταπολέμησης επικίνδυνων ζωονόσων των ζώων συντροφιάς και βέβαια και για τα υπόλοιπα ζώα είναι ανεπαρκή. Λείπει η πρόβλεψη χρηματοδότησης, για τη δημιουργία δημόσιων χώρων υγειονομικής ταφής και αποτεφρωτηρίων των ζώων. 
Επίσης, δεν προβλέπεται καμμία μέριμνα παρακολούθησης της υγείας των αδέσποτων ζώων, που επανατοποθετούνται στους χώρους των δήμων. Αν υπάρχει τοπικά στους δήμους καλή θέληση γι’ αυτό, είναι αδύνατον να εφαρμοστεί ελλείψει πόρων και στελέχωσης. 
Τέλος, είναι προκλητική και πέρα από κάθε επιστημονικό κριτήριο, η πρόβλεψη του νομοσχεδίου να εκτελούνται συλλήβδην και χωρίς εξαίρεση και διαχωρισμό κτηνιατρικές πράξεις σε κινητές μονάδες, που τα χαρακτηριστικά τους θα καθορίζονται με υπουργική απόφαση, ακόμη και για χειρουργικές επεμβάσεις και πράξεις γενικής αναισθησίας και ανάνηψης. 
Πέμπτον, η παραπέρα προσπάθεια προώθησης της απελευθέρωσης της αγοράς κτηνιατρικών υπηρεσιών και της αγοράς συνολικά των ζώων συντροφιάς και με το προηγούμενο μέτρο, αλλά και με την είσοδο των αλλοδαπών κτηνιάτρων στο πλαίσιο της ενδοκοινοτικής κινητικότητας με διαφοροποιημένους όρους και μάλιστα άμεσα ή έμμεσα επιδοτούμενους με το πρόσχημα του εθελοντισμού, στους οποίους θα παραχωρούνται με προκλητικό τρόπο για προνομιακή κατ’ εξαίρεση χρήση οι δημόσιες υποδομές των δήμων, των περιφερειών και των περιφερειακών ενοτήτων, είναι κάτι που διευκολύνει την άσκηση σε εμπορική βάση με το μανδύα δήθεν σωματείων, επιδοτούμενων ανταγωνιστικών, χαμηλών προδιαγραφών και κόστους κτηνιατρικών πράξεων. Στόχος, είναι η υποβάθμιση των αμοιβών κυρίως των μισθωτών κτηνιάτρων στους δήμους και αλλού και το κτύπημα του εισοδήματος των αυτοαπασχολούμενων κτηνιάτρων. 
Για τον ίδιο λόγο εξάλλου, δεν διευκρινίζεται ποιοι και με τι λογής εργασιακές σχέσεις θα κάνουν την ηλεκτρονική σήμανση και τις άλλες πράξεις στα αδέσποτα, με τι διαδικασία θα προμηθεύονται οι δήμοι και οι άλλοι από το εμπόριο τις ηλεκτρονικές ταυτότητες. 
Στην ίδια λογική, κινείται και η συνεργασία των δήμων με τους ιδιώτες κτηνιάτρους, όπου πηγαίνουμε πίσω απ’ αυτό που προβλέπεται με τη δυνατότητα, δηλαδή, πραγματοποίησης προγραμμάτων μέσω των συλλόγων τους, όπως γίνονταν με το προηγούμενο πλαίσιο με τους αντίστοιχους δήμους της έδρας εργασίας τους. Με αυτόν τον τρόπο, υποβοηθείται η παραπέρα συγκέντρωση σε λιγότερα χέρια της άσκησης της κτηνιατρικής υπηρεσίας.
Έκτον, ανοίγει ο δρόμος -όπως κάνετε και με τα παραγωγικά ζώα- με τον εγκεκριμένο κτηνίατρο για την αποσύνδεση του πτυχίου από την άδεια άσκησης επαγγέλματος και αυτής από τον πιστοποιημένο κτηνίατρο, που προβλέπεται για τον κτηνίατρο που ασκεί τις πράξεις των ζώων συντροφιάς στη λογική της Μπολόνια, αφού αφήνετε απροσδιόριστες και τις απαιτήσεις και τα πιθανά ειδικά επιπλέον προσόντα, που θα οριστούν με υπουργική απόφαση.
Έβδομον, σε ό,τι αφορά τις υποχρεώσεις των ιδιοκτητών δεν αντιμετωπίζεται το ζήτημα των υλικών προϋποθέσεων και της δυνατότητας όλων των κατόχων να τις εξασφαλίσουν. Οπότε η ρύθμιση θα μείνει κενό γράμμα, διότι κάτι τέτοιο για να μην είναι προνόμιο των λίγων, προϋποθέτει τουλάχιστον αποφασιστική ενίσχυση του λαϊκού εισοδήματος, μείωση του κόστους συντήρησης και περίθαλψης των ζώων συντροφιάς. Εδώ, δεν αντιμετωπίζεται καν συνολικά το κόστος σήμανσης και στείρωσης, που το νομοσχέδιο τις κάνει υποχρεωτικές για το σύνολο των λαϊκών οικογενειών που κατέχουν ζώα. Οι σχετικές διατάξεις για τους εγγεγραμμένους ανέργους, τους νέους με πάνω από 80% αναπηρία, τις μονογονεϊκές οικογένειες και τους πολύτεκνους -όσον αφορά στο κόστος της σήμανσης στις δημόσιες και τις δημοτικές υπηρεσίες- κινδυνεύουν να μείνουν κενό γράμμα για λόγους αδυναμίας πραγματοποίησής τους και αφορούν μόνο περιπτώσεις ακραίας ανέχειας και όχι το σύνολο των λαϊκών στρωμάτων. 
Η εξαίρεση από την υποχρεωτική εφαρμογή στους σκύλους των κτηνοτροφικών κοπαδιών, απλώς πάει να χαϊδέψει αυτιά, όταν η συνολική πολιτική που εφαρμόζεται και από την Κυβέρνησή σας, κυριολεκτικά οδηγεί τους κτηνοτρόφους στην απόγνωση. Το ίδιο –με άλλον τρόπο- κάνετε με τους κυνηγούς στήνοντάς τους μάλιστα διπλή εισπρακτική παγίδα. 
Επιπλέον, η απαλλαγή των φιλοζωικών σωματείων από την υποχρέωση δημοσίευσης της σήμανσης στις αγγελίες, μπορεί να αξιοποιηθεί από ορισμένους επιτηδείους με το προκάλυμμα δήθεν «σωματεία», ακριβώς για την ανάπτυξη αυτού που εσείς ονομάζεται «παρεμπόριο», που έτσι ουσιαστικά το θεσμοθετείτε. 
Φυσικά, δεν γίνεται λόγος για την υποχρέωση της πολιτείας να μεριμνά για τα ζώα και για την προστασία που χρειάζονται, για την προστασία και τη βοήθεια των ατόμων με ειδικές ανάγκες που το κόστος τους παραμένει ατομική υπόθεση, αυτών και των οικογενειών τους. 
Επίσης, προσχηματική και υποκριτική είναι η παρουσία των διατάξεων περί εκμετάλλευσης των ζώων για εμπορικούς και κερδοσκοπικούς σκοπούς, μετά μάλιστα και από την αφαίρεση της διάταξης για τις εκθέσεις, αφού αυτή αφορά μόνο τα τσίρκο και τα βαριετέ, όταν όλο το κύκλωμα με τα ζώα συντροφιάς, το ίδιο το κοινωνικό σας σύστημα σε αυτό ακριβώς στηρίζεται, στο κέρδος, ειδικά με την εξαίρεση από αυτήν, την εκμετάλλευση των ίππων των ιπποδρομιών όπου εκεί είναι και το μεγάλο κερδοσκοπικό φαγοπότι της εκμετάλλευσης αυτών των ζώων μέσου του στοιχήματος, που στηρίζεται μάλιστα και από το κράτος. 
Επίσης, κενό γράμμα είναι και όσα αφορούν τις δηλητηριάσεις, από τη στιγμή που είναι ανεξέλεγκτη η διάθεση δηλητηρίων, που πολύ εύκολα μπορεί κανείς να προμηθευτεί και να χρησιμοποιήσει εξαιτίας της πολιτικής σας.
Αν ο τρόπος που αντιμετωπίζει μια κοινωνία τα ζώα δείχνει τον πολιτισμό της, ο καπιταλισμός παράγει κι εδώ τη βαρβαρότητα και τη διαχειρίζεται ακόμα και αυτή με κριτήριο την αποκόμιση κερδών. Αυτό ακριβώς αποτυπώνει και η φωτογραφία που μας έδειξε προηγουμένως η κ. Πιπιλή στην αρχή της ομιλίας της. 
Για να αναπτυχθεί ένας ανθρώπινος πολιτισμός που να αξίζει στον άνθρωπο, που να σέβεται τα ζώα, απαιτείται μια άλλη κοινωνία, η σοσιαλιστική. Μόνο σε αυτήν που θα στηρίζεται στην κοινωνική ιδιοκτησία των μέσων παραγωγής, στον επιστημονικό κεντρικό σχεδιασμό, στον ολόπλευρο λαϊκό έλεγχο με κριτήριο την ολόπλευρη κάλυψη των κοινωνικών αναγκών, μπορεί να γίνει και ολοκληρωμένη αντιμετώπιση του προβλήματος σε σχέση με τα ζώα. Πρέπει να ευδοκιμήσουν η ανθρωπιά, ο σεβασμός της φύσης και των ζώων, να αντιμετωπιστεί ολοκληρωμένα το πρόβλημα της ευζωίας τους και να δημιουργηθούν οι υλικές προϋποθέσεις για αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κυρία Πρόεδρε.
Αυτό θα γίνει με την πλήρη στελέχωση και εξοπλισμό των δημόσιων υπηρεσιών και των μέσω διατροφής και περίθαλψης που απαιτούνται για τη διαχείριση των ζώων, με δημόσιο φορέα παραγωγής, εισαγωγής και διακίνησης φαρμάκων κτηνιατρικής χρήσης, αναλώσιμων υλικών και εξοπλισμού κτηνιατρικής χρήσης, με αποκλειστικά δημόσιες και δωρεάν κτηνιατρικές υπηρεσίες, με δημόσιο φορέα παραγωγής τυποποιημένων ζωοτροφών και με πλήρη κατοχύρωση των δικαιωμάτων των εργαζομένων.
Σήμερα, βέβαια, απαιτούνται άμεσα μέτρα για την αντιμετώπιση του προβλήματος ενίσχυσης του λαϊκού εισοδήματος, για τη μείωση του κόστους συντήρησης και περίθαλψης ζώων συντροφιάς, με έλεγχό τους στην πηγή, που διαμορφώνεται πριν από όλα στους επιχειρηματικούς ομίλους αναπαραγωγής, παραγωγής και εμπορίας των μέσων συντήρησης και περίθαλψής τους. 
Αυτό θα γίνει με τη στήριξη του επιστημονικού και του τεχνικού κόσμου που εργάζεται στο χώρο των ζώων συντροφιάς, με ανθρώπινους όρους εργασίας, με επιστημονικές προδιαγραφές και ικανοποιητικές αμοιβές με βάση τις σύγχρονες ανάγκες, με επαρκή στελέχωση και εξοπλισμό των δημόσιων κτηνιατρικών υπηρεσιών, με καμμία υποκατάσταση της δημόσιας ευθύνης από τον εθελοντισμό, με επαρκή χρηματοδότηση, με επιδοτούμενα δημόσια προγράμματα για τη σήμανση και τη στείρωση των δεσποζόμενων ζώων συντροφιάς, όπως για την ευαισθητοποίηση, την ηλεκτρονική σήμανση, την περισυλλογή, τη στείρωση και την υιοθεσία των αδέσποτων ζώων. Εκεί, μπορεί να αξιοποιηθεί και η συμμετοχή των αυτοαπασχολούμενων μέσω των συλλογικά οργανωμένων φορέων τους.
Χρειάζεται πλήρης δωρεάν παροχή από το κράτος των ζώων, που είναι αναγκαία στα άτομα με ειδικές ανάγκες για την αγορά, την εκπαίδευση, τη χρήση και τη φροντίδα τους, με πόρους που θα βρεθούν πρώτα απ’ όλα από τη γενναία φορολόγηση των μεγάλων εταιρειών, που θησαυρίζουν από το κύκλωμα των ζώων συντροφιάς και όχι μόνο και όχι περιμένοντας το αντίθετο, τη διαφημιστική τους ελεημοσύνη και την αποκόμιση κερδών, από τον πόνο και τη δυστυχία των ανθρώπων και των ζώων. 
Πρέπει να αξιοποιήσουμε σε αυτήν τη βάση και το γνήσιο πραγματικά, που είναι το μεγαλύτερο μέρος, φιλοζωικό στοιχείο, σε ρόλο που μπορεί να αποδειχθεί επικουρικά πολύτιμος, ιδιαίτερα στον εντοπισμό των αναγκών, την ενημέρωση και την ευαισθητοποίηση. 
Ευχαριστώ πολύ.","ΘΕΟΔΩΡΟΣ ΙΓΝΑΤΙΑΔΗΣ",167
"73468"," Κι εγώ σας ευχαριστώ.
Το λόγο έχει τώρα ο ειδικός αγορητής του ΛΑΟΣ, κ. Αθανάσιος Πλεύρης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"73469"," Ευχαριστώ, κυρία Πρόεδρε.
Κύριοι συνάδελφοι, έρχεται ένα νομοσχέδιο στην ελληνική Βουλή σήμερα μετά από πολύ μεγάλη καθυστέρηση δεκαοκτώ μηνών, όπου έγιναν προσπάθειες από το Υπουργείο να βρεθεί μια χρυσή τομή και, πραγματικά, είναι σημαντικό που ερχόμαστε να συζητήσουμε αυτό το νομοσχέδιο.
Θα εξηγήσω τη σημασία του με ένα απλό παράδειγμα. Πριν μια εβδομάδα, δικάστηκε στο Μονομελές Πλημμελειοδικείο Αθηνών κάποιος που πήρε τρία αδέσποτα σκυλιά με τροφή, τα έβαλε μέσα σε έναν περιφραγμένο χώρο, χτύπησε τα δύο με ένα σιδηρολοστό, το ένα ξέφυγε, τα σκυλιά έμειναν αιμόφυρτα, οι περίοικοι, που ήταν εκεί, ειδοποίησαν την Αστυνομία και όταν μπήκε μέσα η Αστυνομία, ενώ ήταν ζωντανά τα σκυλιά, τον είδε να τα έχει βάλει σε δύο σακούλες σκουπιδιών, προκειμένου να τα θάψει. 
Είχα την τιμή να εκπροσωπήσω τις φιλοζωικές σε αυτήν τη δίκη. Η ποινή ξέρετε ποια ήταν μέχρι χθες, μέχρι πριν από αυτό το νομοσχέδιο; Ανώτατο όριο ποινής έξι μήνες. Δηλαδή η εξύβριση στο δρόμο, για να καταλάβουμε τις αξίες αυτής της κοινωνίας, το να σε βρίσει κάποιος στο δρόμο, είχε μεγαλύτερη ποινική απαξία από το να πας και να σκοτώσεις ένα ζώο. Όχι απλώς να το σκοτώσεις, να το βασανίσεις: ποινή φυλάκισης μέχρι έξι μήνες. Και αυτό το οποίο ζήσαμε στο δικαστήριο, επειδή πολλοί θέλουν να μιλούν για εξαιρέσεις, δυστυχώς δεν είναι εξαιρέσεις, είναι ένα μεγάλο ταμπού της ελληνικής κοινωνίας. Υπάρχει κακοποίηση στα ζώα και η κακοποίηση είναι μεγάλη σε όλη την περιφέρεια της Ελλάδος και στον αστικό ιστό, όπου έχουμε πλέον και φαινόμενα να αντιμετωπίζονται και προς βρώση κάποια ζώα από λαθρομετανάστες. Σε όλη την περιφέρεια της χώρας τα περιστατικά είναι δραματικά. Έχουμε αυτήν τη στιγμή, κύριοι συνάδελφοι, ακρωτηριασμό ζώων. Κόβουν με πριόνι τη μουσούδα σε σκύλους και υπάρχουν φωτογραφίες που έχουν κατατεθεί. Υπάρχει κρέμασμα από τα γεννητικά όργανα. Στην Κρήτη πάρα πολλά περιστατικά, στην Αθήνα πολλά περιστατικά. Στην επερώτηση που είχε προκαλέσει ο Λαϊκός Ορθόδοξος Συναγερμός τα είχαμε καταθέσει και αυτήν ήταν μια πραγματικότητα. 
Το νομοσχέδιο σήμερα, έρχεται σε μια πρώτη φάση να κάνει το μίνιμουμ, να υπάρχουν κυρώσεις σοβαρές γι’ αυτούς που κακοποιούν τα ζώα, κυρώσεις ποινικές, που πλέον είναι ένα σοβαρό πλημμέλημα που μπορεί να φτάσει μέχρι και πέντε χρόνια φυλάκιση, από ένα έως πέντε χρόνια, όπως είναι τα πλημμελήματα στην ελληνική έννομη τάξη. Για πρώτη φορά, έρχεται ένα νομοσχέδιο που ποινικοποιεί το παράνομο εμπόριο ζώων. Μέχρι στιγμής, υπήρχε μια ανεξέλεγκτη κατάσταση και έρχεται ο νομοθέτης να ποινικοποιήσει, να βάλει κυρώσεις πάλι με σοβαρό πλημμέλημα. Συνεπώς για πρώτη φορά έρχεται η ελληνική κοινωνία να πει: «Κύριοι, όποιος κακοποιεί ζώα θα τιμωρείται», να δώσει έναν παιδευτικό χαρακτήρα. 
Θα μου πείτε: «Αρκούν οι ποινικές κυρώσεις;». Προφανώς όχι, κύριοι συνάδελφοι. Είναι ένα θέμα παιδείας, ένα θέμα, που θα ξεκινήσει μέσα από τα σχολεία, να αναπτυχθεί μία φιλοζωία. Εγώ δεν πιστεύω ότι μόνο η λαϊκή οικογένεια έχει φιλοζωία και αγαπά τα ζώα. Και η αστική οικογένεια έχει φιλοζωία και αγαπά τα ζώα. Το θέμα είναι να διαμορφώσουμε τις αξίες σε μια κοινωνία, ώστε να μη φαντάζει περίεργο ότι σήμερα συζητάμε ένα νομοσχέδιο για τα ζώα. Να μην ακούμε αυτό που μπορεί να τύχει να το ακούσουμε και από συναδέλφους έξω στους διαδρόμους: «Μα καλά, όλα τα έχουμε λύσει, μας λείπει το θέμα αν θα λύσουμε την ευζωία των ζώων». Είναι σημαντικό, γιατί αυτός ο τόπος έφτασε εδώ και από καταρράκωση ηθικών αξιών η οποία υπήρξε. 
Και βλέπετε -το είπα στην επιτροπή, κύριοι συνάδελφοι- πώς ο νομοθέτης πάλι έρχεται να αντιμετωπίσει ένα θέμα φοβικά, υπό ποια κατεύθυνση; Ότι το βλέπει περισσότερο ως ένα πρόβλημα, ως κάτι το οποίο υποχρεούται να το κάνει, «πρέπει να βρούμε τρόπο να προστατεύσουμε τα ζώα». Η φοβικότητα ξέρετε από πού φαίνεται; Όταν είναι να επανατοποθετηθούν τα ζώα στο φυσικό τους περιβάλλον, εξαιρούνται τα σχολεία. Διότι στην πραγματικότητα, έχουμε την παλιά αντίληψη που υπάρχει και σου λέει: «Μην είναι κοντά το σκυλί, θα σου μεταφέρει ασθένειες, θα σε δαγκώσει». Ενώ τι πιο ωραίο είναι να λες αντιθέτως ότι η επαναφορά των αδέσποτων, αφού έχουν πάει και έχουν σημανθεί, θα είναι σε σχολεία, να έρθει το παιδί από μικρή ηλικία σε επαφή με το ζώο, να μην το φοβάται, να είναι ένα κομμάτι πλέον του αστικού ιστού, όπως έχει διαμορφωθεί το ζώο συντροφιάς. Θεωρώ, λοιπόν, ότι για πρώτη φορά ο νομοθέτης έρχεται –όχι για πρώτη φορά, υπήρξαν και προηγούμενα νομοσχέδια- και θεσπίζει να υπάρχουν πλέον σαφείς και δραστικές κυρώσεις γι’ αυτούς που κακοποιούν τα ζώα. Στην έννοια της ευζωίας, μπαίνει πρώτη φορά ότι το ζώο συντροφιάς δεν θα είναι μόνιμα δεμένο και δεν θα ζει μέσα σε πρόχειρες, ακατάλληλες κατασκευές. 
Οι εικόνες που έδειξε η κ. Πιπιλή από την Ικαρία, μ' αυτό το νομοσχέδιο πλέον θα αποτελούν ποινικό αδίκημα, το να είναι μόνιμα δεμένα. Μέχρι τώρα μπορούσαν να είναι μόνιμα δεμένα…","ΑΘΑΝΑΣΙΟΣ ΠΛΕΥΡΗΣ",432
"73470"," Αν δεν είναι, κύριε συνάδελφε…","ΦΩΤΕΙΝΗ ΠΙΠΙΛΗ",430
"73471"," Κυρία Πιπιλή, τώρα μπήκατε, αφήστε με να μιλήσω. 
Δίνεται, λοιπόν, ο ορισμός της ευζωίας κατά τους όρους που ζήτησαν όλες οι φιλοζωικές, για να μην έχουμε αυτό που τα φιλοζωικά σωματεία λένε «τα βαρελόσκυλα». Έρχεται ένα νομικό πλαίσιο, που τιμωρεί πλέον αυτόν που θα κακοποιεί το ζώο, που τιμωρεί αυτόν που θα κάνει παράνομο εμπόριο ζώων και προσπαθεί να βάλει μια τάξη. Από τη μία, οι υποχρεώσεις που έχει η πολιτεία και από την άλλη, ο εθελοντισμός. Οι υποχρεώσεις της  πολιτείας είναι ότι ο δήμος πλέον πρέπει να περισυλλέγει τα αδέσποτα, πράγμα που ίσχυε, αλλά δεν μπορούσαν να ανταποκριθούν οι δήμοι προς αυτήν την κατεύθυνση και από την άλλη πλευρά, σε συνεργασία με φιλοζωικά σωματεία, να μπορεί να γίνεται η διαχείριση των αδέσποτων ζώων, η σήμανση και η επανατοποθέτησή τους στο φυσικό τους περιβάλλον. 
Αντίστοιχα για πρώτη φορά, έχουμε την ουσιαστική στήριξη του εθελοντισμού, καθώς ο νομοθέτης έρχεται και δίνει το δικαίωμα σε φιλοζωικά σωματεία να υιοθετούν αδέσποτα σκυλιά, αδέσποτα ζώα. Εδώ, λοιπόν, ήταν ένα σημείο τριβής στην επιτροπή. Υπήρξε μία τάση που φοβόταν να πάμε σε αυτήν την κατεύθυνση, στο όνομα υποτιθέμενου εμπορίου, στο  όνομα πως  θα ελέγχονται τα φιλοζωικά. 
Αντιθέτως αυτό που πιστεύουμε, είναι ότι εάν δίνεται η δυνατότητα στα φιλοζωικά σωματεία να υιοθετούν, τότε μπορεί να ελεγχθεί και η ευζωία αυτών των ζώων. Είδαμε μέσα στην επιτροπή, μία προσπάθεια απαξίωσης του έργου των φιλοζωικών σωματείων, όταν στην πραγματικότητα η όποια ευζωία υπάρχει  αυτήν τη στιγμή για τα ζώα συντροφιάς προέρχεται όχι από τους δήμους, αλλά από τα φιλοζωικά σωματεία. Όμως πάλι έχουμε την ασφαλιστική δικλίδα, διότι με την σήμανση και όταν θα τα υιοθετούν, θα μπορεί μετά να πάει ο δήμος ή ο οποιοοσδήποτε ελεγκτικός μηχανισμός, να δει ότι πραγματικά αυτό το φιλοζωικό σωματείο που έχει υιοθετήσει πενήντα, εξήντα ζώα, θα τα έχει σε τέτοιες συνθήκες που τους αρμόζουν και παράλληλα θα γίνεται προσπάθεια να έχουν την ευζωία την οποία οφείλει να τους δώσει η κοινωνία και η πολιτεία. 
Ένα άλλο μεγάλο θέμα τριβής, το θέμα των εθελοντών κτηνιάτρων. Κάποιοι προσπαθούν να απαξιώσουν αυτήν τη ρύθμιση. Για πρώτη φορά, έρχεται ο νομοθέτης και δίνει τη δυνατότητα να ασκούν κτηνιατρικές πράξεις και οι εθελοντές κτηνίατροι. Η ένσταση που αναφέρθηκε εδώ από την κ. Πιπιλή, ότι πρέπει να γίνεται υπό την εποπτεία, δεν λέει αυτό ο νόμος. Λέει, ότι όταν γίνεται χρήση χώρου του δήμου, που προφανώς τότε είσαι στον σκληρό πυρήνα της πολιτείας, θα πρέπει να υπάρχει εποπτεία του ανάλογου κτηνιάτρου, που έχει χρεωμένο αυτό το χώρο. Δίνονται οι δυνατότητες να έλθουν εδώ πέρα κινητές μονάδες. Εκεί υπήρξε η αντίδραση από τους κτηνιάτρους. 
Κατά την άποψή μου, με τους όρους που έχει μπει το άρθρο, δεν νοείται μία τέτοια αντίδραση, διότι έχουμε ασφαλιστικές δικλίδες. Λέμε εθελοντές οι οποίοι έχουν όλα τα προσόντα να ασκήσουν το  επάγγελμα στην Ελλάδα. Συνεπώς, έτσι δίνεται η δυνατότητα να υπάρξει περίθαλψη σε όλα αυτά τα ζώα, να γίνεται  στείρωση, να γίνονται κτηνιατρικές πράξεις, διότι δεν πρέπει  μόνο να προστατέψουμε τα ζώα στο κομμάτι της διαχείρισης. Θα πρέπει αντίστοιχα, να υπάρξουν οι απαιτούμενες στειρώσεις, για να μην έχουμε το φαινόμενο να αυξάνονται τα αδέσποτα ζώα. 
Το γεγονός ότι  υπάρχουν κάποιες σοβαρές γραφειοκρατικές διαδικασίες, είναι πράγμα που θα το αντιμετωπίσουμε και σιγά - σιγά πιστεύω θα γίνει κάποια στιγμή και μία βελτίωση, αφού δούμε πώς θα λειτουργήσει το πλαίσιο. Αλλά οι βασικοί πυλώνες, είναι ότι πλέον έρχεται το νομοθετικό Σώμα και λέει κύριοι υποχρεούνται οι δήμοι να προστατεύουν και να περιθάλπουν τα αδέσποτα ζώα αφ’ ενός.
Οι φιλοζωικές που συνεργάζονται με τους δήμους έχουν κάποια πλεονεκτήματα, γιατί ακριβώς τους αναγνωρίζουμε ότι όλο αυτό το διάστημα είχαν το μεγάλο κόστος της περίθαλψης των ζώων. Από την άλλη πλευρά, λελογισμένα μπορεί να υπάρχει παρουσία εθελοντών εδώ, προκειμένου να διαχειριστούμε αυτό το θέμα. 
Για πρώτη φορά καταργούνται αυτοί οι παράλογοι, οι απαρχαιωμένοι κανονισμοί της πολυκατοικίας, που έλεγαν ότι απαγορεύονται να υπάρχουν κατοικίδια ζώα. Έρχεται ο νομοθέτης και κάνει μία στάθμιση και λέει ότι ακόμα και να το απαγορεύει ο κανονισμός, επιτρέπεται να υπάρχουν μέχρι δύο ζώα στις πολυκατοικίες, όπως ακόμα και στους κοινόχρηστους χώρους της πολυκατοικίας, αν υπάρχει ομοφωνία, γιατί αποδεχόμαστε και την ένσταση κάποιου που δεν αγαπά τα ζώα και δεν μπορούμε να του επιβάλλουμε την παρουσία στους κοινόχρηστους χώρους. Εκεί που δεν έχουμε πολυκατοικίες, προφανέστατα δεν υπάρχει περιορισμός, αρκεί να πληρούνται οι όροι της ευζωίας, οι υγειονομικές διατάξεις και οι όροι κοινής ησυχίας. 
Για πρώτη φορά –και εκεί θα επιμείνω- είναι πολύ σημαντικό, κύριοι συνάδελφοι, το γεγονός ότι θα υπάρχουν ποινικές κυρώσεις σε όσους κακοποιούν ζώα. Αν μπείτε στον ιστότοπο «Αδέσποτο.gr», θα δείτε πραγματικά εικόνες που δεν τιμούν την ελληνική κοινωνία. 
Θα δείτε και το περιστατικό για το οποίο σας μίλησα, στο οποίο είχα την τύχη και την τιμή να είμαι δικηγόρος, όπου κάποιος επιχείρησε να σκοτώσει δύο σκύλους. Ο ένας πέθανε, ο άλλος σώθηκε. Θα δείτε επίσης και άλλες εικόνες, με πράγματα που δεν μπορείτε να φανταστείτε ότι γίνονται σε μια πολιτεία, με εικόνες όπου γδέρνεται σκύλος, πριονίζονται τα πόδια του, όπου πέφτουν γάτες μέσα σε οξύ. 
Για πρώτη φορά, έρχεται η ποινικοποίηση του λεγομένου stop crush. Τι είναι αυτό; Για τους περισσότερους είναι άγνωστο. Είναι παραγγελία που γίνεται –αν είναι δυνατόν, κύριοι συνάδελφοι, αυτά υπάρχουν, ακόμα και στην ελληνική κοινωνία- για το βασανισμό ζώου σε βίντεο. 
Λένε «θέλω να έχετε ένα λυκόσκυλο βελγικό, γερμανικό και να βασανιστεί κατ’ αυτόν τον τρόπο». Στέλνεται η παραγγελία και υπάρχουν άνθρωποι που κάνουν αυτά τα βασανιστήρια, τα καταγράφουν σε ένα βίντεο και τα στέλνουν. Μέχρι τώρα, αυτό δεν ρυθμιζόταν ή ρυθμιζόταν με την ποινή που σας ανέφερα, την ποινή της φυλάκισης μέχρι έξι μήνες. 
Αυτό είχε κρίνει ο νομοθέτης ότι πρέπει να είναι το πλαίσιο ποινής, όταν με ένα πριόνι ακρωτηριάζεις ένα σκύλο ή όταν μαζεύεις είκοσι κουτάβια και τα βάζεις στην εξάτμιση ενός αυτοκινήτου και τα σκοτώνεις! Πλέον ο νομοθέτης δίνει το μήνυμα ότι από εδώ και πέρα, όσοι διαπράττουν εγκλήματα απέναντι στα ζώα θα πηγαίνουν και φυλακή. 
Αυτό το μήνυμα, ότι δηλαδή επιτέλους η ελληνική πολιτεία θα προστατεύσει σοβαρά τα δικαιώματα των ζώων, δεν μπορεί να απαξιώνεται από κανένα. Μόνο και μόνο γι’ αυτόν το λόγο, πρέπει να ψηφιστεί το νομοσχέδιο επί της αρχής. 
Θεωρούμε ότι στη συζήτηση επί των άρθρων θα γίνουν και οι όποιες διορθωτικές βελτιώσεις. Κατά την άποψή μου, είναι ένα νομοσχέδιο που θα μπορούσε τουλάχιστον επί της αρχής, να ψηφιστεί από όλες τις πτέρυγες. Μπορεί βέβαια να υπάρχουν κάποιες επιμέρους διαφωνίες, αλλά το γεγονός ότι τα ζώα πρέπει να προστατεύονται και αυτοί που εγκληματούν σε βάρος τους πρέπει να τιμωρούνται, είναι κάτι αδιαμφισβήτητο.
Κύριε Υπουργέ, ήρθε επιτέλους το νομοσχέδιο μετά από δεκαοκτώ μήνες. Στην επιτροπή είδαμε καταστάσεις, που όσοι δεν είναι εξοικειωμένοι με τα φιλοζωικά θέματα δεν μπορούσαν να τις καταλάβουν. Υπάρχουν πολλές κόντρες και διαφορετικές οπτικές γωνίες αντιμετώπισης του θέματος μεταξύ κτηνιάτρων και φιλόζωων, μεταξύ των φιλόζωων. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Θεωρώ ότι με το παρόν νομοσχέδιο γίνεται η καλύτερη δυνατή στάθμιση και γι’ αυτόν το λόγο υπερψηφίζουμε, ώστε επιτέλους να έχουμε αυτό που έλεγε και ο Πυθαγόρας, ότι ο άνθρωπος και τα ζώα, έχουν το προνόμιο να μοιράζονται το δικαίωμα να έχουν ψυχή. 
(Χειροκροτήματα από την πτέρυγα του ΛΑΟΣ)","ΑΘΑΝΑΣΙΟΣ ΠΛΕΥΡΗΣ",432
"73472"," Κύριε Πρόεδρε, παρακαλώ το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"73473"," Ορίστε, κύριε Λαφαζάνη, έχετε το λόγο. Θέλετε να κάνετε μία σύντομη δήλωση;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73474"," Ευχαριστώ, κύριε Πρόεδρε. Πράγματι, μία δήλωση θα ήθελα να κάνω. 
Κυρίες και κύριοι συνάδελφοι, θέλουμε να καταγγείλουμε ως πρωτοφανή, απαράδεκτη και πραξικοπηματική, την παρέμβαση του κ. Παπαϊωάννου στη δικαιοσύνη, με την οποία ζητά την «εκπαραθύρωση» των δύο οικονομικών εισαγγελέων, του κ. Πεπόνη και του κ. Μουζακίτη. Αυτή η παρέμβαση, δεν εκθέτει μόνο τον ίδιο τον κ. Παπαϊωάννου. Θεωρούμε ότι εκθέτει σύσσωμη την Κυβέρνηση και τα τρία κόμματα της συγκυβέρνησης, τα οποία είναι συνυπεύθυνα για τέτοιου είδους απαράδεκτες παρεμβάσεις. 
Καλούμε την Κυβέρνηση αυτήν την ώρα, να αποσύρει αυτό το πραξικοπηματικό αίτημα, το οποίο κουρελιάζει κάθε έννοια ανεξαρτησίας της δικαιοσύνης στη χώρα μας. Δεν μπορεί ο Υπουργός, όταν δεν συμφωνεί με ορισμένες κινήσεις και ενέργειες δικαστικών, να στέλνει τέτοιου είδους επιστολές και να ζητάει την παραίτηση και αποπομπή τους. 
Ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"73475"," Έκανε μία δήλωση ο κ. Λαφαζάνης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73476"," Κύριε Πρόεδρε, παρακαλώ το λόγο.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73477"," Θέλετε κι εσείς να κάνετε μία δήλωση;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73478"," Μάλιστα, κύριε Πρόεδρε.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73479"," Ωραία. Κάντε κι εσείς, λοιπόν, μια σύντομη δήλωση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73480"," Κύριε Πρόεδρε, όσο ανακατευόμαστε στα εσωτερικά της δικαιοσύνης τόσο κι η δικαιοσύνη μπαίνει στον πειρασμό να ανακατεύεται στα εσωτερικά της πολιτικής. Η νομοθετική εξουσία είναι για να νομοθετεί, η εκτελεστική για να κυβερνά και η δικαιοσύνη, είναι για να δικάζει. Είμαστε κατηγορηματικοί απέναντι σ’ αυτό το ζήτημα, δηλαδή στη διάκριση των εξουσιών, και θεωρούμε ότι μετά απ’ αυτό θα ακολουθήσουν τα ανάλογα.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73481"," Άρα, κατά την άποψή σας, βρίσκεται εν πειρασμώ κάποιο κομμάτι της δικαιοσύνης!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73482"," Κύριε Πρόεδρε, θα ήθελα παρακαλώ το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"73483"," Ο πρώην Πρόεδρος της Βουλής, κ. Κακλαμάνης, έχει το λόγο. Παρακαλώ όμως κι εσείς να κάνετε μία σύντομη δήλωση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73484"," Εκπλήσσομαι, κύριε Πρόεδρε. Το θέμα μας νομίζω ότι είναι ένα νομοσχέδιο για τα ζώα συνοδείας. Δεν καταλαβαίνω το εξής. Μπορεί ο καθένας μας να θέτει όποιο θέμα κρίνει εκείνος και στην περίπτωση αυτή απόντος μάλιστα του Υπουργού Δικαιοσύνης, ο οποίος θα μπορούσε να απαντήσει; 
Όμως με αυτήν την ευκαιρία, να ακολουθήσω κι εγώ την «αταξία». Κύριε Πρόεδρε, αυτός ο φάκελος από τον Άρειο Πάγο πρέπει να έρθει αμέσως εδώ. Δεν αντιλαμβάνομαι προς τι η καθυστέρηση. Η εισαγγελία του Αρείου Πάγου σύμφωνα με τη ρύθμιση που, όπως ξέρετε, έχουμε στον Κανονισμό μας πρέπει να κάνει  ό,τι κάνει ο εισαγγελέας ποινικής αγωγής όταν κατατίθεται μία μήνυση, μία έγκληση. Κοιτάζει τυπικώς, το νόμο ή ουσία βάσιμο και αν είναι αβάσιμη τη βάζει στο αρχείο. Στη συγκεκριμένη περίπτωση, δεν καταλαβαίνω γιατί δεν έρχεται αμέσως στη Βουλή ο φάκελος αυτός, ώστε να επιληφθεί η Βουλή και να ξεκαθαριστεί αυτό το θέμα. Ανεξάρτητα από το ότι το ζήτημα κακώς ετέθη, αναγκάζομαι κι εγώ να αναφερθώ σ’ αυτό που νομίζω ότι είναι πολύ πιο σημαντικό απ’ αυτά που ακούσαμε πιο πριν.","ΑΠΟΣΤΟΛΟΣ ΚΑΚΛΑΜΑΝΗΣ",172
"73485"," Κι η δική μου άποψη είναι ότι πρέπει να έρθει ο φάκελος στη Βουλή. Βέβαια αυτό είναι αρμοδιότητα της δικαιοσύνης. 
Κύριε Πρόεδρε, στις εφημερίδες διαβάσαμε ότι ο φάκελος διεβιβάσθη προς τη Βουλή αλλά, όπως γνωρίζετε κι εσείς, ο φάκελος διαβιβάζεται στον εισαγγελέα του Αρείου Πάγου, διά του εισαγγελέως του Αρείου Πάγου στον Υπουργό Δικαιοσύνης και διά του Υπουργού Δικαιοσύνης στη Βουλή. Μέχρι στιγμής δεν έχει έρθει στη Βουλή.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73486"," Πρέπει να έρθει.","ΑΠΟΣΤΟΛΟΣ ΚΑΚΛΑΜΑΝΗΣ",172
"73487"," Πρέπει να έρθει. Αυτή είναι κι η δική μου άποψη και την επαναλαμβάνω. 
Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου του Υπουργείου Αγροτικής Ανάπτυξης και Τροφίμων, για να εισέλθουμε στο νομοσχέδιο του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015».
Όμως, πριν προχωρήσουμε στη διαδικασία της ψήφισης των άρθρων για τα οποία έχει υποβληθεί πρόταση ονομαστικής ψηφοφορίας εκ μέρους των συναδέλφων Βουλευτών του Κομμουνιστικού Κόμματος Ελλάδας, θα παρακαλούσα να ολοκληρωθεί η εκκρεμότητα που υπάρχει ως προς το άρθρο 29 του συζητούμενου νομοσχεδίου του Υπουργείου Οικονομικών. 
Την προηγούμενη εβδομάδα στην τελευταία συνεδρίαση, κρατήσαμε το άρθρο 29, με δεδομένο το ότι ο αρμόδιος Υπουργός Υγείας δεν ήταν ο ίδιος παρών εκείνη τη στιγμή, για να δώσει ορισμένες εξηγήσεις ως προς την διατύπωση, που είχε προτείνει για το άρθρο 29 του νομοσχεδίου: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015».
Παρακαλώ τον κ. Λόβερδο, τον αρμόδιο Υπουργό, να πάρει στο σημείο αυτό το λόγο, να εξηγήσει το θέμα που αφορά η σχετική διάταξη, η σχετική παράγραφος, για να αποφασίσει η Ολομέλεια για την υπερψήφιση ή μη του άρθρου αυτού.
Ο αρμόδιος Υπουργός, ο κ. Λοβέρδος, έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73488"," Κύριε Πρόεδρε, να κάνω μία προσθήκη ή να εξηγήσω και την παρέμβασή μου;","ΑΝΔΡΕΑΣ ΛΟΒΕΡΔΟΣ",286
"73489"," Κοιτάξτε, οι συνάδελφοι Βουλευτές που συμμετείχαν και οι εισηγητές των κομμάτων, εκτιμώ ότι γνωρίζουν το θέμα. Αλλά εδώ υπάρχουν και συνάδελφοι, που εκείνη την ώρα δεν ήταν στη συζήτηση στην Ολομέλεια – είναι πιθανόν να υπάρχουν συνάδελφοι, που εκείνη τη στιγμή δεν βρίσκονταν στην Ολομέλεια- αν έχετε την καλοσύνη, πείτε με δύο λόγια τι αφορούσε, τι ρύθμιζε η διάταξη και αν τυχόν τώρα προτείνετε μικροαναδιατυπώσεις, προκειμένου να έχει την εικόνα η Ολομέλεια και να πάρει τις αποφάσεις της.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73490"," Ευχαριστώ πολύ, κύριε Πρόεδρε.","ΑΝΔΡΕΑΣ ΛΟΒΕΡΔΟΣ",286
"73491"," Κύριε Πρόεδρε,…","ΠΑΝΑΓΙΩΤΗΣ ΛΑΦΑΖΑΝΗΣ",279
"73492"," Η συζήτηση έχει ολοκληρωθεί.","ΑΠΟΣΤΟΛΟΣ ΚΑΚΛΑΜΑΝΗΣ",172
"73493"," Η συζήτηση, ναι, κύριε Πρόεδρε, έχει ολοκληρωθεί με την εξής αίρεση, ότι κρατήθηκε το άρθρο αυτό, γιατί εκείνη την ώρα δεν ήταν στην Αίθουσα ο κ. Λοβέρδος και δεν μπορούσε ο κ. Κουτρουμάνης να αναλάβει την ευθύνη της τελικής διατύπωσης. 
Ορίστε, κύριε Υπουργέ, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73494"," Κυρίες και κύριοι συνάδελφοι, κρατήθηκε το άρθρο αυτό. Χρειαζόταν το Σώμα μία διευκρίνιση, γιατί κάνουμε αυτήν την παρέμβαση και υπήρξαν εν τω μεταξύ, πάρα πολλές παρεξηγήσεις από ερμηνείες αυτής της παρέμβασης, που χρειάζονταν απαντήσεις.
Σπεύδω, λοιπόν, να πω προς άρση κάθε ανησυχίας ότι εμείς ως Υπουργείο Υγείας προ πολλών εβδομάδων, προ πολλών μηνών, έχουμε συμφωνήσει με την Πανελλήνια Ένωση των Φαρμακοποιών, αλλά και με τις επιμέρους ενώσεις τους κατά πόλεις και νομούς, να λειτουργήσουμε με έναν έλλογο τρόπο, με βάση το ελεύθερο ωράριο. 
Έτσι, λοιπόν, συμφωνήσαμε να καθορίζεται από το νόμο, από τον Υπουργό και από τις δικές του αποφάσεις ποιο είναι το ωράριο, ποιες είναι όπως λέει η σχετική ορολογία οι εφημερίες –όπου εφημερίες εσείς να καταλαβαίνετε και διημερεύσεις και διανυκτερεύσεις- και οι φαρμακευτικοί σύλλογοι να βγάζουν τους φαρμακοποιούς που εφημερεύουν -κατά την προηγούμενη έννοια, δηλαδή και την ημέρα και τη νύχτα- αλλά όποιος άλλος θέλει στο καθοριζόμενο και καθορισμένο πια μετά από τόσα χρόνια ωράριο, να προσθέτει τον εαυτό του. Αυτή ήταν η συμφωνία μας. Αυτό και νομοθετήθηκε και εξειδικεύτηκε και με υπουργική απόφαση και με δύο εγκυκλίους που εξέδωσα, για να διευκολύνω την εφαρμογή μετά από συζήτηση με τους φαρμακοποιούς. 
Ελάτε τώρα που κατά την πράξη και όχι παντού είχαμε προβλήματα. Ας πούμε δεν είχαμε πρόβλημα στον Πειραιά, δεν είχαμε προβλήματα πολλά στην Αθήνα, είχαμε έντονα προβλήματα στη Θεσσαλονίκη. Έτσι, λοιπόν, υπήρξαν –κατά κάποιο τρόπο- πρακτικές των συλλόγων -λίγων συλλόγων, αλλά υπήρξαν- δύστροπες. Έβαζαν λόγου χάριν ημερομηνία, όπου ένα φαρμακείο δήλωνε ότι θέλει να συμμετάσχει την παραμονή της Πρωτοχρονιάς, χάνονταν αυτές οι αστραπιαίες προθεσμίες σε ακατάλληλους χρόνους και μετά άνοιγε το φαρμακείο, έστελνε ο φαρμακευτικός σύλλογος την Αστυνομία, έκανε η Αστυνομία μηνύσεις. Ταλαιπωρία. 
Έτσι, λοιπόν, βάλαμε αυτήν την προσθήκη, η οποία δημιούργησε όμως άλλη αμφιβολία. Δηλαδή καταργείται το ωράριο; Δηλαδή όποιος φαρμακοποιός θέλει  ανοίγει ό,τι ώρα θέλει; Ανοίγει τις δύο πρώτες ώρες μόνο που είναι γεμάτη η αγορά, μόλις δηλαδή έχουν κλείσει τα εμπορικά καταστήματα και μετά που αποσύρεται ο κόσμος από τις αγορές κλείνει, κάνει δηλαδή πειρατεία; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Αυτό το είχαμε αποκλείσει. Αλλά επειδή προκλήθηκε αυτή η δυσπιστία –και καταλήγω, κύριε Πρόεδρε  και ευχαριστώντας σας- προσθέτουμε περίπου δέκα λέξεις. Κάνουμε δηλαδή μια βελτίωση-προσθήκη, η οποία διευκρινίζει τα πάντα και αίρει τα προβλήματα και τις ενδεχόμενες κινητοποιήσεις. 
Η διάταξη, λοιπόν, με την προσθήκη λέξεων διαμορφώνεται ως εξής: «Φαρμακοποιοί οι οποίοι, κατόπιν επιλογής τους, επιθυμούν να εργάζονται πέραν του καθοριζομένου ωραρίου, υποχρεούνται να το δηλώσουν στους οικείους φαρμακευτικούς συλλόγους και στον αρμόδιο περιφερειάρχη.» Μέχρι εδώ καλώς και συνεχίζω: 
«Με την υποβολή της δήλωσης, νομιμοποιείται αυτοδικαίως η πέραν του καθοριζομένου ωραρίου εργασία, ...","ΑΝΔΡΕΑΣ ΛΟΒΕΡΔΟΣ",286
"73495"," Μιλάτε, αλλά εμείς δεν το έχουμε για να το δούμε.","ΠΑΝΑΓΙΩΤΗΣ ΛΑΦΑΖΑΝΗΣ",279
"73496"," Θα σας το δώσω αμέσως!
«...όπως αυτό προσδιορίζεται από τη νομοθεσία και την εκάστοτε ισχύουσα υπουργική απόφαση». Αυτή η φράση είναι και τελείωσα, κύριε Πρόεδρε.","ΑΝΔΡΕΑΣ ΛΟΒΕΡΔΟΣ",286
"73497"," Παρακαλώ να κατατεθεί στα Πρακτικά και να διανεμηθεί και στους εισηγητές των κομμάτων και στους συναδέλφους Βουλευτές.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73498"," Βεβαίως, κύριε Υπουργέ. 
(Στο σημείο αυτό ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος καταθέτει την προαναφερθείσα νομοτεχνική προσθήκη, η οποία έχει ως εξής:
(Να φωτογραφηθεί η σελ. 111)","ΑΝΔΡΕΑΣ ΛΟΒΕΡΔΟΣ",286
"73499"," Κύριε Πρόεδρε, μου επιτρέπετε;","ΠΑΝΑΓΙΩΤΗΣ ΛΑΦΑΖΑΝΗΣ",279
"73500"," Κύριε Λαφαζάνη, επ’ αυτού υπάρχει κάτι που ακουστικά δεν αντιληφθήκατε;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73501"," Κύριε Πρόεδρε, όλη η διαδικασία η οποία ακολουθείται αυτήν την ώρα, μέσω της παρέμβασης από το Υπουργείο Υγείας, είναι παράνομη, είναι εκτός Κανονισμού της Βουλής και αντισυνταγματική. Υποτίθεται ότι το Υπουργείο Υγείας, όταν συζητούσαμε στο πολυνομοσχέδιο, έφερε στη διάρκειά του νομοτεχνικές βελτιώσεις. 
Όμως, αυτό το οποίο μας κατέθεσε ο Υπουργός Υγείας δεν έχει την παραμικρή σχέση με νομοτεχνική βελτίωση. Είναι τροπολογία, την οποία «αεροπλανικά» έφερε το Υπουργείο, πραξικοπηματικά και αυθαίρετα, προκειμένου να υφαρπάξει την έγκριση της Βουλής. Αυτό το καταγγείλαμε την ύστατη στιγμή, που μπορέσαμε να παρακολουθήσουμε αυτήν τη διαδικασία και ζητήσαμε την άμεση απόσυρση αυτής της απαράδεκτης τροπολογίας!
Τελικά, μετά από φασαρίες και διαμαρτυρίες μας που έγιναν εδώ, κρατήθηκε να ψηφιστεί την Τρίτη. Βλέπουμε τώρα ότι έρχεται εδώ ο Υπουργός Υγείας και μας διαβάζει –ούτε καν έκανε τον κόπο να το διανείμει πριν- ανεξήγητα πράγματα, τα οποία είναι αδύνατον να συγκρατηθούν διά της ακοής, κάποιες τροποποιήσεις σε μια αντισυνταγματική και παράνομη τροπολογία. Δεν τις αποδεχόμαστε αυτές τις τροποποιήσεις! Δεν αποδεχόμαστε την τροπολογία, την οποία έκανε! Είναι αντισυνταγματική. 
(Θόρυβος στην Αίθουσα)
Παρακαλώ, κύριε Υπουργέ, τουλάχιστον παρακολουθήστε μας. Κάνετε πραξικοπήματα σε αυτήν την Αίθουσα, αλλά να μας παρακολουθείτε. Εγώ θα περιμένω να τελειώσετε τη συζήτησή σας.","ΠΑΝΑΓΙΩΤΗΣ ΛΑΦΑΖΑΝΗΣ",279
"73502"," Παρακαλώ, κύριε Γεωργιάδη. Απασχολείτε τον κ. Λοβέρδο. Έτσι, δεν ακούει ο κ. Λοβέρδος και διαμαρτύρεται ο κ. Λαφαζάνης. 
Παρακαλώ, κύριε Υπουργέ, ακούστε τον κ. Λαφαζάνη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73503"," Κύριε Υπουργέ, κάνετε ενέργειες, οι οποίες είναι σε βάρος του Κανονισμού. Τουλάχιστον να ακούτε τι λέμε. 
Αυτό που σας καλούμε αυτήν τη στιγμή να κάνετε είναι να αποσύρετε αυτήν την αντισυνταγματική τροπολογία. Αυτή κάνει ένα πραξικόπημα και στον Κανονισμό της Βουλής, αλλά και επί της ουσίας. 
Με αυτήν την τροπολογία και εξ όσων αντελήφθην και με τις υποτιθέμενες διορθώσεις που κάνετε στην τροπολογία, στην ουσία επιχειρείτε να κάνετε μια φωτογραφική διάταξη –και παρακαλώ, κύριε Πρόεδρε, ακούστε το- για μια χούφτα μεγαλοφαρμακοποιούς στην Ελλάδα, οι οποίοι πλέον θα επιβάλουν κατοχή και άλωση του επαγγέλματος, διαλύοντας στην ουσία το μικρό φαρμακοποιό, τη δουλειά του και την απασχόληση των εργαζομένων σε αυτούς. Αυτό επιχειρεί αυτή η τροπολογία.
Αυτή η τροπολογία, στην ουσία, συγκεντρώνει το φαρμακευτικό εμπόριο στη λιανική του έκδοση σε μια χούφτα φαρμακευτικές εταιρείες, σε σούπερ μάρκετ φαρμακείων και όχι μόνο αυτό, αλλά με τέτοιου είδους διατάξεις ανοίγετε το δρόμο για την πλήρη απελευθέρωση του ωραρίου σε όλο το εμπόριο. Σε όλο το εμπόριο! Ανοίγετε την κερκόπορτα με όχημα αυτό που κάνετε στα φαρμακεία.","ΠΑΝΑΓΙΩΤΗΣ ΛΑΦΑΖΑΝΗΣ",279
"73504"," Παρακαλώ, κύριε Λαφαζάνη, ολοκληρώστε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73505"," Ολοκληρώνω, κύριε Πρόεδρε. 
Αποσύρετε αμέσως αυτήν τη διάταξη! Δεν μπορεί να γίνει αποδεκτή. Δεν μπορεί να νομοθετεί με αυτόν τον τρόπο η Βουλή. Δεν μπορεί να εκτελείτε και θεσμικά και επί της ουσίας πραξικοπήματα. Πάρτε την τώρα πίσω! 
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"73506","  Το λόγο έχει ζητήσει επίσης ο κ. Καραθανασόπουλος από πλευράς του Κομμουνιστικού Κόμματος Ελλάδας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73507"," Κύριε Πρόεδρε, ζητώ το λόγο.","ΘΕΟΔΩΡΟΣ ΔΡΙΤΣΑΣ",139
"73508","   Κύριε Δρίτσα, θέλετε και εσείς το λόγο ως εισηγητής του Συνασπισμού; Δεν καλυφθήκατε από την τοποθέτηση του κ. Λαφαζάνη;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73509"," Κύριε Πρόεδρε, για ένα λεπτό, διότι είναι κρίσιμο το ζήτημα.","ΘΕΟΔΩΡΟΣ ΔΡΙΤΣΑΣ",139
"73510"," Ας προηγηθεί ο κ. Καραθανασόπουλος και θα δώσω μετά σε εσάς ένα λεπτό. Έχει ζητήσει το λόγο και ο εισηγητής  εκ μέρους του ΠΑΣΟΚ κ. Νάσος Αλευράς και ο κ. Κιλτίδης εκ μέρους του ΛΑΟΣ.
Ορίστε, κύριε Καραθανασόπουλε, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73511"," Κύριε Πρόεδρε, η συγκεκριμένη διάταξη ήρθε με τη μορφή νομοτεχνικής παρέμβασης σε ένα άσχετο άρθρο τη δωδεκάτη νυχτερινή της προηγούμενης Τετάρτης. Με τη συγκεκριμένη διάταξη, η οποία δεν έχει καμμία σχέση με το άρθρο και το νομοσχέδιο, ουσιαστικά ο κ. Υπουργός προχωράει στην κατάργηση του ωραρίου για τους φαρμακοποιούς.
Εμείς αυτό το οποίο θέλουμε να πούμε είναι ότι πρόκειται για μία «βόμβα» κυριολεκτικά στο επάγγελμα το φαρμακευτικό. Το λέμε αυτό, διότι με τη συγκεκριμένη διάταξη ακόμη και με αυτήν τη βελτίωση, που υποτίθεται ότι έκανε ο κύριος Υπουργός, ανοίγει το δρόμο, κάνει ένα τεράστιο βήμα στο να μπορέσουν οι πολυεθνικές και οι μεγάλες εταιρείες να εισέλθουν στη λιανική του φαρμάκου.
Εξυπηρετεί, επί της ουσίας, πρώτα και κύρια τα μεγάλα φαρμακεία, για να είναι σε βάρος ιδιαίτερα των μικρών φαρμακοποιών των συνοικιών. Και με αυτήν την προσθήκη, την οποία έκανε τώρα, δεν αλλάζει τίποτε επί της ουσίας. Η κατάργηση του ωραρίου είναι δεδομένη για τους φαρμακοποιούς.
 Ταυτόχρονα, με έντεχνο τρόπο προσπαθεί να πετάξει ένα εμπόδιο. Το εμπόδιο είναι η σύμφωνη γνώμη των κατά τόπους φαρμακευτικών συλλόγων. Με τη διάταξη αυτή απαλείφεται η σύμφωνη γνώμη των φαρμακευτικών συλλόγων. Άρα, μπορεί ο Υπουργός, γενικεύοντας αυτήν τη λογική, να καθορίζει συνολικά τα ωράρια χωρίς να παίρνει υπ’όψιν τους φαρμακευτικούς συλλόγους.
Τυχόν δυσλειτουργίες, τυχόν ανάγκες που υπάρχουν για περισσότερα φαρμακεία, αυτό είναι ευθύνη και ο κάθε τοπικός σύλλογος μπορεί να το αντιμετωπίσει, όχι με μία οριζόντια λογική, όπως επιδιώκεται.
Από αυτήν την άποψη, εμείς θα ζητήσουμε να αποσυρθεί η συγκεκριμένη διάταξη. Εάν ο κύριος Υπουργός δεν το κάνει, θα ζητήσουμε ονομαστική ψηφοφορία. 
Καταθέτουμε το αίτημα, κύριε Πρόεδρε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"73512","   Το λόγο έχει ο κ. Δρίτσας, για ένα λεπτό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73513"," Σας ευχαριστώ, κύριε Πρόεδρε.
Θέλω, κύριε Πρόεδρε, να απευθυνθώ προς εσάς και να σας ζητήσω να αναλάβετε το θεσμικό ρόλο που σας αντιστοιχεί. Εδώ έχουμε καταρράκωση της νομοθετικής διαδικασίας. Για το ίδιο θέμα πολύ πρόσφατα έχουν ψηφιστεί δύο νόμοι, έχουν εκδοθεί δύο υπουργικές αποφάσεις και τρεις ερμηνευτικές εγκύκλιοι. 
Ο δε τρόπος με τον οποίο εισήχθη την τελευταία στιγμή μία τέτοια και μάλιστα φωτογραφική διάταξη –είναι προσβλητικό για όλους- δεν δίνει καν τη δυνατότητα στα κόμματα και στους Βουλευτές να ζητήσουν ονομαστική ψηφοφορία ή να ασκήσουν τα καθήκοντά τους. 
Κύριε Πρόεδρε, πρέπει εσείς να παρέμβετε και να αποσυρθεί αυτή η διάταξη για λόγους αξιοπιστίας του νομοθετικού έργου. Από εκεί και πέρα, ο κύριος Υπουργός έχει τις ευθύνες του και είναι υπόλογος.
 Δεν υπάρχει φαρμακευτικός σύλλογος σε όλη την Ελλάδα και ο Πανελλήνιος που να μην είναι αυτήν τη στιγμή στα κεραμίδια. Είναι δυνατόν ένας ολόκληρος κλάδος να αλώνεται με αυτόν τον τρόπο και η Βουλή να περνάει στην πραγματικότητα νύχτα τέτοιες προσωπικές, φωτογραφικές διατάξεις; 
Κύριε Πρόεδρε, είναι σοβαρό το ζήτημα και κάνω έκκληση προς εσάς.","ΘΕΟΔΩΡΟΣ ΔΡΙΤΣΑΣ",139
"73514","   Το λόγο έχει ο κ. Νάσος Αλευράς για μία σύντομη παρέμβαση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73515"," Ευχαριστώ, κύριε Πρόεδρε.
Ήθελα να κάνω την εξής παρατήρηση επί της αρχής. Η αρχή είναι ότι εδώ νομοθετούμε ως Κοινοβούλιο. Δεν νομοθετούμε ως εκπρόσωποι ούτε επαγγελματικών σωματείων ούτε κλάδων ούτε συντεχνιών. Αυτό πρέπει να είναι απόλυτα σαφές. Νομοθετούμε με πολιτικές απόψεις και αυτές είναι επίσης σεβαστές.
Είναι, βεβαίως, κατανοητό και δέχομαι ότι η διαδικασία την οποία ακολουθήσαμε δεν ήταν η ευτυχέστερη την οποία θα μπορούσαμε να έχουμε ακολουθήσει για την ψήφιση της συγκεκριμένης τροποποίησης την Τετάρτη το βράδυ, όταν κατετέθη, η οποία, δυστυχώς, δεν έδωσε τη δυνατότητα σε πολλούς εξ ημών να δώσουμε την προσοχή, που οφείλαμε να δώσουμε σε αυτήν τη ρύθμιση.
Οφείλω, επίσης, να πω ότι στα όρια της κοινοβουλευτικής διαδικασίας γίνεται η τροποποίηση τώρα, με τη διαφορά, όμως, ότι η σημερινή τροποποίηση την οποία ανέγνωσε ο κύριος Υπουργός είναι ακριβώς αυτό το οποίο λέει, η νομοτεχνική τροποποίηση και υπό αυτήν την έννοια, νομίζω ότι δεν υπάρχει κανένας λόγος να μη γίνει δεκτή επί του τυπικού. Δηλαδή, είναι μία τροποποίηση νομοτεχνική, η οποία βελτιώνει τη σαφήνεια της διάταξης που καλούμεθα να ψηφίσουμε και υπό αυτήν την έννοια, νομίζω ότι πρέπει να γίνει δεκτή, πολύ περισσότερο που η σαφήνεια, όπως προκύπτει πλέον μετά τη νομοτεχνική βελτίωση που κατέθεσε ο κύριος Υπουργός, βοηθά.
Θα πρότεινα, μάλιστα, για τους αγαπητούς συναδέλφους -των οποίων σέβομαι τη δυσκολία να παρακολουθήσουν τις αλλαγές, όπως είναι και δική μου, άλλωστε- στον κύριο Υπουργό, επειδή ακούω ότι ενδεχομένως εξακολουθεί να υπάρχει μία ασάφεια με τη ρύθμιση, έτσι όπως κατετέθη, να τεθεί ως προϋπόθεση η έγκριση της περιφέρειας, έτσι ώστε να μην υπάρχει καμμία διαφωνία για το τι ακριβώς θέλουμε να ρυθμίσουμε και με ποιο τρόπο θα γίνεται η συμμόρφωση των ενδιαφερομένων προς τους κανόνες του ωραρίου.
Νομίζω ότι η έγκριση της περιφέρειας, χωρίς την έγκριση του Φαρμακευτικού Συλλόγου δίνει μια ικανοποιητική και αποδεκτή από όλους λύση.
Ευχαριστώ.","ΑΘΑΝΑΣΙΟΣ ΑΛΕΥΡΑΣ",15
"73516"," Κύριε Πρόεδρε, μπορώ να έχω το λόγο;","ΑΠΟΣΤΟΛΟΣ ΚΑΚΛΑΜΑΝΗΣ",172
"73517"," Κύριε Κακλαμάνη, διαδικαστικά θέλετε να κάνετε παρέμβαση;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73518"," Μάλιστα, κύριε Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"73519"," Κύριε Κιλτίδη, θα προηγηθεί μία διαδικαστική παρέμβαση από τον κ. Κακλαμάνη, πριν πω εγώ τη δική μου άποψη στο τέλος, αφού σας ακούσω όλους.
Παρακαλώ, κάντε τη διαδικαστική σας παρέμβαση, κύριε Κακλαμάνη και μετά θα ακούσουμε τον κ. Κιλτίδη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73520"," Κύριε Πρόεδρε, σας παρακάλεσα πριν αρχίσει αυτή η συζήτηση. Έχει ολοκληρωθεί η συζήτηση του νομοσχεδίου. Είχα την εντύπωση ότι ο κύριος Υπουργός ή θα αποσύρει κάποιο άρθρο ή, όπως είπατε, είχε επιφυλαχθεί γι’ αυτό το άρθρο θα πει ότι παραμένει στο νομοσχέδιο.
Αυτό, όμως, εδώ είναι μία ολόκληρη νέα διάταξη. Θα ήθελα να παρακαλέσω τον κύριο Υπουργό να ακούσει τη γνώμη μου. Αδικεί τη δική του προσπάθεια. Υπάρχει μία ένταση για την οποία δεν είναι περισσότερο υπεύθυνος ο Υπουργός Υγείας από άλλες πλευρές. Υπάρχει μία ένταση στην Αίθουσα.
Από την άλλη μεριά, ξέρετε πολύ καλά ότι λόγω της ανάγκης το Κοινοβούλιο να συζητά επειγόντως και κατεπειγόντως σε πολυνομοσχέδια πολλά ζητήματα, δεν είμαστε σε θέση να παρακολουθήσουμε τη συζήτηση. Πρέπει να είμαστε ενημερωμένοι για τα επιμέρους ζητήματα, άλλως αυτό δεν βοηθάει το Κοινοβούλιο να διατηρήσει το κύρος που είναι απαραίτητο κάτω από τις σημερινές τόσο δύσκολες συνθήκες, ώστε ο απλός πολίτης να εμπιστεύεται ότι στο μέτρο του δυνατού πράγματι εγκύπτουμε με υπευθυνότητα και σοβαρότητα πάνω στις διατάξεις που συζητούμε.
Σας λέγω ειλικρινά ότι δεν μπορώ να πάρω εγώ θέση πάνω σε αυτήν τη διάταξη. Δεν ξέρω αν οι άλλοι Βουλευτές καταλαβαίνουν. Εγώ δεν μπορώ να καταλάβω γιατί δεν διατυπώθηκε από την αρχή η διάταξη αυτή. Αυτή είναι. Η γνώμη μου τώρα είναι, ότι είναι εύκολο να τη φέρετε στο αμέσως επόμενο νομοσχέδιο.
Θα έπρεπε, ίσως, κύριε Πρόεδρε, να ζητήσετε από τα κόμματα να έρθει σε οποιοδήποτε άλλο νομοσχέδιο, αρκεί να συζητηθεί η διάταξη αυτή.
Αυτό νομίζω ότι πρέπει να κάνουμε. Ενώ έχει ολοκληρωθεί αυτή η συζήτηση, να μην ανοίγουμε μια άλλη. Δεν πρέπει. Πρέπει να κάνουμε ψηφοφορία, ο Υπουργός ή αποσύρει το άρθρο και το επαναφέρει όλο μαζί ή το αφήνει και αυτήν τη νέα διάταξη την προσθέτει σε ένα άλλο νομοσχέδιο.","ΑΠΟΣΤΟΛΟΣ ΚΑΚΛΑΜΑΝΗΣ",172
"73521"," Ο κ. Κιλτίδης έχει το λόγο εκ μέρους του ΛΑΟΣ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73522"," Ευχαριστώ, κύριε Πρόεδρε.
Κύριε Πρόεδρε, κατά την απουσία σας κάποιες ώρες -προήδρευε  ο κ. Αργύρης, η κ. Ζήση- ετέθη από εμένα, κατά τον πλέον παραστατικό τρόπο, ότι έρχονται τροπολογίες, οι οποίες δεν ήλθαν καν στα χέρια των εισηγητών για να συζητηθούν στην Ολομέλεια. Ετέθη το θέμα και αυτής της διάταξης, όπως ετέθη από το αρμόδιο Υπουργείο.
Είναι ντροπή, ειλικρινώς, να υπάρχει η πρόθεση να δώσουμε και τον εαυτό μας, αλλοτριωμένοι, μη συμφωνούντες, για τη σωτηρία της πατρίδας και να μην τηρούνται τα πλέον δεδομένα μέσα σ’ αυτήν την Αίθουσα, στη νομοθετική διαδικασία.
Αυτή δε η διάταξη, κύριε Υπουργέ, αγγίζει τα όρια της ελευθεριότητος, όχι της απελευθέρωσης. Εδώ ομιλείτε -και απουσιάζει το κράτος- σε υγειονομική διάταξη, που δεν συμβαίνει σε άλλου είδους πώληση αγαθών. Είναι δυνατόν να θεωρείται η δήλωση ενός πολίτη-φαρμακοποιού με νομοθετική ισχύ ως δεδομένη, χωρίς την παρέμβαση του κράτους για την προστασία της δημοσίας υγείας, υπό την ευρεία έννοια, που έχει να κάνει με την περιφέρεια, την τοπική αυτοδιοίκηση;
Τέλος πάντων, ας προστατευθεί, κύριε Πρόεδρε και η Κυριακή, η οποία είναι ένα κεκτημένο αδιαπραγμάτευτο και ας οριστεί ξεκάθαρα. Ούτε αυτό καν ορίζεται σ’ αυτήν τη διάταξη. 
Καλούμε, επομένως, τον Υπουργό να αποσύρει αυτήν τη διάταξη, διότι μόνο καινά δαιμόνια εισάγει αυτήν τη στιγμή. Έχει αναστατώσει ένα κλάδο που με συζήτηση και διάλογο συμφώνησε για την απελευθέρωση. Εμείς προσήλθαμε, αν και διαφωνούμε σε πλείστα άρθρα, να δώσουμε τον εαυτό μας για να επιτευχθεί ο εθνικός στόχος και, δυστυχώς, πληγώνεται η διαδικασία κάθε ημέρα.
Ευχαριστώ.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"73523"," Κύριε Πρόεδρε, θα μπορούσα να έχω το λόγο;","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"73524","  Το λόγο έχει ο κ. Χατζηδάκης εκ μέρους της Νέας Δημοκρατίας ως εισηγητής επί του νομοσχέδιου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73525"," Κύριε Πρόεδρε, θα ήθελα να πω εκ μέρους της Νέας Δημοκρατίας ότι και εμείς με κάποια έκπληξη έχουμε παρακολουθήσει τη διαδρομή αυτής της νομοτεχνικής βελτιώσεως, που ήρθε την τελευταία στιγμή. Έγινε αντιληπτό τα τελευταία λεπτά της συζητήσεως ότι επρόκειτο να την ψηφίσουμε. Συνοδεύθηκε από μία ανακοίνωση του Υπουργείου Υγείας, που δεν ήταν σαφής και, γενικότερα, έχει δημιουργήσει πάρα πολλές αμφιβολίες.
Νομίζουμε, δεδομένου του κλίματος που έχει δημιουργηθεί, ότι θα ήταν ίσως προσφορότερο να έρθει σε ένα επόμενο νομοσχέδιο, αφού γίνει ενδελεχέστερη συζήτηση, διότι στις παρούσες συνθήκες της έντασης, ενδεχομένως, θα δημιουργηθούν παρεξηγήσεις, που δεν βοηθούν την υπόθεση, τη συζήτηση, τον ευρύτερο δημοκρατικό και ομαλό διάλογο, τον οποίο θα έπρεπε να έχουμε.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"73526","  Πριν δώσω το λόγο στον κύριο Υπουργό, θα μου επιτρέψετε να πω δύο φράσεις κι εγώ. 
Κατ’ αρχάς, θυμίζω, όπως είδα και στα Πρακτικά, ότι την περασμένη Τετάρτη έγινε συζήτηση επί αυτής της διατάξεως, η οποία είχε προστεθεί στο άρθρο 30 τότε του νομοσχέδιου και είχαν εκφραστεί επιφυλάξεις από τους εκπροσώπους των κομμάτων.
Η διάταξη, η οποία ενσωματώθηκε στο άρθρο, που κρατήθηκε, αυτή σήμερα έρχεται με μικροαλλαγές, με τις προσθήκες κάποιων λέξεων, να βελτιώσει –υποτίθεται- τη διάταξη, που είχε ενσωματωθεί –επαναλαμβάνω- στο αρχικό άρθρο 30, τουτέστιν στο άρθρο 29, τελικώς, του νομοσχεδίου.
Η Ολομέλεια την περασμένη Τετάρτη απεφάσισε να συμπεριληφθεί η διάταξη αυτή στο σχετικό άρθρο. Δεν απεφάσισε ούτε το Προεδρείο ούτε οι συνάδελφοί μου που ήταν στο Προεδρείο ούτε κανείς άλλος. Η Ολομέλεια έκρινε την περασμένη Τετάρτη ότι μπορούσε να συμπεριληφθεί και συμπεριελήφθη με τη διατύπωση που ήταν γνωστή μέχρι σήμερα, μέχρι πριν από λίγο.
Το άρθρο αυτό, όμως, κρατήθηκε, ενώ ψηφίστηκαν τα άλλα άρθρα που δεν συμπεριλαμβάνονταν στην πρόταση για ονομαστική ψηφοφορία, που κατετέθη εκ μέρους του Κομμουνιστικού Κόμματος Ελλάδας. Το άρθρο 29 εκρατήθη, έτσι ώστε σήμερα τελικώς να είναι πολύ σαφής η άποψη και της Κυβέρνησης αν θα ψηφιστεί το άρθρο αυτό, αν θα προτείνει να ψηφιστεί ή όχι. 
Και ο κύριος Υπουργός πριν από λίγο έκανε αυτήν την αναδιατύπωση, προσθέτοντας την εθελοντική δήλωση εκ μέρους του φαρμακοποιού, όπως αντιλαμβάνομαι.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73527"," Τη συμφωνία του Συλλόγου.","ΑΝΔΡΕΑΣ ΛΟΒΕΡΔΟΣ",286
"73528"," Τη συμφωνία του Συλλόγου; Εν πάση περιπτώσει, τη διατύπωση αυτή, όπως σας διενεμήθη πριν από λίγο. 
Κύριε Υπουργέ, μετά και τις τοποθετήσεις των εκπροσώπων των κομμάτων, κρίνω σκόπιμο πραγματικά να λάβετε υπ’ όψιν σας τις παρατηρήσεις που έγιναν. Δεν υπάρχει κανείς λόγος αυτήν τη στιγμή να υπάρχει ένταση. Άλλωστε, θα υπάρξει η δυνατότητα να μελετήσουν οι συνάδελφοι και τη νέα διατύπωση. 
Μπορούμε να συμφωνήσουμε –εγώ θα πρότεινα να συμφωνήσουν όλες οι πτέρυγες- στο αμέσως επόμενο νομοσχέδιο την επόμενη εβδομάδα να συζητήσουμε εδώ στην Ολομέλεια της Βουλής, ώστε να ληφθεί η τελική απόφαση για τη ρύθμιση αυτή, να ενσωματωθεί δηλαδή η πρόταση του Υπουργείου στο αμέσως επόμενο νομοσχέδιο, που θα συζητηθεί στην Ολομέλεια την ερχόμενη  εβδομάδα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73529"," Κύριε Πρόεδρε, μπορώ να έχω το λόγο;","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73530"," Κύριε Καστανίδη, θέλετε να μιλήσετε επί διαδικαστικού επ’ αυτού του θέματος; Θα ανοίξουμε, όμως, τώρα τον κατάλογο των ομιλητών. Ας μη συνεχίσουμε τη συζήτηση επ’ αυτού του θέματος.
Παρακαλώ τώρα τον Υπουργό Υγείας και Κοινωνικής Αλληλεγγύης, τον κ. Λοβέρδο, να τοποθετηθεί.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73531"," Κύριε Πρόεδρε, η Βουλή γνωρίζει το θέμα. Έχουμε επανειλημμένα συζητήσει γι’ αυτό και ψηφίσει σχετικές διατάξεις. Προσπαθήσαμε, με έναν τρόπο πολύ ορθολογικό, βασισμένο στις ανάγκες των πολιτών και όχι μόνο στις ανάγκες των επαγγελματιών στο χώρο του φαρμάκου, να δημιουργήσουμε προϋποθέσεις ελεύθερης λειτουργίας των επαγγελματιών στο χώρο αυτό. 
Παλέψαμε –και οι σύλλογοι το ξέρουν- για να μη περάσουν απόψεις, όπως αυτές που ακούστηκαν σε αυτήν την Αίθουσα απόψε, γιατί προτεινόταν από πάρα πολλές πλευρές να υιοθετήσουμε στο χώρο του φαρμάκου λογική λιανικής πώλησης από σούπερ μάρκετ, από πολυεθνικές εταιρείες και τα τοιαύτα. Και είπαμε, όχι, να κρατήσουμε το θέμα έτσι όπως το λειτουργούσε η Ελλάδα επί σαράντα χρόνια, διότι τότε που μιλούσαμε είχαμε έντεκα χιλιάδες φαρμακεία και σήμερα, εν τω μεταξύ, με την απελευθέρωση του επαγγέλματος,  έχουμε δώδεκα χιλιάδες φαρμακεία. Δεν μπορούμε να αγνοήσουμε τουλάχιστον δώδεκα χιλιάδες οικογένειες και να αλλάξουμε μετά από σαράντα χρόνια γραμμή πλεύσης. 
Και είπαμε να βγει το θέμα από την ημερήσια διάταξη ως μία υποχρέωση που έχουμε εκπληρώσει απέναντι, πρώτον, στις αναπτυξιακές ανάγκες της χώρας και δεύτερον, απέναντι στην Ευρωπαϊκή Επιτροπή, με το γνωστό περιβάλλον που γνωρίζετε, κάνοντας συμφωνίες με τους συλλόγους, όπως είπα στην πρωτολογία μου. 
Ορισμένοι δύστροποι σύλλογοι, όχι όλοι –ανέφερα ότι τέτοιο πρόβλημα στην Αθήνα δεν έχουμε, στον Πειραιά δεν έχουμε, έχουμε σε δύο ή τρεις συλλόγους της χώρας- κρατούν με επιμονή, κυρίες και κύριοι Βουλευτές, το θέμα της απελευθέρωσης του φαρμακευτικού επαγγέλματος στο τραπέζι. Το συζητήσαμε με την Ευρωπαϊκή Επιτροπή και τους άλλους. Πιστεύοντας και ισχυριζόμενοι ότι βοηθούν τους χώρους τους, αφήνουν το θέμα εκκρεμές και ανοικτό. 
Κάνουμε παρέμβαση για να φύγει από την ατζέντα, για να φύγει από τη συζήτηση. Με τις ρυθμίσεις και τις συμφωνίες που κάναμε, προσπαθήσαμε να κρατήσουμε ένα επάγγελμα σε λογικό πλαίσιο λειτουργίας, αλλά και ανοικτό. Και τι είπαμε; Να μην υπάρχουν παρεμβολές αδειοδότησης, να υπάρχει παρέμβαση και της περιφέρειας και των συλλόγων για εύρυθμη ενημέρωση του κόσμου για το ποιος είναι ανοικτός για να δώσει ένα φάρμακο τη νύχτα. Και με μια λέξη που προσθέτουμε σήμερα υπενθυμίζουμε αυτό που η νομοθεσία αναφέρει, ότι δηλαδή, κύριε Πρόεδρε, το ωράριο καθορίζεται από το νόμο και από τους φαρμακευτικούς συλλόγους. 
Κυρίες και κύριοι Βουλευτές, είναι κρίμα, υποστηρίζοντας συμφέροντα που δεν έχουν να κάνουν με την Αίθουσα, να κρατήσουμε για κάποιες εβδομάδες ακόμη ανοικτό αυτό το θέμα. Να δεχθώ την παρέμβαση του κ. Κακλαμάνη να μην παρεμβληθεί η σημερινή φράση και αυτή να μπει σε επόμενο νομοσχέδιο.","ΑΝΔΡΕΑΣ ΛΟΒΕΡΔΟΣ",286
"73532"," Αύριο!","ΑΠΟΣΤΟΛΟΣ ΚΑΚΛΑΜΑΝΗΣ",172
"73533"," Με τίποτα, όμως, δεν δέχομαι να πάρω πίσω μια ρύθμιση που βοηθάει, κύριε Χατζηδάκη -αν με ακούτε, κύριε συνάδελφε- και δεν βλάπτει, που δημιουργεί εύρυθμη λειτουργία και όχι το αντίθετο. 
Δεν είναι δυνατόν να υποκύπτει κανείς μας σε κάποιον σύλλογο, επειδή αυτός ακολουθεί δύστροπες και στρεψόδικες πρακτικές να βάζει επιλογή σε ένα φαρμακείο να δηλώσει αν θέλει να είναι ανοικτό την παραμονή της Πρωτοχρονιάς και μετά να του λέει «έχασες την προθεσμία»! Όχι από εμένα αυτά! 
Εγώ επιμένω στη ρύθμιση! Αν υπάρχει θέμα Κανονισμού, να μην μπει η προσθήκη! Έχουμε σχέδιο νόμου την επόμενη εβδομάδα, να μπει η προσθήκη εκεί! Όμως, επ’ ουδενί δεν αποσύρει το Υπουργείο αυτήν την απόπειρα να λειτουργήσουμε σε πλαίσιο! Θεωρώ ότι από τις παρεμβάσεις που άκουσα, η παρέμβαση πρωτίστως του κ. Αλευρά, αλλά και εν μέρει του κ. Χατζηδάκη, δίνουν τη λύση! 
Επιμένω σ’ αυτό, κύριε Πρόεδρε. Η Βουλή ξέρει ποιο είναι το θέμα. Δεν υπάρχει άγνοια. Αυτός είναι ισχυρισμός, για να πάει πίσω μία ενέργεια. Και όποιοι θέλουν να φύγει αυτό από εδώ, κατ’ ουσίαν χωρίς να το επιθυμούν, ασυνείδητα κρατούν ανοιχτό το θέμα στο τραπέζι. Διατηρουμένου δε του θέματος ανοιχτού, ανοίγουν το δρόμο για τις πολυεθνικές και για τα σούπερ μάρκετ. Όποιος ξέρει, ξέρει και τι λέει.
(Θόρυβος-διαμαρτυρίες από την πτέρυγα του Κομμουνιστικού Κόμματος Ελλάδας) 
(Θόρυβος-διαμαρτυρίες από την πτέρυγα του Συνασπισμού Ριζοσπαστικής Αριστεράς)","ΑΝΔΡΕΑΣ ΛΟΒΕΡΔΟΣ",286
"73534"," Αυτό είναι πραξικόπημα! 
Κύριε Πρόεδρε, θέλω το λόγο!","ΠΑΝΑΓΙΩΤΗΣ ΛΑΦΑΖΑΝΗΣ",279
"73535"," Όχι, όχι! Σας παρακαλώ! Η συζήτηση έχει ολοκληρωθεί! Κύριε Λαφαζάνη, καθίστε κάτω!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73536"," Δεν μπορεί να προκαλεί μ’ αυτόν τον τρόπο, κύριε Πρόεδρε!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"73537"," Κύριε Καραθανασόπουλε, συγκεκριμένες προτάσεις! Σας παρακαλώ να καθίσετε κάτω!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73538"," Ο υπάλληλος των πολυεθνικών δεν μπορεί να μιλά και να προκαλεί!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"73539"," Καθίστε κάτω, κύριε Καραθανασόπουλε!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73540"," Δεν είναι δυνατόν, κύριε Πρόεδρε, να συμβαίνει αυτό!","ΘΕΟΔΩΡΟΣ ΔΡΙΤΣΑΣ",139
"73541"," Καθίστε κάτω και εσείς, κύριε Δρίτσα!
Δεν χρειάζεται να αρχίσω να χρησιμοποιώ τα κουδούνια! Σας παρακαλώ να καθήσετε κάτω!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73542"," Κύριε Πρόεδρε, θα μπορούσα να έχω το λόγο;","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73543"," Όχι, κύριε Καστανίδη, σας παρακαλώ.
Οι προτάσεις, αλλά και η πρόταση η δική μου ήταν, ο κύριος Υπουργός να λάβει υπ' όψιν τις παρατηρήσεις για τους λόγους που είπαμε. Την περασμένη Τετάρτη αποφάσισε η Ολομέλεια να συμπεριληφθεί μία διατύπωση στο σχετικό άρθρο. Είχε κρατηθεί αυτό το άρθρο, όπως είπε η Ολομέλεια, για σήμερα. Σήμερα,  ήρθε ο κύριος Υπουργός και έκανε μία μικρή αναδιατύπωση ή βελτίωση. Η Βουλή λέει ότι είναι της τελευταίας στιγμής. Ο κύριος Υπουργός λέει «εγώ επιμένω…
(Θόρυβος-διαμαρτυρίες από την πτέρυγα του Συνασπισμού Ριζοσπαστικής Αριστεράς)
Αφήστε με να ολοκληρώσω, σας παρακαλώ!","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73544"," Μα, τι λέτε;","ΘΕΟΔΩΡΟΣ ΔΡΙΤΣΑΣ",139
"73545"," Αφήστε με να ολοκληρώσω, κύριε Δρίτσα. Τι πετάγεστε από εκεί κάτω;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73546"," Κύριε Πρόεδρε, θα μπορούσα να έχω το λόγο;","ΑΠΟΣΤΟΛΟΣ ΚΑΚΛΑΜΑΝΗΣ",172
"73547"," Σας παρακαλώ, κύριε Κακλαμάνη.
Ο κύριος Υπουργός, λοιπόν, άκουσε τις απόψεις και τις προτάσεις που διατυπώσαμε …","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73548"," Κύριε Πρόεδρε, θα ήθελα το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"73549"," Μισό λεπτό να ολοκληρώσω, κύριε Κακλαμάνη. Όταν ήσασταν Πρόεδρος, ποτέ –και ορθώς- δεν σας διακόπταμε ενόσω μιλούσατε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73550"," Έχετε δίκιο, αλλά μετά δώστε μου το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"73551"," Βιάζονται οι νέοι. Βιάζονται τόσο πολύ και οι μεγαλύτεροι σε ηλικία;
Επαναλαμβάνω ότι ο κύριος Υπουργός λέει «αυτή είναι η πρότασή μου, αλλά κατά την άποψή μου ορθώς…» -αν ορθώς, κύριε Λοβέρδο και εγώ σας ερμηνεύω- «…την ερχόμενη εβδομάδα έχουμε νομοσχέδιο» κ.λπ.. Είπα και εγώ νωρίτερα ότι αν συμφωνήσουμε στο νομοσχέδιο της επόμενης εβδομάδας να συμπεριληφθεί η διατύπωση…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73552"," Δεν λέει αυτό, κύριε Πρόεδρε.","ΧΡΗΣΤΟΣ ΠΡΩΤΟΠΑΠΑΣ",436
"73553"," Δεν είπε αυτό.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"73554"," Εσείς επιμένετε να τεθεί σε ψηφοφορία απόψε. Τότε, αν επιμένει η Κυβέρνηση να τεθεί σε ψηφοφορία απόψε…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73555"," Κύριε Πρόεδρε, θα μπορούσα να έχω το λόγο;","ΑΠΟΣΤΟΛΟΣ ΚΑΚΛΑΜΑΝΗΣ",172
"73556"," Κύριε Πρόεδρε, θα ήθελα και εγώ το λόγο. Το λέω για να διευκολύνουμε.","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73557"," Ορίστε, κύριε Κακλαμάνη, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73558"," Κύριε Πρόεδρε, κατ’ αρχάς ο θόρυβος που γίνεται, εμποδίζει να σας ακούμε και εσάς.
Εγώ καταλαβαίνω το εξής: Ο κύριος Υπουργός φέρνει αυτήν την προσθήκη τώρα, βελτιώνοντας τη διάταξη την οποία κράτησε, προκειμένου να σκεφθεί ξανά ό,τι συζητήθηκε εδώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"73559"," Όχι εγώ. Η Βουλή το κράτησε.","ΑΝΔΡΕΑΣ ΛΟΒΕΡΔΟΣ",286
"73560"," Η Βουλή.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"73561"," Με το «ό,τι συζητήθηκε» εννοώ ό,τι συζητήθηκε στη Βουλή.
Υπάρχει, λοιπόν, ένα θέμα ουσίας, αλλά και το θέμα της τήρησης του Κανονισμού. Αυτό που είπατε και εσείς και παρακάλεσα και εγώ τον Υπουργό, είναι σωστό, αλλά υποθέτω ότι την αμέσως επόμενη εβδομάδα μπορούμε να το περάσουμε…","ΑΠΟΣΤΟΛΟΣ ΚΑΚΛΑΜΑΝΗΣ",172
"73562"," Όχι αυτό. Αυτό θα περάσει τώρα.","ΑΝΔΡΕΑΣ ΛΟΒΕΡΔΟΣ",286
"73563"," Εννοώ, κύριε Πρόεδρε, να σεβαστούμε και τον Κανονισμό. Εφόσον έχει γίνει συζήτηση, να μην κάνουμε μία ουσιαστική αλλαγή σε μία διάταξη. Και τη διάταξη αυτή, όπως την κράτησε ο Υπουργός ολόκληρη –διότι είναι προφανές ότι μ’ αυτό βελτιώνει τη διάταξη εκείνη- να την ψηφίσουμε, κύριε Υπουργέ, την αμέσως επόμενη εβδομάδα.","ΑΠΟΣΤΟΛΟΣ ΚΑΚΛΑΜΑΝΗΣ",172
"73564"," Να την πάμε την άλλη εβδομάδα; Όχι κύριε Πρόεδρε, απόψε θα την ψηφίσουμε.","ΑΝΔΡΕΑΣ ΛΟΒΕΡΔΟΣ",286
"73565"," Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Πρωτόπαπας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73566"," Κύριε Πρόεδρε, έχουμε δύο λύσεις, αλλά πρέπει να είναι καθαρές λύσεις. Το να μείνει η διάταξη -όπως τώρα λέει ο κύριος Υπουργός, διότι αυτό κατάλαβα συνομιλώντας μαζί του- με την παλαιά μορφή της και να ψηφιστεί και να γίνει αλλαγή την άλλη εβδομάδα, δεν έχει νόημα. Ή πρέπει ολόκληρη η διάταξη -εάν το δέχεται ο κύριος Υπουργός- να πάει την άλλη εβδομάδα ή πρέπει να ψηφίσουμε τη βελτιωμένη διάταξη, όπως την τροποποίησε σήμερα ο κύριος Υπουργός. Αυτό που καταλαβαίνω ότι λέει τώρα, δηλαδή να ψηφίσουμε την παλιά διάταξη και να κάνει τροποποίηση εν συνεχεία, δεν έχει νόημα.","ΧΡΗΣΤΟΣ ΠΡΩΤΟΠΑΠΑΣ",436
"73567"," Το λέει για τον Κανονισμό.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"73568"," Πρέπει να γίνει μία από τις δύο καθαρές λύσεις. Ή αποσύρεται η διάταξη και πάει εν τω συνόλω της τροποποιημένης την επόμενη εβδομάδα ή την ψηφίζουμε τώρα με την τροποποιημένη μορφή της. 
Παρακαλώ πολύ τον κύριο Υπουργό να πει ποιο από τα δύο τελικά προτείνει.","ΧΡΗΣΤΟΣ ΠΡΩΤΟΠΑΠΑΣ",436
"73569"," Είμαι ξεκάθαρος, κύριε Πρόεδρε. Μπορώ να έχω το λόγο;","ΑΝΔΡΕΑΣ ΛΟΒΕΡΔΟΣ",286
"73570"," Ναι, κύριε Λοβέρδο, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73571"," Μισό λεπτό, κύριε Πρόεδρε. Τον Κανονισμό δεν τον καθορίζει ο Υπουργός αλλά εσείς και η Βουλή.","ΑΠΟΣΤΟΛΟΣ ΚΑΚΛΑΜΑΝΗΣ",172
"73572"," Κύριε Πρόεδρε, δεν υπάρχει Βουλή;","ΠΑΝΑΓΙΩΤΗΣ ΛΑΦΑΖΑΝΗΣ",279
"73573"," Σας παρακαλώ κύριοι συνάδελφοι. Κύριε Κακλαμάνη, κύριε Πρωτόπαπα, κάνετε ένα διάλογο άνευ αντικειμένου τώρα. Είναι σαφές αυτό, είναι πολύ σαφές. 
Η πρόταση και η δική μου ήταν, η διάταξη, έτσι όπως ήρθε σήμερα, μ’ αυτές τις προσθήκες δύο-τριών λέξεων μέσα, να αποφασιστεί, να ψηφιστεί την επόμενη εβδομάδα, στο επόμενο νομοσχέδιο. Είναι πολύ σαφές. 
Τι σημαίνει αυτό; Σημαίνει ότι η διάταξη η αντίστοιχη που είχε συμπεριληφθεί στο άρθρο 29 και είχε κρατηθεί, δεν θα υπάρχει στο νομοσχέδιο που θα ψηφίσουμε σήμερα. Και θα έρθει η νέα διάταξη –ας το πω έτσι- σε μία διάταξη του πρώτου νομοσχεδίου της επόμενης εβδομάδας. Αυτό ήταν εκείνο που πρότεινα προς τον κύριο Υπουργό και προς την Ολομέλεια.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73574"," Ωραία.","ΑΠΟΣΤΟΛΟΣ ΚΑΚΛΑΜΑΝΗΣ",172
"73575"," Έχω δώσει το λόγο στον κύριο Υπουργό. 
Ορίστε, κύριε Λοβέρδο, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73576"," Δεν νομίζω ότι υπάρχει συνάδελφος που έχουμε δουλέψει μαζί στις επιτροπές της Βουλής, που να μην μπορεί να σας διαβεβαιώσει κύριε Πρόεδρε, ότι κάθε συζήτηση, κάθε αναβολή, προκειμένου να εμβαθύνουμε, πάντα μας βρίσκει σύμφωνους. 
Ως Υπουργείο, περίπου μία φορά την εβδομάδα ενημερώνουμε την Επιτροπή Κοινωνικών Υποθέσεων. Θέλουμε όλα τα θέματα να είναι ανοιχτά και οι συνάδελφοι ενημερωμένοι. Δεν έχει γίνει ίσως κατανοητή η φράση μου από εσάς -που κάνατε αυτήν την πρόταση- και από τον κ. Κακλαμάνη ενδεχομένως, ότι όποιος επιμένει να φύγει σήμερα από τη Βουλή η διάταξη αυτή, κατ’ ουσίαν, αγαπητοί κυρίες και κύριοι συνάδελφοι, κρατάει ανοιχτό το θέμα της απελευθέρωσης των φαρμακείων, ενώ αυτό έχει κλείσει. 
Γίνεται μία διευκρίνιση, γίνεται μία διευθέτηση. Σε κάποιες γωνιές της Ελλάδας που ήταν δύστροποι οι φαρμακευτικοί σύλλογοι επιβάλλεται μία εύρυθμη λειτουργία και τίποτα περισσότερο. Ό,τι έχει συμφωνηθεί μαζί τους για το ωράριο -το ωράριο που προϋπήρχε και δεν το αλλάξαμε- αυτό συνεχίζει να εφαρμόζεται. 
Σας ζητώ, κύριε Πρόεδρε, να μην επαναλάβετε αυτήν την πρόσκληση προς εμέ, να αναβάλω για την επόμενη εβδομάδα. Είπα μόνος μου ότι, επειδή έχουμε σχέδιο νόμου τις επόμενες ημέρες, αν κάτι περίσσεψε κατά τη γνώμη του οποιουδήποτε συναδέλφου, αυτό να μας το πει και είμαστε ανοιχτοί. Αλλά αυτήν τη στιγμή η εντύπωση που έχει προκληθεί σε πολιτικό επίπεδο, είναι ότι το επάγγελμα είναι ανοιχτό και αυτήν την εντύπωση που ανταποκρίνεται ευθέως προς την αλήθεια και την πραγματικότητα, δεν θέλω να την χαλάσουν οι μικροπαρεξηγήσεις που προκαλούν ορισμένοι σύλλογοι. 
Ζητώ απ’ όλους κατανόηση. Δεν είναι ετσιθελισμός. Δεν κάνω μία πολιτική ενός Υπουργείου που είναι «αγύριστο κεφάλι» και δεν ακούει, αλλά σας παρακαλώ να ακούσετε αυτό που σας λέω, ότι με αυτήν την παρέμβαση κλείνουμε ένα θέμα, που κάποιοι το κρατάνε επί πέντε μήνες ανοιχτό. Επιτέλους!","ΑΝΔΡΕΑΣ ΛΟΒΕΡΔΟΣ",286
"73577"," Για πέντε ημέρες…","ΑΠΟΣΤΟΛΟΣ ΚΑΚΛΑΜΑΝΗΣ",172
"73578"," Κύριε Πρόεδρε, θέλω το λόγο επί προσωπικού.","ΠΑΝΑΓΙΩΤΗΣ ΛΑΦΑΖΑΝΗΣ",279
"73579"," Δεν νομίζω ότι υπάρχουν άλλες προτάσεις.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73580"," Με συγχωρείτε κύριε Πρόεδρε, δεν ολοκληρώθηκε τίποτα.","ΠΑΝΑΓΙΩΤΗΣ ΛΑΦΑΖΑΝΗΣ",279
"73581"," Κύριε Πρόεδρε, θέλω το λόγο.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73582"," Κύριε Πρόεδρε, ζητώ κι εγώ το λόγο.","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73583"," Κύριε Καστανίδη βλέπω ότι επιμένετε πολύ ώρα. Παρακαλώ, πείτε κι εσείς την άποψή σας. 
Αν τελικώς επιμείνει η Κυβέρνηση να εισηγείται τη διάταξη, θα ακολουθηθεί η διαδικασία. Έχει κατατεθεί πρόταση ονομαστικής ψηφοφορίας. Θα τεθεί υπ’ όψιν της Ολομέλειας η διατύπωση της διάταξης αυτής και θα αποφασίσει ένας έκαστος των συναδέλφων. 
Κύριε Καστανίδη, έχετε να προτείνετε κάτι άλλο;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73584"," Ευχαριστώ, κύριε Πρόεδρε.  
Θα υποστήριζα με όλη μου την καρδιά την πρότασή σας. Βλέπω ότι ο κύριος Υπουργός επιμένει. Θα σεβαστώ, λοιπόν, την επιμονή του κυρίου Υπουργού. 
Θα παρακαλέσω, κύριε Υπουργέ, να ακούσετε μια ενδιάμεση πρόταση, η οποία και τη δική σας θέση κρατά καθαρή σε ό,τι αφορά το άνοιγμα του επαγγέλματος…","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73585"," Μη μιλάμε για άνοιγμα επαγγέλματος. Μιλάμε για το άνοιγμα του ωραρίου. Είναι δύο διαφορετικά πράγματα. Για το ωράριο συζητάμε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73586"," Άλλο θέλω να πω. Θα τελειώσω.","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73587"," …για πραξικοπηματική δήλωση…","ΠΑΝΑΓΙΩΤΗΣ ΛΑΦΑΖΑΝΗΣ",279
"73588"," Και μπορεί, κύριε Υπουργέ, να αποσοβήσει παρεξηγήσεις.","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73589"," …(δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"73590"," Θα με ακούσετε, κύριε Λαφαζάνη;","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73591"," Κύριε Λαφαζάνη, μη διακόπτετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73592"," Ακούω, αλλά…","ΠΑΝΑΓΙΩΤΗΣ ΛΑΦΑΖΑΝΗΣ",279
"73593"," Κύριε Καστανίδη, ολοκληρώστε, σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73594"," Κύριε Υπουργέ, θα διαβάσω ακριβώς το δεύτερο εδάφιο: «Με την υποβολή της δήλωσης νομιμοποιείται» –διαγράφεται η λέξη «αυτοδικαίως»- «μετά από απόφαση του οικείου περιφερειάρχη η πέραν του καθοριζομένου ωραρίου εργασία, όπως αυτό προσδιορίζεται από τη νομοθεσία και την εκάστοτε ισχύουσα υπουργική απόφαση». 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έτσι, ο μεν Φαρμακευτικός Σύλλογος δεν εμφανίζεται ως υποστηρίζων το κλαδικό του αίτημα. Βάζουμε τον οικείο περιφερειάρχη να εγκρίνει ή όχι με την εγγύηση του κράτους την πρόταση και όχι να νομιμοποιείται μόνο με τη δήλωσή του ο φαρμακοποιός. Υπάρχει, δηλαδή, ένα δεύτερο επίπεδο εξασφάλισης του δημοσίου συμφέροντος.
Συνεπώς, επαναλαμβάνω: «Με την υποβολή της δήλωσης νομιμοποιείται μετά από απόφαση του οικείου περιφερειάρχη η πέραν του καθοριζομένου ωραρίου εργασία, όπως αυτό προσδιορίζεται από τη νομοθεσία και την εκάστοτε ισχύουσα υπουργική απόφαση». Πιστεύω ότι αυτό θα μπορούσε να γίνει δεκτό.","ΧΑΡΑΛΑΜΠΟΣ ΚΑΣΤΑΝΙΔΗΣ",207
"73595"," Κύριε Καστανίδη, εντάξει. Όμως, μπορεί να υπάρχουν διατυπώσεις κι άλλων συναδέλφων. Δεν μπορούμε να συνεχίσουμε έτσι. 
Καταθέσαμε την άποψή μας και κάναμε μια πρόταση στον κύριο Υπουργό. Αν ο κύριος Υπουργός επιμένει και θέλει τα τεθεί σε ψηφοφορία, θα τεθεί σε ψηφοφορία. Οι κύριοι Βουλευτές έχουν εικόνα για το τι ακριβώς έχει προταθεί και το Κομμουνιστικό Κόμμα Ελλάδας έχει καταθέσει την πρόταση για να συμπεριληφθεί και αυτό το άρθρο στην ονομαστική ψηφοφορία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73596"," Κύριε Πρόεδρε…","ΠΑΝΑΓΙΩΤΗΣ ΛΑΦΑΖΑΝΗΣ",279
"73597"," Κύριε Λαφαζάνη, σας παρακαλώ, έχει ολοκληρωθεί η διαδικασία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73598"," Κύριε Πρόεδρε, θα ήθελα το λόγο.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"73599"," Κύριε Χατζηδάκη, τι άλλο θέλετε να προσθέσετε; 
Ορίστε, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73600"," Κύριε Πρόεδρε, θέλω να πω ότι δεν αμφιβάλλω για τις προθέσεις του Υπουργού, όπως και κανενός άλλου σ’ αυτήν την Αίθουσα. Όμως, αυτή η νομοτεχνική βελτίωση, κύριε Υπουργέ, ήρθε με τον τρόπο που ήρθε και χωρίς πρακτικά να δοθεί χρόνος για διάλογο. Ο διάλογος γίνεται με τον τρόπο που βλέπετε. Δεν νομίζω ότι θα χαθεί ο κόσμος, αν έρθει ξανά σε μια εβδομάδα, γίνει συζήτηση μεταξύ των κομμάτων, με εσάς και τους ενδιαφερομένους και δοθεί ο χρόνος της μιας εβδομάδας. Εδώ θα είμαστε πάλι ξανά για να την ψηφίσουμε. Νομίζω ότι πρέπει να το δείτε ξανά και μιλάω απολύτως καλόπιστα.","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"73601"," Κύριε Πρόεδρε, θέλω το λόγο.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73602"," Σας παρακαλώ, κύριε Χρυσανθακόπουλε. Τοποθετηθήκατε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73603"," Όχι, κύριε Πρόεδρε!","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73604"," Όπως αντιλαμβάνεστε, τώρα έχουν ειπωθεί όλα, όπως και τα διαδικαστικά. 
Ολοκληρώθηκε, λοιπόν, η συζήτηση επί του θέματος αυτού.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73605"," Όχι, κύριε Πρόεδρε!","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73606"," Κύριε Χρυσανθακόπουλε, σας παρακαλώ, καθίστε. Και ο κ. Χατζηδάκης δεν προσέθεσε τίποτα. Επανέλαβε αυτά που είπε νωρίτερα. Είμαι σίγουρος ότι θα επαναληφθείτε και εσείς.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73607"," Κύριε Πρόεδρε, θέλω να κάνω μια δήλωση.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73608"," Ακούσατε τις απόψεις. Και ο κύριος Υπουργός άκουσε τις απόψεις της Αίθουσας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73609"," Κύριε Πρόεδρε, θέλω να κάνω μια δήλωση.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73610"," Ορίστε, κύριε Χρυσανθακόπουλε, κάντε τη δήλωση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73611"," Κύριε Πρόεδρε, καταψηφίζουμε το άρθρο 29 για δύο λόγους: Και για τη μεθοδολογία και για το περιεχόμενο.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73612"," Ωραία, είναι σαφής η δήλωσή σας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73613"," Όσον αφορά τη μεθοδολογία, πρόκειται για υπέρβαση των ορίων του Κανονισμού. Όσον αφορά το περιεχόμενο, θα ήθελα να πω ότι τα ερωτηματικά που αφήνει η εκάστοτε ισχύουσα υπουργική απόφαση αποτελεί εκχώρηση νομοθετικής εξουσίας της Βουλής στον Υπουργό να κάνει ό,τι θέλει, σε σχέση με το επάγγελμα των φαρμακοποιών.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"73614"," Εντάξει, κύριε Χρυσανθακόπουλε, είναι σαφής και κατανοητή η δήλωσή σας. Καταψηφίζετε το άρθρο αυτό με τη συγκεκριμένη διατύπωση. 
Κυρίες και κύριοι συνάδελφοι…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73615"," Κύριε Πρόεδρε, θέλω το λόγο επί προσωπικού.","ΠΑΝΑΓΙΩΤΗΣ ΛΑΦΑΖΑΝΗΣ",279
"73616"," Κύριε Λαφαζάνη, σας παρακαλώ! Δεν υπάρχει προσωπικό θέμα. Σας παρακαλώ! Ολοκληρώθηκε η διαδικασία. Έχει κληθεί η Βουλή για να προχωρήσουμε στην ψήφιση του νομοσχεδίου. Έχει ολοκληρωθεί η συζήτηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73617"," Κύριε Πρόεδρε, όταν μας λέει για πολυεθνικές, γίνεται πραξικόπημα εδώ. Μα, αν είναι δυνατόν!","ΠΑΝΑΓΙΩΤΗΣ ΛΑΦΑΖΑΝΗΣ",279
"73618"," Κανείς δεν αναφέρθηκε σε εσάς προσωπικά ούτε σ’ αυτά που είπατε. Κανείς.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73619"," Σε εμάς αναφέρεται. Αφορά τις διαδικασίες. Πάρτε το πίσω.","ΠΑΝΑΓΙΩΤΗΣ ΛΑΦΑΖΑΝΗΣ",279
"73620"," Κανείς δεν αναφέρθηκε σε σας προσωπικά, κανείς, ούτε σ’ αυτά που είπατε.
Κυρίες και κύριοι συνάδελφοι, για την ψήφιση επί των άρθρων 4, 5, 6, 7, 16, 17, 18, 19, 24, 28 και ήδη 27 και 30 και ήδη 29 του νομοσχεδίου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 – 2015» έχει υποβληθεί, ως γνωστόν, αίτηση ονομαστικής ψηφοφορίας από Βουλευτές του Κομμουνιστικού Κόμματος Ελλάδας της οποίας το κείμενο έχει ως εξής:
(Να φωτογραφηθούν οι σελίδες 147α και 147β )
Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Γκιόκας Ιωάννης. Παρών.
Ο κ. Ιγνατιάδης Θεόδωρος. Παρών.
Ο κ. Καζάκος Κωνσταντίνος. Παρών.
Η κ. Καλαντίδου Σοφία. Παρούσα.
Η κ. Κανέλλη Γαρυφαλλιά. Παρούσα.
Ο κ. Καραθανασόπουλος Νικόλαος. Παρών.
Η κ. Μανωλάκου Διαμάντω. Παρούσα.
Ο κ. Μαυρίκος Γεώργιος. Παρών.
Ο κ. Μαρίνος Γεώργιος. Παρών.
Ο κ. Μωραΐτης Νικόλαος. Παρών.
Ο κ. Νάνος Απόστολος. Παρών.
Η κ. Νικολαΐδου Βέρα. Παρούσα.
Ο κ. Παπακωνσταντίνου Νικόλαος. Παρών.
Ο κ. Πρωτούλης Ιωάννης. Παρών.
Ο κ. Σκυλλάκος Αντώνιος. Παρών.
Ο κ. Χαλβατζής Σπυρίδων. Παρών.
Ο κ. Χαραλάμπους Χαράλαμπος. Παρών.
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του Κομμουνιστικού Κόμματος Ελλάδας.
Συνεπώς, διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό.
Σας λέω στο σημείο αυτό ότι όταν ολοκληρώσουμε την ψηφοφορία, θα συνεχίσουμε τη συζήτηση του προηγουμένου νομοσχεδίου.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73621"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Συμφωνείτε να συμπτύξουμε τις προβλεπόμενες από τον Κανονισμό ονομαστικές ψηφοφορίες σε μία;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73622"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"73623"," Η Βουλή απεδέχθη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73624"," Κύριε Πρόεδρε, θα ήθελα το λόγο.","ΜΙΧΑΗΛ ΧΡΥΣΟΧΟΪΔΗΣ",554
"73625"," Ζητάτε το λόγο τώρα στη διάρκεια της ψηφοφορίας; Με συγχωρείτε αλλά…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73626"," Μία δήλωση θέλω να κάνω.","ΜΙΧΑΗΛ ΧΡΥΣΟΧΟΪΔΗΣ",554
"73627"," Κι εσείς δήλωση; Κάντε τη δήλωση μετά. Πλάκωσαν οι δηλώσεις σήμερα. Αυτή τη στιγμή είμαστε στη διαδικασία της ψηφοφορίας, γι’ αυτό θα σας παρακαλέσω, κύριε Χρυσοχοΐδη να κάνετε τις δηλώσεις σας μετά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73628"," Είναι μία προσθήκη.","ΜΙΧΑΗΛ ΧΡΥΣΟΧΟΪΔΗΣ",554
"73629"," Επιφέρετε αλλαγές στο νομοσχέδιο; Είναι στα άρθρα τα οποία συμπεριλαμβάνονται στην πρόταση για ονομαστική ψηφοφορία, κύριε Χρυσοχοΐδη;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73630"," Είναι και για τα άρθρα αυτά.","ΜΙΧΑΗΛ ΧΡΥΣΟΧΟΪΔΗΣ",554
"73631"," Επαναλαμβάνω, κύριε Χρυσοχοΐδη, η δήλωσή σας αυτή αλλάζει τη διατύπωση των άρθρων, τα οποία έχουν συμπεριληφθεί στην πρόταση για ονομαστική ψηφοφορία του Κομμουνιστικού Κόμματος Ελλάδας;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73632"," Όχι.","ΜΙΧΑΗΛ ΧΡΥΣΟΧΟΪΔΗΣ",554
"73633"," Διορθώνουν κάποιο ημαρτημένο, κάποια λάθος διατύπωση;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73634"," Όχι, κύριε Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"73635"," Κύριε Πρόεδρε, σας παρακαλώ, κάποια στιγμή πρέπει να προστατεύσουμε το κύρος του Κοινοβουλίου. Αν είναι δυνατόν!","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73636"," Κύριε Κεφαλογιάννη, αυτό ακριβώς κάνω. 
Ερωτώ, επειδή έχουμε φτάσει στο σημείο της ψηφοφορίας, η δήλωσή σας έχει να κάνει με διατυπώσεις των άρθρων;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73637"," Όχι.","ΜΙΧΑΗΛ ΧΡΥΣΟΧΟΪΔΗΣ",554
"73638"," Τα υπόλοιπα άρθρα έχουν ψηφιστεί επίσης, όπως γνωρίζουμε. Σε τι έγκειται η δήλωσή σας;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73639"," Δεν μας ενδιαφέρει.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73640"," Απλώς ήθελα να κάνω μία προσθήκη.","ΜΙΧΑΗΛ ΧΡΥΣΟΧΟΪΔΗΣ",554
"73641"," Κοιτάξτε, εάν θέλετε να ερμηνεύσετε τις διατάξεις αυτές, δεν θα το κάνετε αυτό τώρα στη διάρκεια της ψηφοφορίας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73642"," Εντάξει, κύριε Πρόεδρε, ας το αφήσουμε για κάποια άλλη ώρα.","ΜΙΧΑΗΛ ΧΡΥΣΟΧΟΪΔΗΣ",554
"73643"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Συμφωνείτε…
Κύριε Πρωτόπαπα, θα πρέπει να υπάρχει σοβαρότητα απ’ όλους και κυρίως από την Κυβέρνηση, από την κάθε κυβέρνηση και από τον κάθε Υπουργό. Φτάσαμε στο σημείο της ψηφοφορίας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73644"," Να προσθέσουμε το άρθρο…","ΧΡΗΣΤΟΣ ΠΡΩΤΟΠΑΠΑΣ",436
"73645"," Νωρίτερα, κύριε Πρωτόπαπα, δώσαμε τη δυνατότητα στην Κυβέρνηση να σκεφτεί ορισμένα πράγματα. Έχει ολοκληρωθεί η διαδικασία αυτή.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73646"," Να βρεθεί μία λύση…","ΧΡΗΣΤΟΣ ΠΡΩΤΟΠΑΠΑΣ",436
"73647"," Έχει ολοκληρωθεί η διαδικασία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73648"," Δεν είναι συνεδρίαση αυτή! Μιλάτε μόνοι σας. Τι γίνεται εδώ πέρα μέσα;","ΠΑΝΑΓΙΩΤΗΣ ΚΑΜΜΕΝΟΣ",181
"73649"," Δεν γίνονταν αυτά τα πράγματα στη Βουλή, ποτέ!","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73650"," Κυρίες και κύριοι συνάδελφοι, θα διεξαχθεί ονομαστική ψηφοφορία επί των άρθρων 4, 5, 6, 7, 16, 17, 18, 19, 24, 28 και ήδη 27 και 30 και ήδη 29 του νομοσχεδίου του Υπουργείου Οικονομικών. 
	Καλούνται επί του καταλόγου οι Βουλευτές κ.κ. Ιωάννης Βλατής από το ΠΑΣΟΚ και Δημήτριος Τσουμάνης από τη Νέα Δημοκρατία.
	Οι αποδεχόμενοι τα συγκεκριμένα άρθρα του νομοσχεδίου λέγουν «ΝΑΙ».
	Οι μη αποδεχόμενοι τα συγκεκριμένα άρθρα του νομοσχεδίου λέγουν «ΟΧΙ».
	Οι αρνούμενοι ψήφο λέγουν «ΠΑΡΩΝ».","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73651"," Κύριε Πρόεδρε, το λόγο.","ΕΥΑΓΓΕΛΟΣ ΒΕΝΙΖΕΛΟΣ",58
"73652"," Ο Αντιπρόεδρος της Κυβέρνησης και Υπουργός Οικονομικών κύριος Βενιζέλος έχει ζητήσει το λόγο.
	Κύριε Βενιζέλο, δεν φαντάζομαι κι εσείς να θέλετε να κάνετε αλλαγές επί των διατάξεων.
(Θόρυβος στην Αίθουσα)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73653"," Έλεος! Τι είναι αυτά τα πράγματα;","ΑΘΑΝΑΣΙΟΣ ΠΑΦΙΛΗΣ",425
"73654"," Ηρεμήστε. Μην πετάγεστε επάνω, κύριε Παφίλη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73655"," Ορίσατε ψηφολέκτες.","ΓΕΩΡΓΙΟΣ ΜΑΡΙΝΟΣ",305
"73656"," Λέω ότι…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73657"," Μας δουλεύετε τόση ώρα;","ΑΘΑΝΑΣΙΟΣ ΠΑΦΙΛΗΣ",425
"73658"," Καθίστε κάτω, κύριε Παφίλη. Να καθίσετε στη θέση σας.
	Κύριε Βενιζέλο, υποθέτω ότι κι εσείς δεν θα αναφέρεστε σε αναδιατυπώσεις των άρθρων. Υπάρχει η ανάγκη, αν υπάρχει ταυτόσημη αναφορά σε κάποιες λέξεις, να φύγει κάποια λέξη; Μόνο αυτό μπορούμε να δεχθούμε αυτή τη στιγμή, τίποτε άλλο.
(Θόρυβος στην Αίθουσα)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73659"," Ποιο άρθρο του Κανονισμού εφαρμόζετε τώρα, κύριε Πρόεδρε;","ΑΝΔΡΕΑΣ ΛΥΚΟΥΡΕΝΤΖΟΣ",288
"73660"," Γνωρίζω τι θέλει να πει ο κύριος Βενιζέλος και έπρεπε να είναι νωρίτερα εδώ, αλλά είχε τη συνάντηση με την τρόικα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73661"," Κύριε Πρόεδρε, έτσι δεν προστατεύετε τη δημοκρατία.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73662"," Καθίστε κάτω, κύριε Κεφαλογιάννη. Εάν πρόκειται για οποιαδήποτε διατύπωση επί της ουσίας…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73663"," Κύριε Πρόεδρε, μία δήλωση.","ΕΥΑΓΓΕΛΟΣ ΒΕΝΙΖΕΛΟΣ",58
"73664"," Κύριε Πρόεδρε, παραβιάζετε τον Κανονισμό.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73665"," Παρακαλώ. Εάν πρόκειται για οποιαδήποτε διατύπωση αλλαγής επί της ουσίας, δεν πρόκειται να αφήσω τον κ. Βενιζέλο να ολοκληρώσει τη φράση του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73666"," Είναι διαδικασία αυτή;","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73667"," Παρακαλώ, κύριε Βενιζέλο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73668"," Κύριε Πρόεδρε…","ΕΥΑΓΓΕΛΟΣ ΒΕΝΙΖΕΛΟΣ",58
"73669"," Τιμάτε έτσι το Κοινοβούλιο εσείς, κύριε Πρόεδρε;","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73670"," Καθίστε κάτω, κύριε Κεφαλογιάννη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73671"," Όχι, κύριε Πρόεδρε.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"73672"," Ωραία, σταθείτε όρθιος, κύριε Κεφαλογιάννη, και να φωνάζετε όσο θέλετε. Παρακαλώ να μην γράφονται αυτά που λένε ο κ. Κεφαλογιάννης και ο κ. Λυκουρέντζος και οποιοσδήποτε άλλος θορυβών και διακόπτων στην Αίθουσα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73673"," Κύριε Πρόεδρε, έχω το λόγο;","ΕΥΑΓΓΕΛΟΣ ΒΕΝΙΖΕΛΟΣ",58
"73674"," Έχετε το λόγο, όχι όμως για οποιαδήποτε διατύπωση αλλαγής ουσίας ή περιεχομένου διατάξεων.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73675"," Θέλω να καταθέσω δύο πολύ μικρά σημειώματα, τα οποία αναφέρονται σε νομοτεχνικού χαρακτήρα βελτιώσεις, που πρέπει να γίνουν στα υπό ψήφιση άρθρα τις οποίες…
(Θόρυβος στην Αίθουσα)","ΕΥΑΓΓΕΛΟΣ ΒΕΝΙΖΕΛΟΣ",58
"73676"," Να ολοκληρώσει τη φράση του και θα δούμε εάν θα γίνει αποδεκτή η διανομή αυτών των διατυπώσεων. Παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73677"," Κύριε Πρόεδρε, πρέπει να προστατεύσετε την Κυβέρνηση.
(Θόρυβος στην Αίθουσα)","ΕΥΑΓΓΕΛΟΣ ΒΕΝΙΖΕΛΟΣ",58
"73678"," Ολοκληρώστε τη διατύπωσή σας, κύριε Βενιζέλο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73679"," Θέλω να καταθέσω στα Πρακτικά δύο πολύ σύντομα σημειώματα καθαρά νομοτεχνικού περιεχομένου, τα οποία θα ζητήσω να γίνουν δεκτά στην ψήφιση στο σύνολο των διατάξεων, όπως συμβαίνει κατά τη συνήθη κοινοβουλευτική πρακτική. Θα τα καταθέσω.
	Η Κυβέρνηση είχε επίσης την πρόθεση να δώσει ορισμένες διευκρινίσεις για κάποιες κρίσιμες διατάξεις. Η μία απ’ αυτές τις διευκρινίσεις αφορά τις δικηγορικές εταιρείες, αλλά κατόπιν της αντίδρασης της Νέας Δημοκρατίας και των κομμάτων της εξ’ αριστερών αντιπολίτευσης, η Κυβέρνηση δεν μπορεί να τις δώσει.
(Θόρυβος στην Αίθουσα)","ΕΥΑΓΓΕΛΟΣ ΒΕΝΙΖΕΛΟΣ",58
"73680","  Καθίστε κάτω, κύριε Λαφαζάνη. 
Είναι σαφής ο κύριος Υπουργός Οικονομικών. 
Κύριε Παφίλη, ελπίζω να αντιληφθήκατε τι είπε ο κ. Βενιζέλος. Είπε ότι αυτές της νομοτεχνικής φύσεως διατυπώσεις τις καταθέτει, αλλά δεν ζητάει να ληφθούν υπόψη σήμερα, τώρα στη διαδικασία της ψήφισης των νομοσχεδίων. Έχει τη δυνατότητα η Κυβέρνηση, ο επισπεύδων Υπουργός, μέχρις ότου γίνει η συζήτηση και η ψήφιση εν τω συνόλω των νομοσχεδίων, να φέρνει νομοτεχνικές διατυπώσεις. Αυτό δεν είναι καθόλου εκτός Κανονισμού. Αυτό ακριβώς είπε ο κ. Βενιζέλος. 
(Θόρυβος-Διαμαρτυρίες από την πτέρυγα του ΣΥΡΙΖΑ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73681","  Εσείς, κυρία συνάδελφε, από το ΣΥΡΙΖΑ δεν έχετε αντιληφθεί τι ειπώθηκε, γι’ αυτό και παρακαλώ τώρα τους κυρίους συναδέλφους να αρχίσει η ανάγνωση του καταλόγου. Κανείς δεν έχει το λόγο.
Παρακαλώ να αρχίσει η ανάγνωση των ονομάτων των Βουλευτών.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73682"," (Δεν ακούστηκε)","ΑΘΑΝΑΣΙΑ ΜΕΡΕΝΤΙΤΗ",317
"73683","  Επαναλαμβάνω ότι αρχίζει η ανάγνωση του καταλόγου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73684"," (Δεν ακούστηκε)","ΑΘΑΝΑΣΙΑ ΜΕΡΕΝΤΙΤΗ",317
"73685"," Κυρία Μερεντίτη, τα άρθρα στα οποία έχει κατατεθεί…","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73686"," Κύριε Πρόεδρε…","ΑΘΑΝΑΣΙΟΣ ΑΛΕΥΡΑΣ",15
"73687"," Καθίστε, κύριε Αλευρά! Διακόπτετε και εσείς! Κάνετε όλοι ότι δεν καταλαβαίνετε ή πραγματικά δεν καταλαβαίνετε; 
Η πρόταση του Κομμουνιστικού Κόμματος Ελλάδας είναι σαφής. Για συγκεκριμένα άρθρα, τα οποία ανέγνωσα νωρίτερα ζητείται ονομαστική ψηφοφορία. Και εσείς ήσασταν εισηγητής στο νομοσχέδιο, κύριε Αλευρά την περασμένη εβδομάδα. Γνωρίζετε ποια άρθρα δεν συμπεριλαμβάνονται στην πρόταση αυτή και ψηφίστηκαν την περασμένη εβδομάδα.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73688"," Επί της διαδικασίας…","ΑΘΑΝΑΣΙΟΣ ΑΛΕΥΡΑΣ",15
"73689"," Σας παρακαλώ, μη με διακόπτετε. 
Ερχόμαστε σε αυτά τα άρθρα. Ανάμεσα σε αυτά τα άρθρα συμπεριλαμβάνεται και το νυν γε έχον άρθρον 29 με τη διατύπωση, την οποία έκανε ο κ. Λοβέρδος, αυτήν τη διατύπωση την οποία διένειμε. Επαναλαμβάνω, με τη γραπτή διατύπωση. Δεν υπάρχει άλλη διατύπωση. Υπάρχει η γραπτή διατύπωση του κ. Λοβέρδου. Έτσι μόνο μπορεί να γνωρίζουν οι συνάδελφοι Βουλευτές τι ακριβώς ψηφίζουμε. Επαναλαμβάνω με αυτή τη διατύπωση του κυρίου Υπουργού. Από εκεί και πέρα, ο κάθε Βουλευτής μπορεί να έχει τη δικιά του άποψη για το πώς θα μπορούσε να γίνει η διατύπωση. Ψηφίζουμε επί αυτών των άρθρων. Όλα τα άρθρα της πρότασης του Κομμουνιστικού Κόμματος Ελλάδας και το άρθρο 29 με τη διατύπωση που διενεμήθη νωρίτερα από τον κ. Λοβέρδο. 
Σας ενημερώνω ότι έχουν έλθει στο Προεδρείο τηλεομοιοτυπίες συναδέλφων, σύμφωνα με το άρθρο 70 Α΄ του Κανονισμού της Βουλής, με τις οποίες γνωστοποιούν την ψήφο τους επί του νομοσχεδίου. Οι ψήφοι αυτοί θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Παρακαλώ, να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"73690"," Υπάρχει κάποιος συνάδελφος που δεν άκουσε το όνομά του; Κανείς.
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70 Α΄ του Κανονισμού της Βουλής, καταχωρίζονται στα Πρακτικά και έχουν ως εξής:
(Να φωτογραφηθούν οι σελ. 162-173)","Î–Î·ÏƒÎ· Î¡Î¿Î´Î¿Ï…Î»Î±",154
"73691"," Κυρίες και κύριοι συνάδελφοι, η επιστολή η οποία απεστάλη στο Προεδρείο από τη συνάδελφο και εκφράζει πρόθεση ψήφου, καταχωρίζεται μεν στα Πρακτικά, αλλά δεν προσμετράται στο αποτέλεσμα και έχει ως εξής:
(Να φωτογραφηθεί η σελ. 175)","Î–Î·ÏƒÎ· Î¡Î¿Î´Î¿Ï…Î»Î±",154
"73692"," Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)","Î–Î·ÏƒÎ· Î¡Î¿Î´Î¿Ï…Î»Î±",154
"73693","  Κυρίες και κύριοι συνάδελφοι, επανερχόμεθα στο νομοσχέδιο του Υπουργείου Αγροτικής Ανάπτυξης και Τροφίμων.
Το λόγο έχει η ειδική αγορήτρια του Συνασπισμού Ριζοσπαστικής Αριστεράς κ. Ηρώ Διώτη.
Παρακαλώ, κυρία Διώτη, έχετε το λόγο για δεκαπέντε λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"73694"," Ευχαριστώ, κυρία Πρόεδρε.
Είναι πολύ άχαρη στιγμή. Πριν ξεκινήσω θα ήθελα να πω ότι δεν υπήρχε μεγαλύτερος εξευτελισμός σε αυτήν εδώ την Αίθουσα από αυτό που έγινε πριν. Ήταν εξευτελισμός διαδικασιών, Κανονισμού, εξευτελισμός του Σώματος της Βουλής, αλλά κυρίως εξευτελισμός της κοινωνίας που συνεχίζετε ως Κυβέρνηση να την αγνοείτε, να την εμπαίζετε και να της ενισχύετε το αίσθημα αδικίας, οργής και αγανάκτησης.
Δεν νομιμοποιείστε να κάνετε τίποτα από όλα αυτά που αποφασίσατε. Η σαθρή σας πλειοψηφία ήδη καταρρέει και πολύ αμφιβάλλουμε και φυσικά χαιρόμαστε ιδιαίτερα γι’ αυτό, αν θα συνεχίσετε για καιρό τις αντιδημοκρατικές σας εκτροπές. Η κοινωνία κάποια στιγμή θα μιλήσει και θα το κάνει και ευτυχώς η απάντηση της θα είναι αμείλικτη.
Εισέρχομαι, λοιπόν, στο θέμα του νομοσχεδίου. Κυρίες και κύριοι Βουλευτές, όπως είπαμε και στην επιτροπή, η ανάγκη για αλλαγές στο θεσμικό πλαίσιο σε ό,τι αφορά τα ζώα, αδέσποτα και δεσποζόμενα, στη χώρα μας ήταν έκδηλη από καιρό και θα λέγαμε ότι έχει καθυστερήσει χωρίς προφανή λόγο. Αρκεί 
να αναλογιστούμε ότι ο προηγούμενος νόμος ρύθμιζε την κατάσταση εν όψει Ολυμπιακών Αγώνων και ο νοών νοείτο και είναι ήδη ξεπερασμένος, ιδιαίτερα μετά και την ψήφιση και της Ευρωπαϊκής Χάρτας των Ζώων.
Πέρα από αυτό όμως, η κατάσταση έχει τα τελευταία χρόνια επιδεινωθεί ακόμα περισσότερο. Παρατηρούμε μεγαλύτερη αύξηση του αριθμού των αδεσπότων τα οποία αντιμετωπίζονται με όλο και πιο πολλή αγριότητα και βεβαίως πλήρη ανυπαρξία σχετικών προνοιακών δομών στους έτσι και αλλιώς χρεοκοπημένους δήμους, στους οποίους έχει ανατεθεί και η σχετική αρμοδιότητα.
Το παρόν νομοσχέδιο, παρά τον μεγαλεπήβολο τίτλο του, παρά τα κάποια θετικά του σημεία σε σχετικά βέβαια αυτονόητα ζητήματα, δεν επιχειρεί να αντιμετωπίσει την κατάσταση, κατά τη γνώμη μας, ουσιαστικά και σε βάθος. Κατ’ αρχάς, αντιστρέφοντας το αντικείμενο της προστασίας, είναι προσανατολισμένο στην προστασία του ανθρώπου έναντι του ζώου, αντί να προστατεύει το ζώο αυτό καθ’ αυτό. Αντί δηλαδή να καλλιεργεί μια κουλτούρα συνύπαρξης των γενών και σεβασμού των ζώων, κάτι που λείπει πολύ από τη χώρα μας, καλλιεργεί το φόβο απέναντι στα ζώα, αναπαράγοντας αναχρονιστικές και ξεπερασμένες αντιλήψεις.
Τα συζητήσαμε και στην επιτροπή και δεν νομίζω ότι επ’  αυτού, επί της αρχής δηλαδή, έχει αλλάξει και κάτι. Το ζώο δηλαδή καταλήγει να αντιμετωπίζεται ως πρόβλημα που πρέπει να διαχειριστούμε και όχι ως έμβιο ον άξιο προστασίας. Για παράδειγμα, αναφέροντας μόνο το πού απαγορεύεται να υπάρχουν αδέσποτα ζώα, περιορίζονται εξαιρετικά και ασφυκτικά τα σημεία όπου τα ζώα μπορούν να διαβιούν αξιοπρεπώς. Τελικός στόχος φαίνεται να είναι ο δραστικός περιορισμός της ανοιχτής συμβίωσης ανθρώπων και ζώων στο δημόσιο χώρο, η οποία είναι δείγμα πολιτισμού και φιλοζωίας. Μα, αν αποδεχόμαστε την αρχή της συμβιωτικής κουλτούρας μεταξύ των γενών, δεν μπορούμε να εξαιρούμε από την προσέγγιση αυτή τα αδέσποτα ζώα, που γίνονται αντικείμενο εγκλεισμού σε καταφύγια-φυλακές. Για ακόμα μία φορά ο προσανατολισμός είναι στην καταστολή μιας κατάστασης που έχει δημιουργηθεί παρά στην πρόληψη ώστε να μη φτάσουμε σ’ αυτήν την κατάσταση, στον όλο και αυξανόμενο δηλαδή, αριθμό αδεσπότων.
Επίσης, το νομοσχέδιο αφήνει πολύ μεγάλο περιθώριο για το χαρακτηρισμό ενός ζώου ως επικίνδυνο που θα έχει ως αποτέλεσμα τη θανάτωσή του. Καταφεύγοντας δε σε αναχρονιστικές θεωρίες, κάνει λόγο για ζωονόσους –και το είπαμε και στην επιτροπή, κύριε Υπουργέ- χωρίς να υπάρχει καμμία σχετική και σοβαρή επιστημονική τεκμηρίωση προς αυτό. Γιατί για τη μια και μόνη ζωοανθρωπονόσο, με βάση τις σύγχρονες ιατρικές απόψεις για ποια νοσήματα είναι μεταδιδόμενα και ποια ιάσιμα, ξέρουμε όλοι ότι υπάρχει και εμβόλιο και θεραπεία. 
Το νομοσχέδιο, όπως σας έχουν σημειώσει και διάφορες φιλοζωικές οργανώσεις, είναι ασαφές και αντιφατικό, αυταρχικό ως προς τις ατελείωτες υποχρεώσεις ιδιοκτητών ζώων, εχθρικό ως προς τους φιλόζωους, αδιάφορο ως προς την τύχη των αδέσποτων ζώων του δρόμου και αρκούντως ελαστικό προς τους επαγγελματίες του χώρου εισαγωγής εκτροφής και τους εμπόρους. Το νομοσχέδιο αποφεύγει να τα βάλει με συγκεκριμένα εμπορικά και οικονομικά συμφέροντα. Δεν τολμάει να συγκρουστεί και άρα δεν αντιμετωπίζει την κατάσταση με τρόπο αποτελεσματικό. Ας πάρουμε, για παράδειγμα, τα pet shop. Πώς εξασφαλίζουμε ότι τα ζώα-«εμπόρευμα» διαβιούν εκεί σε κατάλληλες συνθήκες; Πώς εξασφαλίζουμε ότι τα ζώα δεν καταλήγουν είτε να θανατώνονται είτε να πετιούνται στο δρόμο, συμβάλλοντας έτσι στην αύξηση και των αδεσπότων ζώων; Μόνο με την ηλεκτρονική σήμανση; Αν –υποτίθεται- κοπτόμαστε για τον έλεγχο της διαχείρισης των ζώων από τα κυκλώματα εμπορίου και τον έλεγχο εκτροφής και αναπαραγωγής τους, καθώς και για την προστασία της διαμονής τους σε ιδιωτικούς και δημόσιους χώρους, πώς περιμένουμε να γίνει αυτό, αν δεν συγκρουστούμε με συγκεκριμένες δραστηριότητες και γιατί όχι να τις απαγορεύσουμε;
Πώς αντιμετωπίζει το παρόν νομοσχέδιο τα φαινόμενα υπερτιμολόγησης και σε πολλές περιοχές της επικράτειας, ακόμα και την κοινή διαμόρφωση ενιαίας τιμής των προσφερόμενων υπηρεσιών από πλευράς κτηνιάτρων, με αποτέλεσμα να είναι δυσβάσταχτο τόσο για τον ιδιώτη ιδιοκτήτη, όσο και για το δήμο που έχει σχετική ευθύνη ή για το φιλοζωικό σωματείο να πληρώσουν για όλη τη δέουσα φροντίδα ενός ζώου ή ακόμα και για όσα θεωρεί ο νόμος ότι πρέπει να αναλάβουν, για παράδειγμα το τσιπάκι, και μάλιστα μέσα στην πιο βαθιά κρίση. 
Σε ποιο βαθμό προωθεί το παρόν νομοσχέδιο την αξιοποίηση προς τούτο εθελοντών κτηνιάτρων –οι «Κτηνίατροι του Κόσμου», οι «Κτηνίατροι χωρίς Σύνορα»- ή αναλαμβάνει και το ίδιο κάποια κόστη και όχι μόνο για τις στειρώσεις;
Επιπλέον -και σας το είπαμε και στην επιτροπή- σε σχέση με όλη αυτή την αυστηρότητα αναφορικά με τους ανθρώπους που έχουν τα ζώα και που θα έπρεπε να υποστούν ηλεκτρονικό φακέλωμα, σας είπαμε ότι έχουμε μία επιφύλαξη. Γιατί ο άνθρωπος που έχει στο σπίτι του ένα σκύλο ή μία γάτα, να υποστεί όλη αυτή την ταλαιπωρία και να υπερχρεωθεί; Κατά τη γνώμη μας δεν βλέπουμε το λόγο. 
Αντιλαμβανόμαστε το επιχείρημα ότι υπάρχουν άνθρωποι που τα εγκαταλείπουν, αλλά πόσοι είναι αυτοί; Είναι τόσοι πολλοί πια, που θα μπούμε σε μια διαδικασία ηλεκτρονικού φακελώματος; Κατά τη γνώμη μας –και το είπαμε- είναι ανεφάρμοστο, εκτός αν σκοπεύετε να τραβάτε τους ανθρώπους στα κρατητήρια επειδή δεν έβαλαν τσιπάκι στα κατοικίδια -και μιλάω για τα ζώα στα σπίτια και τις αυλές, που δεν προορίζονται για κάποια χρήση, όπως είναι το κυνήγι- και να τους χαρατσώνετε με 600 ευρώ, όπως είδαμε στο νομοσχέδιο, αν δεν το δηλώσουν ηλεκτρονικά ή αν δεν πάνε το χαρτί της δήλωσης στο δήμο. 
Κάποια άλλη πολιτική εκτός από αυτά τα χαράτσια, ξέρετε να εφαρμόσετε, κυρίες και κύριοι της Κυβέρνησης; Από τη μέγγενη αυτή της λογικής σας δεν μπορούν να ξεφύγουν ούτε οι φιλόζωοι ούτε τα κατοικίδια. Με το ζόρι, δηλαδή, ηλεκτρονικό φακέλωμα. 
Εμείς δεν συμφωνούμε με αυτήν τη γενικευμένη σήμανση, με αυτό τον οριζόντιο τρόπο. Υπάρχουν άλλοι τρόποι για την προστασία των ζώων από τον άνθρωπο, αλλά σε εντελώς άλλη κατεύθυνση και με εντελώς άλλη φιλοσοφία από τη δική σας. Φυσικά, να πούμε –και το είπαμε και στην επιτροπή, κύριε Ροντούλη- ότι οι άνθρωποι στην επαρχία και τα χωριά, που ουσιαστικά συμβιούν με τα ζώα, γελάνε με αυτά τα μέτρα. 
Επιπλέον, κυρίες και κύριοι Βουλευτές, το νομοσχέδιο είναι επιθετικό συνολικά στον άνθρωπο που αγαπά τα ζώα και προσφέρεται να τα φροντίσει και που καλείται εκ των πραγμάτων να καλύψει την τρύπα που αφήνει η ανεπάρκεια της πολιτείας. 
Επίσης, όλοι ξέρουμε πως τα δημοτικά καταφύγια είναι ελάχιστα, συνέπεια του οικονομικού στραγγαλισμού της τοπικής αυτοδιοίκησης και είναι μάλλον αστείο να περιμένουμε στις παρούσες συνθήκες από τους δήμους να δημιουργήσουν κατάλληλες υποδομές στη διαχείριση ζώων. Μας το είπε, άλλωστε, και στη διαβούλευση ο εκπρόσωπος της ΚΕΔ. 
Δεν αποκλείεται ακόμα, ανάλογα με τις τοπικές αρχές, κάθε φορά να δούμε και θανατώσεις αδεσπότων. Εδώ ξηλώνονται τα παγκάκια στο Δήμο της Αθήνας, για παράδειγμα, για να μην κάθονται οι άστεγοι και θα σκεφτούν πως τα αδέσποτα έχουν δικαιώματα ή πως δεν μπορούμε να τα θανατώνουμε; 
Ακριβώς γι’ αυτούς τους λόγους ανεπάρκειας της πολιτείας και της αυτοδιοίκησης, κύριε Υπουργέ, πολλές φορές τα ζώα τραυματισμένα, κακοποιημένα, ηθελημένα παρατημένα, περιθάλπονται στα σπίτια ιδιωτών εθελοντών. 
Εκεί είχαμε κάνει μια ολόκληρη συζήτηση για την ιστορία του αριθμού των ζώων μέσα στα διαμερίσματα. Αντί να παραμείνετε στην επίκληση του άρθρου 10.03 του Αστικού Κώδικα, που ορίζει τα της καλής γειτνίασης, αναφέρετε και ένα συγκεκριμένο ανώτερο αριθμό. 
Θεωρούμε ότι η θεσμοθέτηση κριτηρίων που αφορούν τα τετραγωνικά του διαμερίσματος και οι κανόνες ευζωίας, υγιεινής και κοινής ησυχίας, είναι αρκετά και δεν χρειάζονται περαιτέρω περιορισμοί. Αν τα κριτήρια αυτά δεν τηρούνται, ακόμα και μικρότερος του επιτρεπόμενου να είναι ο αριθμός των ζώων σε ένα σπίτι, με βάση τις διατάξεις του Αστικού Κώδικα, η κατάσταση ρυθμίζεται. Ποιος ο λόγος να μπει αυτός ο έξτρα περιορισμός;
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Η κόκκινη γραμμή που διασχίζει όλο το νομοσχέδιο, κυρίες και κύριοι Βουλευτές, είναι οι απαγορεύσεις και η καλλιέργεια φόβου. Θέλω να κάνω ένα σχόλιο για την απαγόρευση αγγελιών για υιοθεσία ζώων που βρίσκονται στο δρόμο, όπως γινόταν σε φιλοζωική στήλη εφημερίδας, όπου χαρίζονταν ζώα που είχαν ανάγκη.
Είναι τουλάχιστον αστείο και οδηγεί στην εξάλειψη –για να μην πούμε άλλες λέξεις- των ζώων και του δικαιώματος του ανθρώπου να βοηθήσει ένα ζώο να επιβιώσει και να το δώσει σε κάποιον που πραγματικά θέλει να το φροντίσει. Μόνο, δηλαδή, η αγοραπωλησία θα επιτρέπεται; Μόνο το χρήμα είναι κριτήριο σε αυτήν την υπόθεση;
Όσο και αν σας φαίνεται παράξενο, το ζώο που ζει κανείς μαζί του δεν είναι εμπόρευμα, θέλει και το έχει στην πλειοψηφία των περιπτώσεων. Το έχει αποκτήσει χωρίς χρήματα και είναι μέλος της οικογένειας του καθενός και της καθεμιάς. 
Η σχέση με τα ζώα είναι ένδειξη πολιτισμού και παιδείας κι εκεί θα έπρεπε να δώσετε την προσοχή σας, κύριε Υπουργέ, στην παιδεία, δηλαδή. Υπάρχουν χιλιάδες τρόποι με φυλλάδια, με ενημέρωση στους δήμους, στα σχολεία, στις υπηρεσίες, στα media κ.ο.κ..
Όλα τα προβλήματα που αντιμετωπίζουμε καθημερινά, από τις δολοφονίες και την κακοποίηση των ζώων, μέχρι την παντελή αδιαφορία για την επιβίωσή τους, ξεκινούν από την έλλειψη κουλτούρας συμβίωσης με άλλα γένη. Τα ζώα συντροφιάς, αδέσποτα και δεσποζόμενα, υποτιμώνται ως όντα με αισθήματα και θεωρούνται πρόβλημα το οποίο πρέπει να διαχειριστούμε, προστατεύοντας τους ανθρώπους από τα ζώα και όχι τα ζώα από βλαπτικές για την ζωή τους ανθρώπινες ενέργειες.
Εν κατακλείδι, το νομοσχέδιο βρίθει προβλημάτων, έχει σαφώς χειροτερεύσει από κάποια αρχική του εκδοχή και παρά του ότι μπορεί –και το αναγνωρίσαμε, κύριε Υπουργέ- να έχει κάποια θετικά σημεία, όπως το σημαντικό ζήτημα με την απαγόρευση ζώων σε τσίρκο ή το βασανισμό, είναι μακριά από μας, είναι μακριά από το να αποτελεί για μας ένα αποδεκτό νομοσχέδιο.
Αντιθέτως, δείχνει ότι βασικός πολιτικός προσανατολισμός δεν είναι η αποτελεσματική και ουσιαστική προστασία του ζώου, αλλά η διαχείρισή του με έναν τρόπο που δεν θα θίγονται συγκεκριμένα συμφέροντα. Σας το είπαμε και στην επιτροπή, κύριε Υπουργέ, ότι δεν μπορείτε να τους ευχαριστήσετε όλους. 
Δεν ψηφίζουμε αυτό το νομοσχέδιο.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΗΡΩ ΔΙΩΤΗ",133
"73695"," Εισερχόμεθα στον κατάλογο των συναδέλφων ομιλητών.
Το λόγο έχει ο Βουλευτής του ΠΑΣΟΚ, κ. Ιωάννης Μιχελογιαννάκης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73696"," Ευχαριστώ, κύριε Πρόεδρε.
Κυρίες και κύριοι συνάδελφοι, δυόμισι αιώνες τουλάχιστον ταλανίστηκε η ανθρωπότητα για να δώσει τα αυτονόητα σε Οργανισμούς που και προστατεύουν την πανίδα και διασφαλίζουν τη βιοποικιλότητα, δηλαδή την αέναη συνέχιση της ίδιας της ζωής. Και έπρεπε να δούμε χιλιάδες πειραματόζωα –μιλάω ως γιατρός τώρα- έπρεπε να δούμε κινδύνους εξαφάνισης, έπρεπε να δούμε το περιβάλλον να αλλάζει, να απειλείται, έπρεπε να δούμε την ανθρώπινη μοναξιά με τη συντροφικότητα του ζώου, για να μπορέσουμε να μπούμε στη διαδικασία ότι αυτά τα όντα με αισθήματα δεν καλύπτονται με το ν. 3170/2003 που υπήρχε. Δεν καλύπτονταν, μια και εκεί έμεναν αναξιοποίητες οι δυνάμεις του εθελοντισμού, υπήρχε μία κακοδιαχείριση ζώων που τη βλέπαμε καθημερινά, τα καταφύγια δεν ήταν καταφύγια, η σήμανση και το φαινόμενο των αδέσποτων κυριαρχούσε.
Κατεβαίνει ένας νόμος, ένα νομοσχέδιο σήμερα, που έχει θετικά: Τα σημαίνει διαδικτυακά, τα καταγράφει, οπότε τους δίδει δυνατότητες ιδιοκτησίας, ταυτοποίησης. Δεν τα αφήνει να συμμετέχουν σε δημόσιο θέαμα, τσίρκο ή οτιδήποτε άλλο, που είναι ανθρώπινη βιολογική πράξη αξιοπρέπειας. Δεν τα ακρωτηριάζει και δεν τα δείχνει προς τα έξω. Υποχρεωτικά τα σημαίνει όλα –αυτό που βάλατε μέσα και με τους σκύλους και με τις γάτες, το οποίο είναι πολύ-πολύ θετικό- δεν αφήνεται το να μπουν στην Ελλάδα μη σεσημασμένα, όπως και δεν παραχωρείται υιοθεσία μη σεσημασμένων. Δηλαδή, δημιουργούνται πραγματικά κανόνες και ευζωίας και αξιοπρέπειας. Το βιβλιάριο υγείας και το διαβατήριο είναι απαραίτητα, όπως και η οργάνωση πια από τους δήμους μαζί με τις φιλοζωικές οργανώσεις για την περισυλλογή. Εδώ είναι η ευθύνη τελικά του δήμου για ζημιές από αδέσποτα, το οποίο είναι κυρίαρχο, που για πρώτη φορά κουβεντιάζεται, όπως και τα δημοτικά καταφύγια. Η στείρωση από κτηνίατρο, η επανατοποθέτηση μετά σε συγκεκριμένους χώρους, η κακοποίηση που είναι μη εξαγοράσιμη με τα 15.000, δηλαδή το ανώτερο, η μεταφορά με μέσα μαζικής μεταφοράς, οι ποινικές κυρώσεις για όλα τα παραπάνω σημαντικά βήματα.
Προβληματισμός: Πόσοι δήμοι έχουν τη δυνατότητα –κι αν δεν την έχουν να τους τη δώσουμε- για δημοτικά καταφύγια; Αυτό είναι το πρώτο ζητούμενο.
Δεύτερον, αν δεν το δηλώσω και το χάσω, θα πει ότι δεν το αγαπώ. Άρα, γιατί να γυρίσει σε μένα; Προβληματισμός.
Μη εξαγοράσιμη η τιμή. Είναι γεμάτες οι φυλακές. Πόσους θα βάλουμε μέσα; Προβληματιστείτε ως Υπουργείο.
Πού γυρίζουν; Στους τόπους της επανατοποθέτησης. Θέλει ακόμα λίγο προσοχή. 
Διαδικασία υιοθεσίας και διαδικασία εμπορίας. Στη διαδικασία υιοθεσίας βλέπω πολύ καλά ότι δουλεύει το σύστημα.
Στη διαδικασία εμπορίας όμως υπάρχουν ακόμη μερικά κενά, τα οποία πρέπει να τα δείτε, γιατί ουαί και αλίμονο αν σ’ αυτήν τη διαδικασία εμπορίας υπάρχουν «γκρίζες ζώνες». 
Ποιος είναι ο ορισμός του αδέσποτου; Είδαμε φιλοζωικές οργανώσεις που μιλούσαν κατ’ επανάληψιν και κατ’ εξακολούθησιν μόνο και μόνο για να δημιουργήσουν δικλίδες ασφαλείας, για να μην χρεωθεί τελικά τέτοιος ορισμός του αδέσποτου που να αποτελέσει αντικείμενο εκμετάλλευσης από πολλούς. Και αυτό θέλει προσοχή. 
	Συνηθίζεται να λέγεται: «Ποιος έκανε το φόνο;» «Αυτός που έφερε το μαντάτο!». Υπάρχουν πολλές καταγγελίες σε φιλοζωικές οργανώσεις, ότι δήθεν εξάγουν, κάνουν και δείχνουν…Δεν γνωρίζω και δεν μπορώ να πω. Λέω όμως το εξής, ότι πρέπει να δημιουργήσουμε τέτοιο νομοθετικό πλαίσιο που τέτοιες φωνές να μην ακούγονται. 
Συναδέλφισσες και συνάδελφοι, είδα μία εικόνα χθες σ’ έναν τηλεοπτικό σταθμό. Ήταν ένας άστεγος αγκαλιά με το σκύλο του και με μία κουβέρτα. Το είδα χθες και πραγματικά μου άρεσε η εικόνα αυτή. Διότι η οικονομική κρίση έχει φέρει και τα εξής δύο πράγματα. Πρώτα - πρώτα έχετε δει ότι δεν υπάρχουν πια αυτές οι μεγάλες σειρές αδεσπότων σε κάποιες περιοχές; Ξέρετε γιατί; Διότι δεν υπάρχει πια το αντίστοιχο φαγητό, το παραπανίσιο, που μάζευε τα αδέσποτα. 
Ένα δεύτερο τώρα, που είναι ακριβώς το αντίθετο, είναι το εξής. Όταν τώρα δεν υπάρχει οικονομική άνεση των νοικοκυριών για να κρατήσουν τα ζώα και δεν υπάρχει κι ευαισθησία, θα δημιουργηθούν μηχανισμοί που θα βγάλουν περισσότερα αδέσποτα στο δρόμο. Άρα, τελικά το νομοσχέδιο θα μπει προληπτικά στο να λύσει το πρόβλημα. 
Υπουργέ μου, είμαι σίγουρος ότι η λέξη «αδέσποτο» θα ερμηνευθεί με τη σωστή της έννοια σε κάθε χώρο κι ότι θα σεβαστούμε και την αξιοπρέπεια και την προοπτική του. 
Ευχαριστώ πολύ. 
(Χειροκροτήματα)","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"73697","  Κι εμείς σας ευχαριστούμε. 
Το λόγο έχει ο Βουλευτής της Νέας Δημοκρατίας κ. Ιωαννίδης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73698"," Ευχαριστώ, κύριε  Πρόεδρε.
Κυρίες και κύριοι συνάδελφοι, ίσως πολλοί αναρωτηθούν πώς γίνεται την ώρα που ο λαός αντιμετωπίζει προβλήματα επιβίωσης και η χώρα βρίσκεται στο μέσο μιας βαθιάς οικονομικής κρίσης, οι δε συνομιλίες μας με διεθνείς οργανισμούς βρίσκονται σε καθοριστικό σημείο, εμείς σήμερα να συζητάμε ένα σχέδιο νόμου για τα αδέσποτα και δεσποζόμενα ζώα συντροφιάς. Η απάντηση είναι απλή: Η ευαισθησία και η αγάπη δεν μπορούν να τεθούν εντός ορίων. Η ενασχόλησή μας μ’ αυτό το θέμα έχει να κάνει όχι μόνο με την ευζωία και την υγεία των ζώων αλλά και με τον πολιτισμό μας ως κοινωνία και την ποιότητα της ζωής μας. Άλλωστε δεν υπάρχει τομέας της ανθρώπινης δραστηριότητας που να εξαιρείται από τη νομοθέτηση και τη θέσπιση κανόνων, έστω κι αν βιώνουμε δύσκολες στιγμές. 
Φυσικά ο πολιτισμός ενός λαού κι οι δείκτες που τον πιστοποιούν δεν επιβάλλονται με νόμους. Σίγουρα όμως μπορούν να θεσπίζονται κανόνες συμπεριφοράς και να προβλέπονται ποινές. 
Πρέπει να παραδεχθούμε ωστόσο ότι το ποσοστό όσων πραγματικά αγαπούν και σέβονται τα ζώα, αν και εμφανίζεται σημαντικό τα τελευταία χρόνια στην πατρίδα μας, εν τούτοις υπολείπεται από τα αντίστοιχα άλλων χωρών. Κάποιοι εξακολουθούν να πιστεύουν ότι τα ζώα συντροφιάς είναι παιχνίδια που όταν τα βαρεθείς ή «χαλάσουν», δηλαδή αρρωστήσουν, μπορείς εύκολα και χωρίς κόστος να απαλλαγείς απ’ αυτά. 
Όσον αφορά το νομοσχέδιο τώρα, γενικά εκτιμώ ότι δεν αντιμετωπίζεται δραστικά το φαινόμενο της συνεχούς αύξησης των αδέσποτων. Πρώτον, πρέπει να προχωρήσουμε και σε μέτρα ουσιαστικού περιορισμού των εισαγωγών ζώων και των γεννήσεων από τους εκτροφείς και δεύτερον, να ευαισθητοποιήσουμε ή να πείσουμε τους ιδιώτες κατόχους να μεριμνούν ώστε να πάψει ο ανεξέλεγκτος πολλαπλασιασμός των ζώων και η επακόλουθη εγκατάλειψή τους.
Θα ήθελα επιπλέον να κάνω τις παρακάτω παρατηρήσεις.
Πρώτον, το μέτρο της υποχρεωτικής σήμανσης κάθε ζώου συντροφιάς είναι πολύ θετικό. 
Δεύτερον, στο άρθρο 9 και συγκεκριμένα στην παράγραφο 11 καλό θα ήταν να διευκρινιστεί ποιοι θα είναι οι αλλοδαποί εθελοντές κτηνίατροι. Ο Υπουργός μάς απάντησε ότι αλλοδαποί εθελοντές, στους οποίους αναφέρεται το νομοσχέδιο, θα είναι αυτοί οι οποίοι έχουν το δικαίωμα να ασκούν το επάγγελμα του κτηνιάτρου εντός της Ελλάδος. Επομένως, έχει λυθεί το θέμα και είναι καθ’ όλα νόμιμο. 
Επίσης, σε μια αναφορά που μας έστειλε ο Πανελλήνιος Κτηνιατρικός Σύλλογος για τη βάση δεδομένων, δηλαδή τη βάση συγκέντρωσης στοιχείων ζώων και ιδιοκτητών, λέει ότι βρήκε μόνο εκατόν πενήντα χιλιάδες εγγεγραμμένα ζώα, ενώ μόνο τα κυνηγόσκυλα είναι ένα εκατομμύριο. Και το μεταφέρει αυτό στο Υπουργείο, ώστε κάποιος να γλυτώσει τα 3 ευρώ τα οποία κάθε φορά πλήρωνε όταν ίσχυε η προηγούμενη κατάσταση.
Τρίτον, ενώ στο άρθρο 12 προβλέπεται γενικά η απαγόρευση χρησιμοποίησης κάθε είδους ζώου σε κάθε είδους θεάματα και άλλες συναφείς δραστηριότητες, η διοίκηση του ΟΠΑΠ έχει ήδη ξεκινήσει το Στοίχημα για τις κυνοδρομίες, στη δε ιστοσελίδα του διαφημίζονται με τον περιπαικτικό τίτλο: «Η κούρσα προβλέπεται απρόβλεπτη». Ναι μεν διεξάγονται στο εξωτερικό, εθίζονται, όμως, συστηματικά οι  παίκτες σε παρόμοιες μεθόδους ταλαιπωρίας των ζώων και επιπλέον αμείβονται με κέρδη.
Τέταρτον, είναι πιο σωστό οι γενικές αρμοδιότητες για τα αδέσποτα και τα δεσποζόμενα ζώα να ανήκουν αποκλειστικά στους Δήμους και όχι από κοινού με φιλοζωικές οργανώσεις σύμφωνα με τις διατάξεις του νομοσχεδίου. Είναι λογικό οι υποχρεώσεις των δήμων να μην επαφίενται στην καλή διάθεση του εθελοντισμού των ιδιωτών παρά μόνο επικουρικά. 
Θα μπορούσε να προστεθεί εδάφιο με το οποίο θα επιτρέπεται και θα περιγράφεται η εμπλοκή αυτών των οργανώσεων.
Πέμπτον, οι ποινές που προβλέπονται στο άρθρο 20 είναι μεν αυστηρότερες από αυτές του προηγούμενου ν. 3170/2003, αλλά και πάλι δεν καλύπτουν πλήρως το φάσμα των ενδεχόμενων αδικημάτων. Για παράδειγμα, δεν συμφωνώ με την άποψη του Υπουργείου ότι ο τραυματισμός ή η θανάτωση ζώου από οδηγούς οχημάτων γίνεται στις περισσότερες περιπτώσεις χωρίς πρόθεση από την πλευρά των οδηγών. Είναι γεγονός. Υπάρχουν όμως και άνθρωποι οι οποίοι τα τραυματίζουν, τα εγκαταλείπουν και γίνεται συνειδητά αυτό το πράγμα. Επομένως, θα μπορούσε σε αυτήν την περίπτωση να ενταχθεί στο άρθρο 16 για τα είδη κακοποίησης των ζώων και στις περιπτώσεις αυτές στις οποίες τα παρατούν και φεύγουν να υπήρχε κι εκεί ποινή. 
Έκτον, στο ίδιο άρθρο προβλέπονται μεν και οι περιπτώσεις ακρωτηριασμών γενικά, αλλά επειδή είναι πολύ συνηθισμένο το φαινόμενο, καλό θα ήταν να προστεθεί ρητή πρόβλεψη «και των περιπτώσεων ακρωτηριασμών αυτιών και ουρών για λόγους άσχετους με την υγεία των ζώων». 
Έβδομον, ακόμα θα ήθελα να διευκρινισθεί εάν επιτρέπεται να ταΐζει κάποιος στο δρόμο αδέσποτα, που δεν είναι καταχωρημένα στην ηλεκτρονική βάση δεδομένων. 
Καταλήγοντας, η προσωπική μου εντύπωση είναι ότι το νομοσχέδιο κάνει ένα βήμα μπροστά στα θέματα προστασίας των ζώων. Το ψηφίζω φυσικά επί της αρχής, πιστεύω, όμως, ότι χρήζει κάποιων αλλαγών και βελτιώσεων, όπως αυτές που ανέφερα παραπάνω, αλλά και άλλες των λοιπών ομιλητών, με τις οποίες θα αποκτούσε πληρέστερη μορφή. 
Σας ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"73699"," Κι εμείς ευχαριστούμε τον κ. Ιωαννίδη.
Το λόγο έχει ο Βουλευτής του Λαϊκού Ορθόδοξου Συναγερμού, κ. Κωνσταντίνος Κιλτίδης.
Ορίστε, κύριε Κιλτίδη, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73700"," Αγαπητοί συνάδελφοι, με ό,τι διημείφθη στην απογευματινή συνεδρίαση, δεν μπορεί κανένας να ανεβαίνει στο Βήμα και να είναι αισιόδοξος για το τι θα ακολουθήσει. Ειλικρινά πιστεύω ότι κατεδείχθη ότι επειγόντως πρέπει να αναταχθεί η Κυβέρνηση, όσοι τη στηρίζουν και η προοπτική της και το αποτέλεσμα που πρέπει να έρθει οπωσδήποτε. 
Βέβαια, συμβαίνουν και πράγματα, τα οποία δεν έχουν καμμία σχέση με το στόχο που ετέθη γι’ αυτήν την Κυβέρνηση. Αυτό που βίωσα ως εισηγητής στη δωδεκαετή θητεία  μου σε αυτήν την Αίθουσα, ειλικρινώς δεν το βίωσα ποτέ με τέτοιον άσχημο και άναρχο τρόπο. Εν ονόματι της σωτηρίας της πατρίδος φοβούμαι ότι γίνονται νομοθετικά εγκλήματα και η κοινοβουλευτική αντιδεοντολογία έχει πάρει τέτοιες διαστάσεις, που δεν γνωρίζω πού θα σταματήσει. Ελπίζω και εύχομαι να ελήφθησαν τα μηνύματα που εστάλησαν στη σημερινή συνεδρίαση και κάποιοι Υπουργοί να μη φέρνουν νομοσχέδια, τα οποία ούτως ή άλλως διαιρούν, γιατί έχουν διαφορετικές αφετηρίες και αναφορές, τα κόμματα που στηρίζουν αυτήν την Κυβέρνηση, όπως συμβαίνει με το επίμαχο νομοσχέδιο για τον «Κώδικα των ναρκωτικών». 
(Χειροκροτήματα από την πτέρυγα του ΛΑΟΣ)
Προφανώς, αυτό το νομοσχέδιο περί αδεσπότων έχει βεβαίως μια βαθιά ιστορία και δεν μπορεί να καταταχθεί με την ίδια ελαφρά προσέγγιση πως δεν αγγίζει τα ζητήματα αυτής της Κυβέρνησης. Αυτό το καταθέτω γιατί έτυχε επ’ αυτού να έχω εμπειρία, όταν κάποτε ήμουν Υφυπουργός. 
Θα ήθελα εδώ να δώσω μια εξήγηση από το Βήμα της Βουλής –γιατί σιωπώ επί δύο χρόνια σχεδόν- για μια απόφαση που ονομάστηκε και «απόφαση Κιλτίδη» και έφθασε μέχρι την Ευρωπαϊκή Ένωση και έγινε τότε που ήμουν Υφυπουργός, που μάλιστα δεν είχα και την αρμοδιότητα. 
Γίνονταν, λοιπόν, απερίγραπτα πράγματα γύρω από την εμπορία των ζώων –και μάλιστα στην πατρίδα μου τη Θεσσαλονίκη- με εμπλεκομένους δήμους και δημάρχους και γνωστούς μου. Ήταν δεδομένη η παρανομία. Εκείνη την εποχή είχαν προηγηθεί καταγγελίες που προσέβαλαν τον ελληνικό πολιτισμό. Έτυχε να τα ζήσω από κοντά και να τα δω ιδίοις όμμασι, καθώς επισκέφθηκα τα παζάρια ζώων και εκεί υπήρχε τέτοια αθλιότητα που ούτε να την περιγράψω μπορώ, με βασανιστήρια...","ΚΩΝΣΤΑΝΤΙΝΟΣ ΚΙΛΤΙΔΗΣ",226
"73701"," Τι ζώων;","ΦΩΤΕΙΝΗ ΠΙΠΙΛΗ",430
"73702"," Γενικώς, κάθε μορφής. Άλλα ήταν δεσποζόμενα...","ΚΩΝΣΤΑΝΤΙΝΟΣ ΚΙΛΤΙΔΗΣ",226
"73703"," Παραγωγικά ή συντροφιάς;","ΦΩΤΕΙΝΗ ΠΙΠΙΛΗ",430
"73704"," Ήταν μη παραγωγικά, ζώα συντροφιάς και κάποια εμφανίζονταν ως δεσποζόμενα. Μάλιστα, μόλις την Κυριακή, υπήρχε δισέλιδο δημοσίευμα στην εφημερίδα «REAL NEWS» με το σαλόνι παράνομης αναπαραγωγής, περίθαλψης και κατόπιν διάθεσης ζώων. 
Έτσι, λοιπόν, τότε θεώρησα ως σκόπιμο να κάνω το αυτονόητο, να εκδώσω δηλαδή μια απόφαση, κατά τα κενά που είχε η νομοθεσία. Διότι οι συνάδελφοι πρέπει να ενημερωθούν ότι στο ν. 3170 υπάρχει μια ατυχής συγκυρία. Το νομοθέτημα αυτό προηγήθηκε λίγους μήνες από τον Κανονισμό 998/2003. δηλαδή η Ευρωπαϊκή Ένωση ήλθε μεταγενέστερα από τη νομοθετική πρωτοβουλία που καλώς ελήφθη από την τότε κυβέρνηση. Ο Κανονισμός 998 είναι μετά από το ν. 3170 και έχει αφήσει πολλά κενά. Αυτό ήταν δεδομένο και εις γνώση όλων μας. Όμως, πάνω απ’ όλα πρέπει να χτυπηθεί η ντροπή σε τέτοιου είδους συμπεριφορές. 
Προσπαθώντας, λοιπόν, να είμαι όσο γίνεται θετικός και να συνεισφέρω σε αυτήν τη συζήτηση, αγαπητέ Υπουργέ, δηλώνω κατ’ αρχάς –για να ξεκαθαρίσουμε και κάποιες έννοιες- ότι δέχομαι, αποδέχομαι και υποστηρίζω τους ανθρωποκεντρικούς φιλοζώους. Έχει αξία η φιλοζωία, όταν ο άνθρωπος είναι άνθρωπος. Δεν έχει αξία όταν παρεκτρέπεται σε άλλες ατραπούς και εκφεύγει πλέον του ανθρωποκεντρισμού. Προφανώς, λέμε ναι στην αγάπη, όχι όμως στην όχληση της ανθρώπινης κοινωνίας. 
Η ευρεία έννοια του κράτους, κύριε Υπουργέ, δεν μπορεί να καταλυθεί. Η Ελλάς δεν είναι ούτε Μπαγκλαντές ούτε τριτοκοσμική χώρα. Είναι μια ευνομούμενη πολιτεία και προφανώς αγωνιζόμαστε όλοι για ό,τι καλύτερο. Όμως, δεν μπορεί με την ευρεία έννοια του κράτους –δηλαδή, περιφέρεια, τοπική αυτοδιοίκηση- να μην υπάρχει η εποπτεία και η ευθύνη. Αυτό είναι αδιανόητο. 
Κάποτε –επειδή τα έχω πει κατά το παρελθόν, τα επαναλαμβάνω και τώρα- οι δήμοι ας αναλάβουν τα καθήκοντά τους και ας αφήσουν άλλους για τα της κεντρικής πολιτικής σκηνής ή τις δημόσιες σχέσεις ή οτιδήποτε άλλο. Προφανώς, τα ζώα συντροφιάς –και τα δεσποζόμενα και τα αδέσποτα- ανήκουν στις τοπικές κοινωνίες και πρέπει οι τοπικές κοινωνίες να βρουν τρόπο να τα περιθάλψουν. 
Σας καταθέτω και μια ακόμη σκέψη μου. Είναι γνωστή η αγάπη –και όχι απλώς εκτίμηση- που έχω προς τον κ. Θάνο Πλεύρη. Πρόκειται για έναν νέο νομικό που νομίζω ότι με το βάθος που προσεγγίζει τα ζητήματα και κατά την εισήγηση που έκανε δίνει τη χροιά και τον πυρήνα του θέματος όπως πρέπει. 
Επειδή, όμως, είναι έγκριτος νομικός, απευθύνω και σε εσάς ένα ερώτημα. Η υιοθεσία έχει επικρατήσει κατά την ανθρωποκεντρική εκφορά. Υιοθεσία από οργανισμούς δεν υπάρχει, είτε από εθελοντικούς, είτε από κρατικούς, είτε από οποιουσδήποτε μη κερδοσκοπικούς. Η υιοθεσία γίνεται μόνο από πρόσωπα.
Επομένως, κατά τους κανονισμούς που υπάρχουν και τον 998 και τον 388/2010 προφανώς προβλέπεται προς την κατεύθυνση το πρόσωπο ή ο ιδιοκτήτης να είναι ο υπόλογος. 
Θέλω να πω μια σκέψη η οποία έχει δύο σκέλη και να κλείσω με αυτό. Όπως σας είπα δεν είμαστε μια τριτοκοσμική χώρα. Προφανώς είναι ευπρόσδεκτοι όσοι θέλουν στη συντεταγμένη πολιτεία μας να προσφέρουν κτηνιατρικές υπηρεσίες. Δεν μπορεί όμως στην Ελλάδα του πολιτισμού, που αδιαπραγμάτευτα την υπερασπιζόμαστε, να έρχονται κτηνίατροι χωρίς σύνορα.
 Ξέρετε πού προστρέχουν οι γιατροί χωρίς σύνορα; Εκεί που οι ασύντακτες κοινωνίες δεν μπορούν να περιθάλψουν. Δεν δέχομαι για την πατρίδα μου αυτός ο όρος να κυριαρχεί, δηλαδή η πατρίδα μου να γίνεται αποδέκτης κτηνιάτρων χωρίς σύνορα. Προφανώς ορθώς πράττετε, το έχετε θεραπεύσει, βάζετε τους κανόνες άσκησης του κτηνιατρικού επαγγέλματος και της επιστήμης με τους κανόνες που επικρατούν στην ευνομούμενη πολιτεία μας.
Θέλω να πω κάτι γύρω από το φυσικό περιβάλλον. Εδώ σας καταθέτω μια άποψη, κύριε Υπουργέ. Μη νομίζετε ότι στην Ευρωπαϊκή Ένωση υπάρχουν κάποιοι σοφοί, θεόσταλτοι, οι οποίοι επιστημονικώς ή υπηρεσιακώς έχουν βρει τη σωστή λύση πάντοτε. 
Φυσικό περιβάλλον είναι εκείνο που υπάρχει νερό, τροφή και το ζώο προστρέχει να ζήσει και κινείται ελεύθερα. Δεν είπα ότι είναι οι πεζόδρομοι και οι πλατείες των πόλεων υποχρεωτικώς. Κανένας δεν το προσδιόρισε έτσι και καθόλου κατά τη φιλοσοφική προσέγγιση αλλά ούτε και κατά την επιστημονική διάσταση.
Επομένως, αν οι δήμοι ή ο εντεταλμένος φορέας, όπως ορθώς ορίζεται στο νομοσχέδιο, βάλλουν τροφή, βάλλουν νερό και δώσουν το ζωτικό χώρο, μπορούν να είναι τα ζώα εκεί που πρέπει και εκεί που ο άνθρωπος τα είχε πάντοτε χωρίς να απαγορεύεται να τα φέρει πιο κοντά του.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"73705","   Ολοκληρώστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73706"," Να ληφθεί υπ' όψιν η όχληση. Αντιλαμβάνεστε –είμαστε από χωριά- σε κατοικημένες περιοχές των χωριών μας να έχει κάθε σπίτι από δέκα ζώα; Θα είναι κάθε σπίτι κυνοκομείο; Όποιοι και αν τα έχουν. Η όχληση είναι κάτι που πρέπει να αποφευχθεί, για να μη δημιουργείται συναίσθημα αντίθετο προς τη φιλοζωία.
Έτσι, λοιπόν, με αυτές τις σκέψεις πιστεύω ότι έγινε ένα νομοσχέδιο συμπληρωματικό σύμφωνα με την κείμενη ευρωπαϊκή νομοθεσία και σύμφωνα με την αξία του ελληνικού πολιτισμού.
Ευχαριστώ, κύριε Πρόεδρε και για την ανοχή σας.","ΚΩΝΣΤΑΝΤΙΝΟΣ ΚΙΛΤΙΔΗΣ",226
"73707"," Το λόγο έχει ο Ανεξάρτητος Βουλευτής, κ. Αθανάσιος Λεβέντης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73708"," Ευχαριστώ πολύ, κύριε Πρόεδρε.
Θα ήθελα μόνο μια μικρή παρατήρηση για τους «Γιατρούς του Κόσμου» και για τους «Γιατρούς χωρίς Σύνορα» που πράγματι προσφέρουν πολύτιμες υπηρεσίες σε όλο τον κόσμο. Δυστυχώς, όμως, υπάρχει μια τέτοια κατάσταση στη χώρα μας, που έχουν κατασκηνώσει τώρα και προσφέρουν υπηρεσίες και στη χώρα μας σε χειμαζόμενα στρώματα του ελληνικού λαού.
Οι φίλοι μας τα ζώα, αγαπητοί συνάδελφοι, είναι συνυφασμένοι με τη ζωή του ανθρώπου και τον ανθρώπινο πολιτισμό. Εάν θέλετε, από τότε που μπόρεσε να κάνει βοηθούς του τα ζώα ο άνθρωπος, κατάφερε να προχωρήσει και την καλλιέργεια της γης και να αναπτύξει και τις άλλες του δραστηριότητες. 
Είτε την Αγία Γραφή πάρετε είτε τη θεωρία του Δαρβίνου η εξέλιξη έφερε τα ζώα να έχουν προηγηθεί του ανθρώπου και από εκεί και πέρα να εξελίχθηκε στο ανώτερο είδος ο άνθρωπος, ο οποίος κυριάρχησε. Και σαν κυρίαρχος βέβαια πολλές φορές συμπεριφέρεται ως δεσπότης και όχι μόνο παλιά αλλά και σήμερα. 
Και τα ζώα και τα φυτά είναι απαραίτητο συστατικό στοιχείο, αν θέλετε, όλου του βιοσυστήματος που υπάρχει στην οικουμένη. Όμως και αυτά, τα ζώα και τα φυτά, τα κακομεταχειριζόμαστε, όπως και τα άψυχα, αν θέλετε. Το περιβάλλον υφίσταται τα πάνδεινα, τα τελευταία ιδιαίτερα χρόνια, σε όλη την υφήλιο, περιλαμβανομένης και της χώρας μας.
Ειδικότερα τώρα για τα ζώα, υπάρχουν τα άγρια ζώα, υπάρχουν τα εξημερωμένα ζώα, υπάρχουν τα αδέσποτα ζώα, τα ζώα συντροφιάς.
Ακόμα, κύριε Υπουργέ, η ορολογία δεν έχει ξεκαθαριστεί τι ακριβώς εννοούμε με το «ζώα συντροφιάς» και πώς αντιμετωπίζουμε τα προβλήματα. Εξυπακούεται ότι θα πρέπει τουλάχιστον να υπάρχει καλή μεταχείριση και βέβαια, από αυτήν την άποψη, έχουν δικαιώματα και τα ζώα, δικαιώματα που παραβλέπονται. Σε καμμία περίπτωση δεν έχει κανένας κανένα δικαίωμα να κακοποιεί και να βασανίζει τα ζώα και δυστυχώς, υπάρχουν πολλά τέτοια περιστατικά, σαδιστικής, μάλιστα, αγριότητας σε πολλές περιπτώσεις και στη χώρα μας. Και αυτό είναι κάτι που μας προσβάλλει, μας ντροπιάζει.
Βέβαια εδώ, κύριε Υπουργέ, οι ποινές θα πρέπει να είναι βαρύτατες. Το να ακρωτηριάζεις ζώα, το να κακοποιείς, να βασανίζεις είναι απαράδεκτο πέρα για πέρα, είναι απανθρωπιά από κάθε άποψη. Αν θέλετε, αυτοί οι σαδιστές πολλές φορές εξασκούνται στους βασανισμούς των ζώων για να στραφούν μετά και εναντίον ανθρώπων είτε στη χώρα μας είτε και σε άλλες χώρες. Υπάρχουν πολλά τέτοια προβλήματα.
Είναι αναγκαία τα ζώα για να υπάρχει μια φυσική ισορροπία. Δεν λέω για την προσφορά τους, που είναι σε πάρα πολλά επίπεδα, από μεταφορικά μέσα μέχρι το γάλα, το μαλλί, το κρέας. Εδώ μπαίνει ένα άλλο πρόβλημα, πώς θα πρέπει να αντιμετωπίζεται το θέμα «κρέας». Η βουδιστική θρησκεία, ξέρετε, απαγορεύει στους Ινδούς το κρέας, το να τρώγουν τα ζώα. Όμως, είναι ένα κεφάλαιο στο οποίο, βέβαια, δεν μπορούμε εδώ τώρα να επεκταθούμε.
Από την άλλη, τα ζώα προσφέρουν πολύτιμες υπηρεσίες στην ισορροπία του ανθρώπου, ιδιαίτερα στα παιδιά. Δείτε οικογένειες που έχουν ζώα, ένα μικρό ζωάκι στο σπίτι τους, πόσο τα παιδιά αυτά εξοικειώνονται με αυτή τη φιλική επαφή που έχουν με τα ζώα. Είναι μία ανάταση την οποία έχουν ανάγκη όλοι οι άνθρωποι και πολύ περισσότερο οι νέοι και τα παιδιά.
Δεν συζητώ, βέβαια, για τις περιπτώσεις των ζώων που βασανίζονται για να κάνουν τέλος πάντων διάφορα αθλήματα στα τσίρκα, πράγματα που επίσης είναι ανεπίτρεπτα. Να μην προχωρήσουμε στη χρησιμοποίηση των ζώων για να παίρνουμε τις γούνες. Είναι ανατριχιαστικά αυτά που έχουμε δει μερικές φορές στον κινηματογράφο, να σκοτώνονται μικρές φώκιες, παραδείγματος χάριν, για να πάρουν οι κυρίες και να φορέσουν τη γούνα τους και να έχουν την εντύπωση ότι έτσι γίνονται πιο ωραίες.
Γίνονται επίσης και άλλα. Εμένα μου είχε κάνει εντύπωση πρόσφατα σε ένα ντοκιμαντέρ όπου είδα μία σειρά από ρινόκερους σκοτωμένους, για να τους πάρουν αυτό το κέρατο που έχουν στη μύτη τους, το οποίο είναι και αφροδισιακό. Κάποιοι στην Ανατολή έχουν την εντύπωση ότι έτσι θα ανεβάσουν τις επιδόσεις τους και τις περγαμηνές τους. Είναι πράγματα απαράδεκτα.
Ευτυχώς, τουλάχιστον τέτοια φαινόμενα δεν έχουμε στη χώρα μας, αλλά υπάρχει ένα σοβαρότατο πρόβλημα. Υπάρχει μία παράνομη εμπορία και διακίνηση ζώων και σε ζώα που έρχονται άγρια ή άλλα ζώα που χρησιμοποιούνται ως ζώα συντροφιάς, κάτι που είναι ανεπίτρεπτο, αλλά επίσης και σε ζώα που εξάγονται από τη χώρα μας, όπως και άλλες χώρες ιδιαίτερα του Νότου, προς την Κεντρική και τη Βόρεια Ευρώπη, εκεί που κατευθύνονται τέλος πάντων τώρα όλες οι γραμμές προς τη Γερμανία και προς αυτές τις χώρες. Αυτά τα ζώα κανένας δεν ξέρει πώς τα χρησιμοποιούν. Τα χρησιμοποιούν για πειραματόζωα, τα χρησιμοποιούν για γούνες, τα χρησιμοποιούν για τροφές ζώων ή δεν ξέρω με ποιον άλλον τρόπο.
Εμείς πάντως πρέπει να δούμε ότι εδώ στη χώρα μας πρέπει να έχουμε αυστηρούς νόμους, να έχουμε ελέγχους και θα λέγαμε ότι από αυτήν την άποψη, το νομοσχέδιο κινείται σε μία θετική κατεύθυνση και εμείς το ψηφίζουμε επί της αρχής και στα περισσότερα άρθρα. Έχουμε, βέβαια, ορισμένες επιφυλάξεις σε ορισμένα άρθρα που θα επανέλθουμε.
Θα ήθελα, όμως, να πω και κάτι άλλο, κύριε Υπουργέ, επειδή ένα βάρος σημαντικό πέφτει στην τοπική αυτοδιοίκηση για την περισυλλογή και τη φροντίδα των ζώων. Οι δήμοι αυτήν τη στιγμή δεν έχουν καθόλου πόρους, έχουν εξανεμιστεί οι πόροι τους κι έτσι δεν έχουν τη δυνατότητα να προσφέρουν αυτές τις υπηρεσίες στα ζώα. Από αυτήν την άποψη, πρέπει να δούμε πως θα ενισχυθούν σ’ αυτό το έργο. Δεν είναι μόνο να αναθέτουμε στους δήμους ό,τι προσπαθεί, τέλος πάντων, να απεμπολήσει η κεντρική εξουσία, αλλά πρέπει να δίνουμε και τη δυνατότητα για να μπορέσουν τα ζώα αυτά να συντηρηθούν και να κατευθυνθούν σωστά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω αμέσως, κύριε Πρόεδρε.
Βέβαια, θα ήθελα εδώ και κάτι άλλο να επισημάνω. Υπάρχουν ζωονόσοι, που χρειάζονται μια ειδική αντιμετώπιση και υπάρχει η δυνατότητα σήμερα να αντιμετωπίζονται. 
Επίσης, πρέπει να αναφέρουμε και τα διάφορα πειραματόζωα, δηλαδή ζώα που χρησιμοποιούνται ως πειραματόζωα σε διάφορα πειράματα, που κι αυτά έχουν πια απαγορευθεί ή θα πρέπει να γίνονται κάτω από ειδικές προϋποθέσεις, που θα συνεπάγονται όχι βασανισμό και όχι δολοφονία των ζώων.
Θα ήθελα να πω και ένα τελευταίο. Υπάρχουν πολλές φορές στους δρόμους μας τραυματισμένα ή και σκοτωμένα ζώα. Δυστυχώς, είναι οι δρόμοι τέτοιοι, που δεν βρίσκουμε μόνο ζώα, αλλά και ανθρώπους κάθε τόσο βρίσκουμε νεκρούς στους δρόμους. Πρέπει να περιθάλπονται τα ζώα -αυτά που είναι τραυματισμένα- και, επίσης, να απομακρύνονται αυτά που είναι νεκρά. Ασφαλώς, όλοι οι οδηγοί έχουν υποχρέωση να σέβονται τα ζώα, όπως θα πρέπει να σέβονται και τους ανθρώπους, αν βρίσκονται στο δρόμο τους, γιατί δεν μπορούν, δεν είναι σε θέση να αντιληφθούν τον κίνδυνο και, ασφαλώς, δεν ξέρουν ούτε τον Κώδικα Οδικής Κυκλοφορίας, ούτε τα φανάρια, αν και μερικά από αυτά τα ζώα συμπεριφέρονται πολύ καλύτερα από τους ανθρώπους.
Σας ευχαριστώ.
(Χειροκροτήματα)","ΑΘΑΝΑΣΙΟΣ ΛΕΒΕΝΤΗΣ",280
"73709"," Το λόγο έχει ο κ. Κωνσταντίνος Καρτάλης, Βουλευτής του ΠΑΣΟΚ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73710"," Κυρίες και κύριοι συνάδελφοι, διάβασα μερικά δημοσιεύματα που έλεγαν ότι τη στιγμή που η χώρα έχει αυτήν την οικονομική κρίση, η Βουλή των Ελλήνων ασχολείται με τα ζώα τα αδέσποτα και τα δεσποζόμενα. Είναι γνωστή η εντύπωση που υπάρχει σε πολλούς ότι τα ζώα είναι δεύτερης και τρίτης κατηγορίας, ότι δεν αξίζει τον κόπο να τα αντιμετωπίζει με ένα συντεταγμένο τρόπο η πολιτεία και ότι μπορεί ο καθείς να επεμβαίνει και να παραβιάζει τους νόμους που υπάρχουν μέχρι σήμερα, αντί να τα προστατεύει. 
Νομίζω ότι είναι στοιχείο πολιτισμού και δεν μπορώ παρά να συμφωνήσω με τον κ. Κιλτίδη, αλλά και με το συνάδελφο που μίλησε προηγουμένως, ότι πολλές φορές η χώρα μας έχει εκτεθεί διεθνώς από βασανισμούς και κακοποιήσεις ζώων. Εγώ θυμάμαι την εποχή της διοργάνωσης των Ολυμπιακών Αγώνων. Ήταν πάρα πολύ συχνά τα επεισόδια δυσφημιστικών σημειωμάτων στο εξωτερικό για την εικόνα που δίναμε ως προς την προστασία των ζώων και ως προς την αντιμετώπιση της κακοποίησής τους.
Νομίζω ότι το νομοσχέδιο είναι σε θετική κατεύθυνση. Έρχεται να συμπληρώσει το ν. 3170∕2003, ο οποίος αφορούσε, βεβαίως, κυρίως τα ζώα συντροφιάς και έρχεται να καλύψει τα κενά που δημιουργήθηκαν, όπως σωστά αναφέρθηκε προηγουμένως, από τον κοινοτικό κανονισμό 998 σε ό,τι αφορά τη συμπλήρωση, τη βελτίωση, τον εκσυγχρονισμό και την επικαιροποίησή του.
Ο νόμος έχει τρία βασικά σημεία, στα οποία θέλω να αναφερθώ. Νομίζω ότι δρομολογεί βαριές γραφειοκρατικές διαδικασίες, οι οποίες μπορούν να λειτουργήσουν ως αντικίνητρο και για τα αδέσποτα ζώα, όταν κάποιος τα υιοθετήσει, αλλά και για τα δεσποζόμενα. Όλη αυτή, δηλαδή, η διαδικασία νομίζω ότι τελικά μπορεί να λειτουργήσει αρνητικά στην προσπάθεια ενός πολίτη να προστατεύσει ένα ζώο και να το θέσει στην υιοθεσία του.
Το δεύτερο ζητούμενο είναι σε σχέση με τον κανονισμό της πολυκατοικίας. Νομίζω ότι εδώ έχουμε να αντιμετωπίσουμε ένα ζήτημα, το οποίο μπορείς να το δεις από δύο πλευρές. Η μία πλευρά λέει ότι ο κανονισμός της πολυκατοικίας, όπως ισχύει σήμερα, κατισχύει πρακτικά της δυνατότητας κάποιου να έχει ζώο στην πολυκατοικία και η δεύτερη προσέγγιση είναι αυτή, την οποία θεωρεί –νομίζω- το νομοσχέδιο, ότι υπάρχει ελεύθερη επιλογή του αριθμού, αλλά όταν υπάρχει κανονισμός της πολυκατοικίας, αυτός ο αριθμός μειώνεται στα δύο ζώα. 
Αντιλαμβάνομαι τις δυσκολίες που υπάρχουν στο να συγκεράσουμε τις απόψεις. Εγώ θα έλεγα ότι πολλές φορές έχουμε διαπιστώσει ότι οι κανονισμοί πολυκατοικίας δεν ανταποκρίνονται στο κοινό περί δικαίου αίσθημα, αλλά πρακτικά εκφράζουν υπερβολές, από συμπολίτες μας σε βάρος των ζώων. 
Θα έλεγα ότι θα μπορούσαμε να ανεβάσουμε τον αριθμό, αρκεί να τηρούνται οι κανόνες ευζωίας, οι κανόνες καθαριότητας και να είμαστε συνεπείς ως προς την προσπάθεια που καταβάλει το σχέδιο νόμου, αλλά και ως προς την προσπάθεια όλων μας να προστατεύσουμε τα ζώα.
Το τρίτο σημείο στο οποίο θα ήθελα να εκφράσω τη διαφοροποίησή μου είναι σε σχέση με τους ποιμενικούς σκύλους. Νομίζω ότι και εκεί θα πρέπει να υπάρχει σήμανση, κύριε Υπουργέ. Δεν νομίζω ότι είναι τόσο σύνθετη και τόσο βαριά ως διαδικασία το να μπορέσουμε να έχουμε μία συνολική εικόνα ως προς τη σήμανση των ζώων συντροφιάς και των ποιμενικών σκύλων, ενισχύοντας την προσπάθεια που καταβάλλει το νομοσχέδιο για να διορθώσουμε τα πράγματα. 
Είναι πολύ σημαντικό το ότι στο πλαίσιο του νομοσχεδίου απαγορεύεται η χρησιμοποίηση των ζώων σε κάθε είδους ψυχαγωγικές εκδηλώσεις. Και αυτός είναι ένας απόλυτα θεμιτός περιορισμός στην επιχειρηματική δραστηριότητα και εναρμονίζεται πλήρως με την αρχή της αναλογικότητας. 
Θεωρώ εξαιρετικά σημαντικό ότι δημιουργείται στο Υπουργείο Αγροτικής Ανάπτυξης μια διαδικτυακή ηλεκτρονική βάση σήμανσης-καταγραφής των ζώων συντροφιάς. Θα έλεγα ότι θα έπρεπε να προστεθούν εδώ και τα ποιμενικά ζώα. 
Επίσης, καθορίζονται οι συγκεκριμένοι κανόνες ευζωίας που πρέπει να τηρούνται από τους ιδιοκτήτες των ζώων συντροφιάς με ειδικές ρυθμίσεις για τα άτομα με αναπηρίες και τους σκύλους βοήθειας. Αυτό είναι μία σημαντική συμπλήρωση που βοηθά πολλούς συμπολίτες μας που έχουν ανάγκη. 
Η ηλεκτρονική σήμανση είναι υποχρεωτική. 
Για τα αδέσποτα ζώα που περισυλλέγονται καθίσταται επιπλέον υποχρεωτική και η στείρωση. 
Δημιουργείται ένα οργανωμένο σύστημα περισυλλογής και διαχείρισης των αδέσποτων ζώων στους δήμους. Αναφέρθηκαν και συνάδελφοι σε αυτό. Υπάρχουν διαφορετικές αποδόσεις σε διαφορετικούς δήμους. Εδώ θα πρέπει να είμαστε πολύ πιο αυστηροί ως προς την υποχρέωση των δήμων να ανταποκρίνονται. Όταν διαπιστώνουμε ότι δεν μπορούν να ανταποκριθούν στην πράξη, θα μπορεί να ανατίθεται αυτή η διαδικασία της περισυλλογής και φροντίδας και στις φιλοζωικές οργανώσεις, πάντα σε περιορισμένο χρονικό διάστημα και όταν ο αρμόδιος δήμος δεν ανταποκρίνεται. 
Επίσης, είναι πολύ σημαντικό ότι απαγορεύεται η με οποιονδήποτε τρόπο δημοσίευση και η γνωστοποίηση αγγελιών για υιοθεσία ζώων συντροφιάς, αν δεν αναφέρεται ο αριθμός της ηλεκτρονικής σήμανσης, εκτός εάν η αγγελία γίνεται από φιλοζωικά σωματεία, στα οποία προφανώς εκφράζουμε την εμπιστοσύνη μας, και αναφέρονται τα πλήρη στοιχεία του φιλοζωικού σωματείου. 
Απαγορεύεται, όπως είπα και προηγουμένως, η συμμετοχή κάθε είδους ζώου σε τσίρκο ή άλλο παρεμφερές δημόσιο θέαμα.
Ταυτόχρονα, είναι πολύ σημαντικό ότι οι ποινές φυλάκισης που έχουν συμπεριληφθεί στο νομοσχέδιο για την κακοποίηση και τη βάναυση μεταχείριση των ζώων είναι συγκεκριμένες, είναι πολύ αναλυτικές. Αρκεί, βεβαίως, να τηρηθεί η νομοθεσία, γιατί και σήμερα υπάρχουν αντίστοιχες ποινές σε κάποιες περιπτώσεις, όμως, η κακοποίηση των ζώων συνήθως μένει χωρίς τιμωρία. Αντιθέτως, πολλές φορές επιβραβεύεται από την ανοχή των τοπικών κοινωνιών που θεωρούν ότι δεν χρειάζεται να υπάρχει κάποια τιμωρία. Νομίζω ότι θα έπρεπε να είμαστε πιο αυστηροί, να είμαστε πολύ επίμονοι. Αν δούμε, για παράδειγμα, το νόμο για το κάπνισμα, έχουμε διαπιστώσει ότι δεν εφαρμόζεται. Δεν είμαι πολύ αισιόδοξος ότι θα εφαρμοστεί ο αντίστοιχος νόμος για τις ποινές για τη βάναυση μεταχείριση των ζώων από συμπολίτες μας. 
Σε ό,τι αφορά τις επιμέρους διατάξεις –και θα κλείσω με αυτό- νομίζω ότι θα πρέπει να δώσουμε ιδιαίτερη έμφαση στα δημοτικά καταφύγια αδέσποτων ζώων και να τα θεωρήσουμε ως χώρους προσωρινής και όχι μόνιμης παραμονής και τα καταφύγια αυτά να παρέχουν και την αναγκαία ιατρική περίθαλψη στα ζώα που έχουν ανάγκη. 
Νομίζω, επίσης, ότι είναι θετική η ίδρυση αποτεφρωτηρίων για τα νεκρά ζώα συντροφιάς. Αυτό αποκαθιστά και ένα ζήτημα που έχει και υγειονομικά χαρακτηριστικά και δημιουργεί –αν θέλετε- μία νέα διαδικασία που μπορεί να εξυπηρετήσει πολλούς συμπολίτες μας που έχουν αποφασίσει να ζήσουν μαζί με ζώα συντροφιάς. 
Κυρίες και κύριοι συνάδελφοι, το νομοσχέδιο είναι προς θετική κατεύθυνση. Θα παρακαλούσα το αρμόδιο Υπουργείο να κοιτάξει τις διατάξεις γραφειοκρατίας, ώστε να γίνουν απλούστερες και να μην αποτρέψουμε συμπολίτες μας να διεκδικήσουν την υιοθεσία ζώου ή ζώων, γιατί αυτό θα είναι πραγματικά λανθασμένο, θα είναι αντίθετο στο πνεύμα του νομοσχεδίου. 
Θα επέμενα στην τοποθέτηση σήμανσης στους ποιμενικούς σκύλους.
Νομίζω ότι θα πρέπει να δώσουμε περισσότερο βάρος στη νομοθεσία παρά στους κανονισμούς των πολυκατοικιών. Καθένας από μας έχει μία διαφορετική εμπειρία. Έχω και εγώ την προσωπική μου εμπειρία από κανονισμό πολυκατοικίας που πρακτικά δημιούργησε στους φιλόζωους περισσότερα προβλήματα παρά τα έλυσε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Σε γενικές γραμμές είναι ένα θετικό νομοσχέδιο. Ελπίζω ότι θα το συνοδεύσουμε, κύριε Υπουργέ, με συγκεκριμένες δράσεις προβολής και εκπαίδευσης για την προστασία των ζώων μέσα από τα σχολεία, γιατί αν δεν το κάνουμε με τους νέους ανθρώπους, τους μαθητές και τις μαθήτριες μέσα από έναν οργανωμένο τρόπο, μην περιμένετε ότι θα το επιτύχουμε στην κοινωνία που πολλές φορές έχει άλλα στερεότυπα. 
Ψηφίζω το νομοσχέδιο. Θα επανέλθω επί των άρθρων με συγκεκριμένες διατυπώσεις. 
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΚΑΡΤΑΛΗΣ",200
"73711"," Το λόγο έχει ο κ. Κωνσταντίνος Μουσουρούλης, Βουλευτής της Νέας Δημοκρατίας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73712"," Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, το θέμα που συζητάμε εκτός από την ανάδειξη της κοινωνικής μας παιδείας με την οποία συναρτάται η συμπεριφορά μας απέναντι στα ζώα, αποτελεί και κατά βάση, τεκμήριο του πολιτισμού μας. Γι’ αυτό και συμφωνώ με τον προβληματισμό του κ. Καρτάλη. 
Οι πολίτες αναρωτιούνται πώς είναι δυνατόν με όλα όσα συμβαίνουν σήμερα στη χώρα μας, με Υπουργούς να λένε ότι ψήφισαν ένα μνημόνιο το οποίο δεν είχαν καν διαβάσει γιατί δεν πρόλαβαν, γιατί είχαν άλλες δουλειές,  ή με κάποιους άλλους να προβλέπουν μακελειό, εμείς να καθόμαστε εδώ και να συζητάμε ένα τέτοιο θέμα! Κι όμως! Τώρα, στις δύσκολες στιγμές, πρέπει να δείξουμε, να αποδείξουμε, ότι ο πολιτισμός είναι ασπίδα προστασίας μας στην πορεία μας προς το μέλλον.
Αξίζει νομίζω, μνεία στον Εμμανουήλ Ροΐδη, ο οποίος έχει εμπνεύσει αρκετούς Έλληνες που έχουν ασκήσει αυστηρή κριτική στη νοοτροπία μας και στο βιβλίο που είχε γράψει για το σκύλο του, επισημαίνοντας ότι δεν έχει σημασία το σώμα, όσο το συναίσθημα. Η αφοσίωση, η πίστη, και η αυταπάρνηση. Συναισθήματα που σήμερα σπανίζουν στη χώρα μας.
Θα σχολιάσω τώρα το παράδειγμα που ανέφερε ο κ. Πλεύρης το οποίο με συγκλόνισε. Δεν ήξερα, αγαπητέ συνάδελφε, ότι ήσασταν δικηγόρος των φιλοζωικών οργανώσεων. Είπατε ότι για το βασανισμό που υπέστησαν πριν από λίγες μέρες δύο σκυλιά από κάποιον αλλοδαπό, η ποινή που καταλογίστηκε με βάση την υφιστάμενη νομοθεσία ήταν αντίστοιχη, αν κατάλαβα καλά, με την ποινή μιας απλής εξύβρισης. Αυτό και μόνο δείχνει ότι πρέπει να θεσπίσουμε, αυστηρά και μόνιμα μέτρα.
Προσωπικά έχω ενστάσεις για το κατά πόσον θα μπορέσει το νομοσχέδιο να εφαρμοστεί στην πράξη. Περισσότερο, προσβλέπω προς τους «συναισθηματικά αρμόδιους» που είναι οι φιλοζωικές οργανώσεις, αλλά κυρίως προς τους φιλόζωους που δεν είναι απαραίτητα και ιδιοκτήτες. Αν θυμάστε, στην επιτροπή ανέφερα ότι ο ιδιοκτήτης ενός ζώου δεν είναι απαραίτητο να είναι και φιλόζωος.
Άκουσα την κ. Πιπιλή, αλλά και πολλούς συναδέλφους, να μιλούν για συμφέροντα. Δεν μπορούσα να πιστέψω ότι και εδώ, σ’ αυτόν τον τομέα, υπάρχουν συμφέροντα. Μαθαίνω, όμως, σιγά-σιγά!
Όμως, εκείνο που έχει σημασία είναι η παρέμβασή μας στις αιτίες του προβλήματος, δηλαδή στην παράνομη εμπορία –την εμπορία χωρίς άδεια- είτε με παράνομα εκτροφεία είτε με παράνομες εισαγωγές ή ακόμα και στις ανεπίτρεπτες συνθήκες διαβίωσης των ζώων.
Η πολιτεία, θα έλεγα ότι είναι σημαντικό να αξιοποιεί το διαδίκτυο. Το κάνουν ήδη οι φιλοζωικές οργανώσεις. Για ενημέρωση, για επικοινωνία με τους εθελοντές τους, για επιμόρφωση, αλλά και για μετάδοση της αγάπης για τα ζώα. 
Κύριε Υπουργέ, η αιτιολογική έκθεση την οποία και διέτρεξα, αναφέρει ότι μέχρι τώρα δεν αξιοποιήθηκε ο εθελοντισμός. Αυτό, θα πρέπει να το λάβουμε σοβαρά υπ' όψιν, γιατί έχει σημασία η ζεύξη με τις εθελοντικές οργανώσεις κυρίως στους τομείς που προανέφερα.
Το δεύτερο που θα πρέπει να κάνει η πολιτεία, είναι να ελέγξει την αύξηση του πληθυσμού. Έχουμε αντιληφθεί ότι το πρόβλημα αυτό είναι πολύ σημαντικό είτε αφορά σε εισαγωγές είτε εκτροφή και εμπορία. Οι ειδικοί λένε ότι η χώρα δεν μπορεί να απορροφήσει την παραγωγή. Ως εκ τούτου, λαμβανομένης υπ' όψιν και της σημερινής οικονομικής συγκυρίας –εδώ εγκαταλείπονται παιδιά, πόσο μάλλον ζώα συντροφιάς, τα βλέπουμε άλλωστε και στους δρόμους- θα δημιουργηθεί ένα εκρηκτικό πρόβλημα που δεν θα μπορούν να το αντιμετωπίσουν οι δήμοι!
Όσον αφορά την εφαρμογή του νομοσχεδίου, θα ήθελα να ρωτήσω –και ενδεχομένως μπορείτε να σχολιάσετε- γιατί απέτυχε ο προηγούμενος νόμος του 2003 που λίγο έως πολύ, επαναλαμβάνεται και επικαιροποιείται με το παρόν θεσμικό πλαίσιο. Για παράδειγμα όσον αφορά στην περισυλλογή των αδέσποτων. Αφού προέβλεπε την ίδρυση και λειτουργία καταφυγίων αδέσποτων, γιατί δεν λύθηκε το πρόβλημα; Έφταιγαν οι μηχανισμοί εφαρμογής; Έφταιγε κάτι άλλο που δεν έχουμε προβλέψει και σ’ αυτό το νομοσχέδιο;
Όσον αφορά τους δήμους, θα ήταν καλό να γνωρίζαμε ποιοι δήμοι εφήρμοσαν το νόμο του 2003, αν δηλαδή δημιούργησαν καταφύγια, αν τα λειτούργησαν, πόσα αδέσποτα περισυνέλεξαν, πόσα έδωσαν για υιοθεσία κ.ο.κ.. 
Είναι σημαντικό αυτό, γιατί πραγματικά αν δεν αξιολογήσεις μία νομοθετική ρύθμιση στην εφαρμογή της, ίσως κάνεις λάθος στην επικαιροποίησή της ή στη θέσπιση μιας άλλης. 
Σχετικά με την ενημέρωση, συμφωνώ με το άρθρο 18. Είναι σημαντικό να προβάλλονται σποτ στην τηλεόραση. Αν και αυτό το προέβλεπε και ο ν. 3170 του 2003. 
Όσον αφορά τον αγοραστή. Ο αγοραστής θα πρέπει να έχει συναίσθηση της ευθύνης. Προσωπικά πιστεύω ότι, όταν αγοράζει κανείς ένα ζώο συντροφιάς, θα πρέπει να καταγράφονται όλα τα στοιχεία του, όπως γίνεται, όταν αγοράζει αυτοκίνητο ή μοτοσυκλέτα. Βλέπουμε πολλές φορές, το βλέπω και στην πατρίδα μου στη Χίο με πολύ μεγάλη λύπη, εγκαταλελειμμένα ζώα συντροφιάς. Σήμερα είναι δύσκολο να ταυτοποιηθεί το εγκαταλελειμμένο ζώο με τον ιδιοκτήτη. 
Είχα μιλήσει στην επιτροπή και για τα άρθρα 12 και 16, σχετικά με την απαγόρευση της μετάδοσης οπτικοακουστικού υλικού κακοποίησης ζώων. Θα ήθελα, κύριε Υπουργέ την προσοχή σας.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"73713"," Σας προσέχω.","ΑΣΤΕΡΙΟΣ ΡΟΝΤΟΥΛΗΣ",446
"73714"," Δεν γνωρίζω αν έχετε λάβει υπ’ όψιν σας την παρατήρησή μου. Αν δηλαδή μπορούμε να απαγορεύσουμε και την αναμετάδοση μονομαχιών ζώων.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"73715"," Ναι, το βάλαμε.","ΑΣΤΕΡΙΟΣ ΡΟΝΤΟΥΛΗΣ",446
"73716"," Χαίρομαι πολύ που το ακούω. 
Τώρα, σχετικά με το άρθρο 22, τα είχαμε πει και στην επιτροπή και συγκεκριμένα για τις διατάξεις του νόμου περί θήρας του 86/1969 οι οποίες δεν θίγονται. Σας είχα πει ότι προσωπικά πιστεύω πως τα εκτροφεία –και νομίζω όλος ο κόσμος συμφωνεί- δεν δημιουργούν διαταραχές στην πανίδα και ως εκ τούτου, καλό θα ήταν -αν το λάβατε και αυτό υπ’ όψιν, να μου το πείτε- να υπάρξει διάκριση του άγριου ζώου, από το άγριο ζώο που εκτρέφεται για θήραμα, είτε στο άρθρο 1 που αφορά τους ορισμούς είτε στο άρθρο 13 που αφορά τις εξαιρέσεις. Νομίζω ότι το θέμα αυτό είναι ιδιαίτερα σημαντικό. Μία τέτοια διάκριση έχει σημασία, για να μη δημιουργείται σύγχυση και να μην αντιμετωπίζονται τα άγρια ζώα που εκτρέφονται για θήραμα με άλλη λογική. 
Με αυτές τις σκέψεις σας ευχαριστώ και ελπίζω να αποδειχθεί στην πράξη η δυνατότητα ορθής εφαρμογής του νομοσχεδίου.
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"73717"," Κύριε Πρόεδρε, μπορώ να έχω το λόγο;","ΑΣΤΕΡΙΟΣ ΡΟΝΤΟΥΛΗΣ",446
"73718"," Ο Υφυπουργός Αγροτικής Ανάπτυξης και Τροφίμων, κ. Αστέριος Ροντούλης έχει το λόγο. 
Παρέμβαση θέλετε να κάνετε κύριε Ροντούλη;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73719"," Τριάντα δευτερόλεπτα θέλω μόνο, κύριε Πρόεδρε.
Κύριε Μουσουρούλη, επειδή κάνατε θετικές παρατηρήσεις και κατά την επεξεργασία του νομοσχεδίου στην Επιτροπή Παραγωγής και Εμπορίου, να σας πω το εξής: Στις δύο τελικές σας επισημάνσεις, στο τέλος του άρθρου 16 προστίθεται το εδάφιο: «βάσει του οποίου στην ανωτέρω απαγόρευση συμπεριλαμβάνεται και η περίπτωση της μονομαχίας μεταξύ ζώων». Έγινε δεκτό και συμπεριλήφθη απολύτως. 
Όσον αφορά δε, το ζήτημα των θηραμάτων που θέτετε, πρέπει να σας πω ότι υπάρχει μία εντελώς ξεχωριστή νομοθεσία, που υπαγορεύει τα της εκτροφής θηραμάτων. 
Πάμε σε ένα άλλο πεδίο το οποίο δεν έχει καμμία σχέση με τα εκτροφεία ζώων συντροφιάς. Είναι κάτι το εντελώς διαφορετικό, έχει τις δικές του ρυθμίσεις.","ΑΣΤΕΡΙΟΣ ΡΟΝΤΟΥΛΗΣ",446
"73720"," Ο Βουλευτής του Λαϊκού Ορθόδοξου Συναγερμού, κ. Ιωάννης Κοραντής έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73721"," Ευχαριστώ, κύριε Πρόεδρε.
Κυρίες και κύριοι συνάδελφοι, πέρσι τον Αύγουστο, ένα δημοσίευμα μίας εβδομαδιαίας εφημερίδας μεγάλης κυκλοφορίας τιτλοφορείτο «Αδέσποτα, ο πολιτισμός σε πτώχευση». Χαίρω όμως ιδιαιτέρως, ότι το νομοθέτημα το οποίο έχουμε μπροστά μας προς υιοθέτηση σήμερα, διαψεύδει ακριβώς αυτό το δημοσίευμα. Όχι ο πολιτισμός μας δεν είναι σε πτώχευση.
Μέσα σε μια ασφυκτική καθημερινότητα, μέσα σε μια οικονομική μέγγενη που μας οδηγεί σε όλο και πιο δύσκολες και δυσάρεστες ατραπούς, υπάρχει μ’ αυτό το νομοθέτημα η απόδειξη –όχι η ένδειξη- ότι δεν έχουμε χάσει τον πολιτισμό μας, ότι δεν έχουμε χάσει την ευαισθησία μας, ότι δεν έχουμε χάσει αυτό το οποίο σε τελευταία ανάλυση, κύριε Υφυπουργέ, υπήρξαμε πάντοτε, το προπύργιο του πολιτισμού. Και νομίζω ότι σας αξίζουν συγχαρητήρια, διότι ειδικά σ’ αυτήν εδώ την περίοδο, είχατε το θάρρος να φέρετε, ύστερα από ενάμιση περίπου χρόνο πολλαπλών συζητήσεων, προς συζήτηση και έγκριση ένα νομοσχέδιο το οποίο δεν θα σας έλεγα ότι είναι άριστο -διότι κανένα νομοσχέδιο δεν είναι ποτέ άριστο- αλλά αναμφισβήτητα είναι το καλύτερο δυνατό υπό τις σημερινές περιστάσεις και συνθήκες. 
Απ’ ό,τι μπόρεσα να διαπιστώσω, αλλά και συζητώντας με τους συναδέλφους μου που συμμετείχαν στις διεργασίες στην αρμόδια επιτροπή, νομίζω ότι ξεκινήσατε ουσιαστικά από το μηδέν, ακούσατε πολύ κόσμο και προσπαθήσατε να συγκεράσετε διιστάμενες ενίοτε απόλυτα απόψεις –και νομίζω ότι αντιλαμβάνεστε τι εννοώ, διότι είναι προφανές ότι αυτό το ζήτημα και θέλγει, αλλά και εξάπτει- και πιστεύω ότι ήρθατε με ένα κείμενο ζυγισμένο, σοβαρό, ρεαλιστικό και κυρίως εφαρμόσιμο. 
Εγώ έχω να κάνω λίγες παρατηρήσεις συμπληρωματικά προς όσα ήδη είπαν οι συνάδελφοι. 
Θα θυμάστε ασφαλώς, κύριε Υφυπουργέ, ότι πέρυσι το Σεπτέμβριο, όταν το κόμμα μας είχε κάνει μια επερώτηση ακριβώς πάνω στο θέμα των αδέσποτων και δεσποζόμενων ζώων συντροφιάς, είχα επισημάνει δύο κυρίως θέματα. 
Το πρώτο θέμα είχε να κάνει με την ανάγκη αυστηροποίησης της νομοθεσίας, όσον αφορούσε την κακομεταχείριση των ζώων. Έβρισκα τότε και εξακολουθώ να βρίσκω -αλλά λιγότερο σήμερα, όπως διαπιστώνω από την εξέλιξη- εξαιρετικά ισχνές και ελαφρές τις ποινές που επιβάλλονταν σε όλους όσοι κακομεταχειρίζονταν τα ζώα. Έξι μήνες φυλάκιση, όπως είπε και ο συνάδελφος κ. Πλεύρης, ουσιαστικά ισούται με μια συκοφαντική δυσφήμιση, όταν κάποιος έχει κατατραυματίσει, σακατέψει, κάψει, γδάρει κυριολεκτικά, ζωντανό, ένα ζώο. 
Και με την ευκαιρία αυτή, πρέπει να σας πω ότι δεν θα παρενέβαινα σήμερα, αν δεν είχα διαβάσει στην προχθεσινή «REAL NEWS» ένα άρθρο που αφορούσε τα παράνομα εκτροφεία, κολαστήρια σε όλη την Ελλάδα και κυκλώματα που κρατούν φυλακισμένα σε άθλιες συνθήκες καθαρόαιμα σκυλιά, με μόνο σκοπό τη μαζική αναπαραγωγή και πώλησή τους έναντι εκατοντάδων ευρώ. Σύμφωνα με το άρθρο, τα ζώα κρατούνται σε κλουβιά και εξαναγκάζονται να γεννούν μέχρι θανάτου και όταν κριθούν μη παραγωγικά, τα σκοτώνουν. 
Αυτό μόλις προχθές, κύριε Υπουργέ. Είπα, λοιπόν, μέσα μου ότι δεν μπορώ και δεν πρόκειται να σιωπήσω, διότι τώρα πραγματικά, πρέπει να ακουστεί η φωνή όλων όσοι υποστηρίζουν ότι ως εδώ και μη παρέκει. Και ας μην έρθει κάποιος να πει ενδεχομένως ότι μ’ αυτά τα μέτρα θα αυξηθεί ο υπερπληθυσμός των φυλακών. Με άλλους τρόπους θα μειωθεί ο υπερπληθυσμός των φυλακών και όχι με τη μη υποδειγματική τήρηση και εφαρμογή αυστηρών ποινών. 
Σας λέω από καρδιάς «μπράβο» στην αυστηροποίηση που φέρνετε. Άλλωστε, οι ποινές είναι μετατρέψιμες. Δεν ξέρω αν κάποιος είναι διαθέσιμος να μετατρέψει μια πολυετή ποινή, πληρώνοντας και μάλιστα σήμερα. Ίσως ακριβώς γι’ αυτό το λόγο να το σκεφθεί πολύ περισσότερο, όταν θα είναι να ακρωτηριάσει ένα σκύλο ή να του κόψει την ουρά ή να τον κάψει ζωντανό ή να του ανοίξει τα έντερα ή να τον κινηματογραφήσει, για να προβάλει αυτές τις «ωραίες» σκηνές στο διαδίκτυο. 
Επίσης, κάνατε κάτι το οποίο είχαμε ζητήσει –δεν ήμουν ο μόνος- την άσκηση, δηλαδή, διαπαιδαγώγησης, προβλέποντας στο άρθρο 16 τη συνεργασία των Υπουργείων σας με αρμόδιους φορείς, για οργάνωση επιμορφωτικών σεμιναρίων κ.ο.κ.. Ίσως νομοτεχνικά να μην είναι εφικτό, το να έμπαινε μέσα μια ρητή αναφορά στο Υπουργείο Παιδείας. Το Υπουργείο Παιδείας πιστεύω ότι είναι κατ’ εξοχήν αυτό το οποίο θα έπρεπε να είναι αρμόδιο, για να φέρει αυτό το ζήτημα της παιδείας, όσον αφορά την αγάπη προς τα ζώα μέσα στα σχολεία, μέσα στην εκπαίδευση. Το αφήνω στην κρίση σας, ως προς τον καλύτερο τρόπο εξευρέσεως μιας λύσης σε αυτό το ζήτημα. Θεωρώ ότι η έννοια «φορείς» ασφαλώς το καλύπτει.
Θα ήθελα να κάνω δυο παρατηρήσεις για να ολοκληρώσω που ίσως δεν στερούνται σημασίας ως προς την καθημερινότητα. Στο άρθρο 10, όσον αφορά στη μεταφορά, κάνετε αναφορά στη μεταφορά μικρών ζώων συντροφιάς σε όλα τα οδικά, σιδηροδρομικά και σταθερής τροχιάς μέσα μαζικής μεταφοράς. Το ερώτημα το οποίο θα προκύψει στην πράξη, κύριε Υφυπουργέ, είναι τι εννοείται με τον όρο «μικρά ζώα». Δηλαδή, πάει με το μέγεθος ή με το βάρος; Ένα μαλτεζάκι είναι μικρό ζώο. Ένα κουταβάκι λυκόσκυλο είναι μικρό ζώο; Όπως γνωρίζετε, υπάρχουν διάφοροι, οι οποίοι προβάλλουν διάφορες αντιρρήσεις.","ΙΩΑΝΝΗΣ ΚΟΡΑΝΤΗΣ",238
"73722"," Μου επιτρέπετε;","ΑΣΤΕΡΙΟΣ ΡΟΝΤΟΥΛΗΣ",446
"73723"," Παρακαλώ.","ΙΩΑΝΝΗΣ ΚΟΡΑΝΤΗΣ",238
"73724"," Στους ορισμούς, κύριε Κοραντή, υπάρχει ο ορισμός του μικρού ζώου συντροφιάς, το βάρος του οποίου δεν υπερβαίνει τα δέκα κιλά.","ΑΣΤΕΡΙΟΣ ΡΟΝΤΟΥΛΗΣ",446
"73725"," Θαυμάσια. Άρα απαντήσατε ήδη στην παρατήρησή μου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε. 
Το δεύτερο σημείο είναι η τροποποίηση του σχεδίου νόμου, όσον αφορά τη δυνατότητα να επιτρέπονται ζώα στην πυλωτή, στην ταράτσα, στον ακάλυπτο χώρο και στον κήπο μιας πολυκατοικίας, εφόσον υφίσταται η ομόφωνη απόφαση της γενικής συνέλευσης των ιδιοκτητών. Σας θέτω απλά υπ’ όψιν προς προβληματισμό, ένα πρακτικό παράδειγμα. Για μια μικρή πολυκατοικία αυτό είναι κατανοητό. Πρέπει να υπάρχει ομόνοια και συμφωνία. Τώρα, αν έχουμε μια πολυκατοικία με σαράντα διαμερίσματα, όπου πολλοί έχουν ζώα και κάποιοι είναι αδιάφοροι και υπάρχει ένας, ο οποίος είναι μυστήριος. Όταν ζητάτε ομόφωνη απόφαση, αυτός ο ένας θα εμποδίσει όλους τους άλλους, εφόσον τηρούν βεβαίως, όλες τις προϋποθέσεις, που πολύ ορθά θέτετε μέσα στο νόμο, να έχουν αυτήν τη δυνατότητα να κινούνται υπό εποπτεία, έλεγχο και ούτω καθεξής τα ζώα στην πυλωτή; Αυτό το θέτω απλώς ως προβληματισμό. 
Σαφέστατα υπερψηφίζω – και το λέω ευθέως και με τα δυο χέρια- ως ζωόφιλος και όχι μόνο, αυτό το νομοθέτημα. 
Ευχαριστώ πολύ.
(Χειροκροτήματα από την πτέρυγα του ΛΑΟΣ)","ΙΩΑΝΝΗΣ ΚΟΡΑΝΤΗΣ",238
"73726","  Και εμείς σας ευχαριστούμε.
Το λόγο έχει ο Βουλευτής της Νέας Δημοκρατίας, ο κ. Νικόλαος Καντερές.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73727"," Ευχαριστώ, κύριε Πρόεδρε.
 Κύριε Υφυπουργέ, κυρίες και κύριοι συνάδελφοι, στην παρούσα οικονομική δύσκολη συγκυρία με τα διάφορα προβλήματα που απορρέουν από αυτή, θα μπορούσε κανείς να πει ότι το μοναδικό μέλημα της πολιτείας θα έπρεπε να είναι μια κουβέντα γύρω από το μνημόνιο, το κούρεμα και τη νέα δανειακή σύμβαση. Η αλήθεια, όμως, είναι ότι ένα κράτος για να λειτουργεί εύρυθμα, πρέπει να ρυθμίζει ταυτόχρονα και άλλα ζητήματα που αφορούν τομείς όπως το περιβάλλον, την παιδεία και τον πολιτισμό. Διότι, κυρίες και κύριοι συνάδελφοι, το να επανέλθει η οικονομία σε σωστή λειτουργία και εν τω μεταξύ να έχουν απορρυθμιστεί όλα τα υπόλοιπα, δημιουργεί εκ νέου, προβληματικές καταστάσεις. 
Έτσι, λοιπόν, θεωρώ, ότι το νομοσχέδιο που συζητούμε σήμερα είναι ιδιαίτερα σημαντικό, καθώς σχετίζεται άμεσα με το επίπεδο παιδείας, κουλτούρας και πολιτισμού, που οφείλουν να επιδεικνύουν οι Ελληνίδες και οι Έλληνες στις σχέσεις τους με τα δεσποζόμενα και τα αδέσποτα ζώα.
Η προστασία των ζώων έχει να κάνει με τον πολιτισμό μας, με την ευαισθησία του καθενός μας και τέλος με την ποιότητα ζωής, όχι μόνο των ζώων, αλλά και των ίδιων των ανθρώπων. Όπως η αγάπη και η προστασία του περιβάλλοντος, έτσι και ο σεβασμός προς τα ζώα από τον κάθε πολίτη είναι πρώτιστο θέμα πολιτισμού και παιδείας. 
Το παρόν νομοσχέδιο έρχεται, λοιπόν, σε μια ομολογουμένως δύσκολη περίοδο, να αναδείξει αυτά τα θέματα και παράλληλα να δημιουργήσει αφ’ ενός ένα πιο ολοκληρωμένο πλαίσιο συνύπαρξης των ζώων με τον άνθρωπο και αφ’ ετέρου ένα αυστηρότερο πλαίσιο προστασίας από τυχόν κακοποιήσεις, που δυστυχώς μέχρι σήμερα, έμεναν σε μεγάλο βαθμό ατιμώρητες. 
Επιτρέψτε μου εξαρχής να τονίσω ότι προσωπικά, θεωρώ αυτό το νομοσχέδιο παρά τις όποιες αδυναμίες του και τα σημεία κριτικής που θα αναδείξουμε στη συζήτηση κατά τα άρθρα, ότι κινείται προς μια θετική κατεύθυνση. Αν λάβουμε υπ’ όψιν τις εικόνες κακοποίησης των ζώων και τις ενίοτε άθλιες συνθήκες διαβίωσής τους, τότε πιστεύω ότι όλοι συμφωνούμε πως υπήρχε όντως άμεση ανάγκη δημιουργίας ενός επικαιροποιημένου πλαισίου κανόνων που θα αυστηροποιούσε τις ποινές κακοποίησης, ενώ παράλληλα θα αποσαφήνιζε τα δικαιώματα και τις υποχρεώσεις των ιδιοκτητών δεσποζόμενων ζώων, απέναντι στους συμπολίτες, αλλά και την πολιτεία. 
	Δεν θέλω να επαναλάβω πράγματα που ήδη έχουν ειπωθεί, όμως θέλω να τονίσω τη σημασία που έχει η ουσιαστική εφαρμογή του νέου νόμου που έρχεται να αντικαταστήσει το ν. 3170/2003 που δυστυχώς, δεν εφαρμόστηκε ποτέ. Η πολιτεία, τα συναρμόδια Υπουργεία αλλά και οι δήμοι οφείλουν να κάνουν κάθε δυνατή προσπάθεια, ώστε το νέο νομικό πλαίσιο να δημιουργήσει μέσα από την αποτελεσματική εφαρμογή των διατάξεών του την απαραίτητη κουλτούρα και παιδεία στους πολίτες.
	Επίσης θέλω να αναφερθώ στις υποχρεώσεις που αναλαμβάνουν οι δήμοι με το νέο νόμο. Ήδη έχει αναφερθεί ότι οι υποχρεώσεις των δήμων για την καταγραφή και τη διαχείριση των αδέσποτων ζώων με βάση τις προβλέψεις του παρόντος νομοσχεδίου, συνεπάγονται και ένα οικονομικό κόστος. Ο κύριος Υπουργός τόνισε ότι αυτό το κόστος θα αμβλύνεται από τρεις διαφορετικές πηγές πόρων. 
Εγώ από πλευράς μου θέλω να επισημάνω στον κύριο Υπουργό ότι από την εφαρμογή του «Καλλικράτη» τα προβλήματα των δήμων και δη τα οικονομικά, έχουν πολλαπλασιαστεί. Είναι αυτονόητο ότι χωρίς τους απαραίτητους πόρους, οι δήμοι δεν θα μπορέσουν να εφαρμόσουν το νόμο. Σας θυμίζω ότι ο τελευταίος νόμος, ο 3170/2003, προέβλεπε κονδύλια πέραν των 10 εκατομμυρίων ευρώ που όμως ποτέ δεν αποδόθηκαν και ως εκ τούτου, ποτέ δεν εφαρμόστηκε ο νόμος. 
	Θα ήθελα να αναφέρω και ένα δεύτερο σημείο: Υπάρχουν δήμοι, όπως για παράδειγμα οι Αχαρνές Αττικής που, ως γνωστό, δεν είναι μικρός δήμος, αλλά σήμερα αντιμετωπίζει τόσο έντονο οικονομικό αδιέξοδο που αν δεν λυθούν άμεσα κάποια ζητήματα με τη βοήθεια του Υπουργείου Οικονομικών, αυτός ο δήμος θα αδυνατεί να πληρώσει μέχρι και τους μισθούς των υπαλλήλων του. Αντίστοιχοι δήμοι με οικονομικές δυσκολίες υπάρχουν βεβαίως σ’ όλη την Ελλάδα. Σ’ έναν τέτοιο δήμο, η πολιτεία δεν μπορεί να περιμένει την εφαρμογή των διατάξεων χωρίς να καλύψει άμεσα –για να μην πω εκ των προτέρων- τα έξοδα που συνεπάγονται απ’ αυτήν. Αυτό το τονίζω τώρα στους αρμόδιους Υπουργούς, ώστε να είμαστε ξεκάθαροι για το ζήτημα των πόρων. Δεν πρόκειται να λειτουργήσει δηλαδή η αντίληψη «κάντε τώρα αυτά που προβλέπει ο νέος νόμος, αλλά τα έξοδα θα τα καλύψουμε όποτε μπορέσουμε». Αν γίνει κάτι τέτοιο, να είστε σίγουροι ότι οι νέες ρυθμίσεις θα μείνουν ανεφάρμοστες, όπως είχε γίνει και το 2003.
	Ένα ακόμα ζήτημα που οφείλετε να διασφαλίσετε περαιτέρω, αφορά την παράνομη εκτροφή και εμπορία ζώων. Το αναφέρω αυτό, καθώς μού έκανε μεγάλη εντύπωση η αναφορά συναδέλφου ότι στην πατρίδα μας κατατίθενται κάθε χρόνο, δεκαπέντε χιλιάδες αιτήσεις για πιστοποίηση καθαροαιμίας κουταβιών, τη στιγμή που οι αιτήσεις για πιστοποίηση σε άλλες χώρες είναι μόλις μερικές εκατοντάδες. Αυτό καταδεικνύει με απόλυτη σαφήνεια, ότι στην Ελλάδα παίζεται κάποιο παιχνίδι και αναμφίβολα τα κίνητρα δεν είναι άλλα παρά οικονομικά. Κύριε Υπουργέ, ελέγχοντας με αποτελεσματικό τρόπο την εκτροφή και την εμπορία, μπορεί να μπει επιτέλους ένα φρένο στο φαύλο κύκλο.
	Κλείνοντας, θέλω να τονίσω για μία ακόμα φορά ότι οι σχέσεις ανθρώπων και ζώων είναι βασικά θέμα παιδείας και πολιτισμού. Ευαισθητοποιώντας και ενημερώνοντας τους πολίτες, μπορούμε να περιορίσουμε δραστικά το φαινόμενο των αδέσποτων ζώων με όλες τις αρνητικές συνέπειες που έχει για την κοινωνία και ταυτόχρονα να ομαλοποιήσουμε τη συμβίωση των ζώων με όλους τους πολίτες, είτε είναι ιδιοκτήτες είτε όχι. Ψηφίζω λοιπόν επί της αρχής το εν λόγω νομοσχέδιο σαν φιλόζωος.
	Αναφέρω και κάτι που ίσως δεν είναι γνωστό, ότι στην περιοχή μου, στην Περιφέρεια Αττικής, υπάρχει και μία εκκλησία του Αγίου Μόδεστου. Εκεί στις 16 Δεκεμβρίου κάθε χρόνο, μαζεύονται κάτοικοι της περιοχής, για να πάνε με τα ζώα τους για να ευλογήσει ο παπάς, ο παπα-Μανώλης συγκεκριμένα.
	Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΚΑΝΤΕΡΕΣ",184
"73728"," Ευχαριστούμε τον κύριο συνάδελφο.
	Το λόγο έχει η Βουλευτής του ΠΑΣΟΚ κ. Ευαγγελία Κουρουπάκη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73729"," Ευχαριστώ, κύριε Πρόεδρε.
	Κυρίες και κύριοι συνάδελφοι, οι άνθρωποι αργήσαμε να αποδεχθούμε και να αναγνωρίσουμε τα ζώα ως συναισθανόμενα όντα, παρ’ όλο που έχει αποδειχθεί και επιστημονικά ότι έχουν ατομικές και κοινωνικές ανάγκες παρόμοιες με τις δικές μας. Όπως και οι άνθρωποι, τα ζώα πονούν, υποφέρουν, αγαπούν, θυμούνται, χρειάζονται συντροφιά. 
Εντούτοις χρειάστηκε να φτάσουμε στο δεύτερο μισό του εικοστού αιώνα, ώστε οι άνθρωποι να συνειδητοποιήσουν την ανάγκη της προστασίας των ζώων και την αναγνώριση των δικαιωμάτων τους. Μόλις το 1977 κυρώθηκε η Eυρωπαϊκή Σύμβαση Προστασίας των Ζώων, κατά τη διάρκεια της διεθνούς μεταφοράς τους και το 1981 τέθηκε με το ν. 1197 ένα πρώτο πλαίσιο προστασίας των ζώων.
Παρ’ όλο που οι νομοθεσίες δεν είναι ακόμα ολοκληρωμένες, τα ζώα αντιμετωπίζονται τουλάχιστον ως υποκείμενα του δικαίου και εμείς ως πολίτες, αντιλαμβανόμαστε ότι έχουμε καθήκον να τα σεβόμαστε και να τα προστατεύουμε.
Σήμερα καλούμαστε ως μέλη του eλληνικού Κοινοβουλίου να εκσυγχρονίσουμε και να βελτιώσουμε το υπάρχον νομοθετικό πλαίσιο, ώστε η νομοθεσία για την προστασία των ζώων να καταστεί πιο αποτελεσματική και πιο ουσιώδης. Κάνουμε ένα θετικό και ουσιαστικό βήμα για τη δημιουργία ενός ικανοποιητικού και αυστηρού θεσμικού πλαισίου ως προς τη συμπεριφορά του ανθρώπου στα ζώα. Εισάγουμε ένα νόμο που ελπίζω να γίνει η αφορμή να αφυπνισθεί η κοινωνία. 
Στο Υπουργείο δημιουργείται διαδικτυακή ηλεκτρονική βάση σήμανσης και καταγραφής των ζώων συντροφιάς και των ιδιοκτητών τους. Απαγορεύεται η συμμετοχή κάθε είδους ζώου σε τσίρκο ή άλλο παρεμφερές δημόσιο θέαμα, καθώς και οποιαδήποτε δημόσια έκθεση ζώου για κερδοσκοπικό σκοπό. Απαγορεύεται η συμμετοχή ακρωτηριασμένου ζώου σε εκθέσεις. Καθίσταται υποχρεωτική η ηλεκτρονική σήμανση για τους προς πώληση σκύλους και γάτες, καθώς και για όλες ανεξαιρέτως τις γάτες και τους σκύλους που περισυλλέγονται. Απαγορεύεται η είσοδος στην Ελλάδα ζώων συντροφιάς που δεν έχουν σημανθεί ηλεκτρονικά. Ομοίως απαγορεύεται η γνωστοποίηση αναγγελιών για υιοθεσία ή δωρεάν παραχώρηση ζώων συντροφιάς εάν δεν αναφέρεται και ο αριθμός ηλεκτρονικής σήμανσης. Καθορίζονται συγκεκριμένοι κανόνες ευζωίας που πρέπει να τηρούνται από τους ιδιοκτήτες ζώων συντροφιάς και θεσμοθετείται, για λόγους απλοποίησης, ενιαίο βιβλιάριο υγείας και διαβατήριο των ζώων συγχρόνως. 
Δημιουργείται ένα οργανωμένο σύστημα περισυλλογής και διαχείρισης των αδέσποτων ζώων σε κάθε δήμο, σε συνεργασία με φιλοζωικές ενώσεις και σωματεία, ενώ παράλληλα θεσμοθετείται η ευθύνη του δήμου για κάθε βλάβη ή ζημιά που προκαλείται σε τρίτους από τα αδέσποτα ζώα. 
Τα δημοτικά καταφύγια αδέσποτων ζώων αποτελούν χώρους προσωρινής και όχι μόνιμης παραμονής των αδέσποτων. Στα καταφύγια αυτά θα παρέχεται αναγκαία ιατρική περίθαλψη στα ζώα που το έχουν ανάγκη. 
Όλα τα αδέσποτα που περισυλλέγονται, σημαίνονται, στειρώνονται και περιθάλπονται. Οι στειρώσεις στις οποίες υποβάλλονται τα αδέσποτα ζώα, γίνονται από κτηνιάτρους ακόμα και σε κινητές μονάδες, μετά από σχετική άδεια.
Προβλέπεται η δυνατότητα μεταφοράς μικρών ζώων συντροφιάς με τα μέσα μαζικής μεταφοράς, εφόσον είναι τοποθετημένα σε ασφαλές κλουβί και συνοδεύονται από τον ιδιοκτήτη ή το συνοδό τους.
Τέλος, προβλέπεται αυστηροποίηση τόσο των ποινικών κυρώσεων όσο και των διοικητικών προστίμων που γίνονται ακόμα πιο αυστηρά, σε περίπτωση υποτροπής.
Η κακοποίηση και η βάναυση μεταχείριση των ζώων τιμωρείται με ποινή φυλάκισης και χρηματική ποινή έως και 30.000 ευρώ.
Κυρίες και κύριοι συνάδελφοι, πέρα από την επικαιροποίηση του θεσμικού πλαισίου είναι απαραίτητο να προχωρήσουμε σε ριζική αλλαγή νοοτροπίας, καθώς ιδιαίτερα στην ελληνική περιφέρεια διαιωνίζεται μία κάκιστη νοοτροπία από κάποιους. Είναι παράδοξο, αλλά στην περιφέρεια όπου οι περισσότεροι άνθρωποι συμβιώνουν με τα ζώα, παρατηρούνται και οι περισσότερες περιπτώσεις κακοποιήσεων. Σε όλη την ελληνική επικράτεια γίνεται κακοποίηση αδέσποτων και δεσποζομένων ζώων, που με το παρόν σχέδιο νόμου θα τιμωρούνται στο εξής με αυστηρότητα,όπως αρμόζει σε εγκλήματα. 
Το γεγονός ότι παράλληλα πληθαίνουν και οι καταγγελίες εναντίον εκείνων που κακοποιούν ζώα, είναι ενδεικτικό ότι αυτά τα γεγονότα έχουν αρχίσει να προκαλούν έντονα το κοινό αίσθημα. Αυτό θεωρώ ότι είναι το πιο αισιόδοξο μήνυμα για όλους μας, καθώς σημαίνει πως οι περισσότεροι συμπολίτες μας αντιδρούν σε αυτήν τη νοσηρή νοοτροπία, καταγγέλλοντας τα αποτρόπαια περιστατικά εναντίον των ζώων. Ίσως αυτή η συγκυρία, που το κοινό αίσθημα προκαλείται και το Υπουργείο Αγροτικής Ανάπτυξης και Τροφίμων καταθέτει το εν λόγω νομοσχέδιο, να είναι η κατάλληλη στιγμή η ελληνική κοινωνία να αναθεωρήσει τη στάση και τη νοοτροπία της σχετικά με τα ζώα. Να αναγνωρίσουμε το σεβασμό και το δικαίωμα που έχουν και αυτά στη ζωή και να στηρίξουμε το έργο των φιλοζωικών οργανώσεων, των δήμων και του κράτους σε αυτήν την κατεύθυνση. 
Επιπλέον, θα ήθελα να επισημάνω και μία ακόμα μελανή πτυχή αυτής της συμπεριφοράς απέναντι στα ζώα. Τις σοβαρές αρνητικές επιπτώσεις που έχουν στον τουρισμό της χώρας. Η εικόνα της κακοποίησης δημιουργεί αποστροφή σε κάθε πιθανό επισκέπτη της χώρας, όπως έχει καταγραφεί σε διάφορες ξένες ιστοσελίδες ενημέρωσης ή blogs, ενώ η αποκατάσταση της ευζωίας των ζώων θα ευνοήσει την τουριστική ανάπτυξη. Όσο, όμως, οφείλουμε να σεβαστούμε τους τουρίστες που μας επιλέγουν, άλλο τόσο και περισσότερο έχουμε χρέος να δείξουμε σεβασμό στη φύση και να μη λησμονούμε ότι η συμπεριφορά των ανθρώπων απέναντι στα ζώα αποτελεί αλάθητο κριτήριο και δείκτη του πολιτισμού μίας κοινωνίας. 
Η νομοθεσία σίγουρα δεν μπορεί αυτομάτως να μεταμορφώσει την παρούσα κατάσταση. Από τη μία πλευρά, θα πρέπει οι δημόσιοι και δημοτικοί φορείς που εμπλέκονται στην εφαρμογή της να την περιφρουρήσουν σε κάθε περίπτωση. Από την άλλη πλευρά, θα πρέπει να δημιουργήσουμε με κάθε δυνατό μέσο μία παιδεία που θα ανυψώνει ηθικά και θα εισάγει μια διαφορετική κουλτούρα στην κοινωνία μας.
Όλα τα προβλήματα που ξεκινούν από τις κακοποιήσεις των ζώων, ως και την αδιαφορία για την επιβίωσή τους, ξεκινούν από την έλλειψη κουλτούρας συμβίωσης με άλλα έμβια όντα. Η αγάπη, η συμπόνια, ο σεβασμός προς τα ζώα είναι δείγμα πολιτισμού, ανθρωπιάς και ηθικής ανύψωσης του ανθρώπου και της κοινωνίας. Αυτά τα ανθρώπινα χαρακτηριστικά αναδεικνύουν και τη διαφορά του ανθρώπου από τα υπόλοιπα έμβια όντα, καθώς ο άνθρωπος είναι το μόνο όν που αναγνωρίζει τη γνωστή ρήση του Ιπποκράτη, ότι η ψυχή είναι ίδια για όλα τα πλάσματα παρ’ όλο που το σώμα τους είναι διαφορετικό. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΙΑ ΚΟΥΡΟΥΠΑΚΗ",253
"73730"," Κι εμείς ευχαριστούμε την κ. Ευαγγελία Κουρουπάκη. 
Το λόγο έχει ο Βουλευτής της Νέας Δημοκρατίας, κ. Γιώργος Καρασμάνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73731"," Ευχαριστώ, κύριε Πρόεδρε.
Κυρίες και κύριοι συνάδελφοι, δεν υπάρχει καμμιά αμφιβολία ότι το συζητούμενο σήμερα νομοσχέδιο ήταν όχι απλώς αναγκαίο να καταρτιστεί, αλλά ενδεχομένως θα έπρεπε να έχει έρθει νωρίτερα στο Κοινοβούλιό μας. 
Ασφαλώς, τα τελευταία χρόνια τα πράγματα σε ό,τι αφορά τη συμβίωσή μας με τα οικόσιτα ζώα, τα ζώα συντροφιάς, όπως τα λέμε συνήθως, έχουν σημαντικά βελτιωθεί. Όμως, δεν υπάρχει υποθέτω και καμμία αμφιβολία ότι σε σύγκριση με άλλες προηγμένες χώρες και εταίρους μας είμαστε, δυστυχώς, ακόμα ουραγοί στη θεώρηση αυτού του ζητήματος τόσο από πλευράς πολιτισμού, όσο και από πλευράς προστασίας της ίδιας της κοινωνίας μας. 
Θα ήθελα πραγματικά από αυτό το Βήμα της Βουλής, να συγχαρώ τους συλλόγους ζωοφίλων για την πραγματικά εθελοντική προσφορά τους, που είναι και ενθαρρυντική και αξιέπαινη και στέλνει το μήνυμα ότι η προστασία των ζώων δεν είναι απλώς υποχρέωση όλων μας προς τους πιστούς μας φίλους, αλλά είναι απόδειξη σεβασμού στη ζωή, είναι πολιτισμός.
Κυρίες και κύριοι συνάδελφοι, πριν από διακόσια χρόνια και κάτι, ο μεγάλος Βίκτωρ Ουγκώ είχε πει μια φράση που έμεινε ιστορική. Μετράω, είπε, τον πολιτισμό μιας χώρας από το σεβασμό και την αγάπη του λαού για τα ζώα. Και πολύ πρόσφατα στο Βέλγιο, μια χώρα με αυστηρότατους νόμους για την προστασία των ζώων, διαπρεπής νομομαθής, εισαγγελικός λειτουργός και καθηγητής στο Πανεπιστήμιο του IBS των Βρυξελλών, χαρακτήρισε τη συγκεκριμένη νομοθεσία απαράδεκτα επιεική. Και όταν έκπληκτοι οι φοιτητές του στο αμφιθέατρο των ρώτησαν γιατί το λέει αυτό, απήντησε, ότι, όταν ένας άνθρωπος με τόση ευκολία, με τόσο σαδισμό και με απανθρωπιά βασανίζει ή ακόμα σκοτώνει οικόσιτα, απροστάτευτα ζώα, το κάνει γιατί οι ποινές είναι μικρές και θα το έκανε με την ίδια ευκολία και σε ανθρώπους, αν θα αντιμετώπιζε τις ίδιες χαμηλές ποινές.
Βεβαίως, κυρίες και κύριοι συνάδελφοι, αυτά που προανέφερα θα έπρεπε να συνεκτιμηθούν με τις σύγχρονες συνθήκες ζωής, με τα νέα δεδομένα που έχουν πλέον διαμορφωθεί στη σχέση μας, με τα οικόσιτα ζώα και αυτό δεν μπορεί να είναι άσχετο από την πραγματικότητα που βιώνουμε σήμερα. 
Θέλω, κατ’ αρχάς, να πω ότι παρατηρούμε μεγάλη αύξηση του αριθμού τών αδέσποτων ζώων, τα οποία αντιμετωπίζονται όλο και με μεγαλύτερη αγριότητα, θα έλεγα απανθρωπιά. Είναι υπεύθυνα τα δυστυχή ζώα γι’ αυτό; Φταίει το ζώο που το έκανε δώρο ένας πατέρας υποκύπτοντας στις παρακλήσεις του μικρού παιδιού ή η οικογένειά του, που, ελαφρά τη καρδία, το αποδέχτηκε και όταν το θεώρησε ενοχλητικό το πέταξε έξω από την πόρτα στην τύχη του;
Μήπως, λέω μήπως, πέρα και πάνω από αυτήν τη νοοτροπία φταίει πρωτίστως, ότι στη χώρα μας αποτελούν ουσιώδες είδος σε ανεπαρκεία, οι υπηρεσίες δήμων που με εξασφαλισμένους τούς αναγκαίους πόρους, όπως σε όλες τις πολιτισμένες χώρες, εντός και εκτός Ευρώπης, αναλαμβάνουν με ένα απλό τηλεφώνημα ενός τυχαίου πολίτη, να περισυλλέξουν αυτό το ζώο και να το περιθάλψουν; Και ασφαλώς στη συνέχεια, να αναζητήσουν με αλάνθαστο ηλεκτρονικό σύστημα που διαθέτει αλλά δεν το αξιοποιεί η χώρα μας, τους ιδιοκτήτες του και να τους θέσουν ενώπιον και των αστικών και των ποινικών ευθυνών τους; 
Δεν νομίζω να διαφωνήσει κανείς από εμάς ότι μια ευνομούμενη πολιτεία το πρώτο που οφείλει να διασφαλίσει είναι η δημόσια υγεία, ότι στο θέμα της διαχείρισης των αδέσποτων ζώων, αυτό πρωτεύει. Αλλά ούτε και αυτό το στοιχειώδες δεν πρόκειται να πετύχουμε, αν δεν προτάξουμε την ανάγκη της μεγάλης ανατροπής, να αναδείξουμε μέσω παιδείας ως μέγιστη πολιτιστική αξία, το σεβασμό για τα ζώα και το περιβάλλον, να κάνουμε τις αναγκαίες ανατροπές, να αποδείξουμε πού ακριβώς βρίσκεται το πρόβλημα και να οδηγηθούμε στη λύση.
Κυρίες και κύριοι συνάδελφοι, πριν από δύο και πάνω δεκαετίες ο αείμνηστος Μιλτιάδης Έβερτ είχε ταράξει τα νερά. Καταργούσε τους περιβόητους κανονισμούς πολυκατοικιών, που αυθαίρετα, ανόητα ή από άγνοια απαγόρευαν την κατοχή έστω και ενός κατοικιδίου σε οποιοδήποτε διαμέρισμα. Ήταν η αρχή μιας πραγματικής επανάστασης στο τεράστιο κοινωνικό και πολιτιστικό ζήτημα της συμβίωσης του ανθρώπου με τα ζώα και ήταν προχωρημένο και ήταν πρωτοποριακό, διότι καθόριζε όχι μόνο τα δικαιώματα των ζώων αλλά και τις υποχρεώσεις των ιδιοκτητών τους, υποχρεώσεις στο σεβασμό της ησυχίας των συνοίκων και γειτόνων, το σεβασμό της υποχρέωσης της τήρησης αυστηρότατων κανόνων υγιεινής.
Κυρίες και κύριοι συνάδελφοι, όλοι μας έχουμε βρεθεί σε πολλές πρωτεύουσες της Ευρώπης και εκτός αυτής. Έχει κάποιος από εμάς βρεθεί αντιμέτωπος με το θέαμα της δικής μας πρωτεύουσας; Αδέσποτα ζώα στον Άγνωστο Στρατιώτη, στις νησίδες της λεωφόρου Αμαλίας, παντού σε όλη την Αθήνα. Όχι ασφαλώς. Φταίνε τα ζώα γι’ αυτό ή μήπως η απανθρωπιά, η αδιαφορία για το περιβάλλον και τον πολιτισμό, κάποιοι που έχουν αναγάγει σε θεό το κέρδος από την εμπορία και τη διαχείριση των αδέσποτων ζώων; 
Κυρίες και κύριοι συνάδελφοι, το 2003 με υπουργική απόφαση δόθηκε στον Πανελλήνιο Κτηνιατρικό Σύλλογο η διατήρηση της βάσης δεδομένων για τα υπάρχοντα ζώα. Δεν έδωσε καμμιά κρατική επιχορήγηση και εντούτοις ήταν τέτοια η επιτυχία, ώστε εισπράξαμε και τα συγχαρητήρια των τότε Υπουργών της Ευρωπαϊκής Ένωσης εν όψει των Ολυμπιακών Αγώνων. Γιατί μια βάση δεδομένων που διατηρείται χωρίς κρατική επιχορήγηση και δεν βαρύνει ούτε τον ιδιοκτήτη του ζώου στο οποίο εμφυτεύεται το μικροτσίπ ούτε το δημόσιο, θέλετε να τη μεταφέρετε έστω, για κάποια λεφτά, στο Υπουργείο; Υπάρχει τόση άνεση χρόνου; Έχουν λυθεί όλα τα προβλήματα; Περισσεύει χρόνος για να πάρετε την ηλεκτρονική τράπεζα δεδομένων από τον Πανελλήνιο Κτηνιατρικό Σύλλογο, η οποία είναι ευρωπαϊκά πιστοποιημένη με ISO και κάνει μάλιστα πολύ καλά τη δουλειά; Θέλετε να βελτιώσετε αυτή τη βάση; Βελτιώστε την. Θεσμοθετήστε κανόνες. Ελέγξτε, βάλτε δικλίδες ασφαλείας.
Και κάτι ακόμη, κύριε Υπουργέ. Όταν σε όλον τον κόσμο εκσυγχρονίζεται, περιορίζεται μέρα με την ημέρα ο κρατικός παρεμβατισμός και αρμοδιότητες, μέχρι πρότινος, κρατικές εκχωρούνται στον αποδεδειγμένα πιο δραστήριο, πιο αποτελεσματικό ιδιωτικό τομέα, εμείς τι κάνουμε; Πισωγυρίζουμε και αφαιρούμε πετυχημένες πρωτοβουλίες και δραστηριότητες των ιδιωτών, για να τις επαναφέρουμε στον κρατικό τομέα; Γιατί το κάνουμε, κύριε Υπουργέ, αυτό; Δώστε τις εξηγήσεις. 
Ταυτόχρονα, θα πρέπει να διευκρινιστούν, γιατί δημιουργούν έντονο προβληματισμό, οι αναφορές γύρω από τους αλλοδαπούς εθελοντές σε κτηνιατρική μονάδα που περιφέρονται σε όλη την Ελλάδα. Τι αλλοδαποί είναι αυτοί; Τι εθελοντές είναι αυτοί; Δηλαδή δεν αμείβονται από πουθενά; Έρχονται ξαφνικά στην Ελλάδα και προσφέρουν έτσι εθελοντικά αυτές τις υπηρεσίες; 
Καταθέτω εδώ προσωπική καταγγελία στενού μου φίλου, συνεργάτη μου:
 Σε παραλιακό χωριό της Κορινθίας ασυνείδητοι «φιλόζωοι» εγκατέλειψαν πρόσφατα την ετοιμόγεννη σκυλίτσα τους. Κάποιοι ζωόφιλοι -χωρίς εισαγωγικά- την περιμάζεψαν, της βρήκαν φωλιά, την ξεγέννησαν και άρχισε η μάχη μέσω αγγελιών, ίντερνετ κ.λπ. να αναζητούνται υιοθέτες. Ευτυχώς υπήρξε έγκαιρη ειδοποίηση ότι ένα ζευγάρι αλλοδαπών, μονίμων κατοίκων εκεί, που είναι επιχειρηματίες και που με το πρόσχημα της ζωοφιλίας τα παίρνουν, τα υιοθετούν, στέλνουν αυτά τα ζωάκια για πειραματόζωα στο Μόναχο, σε εργαστήρια, για κερδοσκοπικούς σκοπούς.
Συνεπώς θα πρέπει να προστατεύσουμε τα αδέσποτα ζώα από δήθεν υιοθεσίες που καταλήγουν στο μαρτυρικό θάνατό τους. Σε τελική ανάλυση, κυρίες και κύριοι συνάδελφοι, δεν νομίζω να διαφωνεί κανείς ότι η προστασία των ζώων είτε δεσποζομένων είτε αδέσποτων συνιστά για μία σύγχρονη πολιτισμένη χώρα, όπως η Ελλάδα, ζήτημα πρωταρχικής σημασίας. Αν το δούμε έτσι, εάν πάρουμε τις σωστές αποφάσεις, μακριά από προκαταλήψεις και αγκυλώσεις, πιστέψτε με θα έχουμε αφήσει μία τεράστια παρακαταθήκη πολιτισμού στα παιδιά μας και στα παιδιά των παιδιών μας.
Σας ευχαριστώ.
(Χειροκροτήματα)","ΓΕΩΡΓΙΟΣ ΚΑΡΑΣΜΑΝΗΣ",196
"73732"," Το λόγο έχει ο Υφυπουργός Αγροτικής Ανάπτυξης και Τροφίμων κ. Ροντούλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73733"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, ήταν μία δύσκολη ημέρα σήμερα, για τη Βουλή. Θα αποφύγω, λοιπόν, οποιονδήποτε σχολιασμό και θα μείνω στις βασικές πρόνοιες του νομοσχεδίου.
Εν πρώτοις, επιτρέψτε μου να ευχαριστήσω τα πολιτικά κόμματα –πέντε τον αριθμό- που επί της αρχής ψήφισαν το παρόν νομοσχέδιο. Αναφέρομαι στο ΠΑΣΟΚ, τη Νέα Δημοκρατία, το Λαϊκό Ορθόδοξο Συναγερμό, τη Δημοκρατική Αριστερά και τη Δημοκρατική Συμμαχία. Πρώτη φορά ένα νομοσχέδιο υπερψηφίζεται επί της αρχής από πέντε διαφορετικούς πολιτικούς σχηματισμούς. Αυτό κάτι σηματοδοτεί.
Θέλω όμως να ευχαριστήσω και τα κόμματα που επί της αρχής δεν το ψήφισαν, το Κομμουνιστικό Κόμμα Ελλάδας και το ΣΥΡΙΖΑ, γιατί με τις παρατηρήσεις τους στην Επιτροπή Παραγωγής και Εμπορίου συνέβαλαν στη βελτίωση διατάξεων του παρόντος σχεδίου νόμου.
Κυρίως όμως, είμαι υποχρεωμένος να ευχαριστήσω τους εκπροσώπους των φορέων που παρέστησαν σε μία επίπονη διαδικασία, που έλαβε χώρα στην Επιτροπή Παραγωγής και Εμπορίου, στη διαδικασία επεξεργασίας του νομοσχεδίου και συνεισέφεραν όσο μπορούσαν να συνεισφέρουν. 
Αναφέρομαι συγκεκριμένα στους εκπροσώπους των φιλοζωικών σωματείων και ενώσεων, που καιρό τώρα, παράγουν ένα πολύ σημαντικό έργο στην ελληνική κοινωνία. Αναφέρομαι στους κτηνιάτρους, που είναι οι επιστημονικοί συνεργάτες μας και είναι αυτοί που αναλαμβάνουν ένα πολύ μεγάλο βάρος για την υλοποίηση του παρόντος σχεδίου νόμου και βεβαίως, στους κυνηγούς, τους εκπροσώπους των κτηνοτρόφων και σε οποιονδήποτε άλλον που, μέσω του διαδικτύου ή μέσω της αυτοπρόσωπης παρουσίας του στην επιτροπή, κατάφερε να μεταφέρει τις σκέψεις του με ενάργεια και να μας βοηθήσει να διορθώσουμε όποιες ατέλειες είχε το νομοσχέδιο.
Άκουσα από συναδέλφους αυτό που πολλοί λένε. Κάποιοι, λοιπόν, λένε: «Μα τώρα είναι χρόνος, είναι καιρός να έρχεται στη Βουλή ένα τέτοιο νομοσχέδιο; Αυτό μας μάρανε; Έχουμε μία κοινωνία σε αναβρασμό, έχουμε μία κλυδωνιζόμενη οικονομία, αντιμετωπίζουμε πολλαπλά κοινωνικά και πολιτικά αδιέξοδα. Άρα, λοιπόν, αυτό το νομοσχέδιο έπρεπε να έρθει τώρα στη Βουλή;». Η απάντηση είναι ξεκάθαρα, «ναι». Τώρα έπρεπε να έρθει αυτό το νομοσχέδιο, γιατί με αυτό πιστοποιείται η πολιτισμική ανωτερότητα του Έλληνα.
	Σε μία δύσκολη πραγματικότητα, σε μία οδυνηρή πραγματικότητα, κοινωνική και οικονομική, με ογκούμενα προβλήματα, μπορούμε και φέρνουμε το συγκεκριμένο σχέδιο νόμου για ψήφιση από την παρούσα Βουλή. 
Πλην της παραμέτρου αυτής όμως –γιατί ξέρετε ότι η πολιτισμική ανωτερότητα κάποιου στα δύσκολα φαίνεται- υπάρχει και μία άλλη σημαντική παράμετρος, που επισημάνθηκε ευτυχώς από κάποιους συναδέλφους. Υπάρχει και η οικονομική παράμετρος του νομοσχεδίου. Όταν μιλάμε για τουρισμό, όταν μιλάμε για πολιτισμό που κάποιοι έρχονται στην Ελλάδα να δουν, όταν μιλάμε για αρχαιολογικούς χώρους επισκέψιμους που θα πρέπει άνθρωποι άλλων κρατών να δουν και να ευχαριστηθούν, όταν μιλάμε για έναν τουρισμό από τον οποίο περιμένουμε να προσφέρει στην ανάταξη της εθνικής οικονομίας, δεν είναι δυνατόν η χώρα να εμφανίζει προς τα έξω ένα πρόσωπο αποκρουστικό, ένα πρόσωπο που θα απάδει προς τις πολιτισμικές της καταβολές και τις αξίες του Έλληνα. 
Όταν ο τουρίστας ερχόμενος στην Ελλάδα, θα βλέπει απέναντί του ζώα πεινασμένα, άρρωστα, καθημαγμένα, παρατημένα –να το πω απλά- στη μοίρα τους, μόνο την καλύτερη εικόνα δεν θα σχηματίζει για τον σύγχρονο Έλληνα και για το σύγχρονο ελληνικό κράτος. Έχουμε πάρα πολλά μειονεκτήματα. Ας μην προσθέσουμε ακόμη ένα ή, αν μπορούμε, όσο είναι δυνατόν, να καταβάλουμε μία προσπάθεια να το αμβλύνουμε. Κι αυτό γίνεται με το νομοσχέδιο αυτό.
Κανείς δεν υποστηρίζει ότι είναι πανάκεια. Κανείς δεν υποστηρίζει ότι είναι το καλύτερο νομοσχέδιο. Είναι όμως ρεαλιστικό, πατάει στα πόδια του και προσπαθεί να επιλύσει δυσεπίλυτα προβλήματα. 
Πρέπει να σας πω ότι είναι επίτευγμα και μόνο το ότι ήρθε το νομοσχέδιο αυτό στη Βουλή, αγαπητοί συνάδελφοι. Επί μήνες το ανέμενε η κοινωνία. Το ανέμενε ο κόσμος των ανθρώπων που πραγματικά αγαπούν τα ζώα. Το ανέμεναν οι φιλοζωικές ενώσεις και τα σωματεία, γιατί ήταν μία αναγκαιότητα. Και παρ’ όλα αυτά δεν ερχόταν το νομοσχέδιο και υπήρχαν καθυστερήσεις. Εκφράστηκε όμως η πολιτική βούληση και του κ. Σκανδαλίδη και του κ. Δριβελέγκα κι όλης γενικά της πολιτικής ηγεσίας του Υπουργείου, ότι ένα άγος θα έπρεπε να λάβει τέλος, μία ντροπή θα έπρεπε να τελειώσει. Και ήρθε το νομοσχέδιο αυτό. Κάποιοι στοιχημάτιζαν ότι το νομοσχέδιο αυτό δεν θα ερχόταν. Και όμως ήρθε. 
Πρόκειται για ένα δύσκολο νομοσχέδιο. Οι υπηρεσίες του Υπουργείου εργάζονταν νυχθημερόν -και θα πρέπει να τους ευχαριστήσω απ’ αυτό εδώ το Βήμα- για να ολοκληρωθεί το νομοσχέδιο, γιατί πλην όλων των άλλων προβλημάτων, είχαμε να αντιμετωπίσουμε και εκ διαμέτρου αντίθετες απόψεις κι αντιλήψεις, όχι μόνο αντικρουόμενα συμφέροντα, που σε μια κοινωνία υπάρχουν ούτως ή άλλως, αλλά διιστάμενες απόψεις σε σημεία ακραία. Ερχόταν το χ φιλοζωικό σωματείο –ο αγαπητός κ. Πλεύρης τα έζησε από πάρα πολύ κοντά τα πράγματα, όπως και οι άλλοι συνάδελφοι εισηγητές- κι έλεγε «άλφα». Ερχόταν άλλο φιλοζωικό σωματείο κι έλεγε «ωμέγα», το εντελώς αντίθετο. Προσπαθήσαμε λοιπόν να συγκεράσουμε διιστάμενες απόψεις. Νομίζω ότι ο στόχος επετεύχθη και γι’ αυτό λέω ότι είναι ένα νομοσχέδιο που πατάει γερά στα πόδια του και είναι ρεαλιστικό και σε πραγματιστική βάση. 
Ετέθη ένα ερώτημα στο οποίο πρέπει να δώσουμε μια απάντηση, μιας και τίθεται ζήτημα συζήτησης επί της αρχής. Ετέθη από κάποιον συνάδελφο της Νέας Δημοκρατίας. Ρώτησε ο εκλεκτός συνάδελφος: Γιατί ο προηγούμενος νόμος απέτυχε –που απέτυχε- και γιατί πιστεύετε ότι αυτός θα επιτύχει; 
Γιατί, λοιπόν, ο προηγούμενος νόμος απέτυχε: 
Απέτυχε πρώτον, γιατί ανέθετε αρμοδιότητες στους δήμους άνευ πόρων. Άρα από τη γέννησή του ήταν προβληματικός. Εδώ τώρα ανατίθενται αρμοδιότητες, αλλά προνοούμε και για πηγές πόρων, που θα στηρίξουν τους δήμους στην υλοποίηση των ευθυνών που αναλαμβάνουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τελειώνω, κύριε Πρόεδρε, είναι ένα πολύ σημαντικό νομοσχέδιο.","ΑΣΤΕΡΙΟΣ ΡΟΝΤΟΥΛΗΣ",446
"73734"," Ολοκληρώστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73735"," Δεύτερον, απέτυχε ο προηγούμενος νόμος, γιατί δεν είχε φορείς ελέγχου. Εδώ τώρα έχουμε συγκεκριμένα όργανα, φορείς ελέγχου, που καθορίζονται με ενάργεια, σαφήνεια και καθαρότητα. 
Και έχει και κάτι άλλο το παρόν νομοσχέδιο, που δεν το είχε ο προηγούμενος νόμος -και κατηγορηθήκαμε γι’ αυτό- έχει συγκεκριμένες ποινές. Για κάθε είδος παράβασης, σε σχέση με τα άρθρα που υπάρχουν, με τις πρόνοιες που υπάρχουν μέσα στο νόμο, υπάρχει και αντίστοιχη ποινή, είναι το άρθρο περί ποινικών κυρώσεων, το άρθρο 20 και υπάρχουν και αντίστοιχα πρόστιμα. Διοικητικές κυρώσεις και πρόστιμα, που καθορίζονται με ακρίβεια και σαφήνεια, για κάθε είδος παράβασης.
Ευελπιστούμε, λοιπόν, ότι αυτά τα τρία θεμελιώδη στοιχεία διαφοροποιούν το παρόν νομοθέτημα από το προηγούμενο και δείχνουν ξεκάθαρα την πολιτική βούληση –θεωρώ όλων, ασχέτως αν υπάρχουν επιμέρους διαφορές, αντιδράσεις, θεμιτό είναι να υπάρχουν- να βάλουμε μια σειρά, μια αρχή και ένα τέλος σ’ αυτό το πρόβλημα. 
Ξαναλέω και πάλι, εμείς αντιμετωπίζουμε το νομοσχέδιο ως μια βάση από την οποία μπορεί κανείς να ξεκινήσει -μια άλλη κυβέρνηση, ένας άλλος Υπουργός, μια άλλη πολιτική ηγεσία- και να χτίσει πάνω σ’ αυτή. Και έτσι νομίζω ότι έτσι αντιμετωπίζεται από το σύνολο των συναδέλφων. 
Έκανε ο κ. Καρασμάνης μια ερώτηση, στην οποία οφείλω μια απάντηση, γιατί έγινε αυτή η αλλαγή με τη βάση δεδομένων, δηλαδή την παίρνουμε από τον Πανελλήνιο Κτηνιατρικό Σύλλογο, που ήταν και την μεταφέρουμε στο Υπουργείο; 
Κοιτάξτε να δείτε. Η αλλαγή αυτή υπαγορεύτηκε από τα πράγματα. Να σας δώσω κάποια στοιχεία: Ένα εκατομμύριο κυνηγετικοί σκύλοι. Είναι ένα εκατομμύριο τα κυνηγετικά σκυλιά. Το σύνολο των ζώων που έχουν σήμανση, των καταγεγραμμένων μάλλον, στη βάση δεδομένων του Πανελλήνιου Κτηνιατρικού Συλλόγου είναι εκατόν πενήντα χιλιάδες. 
Θέλω να πω, ενώ υπήρχε ένα μεγάλο έργο που μπορούσε να γίνει, είχαμε μείνει όλα αυτά τα χρόνια –όχι μόνο με ευθύνη του Πανελλήνιου Κτηνιατρικού Συλλόγου, εγώ αποτυπώνω την πραγματικότητα- στις εκατόν πενήντα χιλιάδες. Για κάθε δε ζώο, εισπράττονταν και 3 ευρώ. Τουτέστιν ένα σύνολο 500 χιλιάδων ευρώ, που θα μπορούσε να αξιοποιηθεί ευεργετικά. Πώς δηλαδή; Να σας πω κάτι που δεν έγινε. Θα μπορούσε η βάση αυτή να γίνει διαδικτυακή, η βάση που είναι στον Πανελλήνιο Κτηνιατρικό Σύλλογο. Γιατί δεν έγινε διαδικτυακή;","ΑΣΤΕΡΙΟΣ ΡΟΝΤΟΥΛΗΣ",446
"73736"," Μέσα στο νομοσχέδιο θα πρέπει να υπάρχουν κανόνες.","ΓΕΩΡΓΙΟΣ ΚΑΡΑΣΜΑΝΗΣ",196
"73737"," Προσέξτε άρχισε, λοιπόν, ένας κυματισμός…..","ΑΣΤΕΡΙΟΣ ΡΟΝΤΟΥΛΗΣ",446
"73738"," Ας ασχοληθεί κάποιος και με αυτό.","ΓΕΩΡΓΙΟΣ ΚΑΡΑΣΜΑΝΗΣ",196
"73739"," Ακούστε λίγο, κύριε Καρασμάνη, εγώ θέλω να σας δώσω μια απάντηση. Μπορεί να μην την δέχεστε …
Όμως υπήρξε ένας γόνιμος προβληματισμός, ανεφύη μια κινητικότητα, ένας κυματισμός γύρω από το ζήτημα αυτό –πότε;- όταν είπαμε –και με ευθύνη του κ. Σκανδαλίδη και του κ. Δριβελέγκα και εμού- ότι θα πρέπει η πολιτεία να αναλάβει τις ευθύνες της. Τόσο απλά! Τόσο απλά! 
Άρα, λοιπόν, αρχίζουμε να κάνουμε λόγο ότι θα μπορούσε να γίνει εκείνο, θα μπορούσε να γίνει το άλλο, θα μπορούσε να αναβαθμιστεί το σύστημα. Γιατί δεν έγινε όλα αυτά τα χρόνια; Όταν όμως η πολιτεία είπε «εγώ, κύριοι, θα αναλάβω το έργο, θα βάλω τις συγκεκριμένες διατάξεις, είμαι υπεύθυνη γι’ αυτό που βλέπω, για το πρόβλημα που υπάρχει στην ελληνική κοινωνία», τότε ως διά μαγείας αρχίσαμε να συζητάμε για διαδικτυακή βάση, για σήμανση, για καταγραφή, για όλα αυτά. Πριν γιατί δεν γινόταν;","ΑΣΤΕΡΙΟΣ ΡΟΝΤΟΥΛΗΣ",446
"73740"," Δεν τους καθόριζε.","ΓΕΩΡΓΙΟΣ ΚΑΡΑΣΜΑΝΗΣ",196
"73741","  Άρα, αγαπητέ συνάδελφε, εμείς αποδεχόμαστε πλήρως –και μην το λέτε σε εμάς αυτό, γιατί ξέρετε και τις ιδεολογικές αντιλήψεις και τις σταθερές του κόμματός μας- και είμαστε υπέρ της ιδιωτικής πρωτοβουλίας, όταν όμως κάποια πράγματα βαλτώνουν, πρέπει κάποιος να τα ταρακουνήσει. Και το Υπουργείο Αγροτικής Ανάπτυξης και Τροφίμων ταρακούνησε τα πράγματα προς τη θετική κατεύθυνση. 
Πέρα, λοιπόν, από οποιεσδήποτε κομματικές αντιδικίες –δεν αναφέρομαι σε εσάς, προς Θεού, ίσα ίσα, το αντίθετο, επαινέσατε το νομοσχέδιο ως πρωτοποριακό, άρα επ’ ουδενί μπορώ να σας απευθύνω μια τέτοια μομφή, τουλάχιστον εσάς που έχετε και ένα νηφάλιο πολιτικό λόγο- θα ήθελα να πω ότι βεβαίως δημοκρατία έχουμε, καλά κάνουν και υπάρχουν και είναι σεβαστές, πρέπει όμως να αναγνωρίσουμε πλειάδα θετικών πραγμάτων που έχει μέσα το νομοσχέδιο, για τα οποία –βλέπετε- δεν είπα κουβέντα. Γιατί; Διότι θέλησα να σεβαστώ τους συναδέλφους, οι οποίοι μόνοι τους ανεβαίνοντας σε αυτό εδώ το Βήμα, είπαν όλα τα θετικά πράγματα που έχει το νομοσχέδιο. 
Παραδείγματος χάριν, ο κ. Γιουματζίδης, ο εισηγητής του ΠΑΣΟΚ, έκανε μια πολύ εμπεριστατωμένη τοποθέτηση επί αυτών των θετικών προνοιών του νομοσχεδίου...","ΑΣΤΕΡΙΟΣ ΡΟΝΤΟΥΛΗΣ",446
"73742"," Συμφωνούμε.","ΓΕΩΡΓΙΟΣ ΚΑΡΑΣΜΑΝΗΣ",196
"73743","  ...και αυτό δείχνει, σε κάθε περίπτωση, και το γόνιμο διάλογο που αναπτύχθηκε μέσα στην Επιτροπή Παραγωγής και Εμπορίου και πάρα πολλές επισημάνσεις όλων των κομμάτων έγιναν δεκτές στο νομοσχέδιο. 
Άρα αυτό σημαίνει ότι υπήρξε μια κοινοβουλευτική διαδικασία γόνιμη, ενσωματώθηκαν πράγματα, τα οποία έπρεπε να ενσωματωθούν, χωρίς να υπάρχει καμμία κομματική ιδιοτέλεια. 
Όμως μου προξένησε αλγεινή εντύπωση –και αυτό πρέπει να το πω, δεν το περίμενα από το ΣΥΡΙΖΑ και το λέω με όλη την αγάπη, γιατί τον ευχαρίστησα στην αρχή- και περίμενα υπερψήφιση του νομοσχεδίου επί της αρχής. Περίμενα τη διαφοροποίηση επί των άρθρων, ναι, αλλά άκουσα την εισηγήτριά του να διερωτάται «θέλετε φακέλωμα;» Ποιο φακέλωμα; 
Αυτό είπατε, το έχω σημειώσει, κυρία Διώτη. Καλά κάνατε, είναι η άποψή σας, αλλά ρώτησα και στην επιτροπή και απάντηση δεν πήρα. Αντιτίθεστε στη σήμανση, στην καταγραφή των δεδομένων που έχουν σχέση με τα ζώα συντροφιάς και με τους ιδιοκτήτες αυτών στην ηλεκτρονική βάση δεδομένων; Αυτό δεν το δέχεστε; Αν το δέχεστε –γιατί στην επιτροπή είπατε «το δεχόμαστε αυτό»- πώς κάνετε λόγο για φακέλωμα; Υπάρχει μια εγγενής αδυναμία να επεξηγήσετε την αντίρρησή σας. 
Το άλλο που θέλω να πω είναι το εξής: Εμείς, αγαπητοί συνάδελφοι, με αυτό το νομοσχέδιο δεν προσπαθήσαμε να ανακαλύψουμε τον τροχό. Αυτά που κάνουμε τώρα είναι κοινός τόπος στην Ευρώπη! Αυτά που κάνουμε τώρα, αν τα πούμε έξω, θα μας πουν «ε, δεν έγινε και τίποτα». Είναι δηλαδή πράγματα αυτονόητα. 
Ερχόμαστε, λοιπόν, εδώ τώρα να πούμε το αυτονόητο «τι να κάνουμε, πρέπει και στην Ελλάδα πολλές φορές να αγωνιστούμε για το αυτονόητο», αλλά να ασκείται κριτική του τύπου «φακέλωμα», έλεος! Ποιο φακέλωμα; Προσπαθούμε να βάλουμε κάποια πράγματα σε μια τάξη, να αντιμετωπίσουμε ένα υπαρκτό πρόβλημα! Και ακούσαμε και την κατηγορία «μα, το νομοσχέδιο στην καρδιά του δεν έχει το ζώο, έχει τη διαχείριση του προβλήματος».
Μα δεν καταλαβαίνετε ότι πρόκειται περί ταυτολογίας. Γιατί πρόκειται περί ταυτολογίας; Αντιμετωπίζοντας το πρόβλημα, κάνουμε αγώνα για την ευζωία των ζώων αυτών και βρίθει διατάξεων του νομοσχεδίου για την ευζωία από τους ορισμούς ακόμη του άρθρου 1, όπου ακριβώς φαίνεται η αγωνία μας για την ευζωία των ζώων συντροφιάς.","ΑΣΤΕΡΙΟΣ ΡΟΝΤΟΥΛΗΣ",446
"73744","  Παρακαλώ ολοκληρώστε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73745","  Και έρχεστε και λέτε ότι δεν υπάρχουν τέτοιες διατάξεις!
Αλλεπάλληλες είναι οι διατάξεις περί ευζωίας. Αν τις βάλουμε μία-μία και τις αριθμήσουμε, θα δείτε ότι στα άρθρα και εκεί όπου αναφέρεται η λέξη «ευζωία» ξεπερνάει τις πενήντα περιπτώσεις.
Και να σας πω και κάτι τελειώνοντας, κύριε Πρόεδρε και αγαπητοί συνάδελφοι -και ευχαριστώ και για την ανοχή του Προεδρείου- ότι άκουσα κάτι που δεν περίμενα να το ακούσω. Άκουσα από την κ. Διώτη ότι δεν υπάρχει πρόνοια για την καταπολέμηση του παρανόμου εμπορίου.
Έλεος! Πώς τα είπατε αυτά τα πράγματα; Πώς τα είπατε; Έρχομαι εδώ και σας λέω: Η παράγραφος 1 του άρθρου 20 τροποποιείται ως εξής: «Η παράνομη εμπορία ζώων συντροφιάς κατά τους όρους του παρόντος νόμου…» και μάλιστα, επισημαίνουμε στο άρθρο 6 παράγραφος 1, άρθρο 10 παράγραφος 1 ότι τιμωρείται με ποινή φυλάκισης τουλάχιστον ενός έτους -όπως λέει ο κ. Πλεύρης- γιατί μέχρι τώρα ήταν έξι μήνες.
Έτσι δεν είναι, αγαπητέ συνάδελφε, αν δεν κάνω λάθος; Εσείς το επισημάνατε στην επιτροπή.","ΑΣΤΕΡΙΟΣ ΡΟΝΤΟΥΛΗΣ",446
"73746"," Για το εμπόριο τίποτα δεν ήταν.","ΑΘΑΝΑΣΙΟΣ ΠΛΕΥΡΗΣ",432
"73747"," Και δεν ήταν τίποτα -αναφέρομαι στην άλλη περίπτωση που είπε ο κ. Πλεύρης- δεν υπήρχε καν αυτό το πράγμα. Ποινή φυλάκισης τουλάχιστον ενός έτους και χρηματική ποινή από 5.000 έως 15.000 ευρώ και λέτε ότι δεν κάνουμε τίποτα για την εμπορία. Δεν υπήρχε αυτή η διάταξη. Τη φέραμε τη διάταξη αυτή, εξαντλήσαμε τα όρια των ποινών του Ποινικού μας Κώδικα. Τι άλλο να κάνουμε;
Τελειώνω, κύριε Πρόεδρε, με μία επισήμανση. Θα τα πούμε και αύριο, βέβαια, αλλά πρέπει να απαντήσω σε μια κατηγορία -γιατί έτσι το εξέλαβα- που εκτοξεύτηκε από το ΚΚΕ: Πρόκειται για ένα φοροεισπρακτικό νομοσχέδιο.
Αγαπητέ συνάδελφε, κύριε Ιγνατιάδη, σας καταθέτω την αγωνία του Υπουργείου για την εξεύρεση πόρων που θα πρέπει να δοθούν στους δήμους ούτως ώστε να μπορέσουν να λειτουργήσουν τις κατάλληλες υποδομές γι’ αυτήν τη διαχείριση του αδέσποτου ζωικού κεφαλαίου.
Αν σας δώσω τις επιστολές που λάβαμε από την Κεντρική Ένωση Δήμων Ελλάδος, από την ΚΕΔΕ, οι δήμαρχοι οι ίδιοι λένε το εξής: «Ωραία. Θέλετε να μας αναθέσετε μία αρμοδιότητα. Μας την αναθέτετε, γιατί θα πρέπει σε μας να την αναθέσετε -το καταλαβαίνουμε- αφού όταν μιλάμε για αδέσποτα ζώα κ.λπ., στην επικράτεια κάποιου δήμου είναι. Άρα, λοιπόν, το αντιμετωπίζουμε το πρόβλημα, ναι. Δώστε μας και όπλα να μπορέσουμε να αντεπεξέλθουμε, δώστε μας και πόρους».
Έρχεται, λοιπόν, το Υπουργείο και βρίσκει για πρώτη φορά -και γι’ αυτό ευελπιστούμε στην επιτυχία- πηγές πόρων που δίδονται στο Υπουργείο Εσωτερικών και από το Υπουργείο Εσωτερικών στη συνέχεια, περνούν στους δήμους, αλλά και άμεσα έσοδα στους δήμους με αποφάσεις των δημοτικών συμβουλίων.","ΑΣΤΕΡΙΟΣ ΡΟΝΤΟΥΛΗΣ",446
"73748"," Κλείστε, σας παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73749"," Κλείνω, κύριε Πρόεδρε, τονίζοντας το εξής: Οποιαδήποτε κριτική είναι θεμιτή, αλλά να μην προσβάλλει την ορθοφροσύνη και να βλέπουμε το πρόβλημα που πρέπει να αντιμετωπίσουμε.
Για μας, το μεγάλο στοίχημα, λοιπόν, δεν είναι αν κάποια άρθρα είναι καλά, είναι άσχημα, είναι λάθος, μπορούν να γίνουν καλύτερα. Όλα δεκτά.
Για μας το μεγάλο στοίχημα, κύριε Πρόεδρε και αγαπητοί συνάδελφοι, είναι ένα: Αυτό το νομοσχέδιο με τον εξοπλισμό που έχει -αν μπορούμε να το κάνουμε καλύτερο και αναμένουμε τις γόνιμες παρατηρήσεις σας, να το κάνουμε καλύτερο- θα εφαρμοστεί όπως πρέπει να εφαρμοστεί. Αυτή είναι η αγωνία του Υπουργείου Αγροτικής Ανάπτυξης και Τροφίμων.
Τελειώνοντας, λοιπόν, τις ευχαριστίες όλων -και του κ. Σκανδαλίδη, ο οποίος δαπάνησε πάρα πολλές ώρες εξονυχιστικής μελέτης επί του νομοσχεδίου και του κ. Δριβελέγκα και εμού προσωπικά- για τη συνεισφορά σας στην επεξεργασία του νομοσχεδίου.
Σας ευχαριστώ πολύ.
(Χειροκροτήματα)","ΑΣΤΕΡΙΟΣ ΡΟΝΤΟΥΛΗΣ",446
"73750"," Οι εισηγητές έχουν κάτι να προσθέσουν;
Από δύο λεπτά μπορώ να σας δώσω, αν θέλετε να συμπληρώσετε κάτι. Εάν δεν έχετε τίποτα να συμπληρώσετε, θα ολοκληρώσουμε τη συζήτηση σε αυτό το σημείο. Αύριο θα μπούμε στα άρθρα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73751"," Κύριε Πρόεδρε, να κάνουμε μια παρατήρηση;","ΑΘΑΝΑΣΙΟΣ ΠΛΕΥΡΗΣ",432
"73752"," Κύριε Πρόεδρε, ζητώ το λόγο.","ΒΑΣΙΛΕΙΟΣ ΓΙΟΥΜΑΤΖΙΔΗΣ",107
"73753"," Το λόγο έχει ο Εισηγητής Πλειοψηφίας, κ. Γιουματζίδης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73754"," Κύριε Πρόεδρε, κύριοι συνάδελφοι, θεωρώ ότι το κομβικό ζήτημα το οποίο αντιμετωπίζει το νομοσχέδιο έχει να κάνει με την ουσιαστική ανάληψη από πλευράς της πολιτείας των ευθυνών της. Σε μια ευνομούμενη πολιτεία έχει την υποχρέωση ο εθελοντισμός να είναι επικουρικός. Δεν είναι δηλαδή το κυρίαρχο στοιχείο, όπως πιθανόν μέχρι τώρα εκλαμβάνεται, που καθορίζει πολλές φορές και με διαφορετικές ιδεολογικές προσεγγίσεις το θέμα. Για αυτό έχουμε και τις αντιπαραθέσεις μεταξύ των διαφόρων φιλοζωικών σωματείων.
Έτσι, λοιπόν, πιθανόν να έπρεπε κάποια στιγμή να καθοριστεί και αυτό το πλαίσιο ούτως, ώστε στο όνομα του εθελοντισμού να μην κάνει ο καθένας ό,τι νομίζει ότι είναι σωστό.
Σας ευχαριστώ.","ΒΑΣΙΛΕΙΟΣ ΓΙΟΥΜΑΤΖΙΔΗΣ",107
"73755"," Το λόγο έχει ο κ. Πλεύρης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73756"," Κύριε Υπουργέ, θα τοποθετηθούμε αύριο και για τα άρθρα του νομοσχεδίου. 
Θεωρώ ότι πραγματικά γίνεται ένα πολύ μεγάλο βήμα ειδικά στο κομμάτι των κυρώσεων για την κακοποίηση των ζώων και πρωτίστως στον τομέα του παραδειγματισμού της κοινωνίας.
Επειδή, όμως, ρωτήθηκα και με τη νομική μου ιδιότητα…","ΑΘΑΝΑΣΙΟΣ ΠΛΕΥΡΗΣ",432
"73757"," Από ποιον;","ΑΣΤΕΡΙΟΣ ΡΟΝΤΟΥΛΗΣ",446
"73758"," Ρωτήθηκα από το συνάδελφο, κ. Κιλτίδη.
 Επειδή, λοιπόν, ρωτήθηκα και με τη νομική μου ιδιότητα, θεωρώ ότι τόσο στο κομμάτι των υιοθεσιών, βάσει και της Οδηγίας και του Κανονισμού που υπάρχει και του ισχύοντος πλαισίου, δύναται να γίνουν υιοθεσίες και από τα φιλοζωικά σωματεία. 
Αυτό το στηρίζω στο εξής σκεπτικό. Πρώτον, η Οδηγία αναφέρει για ιδιοκτήτη ή φυσικό πρόσωπο. Οπότε, όταν λέει για ιδιοκτήτη ή φυσικό πρόσωπο προφανώς, εννοεί ότι ο ιδιοκτήτης αφ’ ενός μπορεί και να μην είναι φυσικό πρόσωπο και αφ’ ετέρου ότι ήδη η ίδια μας η νομοθεσία ουσιαστικά, δίνοντας τη διαχείριση των αδέσποτων ζώων στους δήμους, αποδέχεται τοις πράγμασι, ότι ο ίδιος ο δήμος είναι ο δεσπότης εκείνη τη στιγμή, του αδέσποτου ζώου.
Υπό αυτήν την έννοια, λοιπόν, θεωρώ ότι και το φιλοζωικό σωματείο μπορεί να υιοθετήσει. Μάλιστα η άποψή μου είναι -και επιμένω σε αυτό- ότι, για να παταχθεί το όποιο εμπόριο υπάρχει είναι προτιμότερο να μπορώ να ελέγχω και τα φιλοζωικά σωματεία, ανάλογα με τις υιοθεσίες τις οποίες θα έχουν κάνει.
(ΜΕΤΑ ΤΗΝ ΚΑΤΑΜΕΤΡΗΣΗ)","ΑΘΑΝΑΣΙΟΣ ΠΛΕΥΡΗΣ",432
"73759"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 264 συνάδελφοι.
Υπέρ του άρθρου 4 δηλαδή «ΝΑΙ» ψήφισαν 220 Βουλευτές.
Κατά του άρθρου 4 δηλαδή «ΝΑΙ» ψήφισαν 39 Βουλευτές. 
«ΠΑΡΩΝ» ψήφισαν 5 Βουλευτές. 
Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Υπέρ του άρθρου 5 δηλαδή «ΝΑΙ» ψήφισαν 225 Βουλευτές.
Κατά του άρθρου 5 δηλαδή «ΟΧΙ» ψήφισαν 38 Βουλευτές. 
«ΠΑΡΩΝ» ψήφισε 1 Βουλευτής. 
Συνεπώς το άρθρο 5 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 6 δηλαδή «ΝΑΙ» ψήφισαν 170 Βουλευτές.
Κατά του άρθρου 6 δηλαδή «ΟΧΙ» ψήφισαν 83 Βουλευτές. 
«ΠΑΡΩΝ» ψήφισαν 11 Βουλευτές. 
Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Υπέρ του άρθρου 7 δηλαδή «ΝΑΙ» ψήφισαν 212 Βουλευτές. 
Κατά του άρθρου 7 δηλαδή «ΟΧΙ» ψήφισαν 51 Βουλευτές. 
«ΠΑΡΩΝ» ψήφισε 1 Βουλευτής.
Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 16 δηλαδή «ΝΑΙ» ψήφισαν 215 Βουλευτές. 
Κατά του άρθρου 16 δηλαδή «ΟΧΙ» ψήφισαν 45 Βουλευτές. 
«ΠΑΡΩΝ» ψήφισαν 4 Βουλευτές.
Συνεπώς το άρθρο 16 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 17 δηλαδή «ΝΑΙ» ψήφισαν 211 Βουλευτές. 
Κατά του άρθρου 17 δηλαδή «ΟΧΙ» ψήφισαν 43 Βουλευτές. 
«ΠΑΡΩΝ» ψήφισαν 10 Βουλευτές.
Συνεπώς το άρθρο 17 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 18 δηλαδή «ΝΑΙ»ψήφισαν 225 Βουλευτές. 
Κατά του άρθρου 18 δηλαδή «ΟΧΙ» ψήφισαν 39 Βουλευτές. 
Συνεπώς το άρθρο 18 έγινε δεκτό ως έχει κατά πλειοψηφία.
Υπέρ του άρθρου 19 δηλαδή «ΝΑΙ» ψήφισαν 206 Βουλευτές. 
Κατά του άρθρου 19 δηλαδή «ΟΧΙ» ψήφισαν 49 Βουλευτές. 
«ΠΑΡΩΝ» ψήφισαν 9 Βουλευτές.
Συνεπώς το άρθρο 19 έγινε δεκτό κατά πλειοψηφία.
Υπέρ του άρθρου 24 δηλαδή «ΝΑΙ» ψήφισαν 179 Βουλευτές. 
Κατά του άρθρου 24 δηλαδή «ΟΧΙ» ψήφισαν 74 Βουλευτές. 
«ΠΑΡΩΝ» ψήφισαν 11 Βουλευτές.
Συνεπώς το άρθρο 24 έγινε δεκτό κατά πλειοψηφία.
Υπέρ του παλαιού άρθρου 28, δηλαδή «ΝΑΙ» το οποίο αναριθμείται σε 27, ψήφισαν 224 Βουλευτές. 
Κατά του παλαιού άρθρου 28, δηλαδή «ΟΧΙ» το οποίο αναριθμείται σε 27, ψήφισαν 39 Βουλευτές. 
 «ΠΑΡΩΝ» ψήφισε 1 Βουλευτής.
Συνεπώς το άρθρο 27 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Για το παλαιό άρθρο 30, το οποίο αναριθμείται σε 29, ψήφισαν 253 Βουλευτές. 
Υπέρ του παλαιού άρθρου 30, δηλαδή «ΝΑΙ» το οποίο αναριθμείται σε 29, ψήφισαν 101 Βουλευτές. 
Κατά του παλαιού άρθρου 30, δηλαδή «ΟΧΙ» το οποίο αναριθμείται σε 29, ψήφισαν 65 Βουλευτές. 
 «ΠΑΡΩΝ» ψήφισαν 87 Βουλευτές.
Συνεπώς το άρθρο 29 δεν έγινε δεκτό.
Το πρωτόκολλο της διεξαχθείσης ονομαστικής ψηφοφορίας έχει ως εξής:
(Να φωτογραφηθεί το πρωτόκολλο της σελίδας 274α)","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73760"," Ερωτάται το Σώμα: Γίνεται δεκτό το ακροτελεύτιο άρθρο του νομοσχεδίου;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73761"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"73762"," Το ακροτελεύτιο άρθρο του νομοσχεδίου έγινε δεκτό.
Συνεπώς το νομοσχέδιο του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 – 2015» έγινε δεκτό επί της αρχής και επί των άρθρων, κατά πλειοψηφία.
Η ψήφισή του στο σύνολο αναβάλλεται για άλλη συνεδρίαση.
Κυρίες και κύριοι συνάδελφοι, ως προς το σχέδιο νόμου του Υπουργείου Αγροτικής Ανάπτυξης κηρύσσεται περαιωμένη η συζήτηση επί της αρχής του σχεδίου νόμου του Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό». 
Ερωτάται το Σώμα: Γίνεται δεκτό το νομοσχέδιο επί της αρχής;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73763"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"73764"," Συνεπώς το νομοσχέδιο του  Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό» έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"73765"," Μάλιστα, μάλιστα.
Με τη συναίνεση του Σώματος και ώρα 0.33΄ λύεται η συνεδρίαση για σήμερα Τετάρτη 25 Ιανουαρίου 2012 και ώρα 10.00΄, με αντικείμενο εργασιών του Σώματος νομοθετική εργασία: συνέχιση της συζήτησης επί του σχεδίου νόμου του  Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό»
Ο","ΟΛΟΙ ΟΙ ΒΟΥΛΕΥΤΕΣ",NA
