"","Content","name","ParlmemberID"
"5396","Date","10-10-2012",NA
"5397"," Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση διάρκειας του Προγράμματος “Βοήθεια στο Σπίτι”»».
Η Διάσκεψη των Προέδρων αποφάσισε στη συνεδρίασή της, της 4-10-2012, τη συζήτηση του νομοσχεδίου σε μια συνεδρίαση. 
Το παραπάνω νομοσχέδιο εισάγεται σύμφωνα με τη διάταξη του άρθρου 108 παράγραφος 6 του Κανονισμού της Βουλής, δεδομένου ότι πληροί τις αναγκαίες προϋποθέσεις: δηλαδή, έγινε δεκτό ομόφωνα από τη Διαρκή Επιτροπή. Αυτό σημαίνει ότι ψηφίζεται από τη Βουλή χωρίς συζήτηση. 
Προτείνω να μιλήσουν οι εισηγητές και οι ειδικοί αγορητές για πέντε λεπτά της ώρας ο καθένας και στη συνέχεια να ψηφισθεί η αρχή του νομοσχεδίου.
Επίσης, να ψηφιστεί το άρθρο πρώτο του νομοσχεδίου με την τροπολογία με γενικό αριθμό 31 και ειδικό 3, η οποία αναφέρεται στην παράταση διάρκειας του προγράμματος «Βοήθεια στο Σπίτι». Στη συνέχεια να γίνει συζήτηση επί των υπολοίπων τροπολογιών και κυρίως επί μιας τροπολογίας που είναι υπουργική, για την οποία έγινε λόγος και αφορά τη ρύθμιση καθυστερούμενων ασφαλιστικών εισφορών, κατάργηση εργοδοτικής εισφοράς υπέρ ΟΕΚ και ΟΕΕ.
Συμφωνεί το Σώμα;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5398"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"5399"," Συνεπώς το Σώμα συνεφώνησε ομοφώνως.
Πριν δώσω το λόγο στην κ. Μανδρέκα, εισηγήτρια της Νέας Δημοκρατίας, θέλω να ανακοινώσω ότι ο Γραμματέας της Κοινοβουλευτικής Ομάδας του ΠΑΣΟΚ κ. Γιάννης Μανιάτης ορίζει ως ειδικό αγορητή τον Βουλευτή κ. Ιωάννη Κουτσούκο. 
Επίσης, ο Γραμματέας της Κοινοβουλευτικής Ομάδας των Ανεξάρτητων Ελλήνων κ. Κωνσταντίνος Μαρκόπουλος ορίζει ως ειδικό αγορητή τον Βουλευτή κ. Παύλο Χαϊκάλη. 
Ο Λαϊκός Σύνδεσμος-Χρυσή Αυγή διά του Κοινοβουλευτικού του Εκπροσώπου κ. Χρήστου Παππά ορίζει ως ειδικό αγορητή τον Βουλευτή Μεσσηνίας κ. Δημήτριο Κουκούτση.
Η Δημοκρατική Αριστερά διά του Προέδρου της κ. Φώτη Κουβέλη ορίζει ως ειδική αγορήτρια την Βουλευτή Θεσσαλονίκης κ. Αικατερίνη Μάρκου. 
Τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπύρος Χαλβατζής ορίζει ως ειδικό αγορητή τον Βουλευτή κ. Γεώργιο Λαμπρούλη.
Το λόγο έχει η εισηγήτρια της Νέας Δημοκρατίας κ. Ασπασία Μανδρέκα, για πέντε λεπτά.
Επειδή είναι λίγοι οι ομιλητές θα υπάρξει μια ανοχή δύο-τριών λεπτών. 
Ορίστε, κυρία Μανδρέκα, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5400"," Κύριε Πρόεδρε, ευχαριστώ.
Κύριε Πρόεδρε, κύριε Υπουργέ, κύριε Υφυπουργέ, κυρίες και κύριοι συνάδελφοι, φέρεται σήμερα προς συζήτηση επί της αρχής, των άρθρων και του συνόλου του το αποτελούμενο από δύο άρθρα σχέδιο νόμου, προκειμένου να κυρωθεί η από 14 Ιουνίου 2012 πράξη νομοθετικού περιεχομένου.
Σύμφωνα με την πράξη αυτή παρατάθηκε ως την 30η Σεπτεμβρίου 2012 η διάρκεια του προγράμματος «Βοήθεια στο Σπίτι» και αντίστοιχα οι συμβάσεις εργασίας ορισμένου χρόνου του απασχολούμενου στο εν λόγω πρόγραμμα προσωπικού, όπως η διάρκεια αυτή οριζόταν με την από 31-12-2011 πράξη νομοθετικού περιεχομένου, η οποία και κυρώθηκε με το δεύτερο άρθρο του ν.4047/2012, δηλαδή μέχρι 30-6-2012. 
Η ρύθμιση της παράτασης της διάρκειας του προγράμματος ήταν αναγκαία και επιβεβλημένη καθόσον κατά το χρόνο λήξης του προγράμματος αυτού υφίσταται αντικειμενική αδυναμία εφαρμογής του διαδόχου προγράμματος με την ονομασία πρόγραμμα «Κατ’ Οίκον Φροντίδα Συνταξιούχων»». 
Όπως γίνεται αντιληπτό, αν δεν υπήρχε η άμεση πρόνοια παράτασης της λειτουργίας του προγράμματος «Βοήθεια στο Σπίτι» θα προέκυπτε όχι μόνο πρόβλημα, αλλά και σπουδαίος κίνδυνος για τα ωφελούμενα από το πρόγραμμα αυτό άτομα τα οποία, όπως στη συνέχεια θα αναφέρω, ανήκουν σε εξαιρετικά ευάλωτες ομάδες της κοινωνίας. 
Ο βαθμός εξάλλου της έκτακτης παρούσας και εξαιρετικά επείγουσας ανάγκης που θα προέκυπτε για τις προαναφερόμενες ομάδες στην περίπτωση μη παράτασης του προγράμματος, επιτείνεται στο μέγιστο βαθμό από τις δυσχερείς συνθήκες που έχουν διαμορφωθεί εξαιτίας της πρωτοφανούς και οξείας οικονομικής και κοινωνικής κρίσης που διέρχεται η χώρα μας. 
Υπήρξε συνεπώς κίνδυνος και άφευκτη ανάγκη η οποία επέβαλε τη ρύθμιση της κατάστασης με την πράξη νομοθετικού περιεχομένου, όπως προβλέπεται με την παράγραφο 1 του άρθρου 44 του Συντάγματος. 
Περαιτέρω πρέπει να αναφερθεί ότι στο άρθρο 2 της εν λόγω πράξης –άρθρο 1 του σχεδίου νόμου- ορίζεται ότι για τη χρηματοδότηση και υλοποίηση κατά τη διάρκεια της παράτασης του προγράμματος και των συμβάσεων εργασίας ορισμένου χρόνου του απασχολούμενου προσωπικού για το 2012 και έως την έναρξη εφαρμογής του προγράμματος «Κατ’ οίκον Φροντίδα Συνταξιούχων», το οποίο προβλέπεται από το άρθρο 138 του ν. 4052/2012, είναι δυνατή η μεταφορά πόρων από το λογαριασμό της εισφοράς αλληλεγγύης συνταξιούχων που τηρείται στο Ασφαλιστικό Κεφάλαιο Αλληλεγγύης Γενεών ΑΚΑΓΕ. Οι πόροι αυτοί θα χρησιμοποιηθούν υπέρ των συνταξιούχων όλων των ταμείων κύριας ασφάλισης αρμοδιότητας Υπουργείου Εργασίας και Κοινωνικής Ασφάλισης που ωφελούνται από το πρόγραμμα. 
Με κοινή απόφαση των Υπουργών Οικονομικών, Εργασίας και Εσωτερικών, προσδιορίζεται το ύψος των μεταβιβαζομένων πόρων, η διαδικασία μεταφοράς τους και κάθε άλλη αναγκαία λεπτομέρεια. Η διαχείριση των πόρων αυτών καθώς και οι υποχρεώσεις υλοποίησης του προγράμματος, καθορίζονται σε προγραμματική σύμβαση που υπογράφεται μεταξύ των Υπουργών Εργασίας, Εσωτερικών και της «Ελληνικής Εταιρείας Τοπικής Ανάπτυξης και Αυτοδιοίκησης Α.Ε.».
Όπως εξάλλου προκύπτει από την υπ’ αριθμόν 124/1/2012 σχετική έκθεση του Γενικού Λογιστηρίου του Κράτους, από τις προτεινόμενες διατάξεις προκαλείται δαπάνη σε βάρος του ΑΚΑΓΕ ύψους 10 εκατομμυρίων ευρώ περίπου από την παράταση για τρεις επιπλέον μήνες του προγράμματος «Βοήθεια στο Σπίτι». 
Επίσης, πρέπει να γίνει μνεία ότι οι διατάξεις θα εφαρμοστούν από τους σχετικούς φορείς των Οργανισμών Τοπικής Αυτοδιοίκησης που υλοποιούν ήδη το πρόγραμμα και τη διαχείριση των πόρων θα αναλάβει η «Ελληνική Εταιρεία Τοπικής Ανάπτυξης και Αυτοδιοίκησης». 
Θεωρώ ότι είναι εξαιρετικά σημαντικό για την παρούσα συζήτηση να αναφερθεί ότι από την κύρωση των εν λόγω διατάξεων που επιβεβαιώνουν τη βούληση της πολιτείας για προάσπιση αλλά και αναβάθμιση του κράτους πρόνοιας και κοινωνικής προστασίας, επηρεάζονται σημαντικές κοινωνικές και οικονομικές ομάδες του πληθυσμού που είναι οι ακόλουθες:
Πρώτον, είναι οι απασχολούμενοι στο πρόγραμμα «Βοήθεια στο Σπίτι», των οποίων οι συμβάσεις εργασίας έληγαν την 30-6-2012, ενώ με τις προτεινόμενες διατάξεις παρατείνονται για άλλο ένα τρίμηνο, δηλαδή μέχρι την 30-9-2012. Πρέπει να τονιστεί ότι οι άνθρωποι αυτοί, οι οποίοι ανέρχονται στους τρεισήμισι χιλιάδες, προσφέρουν τις υπηρεσίες τους καθημερινά στους ωφελούμενους, οι οποίοι ανέρχονται στους εβδομήντα χιλιάδες. 
Μάλιστα, από προσωπική πείρα –μιας και έχω θητεύσει στην τοπική αυτοδιοίκηση- μπορώ να σας διαβεβαιώσω, κυρίες και κύριοι συνάδελφοι, ότι οι άνθρωποι αυτοί διαθέτουν τις υπηρεσίες τους σε ανήμπορους συνανθρώπους τους με περισσή διάθεση προσφοράς και αλληλεγγύης, εξαντλώντας πολλές φορές τις σωματικές και κυρίως τις ψυχικές τους δυνάμεις, αφού έχουν να αντιμετωπίσουν τα δικά τους σοβαρά προβλήματα που προκύπτουν από τη μη έγκαιρη καταβολή των δεδουλευμένων τους, τις εν γένει εργασιακές τους συνθήκες αλλά και την αβεβαιότητα που τους διακατέχει για το μέλλον του προγράμματος, στο οποίο απασχολούνται. 
Δεύτερον, είναι οι ωφελούμενοι από το πρόγραμμα. Αυτοί είναι οι συνταξιούχοι όλων των φορέων κύριας ασφάλισης. Πρόκειται για άτομα που βρίσκονται σε εξαιρετικά ευάλωτες και ευπαθείς ομάδες και είναι άτομα ηλικιωμένα που δεν αυτοεξυπηρετούνται πλήρως ή είναι απολύτως εξαρτωμένα από τη βοήθεια τρίτου, καθώς και άτομα με ειδικές ανάγκες. Συνήθως αυτά είναι μοναχικά, με σοβαρά προβλήματα υγείας, τα οποία τα καθιστούν ανίκανα να αντιμετωπίσουν τις καθημερινές ανάγκες διαβίωσής τους. 
Εξάλλου, μπορεί να είναι άτομα που δεν διαθέτουν καθόλου ή διαθέτουν ελάχιστους οικονομικούς πόρους, άτομα που το εισόδημά τους δεν τους επιτρέπει να εξασφαλίσουν τις απαιτούμενες υπηρεσίες για τη βελτίωση της ποιότητας ζωής τους. Μπορεί ακόμα να συνυπάρχουν με άλλα άτομα της οικογένειάς τους, τα οποία όμως δεν δύνανται για διάφορους λόγους να τους παρέχουν τις αναγκαίες φροντίδες, με κατάληξη τις περισσότερες φορές να οδηγούνται σε κέντρα ηλικιωμένων και ιδρύματα. 
Κατ’ ακολουθία, σκοπός του προγράμματος είναι η εξασφάλιση της αξιοπρεπούς διαβίωσης, η βελτίωση της ποιότητας ζωής των ατόμων της τρίτης ηλικίας καθώς και των ατόμων με κινητικά ή άλλα ειδικά προβλήματα, η υποβοήθηση της αυτόνομης και αξιοπρεπούς διαβίωσης, η παραμονή τους στο οικείο φυσικό, οικογενειακό αλλά και κοινωνικό περιβάλλον, η υποστήριξη του κοινωνικού περιβάλλοντος των επωφελούμενων και η διατήρηση της συνοχής της οικογένειας. Το πρόγραμμα παρέχει συμβουλευτική και ψυχολογική υποστήριξη, νοσηλευτική φροντίδα, οικογενειακή βοήθεια και συντροφιά. 
Γνωρίζουμε μάλιστα, ότι οι υπηρεσίες αυτές όχι μόνο αναβαθμίζουν την ποιότητα ζωής των επωφελούμενων, αλλά και σε πολλές περιπτώσεις –και λέγεται αυτό χωρίς καμία διάθεση υπερβολής- είναι αναγκαίες ακόμα και για την επιβίωση κάποιων από αυτούς. Είναι αναμφισβήτητη, λοιπόν, η σημαντικότητα του εν λόγω προγράμματος, το οποία αντικειμενικά επιτελεί το ρόλο για τον οποίο δημιουργήθηκε.
Η δε αναγκαιότητα συνέχισής του επιβάλλεται από την αποτελεσματικότητά του σε σχέση με τους βασικούς σκοπούς του αλλά και σαφέστατα υποδηλώνεται από την ενδιάθετη θετικότατη στάση απέναντι σε αυτό, τόσο των ωφελουμένων ευπαθών ομάδων όσο και ολόκληρης της ελληνικής κοινωνίας.
Όλοι μας αντιλαμβανόμαστε, λοιπόν, ότι στα πλαίσια των δεδομένων αυτών κινήθηκε η ελληνική πολιτεία, η οποία θέτοντας ως προτεραιότητα την εξασφάλιση συνέχισης παράτασης του αναγκαίου για το προνοιακό μας σύστημα προγράμματος, εξέδωσε την αναφερόμενη πράξη νομοθετικού περιεχομένου. Μάλιστα στο ίδιο πλαίσιο εξακολουθεί και κινείται και σήμερα η Κυβέρνηση διά της πολιτικής ηγεσίας των Υπουργείων Εσωτερικών και Εργασίας.
Ειδικότερα ο Υπουργός Εσωτερικών κ. Ευριπίδης Στυλιανίδης, καθώς και ο Υφυπουργός Εργασίας, Κοινωνικής Ασφάλισης και Πρόνοιας κ. Νίκος Παναγιωτόπουλος, την 28-9-2012 ανακοίνωσαν την περαιτέρω παράταση του προγράμματος «Βοήθεια στο Σπίτι» μέχρι την 31η Μαρτίου 2013. Σε αυτήν την παράταση αφορά και η κατατεθείσα σήμερα τροπολογία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Η ανακοίνωση αυτή μάλιστα, έτυχε θερμής υποδοχής τόσο από τους εργαζομένους στο πρόγραμμα, οι οποίοι -όπως ήδη αναφέρθηκε- ελπίζουν στην οριστική άρση της εργασιακής αβεβαιότητας, όσο και κατά κύριο λόγο από τους ωφελούμενους τους προγράμματος και τις οικογένειές τους.","ΑΣΠΑΣΙΑ ΜΑΝΔΡΕΚΑ",295
"5401"," Κυρία Μανδρέκα, να συντομεύσετε παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5402","  Ένα λεπτό, κύριε Πρόεδρε. Ευχαριστώ.
Ενημερωτικά και μόνο αναφέρω στο σημείο αυτό ότι η θετικότατη αυτή εξέλιξη, συμβαδίζει με το εξαγγελθέν πρόγραμμα με την ονομασία «Κατ’ Οίκον Φροντίδα Συνταξιούχων», το οποίο θα αποτελέσει το διάδοχο πρόγραμμα του προγράμματος «Βοήθεια στο Σπίτι» και στο οποίο θα απασχοληθεί το έμπειρο υπάρχον προσωπικό και το οποίο θα στηρίζεται στις ευχέρειες των νέων εργαλείων της κοινωνικής οικονομίας, προκειμένου να ενσωματώσει στη δομή του τους φορείς που το υλοποιούν μέχρι σήμερα, κυρίως όσον αφορά εργαζομένους και δήμους.","ΑΣΠΑΣΙΑ ΜΑΝΔΡΕΚΑ",295
"5403"," Ολοκληρώσατε, κυρία Μανδρέκα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5404","  Από την πλευρά του το Υπουργείο Εργασίας ήδη εκπονεί σχέδιο για την ορθή λειτουργία του νέου προγράμματος.
Κυρίες και κύριοι συνάδελφοι, είναι βαθιά η πεποίθησή μου ότι όλοι μας συμφωνούμε για την αξία του προγράμματος και το βαθμό σημαντικότητας στο πλαίσιο του κράτους πρόνοιας και κοινωνικής δικαιοσύνης που επιτάσσει η δημοκρατία, ο πολιτισμός και ο ανθρωπισμός.
Οφείλουμε, λοιπόν, όλοι να συμβάλλουμε ο καθένας από τη θέση του στη διασφάλιση της ύπαρξης αλλά και της βιώσιμης και αποτελεσματικής συνέχισης του Προγράμματος αυτού και εφόσον είναι δυνατόν, να καταβάλλουμε κάθε προσπάθεια για τη διεύρυνσή του, επ’ ωφελεία τόσο των δικαιούχων των παρεχομένων υπηρεσιών όσο και των απασχολουμένων στο πρόγραμμα, αρχικό και διάδοχο. Είναι για όλους μας το ελάχιστο χρέος.
Για όλους αυτούς τους λόγους και τις αιτίες, εισηγούμαι στο Σώμα την υπερψήφιση του σχετικού νομοσχεδίου. 
Σας ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΑΣΠΑΣΙΑ ΜΑΝΔΡΕΚΑ",295
"5405"," Το λόγο έχει ο εισηγητής του ΣΥΡΙΖΑ-ΕΚΜ, κ. Στρατούλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5406"," Κυρίες και κύριοι Βουλευτές, όσον αφορά την παράταση του προγράμματος «Βοήθεια στο Σπίτι» κατά τρεις μήνες που προτείνεται συν έξι μήνες που έχει δεσμευτεί ο Υπουργός ότι θα έρθει τώρα κατά τη διάρκεια της συζήτησης μας με τροπολογία, ώστε να φτάσει μέχρις τις 31-12-2013, νομίζω ότι δεν έχει κανείς αντίρρηση, τουλάχιστον από εμάς από τον ΣΥΡΙΖΑ.
Αυτήν την παράταση τη ζητούν οι ίδιοι οι εργαζόμενοι, παίρνουν μία ανάσα, ώστε να μπορέσουν με καλύτερες προϋποθέσεις να λύσουν το εργασιακό τους πρόβλημα. Κυρίως, όμως, παίρνουν μία ανάσα οι εκατόν τριάντα χιλιάδες ηλικιωμένοι και άτομα με αναπηρία που επωφελούνται και στηρίζονται από αυτό το πρόγραμμα.
Έχουμε, όμως, να πούμε τα εξής. Κατ’ αρχάς είναι απαράδεκτο να υπάρχει τέτοια θεσμική αβεβαιότητα σχετικά με αυτό το πρόγραμμα στους τρεις χιλιάδες εργαζόμενους και στους εκατόν τριάντα χιλιάδες επωφελούμενους αυτού του προγράμματος, όσον αφορά τη χρονική διάρκειά του.
Έχουν γίνει μέχρι σήμερα από τότε που ισχύει –εδώ και δώδεκα χρόνια- δώδεκα παρατάσεις αυτού του προγράμματος, ετήσιες ή σε τεταρτημόρια. Αυτό είναι απαράδεκτο. Κάθε φορά είμαστε με κομμένη την ανάσα για το αν θα συνεχιστεί αυτό το πρόγραμμα. 
Η δεύτερη αβεβαιότητα η οποία υπήρχε, ήταν όσον αφορά τη χρηματοδότηση αυτού του προγράμματος. Στην αρχή, τα πρώτα χρόνια αυτό το πρόγραμμα χρηματοδοτούταν από το ΕΣΠΑ, μετά χρηματοδοτούταν από το ΕΣΠΑ και από τους κεντρικούς αυτοτελείς πόρους των δήμων. Σήμερα για την παράτασή του χρησιμοποιείται το ΑΚΑΓΕ, δηλαδή το Ασφαλιστικό Κεφάλαιο Αλληλεγγύης των Γενεών, οι πόροι του οποίου είναι από ένα μέρος των ασφαλιστικών εισφορών των ασφαλισμένων. Από την 1-1-2013 μέχρι 31-3-2013, αυτό το δεύτερο τρίμηνο της επέκτασης θα χρηματοδοτείται με χρήματα που διασφάλισε το Υπουργείο Εσωτερικών. Αυτή η αβεβαιότητα πρέπει να σταματήσει και όσον αφορά τη διάρκεια του προγράμματος και όσον αφορά τους πόρους του, που πρέπει να είναι σταθερά καθορισμένοι δημόσιοι και κοινοτικοί πόροι. 
Κατά την εκτίμησή μας, το πρόγραμμα «Βοήθεια στο Σπίτι» είναι απαραίτητο να συνεχιστεί και να αναβαθμιστεί σήμερα όσο ποτέ πριν. Ακόμα και αν δεν είχαμε αυτό το πρόγραμμα, θα έπρεπε να το εφεύρουμε και να το θωρακίσουμε και να το αναβαθμίσουμε ακόμα περισσότερο, ιδιαίτερα στις σημερινές συνθήκες της οικονομικής κρίσης και των πολιτικών των βάρβαρων και ανθρωποκτόνων μνημονίων που οδηγούν αυτές τις κοινωνικές κατηγορίες, τις ευπαθείς ομάδες που επωφελούνται αυτού του προγράμματος, στην απόλυτη εξαθλίωση. 
Αν χθες χρειαζόταν μία φορά αυτό το πρόγραμμα, σήμερα χρειάζεται εκατό και μάλιστα, όταν το τελευταίο διάστημα έχουν τεθεί υπ’ όψιν μας –και έχουν τεθεί υπ’ όψιν και όλων των κομμάτων της Βουλής- κύριε Πρόεδρε, πολύ αξιόπιστες και φερέγγυες μελέτες, οι οποίες έχουν γίνει από τη Σχολή Δημόσιας Υγείας, από το Πανεπιστήμιο Πελοποννήσου, αλλά και από την Κεντρική Ένωση Δήμων. Αυτές οι μελέτες αποδεικνύουν με ερωτηματολόγια στους ίδιους τους ενδιαφερόμενους και στις οικογένειές τους ότι αυτό το πρόγραμμα είναι το πιο δημοφιλές στις ευπαθείς ομάδες και στις οικογένειές τους και είναι και το πιο αποτελεσματικό ως ένα πρόγραμμα ουσιαστικά πρωτοβάθμιας κοινωνικής φροντίδας σε αυτές τις ευπαθείς ομάδες. 
Είναι γνωστό, κύριε Πρόεδρε, ότι εμείς δεν συμφωνούμε με το νέο θεσμικό πλαίσιο το οποίο έχει θεσπιστεί για αυτές τις κοινωνικές υπηρεσίες. Γνωρίζετε καλά ότι έχει μετονομαστεί αυτό το πρόγραμμα από πρόγραμμα «Βοήθεια στο Σπίτι» σε «Κατ’ Οίκον Φροντίδα Συνταξιούχων» με το ν. 4052/2012. Έχουμε πει –και λέμε- με μεγάλη σαφήνεια ότι έχει πολύ μεγάλα προβλήματα αυτό το καινούργιο θεσμικό πλαίσιο που θα ισχύσει από την 1-4-2013. Το βάρος πέφτει στους ίδιους τους ασφαλισμένους. Θα χρηματοδοτείται με πόρους με το 0,2 των ασφαλιστικών εισφορών. Και αυτό είναι λάθος. Έπρεπε να χρηματοδοτείται με δημόσιους και κοινοτικούς πόρους. Επιβαρύνεται επιπλέον το ασφαλιστικό σύστημα, που τα έσοδά του και τα οικονομικά του έχουν πρόβλημα. 
Το δεύτερο είναι, ότι θα αποκλειστούν χιλιάδες από αυτούς τους εκατόν τριάντα χιλιάδες που μέχρι σήμερα δικαιούνταν ένταξης σε αυτό το πρόγραμμα, διότι θα καλύπτει μόνο τους συνταξιούχους. Γι’ αυτό, το καινούργιο πρόγραμμα που θα ισχύσει μετά από έξι μήνες λέγεται πρόγραμμα «Κατ’ Οίκον Φροντίδα Συνταξιούχων». Δηλαδή, θα αποκλειστούν όλοι οι ανασφάλιστοι και πολλοί από τους εκατόν τριάντα χιλιάδες ήταν ανασφάλιστοι για το λόγο ότι ήταν ευπαθείς ομάδες και δεν είχαν τη δυνατότητα να εργαστούν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δώστε μου ακόμα ένα λεπτό. 
Το τρίτο και το σπουδαιότερο είναι ότι, ενώ μέχρι τώρα το πρόγραμμα «Βοήθεια στο Σπίτι» υλοποιούταν από δημόσιες δομές –εννοώ δομές της τοπικής αυτοδιοίκησης και εντασσόταν στις κοινωφελείς δημοτικές επιχειρήσεις, όπως τις λέμε- και ενώ θα έπρεπε αυτό το πρόγραμμα να ενταχθεί στις καινούργιες διευθύνσεις κοινωνικής πολιτικής που συγκροτούνται στους δήμους –και με αυτόν τον τρόπο και οι ευπαθείς ομάδες θα είχαν μία βεβαιότητα ως προς το πρόγραμμα αλλά και οι εργαζόμενοι ως προς την απασχόλησή τους- τώρα μεταφέρεται το πρόγραμμα ακόμα και σε ιδιωτικές επιχειρήσεις με βάση τον καινούργιο νόμο, σε συνεταιριστικές επιχειρήσεις κ.λπ.. Και ξέρουμε καλά, κύριε Πρόεδρε, ότι οι ιδιωτικές επιχειρήσεις λειτουργούν με μοναδικό κριτήριο το κέρδος. 
Επομένως, κατά την άποψή μας, θα πρέπει να γίνουν δραστικές αλλαγές στο νέο θεσμικό πλαίσιο. Έχουμε συμφωνήσει στη Διαρκή Επιτροπή Κοινωνικών Υποθέσεων να έρθει ο Υπουργός σε δεκαπέντε μέρες να κουβεντιάσουμε, να υποβάλουν προτάσεις τα κόμματα, για να βελτιωθεί το νέο θεσμικό πλαίσιο, να γίνουν ριζικές αλλαγές, να κοπούν οι ομφάλιοι λώροι με την εμπορευματοποίηση και την ιδιωτικοποίηση αυτού του προγράμματος, να βασιστεί στο πρόγραμμα «Βοήθεια στο Σπίτι», που ήταν ένα σωστό πρόγραμμα και εκεί επάνω να αναβαθμιστεί.  
Μάλιστα, ως ΣΥΡΙΖΑ έχουμε καταθέσει και τροπολογία –απ’ ό,τι ενημερώθηκα θα μοιραστεί σε λίγο στους συναδέλφους και στις συναδέλφισσες- ώστε να τακτοποιηθούν οι εργαζόμενοι που είναι οκτώ με δέκα χρόνια στο πρόγραμμα «Βοήθεια στο Σπίτι», οι οποίοι έχουν μπει με διαδικασίες ΑΣΕΠ και είναι στη μεγαλύτερη δυνατή ανασφάλεια. Την καταθέσαμε με αγωνία όχι μόνο γι’ αυτούς, αλλά και για να συνεχιστεί αυτό το πρόγραμμα.
Επίσης, θα ήθελα να τονίσω, κύριε Πρόεδρε, επειδή είναι και ο Υπουργός εδώ, ότι είναι πολλούς μήνες απλήρωτοι πάρα πολλοί απ’ αυτούς που εργάζονται στο «Βοήθεια στο Σπίτι». Γνωρίζουμε ότι είναι, κυρίως, λόγω γραφειοκρατικών διαδικασιών με το Ελεγκτικό Συνέδριο. Ζητάμε από τον Υπουργό Εργασίας άμεση παρέμβαση στο Ελεγκτικό Συνέδριο και στους παρέδρους, ώστε να υπάρξει υπογραφή τους και να πληρωθούν αυτοί οι άνθρωποι που είναι απλήρωτοι από την 1η Γενάρη! Και τι παίρνουν; Παίρνουν 600 ευρώ το μήνα!
Τέλος, για άλλη μία φορά θέλω να πω ότι είναι απαράδεκτο να κατατίθεται τροπολογία από τον Υπουργό Εργασίας –δεν ξέρω αν σας έχει μοιραστεί- για να δοθεί νέα χαριστική ρύθμιση στους μπαταχτσήδες, στις επιχειρήσεις που δεν πληρώνουν τις ασφαλιστικές εισφορές ή τις παρακρατούν από τους εργαζόμενους και δεν τις αποδίδουν και, επίσης, για να καταργηθεί η εργοδοτική εισφορά περίπου 1,1% στον ΟΕΚ και στον Οργανισμό Εργατικής Εστίας.
Θεωρούμε, λοιπόν, απαράδεκτες τις χαριστικές ρυθμίσεις στους μπαταχτσήδες, γιατί τους επιβραβεύουν και δίνουν το κακό παράδειγμα σε όσους τηρούν τους νόμους και καταβάλλουν τις ασφαλιστικές εισφορές των εργαζομένων.
Όσον αφορά την Εργατική Κατοικία και Εστία όπου καταργείται η εργοδοτική εισφορά, κύριε Πρόεδρε και κύριε Υπουργέ, αυτό δεν είναι τίποτα άλλο, παρά μόνο ένα προκλητικό δώρο, ένα καινούργιο δώρο προς τις επιχειρήσεις. Θα επωφεληθούν ετήσια 247 εκατομμύρια ευρώ, τα οποία όμως θα χαθούν από τα αδύναμα κοινωνικά στρώματα, από τις επιδοτήσεις, από τη δυνατότητα των εργαζομένων να εντάσσονται σε στεγαστικά προγράμματα, από τη δυνατότητα των εργαζομένων να κάνουν διακοπές και από τη δυνατότητα μικρομεσαίων επιχειρήσεων, ξενοδοχείων σίτισης, κ.λπ., να επωφελούνται απ’ αυτά τα προγράμματα και να διατηρείται η απασχόληση.
Για όλους αυτούς τους λόγους, θεωρούμε απαράδεκτη αυτήν την τροπολογία και ζητάμε από τον Υπουργό να αποσυρθεί. Εμείς έχουμε καταθέσει πρόταση νόμου για την επανασύσταση, την αναβάθμιση και την τριμερή χρηματοδότηση των Οργανισμών Εργατικής Κατοικίας και Εργατικής Εστίας, που τους θεωρούμε απαραίτητους για την άσκηση κοινωνικών πολιτικών.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"5407"," Κι εμείς ευχαριστούμε.
Το λόγο έχει ο κ. Ιωάννης Κουτσούκος, ειδικός αγορητής του ΠΑΣΟΚ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5408"," Ευχαριστώ, κύριε Πρόεδρε.
Αγαπητοί συνάδελφοι και συναδέλφισσες, από την εποχή που στο αρχαίο στάδιο της Αρχαίας Ολυμπίας οι Ολυμπιονίκες γιοι του Διαγόρα του Ρόδιου τον σήκωσαν στα χέρια για να τον τιμήσουν ως πατέρα για την προσφορά του στην οικογένεια και το πλήθος ζητωκραύγαζε «κάτθανε, Διαγόρα», μέχρι σήμερα στην ελληνική κοινωνία είναι ισχυρή και δυνατή η στήριξη και η αναγνώριση της προσφοράς της τρίτης ηλικίας και των ανθρώπων που είναι απόμαχοι και έχουν προσφέρει. 
Όμως, πέρα από τη θεωρητική ή στο εσωτερικό της κάθε κοινωνίας αναγνώριση της προσφοράς, έρχονται οι κοινωνικές και πολιτικές συνθήκες να καθιερώσουν θεσμούς, δομές και πολιτικές που κάνουν πράξη αυτήν την αναγνώριση της προσφοράς, για να παρέχουν κάθε φορά υπηρεσίες που τις έχουν ανάγκη οι απόμαχοι, οι μη προνομιούχοι, τα άτομα που, αν δεν υπήρχαν αυτές οι κοινωνικές υπηρεσίες, θα ήταν στο περιθώριο.
Έτσι, λοιπόν, όταν το 2002 υπήρξε αυτή η σύλληψη του προγράμματος «Βοήθεια στο Σπίτι» από την τότε κυβέρνηση του ΠΑΣΟΚ, πολλοί ήταν εκείνοι που εξέφρασαν για άλλη μία φορά τη μεμψιμοιρία τους, γιατί αν γυρίσουμε πίσω στα Πρακτικά της Βουλής, θα δούμε ότι μεγάλες κοινωνικές τομές και θεσμοί που σήμερα τις υπερασπιζόμαστε όλοι όσοι τις υπερασπιζόμαστε ή οι διαδηλωτές στους δρόμους είχαν συναντήσει διάφορων ειδών καχυποψίες.
Έτσι έγινε και με το «Βοήθεια στο Σπίτι», αλλά το πρόγραμμα «Βοήθεια στο Σπίτι» καταξιώθηκε κοινωνικά και σήμερα υποστηρίζεται πολιτικά από όλες τις δυνάμεις του Κοινοβουλίου. Από αυτήν την άποψη, θα θέλαμε να χαιρετίσουμε την ομόφωνη στήριξη και την ψήφιση της τροπολογίας που παρατείνει το πρόγραμμα μέχρι τις 30 Σεπτεμβρίου ως αδήριτη αναγκαιότητα και να σημειώσουμε, βεβαίως, ότι άλλη μια φορά μας εκθέτει κοινοβουλευτικά, με την έννοια ότι έρχεται με μια υστέρηση. Ξέρουμε ότι οι εκλογές δημιούργησαν διάφορες δυσλειτουργίες και στη Δημόσια Διοίκηση και στο πολιτικό σύστημα και μακάρι να ήταν αυτοί οι λόγοι μόνο.
Από την άλλη μεριά, η Κυβέρνηση επέλεξε -και δεν θα μπορούσαμε να κάνουμε διαφορετικά- να παρατείνει με την τροπολογία που έχει καταθέσει τη διάρκεια του προγράμματος μέχρι τις 30 Μαρτίου. Και αυτό, επίσης, είναι πλέον μία αναγκαιότητα για να εξασφαλιστεί η υποστήριξη των ογδόντα χιλιάδων ωφελουμένων. Όπως είπα στην επιτροπή, αν είσαι από επαρχία -περιφέρεια τη λέμε, για να μην προσβάλλουμε τους επαρχιώτες, αλλά είμαστε επαρχιώτες ορισμένοι- και ξέρεις σε ορεινά και απομονωμένα χωριά, πώς περιμένει μια οικογένεια γερόντων ή ένας μόνος του να φανούν τα παιδιά με το αυτοκίνητο που λέει «Βοήθεια στο Σπίτι», για να του παρέχουν τις πρώτες βοήθειες, δηλαδή, να του κάνουν μια ένεση, να του πάνε τα φάρμακα, να του πουν ένα λόγο παρηγορητικό, τότε ξέρεις, γιατί πρέπει να παραταθεί το πρόγραμμα και να συνεχίσουν να ωφελούνται οι ογδόντα χιλιάδες ωφελούμενοι.
Ταυτόχρονα, ξέρουμε ότι έτσι διασφαλίζουμε τις περίπου τέσσερις χιλιάδες θέσεις εργασίας, σε μια περίοδο που η ανεργία έχει τεράστια έκρηξη. Είναι παιδιά τα οποία έχουν ειδικευτεί, τα οποία έχουν κοινωνικές ευαισθησίες, τα οποία έχουν καταξιωθεί στις τοπικές κοινωνίες. Το ερώτημα που μπαίνει είναι το εξής. Μέχρι τη λήξη της δεύτερης παράτασης, αυτής που ψηφίζουμε τώρα, θα είμαστε έτοιμοι να εφαρμόσουμε το «Κατ’ Οίκον Φροντίδα Συνταξιούχων», όπως ψηφίστηκε από το ν. 4052/2012;
Ο κύριος Υπουργός μάς είπε στην επιτροπή της Βουλής, αποδεχόμενος και σχετικό αίτημα, ότι θα κάνουμε και σχετική συζήτηση. Νομίζω ότι πρέπει να οριοθετήσουμε -με βάση τις διατάξεις του νόμου- και τους ωφελούμενους και τους παρόχους χωρίς φοβίες. Διότι οι πάροχοι είναι οι επιχειρήσεις των δήμων, των περιφερειών, οι κοινωνικές επιχειρήσεις δηλαδή, νομικά πρόσωπα δημοσίου δικαίου, μη κυβερνητικές οργανώσεις, οι κοινωνικές συμπράξεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχω, κύριε Πρόεδρε, μισό λεπτό ανοχή;","ΓΙΑΝΝΗΣ ΚΟΥΤΣΟΥΚΟΣ",258
"5409"," Μάλιστα, κύριε συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5410"," Πρέπει να μιλήσουμε και με τους εργαζόμενους για να δούμε πώς, ως πολιτεία, μέσω της υλοποίησης του νόμου για την κοινωνική οικονομία, μπορούμε να τους υποστηρίξουμε και να τους προετοιμάσουμε να είναι οι ίδιοι διαχειριστές μιας πολιτικής που τελικά ωφελεί τους πάνω από ογδόντα χιλιάδες ωφελούμενους και τους παρέχει μια μόνιμη απασχόληση. Διότι το ερώτημα στις μέρες μας είναι να υπάρχει απασχόληση και σε αυτό το ερώτημα πρέπει να απαντήσουμε με υπευθυνότητα. Προτάσεις να τους μονιμοποιήσουμε είναι μιας αράδας πολιτικές. Πολύ ευχαρίστως να τις αποδεχθούμε!
Θα τα πούμε, όταν θα έρθει η συζήτηση της τροπολογίας, αλλά εκείνο που έχει σημασία για μας είναι να προετοιμάσουμε τους παρόχους, να δούμε τους ωφελούμενους και τους εργαζόμενους μέσα στο πεντάμηνο που μας απομένει με έναν τέτοιο τρόπο, που να διασφαλιστεί η συνέχιση του προγράμματος, η συνέχιση της παροχής βοήθειας στους ωφελούμενους και η απασχόληση στους πάνω από τέσσερις χιλιάδες εργαζόμενους.
Με αυτό το πνεύμα και εμείς, αγαπητοί συνάδελφοι, ψηφίζουμε και το σχέδιο νόμου και την τροπολογία που παρατείνει το πρόγραμμα «Βοήθεια στο Σπίτι» μέχρι τις 30 Μαρτίου και θα καταθέσουμε τις απόψεις μας, θα συμβάλουμε, όταν έρθει η ώρα, στο να υλοποιηθεί με τη μεγαλύτερη πληρότητα και το εύρος ο νόμος για την κατ’ οίκον φροντίδα των συνταξιούχων.
Ευχαριστώ.
(Χειροκροτήματα)","ΓΙΑΝΝΗΣ ΚΟΥΤΣΟΥΚΟΣ",258
"5411"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τη συνεδρίαση, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί από το 3ο Δημοτικό Σχολείο Γαλατσίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής των Ανεξάρτητων Ελλήνων κ. Παύλος Χαϊκάλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5412"," Ευχαριστώ, κύριε Πρόεδρε.
Αγαπητοί συνάδελφοι, θα συμφωνήσω απόλυτα με τις ρήσεις του συναδέλφου κ. Κουτσούκου ότι το πρόγραμμα «Βοήθεια στο Σπίτι» είναι ένα πρόγραμμα το οποίο ουσιαστικά βοηθάει τις ευπαθείς κοινωνικές ομάδες. Θα κυρώσουμε και εμείς φυσικά την πράξη νομοθετικού περιεχομένου, δεν το συζητάμε αυτό. 
Είναι ένα πρόγραμμα πάνω απ’ όλα ανθρώπινο και αποτελεί υποχρέωση της πολιτείας απέναντι στις ευπαθείς αυτές ομάδες. Είναι λυπηρό όμως, όσο και εξοργιστικό, το ότι καλούμεθα κάθε τόσο πολίτες και νομοθετική εξουσία να συζητάμε αυτήν την αυτονόητη και πολύτιμη βοήθεια στο σπίτι που όλα αυτά τα χρόνια, από την έγκριση της χρηματοδότησης το 2002 μέχρι σήμερα, προσφέρει στις ευπαθείς αυτές ομάδες. 
Μετράμε δυστυχώς δώδεκα παρατάσεις για το «Βοήθεια στο Σπίτι» και εργαζόμενους που μένουν απλήρωτοι για έναν ακόμα χρόνο σχεδόν, ενώ το Υπουργείο καταφεύγει, θα έλεγα, σε μία ακόμα παράταση, ενώ θα έπρεπε να είχε μετατραπεί από πρόγραμμα σε υπηρεσία. Το δραματικό στην ιστορία είναι η εξέλιξη του προγράμματος αυτού, που όπως συμφωνήσαμε είναι αναγκαίο και ανθρώπινο. Το πρόγραμμα «Κατ’ οίκον φροντίδα» μετατρέπεται σε «Κατ’ Οίκον Φροντίδα Συνταξιούχων», ειδικά του ΙΚΑ. Δεν ξέρω αν θα ισχύσει μόνο για το ΙΚΑ. 
Συμφωνώ με τον κ. Κουτσούκο ότι αυτό το πρόγραμμα προσφέρει θέσεις εργασίας και βοηθάει ευπαθείς ομάδες, βοηθάει ανήμπορους ανθρώπους που χρειάζονται τη βοήθεια στο σπίτι. Αν συνεχιστεί όμως το πρόγραμμα –και γι’ αυτό προκαταλαμβάνουμε την Κυβέρνηση στο σχέδιο το οποίο πρόκειται να φέρει μετά από συζήτηση εντός του μηνός στην Επιτροπή Κοινωνικών Υποθέσεων- και αλλάξει η μορφή του, θα έχουμε άλλες διαδικασίες, θα πάρει άλλη τροπή. 
Χαρακτηριστικό είναι το παράδειγμα στο βόρειο Αιγαίο, που τα άτομα που εξυπηρετούνται αυτήν τη στιγμή είναι δύο χιλιάδες ενιακόσια εβδομήντα από το ισχύον σύστημα στο «Βοήθεια στο Σπίτι». Με τα νέα κριτήρια τα νέα μέλη θα είναι μόνο σαράντα έξι. Άρα οι τρεις χιλιάδες οκτακόσιοι εργαζόμενοι στο «Βοήθεια στο Σπίτι» θα βρεθούν ξαφνικά με μικρότερο όγκο εργασίας και χωρίς καμμία διασφάλιση της εργασίας τους μέχρι την καινούργια παράταση, αν θα δοθεί παράταση ή αν θα συνεχιστεί επί μονίμου βάσεως. 
Τα κριτήρια που έχουν τεθεί στο πρόγραμμα «Κατ’ Οίκον Φροντίδα» δεν έχουν καμμία σχέση με το πρόγραμμα «Βοήθεια στο Σπίτι». Κι αφού έχουν εξαφανιστεί ως διά μαγείας ανασφάλιστοι, ΑΜΕΑ, ανήμποροι και άλλες κατηγορίες, τελικά ο δικαιούχος θα πρέπει να είναι συνταξιούχος τουλάχιστον εβδομήντα οκτώ ετών, όταν ο μέσος όρος ζωής είναι τα εβδομήντα πέντε χρόνια, να διαβιούν μόνοι τους ή με σύζυγο ή άλλο πρόσωπο που πληροί τις λοιπές προϋποθέσεις υπαγωγής στο πρόγραμμα, το συνολικό ετήσιο ατομικό οικογενειακό εισόδημα να μην υπερβαίνει αυτό της χαμηλότερης εισοδηματικής κλίμακας, που προβλέπεται κάθε φορά για  την παροχή του ΕΚΑΣ, η κατάσταση της υγείας του λόγω ασθενείας να καθιστά αδύνατη την αυτοεξυπηρέτησή του ή να καθιστά δυσχερή την κάλυψη των καθημερινών του αναγκών και να μη λαμβάνει επίδομα αναπηρίας ή εξωιδρυματικό επίδομα ή οποιοδήποτε άλλο επίδομα συμπαράστασης από τον ασφαλιστικό φορέα. 
Επίσης, δεν ξέρω αν σας έχει ενημερώσει τι χρειάζεται ο συνταξιούχος για να προσκομίσει πιστοποιητικό αναπηρίας. Μόλις πριν λίγες εβδομάδες σ’ αυτήν εδώ την Αίθουσα είχαμε εκθέσει, κύριε Υπουργέ, την απίστευτη ταλαιπωρία που υφίστανται όσοι αναμένουν έκδοση πιστοποιητικού στα ΚΕΠΑ. 
Τέλος, σαν να μη φτάνουν όλα αυτά, σύμφωνα με το άρθρο 3 της σχετικής υπουργικής απόφασης 11/4/2012, ο ωφελούμενος υποχρεούται στην αρχή κάθε έτους να προσκομίσει στο ΙΚΑ ξανά τα απαραίτητα δικαιολογητικά, ότι συνεχίζει να πληροί τις προϋποθέσεις για να παραμείνει δικαιούχος. Ο συνταξιούχος τελικά πρέπει να είναι νομικός, λογιστής, να έχει τα καθήκοντα διοικητικού υπαλλήλου και αυτό νομίζω ότι δεν πρέπει να επιτραπεί. 
Όσον αφορά την πρόσκληση του ΙΚΑ και ειδικότερα στο σκέλος της αξιολόγησης των αιτήσεων, η αίτηση θα ολοκληρώνεται εφόσον υπάρχει πάροχος που δραστηριοποιείται στην περιοχή του συνταξιούχου με τον οποίο το ΙΚΑ-ΕΤΕΑΜ έχει συνάψει σύμβαση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Οι πάροχοι αυτοί δύναται να είναι αμιγώς ιδιωτικές επιχειρήσεις οι οποίες έχουν σκοπό στην κοινωνική ανάπτυξη ή πρόνοια ή συναφή προς των ανωτέρω σκοπό κατά το οικείο καταστατικό. 
Τον πάροχο ως ιδιώτη, πώς θα τον ελέγξουμε, κύριε Υπουργέ; Μπορεί να μας πει κάποιος; 
Επίσης, κύριε Υπουργέ, θα πρέπει να λάβετε υπ’ όψιν σας ότι οι μεγάλης ηλικίας άνθρωποι δένονται συναισθηματικά και ψυχολογικά με τους ανθρώπους που τους φροντίζουν και τους συνδράμουν. 
Επιπλέον, οι εργαζόμενοι στο πρόγραμμα «Βοήθεια στο Σπίτι» ελέγχονται και είναι υπόλογοι. 
Η θετική προσπάθεια που κάνετε μέχρι στιγμής να συντηρήσετε την -εντός εισαγωγικών- μέχρι 31-3-2000 «Βοήθεια στο Σπίτι» θα απέδιδε πολύ περισσότερα εάν την καθιερώνατε ως αναπόσπαστη λειτουργία των δήμων. 
Αυτό που πρέπει να γίνει, λοιπόν, είναι να δημιουργηθούν διευθύνσεις κοινωνικής πολιτικής στους οργανισμούς των δήμων -όπως άλλωστε προβλέπει και ο «Καλλικράτης»- και να ενταχθούν όλοι οι έμπειροι εργαζόμενοι σ’ αυτήν την υπηρεσία. 
Σημειωτέον, οι εργαζόμενοι έχουν προσληφθεί μέσω ΑΣΕΠ, καλύπτουν πάγιες και διαρκείς ανάγκες και εργάζονται συνεχόμενα και χωρίς διακοπή για σχεδόν δέκα χρόνια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τα κριτήρια για τους ωφελούμενους θα πρέπει να τροποποιηθούν και να διευρυνθούν, προβλέποντας περισσότερες κατηγορίες αναξιοπαθούντων, άνευ ορίου ηλικίας και φυσικά των ανασφάλιστων. 
Ως εισηγητής των Ανεξάρτητων Ελλήνων ζητώ τη δικαίωση του προγράμματος «Βοήθεια στο Σπίτι» με μόνιμη διοικητική δομή και παρουσία, εξασφαλίζοντας τις θέσεις εργασίας των εργαζομένων αλλά και την αδιάλειπτη προσφορά στους συνανθρώπους μας. 
Σας ευχαριστώ πάρα πολύ. 
(Χειροκροτήματα από την πτέρυγα των Ανεξάρτητων Ελλήνων)","ΠΑΥΛΟΣ ΧΑΪΚΑΛΗΣ",533
"5413","  Ευχαριστούμε τον κ. Χαϊκάλη. 
Το λόγο έχει ο εισηγητής της Χρυσής Αυγής κ. Δημήτριος Κουκούτσης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5414"," Κύριε Πρόεδρε, κύριε Υπουργέ, κυρίες και κύριοι συνάδελφοι, η ακολουθούμενη από την Κυβέρνηση οικονομική πολιτική, σταθερά προσηλωμένη στο μνημόνιο, έχει εξωθήσει ένα μεγάλο μέρος του πληθυσμού στη φτώχεια και στην εξαθλίωση. Εκατοντάδες χιλιάδες συμπολίτες μας, αδυνατούν πλέον να καλύψουν και τις στοιχειώδεις ανάγκες τους, ενώ η διαρκής απαξίωση του κοινωνικού κράτους θέτει σε κίνδυνο την ίδια τους την επιβίωση. 
Η κατάσταση είναι ακόμα πιο δύσκολη για κάποιες κατηγορίες συνανθρώπων μας, που λόγω προχωρημένης ηλικίας είτε διανοητικών είτε ψυχοσωματικών αναπηριών και προβλημάτων, χρήζουν ιδιαίτερης μέριμνας και αρωγής. Το υπό ψήφιση σχέδιο νόμου αφορά ακριβώς αυτούς τους ανθρώπους. Αφορά ανθρώπους στους οποίους το πρόγραμμα «Βοήθεια στο Σπίτι» προσφέρει απαραίτητες για την καθημερινότητά τους υπηρεσίες, ενώ ταυτόχρονα τους επιτρέπει να παραμένουν στο δικό τους περιβάλλον και να μη μεταφέρονται σε διάφορα ιδρύματα. Βέβαια και χωρίς να λαϊκίσω, ίσως στο άμεσο μέλλον και μετά τα νέα μέτρα, το πρόγραμμα να μετονομαστεί σε «Βοήθεια στο Δρόμο». Οψόμεθα. 
Όπως, λοιπόν, πράξαμε στην προ εβδομάδος συνεδρίαση της Διαρκούς Επιτροπής Κοινωνικών Υποθέσεων, έτσι και τώρα δηλώνουμε ότι θα στηρίξουμε το σχέδιο νόμου, καθώς τασσόμαστε υπέρ της παράτασης λειτουργίας του εν λόγω προγράμματος. Αυτό το κάνουμε τόσο για την ανάγκη συνέχισης παροχής των σχετικών υπηρεσιών στους δικαιούχους, όσο και για να μη βρεθούν στο δρόμο οι εργαζόμενοι στο πρόγραμμα. Επίσης, θεωρούμε την τροπολογία που εισήχθη ως θετική. Σε κάθε περίπτωση, όμως, αναμένουμε πολύ περισσότερες ενέργειες της πολιτείας προς την κατεύθυνση της λήψης μέτρων, όσον αφορά στην κοινωνική πολιτική. 
Επειδή, όμως, εδώ δεν βρισκόμαστε με σκοπό να επιδοθούμε σε διαγωνισμό επίδειξης κοινωνικής ευαισθησίας, οφείλουμε να κάνουμε και μια γόνιμη κριτική για τα μειονεκτήματα του παρόντος προγράμματος. 
Βάσει του άρθρου 2, της προς κύρωση πράξης νομοθετικού περιεχομένου για την παράταση του προγράμματος, πρόκειται να χρησιμοποιηθούν πόροι από το λογαριασμό της εισφοράς αλληλεγγύης συνταξιούχων που τηρείται στο Ασφαλιστικό Κεφάλαιο Αλληλεγγύης Γενεών. 
Πιστεύουμε ότι καλό θα ήταν το κράτος σ’ αυτήν την περίπτωση, στην περίπτωση άσκησης κοινωνικής πολιτικής, να μη μετατοπίζει το βάρος στην κοινωνία. Δεν αντέχει πλέον η κοινωνία άλλα βάρη. Δεν έχει πλέον τις αντοχές να αντέξει άλλα βάρη. 
Επίσης, για μας είναι πάρα πολύ σημαντικό να υπάρξει διεύρυνση του προγράμματος, όσον αφορά τις περιπτώσεις των δικαιούχων. Αυτό το επιβάλλει η σύγχρονη πραγματικότητα. Το επιβάλλουν, δυστυχώς, οι νέες συνθήκες. 
Εξάλλου, θα πρέπει να προχωρήσουμε σε επανεξέταση του εργασιακού καθεστώτος των εργαζομένων στο πρόγραμμα, ώστε να δούμε εάν αυτοί οι άνθρωποι καλύπτουν με τις υπηρεσίες που προσφέρουν πάγιες και διαρκείς ανάγκες και αναλόγως θα πορευθούμε. Ας μην ξεχνάμε ειδικά εμείς που ζούμε στην επαρχία –γιατί, όπως πολύ σωστά είπε ο συνάδελφος από το ΠΑΣΟΚ, είμαστε, πραγματικά, επαρχιώτες- πως βλέπουμε καθημερινά ότι οι άνθρωποι που δουλεύουν σ’ αυτό το πρόγραμμα έχουν, πραγματικά, αναπτύξει μια ιδιαίτερη σχέση με τους δικαιούχους του προγράμματος.
Τέλος, οφείλουμε να προσέξουμε το ζήτημα ανανέωσης του παρόντος προγράμματος με διαδοχικές πράξεις νομοθετικού περιεχομένου, γιατί υποβαθμιζόμαστε σαν όργανο. Επικυρώνουμε, δηλαδή, ειλημμένες αποφάσεις, διαιωνίζουμε το καθεστώς εργασιακής ομηρίας των εργαζομένων του προγράμματος και παρατείνουμε την αβεβαιότητα των δικαιούχων. 
Είπαμε και στην επιτροπή ότι ίσως είναι τώρα λίγο άσκοπο προσωρινά να μιλήσουμε για το καινούργιο πρόγραμμα, για το «Κατ’ Οίκον Φροντίδα Συνταξιούχων». Όμως, πρέπει να προλάβουμε κάποια πράγματα. Με τα νέα κριτήρια που θέτει, περιορίζει σε πολύ μεγάλο βαθμό τον αριθμό των δικαιούχων. Για παράδειγμα, θεσπίζεται προϋπόθεση συμπλήρωσης του εβδομηκοστού ογδόου έτους. Αυτό είναι, πραγματικά, αισιόδοξο για το προσδόκιμο της ηλικίας του μέσου Έλληνα. Επίσης, δικαίωμα ένταξης στο πρόγραμμα έχουν τα άτομα με ποσοστό αναπηρίας μεγαλύτερο του 67%, ενώ αποκλείονται όλοι όσοι λαμβάνουν επίδομα απόλυτης αναπηρίας, εξωιδρυματικό επίδομα ή άλλο επίδομα από οποιονδήποτε ασφαλιστικό οργανισμό. Με δεδομένο πως όσοι έχουν ποσοστό αναπηρίας ίσο ή ανώτερο του 80%, λαμβάνουν επίδομα απόλυτης αναπηρίας, αυτόματα ο αριθμός των δικαιούχων περιορίζεται στους άνω των εβδομήντα οκτώ ετών ανθρώπους, που έχουν ποσοστό αναπηρίας μεταξύ 67% και 79% και δεν λαμβάνουν εξωιδρυματικό ή όποιο άλλο σχετικό επίδομα. 
Αντιλαμβανόμαστε, λοιπόν, ότι το πρόγραμμα θα απευθύνεται σε ελάχιστο αριθμό δικαιούχων σε σχέση με το πρόγραμμα «Βοήθεια στο Σπίτι» σε μία περίοδο που αντί να φθίνει, έπρεπε να αυξάνει τον αριθμό αυτό. Επίσης, το πρόγραμμα «Κατ’ οίκον Φροντίδα Συνταξιούχων» θα χρηματοδοτείται αποκλειστικά από το λογαριασμό της εισφοράς της αλληλεγγύης συνταξιούχων, χωρίς καμμία κρατική συμμετοχή. 
Εμείς θα υπερψηφίσουμε για δύο λόγους: Πρώτον, γιατί πρόκειται για μία λαϊκή κατάκτηση που εξυπηρετεί ύψιστης σημασίας κοινωνικές ανάγκες, όπως είναι η μέριμνα και η στήριξη για τους αδύνατους και δεύτερον, γιατί η εξάμηνη –έστω- παράταση είναι το λιγότερο που μπορούμε να κάνουμε για τους ανθρώπους αυτούς, οι οποίοι έχουν προσφέρει τα μέγιστα σαν εργαζόμενοι στο πρόγραμμα αυτό. 
Εμείς, ως Χρυσή Αυγή, διατυπώνουμε και τους προβληματισμούς μας πάνω σε δύο κυρίους άξονες και επιμένουμε σε αυτούς: Πρώτον, στην ανάγκη διεύρυνσης των παρεχομένων υπηρεσιών, που είναι ανάγκη όσο και των δικαιούχων, εξαιτίας των σύγχρονων κοινωνικών αλλαγών. Δεύτερον, στην εξασφάλιση θεσμικής σταθερότητας του προγράμματος, προκειμένου να αρθεί η χρονίζουσα κατάσταση αβεβαιότητας για δικαιούχους και εργαζόμενους. 
Τέλος, κύριε Υπουργέ, θα ήθελα να θέσω ένα θέμα, το οποίο ίσως φανεί ότι δεν πρέπει να τεθεί σε εσάς. Αλλά σε συνδυασμό με το Υπουργείο Οικονομικών, κάτι πρέπει να γίνει. Εμένα με αφορά και άμεσα το θέμα, γιατί έχω τον πατέρα μου. Πρέπει να ξέρουν οι κύριοι συνάδελφοι ότι το κόστος των τεχνητών μελών είναι 13.000, 14.000 και 15.000 ευρώ. Μέχρι πρότινος, το κράτος δικαιολογούσε την αλλαγή των τεχνητών μελών κάθε τρία χρόνια. Το ΙΚΑ έχει ανακοινώσει εδώ και καιρό ότι για ακρωτηριασμό των άνω άκρων έχει μειώσει την εισφορά κατά 50%. Επίσης, έχει αλλάξει το θέμα και για τα κάτω άκρα. Όμως, αυτές οι 13.000, οι 14.000 και οι 15.000 ευρώ, που κοστίζει το τεχνητό μέλος, δεν πληρώνονται. Ο πατέρας μου έχει να πληρωθεί εδώ και τρία, τέσσερα χρόνια. Και είναι συνταξιούχος του δημοσίου. 
Καλό είναι, λοιπόν, να κοιτάξουμε και αυτό το θέμα, αφού μιλάμε για ΑΜΕΑ. 
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"5415"," Ευχαριστούμε τον κ. Κουκούτση. 
Το λόγο έχει η κ. Αικατερίνη Μάρκου, ειδική αγορήτρια της Δημοκρατικής Αριστεράς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5416"," Ευχαριστώ, κύριε Πρόεδρε.
Κυρίες και κύριοι συνάδελφοι, συζητούμε σήμερα την κύρωση πράξης νομοθετικού περιεχομένου για την παράταση της διάρκειας του προγράμματος «Βοήθεια στο Σπίτι» μέχρι τις 30 Σεπτεμβρίου 2012. Με τροπολογία του Υπουργείου Εργασίας διορθώθηκε ευτυχώς αυτός ο αναχρονισμός και πλέον έρχεται για ψήφιση στη Βουλή και η παράταση του προγράμματος για άλλους έξι μήνες, μέχρι τις 31 Μαρτίου 2013, ενώ από την 1η Απριλίου θα ξεκινήσει το διάδοχο πρόγραμμα «Κατ’ Οίκον Φροντίδα Συνταξιούχων».
Η κοινωνική σημασία του προγράμματος «Βοήθεια στο Σπίτι» είναι διττή: Όχι μόνο παρέχει πολύτιμη βοήθεια και φροντίδα σε περίπου εκατό τριάντα χιλιάδες χαμηλοσυνταξιούχους και άτομα με ειδικές ανάγκες που δεν μπορούν να αυτοεξυπηρετηθούν αλλά προσφέρει και απασχόληση σε περίπου τρεις χιλιάδες οκτακόσιους εργαζομένους που προέρχονταν από ευπαθείς κοινωνικές ομάδες, όπως πολύτεκνοι και μακροχρόνια άνεργοι. 
Είναι σπάνιο ένα νομοθέτημα να γίνεται αποδεκτό από όλες τις πτέρυγες της Βουλής. Αυτό από μόνο του καταδεικνύει πόσο πολύτιμη είναι η συνεισφορά της «Βοήθειας στο Σπίτι» στη διατήρηση της κοινωνικής συνοχής του κράτους πρόνοιας. Τώρα, περισσότερο από ποτέ, που η χώρα πλήττεται από μία πρωτοφανή οικονομική και κοινωνική κρίση, είναι ζωτικής σημασίας να διασφαλίσουμε τη συνεχόμενη λειτουργία θεσμών όπως αυτός, θεσμών που υποκαθιστούν τις ελλείψεις στο διάτρητο -απ’ ό, τι φάνηκε- δίχτυ κοινωνικής προστασίας. 
Το κρίσιμο ζήτημα εδώ είναι η διασφάλιση της απαραίτητης χρηματοδότησης. Σύμφωνα και με την αιτιολογική έκθεση, μέχρι το τέλος του χρόνου το πρόγραμμα θα χρηματοδοτηθεί από τον ειδικό λογαριασμό της εισφοράς αλληλεγγύης των συνταξιούχων που τηρείται στο Ασφαλιστικό Κεφάλαιο Αλληλεγγύης Γενεών. Για τους τρεις μήνες του 2013 η χρηματοδότηση μπορεί να αντληθεί από τους κεντρικούς αυτοτελείς πόρους των δήμων. 
Την ίδια στιγμή, στους εργαζόμενους του προγράμματος οφείλονται ακόμα δεδουλευμένα από τις αρχές του χρόνου. Πριν δύο εβδομάδες κατεβλήθη η πρώτη δόση των οφειλόμενων ύψους 10 εκατομμύριων ευρώ και δόθηκε η υπόσχεση να εξοφληθεί το υπόλοιπο ποσό μέχρι τέλος του έτους. 
Το πρόβλημα των καθυστερήσεων στην απόδοση των ΚΑΠ στους δήμους είναι γνωστό και χρόνιο, ενώ έχουν γίνει και μεγάλες μειώσεις στο πλαίσιο της δημοσιονομικής προσαρμογής. 
Αναρωτιέμαι -και θα ήθελα μία απάντηση- αν έχουν, πράγματι, διασφαλιστεί οι απαιτούμενοι πόροι για την ομαλή ολοκλήρωση του προγράμματος και τη μετάβαση στη διάδοχη κατάσταση. Φυσικά, όπως δεσμεύτηκε ο Υπουργός στην Επιτροπή Κοινωνικών Υποθέσεων, περιμένουμε πλήρη ενημέρωση για το νέο πρόγραμμα «Κατ’ Οίκον Φροντίδα Συνταξιούχων» του ΙΚΑ, στο οποίο πρέπει να αξιοποιηθούν και οι καλές πρακτικές που ενδεχομένως έχουν προκύψει από τη «Βοήθεια στο Σπίτι», αλλά και το έμπειρο και ικανό στελεχιακό δυναμικό.
Κυρίες και κύριοι συνάδελφοι, όπως είχα πει και στην Επιτροπή Κοινωνικών Υποθέσεων, είμαστε αντιμέτωποι με μία πολύ δύσκολη άσκηση. Να σχεδιάσουμε ένα σύστημα κοινωνικής προστασίας, το οποίο θα ανταποκρίνεται τόσο στις αυξανόμενες κοινωνικές ανάγκες, όσο και στις απαιτήσεις δημοσιονομικής εξυγίανσης και περιστολής δαπανών. 
Αυτός ο σχεδιασμός πρέπει να βασίζεται: 
Πρώτον, στον εξορθολογισμό και όχι απαραίτητα στην περικοπή της κοινωνικής δαπάνης, μέσα από την καλύτερη κατανομή των διαθέσιμων πόρων και την επαναστόχευσή τους με βάση τις ανάγκες. 
Δεύτερον, στην προώθηση των άλλων μέσων άσκησης κοινωνικής πολιτικής, πέρα από τις εισοδηματικές ενισχύσεις. Προγράμματα, όπως η «Βοήθεια στο Σπίτι», η ουσιαστική ενεργοποίηση των θεσμών της κοινωνικής οικονομίας και της κοινωνικής επιχειρηματικότητας, τα προγράμματα κοινωνικής ένταξης για ευάλωτες ομάδες ανήκουν σε αυτήν την κατηγορία. Στόχος είναι να δίνουμε διεξόδους κι όχι ελεημοσύνη.
Τρίτον, στην καθιέρωση ενός ελάχιστου εγγυημένου εισοδήματος για νοικοκυριά που ζουν κάτω από το όριο της φτώχειας. Η Δημοκρατική Αριστερά έχει δεσμευτεί να καταθέσει το προσεχές διάστημα ολοκληρωμένη πρόταση νόμου για το θέμα αυτό.
Αυτές είναι οι βασικές κατευθύνσεις στις οποίες πρέπει να κινηθούμε για τη δημιουργία ενός αποτελεσματικού και οικονομικά βιώσιμου συστήματος κοινωνικής προστασίας χωρίς αποκλεισμούς. Ψηφίζουμε επί της αρχής και θα εκθέσω τις απόψεις μας στη συζήτηση που θα γίνει για τα άρθρα και τις τροπολογίες.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΑΙΚΑΤΕΡΙΝΗ ΜΑΡΚΟΥ",309
"5417"," Ευχαριστούμε την κ. Μάρκου.
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Γεώργιος Λαμπρούλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5418"," Ευχαριστώ, κύριε Πρόεδρε.
Κυρίες και κύριοι συνάδελφοι, το συγκεκριμένο νομοσχέδιο το υπερψηφίσαμε κατά τη συζήτησή του στην Επιτροπή Κοινωνικών Υποθέσεων. Βάρυνε γι’ αυτήν την τοποθέτηση το γεγονός ότι έπρεπε να εξασφαλιστεί η αποζημίωση των εργαζομένων για τις υπηρεσίες που ήδη είχαν πραγματοποιήσει  κατά το διάστημα Ιουνίου-Σεπτεμβρίου του 2012.
Ταυτόχρονα, κάναμε κριτική στην πολιτική της Κυβέρνησης για το  «Βοήθεια στο Σπίτι» από τη σκοπιά των θέσεών μας που ανταποκρίνονται στις λαϊκές ανάγκες εργαζομένων που παρέχουν υπηρεσίες αλλά και των ηλικιωμένων, των ατόμων με ειδικές ανάγκες, των χρόνιων πασχόντων που δέχονται τις υπηρεσίες του «Βοήθεια στο Σπίτι».
Αναδείξαμε ότι με την εφαρμογή του νέου νόμου για το πρόγραμμα «Κατ’ Οίκον Φροντίδα Συνταξιούχων» προωθείται η ανταποδοτικότητα στην παροχή αυτής της υπηρεσίας και η χρηματοδότησή της θα γίνεται μέσω της παρακράτησης μέρους των ασφαλιστικών εισφορών των εργαζομένων.
Επιπλέον, σύμφωνα με τον κανονισμό του Υπουργείου Εργασίας για τους όρους και τις προϋποθέσεις ένταξης στο πρόγραμμα –δείτε ηλικία, εισόδημα, οικογενειακή κατάσταση, κατάσταση υγείας, ύπαρξη επιδόματος- η παροχή τέτοιων υπηρεσιών θα γίνεται σε ένα ακόμα πιο περιορισμένο μέρος απ’ αυτούς που έχουν ανάγκη, στις πιο εξαθλιωμένες περιπτώσεις. 
Η τροπολογία-προσθήκη της Κυβέρνησης δεν έρχεται απλά να καλύψει εκ των υστέρων μία δαπάνη που πραγματοποιήθηκε το προηγούμενο διάστημα και οπωσδήποτε πρέπει να εξασφαλιστεί η πληρωμή των εργαζομένων. Με τις ρυθμίσεις που εισάγει για τη συνέχιση του προγράμματος θα πρέπει, ουσιαστικά, να πληρώνουν οι εργαζόμενοι. Είναι στην ίδια πολιτική κατεύθυνση με το πρόγραμμα, έτσι όπως θα υλοποιηθεί και μετά το Μάρτη του 2013.
Συγκεκριμένα: Η χρηματοδότηση του προγράμματος στο μεταβατικό στάδιο προβλέπεται να είναι από τους κεντρικούς αυτοτελείς πόρους που αφορούν την τοπική αυτοδιοίκηση και μέρος των οποίων αποτελείται από το φόρο εισοδήματος, από το φόρο φυσικών προσώπων και από το ΦΠΑ, δηλαδή από τους βασικούς μηχανισμούς φοροληστείας των λαϊκών στρωμάτων. Επίσης, προβλέπεται να είναι από την εισφορά αλληλεγγύης των συνταξιούχων, που αποτελεί έναν από τους μηχανισμούς και των μέτρων πετσοκόμματος των συντάξεων. 
Πρακτικά, λοιπόν, μεταφέρεται το βάρος της χρηματοδότησης στα λαϊκά στρώματα, όπου ένα συνεχώς αυξανόμενο μέρος τους είναι σε κατάσταση χρεοκοπίας και απόλυτης εξαθλίωσης, προκειμένου να εξασφαλιστεί η χρηματοδότηση για τη στήριξη της κερδοφορίας των επιχειρηματικών ομίλων, ειδικά στην περίοδο της κρίσης που διανύουμε. 
Σε αυτές τις συνθήκες, ακόμη και η δυνατότητα, όπως λέει η κυβερνητική τροπολογία, για ποσά που θα μεταφερθούν από το ΑΚΑΓΕ και τους ΚΑΠ για το πρόγραμμα «Βοήθεια στο Σπίτι» μέχρι τις 31-3-2013, ενδέχεται παρά την πρόβλεψη του νόμου, στην πράξη να μην μπορεί να υλοποιηθεί η χρηματοδότησή της. Για παράδειγμα, τη διετία 2010-2012 η κρατική χρηματοδότηση των δήμων έχει μειωθεί κατά 60%, με αποτέλεσμα να εμφανίζονται φαινόμενα στάσης πληρωμών, ακόμα και στάσης παροχών από τους δήμους. 
Γεννιέται, λοιπόν, το ερώτημα πώς οι ήδη χρεοκοπημένοι δήμοι θα μπορέσουν να χρηματοδοτήσουν αυτό το πρόγραμμα. Η Κυβέρνηση θα δώσει τα κονδύλια που αναφέρονται στο νόμο; Ή οι δήμοι, με τη συνήθη πρακτική τους, θα μετακυλήσουν το κόστος στους ηλικιωμένους; 
Η ίδια λογική υπάρχει και στη χρηματοδότηση από το ΑΚΑΓΕ. Δεν αποκλείεται και η περίπτωση, να προβλεφθεί περαιτέρω αύξηση των εισφορών υπέρ του ΑΚΑΓΕ, ως μέτρο για την παροχή κοινωνικών υπηρεσιών και αλληλεγγύης. 
Επίσης, η επίκληση της τροπολογίας-προσθήκης της Κυβέρνησης ότι επιδιώκει τη συνέχιση του προγράμματος μέχρι το Μάρτη του 2013, ακόμη και αν αυτό πραγματοποιηθεί κατά 100% με τους όρους που προβλέπει –ο αριθμός προσωπικού, το ύψος της χρηματοδότησης- όχι μόνο δεν πρόκειται να καλύψει τις ανάγκες που έχουν οι εκατοντάδες χιλιάδες πανελλαδικά από τέτοιες υπηρεσίες, αλλά ούτε καν τον αριθμό των απολύτως εξαθλιωμένων που διευρύνονται με γεωμετρική πρόοδο. 
Είναι πολλά τα παραδείγματα μέχρι σήμερα, όπου οι δήμοι, προκειμένου να χωρέσουν στο πρόγραμμα περισσότερους ηλικιωμένους, μείωναν τις παρεχόμενες υπηρεσίες σε αριθμό ημερών –μια ημέρα την εβδομάδα αντί για τρεις που ήταν αρχικά-  και περιόριζαν το φάσμα των υπηρεσιών που παρείχαν.
Επομένως, δεν είναι μόνο το ζήτημα της συνέχειας του προγράμματος, αλλά και το περιεχόμενό του.
Επίσης, επισημοποιεί με κατηγορηματικό τρόπο ουσιαστικά την απόλυση των εργαζομένων ορισμένου χρόνου μετά τις 31-3-2013. Αυτό συνδέεται με το γεγονός ότι μετά την ημερομηνία αυτή, η υπηρεσία θα παρέχεται από τους δήμους από επιχειρήσεις των δήμων, από ιδιώτες, από επιχειρηματίες, από ΜΚΟ, από κοινωνικούς συνεταιρισμούς κ.α.. 
Οι σημερινοί εργαζόμενοι ορισμένου χρόνου δεν εξασφαλίζονται, αλλά και για όσους απορροφηθούν στα νέα σχήματα, που όλα αποτελούν μορφές επιχειρηματικής δράσης, οι όροι δουλειάς και αμοιβής θα είναι χειρότεροι από τους σημερινούς. Δείτε τις εργασιακές σχέσεις, το ύψος των αμοιβών και το είδος της ασφάλισης. Αλλά και οι αορίστου χρόνου δεν έχουν εξασφαλισμένη δουλειά, αφού ενδεχομένως κάποιος δήμος να επιλέξει να περιορίσει ή να μην υλοποιήσει αυτήν την υπηρεσία λόγω οικονομικών δυσκολιών, συνυπολογίζοντας και την προοπτική της εργασιακής εφεδρείας, την κατάργηση θέσεων λόγω κατάργησης της αντίστοιχης υπηρεσίας. 
Στην πραγματικότητα, η κυβερνητική τροπολογία για το πρόγραμμα «Βοήθεια στο Σπίτι» αποτελεί μεταβατικό στάδιο με παροχή ακόμη πιο υποβαθμισμένων υπηρεσιών από τις μέχρι σήμερα, σε ακόμη λιγότερους ηλικιωμένους, σε άτομα με ειδικές ανάγκες και σε χρόνια πάσχοντες. 
Εμείς υποστηρίζουμε: 
Πρώτον, το πρόγραμμα «Βοήθεια στο Σπίτι» και η ένταξη της υπηρεσίας κατ’ οίκον νοσηλείας πρέπει να υπάγονται στα κέντρα δημόσιας υγείας. Στους δήμους πρέπει να παραμείνει το «πρόγραμμα Κατ’ Οίκον Φροντίδας Συνταξιούχων» και να είναι ενταγμένο στον οργανισμό τους. Καμία παραχώρηση σε ιδιώτες, σε ΜΚΟ και σε συνεταιρισμούς.
Δεύτερον, μονιμοποίηση αντίστοιχα όλων των σημερινών εργαζομένων στο πρόγραμμα και επιπλέον προσλήψεις όλων των ειδικοτήτων για να καλυφθούν οι ανάγκες. 
Τρίτον, πλήρης χρηματοδότηση από τον κρατικό προϋπολογισμό.
Τέταρτον, δωρεάν παροχή των υπηρεσιών σε όλους όσους χρειάζονται τέτοιες υπηρεσίες χωρίς περιορισμούς και αποκλεισμούς.
Εμείς ψηφίζουμε «ναι» στο άρθρο που αφορά την παροχή υπηρεσιών για το διάστημα από τον Ιούνιο έως το Σεπτέμβριο και ψηφίζουμε «παρών» στην τροπολογία, διότι για μας αποτελεί το περιεχόμενό της κριτήριο για την ψήφο μας. 
Ευχαριστώ.","ΓΕΩΡΓΙΟΣ ΛΑΜΠΡΟΥΛΗΣ",277
"5419"," Το λόγο έχει ο Υπουργός κύριος Βρούτσης για πέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5420"," Θα είμαι σύντομος, κύριε Πρόεδρε.
Κυρίες και κύριοι συνάδελφοι, οφείλω να καταθέσω ενώπιον όλων σας ένα θερμό «ευχαριστώ» προς όλα τα κόμματα και, κυρίως, προς τους εισηγητές των κομμάτων, πέρα από τις διαφορετικές προσεγγίσεις που ακούστηκαν και καταγράφηκαν όλο αυτό το διάστημα από την επιτροπή μέχρι τη συζήτηση επί της αρχής του συγκεκριμένου πολύ σημαντικού ζητήματος, που λέγεται «Βοήθεια στο σπίτι» και το διάδοχο σχήμα που λέγεται «πρόγραμμα Κατ’ Οίκον Φροντίδας Συνταξιούχων». Η σύγκλιση των εισηγητών όλων των πτερύγων με τις επιμέρους παρατηρήσεις τους είναι κάτι πολύ θετικό. Όταν βλέπουμε αυτά τα θετικά οφείλουμε να τα αναδεικνύουμε, γιατί η κοινοβουλευτική διαδικασία σε τέτοιες στιγμές έρχεται στο ύψος των περιστάσεων. Γι’ αυτό οφείλω να καταθέσω την ιδιαίτερη ευχαρίστησή μου εκ μέρους της πολιτικής ηγεσίας του Υπουργείου Εργασίας.
Θέλω όμως να σας καταθέσω και κάτι άλλο και οφείλω να το κάνω τώρα, που ολοκληρώνεται η διαδικασία. Θα ήθελα να σας ενημερώσω για το τι αντιμετωπίσαμε όλο αυτό το διάστημα. Αυτό δεν αποτελεί, αν θέλετε, κάποιο παράπονο ή πρόβλημα. Υποχρέωσή μας ήταν, είναι και θα είναι στο μέλλον να αντιμετωπίζουμε τα οποιαδήποτε προβλήματα βρίσκουμε μπροστά μας. Όμως πέρασαν δύο εκλογικές διαδικασίες, οι οποίες χρονικά πήγαν πολύ πίσω και το ένα πρόγραμμα και το άλλο. 
Η ανάληψη των καθηκόντων από τη νέα πολιτική ηγεσία του Υπουργείου Εργασίας είχε μπροστά της ένα χρονικό αδιέξοδο. Έπρεπε αμέσως και ταυτόχρονα να αντιμετωπίσουμε τρία πράγματα, πρώτον αυτό στο οποίο όλοι σήμερα συγκλίνουμε, τη διατήρηση του θεσμικού πλαισίου, γιατί αυτοί είναι θεσμοί κρίσιμοι κοινωνικά και ωφέλιμοι κοινωνικά και πρέπει να τους κρατήσουμε. Αυτό προϋπέθετε να βγάλουμε κοινές υπουργικές αποφάσεις μέσα σε ελάχιστο χρονικό διάστημα. Δεύτερον, να μη χαθούν τα 60 εκατομμύρια ευρώ μέσα από το ευρωπαϊκό κοινωνικό πρόγραμμα, γιατί αν δεν παρουσιάζαμε σε εύλογο χρονικό διάστημα ένα βιώσιμο πρόγραμμα, θα χάνονταν 60 εκατομμύρια ευρώ. Τρίτον, να βρούμε από πόρους του κρατικού προϋπολογισμού χρήματα για να τροφοδοτήσουμε τα συγκεκριμένα προγράμματα. 
Τα κάναμε όλα αυτά και σήμερα είμαστε εδώ για να πούμε ότι μέσα σ’ αυτό το μικρό χρονικό διάστημα παλέψαμε, διαμορφώσαμε το πλαίσιο και καταφέραμε τα 60 εκατομμύρια ευρώ να τα πάρουμε για το 2011 και τα προγράμματα θα συνεχιστούν, όπως τα συζητήσαμε και όπως θα τα συζητήσουμε. Μαζί με τον Υφυπουργό κ. Παναγιωτόπουλο όλο αυτό το διάστημα στην επιτροπή της Βουλής, παρακολουθώντας το πρόγραμμα και τις εισηγήσεις σας, έχουμε καταγράψει πολλά απ’ αυτά που έχετε πει και έχουμε δεσμευτεί ότι καθώς θα πηγαίνουμε προς το δεύτερο πρόγραμμα, το διάδοχο, το «πρόγραμμα Κατ’ Οίκον Φροντίδας Συνταξιούχων», θα κουβεντιάσουμε αυτές τις παρατηρήσεις στην Επιτροπή για να εμπλουτίσουμε θέματα, τα οποία δεν τα έχουμε δει και να παραδώσουμε στην κοινωνία ένα, όσο το δυνατόν, πιο εμπλουτισμένο και πιο αποτελεσματικό πρόγραμμα και αυτό θα κάνουμε. 
Άρα, λοιπόν, σας καλώ στο συγκεκριμένο πλαίσιο να βάλουμε όλοι τα δυνατά μας στο διάλογο που θα γίνει στην επιτροπή και να εμπλουτίσουμε αυτήν την προσπάθεια, πάντα όμως μέσα στο περιορισμένο των πόρων που διαθέτουμε ως χώρα, γιατί σαφέστατα όλοι θα θέλαμε –και όλοι είμαστε το ίδιο ευαίσθητοι- να είμαστε πολύ πιο αποτελεσματικοί σε κατηγορίες συνταξιούχων ή μη συνταξιούχων που αντιμετωπίζουν κοινωνικά προβλήματα αλλά πρέπει αυτό να συνεκτιμηθεί μέσα στο περιορισμένο των πόρων που υπάρχουν. Γι’ αυτό πρέπει να βρούμε τη «χρυσή τομή».
Ολοκληρώνοντας, θα ήθελα να σας πω για τον προβληματισμό που ακούστηκε περί πληρωμής των εργαζομένων ότι δεν υπάρχει κανένα, μα κανένα, πρόβλημα. Θα πληρωθούν, οι πόροι έχουν διασφαλιστεί. Απλά, υπάρχει μία μικρή καθυστέρηση λόγω των γνωστών γραφειοκρατικών εμπλοκών. Θα το ξεπεράσουμε κι αυτό.
Θα προσθέσω κάτι ακόμα, το οποίο θεωρώ σημαντικό για την απόδοση πολιτικής δικαιοσύνης. Ναι, υπάρχουν κοινοβουλευτικές στιγμές όπου πέρα απ’ αυτήν την οποία λίγο πριν παρουσίασα, στο παρελθόν έφεραν θεσμικές παρεμβάσεις από κοινοβουλευτικές ομάδες όπως αυτή που έγινε το 2002 που έφερε αυτό το θεσμικό πλαίσιο. Πρέπει να το αναγνωρίσουμε.
Όταν ήρθε το θεσμικό πλαίσιο, υπήρχαν τότε αντιρρήσεις, προβληματισμοί. Σήμερα όμως καταξιώνεται εκείνη η πολιτική πρωτοβουλία και πρέπει και αυτό να το χειροκροτήσουμε και να το επαινέσουμε. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"5421"," Ευχαριστούμε τον κύριο Υπουργό.
Κηρύσσεται περαιωμένη η συζήτηση επί της αρχής του νομοσχεδίου του Υπουργείου Εργασίας, Κοινωνικής Ασφάλισης και Πρόνοιας: «Κύρωση της πράξης νομοθετικού περιεχομένου «Παράταση διάρκειας του προγράμματος «Βοήθεια στο Σπίτι».
Ερωτάται το Σώμα: Γίνεται δεκτό το νομοσχέδιο επί της αρχής;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5422"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"5423"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"5424"," Συνεπώς, το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Κύρωση της πράξης νομοθετικού περιεχομένου «Παράταση διάρκειας του προγράμματος «Βοήθεια στο Σπίτι» έγινε δεκτό επί της αρχής κατά πλειοψηφία. 
Ερωτάται το Σώμα: Γίνεται δεκτό το άρθρο πρώτο του νομοσχεδίου;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5425"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"5426"," Συνεπώς το άρθρο 1 του νομοσχεδίου έγινε δεκτό ομόφωνα. 
 Ερωτάται το Σώμα: Γίνεται δεκτή η τροπολογία με γενικό αριθμό 31 και ειδικό 3 η οποία θα αποτελέσει ίδιον άρθρο του νομοσχεδίου;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5427"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"5428"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"5429"," Συνεπώς η τροπολογία με γενικό αριθμό 31 και ειδικό 3 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμεθα στη συζήτηση των υπολοίπων τροπολογιών. Θα συζητηθούν δυο τροπολογίες.
Θα συζητηθεί η τροπολογία με γενικό αριθμό 30 και ειδικό αριθμό 2 η οποία αφορά στη ρύθμιση καθυστερούμενων ασφαλιστικών εισφορών, κατάργηση εργοδοτικής εισφοράς υπέρ ΟΕΚ και ΟΕΕ. 
Επίσης θα συζητηθεί η εμπρόθεσμη τροπολογία που κατέθεσαν οι Βουλευτές του ΣΥΡΙΖΑ με γενικό αριθμό 29 και ειδικό 1. 
Το λόγο έχει η κ. Ασπασία Μανδρέκα για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5430"," Κύριε Πρόεδρε, δε θέλω το λόγο. Θα αναπτυχθεί το θέμα από τον κύριο Υπουργό.","ΑΣΠΑΣΙΑ ΜΑΝΔΡΕΚΑ",295
"5431"," Ο κ. Στρατούλης έχει το λόγο για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5432"," Κύριε Πρόεδρε, κυρίες και κύριοι Βουλευτές, κύριος στόχος της εμπρόθεσμης τροπολογίας με αριθμό 29 που καταθέσαμε στο σχέδιο νόμου: «Κύρωση της Πράξης Νομοθετικού Περιεχομένου «Παράταση διάρκειας του Προγράμματος «Βοήθεια στο Σπίτι»» είναι η διασφάλιση όλων των απαραίτητων συνθηκών, ώστε να διατηρηθεί η ύπαρξη του προγράμματος «Βοήθεια στο Σπίτι» και να αναβαθμιστεί η κοινωνική του προσφορά.
Η προτεινόμενη τροπολογία στοχεύει στα εξής:
Πρώτον, να διασφαλιστούν με όρους διαφάνειας οι θέσεις και η αντίστοιχη ειδικότητα εργασίας των τριών χιλιάδων οκτακοσίων εργαζομένων των Οργανισμών Τοπικής Αυτοδιοίκησης στο πρόγραμμα «Βοήθεια στο Σπίτι», οι οποίοι έχουν προσληφθεί με τις προβλεπόμενες στον ΑΣΕΠ διαδικασίες και η πλειοψηφία τους εργάζεται συνεχώς στο πρόγραμμα αυτό εδώ και εννέα με δέκα χρόνια.
Έχουμε πει ότι θα πρέπει να ενταχθεί και το πρόγραμμα, να ενταχθούν και οι ίδιοι στη νεοσυσταθείσα, με βάση τον «Καλλικράτη», διεύθυνση των δήμων, η οποία ονομάζεται Διεύθυνση Κοινωνικών Πολιτικών. 
Με αυτήν την έννοια, πρέπει το πρόγραμμα «Βοήθεια στο Σπίτι» να μετατραπεί από πρόγραμμα, με όλες τις αβεβαιότητες που αυτό συνεπιφέρει ως προς τη χρηματοδότησή του, τις παρατάσεις του κ.λπ., σε συγκεκριμένη υπηρεσία.
Ο δεύτερος σκοπός είναι να διασφαλιστεί το έργο της πρωτοβάθμιας κοινωνικής φροντίδας και κοινωνικής στήριξης που θα προσφέρουν αυτοί οι τρεις χιλιάδες οκτακόσιοι εργαζόμενοι σε περίπου εκατόν τριάντα με εκατόν σαράντα χιλιάδες ηλικιωμένους συμπολίτες μας και άτομα με αναπηρία σε μία εξαιρετικά δύσκολη περίοδο οικονομικής κρίσης και κυρίως σε μία περίοδο όπου, δυστυχώς, συνεχίζονται οι μνημονιακές πολιτικές, που ειδικά αυτά τα στρώματα τα σπρώχνουν στην απόλυτη εξαθλίωση, στην απόγνωση, στη μοναξιά και στην απελπισία.
Προτείνω στο Σώμα να ψηφίσει αυτήν την πολύ θετική, κατά τη δική μας γνώμη, τροπολογία, την οποία έχουμε κουβεντιάσει σε διαβούλευση και με τους φορείς των εργαζομένων και τα σωματεία τους, τη «Βοήθεια στο Σπίτι», καθώς και με την ένωση των κοινωνικών λειτουργών, που απασχολούνται σε αυτά τα προγράμματα και σε άλλα προγράμματα των δήμων με πέντε χιλιάδες μέλη.
Επίσης, κύριε Πρόεδρε, θα θέλαμε να επαναλάβουμε ότι είμαστε ριζικά, κατηγορηματικά, κάθετα αντίθετοι ως ΣΥΡΙΖΑ – Ενωτικό Κοινωνικό Μέτωπο με την τροπολογία η οποία επανακατατίθεται σήμερα από τον Υπουργό Εργασίας με αριθμό 30, σύμφωνα με την οποία γίνεται νέα χαριστική ρύθμιση στους εργοδότες οι οποίοι είτε παρακρατούν παράνομα εισφορές ασφαλιστικές που έχουν κρατήσει από τους εργαζόμενους αλλά δεν αποδίδουν στα ασφαλιστικά ταμεία είτε κάνουν συστηματική εισφοροδιαφυγή.
Τόνισα και πριν ότι αυτό αποτελεί επιβράβευση των παράνομων και μπαταχτσήδων εργοδοτών και επιχειρήσεων και αποτελεί το κακό παράδειγμα για τις επιχειρήσεις οι οποίες τηρούν τους νόμους του κράτους και είναι συνεπείς στις ασφαλιστικές τους υποχρεώσεις. 
Και είμαστε δέκα, εκατό, χίλιες φορές περισσότερο αντίθετοι με το δεύτερο σκέλος της τροπολογίας με αριθμό 30 του Υπουργού Εργασίας, διότι καταργείται η εργοδοτική εισφορά στους Οργανισμούς Εργατικής Κατοικίας και Εργατικής Εστίας κατά 1,1% συνολικά και για τους δύο οργανισμούς. Είναι προκλητικό δώρο στις επιχειρήσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Όπως είπα και πριν, τους χαρίζονται 247.000.000 ευρώ για άλλη μία φορά, ενώ την ίδια στιγμή αυτά τα χρήματα αφαιρούνται από αναγκαίες κοινωνικές πολιτικές για το συνταγματικό δικαίωμα της στέγασης των πολιτών, για το δικαίωμα των πολιτών σε διακοπές και ψυχαγωγία. Αυτή η τροπολογία βάζει ουσιαστικά ταφόπετρα στους δύο οργανισμούς, στον Οργανισμό Εργατικής Κατοικίας και Εργατικής Εστίας, που παρείχαν κοινωνικό έργο, χωρίς να επιβαρύνουν ούτε με 1 ευρώ τον κρατικό προϋπολογισμό, αφού ήταν με εισφορές εργαζομένων και εργοδοτών. Και όχι μόνο ανακούφιζαν κοινωνικά εργαζόμενους -και μάλιστα τους πιο χαμηλόμισθους, διότι έμπαιναν εισοδηματικά κριτήρια- αλλά υπήρχε η δυνατότητα να δίνεται εργασία σε εκατοντάδες χιλιάδες εργαζόμενους στους κλάδους και στις επιχειρήσεις οι οποίοι εμπλέκονταν στην παροχή αυτών των κοινωνικών υπηρεσιών.
Με αυτήν την έννοια, υπερψηφίζουμε την πρώτη τροπολογία που καταθέσαμε εμείς και καταψηφίζουμε την υπ’ αριθμόν 30 τροπολογία, την οποία κατέθεσε ο Υπουργός Εργασίας.
Ευχαριστώ πολύ.","ΔΗΜΗΤΡΙΟΣ ΣΤΡΑΤΟΥΛΗΣ",485
"5433","   Το λόγο έχει ο ειδικός αγορητής του ΠΑΣΟΚ, κ. Ιωάννης Κουτσούκος, για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5434"," Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, στην περίοδο της κρίσης ακόμα και σοβαροί επιχειρηματίες, εργοδότες πολλές φορές δυσκολεύονται να καταβάλλουν τις ασφαλιστικές εισφορές. Έχουμε παραδείγματα μικρών οικογενειακών επιχειρήσεων με μια παράδοση συνέπειας και προσφοράς στην τοπική κοινωνία που κάτω από την κρίση της ρευστότητας επιλέγουν να μην πληρώσουν τις ασφαλιστικές εισφορές για να ανταποκριθούν σ’ άλλα άμεσα έξοδα, την πληρωμή των εργαζομένων ή κάποιων άλλων υποχρεώσεων για την λειτουργία της επιχείρησης.
Όλοι ξέρουμε τι υπάρχει στην αγορά. Γι’ αυτό έγιναν οι μέχρι τώρα ρυθμίσεις, στις οποίες αναφέρεται η αιτιολογική έκθεση της τροπολογίας που έχει καταθέσει ο κύριος Υπουργός, οι οποίες κατά την εκτίμησή μας έχουν αποδώσει. Και έχουν αποδώσει γιατί έδωσαν τη δυνατότητα στις επιχειρήσεις να απεγκλωβιστούν από εκείνες τις διατάξεις που τις έθεταν εκτός αγοράς εάν δεν είχαν το πιστοποιητικό της ασφαλιστικής ενημερότητας. Εάν δεν είχαν γίνει αυτές οι ρυθμίσεις θα ήταν πολύ μεγαλύτερο το πρόβλημα με τις κλειστές επιχειρήσεις και τα λουκέτα στην αγορά. Σύμφωνα με τα στοιχεία που έχει η αιτιολογική έκθεση αλλά και τα δικά μας αυτές οι ρυθμίσεις έχουν αποδώσει. Θα έλεγα ότι είναι ένας από τους λόγους, τους οποίους επίσημα το ΠΑΣΟΚ έχει καταθέσει στην Κυβέρνηση, σ’ ότι αφορά την ισορροπία του προγράμματος της περικοπής των δαπανών κατά 11 δισεκατομμύρια γιατί, κατά τη δική μας εκτίμηση, τα έσοδα των ασφαλιστικών ταμείων λόγω αυτών των ρυθμίσεων ειδικά έχουν πάει καλύτερα από το αναμενόμενο. Επειδή, λοιπόν, συνεχίζεται η  ύφεση και συνεχίζονται τα προβλήματα κατά την άποψή μας σωστά έρχεται αυτή η τροπολογία. 
Τώρα, δεν αντιμετωπίζει όλα τα προβλήματα, διότι η ημερομηνία που θέτει 31-7 αφήνει έξω μια σειρά επιχειρήσεων, ιδίως του πτηνοτροφικού και του κτηνοτροφικού κλάδου που στη νέα σεζόν έχουν να αντιμετωπίσουν τα υψηλά κόστη λόγω της αυξήσεως των τιμών στις ζωοτροφές. Ναι μεν καλά τα καλαμπόκια και τα στάρια τα πήραν οι Έλληνες αγρότες όσο τα πήραν γιατί υπάρχουν μεσάζοντες αλλά υπάρχει και η σόγια που έχει φτάσει 700 ευρώ ο τόνος. Ξέρουμε πολύ καλά ότι έχουν κατατεθεί προτάσεις από τους φορείς της κτηνοτροφίας και της πτηνοτροφίας στο Υπουργείο που έλεγαν να υπάρξει μια ρύθμιση αντίστοιχη με εκείνη που είχε γίνει στην κρίση των πτηνών, δηλαδή με ποσοστό της καταβολής των τρεχουσών εισφορών για να μπορέσουν να ανταποκριθούν σ’ αυτές τις ανάγκες. Θα παρακαλούσα τον κύριο Υπουργό να την δει αυτήν την ρύθμιση. 
Επίσης, πρέπει να τοποθετηθώ και στην ρύθμιση για την κατάργηση της εισφοράς που περιλαμβάνεται στην παράγραφο 11. Ως προς αυτήν τη ρύθμιση εμάς κοινοβουλευτικά δεν μας διευκολύνει να ψηφίζουμε αυτό που είναι θετικό, διότι εμείς διαφωνούμε. Και διαφωνούμε για δύο λόγους. Ο ένας είναι γιατί ξέρουμε πως επιβλήθηκε η κατάργηση των δύο οργανισμών και είναι γνωστός ο ρόλος των κουκουλοφόρων, έχουμε αναφερθεί. Και δεύτερον, διότι δεν εντάσσεται σ’ ένα ολοκληρωμένο σχέδιο το πως το 5% μείωση των εργοδοτικών εισφορών που έχει αναλάβει η χώρα μας θα γίνει μ’ ένα συγκροτημένο σχέδιο που θα δίνει δικαιώματα αλλά και υποχρεώσεις στους εργοδότες. 
Η πρόταση που είχε επεξεργαστεί το ΠΑΣΟΚ, ήταν πληρωμή μέσω τραπεζών και κάρτα εργασίας για να επιβραβεύουμε τους συνεπείς, όχι όλους. Σε τελική ανάλυση, κύριε Υπουργέ, είμαστε σε μια φάση που σκοντάφτει η συμφωνία με τους εταίρους μας σε μερικά εκατομμύρια και εμείς τώρα ερχόμαστε να δώσουμε 270 εκατομμύρια, τα οποία τα έχει ανάγκη και ο ΟΑΕΔ, τα έχουν ανάγκη και τα ασφαλιστικά ταμεία αλλά έχουμε επιφύλαξη. Θα σας παρακαλούσαμε να αποσύρετε την ρύθμιση της παραγράφου 11 για να μας διευκολύνετε κοινοβουλευτικά.
Θα ήθελα να πω και μια κουβέντα για την τροπολογία του ΣΥΡΙΖΑ. Εγώ αναγνωρίζω την ευαισθησία των συναδέλφων. Αλίμονο! Θεωρώ, όμως, ότι και να θέλαμε να την ψηφίσουμε δεν θα μπορούσαμε, διότι πιστεύω ότι έχει και συνταγματικά προβλήματα. Δεν έχει έκθεση του Γενικού Λογιστηρίου και δεν αντιμετωπίζει τα ζητήματα του ποιος θα καταβάλει το κόστος.
Τα οικονομικά των δήμων τα ξέρουμε όλοι. Παραπέμπουμε, λοιπόν, τη συζήτηση για την αντιμετώπιση του προβλήματος των εργαζομένων του προγράμματος «Βοήθεια στο Σπίτι», όταν έρθει η συζήτηση που αφήσαμε σε εκκρεμότητα για την εφαρμογή του νέου προγράμματος.
Ευχαριστώ, κύριε Πρόεδρε.","ΓΙΑΝΝΗΣ ΚΟΥΤΣΟΥΚΟΣ",258
"5435"," Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι πέντε μαθητές και μαθήτριες και ένας εκπαιδευτικός από το 7ο Δημοτικό Σχολείο Νέας Σμύρνης.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής των Ανεξάρτητων Ελλήνων κ. Παύλος Χαϊκάλης για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5436"," Δεν θα χρησιμοποιήσω όλο το χρόνο, κύριε Πρόεδρε.
	Θέλω να πω ότι υπερψηφίζουμε την τροπολογία του ΣΥΡΙΖΑ, γιατί μετατρέπει τις επ’ αορίστου συμβάσεις των εργαζομένων και καταψηφίζουμε την πρόταση του Υπουργείου Εργασίας.
Ευχαριστώ.","ΠΑΥΛΟΣ ΧΑΪΚΑΛΗΣ",533
"5437"," Σας ευχαριστώ.
Το λόγο έχει ο ειδικός αγορητής της Χρυσής Αυγής κ. Δημήτριος Κουκούτσης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5438"," Κύριε Πρόεδρε, ξεκινώντας την αναφορά μου στην παρούσα τροπολογία, θα εκφράσω την πεποίθηση πως το Υπουργείο με αυτήν τη ρύθμιση προσπαθεί μάλλον να δημιουργήσει εντυπώσεις, διατυμπανίζοντας τη μείωση των εισφορών ύψους 1,10% υπέρ των Οργανισμών Εργατικής Κατοικίας και Εργατικής Εστίας, οργανισμοί οι οποίοι καταργήθηκαν, τη στιγμή που η οικονομική κατάσταση των ασφαλιστικών οργανισμών είναι δραματική. 
Πρόσφατες είναι οι δηλώσεις των εκπροσώπων της τρόικας, οι οποίοι πιέζουν για μείωση των ασφαλιστικών εισφορών προς το ΙΚΑ κατά 5%. Επιμένουν, μάλιστα, ότι αν υπάρχει πρόβλημα στα έσοδα των ταμείων, αυτό πρέπει να λυθεί με μείωση των συντάξεων, ενώ ακόμη δεν έχει στεγνώσει το μελάνι των οριζόντιων περικοπών που περιλαμβάνονται στο πακέτο των 11,6 δισεκατομμυρίων ευρώ και τα νέα αντιλαϊκά μέτρα είναι προ των πυλών. 
Ας εξετάσουμε, όμως, εν συντομία την κατάσταση που επικρατεί σήμερα στο ΙΚΑ. Παρ’ ότι η διοίκηση του ΙΚΑ δηλώνει ότι κατά τον Αύγουστο τα έσοδα του ιδρύματος ανήλθαν σε 824 εκατομμύρια περίπου, παρουσιάζοντας αύξηση 8% σε σχέση με τα αντίστοιχα έσοδα του μηνός Ιουλίου, η πραγματικότητα είναι πως η μέση μείωση των εσόδων σε σχέση με το 2011, που ήταν επίσης μία πάρα πολύ κακή χρονιά για τα έσοδα του ταμείου, θα κλείσει τελικά κοντά στο 9%. Να σημειωθεί ότι για να βελτιωθεί η ρευστότητα του ταμείου, η διοίκηση προχωρά σε συνεχείς ρυθμίσεις χρεών, όπως και στην παρούσα τροπολογία, καθιστώντας ουσιαστικά μόνιμη την ευνοϊκή ρύθμιση που «τρέχει» αυτήν την περίοδο.
Η διοίκηση του ιδρύματος δηλώνει ότι τα έσοδα του ΙΚΑ-ΕΤΑΜ από οφειλές προηγουμένων ετών αναμένεται να ανέλθουν το 2012 στο ύψος του 1 δισεκατομμυρίου έναντι 700 εκατομμυρίων ευρώ το 2011, παρουσιάζοντας μεσοσταθμική αύξηση 30%. 
Οι εργαζόμενοι στο ίδρυμα πρόσφατα δημοσιοποίησαν στοιχεία, βάσει των οποίων οι συντάξεις Νοεμβρίου-Δεκεμβρίου βρίσκονται σε άμεσο κίνδυνο, καθώς καταγράφεται έλλειμμα ύψους 1,4 δισεκατομμυρίου ευρώ μέχρι το τέλος του χρόνου. Μάλιστα, επισημαίνουν ότι το 2013 το ταμειακό πρόβλημα θα γίνει οξύτερο, εάν τα έσοδα εξακολουθήσουν να μειώνονται εξαιτίας της μνημονιακής πολιτικής και της αναμενόμενης αύξησης του αριθμού των συνταξιούχων. 
Εξάλλου, ο Πρόεδρος της Πανελλήνιας Ομοσπονδίας Συλλόγων Εργαζομένων ΙΚΑ κ. Χατζόπουλος, μιλώντας στο συνέδριο της ομοσπονδίας, αποκάλυψε ότι το ΙΚΑ–ΕΤΑΜ έχει απορροφήσει στο πρώτο εννεάμηνο του έτους το 87,9% της ετήσιας κρατικής επιχορήγησης. Θα λείψουν, απ’ ό,τι υπολογίζουν, περίπου 780 εκατομμύρια ευρώ και συνολικά 1,4 δισεκατομμύρια, εάν αφαιρεθεί και η προκαταβολή των 650 εκατομμυρίων ευρώ του 2012 που είχε δοθεί στα τέλη του 2011, για να καλυφθούν οι τότε ανάγκες για πληρωμές.
Επιπλέον, καμμία σοβαρή προσπάθεια δεν έχει γίνει για να περιοριστεί, με βάση και τις προτάσεις που έχει καταθέσει η ομοσπονδία, η διογκούμενη εισφοροδιαφυγή που συντελεί στην κατάρρευση του ταμείου. Την ίδια στιγμή, αυξάνονται οι οφειλές του ΙΚΑ, καθώς το ταμείο έχει προχωρήσει σε μια ιδιότυπη παύση πληρωμών προς τρίτους. Έτσι, μόνο το πρώτο τετράμηνο του έτους, για το οποίο υπάρχουν επίσημα στοιχεία, το ΙΚΑ χρωστά προς ΟΑΕΔ, ΟΕΚ, ΕΤΕΑΜ και ΤΕΑΠΟΚΑ πάνω από 7,5 δισεκατομμύρια ευρώ. Ακόμη και τα χρήματα που εισπράττει για τον τομέα της υγείας και θα έπρεπε να τα καταβάλει στον πολύπαθο ΕΟΠΥΥ, δεν τα καταβάλλει στο σύνολό τους, με αποτέλεσμα ο οργανισμός να έχει έρθει σε δεινή θέση.
Το πρόβλημα, όμως, αναμένεται να φανεί εντονότερα κοντά στα Χριστούγεννα. Αρκεί να σημειώσουμε ότι πέρυσι το ΙΚΑ αναγκάστηκε, εκτός από τον εσωτερικό δανεισμό και τη ρευστοποίηση ομολόγων, που φέτος δεν διαθέτει λόγω του PSI, να λάβει ως προκαταβολή της επιχορήγησης του 2012 650 εκατομμύρια ευρώ. Μόνο που το 2012 είναι πολύ χειρότερο από το προηγούμενο έτος σε επίπεδο απόκλισης από τους ετήσιους στόχους του προϋπολογισμού, με το Υπουργείο Οικονομικών να διαμηνύει ότι αποκλείει οποιαδήποτε αναδιανομή κονδυλίων.
Στην ίδια δεινή κατάσταση είναι και ο ΟΑΕΕ. Αλλά και με τον ΟΓΑ υπάρχει πρόβλημα, καθώς υπολογίζεται ότι το 36% των ασφαλισμένων δεν καταβάλλει εισφορές. 
Κύριε Πρόεδρε, μέσα σ’ αυτό το ανησυχητικό περιβάλλον οι δανειστές ζητούν μείωση των ασφαλιστικών εισφορών κατά 5% και επιμένουν ότι αυτό δεν πρέπει να επηρεάσει την οικονομική κατάσταση των ταμείων. Για την ακρίβεια υποστηρίζουν ότι για να μην επιδεινωθεί η δημοσιονομική εικόνα των ασφαλιστικών οργανισμών, θα πρέπει η ελληνική Κυβέρνηση να προχωρήσει σε νέες μειώσεις στις συντάξεις, μειώσεις επιπρόσθετες αυτών που ήδη προβλέπονται στο πακέτο των 11,5 δισεκατομμυρίων ευρώ.
Η Χρυσή Αυγή καταψηφίζει την παρούσα τροπολογία αρνούμενη να συνδράμει στην περαιτέρω εξαθλίωση των συνταξιούχων και απόρων συμπολιτών μας. Τα ασφαλιστικά ταμεία δεν αντέχουν περαιτέρω μειώσεις εισφορών, βρίσκονται ήδη υπό κατάρρευση και εμείς δεν πρέπει να γίνουμε αυτοί που θα τους δώσουμε τη χαριστική βολή. Οπότε καταψηφίζουμε.
Όσο δε για την τροπολογία που καταθέτει ο ΣΥΡΙΖΑ, ναι, είναι σωστό αυτό, πρέπει να γίνουν και την υπερψηφίζουμε αλλά καλό είναι όλα αυτά να συζητηθούν την επόμενη φορά, όπως έχουμε κανονίσει στη συνάντηση στην Επιτροπή. 
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"5439"," Το λόγο έχει η ειδική αγορήτρια της Δημοκρατικής Αριστεράς κ. Αικατερίνη Μάρκου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5440"," Ενώ επί της αρχής δεν έχουμε κανέναν ενδοιασμό να στηρίξουμε αυτό το νομοσχέδιο, έχουμε σοβαρότατες ενστάσεις και παρατηρήσεις, όσον αφορά επιμέρους πτυχές του νομοσχεδίου. Θα ήθελα να αναφερθώ με συντομία στις δυο τροπολογίες που έχουν κατατεθεί. 
Όσον αφορά την τροπολογία του Υπουργείου για τη νέα ρύθμιση του Υπουργείου στα ασφαλιστικά ταμεία, υπάρχουν αναπάντητα ερωτήματα και θεωρώ ότι θα έπρεπε να έχει πραγματοποιηθεί και δεύτερη ανάγνωση του νομοσχεδίου για να συζητηθούν διεξοδικά οι διατάξεις που εισάγονται. Η ρύθμιση των ασφαλιστικών εισφορών είναι, πράγματι, ένα θετικό μέτρο, εφόσον μπορεί να δώσει τη δυνατότητα σε επιχειρήσεις να επιβιώσουν και κυρίως να διατηρήσουν θέσεις εργασίας αλλά και να διευκολύνει την είσπραξη πολύτιμων εσόδων από τους φορείς κοινωνικής ασφάλισης έστω και καθυστερημένα. Πώς, όμως, δικαιολογείται ο ορισμός του ενιαίου ποσού καταβολής στο 1,25% της κεφαλαιοποιημένης οφειλής για οφειλές μέχρι 300.000 ευρώ και στο 0,80% για οφειλές άνω των 300.000 ευρώ με βάση τον προηγούμενο ν. 3943/2011 και στο 1% για οφειλές άνω των 500.000 ευρώ με την παρούσα διάταξη; Υπάρχει κάποια λογική γι’ αυτήν τη διαφοροποίηση; 
Ένα άλλο θέμα που πρέπει να διευρυνθεί είναι η πρακτική που ακολουθείται από τη διοίκηση στις ρυθμίσεις αυτές. Αν δεν κάνω λάθος, πρόκειται για την τρίτη δυνατότητα ρύθμισης που δίνεται νομοθετικά τα τελευταία δυο χρόνια. Την περασμένη Πέμπτη, ο συνάδελφος Γιώργος Κυρίτσης προσκόμισε στην Ολομέλεια έγγραφο με το οποίο έγινε ρύθμιση οφειλών σε επιχείρηση προς το ΙΚΑ σε τέσσερις χιλιάδες επτακόσιες δόσεις με τελευταία δόση στις 31-3-2404 για συνολική οφειλή άνω των 700.000 ευρώ. Η μηνιαία δόση ορίστηκε στα 161 ευρώ. Δόθηκαν βέβαια  κάποιες εξηγήσεις από τη διοίκηση του ΙΚΑ αλλά το ερώτημα παραμένει: Ασκείται κάποιος έλεγχος στις ρυθμίσεις αυτές; Πρέπει επιτέλους να γίνει ένας απολογισμός για να δούμε αν και κατά πόσο έχουν αποδώσει οι προηγούμενες ρυθμίσεις. 
Όσον αφορά την τροπολογία του ΣΥΡΙΖΑ, βρίσκομαι σε δύσκολη θέση και φαντάζομαι θα βρεθώ αρκετές φορές ακόμη λόγω του τρόπου με τον οποίον ο ΣΥΡΙΖΑ επέλεξε να ασκήσει το ρόλο της Αξιωματικής Αντιπολίτευσης. Διότι η τροπολογία αυτή μιλάει για νομιμοποίηση τριών χιλιάδων οκτακοσίων εργαζομένων στο πρόγραμμα μέχρι σήμερα με τη σύσταση ισάριθμων προσωποπαγών θέσεων στους δήμους. Πώς μπορώ να διαφωνήσω; Πώς μπορώ να απαξιώσω τέσσερις χιλιάδες ανθρώπους, οι οποίοι, πράγματι, εργάζονται εδώ και δέκα χρόνια στο πρόγραμμα αυτό με συνεχώς ανανεούμενες συμβάσεις εργασίας ορισμένου χρόνου; Πουθενά, όμως, στην τροπολογία δεν αναφέρονται οι δημοσιονομικές συνέπειες αυτής της πρότασης. Πουθενά δεν αναφέρεται ότι λόγω του κανόνα ένα προς πέντε για τις προσλήψεις θα πρέπει να φύγουν δεκαεννιά χιλιάδες άλλοι εργαζόμενοι. Αυτά, βεβαίως, είναι ψιλά γράμματα. 
Θα ήθελα να πω ότι εμείς ψηφίζουμε «παρών» στις τροπολογίες.
Ευχαριστώ.","ΑΙΚΑΤΕΡΙΝΗ ΜΑΡΚΟΥ",309
"5441"," Εμείς ευχαριστούμε την κ. Μάρκου.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Γεώργιος Λαμπρούλης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5442"," Ευχαριστώ, κύριε Πρόεδρε.
Σε ό,τι αφορά τις ρυθμίσεις ληξιπρόθεσμων ασφαλιστικών εισφορών προς το ΙΚΑ-ΕΤΑΜ, θεωρούμε ότι πρόκειται για ρύθμιση που έρχεται να στηρίξει για ακόμη μία φορά τους μεγάλους επιχειρηματίες, το μεγάλο κεφάλαιο, αφού αφορά οφειλές κυρίως άνω των 500.000 ευρώ προς τα ταμεία, το ΙΚΑ-ΕΤΑΜ. Στην ουσία δεν δίνει λύση στο πρόβλημα των μικρομεσαίων επιχειρήσεων που κατά κανόνα οι οφειλές τους είναι μεταξύ 15.000 – 17.000 ευρώ, αφού ούτε στο παρελθόν βοήθησαν τέτοιες ρυθμίσεις ή όποιες έχουν γίνει κατά διαστήματα και πολύ δε περισσότερο στην είσπραξη των οφειλών αυτών για το ΙΚΑ. Απόδειξη ότι κλείνουν συνεχώς μικρομεσαίες επιχειρήσεις λόγω του σκληρού ανταγωνισμού από τα μεγάλα εμπορικά κέντρα, τις πολυεθνικές και τους μεγάλους μονοπωλιακούς ομίλους.
Βεβαίως, η κατάσταση για το ΙΚΑ, για τα ασφαλιστικά ταμεία εν γένει, αν θέλετε, δυσχεραίνει συνεχώς με την αύξηση της ανεργίας, την εφαρμογή και επέκταση των ελαστικών σχέσεων εργασίας και τις μειώσεις μισθών. Έτσι, από τη μία έχουμε την καταβαράθρωση, το στραγγαλισμό και το κλείσιμο των μικρομεσαίων επιχειρήσεων και από την άλλη τη δημιουργία ελλειμμάτων στα ταμεία, στο ΙΚΑ εν προκειμένω. Στην ουσία πρόκειται για ένα φαύλο κύκλο. Η ίδια, εξάλλου, η ΠΟΣΕ-ΙΚΑ με στοιχεία που έδωσε πρόσφατα κάνει λόγο για άμεση στήριξη από τον κρατικό προϋπολογισμό της τάξεως του 1,4 δισεκατομμυρίου ευρώ στο ΙΚΑ, προκειμένου να πληρωθούν οι συντάξεις.
Παράλληλα, έρχεται η Κυβέρνηση τώρα και χαρίζει, κυρίως, στις μεγάλες επιχειρήσεις 247.000.000 ευρώ, τα οποία βεβαίως εμφανίζονται ως έλλειμμα από τα ασφαλιστικά ταμεία, αφού κλείσατε τον ΟΕΚ και τον Οργανισμό Εργατικής Εστίας που αποτελούσαν προϊόν κατάκτησης των εργαζομένων, παρείχαν υπηρεσίες  όπως χαμηλότοκα δάνεια, κοινωνικό τουρισμό, παροχές σε βιβλία, τη δυνατότητα έστω και σε έναν μικρό αριθμό εργαζομένων να βρει στέγη. Αυτά τα 247.000.000 είναι ένα τρανό παράδειγμα που μαζί με τα τόσα άλλα προνόμια και απαλλαγές συνθέτουν το παζλ της πολιτικής της Κυβέρνησης, πολιτική στήριξης της κερδοφορίας του μεγάλου κεφαλαίου και των κεφαλαιοκρατών. Αξιοποιώντας την καπιταλιστική, οικονομική κρίση, καταβαραθρώνετε τα δικαιώματα, αφαιρώντας συνεχώς κατακτήσεις και δικαιώματα των εργαζομένων, οδηγώντας τους στην εξαθλίωση. Γι’ αυτό, λοιπόν, εμείς καταψηφίζουμε τη συγκεκριμένη τροπολογία.
Σε ό,τι αφορά την τροπολογία του ΣΥΡΙΖΑ που κατατέθηκε πριν λίγες μέρες και μπήκε και εισηγητικά, εμείς θεωρούμε ότι δεν διασφαλίζονται οι εργαζόμενοι. Ο δήμος, όχι μόνο στις συγκεκριμένες συνθήκες, αλλά διαχρονικά, δεν έχει καμμία δυνατότητα εξασφάλισης και διασφάλισης των εργαζομένων καθώς και των πληρωμών των εργαζομένων. Είναι εμβαλωματική η τροπολογία και δεν λύνει το πρόβλημα των εργαζομένων στο «Βοήθεια στο Σπίτι». Εμείς ως Κομμουνιστικό Κόμμα υποστηρίζουμε τη μόνιμη και σταθερή εργασία των εργαζομένων στο πρόγραμμα «Βοήθεια στο Σπίτι» και τη διασφάλισή τους από τον κρατικό προϋπολογισμό. Θεωρούμε ότι οι εργαζόμενοι έχουν κάθε δικαίωμα σε μόνιμη και σταθερή δουλειά. Επειδή κατά τη γνώμη μας η τροπολογία αυτό δεν το διασφαλίζει, γι’ αυτό και θα την καταψηφίσουμε.","ΓΕΩΡΓΙΟΣ ΛΑΜΠΡΟΥΛΗΣ",277
"5443"," Εισερχόμεθα στον κατάλογο των ομιλητών.
Το λόγο έχει ο κ. Κωνσταντίνος Κουτσογιαννακόπουλος για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5444"," Κυρίες και κύριοι συνάδελφοι, αρκούμαι να περιοριστώ στα θέματα των δύο τροπολογιών. Η μία έρχεται από το Υπουργείο και η άλλη από τους συναδέλφους του ΣΥΡΙΖΑ. 
Θέλω να ξεκαθαρίσουμε ένα πράγμα. Όλες αυτές οι δεκάδες χιλιάδες και δεν ξέρω κιόλας εάν είναι εκατοντάδες χιλιάδες, κύριε Υφυπουργέ, οι οποίοι οφείλουν προς το ΙΚΑ, δεν είναι εξ ορισμού μπαταχτσήδες ούτε κλέφτες ούτε λωποδύτες. Αυτό μπορώ να το πω μετά λόγου γνώσεως, δεδομένου ότι σε είκοσι επτά χρόνια μαχομένης δικηγορίας έχω υπερασπιστεί ουκ ολίγον πληθυσμό. Δεν είναι αυτοί οι άνθρωποι, λοιπόν, άνθρωποι οι οποίοι εκινήθησαν εκ δόλου, ούτως ώστε καταδολιευτικά να τσεπώσουν οφειλόμενες εισφορές, να τις οικειοποιηθούν για αλλότρια -δικά τους βέβαια- συμφέροντα και στο τέλος να μην τις αποδώσουν.
Άλλη είναι η παθογένεια και είναι σε τελείως διαφορετική κατεύθυνση. Εγώ προσωπικά έχω την άποψη ότι το ύψος των επιβαλλομένων προσαυξήσεων στις περιπτώσεις των παραβάσεων, δεδομένου ότι έχουμε διπλές προσαυξήσεις και με την πράξη επιβολής εισφορών, αλλά και την πράξη πρόσθετης επιβολής του τέλους, φτάνει σε δυσθεώρητα ύψη. Είναι ένα θέμα που θα πρέπει να δούμε. Παράλληλα υπάρχει μέσα στο μνημόνιο η μείωση του ποσοστού 5%. 
Πέραν αυτού υπάρχουν και άλλα ζητήματα που επιβαρύνουν κατά τρόπο αδικαιολόγητο τις επιχειρήσεις. Αρκεί να σας πω το εξής: Σε ένα πογκρόμ τι κατέγραφαν τα συνεργεία; Ότι η άδεια του καταστήματος δεν φυλασσόταν, λέει, εντός υαλοφράκτου πλαισίου ως ο νόμος προέβλεπε, με αποτέλεσμα να μοιράζουν χιλιάρικα. Ένας, λοιπόν, γενικότερος και συνολικότερος εξορθολογισμός της κείμενης νομοθεσίας είναι αυτό που πιστεύω και διαισθάνομαι ότι θα σας απασχολήσει, κύριοι Υπουργοί, στη συνέχεια.
Δεύτερον, ορθώς παρατείναμε τη διάρκεια του προγράμματος. Δεν μπορούμε όμως να αφήσουμε παντελώς αρρύθμιστο το ζήτημα των εργαζομένων στο πρόγραμμα. Βεβαίως, αντιλαμβάνομαι ότι δεν μπορεί να υπάρξει μια πλήρης και εντελής από τώρα ρύθμιση των λεπτομερειών αυτών. Υπάρχει σχετική παράγραφος που αφήνει το περιθώριο για τη ρύθμιση των λεπτομερειών με υπουργική απόφαση. Δεν ξέρω αν θα ρυθμιστεί διά της υπουργικής αποφάσεως ή αν θα χρειαστεί να έρθει σαν τροπολογία στο υπάρχον νομοσχέδιο. 
Θα προκύψουν νέες δομές για την εξυπηρέτηση του προγράμματος με το νέο του τίτλο. Εκεί δεν θα μπουν κανόνες; Δεν θα μπει πρόνοια για τους ήδη απασχολούμενους; Βεβαίως πρέπει να δούμε πώς θα προκύψουν οι δομές, ποιες θα είναι οι ανάγκες, πόσες θα είναι οι χιλιάδες των περιθαλπομένων, τι προσωπικό θα χρειαστεί κ.ο.κ.. 
Για αυτό η τροπολογία, έτσι όπως έρχεται, δεν μπορεί να αντιμετωπίσει όλα αυτά τα ζητήματα εκ προοιμίου. Βεβαίως, υπάρχει και ζήτημα συνταγματικότητας, καθώς πάμε να επιβάλλουμε έστω και με διακριτική ευχέρεια στους ανεξάρτητους ΟΤΑ συγκεκριμένες δεσμεύσεις, αφήνοντας απέξω λοιπούς δικαιούχους. 
Ευχαριστώ πολύ για την προσοχή σας.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"5445"," Ευχαριστούμε τον κύριο Κουτσογιαννακόπουλο. 
Το λόγο έχει ο Βουλευτής του ΣΥΡΙΖΑ κ. Σταθάς για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5446"," Κυρίες και κύριοι συνάδελφοι, κατ΄αρχάς θέλω να χαιρετίσω το γεγονός ότι για πρώτη φορά μέσα στο Κοινοβούλιο συμφωνήσαμε όλοι σε κάτι, που έχει να κάνει με αυτό που πρότεινε ο Υπουργός Εργασίας για το πρόγραμμα «Βοήθεια στο Σπίτι». 
Πράγματι, οι έξι μήνες παράταση είναι ένα «φάρμακο» που πρέπει να δώσουμε στην ελληνική κοινωνία, στους γέροντες, στα ΑΜΕΑ που το έχουν μεγάλη ανάγκη. Σίγουρα αυτό δεν φτάνει γιατί πρέπει να δοθεί μια λύση για το διάστημα μετά τους έξι μήνες. Γιατί με τους έξι μήνες τελειώνει πια το πρόγραμμα, αφού το έχουμε ανανεώσει δώδεκα φορές. 
Η Κυβέρνηση είχε οχτώ μέρες περιθώριο, από όταν καταθέσαμε την τροπολογία για τη μονιμοποίηση αυτών των εργαζομένων, να το στείλει στο Γενικό Λογιστήριο του Κράτους ώστε να γίνει οικονομική μελέτη που δεν υπάρχει.  
Και τώρα θα αναφερθώ στον Οργανισμό Εργατικής Κατοικίας και τον Οργανισμό Εργατικής Εστίας. Αυτό που γίνεται είναι πραγματικά απάνθρωπο. Μια μελέτη δείχνει ότι χαρίζονται γύρω στα 300 εκατομμύρια αλλά δεν βλέπουμε να δημιουργούνται θέσεις εργασίας. Αντιθέτως χάνονται θέσεις εργασίας. 
Οι εργαζόμενοι που δουλεύουν στη φάμπρικα, στη βαριά βιομηχανία και έχουν μισθούς πείνας που αυτοί οι μισθοί πείνας δεν τους φθάνουν ούτε να σιτιστούν και τις πέντε ημέρες που θα μπορούσαν να πάνε κάπου να ξεκουραστούν, δεν έχουν ούτε αυτό το δικαίωμα τώρα πια. Δεν έχουν ούτε αυτό το δικαίωμα να κάνουν πέντε ημέρες διακοπές, να πάνε κάπου σε ένα νησί και να δώσουν και δουλειά και στις μικρές τουριστικές επιχειρήσεις και στα εστιατόρια τα μικρά που βρίσκονται εκεί πέρα, για να μπορέσουν και αυτοί οι άνθρωποι να δουλεύουν έστω εποχικά.
Είναι κρίμα να παίρνουν τέτοιες αποφάσεις για να ευνοούνται μόνο οι μεγάλες βιομηχανίες, τα μονοπώλια και κανένας άλλος, που σίγουρα με όλα αυτά τα χρήματα που εξοικονομούν δεν κερδίζουν τίποτα μόνο χάνονται χρήματα και χάνονται θέσεις εργασίας, που αυτές οι θέσεις εργασίας που θα χαθούν από αυτό που χαρίζουμε είναι πάνω από τριάντα χιλιάδες και μιλάμε κυρίως για θέσεις εργασίας εποχικές.
Σαν εργαζόμενος και σαν συνδικαλιστής ένα άλλο που βλέπουμε αυτήν τη στιγμή - που χτυπιέται αυτό- είναι το ότι σβήνουν τη φωνή από τα εργατικά κέντρα, τα σωματεία με αυτό που κάνουν, με την κατάργηση στις εισφορές που γίνεται αυτήν τη στιγμή προς τα συνδικάτα, ο οποίος είναι και ο απώτερος σκοπός.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορεί και εγώ προσωπικά, να διαφωνώ με τις δομές  που έχουν τα συνδικάτα  και που πρέπει να τις αλλάξουμε, αλλά δεν σημαίνει όμως  και ότι πρέπει να σταματήσουμε τη χρηματοδότηση, όπως έκανε η Θάτσερ για να σβήσει κάθε φωνή αντίδρασης που υπάρχει μέσα στους χώρους εργασίας. Και έχουμε δει  όπου δεν υπάρχουν φωνές, ποια είναι τα αποτελέσματα: ήδη να παίρνουν αυτήν τη στιγμή, 250 ευρώ μισθούς -αυτό είναι- να είναι ανασφάλιστοι. Και αυτούς  που έχουν είναι ανασφάλιστοι και δουλεύουν αυτήν τη στιγμή, έρχεται η Κυβέρνηση με αυτήν την τροπολογία -την απάνθρωπη, θα την πω- και τους επικροτεί. Και αυτοί, οι οποίοι πληρώνουν εισφορές, οι μικρομεσαίες επιχειρήσεις -γιατί οι μικρές επιχειρήσεις, πληρώνουν εισφορές- θα είναι αυτές που θα οδηγηθούν στο κλείσιμο  για να  τα χαρίσουμε στους μεγαλοκαρχαρίες πάλι για άλλη μια φορά.
Κύριε  Υπουργέ, θα πρότεινα αυτήν την τροπολογία να την πάρετε πάλι άμεσα πίσω, για την κατάργηση των εισφορών στην Εργατική Εστία και στην Εργατική Κατοικία. Και είναι το μόνο που πρέπει να κάνετε. Και έχετε υποχρέωση απέναντι στους εργαζομένους και απέναντι στους πολίτες και στον ελληνικό λαό. Είναι το ελάχιστο που μπορείτε να κάνετε.
(Χειροκροτήματα από την πτέρυγα του ΣΥΡΙΖΑ ΕΚΜ)","ΙΩΑΝΝΗΣ ΣΤΑΘΑΣ",475
"5447"," Ο Γραμματέας της Κοινοβουλευτικής Ομάδας του ΣΥΡΙΖΑ μας ενημερώνει ότι αντί του κ. Παναγιώτη Κουρουμπλή, θα είναι ο κ. Αλέξης Μητρόπουλος Κοινοβουλευτικός Εκπρόσωπος του ΣΥΡΙΖΑ-ΕΚΜ.
Το λόγο έχει ο κ. Οδυσσέας Βουδούρης.
Ορίστε, κύριε Βουδούρη, έχετε το λόγο για τέσσερα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5448"," Αγαπητοί συνάδελφοι, κύριε  Πρόεδρε, θα ήθελα να πω ξεκινώντας αυτήν την παρέμβαση, ότι ζούμε βέβαια την εποχή του μνημονίου. Το μνημόνιο ως γνωστό, έχει πάρα πολύ επαχθή, όπως τα ονομάζουμε, άρθρα και όρους, έχει όμως και ορισμένα θετικά.
Πρόσφατα έκανα μία ερώτηση στον Υπουργό, για το πώς θα αξιοποιηθούν αυτά τα θετικά στοιχεία, τα οποία αναφέρουν ότι πρέπει να ληφθούν μέτρα για τις πιο ευπαθείς ομάδες. Ο Υπουργός μού έκανε την τιμή να απαντήσει προσωπικά και να σπεύσει να απαντήσει, λέγοντας ότι θα ληφθούν αυτά τα μέτρα. Περιμένω ποια θα είναι αυτά. Πρέπει συγκεκριμένα, η Κυβέρνηση να τα λάβει. Και νομίζω ότι η συζήτηση που κάνουμε σήμερα, είναι μία ευκαιρία ακριβώς, για να δηλώσουμε πώς μπορούμε να προχωρήσουμε σ’ αυτήν την κατεύθυνση.
Είναι σαφές ότι αυτό το νομοσχέδιο για τη «Βοήθεια στο Σπίτι» πρέπει να ψηφιστεί και ψηφίστηκε. Αλλά ήθελα να πω ότι αυτά τα νομοσχέδια δεν μπορούν να αντιμετωπιστούν ως τεχνικές ρυθμίσεις. Πρέπει να αποτελούν στοιχεία, εργαλεία μίας γενικότερης πολιτικής. Και αυτό, το οποίο πρέπει να σκεφτεί η Κυβέρνηση και να προχωρήσει ειδικά το Υπουργείο Εργασίας, είναι ένα συνολικό πρόγραμμα για την κοινωνική πολιτική, στοιχείο βασικό της οποίας θα είναι αυτό, το οποίο ανέφερε η κ. Μάρκου, το ελάχιστο εγγυημένο εισόδημα. Αυτό πρέπει να είναι ο ακρογωνιαίος λίθος μίας κοινωνικής πολιτικής.
Έρχομαι τώρα στα συγκεκριμένα άρθρα, στις δύο τροπολογίες, οι οποίες έχουν προταθεί, για να πω το εξής:
Όσον αφορά το θέμα της τροπολογίας που σχετίζεται με την Εργατική Κατοικία και την Εργατική Εστία, θέλω να υπενθυμίσω ότι η κατάργησή της το Φλεβάρη του 2012, ήταν μια απαράδεκτη πράξη, η οποία δεν εμπεριέχετο στο μνημόνιο, διότι αυτοί οι Οργανισμοί δεν επιβαρύνουν τα δημοσιονομικά. Είναι εδώ και ο κ. Κουτσούκος και αν θυμάστε, αυτό τον είχε αναγκάσει να παραιτηθεί και είναι προς τιμή του. Αυτό το οποίο αναμένουμε αυτήν τη στιγμή, είναι να θεσπιστεί μια διάδοχη κατάσταση. 
Γι’ αυτόν το λόγο ζητούμε να αποσυρθεί η διάταξη της τροπολογίας, η οποία αφορά την κατάργηση της εργοδοτικής εισφοράς. Είναι προφανές βέβαια ότι εδώ θα πρέπει να υπάρξει μια ρύθμιση. Όμως δεν θέλουμε επί της αρχής να πάψει να υπάρχει μια τέτοια συνεισφορά σε μια διάδοχη κατάσταση, για την οποία εξάλλου το Υπουργείο έχει δεσμευθεί. 
Όσον αφορά το θέμα της τροπολογίας που παρουσίασε ο ΣΥΡΙΖΑ, άποψή μου είναι βέβαια ότι προφανώς εμπεριέχει μια θετική πρόθεση. Όμως ο τρόπος με τον οποίο αντιμετωπίζεται το πρόβλημα των εργαζομένων, δηλαδή η ένταξη και αξιοποίησή τους, κατά την άποψή μου, δεν μπορεί να γίνει με αυτές τις παλιές συνταγές, που κάθε φορά που υπήρχε ένα θέμα η απάντηση τής πολιτείας ήταν να μονιμοποιήσουμε τους ανθρώπους και να τους εντάξουμε στο δημόσιο τομέα. 
Πιστεύω ότι πρέπει να βρούμε διαφορετικές λύσεις –προφανώς πρέπει να αξιοποιηθούν αυτοί οι εργαζόμενοι- οι οποίες να είναι συμβατές με τις νέες συνθήκες που έχουν διαμορφωθεί. Θεωρώ ότι υπάρχει ένας τομέας που πρέπει να σκεφτούμε και να αναπτύξουμε και είναι αυτός της κοινωνικής οικονομίας, δηλαδή θέσπιση και υποστήριξη φορέων, οι οποίοι δεν είναι κερδοσκοπικοί αλλά δεν είναι και δημοσίου δικαίου και συνάπτουν με το δημόσιο, σχέσεις, οι οποίες έχουν ταυτόχρονα και το στοιχείο της εξυπηρέτησης του δημοσίου συμφέροντος και το στοιχείο της ευελιξίας. 
Γι’ αυτούς τους λόγους, δεν μπορούμε να υποστηρίξουμε αυτήν την τροπολογία και πιστεύουμε ότι αυτό το θέμα θα πρέπει να ξανασυζητηθεί υπό την έννοια που εξέφρασα. 
Ευχαριστώ πολύ. 
(Χειροκροτήματα από την πτέρυγα της ΔΗΜΑΡ)","ΟΔΥΣΣΕΑΣ ΒΟΥΔΟΥΡΗΣ",72
"5449","  Εμείς ευχαριστούμε. 
Το λόγο έχει ο Βουλευτής του ΣΥΡΙΖΑ-ΕΚΜ στο Νομό Μεσσηνίας κ. Αθανάσιος Πετράκος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"5450"," Ευχαριστώ πολύ, κύριε Πρόεδρε. 
Κύριε Πρόεδρε, κυρίες και κύριοι συνάδελφοι, το πρώτο το οποίο θέλω να τονίσω είναι, ότι η τροπολογία που κατέθεσε ο ΣΥΡΙΖΑ για το  πρόγραμμα «Βοήθεια στο Σπίτι» και την οποία ανέλυσε ο εισηγητής μας κ. Δημήτρης Στρατούλης, είναι απολύτως λογική και θεωρώ ότι είναι λάθος του κ. Βουδούρη, διότι το πρόγραμμα αυτό είναι πάγια και διαρκής ανάγκη των ηλικιωμένων και θα είναι εις τον αιώνα των αιώνων. Συνεπώς πρέπει οι εργαζόμενοι να έχουν μόνιμη και σταθερή απασχόληση. Δεύτερον, η κατάργηση των εργοδοτικών εισφορών για τον Οργανισμό Εργατικής Κατοικίας και τον Οργανισμό Εργατικής Εστίας έρχεται να βάλει ταφόπλακα στην ήδη ειλημμένη απόφαση κατάργησης των δύο οργανισμών και να προσφέρει ένα μεγάλο δώρο στους εργοδότες, διότι καταργείται ολοσχερώς το κατασκευαστικό πρόγραμμα για φθηνή κατοικία στους εργαζομένους και μάλιστα δεν υπήρχε καμμία επιβάρυνση του κρατικού προϋπολογισμού και άρα δεν χρειαζόταν να γίνει. 
Επίσης θα κλείσουν ουσιαστικά –έτσι όπως το πάτε- οι είκοσι πέντε παιδικοί σταθμοί του Οργανισμού Εργατικής Εστίας με δυόμισι χιλιάδες παιδιά. Καταργείται ο κοινωνικός τουρισμός, τα δωρεάν εισιτήρια  για το θέατρο, τα δωρεάν κουπόνια για βιβλία κ.λπ.. Καταργείται η χορήγηση άτοκων στεγαστικών δανείων σε δικαιούχους πολύτεκνους κ.λπ..  Διαγράφονται οι οφειλές προς τους οργανισμούς, οι οποίες είναι περίπου τέσσερα δισεκατομμύρια και τέλος  μεθοδεύεται να κάνει φτερά η περιουσία του οργανισμού. 
Συνεπώς πρόκειται για μια τροπολογία, η οποία παραβιάζει βασικές διατάξεις του Συντάγματος. Γι’ αυτό θεωρούμε μείζον το ζήτημα και βάζουμε θέμα ονομαστικής ψηφοφορίας επί του συγκεκριμένου, μιας και βλέπουμε ότι και τα κόμματα που στηρίζουν την Κυβέρνηση, δηλαδή οι άλλοι δυο εταίροι, έχουν σημαντικές διαφωνίες επ’ αυτού. 
Πέραν αυτών, κύριε Υπουργέ, υπάρχουν μια σειρά σοβαρών προβλημάτων που πρέπει να απαντήσετε πώς θα τα επιλύσετε 
Πρώτο πρόβλημα: Οι παλιοί οικισμοί των εργατικών κατοικιών είναι αυθαίρετοι. Και αυτό συνεπάγεται σοβαρότατα προβλήματα για τους κατοίκους. Γνωρίζω –και δεν νομίζω ότι αφορά μόνο την Καλαμάτα- ότι τρεις οικισμοί των εργατικών κατοικιών στην Καλαμάτα που έγιναν τη δεκαετία του 60’, είναι αυθαίρετοι, διότι τότε δεν χρειάζονταν άδειες κ.λπ., με συνέπεια αυτήν τη στιγμή, κανένας μηχανικός να μην μπορεί να βεβαιώσει ότι δεν υπάρχει αυθαιρεσία.
Αυτό τι συνεπάγεται; Συνεπάγεται ότι οι λύσεις που έχουν πλέον στη διάθεσή τους οι ιδιοκτήτες είναι δύο. Ή να προβούν σε ρύθμιση των αυθαιρέτων κτισμάτων καταβάλλοντας 4.000 ευρώ –πού θα τα βρουν αυτήν την εποχή;- ή να υπάρξει από την πλευρά σας σε συνεργασία με το Υπουργείο Περιβάλλοντος, ρύθμιση, ώστε να ρυθμιστεί το θέμα αυτών των παλιών εργατικών κατοικιών. 
Είναι μείζον θέμα για τους ανθρώπους που από το 1960 και μετά βρέθηκαν εκεί. Καταργώντας τον οργανισμό, καταλαβαίνετε τις συνέπειες που θα υπάρξουν. Δεν θα υπάρχει κανένας να επιλύσει αυτά τα προβλήματα.
(Στο σημείο αυτό την Προεδρική Έδρα  καταλαμβάνει ο Δ’ Αντιπρόεδρος της Βουλής κ.  ΙΩΑΝΝΗΣ ΔΡΑΓΑΣΑΚΗΣ )
Δεύτερο πρόβλημα που υπάρχει και πρέπει να δείτε: Υπάρχουν παραχωρητήρια με όχι οριστική παραχώρηση. Οι άνθρωποι ζητούν να δοθούν άμεσα τα οριστικά παραχωρητήρια και οι τίτλοι ιδιοκτησίας, διότι η κατάργηση αυτών των οργανισμών –επαναλαμβάνω- συνεπάγεται σοβαρές συνέπειες για τους ανθρώπους. Παράλληλα λόγω της μεγάλης κρίσης, της ανεργίας, της μείωσης των εισοδημάτων είναι αναγκαία η πενταετής αναστολή πληρωμών για τις κοινωνικές ευπαθείς ομάδες, καθώς και  η μείωση, κατά 50%, σε όλο το ποσό της προσωρινής δόσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Οι άνθρωποι φοβούνται, πηγαίνοντας στις τράπεζες, ότι θα διπλασιαστούν οι δόσεις, κύριε Υπουργέ. Και έχουν δίκιο να ανησυχούν, γιατί δεν δεσμεύεστε καθόλου για αυτό.
Υπάρχουν λοιπόν μείζονα ανοιχτά θέματα με την κατάργηση των Οργανισμών που πρέπει να επιλύσετε.
Θέλω να αναφέρω ένα τρίτο και τελευταίο πρόβλημα, μιας και τελείωσε ο χρόνος μου. Συγκεκριμένα στον οικισμό «Καλαμάτα 9», που παραδόθηκε πριν από έξι χρόνια, οι επάνω όροφοι έχουν υγρασία και χρειάζεται οι άνθρωποι οι οποίοι πήραν τα σπίτια, να δώσουν τρία χιλιάρικα για τη μόνωση.","ΑΘΑΝΑΣΙΟΣ ΠΕΤΡΑΚΟΣ",428
"5451"," Ολοκληρώνετε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5452"," Ολοκληρώνω, κύριε Πρόεδρε.
Ζήτησαν να αναλάβει ο Οργανισμός Εργατικής Κατοικίας την αποκατάσταση των ζημιών ή να πληρώσουν και να συμψηφιστούν οι δόσεις τους. Ούτε αυτό δεν έχετε επιλύσει. Συνεπώς πέρα από τα γενικά, υπάρχουν και ειδικά και άμεσα προβλήματα και ερχόσαστε τώρα να καταργήσετε την εργοδοτική εισφορά και να προσφέρετε δώρο.
Γι’ αυτούς λοιπόν τους λόγους και επειδή είναι μείζον, θέτουμε θέμα ονομαστικής ψηφοφορίας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΘΑΝΑΣΙΟΣ ΠΕΤΡΑΚΟΣ",428
"5453"," Το λόγο έχει ο κ. Κασσής για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5454"," Κύριε Πρόεδρε, και κύριε Υπουργέ, μιας και είστε ο μοναδικός εκπρόσωπος της Κυβέρνησης εδώ, να σας μεταφέρω από τα Γιάννενα τις δυναμικές κινητοποιήσεις που γίνονται τελευταία και αυτό έχει να κάνει, σε σχέση με τη «ΔΩΔΩΝΗ». Κάθε Παρασκευή απόγευμα τους τελευταίους δύο μήνες, ανακοινώνονται αποφάσεις και προχθές ήταν το ξεπούλημα. Δεν πρέπει να συνεχιστεί και δεν πρέπει να το επιτρέψουμε.
Απευθύνομαι και στη ΔΗΜΑΡ, αλλά και στο ΠΑΣΟΚ και πολύ περισσότερο στον Πρόεδρό μου, Βαγγέλη Βενιζέλο, να πάρει άμεσα θέση, για να ξεκαθαριστεί το θέμα. Θεωρώ ότι εξελίσσεται στο μεγαλύτερο πολιτικό και οικονομικό σκάνδαλο αυτήν την περίοδο, διότι έχει να κάνει και με τις αποκρατικοποιήσεις.
Τουλάχιστον εγώ, ως Βουλευτής του ΠΑΣΟΚ, προερχόμενος από τα Γιάννενα και γνωρίζοντας πολύ καλά τα πράγματα, δεν θα συναινέσω σε αυτήν τη διαδικασία, αλλά αν συνεχίσει, δεν έχω και λόγους να στηρίξω αυτήν την Κυβέρνηση.
Όσον αφορά στο θέμα του προγράμματος «Βοήθεια στο Σπίτι», επειδή το υπηρέτησα και το εφάρμοσα ως δήμαρχος για αρκετά χρόνια, θα πω ότι πρέπει να τελειώσουν τα μεγάλα λόγια και αυτές οι συνεχόμενες παρατάσεις, γιατί είναι γεγονός ότι, ως πρόγραμμα, είναι κοινωνική υπηρεσία. Άρα σημαίνει άμεσα και μέσα στην παράταση του εξαμήνου, που ούτως ή άλλως θα δοθεί για να ψηφιστεί από τη Βουλή, ότι πρέπει να ιδωθούν και αρκετά πράγματα που έχουν να κάνουν με την εφαρμογή του.
Στο άλλο θέμα που έχει να κάνει με τις εισφορές για την Εργατική Κατοικία, θα συμφωνήσω με τον συνάδελφο κ. Κουτσούκο.
Έρχομαι στο θέμα των ρυθμίσεων του ΙΚΑ. Πάλι έζησα το μεγάλο αυτό πρόβλημα το οποίο βιώνουν οι επιχειρήσεις, λόγω του ότι ήμουν πρόεδρος για δέκα χρόνια, σε έναν από τους μεγαλύτερους συνεταιρισμούς της Ελλάδος, τον Πτηνοτροφικό Συνεταιρισμό Ιωαννίνων «ΠΙΝΔΟΣ», με χίλιους εργαζομένους και με πάρα πολλά προβλήματα. Φαίνεται όμως ότι τα προβλήματα τα οποία έρχονται και σ’ εσάς, όπως πήγαιναν και στους προηγούμενους Υπουργούς είτε ήταν της Νέας Δημοκρατίας είτε ήταν του ΠΑΣΟΚ, δεν τα λαμβάνετε υπ’ όψιν, όπως δεν λάβατε υπ’ όψιν και τα αιτήματα τα οποία σάς ήρθαν από το συγκεκριμένο κλάδο της πτηνοτροφίας, αλλά και από την κτηνοτροφία.
Δεν ξέρω αν οι άλλοι συνάδελφοι εδώ, αναφέρονται σε μπαταχτσήδες. Δεν θεωρώ τον εαυτό μου μπαταχτσή αλλά ούτε και αυτούς τους ανθρώπους εκεί κάτω, που μοχθούν για να τα βγάλουν πέρα. Αναφέρθηκε επιγραμματικά ο κ. Κουτσούκος και είπε για τη σόγια και για τα δημητριακά.
Φαίνεται όμως ότι δεν είναι κανένας από επαρχία εδώ, για να γνωρίζει το πώς αυτά τα ζώα εκεί, πρέπει να ταϊστούν, προκειμένου να φτάσουν στην αγορά. Όπως ξέρετε, δεν θα πληρώσεις ούτε το ΙΚΑ ούτε τους εργαζομένους, για να μην τα αφήσεις νηστικά, διότι, αν τα αφήσεις νηστικά, θα ψοφήσουν στα μαντριά και στα πτηνοτροφεία και τότε δεν θα έχει κανένας τίποτα.
Κλείνοντας, για να μη σας κουράζω, την πρόταση δεν την λάβατε καθόλου υπ’ όψιν. Ο μεν διοικητής του ΙΚΑ δεν απάντησε ακόμη. Σ’ εσάς πιθανόν να έχει φτάσει. Και επειδή σε αυτούς τους ανθρώπους, δηλαδή τους παραγωγούς, στους οποίους αναφέρομαι -γιατί σ’ αυτούς αναφέρομαι, δεν αναφέρομαι στους μπαταχτσήδες επιχειρηματίες που πιθανόν κάνουν τις ρυθμίσεις, για να μην πληρώνουν, όπως και δεν έχουν πληρώσει ποτέ- έχουν γίνει ρυθμίσεις, αναφέρω αυτές του ΙΚΑ, που έχουν να κάνουν με την πτηνοτροφία, την περίοδο της γρίπης των πτηνών, όταν ο κ. Μπασιάκος είχε χάσει τη γαλοπούλα και το θυμάστε πολύ καλά. Αυτές οι ρυθμίσεις πληρώνονται και πληρώνονται στο ακέραιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς, ως κλάδος -και απευθύνομαι και σε αυτούς τους ανθρώπους που πιθανόν να με ακούνε τώρα- λέμε ότι δεν υπάρχει φροντίδα από την πολιτεία. Δεν ξέρω οι συνάδελφοι του ΣΥΡΙΖΑ, όταν τους δέχονται στα γραφεία, τι τους λένε, διότι ήρθαν και τους επισκέφτηκαν εδώ.","ΜΙΧΑΗΛ ΚΑΣΣΗΣ",206
"5455"," Ποιοι;","ΔΗΜΗΤΡΙΟΣ ΣΤΡΑΤΟΥΛΗΣ",485
"5456"," Οι άνθρωποι της κτηνοτροφίας. Λείπει ο κ. Αποστόλου.","ΜΙΧΑΗΛ ΚΑΣΣΗΣ",206
"5457"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5458"," Ολοκληρώνω, κύριε Πρόεδρε.
Άρα θεωρώ ότι στην κατεύθυνση αυτή πρέπει να δείτε και τα αιτήματα που σας ήρθαν και από τους κτηνοτρόφους και από τους πτηνοτρόφους. Συμφωνούμε βέβαια εμείς με τη ρύθμιση που έχει να κάνει με τις επιχειρήσεις, που θέλουν πραγματικά να πληρώσουν.","ΜΙΧΑΗΛ ΚΑΣΣΗΣ",206
"5459"," Ευχαριστούμε τον κύριο συνάδελφο.
Ο κ. Κυρίτσης έχει το λόγο για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5460"," Ευχαριστώ, κύριε Πρόεδρε.
Να τα πάρουμε τα θέματα ένα-ένα και να τα βάλουμε σε μία σειρά. Δεν θέλω να διανοηθώ ότι συζητάμε για το πρόγραμμα «Βοήθεια στο Σπίτι». Αυτό με ξεπερνά. Δηλαδή, αν είναι δυνατόν να καθόμαστε στη Βουλή να κουβεντιάζουμε όχι για το αυτονόητο, όχι για την κραυγή του μοναχικού ανθρώπου αλλά να κουβεντιάζουμε, για να ρυθμίσουμε, να δούμε αν θα είναι εβδομήντα οκτώ, αν θα είναι εβδομήντα έξι και μισό, αν αυτός ο άνθρωπος είναι λίγο παραπάνω, λίγο πιο γερασμένος, αν έχει ένα πόδι ή ένα χέρι.
Αυτό είναι ένα θέμα, για το οποίο πιστεύω ότι όλοι έχουμε συνειδητοποιήσει ότι είναι, ό,τι καλύτερο μπορούμε να βρούμε. Και δεν είναι αριθμητικό και δεν είναι οικονομικό. Θα σας αντιπαραθέσω: Υπάρχουν υπηρεσίες που τα τελευταία τέσσερα χρόνια, δίνουν πάνω από 350.000.000 ευρώ, σε μισθούς και δεν έχουν παράξει τίποτα.
Το πρόγραμμα «Βοήθεια στο Σπίτι» για εμάς, είναι θέμα δικής μας ανθρώπινης αξιοπρέπειας. Δεν μπορούμε να πετάμε τους ηλικιωμένους ανθρώπους στον Καιάδα. Αν πρέπει κάποιοι να πεταχτούν στον Καιάδα, αυτοί είναι κάποιοι που τριγυρνούν με λίστες. Αυτό το θέμα λοιπόν δεν θέλω καν να το συζητήσω. 
Θα ήθελα να πάμε στο θέμα με την Εργατική Εστία και την Εργατική Κατοικία. Εκεί έχω ζήσει τις μεγάλες στιγμές, πώς περιμέναμε τα εργατικά εισιτήρια, πώς βοηθιούνταν τα θέατρα και πώς οι εργαζόμενοι έβλεπαν θέατρο. Ήταν για τον ελληνικό λαό, για τον εργαζόμενο, ένα βήμα, για να ανέβει περισσότερο μορφωτικά. 
Επιπλέον έτσι, όπως έχει γίνει η κατάσταση, συμφωνώ με κάποια πράγματα, με το 1%, που δεν πρέπει να πληρώνουν αυτοί με το 1,5. Με αυτά δεν συμφωνούμε καθόλου, δεν πληρώνουν οι εργοδότες, πληρώνουν οι εργαζόμενοι. 
Θέλω να έρθω όμως στο ΙΚΑ. Κύριε Υπουργέ, δεν ήσασταν την προηγούμενη φορά. Εκείνο που με πείραξε πάρα πολύ είναι ότι το ΙΚΑ –γιατί εγώ θα ζητήσω να το πετάξουμε αυτό, αυτό δεν είναι νομοσχέδιο για το ΙΚΑ- αντί να βγει και να ζητήσει «συγγνώμη, έγινε ένα λάθος, κάναμε κάποιο λάθος», βγήκε επιθετικά. Βγήκε επιθετικά ένα ΙΚΑ, το οποίο κάνει περισσότερο επικοινωνιακή πολιτική, με την έννοια «να πάνε στις τράπεζες να υπογράψουν, να μετρηθούμε» -γιατί;- γιατί δεν έχει ενωθεί με τα ληξιαρχεία, που είναι απευθείας και έτσι δεν θα μπορούσε να ξεφύγει κανένας, αλλά πληρώνει επί δεκαετίες –ας πούμε- «μαϊμού» συντάξεις, αυτό το ΙΚΑ το οποίο δεν παραδέχτηκε δικό του χαρτί. Επειδή έχω πάρα πολλά τέτοια χαρτιά, ερχόμαστε εδώ και λέμε ότι εμείς ήμασταν πάντα υπέρ –ναι!- τού να σωθούν οι επιχειρήσεις, να πούμε «κάντε δόσεις». Και δεν με ενδιαφέρει εμένα αν θα είναι τριάντα, σαράντα, πενήντα δόσεις, αν είναι να σωθεί μια επιχείρηση αλλά με ενδιαφέρει ποιος έχει δικαίωμα να κάνει έντεκα ρυθμίσεις, ποιος έχει δικαίωμα να μας πει από τα 80.000.000 ευρώ που χρωστάει, πόσα έχει πληρώσει από το 2008 μέχρι σήμερα, πώς μπορεί να γίνονται ρυθμίσεις –και μάλιστα καινούργιες- μέχρι το 2332.
Κύριε Υπουργέ, το ΙΚΑ θέλει φτιάξιμο από την αρχή. Αυτά εδώ είναι κάτι συμπληρώματα τα οποία καλύπτουν ένα ΙΚΑ, του οποίου η διοίκηση για δεν μπορεί ανίκανη να το πάει παραπέρα. Ή θα καθίσουμε κάτω να κουβεντιάσουμε όλοι μαζί για το μεγαλύτερο ασφαλιστικό οργανισμό ή διαφορετικά, δεν καταλαβαίνω τι πρέπει να κάνουμε. Είναι ό,τι μεγαλύτερο έχουμε στη χώρα. Και αυτό αυτήν τη στιγμή, διοικείται επικοινωνιακά, δεν διοικείται επί της ουσίας. Δεν ξέρω αν σας έχουν ενημερώσει -γιατί εμάς μας ενημέρωσαν- ότι κάνουν μετάθεση ΑΦΜ. Αφήνουν το βαρίδι με δύο, τρεις εργαζομένους στο ΙΚΑ και τους υπόλοιπους τους περνάνε σε καινούργιο. Και τη συνυπευθυνότητα που έχει το ΙΚΑ, δεν την εφαρμόζει. 
Εγώ πιστεύω ότι όλα αυτά εδώ πρέπει να ξανακοιταχτούν, πρέπει να τα ξαναφτιάξουμε, γιατί ξέρω ότι θέλετε να προσφέρετε, κύριε Υπουργέ. Πρέπει όμως να ξαναφτιάξουμε το ΙΚΑ και να το φτιάξουμε με μια σωστή διοίκηση. 
Ευχαριστώ. 
(Χειροκροτήματα από την πτέρυγα της ΔΗΜΑΡ)","ΓΕΩΡΓΙΟΣ ΚΥΡΙΤΣΗΣ",266
"5461"," Ευχαριστούμε και εμείς. 
Εδώ ολοκληρώνεται ο κατάλογος των ομιλητών. Η κ. Αμμανατίδου είναι στην επιτροπή, δεν μπορεί να μιλήσει.  
Κύριε Κεγκέρογλου, θέλετε το λόγο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5462"," Μάλιστα, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"5463"," Το λόγο έχει ο κ. Κεγκέρογλου για τέσσερα λεπτά και μετά θα πάρει το λόγο ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5464"," Ευχαριστώ, κύριε Πρόεδρε. 
Θα ήθελα να πω μια κουβέντα για τα ήδη ψηφισθέντα. Θα ήθελα να πω ότι παρά την παράταση του προγράμματος «Βοήθεια στο Σπίτι» μέχρι 31 Μαρτίου, χρειάζεται μια αναθεώρηση των προδιαγραφών για το καινούργιο πρόγραμμα «Κατ’ Οίκον Φροντίδα» κυρίως ως προς τους ωφελουμένους, διότι υπάρχει σημαντικός περιορισμός στους αναπήρους από 67% και άνω, για την πρώτη φάση εφαρμογής. Αυτό θα βγάλει εκτός προγράμματος πάρα πολύ μεγάλες κατηγορίες αδύναμων ανθρώπων που βιώνουν χειρότερα την κρίση από οποιονδήποτε άλλο που ανήκει στις ισχυρότερες οικονομικά τάξεις. Επομένως χρειάζεται μία αναθεώρηση του άρθρου 5 της υπουργικής απόφασης, προκειμένου να μπορέσει να προχωρήσει με καλύτερους όρους. 
Βεβαίως υπάρχει ανοιχτό το θέμα των εργαζομένων. Δεν μπορεί οι εργαζόμενοι κάθε έξι μήνες να ζουν με το φόβο της απώλειας της εργασίας τους.
Άρα η συνέχιση του προγράμματος με τη νέα δομή θα πρέπει να προβλέψει και την, κατά προτεραιότητα απασχόληση των σημερινών εργαζομένων στο πρόγραμμα «Βοήθεια στο Σπίτι», στα νέα προγράμματα «Κατ’ οίκον φροντίδα». Αυτό θα είναι μία πράξη δικαιοσύνης, που θα δώσει σταθερή εργασία στους ανθρώπους, γιατί δεν μιλάμε για άλλη δυνατότητα σήμερα.
Σε σχέση με τις ρυθμίσεις, νομίζω ότι η παρέμβαση της Κυβέρνησης για τη ρύθμιση των ασφαλιστικών εισφορών του ΙΚΑ αλλά και των άλλων ταμείων, μπορεί να δώσει μία ανάσα στις επιχειρήσεις που βιώνουν τις δυσκολίες της κρίσης. 
Τι διασφαλίζει η συγκεκριμένη ρύθμιση; Είναι χαμηλό το ποσό το οποίο μπορεί να δίνει σε μεγάλη κατηγορία επιχειρήσεων, αλλά ταυτόχρονα διασφαλίζει ότι οι τρέχουσες ασφαλιστικές εισφορές θα πληρώνονται και ότι με ένα μήνα που δεν θα καταβληθούν οι τρέχουσες ασφαλιστικές εισφορές, θα υπάρχει απώλεια της ρύθμισης. Αυτό είναι πάρα πολύ σημαντικό, διότι δεσμεύεις την επιχείρηση για την καταβολή των ασφαλιστικών εισφορών.
Βεβαίως στα άλλα ασφαλιστικά ταμεία και στον ΟΓΑ θα πρέπει να γίνουν βελτιώσεις. Για παράδειγμα, στον ΟΓΑ, κύριε Υπουργέ, χρωστά ένας αγρότης, είναι στα χρόνια της σύνταξης και δεν βγάζουμε την πράξη συνταξιοδότησης, να του κρατάμε από τη σύνταξη τα ποσά τα οποία οφείλει. Δεν θα πάρει ποτέ σύνταξη, διότι δεν θα βρει τα ποσά που οφείλει, για να τα καταβάλει. Χρειάζεται λοιπόν μία παρέμβαση σ’ αυτό το επίπεδο και βέβαια διεύρυνση αυτής της δυνατότητας για τον ΟΑΕΕ, ΤΕΒΕ, ΤΑΕ που είναι μέχρι 12.000 ευρώ ή 16.000 ευρώ. Τα ποσά που οφείλουν, είναι πολύ μεγαλύτερα. Έχουν φθάσει λοιπόν στα εξήντα πέντε, παίρνουν σύνταξη και από τη σύνταξη θα παρακρατείται το ποσό το οποίο οφείλουν.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτού)
Αυτές είναι ρυθμίσεις που δίνουν ανάσα σε χιλιάδες οικογένειες. Κάντε τις! Προχωρήστε τις! Δεν νοείται σήμερα να μένει χωρίς σύνταξη ο επαγγελματίας που έφθασε στα εξήντα πέντε και την ίδια ώρα να μην μπορεί να καταβάλει τις εισφορές που οφείλει. Άρα δεν εισπράττει και το κράτος! Προχωρήστε σε γενναίες αποφάσεις –στο επίπεδο βέβαια που μιλάμε- που δίνουν λύσεις!
Κλείνω, κάνοντας έκκληση σε σχέση με την αντιμετώπιση του τεράστιου προβλήματος της ανεργίας. Δεν έχουν άμεση σχέση οι τροπολογίες που συζητάμε ή η πράξη νομοθετικού περιεχομένου που ψηφίσαμε, αλλά το ζήτημα της ανεργίας πρέπει να μπει πρώτο στην ατζέντα ξανά. Πρώτο στην ατζέντα! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Ολοκληρώνω, κύριε Πρόεδρε.
Αν δεν υπάρξουν μαζικά προγράμματα απασχόλησης –όπως το «Πρόγραμμα Κοινωφελούς Εργασίας»- και στον ιδιωτικό τομέα,  όχι με βάση το ποια επιχείρηση θέλει να προσλάβει, κ.λπ., αλλά με ανάλογο τρόπο με την κοινωφελή, αν δεν λειτουργήσει το πρόγραμμα αυτεπιστασίας το οποίο έχει κολλήσει, τότε δεν υπάρχει αποτέλεσμα, ό,τι μέτρα και να πάρουμε. Πρώτο στην ατζέντα το πρόβλημα της ανεργίας ξανά! 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"5465"," Ευχαριστούμε κι εμείς.
Ο Υπουργός έχει το λόγο για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5466"," Ευχαριστώ, κύριε Πρόεδρε. Θα προσπαθήσω να είμαι σύντομος, όπως και στην πρωτολογία. 
Θέλω να σας πω κάποια πράγματα, σε σχέση μ’ αυτά τα οποία ακούστηκαν σε δεύτερο χρόνο, για το θέμα που μας απασχολεί σήμερα, που λέγεται «Βοήθεια στο Σπίτι» και τη διάδοχη κατάσταση «Κατ’ Οίκον Φροντίδα Συνταξιούχων». Νομίζω ότι εδώ συμφωνήσαμε –και κανένας δεν παρεκκλίνει- ότι πρέπει να το προχωρήσουμε, γιατί είναι ένας θεσμός κοινωνικός και πρέπει να τον εδραιώσουμε περισσότερο. Εννοείται –το λέω ξανά αυτό- ότι η πολιτική ηγεσία του Υπουργείου Εργασίας είναι ανοικτή, ώστε οι επιμέρους παρατηρήσεις που ακούστηκαν, να ειπωθούν ξανά όλες μαζί και να τις αξιολογήσουμε στην επιτροπή, για να δούμε πώς θα κάνουμε την καλύτερη δυνατή σύνθεση μέσα στο συγκεκριμένο πλαίσιο οικονομικών δυνατοτήτων.
Όμως, επιτρέψτε μου να σας πω –το είπα και προηγουμένως- ότι πρέπει να συνεκτιμούμε πάντοτε και την οικονομική κατάσταση. Εγώ την τροπολογία που καταθέτει ο ΣΥΡΙΖΑ δεν μπορώ να την παρακολουθήσω. Ίσως αυτή η εύκολη αντίληψη από την πλευρά του ΣΥΡΙΖΑ –η παρωχημένη, επιτρέψτε μου να πω- «ό,τι δεν πάει καλά και ό,τι κινείται στο πλαίσιο της ανεργίας, το κάνω δημόσιο υπάλληλο», αυτό δυστυχώς, αξιότιμοι συνάδελφοι του ΣΥΡΙΖΑ, δεν μπορεί να προχωρήσει ως μοντέλο, για καμμία οικονομία και πόσω μάλλον για την ελληνική οικονομία, η οποία βρίσκεται σε μία ακραία χρονική στιγμή.
Είναι άλλο αν θέλετε να κάνετε τους καλούς και να πουλάτε εκδούλευση σε εργαζομένους, ότι αύριο θα τους διορίσετε, όπως λέγατε και στο προεκλογικό σας πρόγραμμα για εκατό χιλιάδες διορισμούς. Να αρχίσουμε να αφαιρούμε, λοιπόν, από εκατό χιλιάδες –που ήταν η πρώτη δέσμευση του ΣΥΡΙΖΑ- τρεισήμισι χιλιάδες εργαζομένους στο πρόγραμμα «Βοήθεια στο Σπίτι». Το αντιπαρέρχομαι, γιατί εδώ πλέον πρέπει να μιλάμε με όρους αλήθειας και ρεαλισμού. 
(Θόρυβος από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΒΡΟΥΤΣΗΣ",77
"5467"," Το 2009.","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"5468"," Σας παρακαλώ πάρα πολύ.
Πάμε στο δεύτερο. Για το συγκεκριμένο ζήτημα πρέπει να σας πω ότι δεν λέμε ότι αυτοί οι άνθρωποι θα φύγουν. Θα υπάρξει μία διαδικασία, μέσα από την οποία έχουν τη δυνατότητα να κάνουν αίτηση διά μέσου του ΙΚΑ, για να δούμε τους ωφελούμενους, τους παρόχους της δουλειάς. Και φέρνουμε για πρώτη φορά ένα νέο σύγχρονο θεσμό που υπάρχει για πολλά χρόνια στην Ευρώπη και αυτός ο θεσμός λέγεται κοινωνική οικονομία και χρηματοδοτείται από το Ευρωπαϊκό Κοινωνικό Ταμείο και αυτό το ταμείο χρηματοδοτεί αυτόν το θεσμό, τον οποίο τώρα επεξεργαζόμαστε στο Υπουργείο Εργασίας έτσι, ώστε να δώσουμε τη δυνατότητα μέσα από συνέργειες και δράσεις αυτών των ανθρώπων να βρουν έναν τρόπο επιχειρηματικό, για να ασχοληθούν με το συγκεκριμένο ζήτημα. 
Να, λοιπόν, ποια είναι η σύγχρονη ρεαλιστική και εφικτή πρόταση: Με χρήματα από το Ευρωπαϊκό Κοινωνικό Ταμείο δίνουμε τη δυνατότητα σε αυτούς του ανθρώπους, οι οποίοι γνωρίζουν και το αντικείμενο, να κινηθούν στο πλαίσιο της επιχειρηματικότητας. 
Έρχομαι στο άλλο ζήτημα το οποίο αφορά τη ρύθμιση του ΙΚΑ. 
Κοιτάξτε, πρέπει να είμαστε πιο προσεκτικοί στα κείμενα τα οποία έχουμε μπροστά μας. Δεν πρόκειται για ρύθμιση του ΙΚΑ, πρόκειται για ένα διακανονισμό ουσιαστικά. Η πάγια ρύθμιση του ΙΚΑ έχει ψηφιστεί από το 2010. Εμείς φέρνουμε ένα διακανονισμό κατ’ επέκταση του προηγούμενου διακανονισμού. 
Κι επειδή ακούω με προσοχή τις παρατηρήσεις σας, πρέπει να σας πω ότι δεν μπορούμε να κλείνουμε τα μάτια μπροστά σε ζητήματα τα οποία έχουν να κάνουν με τη ζωντανή οικονομία, όπως είναι οι επιχειρηματίες, οι οποίοι σήμερα κάτω από τον ασφυκτικό κλοιό της ύφεσης, βρίσκονται σε μη δυνατότητα καταβολής των εισφορών των εργαζομένων. 
Την ίδια στιγμή όμως αυτή η ρύθμιση εξυπηρετεί και τους ίδιους τους ασφαλισμένους. Με εξαίρεση τον ΟΓΑ και το ΝΑΤ μπορούν να πάνε να ρυθμίσουν και ασφαλισμένοι αυτοπρόσωπα, φυσικά πρόσωπα, τα οποία είναι επιτηδευματίες. Άρα δεν είναι μόνο στην πλευρά των επιχειρηματιών, που για κάποιους είναι μία δαιμονοποιημένη έννοια. Όμως είναι απαραίτητη, γιατί αποδείχτηκε ότι αυτή η ρύθμιση απέδωσε το 2011 και το 2010 αύξηση στα έσοδα του ΙΚΑ κατά 10,8% και 24% αντίστοιχα. Άρα επιτρέψτε μου να σας πω ότι αυτό θα το προχωρήσουμε. Είναι αναγκαίο για το ΙΚΑ, για τις ασφαλιστικές εισφορές, για να αναπνεύσουν οι επιχειρήσεις. 
Για το άλλο το κρίσιμο ζήτημα, για το οποίο άκουσα παρατηρήσεις, όσον αφορά το ΙΚΑ, θα σας πω το εξής: Εγώ δεν βάζω προσωπικά τα ζητήματα, γιατί κάπως το κατάλαβα και το αποκωδικοποίησα ότι πρόκειται για μία προσωπική στάση της διοίκησης. 
Η νέα πολιτική ηγεσία του Υπουργείου Εργασίας, σε συνεργασία και με τη διοίκηση του ΙΚΑ και με όλες τις διοικήσεις των ασφαλιστικών φορέων, προσπαθούμε να κάνουμε το βέλτιστο, το καλύτερο. Σαφέστατα δεν είναι όλα τέλεια, σαφέστατα υπάρχουν αδυναμίες και ελλείμματα, όμως μπροστά μας έχουμε μεγάλες προκλήσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Το ΙΚΑ πρέπει να μετασχηματιστεί, πρέπει να κάνει ένα μεγάλο βήμα. Είναι ο κεντρικός πυλώνας του ασφαλιστικού συστήματος της χώρας. Στην κατεύθυνση αυτή -θέλω να σας ενημερώσω- ήδη προχωράμε σε μία ριζική αναδιάρθρωση του ΙΚΑ, ένα ΙΚΑ το οποίο θα μεταμορφωθεί, θα μετασχηματιστεί σε ένα βασικό πυλώνα του συνόλου του ασφαλιστικού συστήματος της χώρας, θα αλλάξουμε και τον τρόπο της οργανωτικής του συγκρότησης και υποδομών και τα πάντα και πιστεύουμε ότι θα πάει πολύ καλύτερα. 
Έρχομαι όμως στα ζητήματα τα οποία αφορούν σε μία επικοινωνιακή διαχείριση διαχρονικά -η οποία δεν έχει να κάνει με καμμία προσωπική αιχμή για το παρελθόν για οποιονδήποτε, άλλωστε κι εγώ έχω πέσει σε αυτήν την, κατά ένα τρόπο, παγίδα- να ανακοινώνουμε συνεχώς περί συντάξεων μαϊμούδων. Πολύ σωστά το θέτετε, γιατί κι εγώ στο παρελθόν ήμουν αντίθετος. Είναι μία παθογένεια του ελληνικού ασφαλιστικού συστήματος.  Δεν μπορούμε να κλείνουμε τα μάτια για δεκαετίες στο ασφαλιστικό σύστημα τής χώρας μας, που έχει γνωστές παθογένειες. Μία από τις παθογένειές του είναι η έντονη παραβατικότητα. Υπάρχουν νησίδες παραβατικότητας, τις οποίες με σύγχρονα εργαλεία, όπως είναι το ηλεκτρονικό δίχτυ ή οι απογραφές, μπορέσαμε να τις βρούμε. Όμως πού είμαστε; Κυνηγάμε την παραβατικότητα αφού δημιουργηθεί. 
Το μείζον ζήτημα, το στοίχημα για την ελληνική κοινωνία, γι’ αυτήν την Κυβέρνηση, είναι να την αντιμετωπίσουμε ως εξής: Να μην την αφήσουμε να γεννηθεί. 
Γι’ αυτό, λοιπόν, ενημερώνω το Σώμα, κύριε Πρόεδρε, ότι αύριο στη συνέντευξη Τύπου στο Υπουργείο Εργασίας θα παρουσιάσουμε το σύστημα «Αριάδνη».
Πρόκειται για ένα καινοτόμο σύστημα το οποίο θα επιφέρει μία μεγάλη, μία ριζική αλλαγή, ένα άλμα εκσυγχρονισμού για το ασφαλιστικό σύστημα της χώρας μας, όσον αφορά τον τομέα της παραβατικότητας. 
Με λίγα λόγια, με το σύστημα «Αριάδνη» από 1/1/2013 –άλλωστε, είχα δεσμευτεί και από το Βήμα της Βουλής στην επίκαιρη ερώτηση του ΣΥΡΙΖΑ για τα εργασιακά- δεν θα αφήσουμε να ξαναγεννηθεί παραβατικότητα. Το μεγάλο στοίχημα που πρέπει να κερδίσουμε είναι αυτό και όχι να κυνηγάμε κατασταλτικά την παραβατικότητα, όπως κάνουμε με τα συγκεκριμένα εργαλεία τα οποία έχουν πετυχημένη δράση μέχρι σήμερα. Αυτά τα εργαλεία, αλλά και η τελευταία απογραφή του ΙΚΑ, η οποία ολοκληρώθηκε, απέδειξαν ότι θα είναι τουλάχιστον πάνω από είκοσι χιλιάδες οι αναπόγραφοι. Μιλάμε, δηλαδή, για διακόσια και επιπλέον εκατομμύρια, που αν τα προσθέσει κάποιος στο υπόλοιπο σύνολο των ευρημάτων που είχαμε από τα ελεγκτικά εργαλεία και τις ελεγκτικές επαληθεύσεις για το ασφαλιστικό σύστημα, διαπιστώνουμε ότι θα ξεπεράσουν τα 400 εκατομμύρια…","ΙΩΑΝΝΗΣ ΒΡΟΥΤΣΗΣ",77
"5469"," Ετησίως;","ΚΩΝΣΤΑΝΤΙΝΟΣ ΤΑΣΟΥΛΑΣ",493
"5470","  Ετησίως!
Μιλάμε για τεράστια μεγέθη. Αυτό, λοιπόν, πρέπει να το αντιμετωπίσουμε τώρα και θα το αντιμετωπίσουμε! 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Υπουργού)
Γι’ αυτό, λοιπόν, παλεύουμε και θέλουμε και τις προτάσεις σας, προτάσεις που να κινούνται στην ίδια κατεύθυνση. Μπορούμε ως Ελλάδα, πέρα από τις υποδείξεις που αφορούν τεχνικές βοήθειες, να κάνουμε και τα δικά μας. Γι’ αυτό, λοιπόν, το σύστημα «Αριάδνη» θα παρουσιαστεί αύριο.","ΙΩΑΝΝΗΣ ΒΡΟΥΤΣΗΣ",77
"5471"," Κύριε Υπουργέ, αν έχετε την καλοσύνη, σας παρακαλώ να ολοκληρώσετε. Μπορείτε να επανέλθετε και μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5472"," Κύριε Πρόεδρε, θα ήθελα λίγο παραπάνω χρόνο, γιατί είναι ζήτημα μείζονος σημασίας, όπως ακούω και από τους αξιαγάπητους συναδέλφους, το κρίσιμο ζήτημα θέμα του 1,1 της εισφοράς, για το οποίο εισηγούμαστε να μειωθεί το μη μισθολογικό κόστος. Ακούστε! 
Είχα πει ξανά και με την ευκαιρία της επίκαιρης επερώτησης ότι αυτό το θέμα ήρθε με το ν. 4046. Ο ν. 4046 λέει ότι το μη μισθολογικό κόστος στη χώρα μας πρέπει να μειωθεί σε επίπεδο εργοδοτικών εισφορών κατά πέντε μονάδες. 
Αν ρωτηθούμε όλοι, πέρα από κάμερες και πέρα από μικρόφωνα, για το αν πραγματικά έχουμε στην Ελλάδα το μεγαλύτερο μη μισθολογικό κόστος, η απάντηση θα ήταν ότι, ναι, το έχουμε. Έχουμε τις μεγαλύτερες εργοδοτικές εισφορές σε ολόκληρη την Ευρώπη. 
Και όσον αφορά αυτό που είπε ο αγαπητός συνάδελφος κ. Κεγκέρογλου περί ανεργίας –και με βρίσκει σύμφωνο, κύριε Κεγκέρογλου, το ότι θα πρέπει αυτό το θέμα να είναι πρώτο στην ατζέντα- θα έλεγα ότι δεν λύνεται μόνο με τα προγράμματα τα οποία εισάγει το Υπουργείο Εργασίας. Αν δεν υπάρξει ανάπτυξη, αν δεν υπάρξει επιχειρηματικότητα, δεν μπορούμε να αναχαιτίσουμε την ανεργία. Και η ανεργία αυτήν τη στιγμή αναχαιτίζεται με το συγκεκριμένο τρόπο, δηλαδή με ανάπτυξη, δηλαδή με επιχειρηματικότητα. Και οι επιχειρήσεις δεν είναι μανιτάρια που τα διατάσσουμε μέσα από το Κοινοβούλιο να δημιουργηθούν. Θέλουν κίνητρα και κίνητρα δεν υπάρχουν ακόμα. Και ένα από αυτά τα κίνητρα είναι και η μείωση του μη μισθολογικού κόστους. Και το Υπουργείο κινείται προς αυτήν την κατεύθυνση. 
Και όσον αφορά το 1,1 για το οποίο ειπώθηκαν τόσα πολλά και δεν είναι η πρώτη φορά που το ακούτε, λέμε ναι με δημοσιονομικό ισοδύναμο την κατάργηση των οργανισμών και των κοινωνικών παροχών που είχαν αυτοί οι οργανισμοί, πράγμα που ήρθε με το ν. 4046. Μειώνουμε, λοιπόν, το 1,1 το οποίο έρχεται ευεργετικά να διαμορφώσει ένα θετικότερο πλαίσιο στο μη μισθολογικό κόστος. Ως Κυβέρνηση έχουμε δεσμευθεί και ήδη το κάνουμε. 
Τα εργατικά κέντρα και οι συνδικαλιστικές οργανώσεις πληρώνονται.","ΙΩΑΝΝΗΣ ΒΡΟΥΤΣΗΣ",77
"5473"," Κύριε Υπουργέ, θα πρέπει να ολοκληρώσετε και μετά θα έχετε τη δυνατότητα να επανέλθετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5474","  Τελειώνω, κύριε Πρόεδρε. 
Έχουμε δεσμευθεί όσον αφορά τον κοινωνικό τουρισμό -όχι στο εύρος που ήταν- ότι θα τον ξαναφέρουμε, όπως και τα θέατρα και τη μισθοδοσία των εργαζομένων. Όλα αυτά θα τα κρατήσουμε μέσα από μία διεύθυνση του ΟΑΕΔ. 
Επίσης, επεξεργαζόμαστε τη νομοθετική ρύθμιση σε συνεργασία με τους κοινωνικούς εταίρους στο πλαίσιο του τριμελούς διαλόγου που αναπτύσσουμε και περιμένουμε και τις δικές σας προτάσεις. Οι προτάσεις σας είναι καλοδεχούμενες. Φέρτε τις προτάσεις σας για να τις δούμε. 
Έχω και ένα νούμερο από τον αγαπητό συνάδελφο του ΣΥΡΙΖΑ, με το οποίο πραγματικά πρέπει να δούμε και πώς λειτουργούσαν τα συστήματα. Οι ληξιπρόθεσμες υποχρεώσεις τρίτων προς την Εργατική Εστία και την Εργατική Κατοικία, τους παλιούς οργανισμούς, είναι 4 δισεκατομμύρια ευρώ. Αυτά δεν θα τα αφήσουμε και θα δούμε πώς θα τα εισπράξουμε. Όμως, να πώς μπλέκονται τα θέματα της οικονομίας, πώς αφήσαμε τόσα χρόνια τέτοιους οργανισμούς οι οποίοι ήταν μεταξύ εισφορών εργαζομένων και εργοδοτών να έχουν χρέη 4 δισεκατομμύρια ευρώ και να μην τα έχουμε κυνηγήσει. 
Θα κρατήσουμε, λοιπόν, τις πολιτικές όχι στο εύρος που ήταν. Τις συγκεκριμένες που ανέφερα θα τις ενσωματώσουμε μέσα στον ΟΑΕΔ και πιστεύουμε ότι αυτά θα λειτουργήσουν προς το καλύτερο. 
Όσον αφορά τώρα τη ρύθμιση για την οποία ετέθη και θέμα…","ΙΩΑΝΝΗΣ ΒΡΟΥΤΣΗΣ",77
"5475","  Κύριε Υπουργέ,  με συγχωρείτε, αλλά θα πρέπει να συνεννοηθούμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5476"," Ολοκλήρωσα, κύριε Πρόεδρε.","ΙΩΑΝΝΗΣ ΒΡΟΥΤΣΗΣ",77
"5477"," Υπάρχει κάποιος Κανονισμός εδώ. Με εντυπωσιάζει ο τρόπος με τον οποίο αντιμετωπίζετε το θέμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5478","  Επιφυλάσσομαι να …","ΙΩΑΝΝΗΣ ΒΡΟΥΤΣΗΣ",77
"5479"," Κύριε Υπουργέ, θα έπρεπε να ζητήσετε παραπάνω χρόνο, όπως και να ενημερώσετε το Προεδρείο ότι θέλετε να μιλήσετε περισσότερα λεπτά, ώστε να σας δώσουμε το χρόνο που θέλετε. Μην το κάνετε όμως μ’ αυτόν τον τρόπο. Υπάρχουν τόσοι συνάδελφοι που θέλουν να μιλήσουν, όπως και οι Κοινοβουλευτικοί Εκπρόσωποι. Θα πρέπει να βάλουμε μία τάξη. 
Ολοκληρώστε, λοιπόν, με τη φράση σας και θα σας δοθεί μετά ο χρόνος να επανέλθετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5480","  Περιμένουμε, λοιπόν, τις εισηγήσεις…","ΙΩΑΝΝΗΣ ΒΡΟΥΤΣΗΣ",77
"5481"," Να μάθουμε τι θα κάνει με την τροπολογία, όμως, κύριε Πρόεδρε.","ΒΑΣΙΛΕΙΟΣ ΟΙΚΟΝΟΜΟΥ",378
"5482"," Θέλετε να μιλήσει και άλλο ο Υπουργός; Εγώ προτείνω να σταματήσει, να μιλήσουν οι Κοινοβουλευτικοί Εκπρόσωποι και να επανέλθει. Καθένας έχει την ευθύνη των λόγων του να ορίσει το τι θέλει να πει ή τι δεν θέλει να πει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5483"," Ζητάω συγγνώμη αν έκανα κάτι που δεν ήταν σωστό.","ΙΩΑΝΝΗΣ ΒΡΟΥΤΣΗΣ",77
"5484"," Δεν κάνατε τίποτα το κακό. Ανακοινώσατε, όμως, πρωτοβουλίες κυβερνητικές με αφορμή τη συζήτηση μιας τροπολογίας, δεν είπατε για την τροπολογία και υπάρχει διαμαρτυρία συναδέλφων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5485"," Λέω, λοιπόν, κύριε Πρόεδρε, ότι για την τροπολογία περιμένω να ακούσω και τους εισηγητές των κομμάτων και θα τοποθετηθώ σε δεύτερο χρόνο.
Ευχαριστώ.","ΙΩΑΝΝΗΣ ΒΡΟΥΤΣΗΣ",77
"5486"," Προχωρούμε, λοιπόν, με τους Κοινοβουλευτικούς Εκπροσώπους. Εγώ προτείνω να κρατήσουμε το χρόνο με τη συνήθη ανοχή του Προεδρείου. Δεν έχουμε κάποιο ιδιαίτερο πρόβλημα να αντιμετωπίσουμε, αλλά να υπάρξει κάποια τάξη. 
Το λόγο έχει ο κ. Μητρόπουλος, Κοινοβουλευτικός Εκπρόσωπος του ΣΥΡΙΖΑ-ΕΚΜ, για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5487"," Ευχαριστώ, κύριε Πρόεδρε.
Κύριε Υπουργέ, τις εργοδοτικές εισφορές δεν μπορείτε να τις μειώσετε. Επικαλεστήκατε το ν. 4046. Εγώ σας διαβάζω τη σελίδα 713 του νόμου που επικαλεστήκατε: «Οι εισφορές του 5% θα μειωθούν μόνο όταν έχουν ληφθεί τα απαραίτητα μέτρα, για να καλυφθούν οι μειώσεις στα έσοδα». Προϋπόθεση, λοιπόν, για να προβείτε στη μείωση του 1,3% και του 3,5%, που είπατε ότι έπεται, είναι ότι πρέπει να φέρετε απόφαση που να λέει: «Κύριοι, έτσι θα αναπληρώσω τις μειώσεις». Το λέει η σελίδα 713 του νόμου που επικαλεστήκατε. Συνεπώς πρέπει να πάρετε πίσω αυτό το μέτρο μέχρι να φέρετε πειστική και τεκμηριωμένη απόφαση ότι έτσι θα αναπληρωθούν οι περικοπές. 
Επίσης, παρανομείτε, όταν παίρνετε χρήματα για τη «Βοήθεια στο Σπίτι». Δεχθήκατε με το μνημόνιο να χωριστούν οι συνταξιούχοι, οι υπερήλικες, σε έχοντες ανάγκη και μη έχοντες ανάγκη. Στη σελίδα 700 καταργήσατε τη «Βοήθεια στο Σπίτι», το αντικαταστήσατε με ένα απολύτως συρρικνωμένο σχέδιο φροντίδας υπερηλίκων, χωρίς πόρους και λέτε ότι θα πάρετε χρήματα από το ΑΚΑΓΕ, έναν από τους καλύτερους θεσμούς του νόμου Πετραλιά, του ν. 3655. 
Θέλω την προσοχή σας, κύριε Υπουργέ, διότι παρανομείτε: Είπατε ότι για να στηρίξετε μεταβατικά το πρόγραμμα υπερηλίκων, θα πάρετε χρήματα από το ΑΚΑΓΕ. Σας διαβάζω το ν. 3655, σε τι συνίσταται και για τι προορίζονται τα χρήματα: «Σκοπός του ΑΚΑΓΕ είναι η δημιουργία αποθεματικών...και η διασφάλιση των συντάξεων των νέων γενεών», λέει ο νόμος Πετραλιά. Συνεπώς δεν μπορείτε να στηρίξετε ένα πρόγραμμα, στο οποίο συναινέσατε να καταργηθεί, με χρήματα που προορίζονται για άλλο σκοπό. Παρανομείτε. Και με τον προχθεσινό νόμο, το ν. 3986, επεξετάθη ο σκοπός του ΑΚΑΓΕ και στη στήριξη των επικουρικών συντάξεων. 
Καταθέτω στα Πρακτικά τις δύο ρυθμίσεις, του ν. 3655 και του ν. 3986, για να σας αποδείξουμε, αφού διαβάσετε και έρθετε εδώ πιο μελετημένος, ότι τα χρήματα του ΑΚΑΓΕ έχουν αυστηρά προορισμένο ρόλο να στηρίξουν τις συντάξεις των μελλοντικών γενεών.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τις προαναφερθείσες ρυθμίσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για τη νέα ρύθμιση που φέρνετε, που είναι η τριακοστή τρίτη ρύθμιση της Μεταπολίτευσης: Μέχρι τώρα και η Αριστερά και εμείς λέγαμε και γράφαμε ότι λειτούργησε αρνητικά κάθε ρύθμιση προς εργοδότες διότι, αφ’ ενός έθιζε, δηλαδή κακοσυνήθιζε, τους Έλληνες εργοδότες στο να μην πληρώνουν εισφορές και αφ’ ετέρου, υπήρξε ένας μηχανισμός λεηλασίας των αποθεματικών. Προχθές, δανειστήκατε τα τελευταία χρήματα από το Ταμείο της ΔΕΗ για να στηρίξετε το λεηλατημένο Ταμείο του ΙΚΑ. Θα υπάρξει πρόβλημα καταβολής των συντάξεων για Δεκέμβριο και για δώρα, αν υπάρξουν δώρα. 
Συνεπώς δεν μπορείτε να νομοθετείτε στο κενό. Δεν μπορείτε εσείς, ο αρμόδιος Υπουργός για τις συντάξεις, να παίρνετε χρήματα από άλλα λεηλατημένα ταμεία, που είναι στα τελευταία τους και να λέτε: «Έτσι θα καλύψω τους τόκους», αφού έχετε συναινέσει στην κατάργηση των βασικών κοινωνικών υπηρεσιών. 
Τέλος, πρέπει να πούμε στην τροπολογία μας ότι δεν μπορεί πρόσωπα, εργαζόμενοι αορίστου χρόνου για πέντε, έξι, δέκα χρόνια με πάγιες και διαρκείς ανάγκες, να μην έχουν μία ρύθμιση για να διευθετηθεί το εργασιακό τους καθεστώς. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"5488"," Ευχαριστούμε κι εμείς.
Η κ. Βούλτεψη έχει το λόγο για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5489"," Ευχαριστώ πολύ, κύριε Πρόεδρε.
Ο σκοπός της τροπολογίας είναι προφανής. Πρόκειται για τροπολογία ρύθμισης χρεών από ασφαλιστικές εισφορές. Μου κάνει εντύπωση πώς μία χώρα που λέγεται Ελλάς κι αυτόν τον καιρό αγωνίζεται για να αποσείσει από πάνω της τη ρετσινιά του μπαταχτσή, η ίδια αυτή χώρα, δια εκπροσώπων της μέσα στο Κοινοβούλιο, απονέμει τον τίτλο του μπαταχτσή σε πολίτες της. 
Δεν είναι μπαταχτσήδες. Το είπαν κι άλλοι συνάδελφοι, είναι πάρα πολλοί. Προχθές η ΓΣΕΒΕΕ ανακοίνωσε εκατό χιλιάδες λουκέτα. Αυτοί όλοι δεν είναι μπαταχτσήδες, ήταν άνθρωποι οι οποίοι δεν μπόρεσαν να ανταποκριθούν στις υποχρεώσεις τους με βάση προφανώς την οικονομική κρίση, την ύφεση κι όλα αυτά που συμβαίνουν στη χώρα μας.
Επομένως, νομίζω ότι παρέλκει να συζητούμε αυτό το θέμα. Δεν χρωστούν μόνο οι μεγάλοι, οι μικρομεσαίοι χρωστούν πάρα πολλά λεφτά. Μπορώ να πω μάλιστα ότι δεν υπάρχει μικρομεσαίος που να μην έχει τέτοιου είδους υποχρεώσεις.
Υπάρχει ένα μέρος της τροπολογίας, η παράγραφος 5, όπου έγινε αντιληπτό μέσα στην Αίθουσα ότι δεν συμφωνούν όλα τα κόμματα. 
Θέλω να πω ότι αν και βιάστηκε ο ΣΥΡΙΖΑ να καταθέσει -ή καταθέτει- ονομαστική ψηφοφορία και αν και η ονομαστική ψηφοφορία δεν είναι για χόρταση, θέλω να πω ότι δεν είναι πολύ καλό για την κοινοβουλευτική μας δημοκρατία να χρησιμοποιούμε τις πλειοψηφίες που μπορεί να υπάρχουν ή να μην υπάρχουν μέσα στην Αίθουσα προς εντυπωσιασμό, να δείξουμε δηλαδή ότι νικήσαμε εμείς επειδή κατατέθηκε ονομαστική ψηφοφορία.
Όταν ξεκίνησε αυτή η Βουλή, πάρα πολλοί από μας είπαμε ότι με βάση τις δυνάμεις των κομμάτων θα αναβαθμιστεί και ο ρόλος του Κοινοβουλίου και θα υπάρξει εδώ μέσα συζήτηση κι όχι τα χεράκια πάνω-τα χεράκια κάτω. Θα περιμένουμε, βέβαια, να δούμε τι θα κάνει ο Υπουργός, ο οποίος είπε ότι θα ακούσει αυτά που λέμε εμείς και βάσει αυτού θα αποφασίσει. 
Άρα, λοιπόν, σας προκαταλαμβάνω να πω ότι ό,τι απόφαση κι αν ληφθεί με βάση αυτά τα οποία έχουν ακουστεί στην Αίθουσα, δεν θα αποτελεί νίκη ούτε της απειλούμενης ονομαστικής ψηφοφορίας ούτε των διαφωνούντων. Θα αποτελεί νίκη της κοινοβουλευτικής δημοκρατίας. Μόνον έτσι θα μπορέσουμε να συμβιώσουμε και να δούμε τα πράγματα εδώ.
Θέλω να πω κάτι σχετικά με την τροπολογία που κατέθεσε ο ΣΥΡΙΖΑ, όπου κατάλαβα ότι αυτή θα συζητηθεί μαζί με άλλα θέματα σχετικά στην αρμόδια επιτροπή, ώστε να βρεθεί μία καλύτερη λύση όσον αφορά το ζήτημα του προγράμματος «Βοήθεια στο Σπίτι». 
Ήμουν μέσα στην Αίθουσα και είδα ότι αυτή η τροπολογία μοιράστηκε μετά την ομιλία του εισηγητή. Πριν πάντως προλάβουμε να διαβάσουμε τι περιλάμβανε αυτή η τροπολογία, ώστε να αποφασίσουμε με καθαρό πνεύμα, διαπίστωσα -μόνο τούτο σημειώνω- ότι με μεγάλη σπουδή οι Ανεξάρτητες Έλληνες και η Χρυσή Αυγή έσπευσαν να υπερψηφίσουν για άλλη μια φορά μια τροπολογία την οποία προφανώς δεν είχαν διαβάσει, εκτός αν έχουν κάποιο ταχύρρυθμο τρόπο ανάγνωσης κειμένων και επομένως αυτόν ίσως θα πρέπει να το μεταδώσουν και στο υπόλοιπο Κοινοβούλιο.","ΣΟΦΙΑ ΒΟΥΛΤΕΨΗ",73
"5490"," Την καταθέσαμε στην Επιτροπή Κοινωνικών Υποθέσεων κι παρακολουθήσατε όλα τα κόμματα.","ΔΗΜΗΤΡΙΟΣ ΣΤΡΑΤΟΥΛΗΣ",485
"5491"," Δεν είναι όλοι μέσα στην Επιτροπή Κοινωνικών Υποθέσεων. Η τροπολογία στην Ολομέλεια κατατέθηκε με τον τρόπο που κατατέθηκε εδώ. Απλώς θέλω να σημειώσω ότι μέσα σε λιγότερο από μία εβδομάδα έχουμε ξανά μία τέτοια συμπαράταξη. 
Ευχαριστώ, κύριε Πρόεδρε.","ΣΟΦΙΑ ΒΟΥΛΤΕΨΗ",73
"5492"," Ευχαριστούμε κι εμείς.
Το λόγο έχει η κ. Χριστοφιλοπούλου, Κοινοβουλευτική Εκπρόσωπος του ΠΑΣΟΚ, για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5493"," Ευχαριστώ, κύριε Πρόεδρε.
Κύριε Υπουργέ, σε ό,τι αφορά τη ρύθμιση οφειλών, ένα πράγματι ακανθώδες ζήτημα και καθόλου απλό, θέλω να είμαι σαφής: Υπάρχει πρόβλημα; Σαφώς και υπάρχει πρόβλημα, αν κι εγώ δεν θα υιοθετήσω τον όρο «μπαταχτσήδες» που ορισμένοι συνάδελφοι υιοθέτησαν. Υπάρχει  πρόβλημα –και είναι πολλές όντως οι ρυθμίσεις χρεών που έχουν γίνει- διότι εδώ και πάρα πολύ καιρό οι επιχειρήσεις -όχι τώρα αλλά και σε εποχές ανάπτυξης- χρησιμοποιούσαν μια ρύθμιση οφειλών για να πάρουν την ασφαλιστική ενημερότητα πληρώνοντας μια δόση και περίμεναν μέχρι την επόμενη ρύθμιση. Αυτό, λοιπόν, πρέπει να τελειώσει.
Είναι καλό να θυμηθούμε εδώ, κυρίες και κύριοι συνάδελφοι –και απευθύνομαι προς όλο το Σώμα- ότι υπήρξε από το 1999 ένας νόμος για πάγια ρύθμιση οφειλών. Κακός νόμος; Καλός νόμος; Δεν λειτούργησε; Υπάρχει ακόμα αυτή η διάταξη, κύριε Υπουργέ, σε νεότερο νόμο.
Με την ευκαιρία, λοιπόν, αυτής της ρύθμισης οφειλών, υπάρχει και η άλλη διάσταση –άκουσα και τον κ. Στρατούλη και τον κ. Μητρόπουλο από τη μεριά του ΣΥΡΙΖΑ- ότι υπάρχει μεν το πρόβλημα, αλλά το πρόβλημα αφορά μία μερίδα ασφαλισμένων. Υπάρχουν πάρα πολλές επιχειρήσεις που γι’ αυτές θα είναι μια σοβαρή ανάσα και υπάρχουν πολλοί μεμονωμένοι επαγγελματίες, οι οποίοι έχουν ανάγκη αυτή τη ρύθμιση όσο τίποτε άλλο αυτήν τη στιγμή για να μπορέσουν να υπάρξουν και να λειτουργήσουν.
Σε περιόδους ύφεσης, λοιπόν, μπορούμε και πρέπει να ανταποκριθούμε σ’ αυτό που κάνετε. Από την άλλη, όμως, νομίζω θα ήταν καλό –και θα ήθελα την άποψή σας επ’ αυτού, κύριε Υπουργέ- να συζητήσουμε στην Επιτροπή Κοινωνικών Υποθέσεων και για τη θέσπιση με τις παρούσες συνθήκες –που θα έχετε στο περιθώριο αυτούς τους επαναλαμβανόμενους, όποιοι ήταν τότε και όποιοι συνεχίζουν ενδεχομένως να είναι- ενός συστήματος ρύθμισης οφειλών. Θα  είναι ένα μέρος των συνολικών διαρθρωτικών αλλαγών που μπορούμε να φέρουμε για την εξυγίανση του συστήματος. 
Όσον αφορά το άλλο σκέλος, μίλησε και ο εισηγητής μας κ. Κουτσούκος. Υπάρχει ρύθμιση μέσα στο νόμο η οποία αναφέρει ότι αυτό το 5% μείωση εισφορών μπορεί να γίνει όταν υπάρχουν οι επαρκείς πόροι. Θα σας παρακαλέσω θερμά να ξαναδούμε το θέμα και να το συζητήσουμε στην επιτροπή. Μας είπατε εδώ πολύ σοβαρά πράγματα. Μας είπατε πώς μέσα από τον ΟΑΕΔ και από μία ειδική υπηρεσία θα μπορέσουν να συνεχίσουν πολλές από τις παροχές που είχαν δοθεί στους εργαζόμενους. Νομίζω, λοιπόν, ότι εδώ είναι ανάγκη να ξαναδούμε το ζήτημα. Και θα συμφωνήσω μαζί σας ότι οι εργοδοτικές εισφορές είναι βαριές. Είναι ένας από τους λόγους της εισφοροαποφυγής στη χώρα. Με μία όμως, αιφνιδιαστική ρύθμιση που φέρνετε την τελευταία στιγμή δεν μπορούμε να λύσουμε το πρόβλημα ή να δούμε εναλλακτικές λύσεις. 
Όσον αφορά την τροπολογία που έχουν καταθέσει οι συνάδελφοι του ΣΥΡΙΖΑ, το πρόγραμμα «Βοήθεια στο Σπίτι» χάριν του οποίου ψηφίσαμε το νομοσχέδιο, ξεκίνησε πριν το 2002 και αγαπήθηκε και αγκαλιάστηκε. Ξέρω κι εγώ όπως και άλλοι συνάδελφοι εδώ μέσα ότι η μεγάλη πλειοψηφία των ανθρώπων που έζησαν κοντά στους ηλικιωμένους, στους αναπήρους, στις οικογένειες, στους δήμους –και βεβαίως σε όλα υπάρχουν εξαιρέσεις- έχουν δώσει την ψυχή τους. Άρα είναι άνθρωποι που η ελληνική πολιτεία θα τους ήθελε. 
Η λύση, όμως, είναι μία γενικόλογη μονιμοποίηση, που, κατά τη γνώμη μου, ενέχει και συνταγματικά προβλήματα και την οποία δεν έχουμε καν προλάβει να δούμε; Ή η λύση είναι να δούμε γρήγορα τις υπουργικές αποφάσεις για την εφαρμογή του προγράμματος φροντίδας συνταξιούχων σε συνδυασμό με τις διατάξεις του νόμου του 2011 -και ο κ. Κεγκέρογλου και ο κ. Κουτσούκος δούλεψαν γι’ αυτόν το νόμο που έχει ξεκινήσει η εφαρμογή του- περί κοινωνικών επιχειρήσεων, οι οποίες πρέπει να αναλάβουν δράση; Έχει γίνει το μητρώο των κοινωνικών αυτών επιχειρήσεων. Εσείς το συνεχίζετε. 
Θα ήθελα στη δευτερολογία σας, κύριε Υπουργέ, να μου πείτε πού βρισκόμαστε σε σχέση με τη χρηματοδότηση των κοινωνικών επιχειρήσεων. Είναι ένας θεσμός που μπορεί να πάει πολύ μπροστά σε συνθήκες κρίσης. Υπάρχει και το Ταμείο Κοινωνικής Χρηματοδότησης, που μπορεί να παράσχει χρηματοδότηση σε αυτές τις επιχειρήσεις.
Μπορούμε να δούμε και μοριοδοτήσεις. Θα έλεγα μάλιστα να κατατεθεί η πρόταση του ΣΥΡΙΖΑ προς συζήτηση για να δούμε ποια είναι η πραγματική λύση, ώστε και να συνεχίσει το πρόγραμμα αλλά και να μεγαλώσει σ’ αυτές τις συνθήκες κρίσης που υπάρχουν περισσότερες ανάγκες. Και σ’ αυτούς τους ανθρώπους που έχουν δώσει την ψυχή τους, να τους δώσουμε την ευκαιρία να συνεχίσουν, χωρίς μονιμοποιήσει άκριτες και, κατά τη γνώμη μου, αντισυνταγματικές.
Ευχαριστώ πολύ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"5494","  Ευχαριστούμε κι εμείς.
Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων, κ. Κωνσταντίνος Μαρκόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5495"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το μεγαλύτερο πρόβλημα το οποίο περνάει η χώρα μεταξύ των πολλών δεινών, είναι η απόλυτη αδυναμία του ασφαλιστικού συστήματος να ικανοποιήσει το στόχο και το σκοπό για τον οποίο έχει υπάρξει ως πυλώνας του κοινωνικού κράτους. 
Το ασφαλιστικό σύστημα της χώρας έχασε 12,5 περίπου δισεκατομμύρια από το άδικο «κούρεμα» των ομολόγων που κατείχαν τα ασφαλιστικά ταμεία και για τα οποία, με απόφαση αυτής της τρικομματικής κυβέρνησης, δεν δανειστήκαμε για να επανακεφαλαιοποιήσουμε τη σύνταξη τη δική μας, των γονιών μας και την ασφάλεια κυρίως των απόρων, αλλά και του συνόλου του πληθυσμού του ελληνικού λαού. Αντιλαμβάνομαι ότι η κρίση, η ύφεση, τα λουκέτα και η ανεργία έχουν κατά πολύ μειώσει τις εισπράξεις του ασφαλιστικού συστήματος και έχουν φέρει πάρα πολλές εταιρείες σε απόλυτη απόγνωση. 
Αυτό, κύριε Υπουργέ, είναι κορυφαίο ζήτημα συζήτησης μεταξύ όλων των πολιτικών δυνάμεων. Αφορά τον κορμό του κοινωνικού κράτους, αφορά τις συντάξεις και τον κλάδο υγείας, αφορά δηλαδή τον πιο ισχυρό πυλώνα ενός κοινωνικού κράτους που το έχουμε ανάγκη όσο η χώρα φτωχαίνει, γιατί στις δημοκρατίες γι’ αυτό ιδρύθηκε το κοινωνικό κράτος, για να απαλύνει τον πόνο των ανθρώπων, για να εισπράττει τα κέρδη της ελεύθερης αγοράς, δηλαδή για να μπορεί να ικανοποιεί αυτό το οποίο πρέπει να ικανοποιεί κάθε ευνομούμενο κράτος και κάθε λογική δημοκρατία. 
Δεν μπορείτε λοιπόν, κύριε Υπουργέ, να φέρνετε μία τροπολογία χωρίς να έχει γίνει μία ουσιαστική συζήτηση για την πορεία του ασφαλιστικού συστήματος, έστω υπό το βάρος του ελλείμματος των 12,5 δισεκατομμυρίων. Δεν δικαιούστε να κάνετε έστω και ευνοϊκές ρυθμίσεις για κάποιους -όχι για όλους- εξ αυτών που δεν μπορούν. Δεν δικαιούστε να το κάνετε γιατί απαιτείται για το ασφαλιστικό σύστημα εκ νέου μία ολοκληρωμένη λύση, να έχουμε μπροστά μας αναλύσεις επιβίωσης ή μη, κυρίων και επικουρικών ασφαλιστικών ταμείων, να γίνει κουβέντα στην αρμόδια επιτροπή, να γίνει κουβέντα στην Ολομέλεια, να συμφωνήσουμε, ει δυνατόν. Ας υπάρξει ένας τομέας. Ας πούμε ότι είναι το ασφαλιστικό σύστημα στο οποίο πρέπει κάποτε να συμφωνήσουμε, γιατί αυτό όλοι μας θα το υποστούμε και θα το βρούμε μπροστά μας. Δεν δικαιούστε, λοιπόν, να νομοθετείτε με αιφνιδιαστικές –εντός ή εκτός εισαγωγικών- τροπολογίες.
Για να μπω στην ουσία, θα σας διαβάσω μία πρόταση για να καταλάβετε ότι αυτά που έχετε υπογράψει και ενδεχομένως αυτά που σας έχουν προτείνει οι υπηρεσίες είναι απολύτως άδικα, είναι απολύτως ευκαιριακά και δεν αγγίζουν την πραγματικότητα. 
Σας διαβάζω λοιπόν στην παράγραφο 4: «Οι οφειλέτες του ΟΑΕΕ και του ΕΤΑΑ δεν είναι δυνατό να ρυθμίσουν τις οφειλές τους σύμφωνα με τις διατάξεις της παρούσας ρύθμισης σε περίπτωση που πριν από την υποβολή αίτησης για ρύθμιση οφειλών έχουν υποβάλει αίτημα συνταξιοδότησης στον οικείο φορέα». 
Τι λέει αυτή η παράγραφος 4; Λέει ότι αυτοί που υπέβαλαν αίτηση και έχουν θεμελιώσει δικαίωμα συνταξιοδότησης, επειδή βεβαίως έπεσε έξω η επιχείρησή τους –προφανώς είναι μικρομεσαίοι, ΕΤΑΑ, ελεύθεροι επαγγελματίες ή ΟΑΕΕ- και δεν έχουν πληρώσει κάποιες εισφορές, επειδή έκαναν την αίτηση δεν έχουν δικαίωμα να μπουν σε μία ρύθμιση και να δίνουν κάτι που να το κρατάει το ταμείο από τη σύνταξη που θα τους αποδίδει. 
Τι δικαιοσύνη είναι αυτή; Πώς είναι δυνατό να νομοθετείτε έτσι; Γιατί αυτοί δεν έχουν δικαίωμα να πάρουν σύνταξη ή πρέπει να πάνε να δανειστούν από μία τράπεζα που δεν θα τους δώσει ποτέ δάνειο ή να πάνε στον οποιονδήποτε τοκογλύφο για να πάρουν μία σύνταξη για να επιβιώσουν και να θρέψουν ενδεχομένως και το άνεργο παιδί τους επειδή το κράτος δεν μπορεί να κάνει μία πρόβλεψη γι’ αυτούς;
Δεύτερο παράδειγμα: Πώς είναι δυνατό να αρνείστε να ανακαλούνται οι κατασχέσεις επί ακινήτων που έχουν υπάρξει πριν πληρωθεί η πρώτη δόση; Δηλαδή όποιος πληρώσει την πρώτη δόση και δεν ξαναπληρώσει σώζει το σπίτι του και όποιος δεν πληρώσει την πρώτη δόση χάνει το σπίτι του. Είναι νομοθετική διάταξη αυτή;
Κύριε Υπουργέ, σας ζητώ να πάρετε πίσω την τροπολογία. Δεν χρειάζεται να κάνουμε ονομαστικές ψηφοφορίες. Να την πάρετε πίσω. Αυτό δεν αποτελεί ήττα. Αποτελεί μία ευκαιρία συνεννόησης όλων των πολιτικών δυνάμεων. 
Όσο για την τροπολογία του ΣΥΡΙΖΑ και την αγωνία της κ. Βούλτεψη, θέλω να σας πω ότι δεν υπάρχουν συμμαχίες ή περίεργες συμφωνίες στο πολιτικό σύστημα. Υπάρχει ή δεν υπάρχει αίσθηση ευθύνης απέναντι σ’ αυτά που συμβαίνουν. Εκεί που συμφωνούμε θα συμφωνούμε, εκεί που διαφωνούμε θα διαφωνούμε. Σε όποιον δεν αρέσει αυτό, μπορεί να το κατακρίνει, αλλά να ξέρετε ένα πράγμα: Ο μεγαλύτερος μπαταχτσής αυτού που ζούμε στην κοινωνία σήμερα είναι το ελληνικό κράτος μ’ αυτά που οφείλουμε σε επιστροφές ΦΠΑ, μ’ αυτά που οφείλουμε στους προμηθευτές του δημοσίου, μ’ αυτούς στους οποίους «κουρέψαμε» τα ομόλογα που τους είχαμε δώσει και τώρα ερχόμαστε να τους ζητήσουμε και τα λεφτά τους, μ’ αυτούς που τους στέλνουμε στην ανεργία και που τους κλείνουμε τις επιχειρήσεις επειδή δεν προβλέψαμε ούτε 1 ευρώ γι’ αυτούς.
Σας ζητώ να πάρετε πίσω την τροπολογία. Θα το χειροκροτήσουμε ως μια κίνηση ουσιαστικού δημοκρατικού διαλόγου. Αντιλαμβάνομαι τον αιφνιδιασμό του Υπουργείου, τις τεράστιες ευθύνες και τα ασύλληπτα προβλήματα που βρήκατε μπροστά σας, αλλά δεν είναι δυνατόν να συζητάμε ζητήματα που αφορούν εκατοντάδες χιλιάδων ανθρώπων μέσα σε μια διαδικασία μιας τροπολογίας της Παρασκευής που δεν την έχουμε συζητήσει, δεν έχουμε ακούσει τους φορείς και δεν μπορούμε να συνεννοηθούμε καν μεταξύ μας. 
Ευχαριστώ πολύ, κύριε Πρόεδρε.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"5496"," Ευχαριστούμε και εμείς.
Ο κ. Βασίλειος Οικονόμου έχει το λόγο για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5497"," Κύριε Πρόεδρε, κύριε Υπουργέ, είναι γεγονός ότι πρέπει να συζητάμε διεξοδικά στην Αίθουσα τις νομοθετικές πρωτοβουλίες και οι πτέρυγες με καθαρό λόγο  να παίρνουν θέση στα ζητήματα. Άρα, καλό είναι όταν αλλάζουν οι πρωτοβουλίες μετά απ’ αυτές τις συζητήσεις, να μην καταγράφουμε ποιος έχασε και ποιος κέρδισε. Όταν μάλιστα, κύριε Υπουργέ, έχουμε νομοθετική πρωτοβουλία Κυβέρνησης συνεργασίας, αποτελούμενη από τρία κόμματα, λογικό είναι μέσα στην Αίθουσα να κατατίθενται οι θέσεις των τριών κομμάτων και ενίοτε να γίνονται σεβαστές.
Χαίρομαι πάρα πολύ που φέρατε προς κύρωση αυτήν την πράξη νομοθετικού περιεχομένου και είδατε ότι υπήρξε μια σύμπλευση και σύμπνοια των πτερύγων του Κοινοβουλίου με αυτήν την πολύ θετική νομοθετική πρωτοβουλία. Χάρηκα και εγώ και όλοι μας. Μάλιστα ήταν θετική γιατί εξέφραζε την αγωνία και των εργαζομένων που απασχολούνται στο «Βοήθεια στο Σπίτι» αλλά και των πολλών χιλιάδων ηλικιωμένων και ανήμπορων συμπατριωτών μας, οι οποίοι θέλουν αυτές τις κοινωνικές υπηρεσίες που τους προσφέρει η πολιτεία.
Όμως, στην τροπολογία του ΣΥΡΙΖΑ –αν μου επιτρέπετε- εμείς δεν θα βάλουμε την υπογραφή μας και την ψήφο μας. Όχι γιατί τη βάζει η Χρυσή Αυγή, αν και παραδέχομαι ότι αυτό αισθητικά και πολιτικά δεν μας αρέσει καθόλου. Την λέω την αμαρτία μου. Όμως, πιστεύουμε ότι πρωτοβουλίες οι οποίες θα ολοκληρώσουν την πορεία αυτού του προγράμματος θέλουν πολλή σκέψη. Δεν είναι τώρα να στέλνουμε μηνύματα ότι θα βολέψουμε τρεις χιλιάδες οκτακόσιους υπαλλήλους. Ποιος άλλωστε δεν παραδέχεται ότι καλύπτουν πάγιες και διαρκείς ανάγκες; Είναι ένα πρόγραμμα που είναι σε δεκαετή λειτουργία. Διαβάζοντας τα κιτάπια μου μάλιστα βλέπω έξι κοινοβουλευτικές μου παρεμβάσεις από το 2008 γι’ αυτό το πρόγραμμα. Καταλαβαίνετε ότι αφορά όλες τις κυβερνήσεις, όλους τους Υπουργούς. Άφηναν τα θέματα  μέχρι την τελευταία στιγμή και τρέχαμε οι Βουλευτές και η κυβέρνηση να προλάβει να σώσει το πρόγραμμα, τους εργαζομένους, τη σκοπιμότητά του και την ωφέλειά του. 
Έρχομαι τώρα στο δεύτερο κομμάτι των τροπολογιών. 
Κύριε Υπουργέ, φέρατε εδώ την κατάργηση των εργοδοτικών εισφορών σε σχέση με τον Οργανισμό Εργατικής Κατοικίας και την Εργατική Εστία. Ο ομιλών ήταν απ’ αυτούς που ριζικά διαφώνησαν με την κατάργηση των Οργανισμών. Βλέπω και τον κ. Κουτσούκο εδώ, που πολύ σωστά έπραξε και έκανε δριμύτατη κριτική τότε, όταν καταργήθηκαν οι οργανισμοί από την προηγούμενη κυβέρνηση και από τα  κόμματα που στήριξαν αυτές τις καταργήσεις. 
Σήμερα ακούω από τον κύριο Υπουργό ότι θα εξαγγείλει, τουλάχιστον επί της ουσίας, διάσωση των ωφελειών των τότε οργανισμών και των ωφελειών που θα έχουν οι εργαζόμενοι, όπως ήταν τα πολιτιστικά, οι κοινωνικές παροχές ή οι βρεφονηπιακοί σταθμοί ή η κατοχύρωση της λαϊκής εργατικής κατοικίας. 
Όμως, κύριε Υπουργέ, αποσπασματικά φέρνετε τα θέματα. Θέλω να σας πω ότι σας καλώ σαν Δημοκρατική Αριστερά, να μην επιμείνετε σ’ αυτό το σκέλος της τροπολογίας, διότι πιστεύουμε ότι πρέπει να γίνει ολοκληρωμένα και πρέπει να έχουμε υπ’ όψιν μας πώς θα συνεχίσετε τα προγράμματα της Εργατικής Εστίας και Κατοικίας. Μιλήσατε για διεύθυνση του ΟΑΕΔ. Να δούμε την πρότασή σας και στην επιτροπή και την Ολομέλεια. Με καλή διάθεση θέλουμε να συνεχίσουμε πάνω απ’ όλα και πρώτα απ’ όλα αυτές τις υπηρεσίες που με τις εισφορές τους οι εργαζόμενοι και οι εργοδότες είχαν επιτύχει. 
Βέβαια, θέλω να σας πω –και ήταν πολύ σωστά αυτά που είπε ο κ. Κυρίτσης προηγουμένως- ότι στο κομμάτι των διακανονισμών των χρεών, των εισφορών για το ΙΚΑ πρέπει να μπει ένα τέλος. Και να δούμε πώς θα γίνει αυτή η ιστορία. Δεν μπορούμε συνέχεια να πηγαίνουμε σε διακανονισμούς, οι οποίοι δεν αποδίδουν. 
Ακούσαμε εδώ για εταιρείες που χρωστάνε εκατομμύρια ευρώ, μπαίνουν σε διακανονισμούς και συνεχίζουν να χρωστάνε εκατομμύρια ευρώ. Βέβαια, υπάρχουν και κάποια αποτελέσματα. Τα αναφέρατε.
Γι’ αυτό, λοιπόν, εμείς θα στηρίξουμε το κομμάτι της τροπολογίας -είναι δική σας η πρωτοβουλία πώς θα το κάνετε κι αν θα το κάνετε- που αφορά τη διευθέτηση των παλαιών χρεών με ένα καινούργιο διακανονισμό. Θα ήθελα, όμως, να ακούσω το λόγο σας, για να τοποθετηθούμε αν θα ψηφίσουμε ή όχι την τροπολογία. 
Πάντως, όπως είναι η τροπολογία τώρα, κύριε Πρόεδρε, εμείς θα πούμε «ΠΑΡΩΝ». Δεν την ψηφίζουμε. Είναι το θέμα των εργοδοτικών εισφορών, το οποίο εμάς μας δημιουργεί πρόβλημα να το ψηφίσουμε.","ΒΑΣΙΛΕΙΟΣ ΟΙΚΟΝΟΜΟΥ",378
"5498"," Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Χαλβατζής έχει το λόγο για τέσσερα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5499"," Ευχαριστώ, κύριε Πρόεδρε. 
Αυτοί που χρωστάνε πάνω από 500.000 ευρώ στο ΙΚΑ, κύριε Πρόεδρε, δεν είναι αυτοαπασχολούμενοι, δεν είναι μικρομεσαίοι επιχειρηματίες. Είναι μεγαλοκαπιταλιστικές επιχειρήσεις.
Να θυμηθούμε: Συχνά στο παρελθόν υπήρξαν ανάλογες ρυθμίσεις για μεγαλοεπιχειρηματίες από το ΙΚΑ. Δεν είναι σημερινό φαινόμενο. Και στην περίοδο της μεγάλης κερδοφορίας των επιχειρήσεων, των επιχειρηματικών ομίλων, υπήρξαν μεγάλα χρέη και φιλομονοπωλιακές, χαριστικές ρυθμίσεις. Θυμάστε τις ΠΑΕ;
Μιλάτε συνεχώς για τα ασφαλιστικά ταμεία και την κατάντια τους. Αλήθεια, ξεχνάτε τη δήλωση του Βενιζέλου, ως Υπουργού Οικονομικών τότε, που υποστήριξε ότι δεν θα «κουρευτούν» –μέσα στο γενικό «κούρεμα»- τα αποθεματικά των ασφαλιστικών ταμείων; Τι έγινε από τότε; Τα ταμεία έχασαν περίπου 8.600.000.000. Δεν ήταν αυτά συνειδητά ψέματα;
Κύριε Υπουργέ, αναφερθήκατε στην κοινωνική οικονομία. Δεν είναι ούτε σύγχρονη ούτε ρεαλιστική αντίληψη. Τα πρώτα βήματά της άρχισε να τα κάνει από τη Θάτσερ, περίπου πριν από τριάντα χρόνια. Όχι, κύριε Υπουργέ, δεν είναι ρεαλισμός η εγκατάλειψη των εχόντων ανάγκη βοήθειας ηλικιωμένων. Δεν είναι ρεαλισμός η αλλαγή των εργασιακών σχέσεων των εργαζομένων. Δεν είναι ρεαλισμός η μετατροπή των εργαζομένων αορίστου χρόνου σε εργαζόμενους με μπλοκάκι, χωρίς ουσιαστικά δικαιώματα. Ρεαλισμός είναι η διασφάλιση της μόνιμης και σταθερής εργασίας των εργαζομένων και η ικανοποιητική αμοιβή τους. Ρεαλισμός είναι η ικανοποίηση των σύγχρονων αναγκών των εργαζομένων.
Τι να πούμε; Αναπτύσσεται η επιστήμη, η τεχνική, η παραγωγικότητα της εργασίας, τα πάντα και οι εργαζόμενοι συνεχώς συνθλίβονται, συνεχώς χάνουν δικαιώματα;
Κύριε Υπουργέ, μέχρι σήμερα και η δική σας τρικομματική συγκυβέρνηση -όπως και οι προηγούμενες κυβερνήσεις της Νέας Δημοκρατίας και του ΠΑΣΟΚ- δίνει συνεχώς κίνητρα στο μεγάλο κεφάλαιο. Κίνητρα, φοροαπαλλαγές και ζεστό χρήμα. Την ίδια στιγμή στην εργατική τάξη, στα λαϊκά στρώματα δίνετε λιτότητα, δίνετε ανεργία, φτώχεια, εξαθλίωση. Η αντεργατική, αντιλαϊκή πολιτική όλων των προηγούμενων κυβερνήσεων αλλά και της σημερινής -πολιτική της Ευρωπαϊκής Ένωσης των μονοπωλίων- έχει τσακίσει την εργατική λαϊκή οικογένεια.
Έχουν περιοριστεί δραματικά τα εισοδήματα των εργαζομένων. Η ανεργία που είναι παρούσα σε κάθε οικογένεια χειροτερεύει αυτήν την κατάσταση. 
Το υπογραμμίζουμε αυτό γιατί πριν μερικά χρόνια η εργατική λαϊκή οικογένεια είχε τη δυνατότητα να βοηθήσει, να στηρίξει το άνεργο μέλος της ή τον έχοντα ανάγκη ηλικιωμένο της οικογένειας. Σήμερα, αυτή η δυνατότητα αλλού περιορίστηκε δραστικά και αλλού έχει εξαλειφτεί. Δεν μπορούν να στηρίξουν τους πάσχοντες, τους ηλικιωμένους, τα άτομα με αναπηρία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γι’ αυτόν, λοιπόν, τον επιπλέον λόγο είναι επιτακτικά αναγκαία η στήριξη αυτής της δράσης «Βοήθεια στο Σπίτι», όπως υποστήριξε ο ειδικός αγορητής μας, αποκλειστικά από τον κρατικό προϋπολογισμό. Αυτή, άλλωστε, είναι πάγια θέση του κόμματός μας.
Τέλος, το θέμα των εργαζομένων στο πρόγραμμα «Βοήθεια στο Σπίτι» δεν μπορεί να αντιμετωπίζεται εμβαλωματικά. Αυτοί οι εργαζόμενοι προσφέρουν ουσιαστικές υπηρεσίες σε πάσχοντες και σε ανήμπορους ανθρώπους. Ο αριθμός των εχόντων ανάγκη δεν είναι ακόμα συγκεκριμένος. Το Υπουργείο μιλάει για εξήντα χιλιάδες, οι δήμοι λένε ογδόντα χιλιάδες και οι εργαζόμενοι σ’ αυτό το πρόγραμμα αναφέρουν εκατόν είκοσι χιλιάδες. Μην ξεχνάτε ότι μέρα με την μέρα με την επιδείνωση της βαθιάς οικονομικής καπιταλιστικής κρίσης όχι θα μεγαλώνει αυτός ο αριθμός,…","ΣΠΥΡΙΔΩΝ ΧΑΛΒΑΤΖΗΣ",534
"5500"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5501"," Τελειώνω, κύριε Πρόεδρε.
…θα πολλαπλασιάζεται αυτός ο αριθμός. Οι άνθρωποι που θα έχουν ανάγκη θα είναι πολλοί περισσότεροι. Κατά συνέπεια, χρειάζονται πολύ περισσότερα μέτρα.
Με βάση, λοιπόν, όλα αυτά και στην τοποθέτηση του αγορητή μας, εμείς θα καταψηφίσουμε την τροπολογία για τα ασφαλιστικά ταμεία που κατέθεσε ο Υπουργός και όπως είπαμε την τροπολογία του ΣΥΡΙΖΑ δεν μπορούμε να την ψηφίσουμε. Θα ψηφίσουμε «παρών».
Ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"5502"," Κυρίες και κύριοι συνάδελφοι, έχω την τιμή να ανακοινώσω στο Σώμα τα εξής:
Οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων και Εξωτερικών κατέθεσαν σχέδιο νόμου: «Κύρωση των υπ’ αριθμ. 137 και 138/30.9.2011 Αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης με τις οποίες υιοθετήθηκε η Τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης». 
Παραπέμπεται στην αρμόδια Διαρκή Επιτροπή.
Επίσης, η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών: «Κύρωση της Συνθήκης μεταξύ των κρατών μελών της Ευρωπαϊκής Ένωσης και της Δημοκρατίας της Κροατίας, σχετικά με την προσχώρηση της Δημοκρατίας της Κροατίας στην Ευρωπαϊκή Ένωση και της Τελικής Πράξης αυτής».
Ολοκληρώθηκε ο κύκλος των ομιλιών από τους Κοινοβουλευτικούς Εκπροσώπους. Το λόγο έχει ο κύριος Υπουργός και μετά βεβαίως οι Κοινοβουλευτικοί Εκπρόσωποι θα έχουν τη δυνατότητα, εφόσον το θέλουν, να δευτερολογήσουν.
Κύριε Υπουργέ, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5503","   Ευχαριστώ, κύριε Πρόεδρε.
Θα προσπαθήσω να είμαι συνεπής στο χρόνο. 
Θα ήθελα να κάνω δύο - τρεις παρατηρήσεις. Πρώτον, θέλω να θυμίσω ότι το ζήτημα, το οποίο μπήκε από την αξιότιμη συνάδελφο και εκπρόσωπο του ΠΑΣΟΚ, περί της ανακάλυψης ή δημιουργίας μιας μόνιμης ρύθμισης στο κομμάτι των εκκρεμών ασφαλιστικών υποχρεώσεων, ήδη, υπάρχει. Είναι ο ν.3943/2011, τον οποίο τον κρατάμε. Είναι ένας καλός νόμος και πάνω σ’ αυτόν ερχόμαστε και χτίζουμε διαχρονικά για πολύ λίγο χρονικό διάστημα ένα διακανονισμό, όπως είναι και το συγκεκριμένο που έχει το στοιχείο της προσωρινότητας. 
Γι’ αυτό ακριβώς αυτή η ρύθμιση, η οποία δεν είναι ευνοϊκή για κάποιους και άδικη για άλλους, αντιμετωπίζει ενιαία τα πράγματα. Είναι μια ρύθμιση για διακανονισμό που τελειώνει στις 31-12-13 και από εκεί και πέρα, όπως το λέει και η αιτιολογική έκθεση, επανερχόμαστε στην παλιά γνωστή ρύθμιση του ν.3943/2011, που είναι μια καλή ρύθμιση. Εάν αλλάξει αυτή η ρύθμιση του 2011, θα πρέπει όλοι μαζί να σκεφτούμε ποια θα είναι η νέα ρύθμιση και έχουμε αρκετό χρόνο να το δούμε, αλλά προς το παρόν την κρατάμε.
Δεύτερον, ως προς το μείζον ζήτημα στο οποίο επανέρχεστε –και οι εκπρόσωποι των κομμάτων- που αφορά την εργοδοτική εισφορά του 1,1% θέλω να θυμίζω τρία πράγματα, τα οποία θεωρώ πολύ σημαντικά.
Πρώτον, η Κυβέρνηση έχει τοποθετηθεί και το 1,1% είναι δημοσιονομικά ουδέτερο μέσα από την κατάργηση των Οργανισμών Εστίας και Κατοικίας. Μέσα από τη μείωση αυτών των πολιτικών βρίσκεται το ισοδύναμο δημοσιονομικά, τα 211 εκατομμύρια ευρώ. 
Δεύτερον, την ίδια στιγμή, όμως, όπως είπα και στην ομιλία μου προηγουμένως, θα ξαναφέρουμε κατηργημένες πολιτικές -όχι στο εύρος που ήταν- αυτές που ανέφερα πριν και δεν τις επαναλαμβάνω. Δηλαδή, μέσα στον ΟΑΕΔ ξαναχτίζουμε τις θεσμικές δομές της εστίας και κατοικίας με άλλο πρόσωπο, πιο λειτουργικές, πιο ευέλικτες, ίσως και καλύτερες. Αυτή είναι η προσπάθειά μας. 
Την ίδια στιγμή, επίσης, πρέπει να πω ότι δεν έρχεται με πρόχειρο τρόπο. Το έχουμε συζητήσει, το έχουμε πει, έχουν γραφτεί κείμενα.
Τρίτο και κυριότερο, είναι δέσμευση που έρχεται από το ν.4046 και θα πρέπει να την κάνουμε πράξη. Το Φεβρουάριο ψηφίσαμε αυτή τη διάταξη και η Κυβέρνηση έφερε το πρώτο κομμάτι από τα πέντε με δημοσιονομικά ουδέτερο τρόπο, το 1,1%. 
Όμως, σήμερα κάτω από την εισήγηση των δύο κομμάτων, της ΔΗΜΑΡ και του ΠΑΣΟΚ, είμαι υποχρεωμένος να το αποσύρω, κύριε Πρόεδρε. Πρέπει να αποσύρω την τροπολογία που αφορά το 1,1% για τους λόγους που είπα.
Ευχαριστώ πολύ.","ΙΩΑΝΝΗΣ ΒΡΟΥΤΣΗΣ",77
"5504"," Ποια παράγραφος είναι, κύριε Υπουργέ;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5505"," Είναι η παράγραφος 11, κύριε Πρόεδρε.","ΙΩΑΝΝΗΣ ΚΟΥΤΣΟΥΚΟΣ",258
"5506"," Θα το δει ο Υπουργός και θα το εκφωνήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5507"," Για τα Πρακτικά λέω ότι είναι οι παράγραφοι 10, 11 και 12.
Ευχαριστώ.","ΙΩΑΝΝΗΣ ΒΡΟΥΤΣΗΣ",77
"5508"," Το λόγο έχει ζητήσει ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Αλέξιος Μητρόπουλος.
Κύριε Μητρόπουλε, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5509"," Κύριε Υπουργέ, καλή η χειρονομία που κάνατε, αλλά το πρόβλημα είναι όλο το νομοσχέδιο που έχετε στο Υπουργείο Εργασίας, αναφορικά με τα αποθεματικά των ταμείων. 
Κύριε Υπουργέ, είχαμε το «κούρεμα», το οποίο δεν είναι μόνο 8,3 δισεκατομμύρια. Είναι 12,5 δισεκατομμύρια το πρώτο «κούρεμα» και αναμένω την απάντηση του Υπουργού Οικονομικών και του Διοικητή της Τράπεζας της Ελλάδος, διότι κατά ασφαλή μου πληροφορία τα αποθεματικά των ταμείων «κουρεύτηκαν» σε τελειωτικό πια τρόπο και στη δευτερογενή αγορά. Συνεπώς η πραγματική ζημιά των αποθεματικών των ταμείων λόγω της αναγκαστικής τους επένδυσης σε ομόλογα του ελληνικού δημοσίου θα είναι γύρω στο 80%. 
Έχουμε, λοιπόν, πρώτο «κούρεμα» και δεύτερο «κούρεμα» στη δευτερογενή αγορά. Έχουμε την ανεργία που φέρει τη μεγάλη λεηλασία των ταμείων, έχουμε και τις απανωτές ρυθμίσεις. Συνεπώς, κύριε Υπουργέ, η πολιτική σας φοβούμαι ότι οδηγεί σε συνταξιοδοτικό κραχ. Δεν θα έχετε χρήματα σε ένα μήνα, για να δώσετε συντάξεις. Προσδοκάτε με τη ρύθμιση που εισάγετε τώρα να πάρετε κάποια χρήματα, για να μπορέσετε να πληρώσετε το Δεκέμβριο και τα δώρα, εάν υπάρξουν. Εάν όμως δεν επαναρτιώσετε τα αποθεματικά, εάν δεν βρείτε μόνιμους πόρους, σε ένα ή δύο μήνες δεν θα έχετε χρήματα για να δώσετε συντάξεις.
Σας ζητώ, λοιπόν, να προβληματιστείτε σθεναρά πάνω στο ζήτημα της σταθερής εξεύρεσης πόρων, διότι τα ταμεία οδηγούνται σε κραχ. Αυτό πρέπει να αποτελέσει μέλημα, όχι μόνο δικό σας αλλά όλων των πτερύγων και του συνδικαλιστικού κινήματος, διότι με τις ρυθμίσεις που έχουν γίνει, με τις δεσμεύσεις που έχουμε αποδεχθεί ως χώρα απέναντι στην τρόικα, φαίνεται ότι κάποιοι έχουν συνειδητά επιλέξει να μην καταβληθούν συντάξεις στο προσεχές μέλλον.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"5510"," Το λόγο έχει ζητήσει ο Κοινοβουλευτικός Εκπρόσωπος της ΔΗΜΑΡ κ. Βασίλειος Οικονόμου.
Κύριε Οικονόμου, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5511"," Κύριε Πρόεδρε, με πολύ θετικό τρόπο αντιμετωπίζουμε την τοποθέτηση του Υπουργού κατά τη δευτερολογία του. Νομίζω ότι γι’ αυτό, άλλωστε, γίνονται και οι συνεδριάσεις του Κοινοβουλίου, για να ανταλλάσσονται απόψεις, ώστε να βλέπουμε το καλύτερο σχήμα που μπορεί να είναι πιο αποδοτικό σε σχέση με τις νομοθετικές πρωτοβουλίες της Κυβέρνησης και οι συμμετέχοντες στην Κυβέρνηση συνεργασίας και η Αντιπολίτευση, με το λόγο τους, να μπορούν να συνεισφέρουν στη δημιουργία μιας νομοθετικής πρωτοβουλίας, η οποία θα είναι η καλύτερη δυνατή τη συγκεκριμένη στιγμή.
Υπό αυτήν, λοιπόν, την έννοια και αφού θα μπορέσουμε να ξαναδούμε το ζήτημα, εμείς σαν Δημοκρατική Αριστερά, κύριε Υπουργέ, με πολύ ενδιαφέρον περιμένουμε τις προτάσεις σας και το πώς σκοπεύετε να συνεχίσετε τη λειτουργία των δράσεων του Οργανισμού Εργατικής Εστίας και Οργανισμού Εργατικής Κατοικίας. Μας προβληματίζει πάρα πολύ η υπόθεση των μεγάλων χρεών των δύο οργανισμών. Πρέπει να ψάξουμε το θέμα πάρα πολύ. Είναι ένα πολύ μεγάλο ζήτημα όταν μάλιστα οι οργανισμοί αυτοί δεν ήταν χρηματοδοτούμενοι από το κράτος αλλά μέσω των εισφορών, άρα είχαν ανταποδοτικό χαρακτήρα. Και αναρωτιόμαστε: Πώς δημιουργήθηκαν αυτά τα τεράστια χρέη;","ΒΑΣΙΛΕΙΟΣ ΟΙΚΟΝΟΜΟΥ",378
"5512"," Κύριε Πρόεδρε, μπορώ να απαντήσω;","ΙΩΑΝΝΗΣ ΒΡΟΥΤΣΗΣ",77
"5513"," Ορίστε, κύριε Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5514"," Ο οργανισμός σύμφωνα με στοιχεία τα οποία έχω πάρει από την υπηρεσία έχει οφειλές 500 εκατομμύρια περίπου και απαιτήσεις οι δύο οργανισμοί 4 δισεκατομμύρια.","ΙΩΑΝΝΗΣ ΒΡΟΥΤΣΗΣ",77
"5515"," Μη νομίζετε, και οι απαιτήσεις είναι ένα μεγάλο ζήτημα όταν δεν έχει έρθει το χρήμα μέσα στον οργανισμό και άρα, δεν εξυπηρετεί τους σκοπούς του. Και όσο για τα 500 εκατομμύρια, τα προσπερνάμε, λέμε «Δεν είναι τίποτα τα 500 εκατομμύρια.» Τι να πω; Αδιανόητα πράγματα.
Από τη στιγμή, λοιπόν, που παίρνετε αυτήν την πρωτοβουλία, την χαιρετίζουμε. Εμείς θα ψηφίσουμε την τροπολογία όπως διαμορφώνεται. Εγώ θα έκανα πρόταση μετά και την τοποθέτηση και του κ. Κασσή την οποία άκουσα με πολύ προσοχή και ο οποίος έβαλε και το ζήτημα κι αυτών των επιχειρήσεων των κτηνοτροφικών. Άλλωστε ο ίδιος προερχόμενος από τα Ιωάννινα και με την προηγούμενη ιδιότητά του ξέρει πολύ καλά τα θέματα. Εμείς οι γύρω των Αθηνών δεν έχουμε βαθιά γνώση των κτηνοτροφικών και πτηνοτροφικών επιχειρήσεων. Όμως ίσως θα πρέπει κι αυτό να το δείτε σε μια επόμενη νομοθετική σας πρωτοβουλία.
Υπό αυτήν την έννοια θα ψηφίσουμε την τροπολογία και περιμένουμε την ενημέρωση σας για το πώς θα μπορέσουμε να συνεχίσουμε τις πολύ ωφέλιμες και σημαντικές και κοινωνικά αποδεκτές δράσεις που είχαν οι δύο οργανισμοί.","ΒΑΣΙΛΕΙΟΣ ΟΙΚΟΝΟΜΟΥ",378
"5516"," Το λόγο έχει ο κ. Χαλβατζής για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5517"," Κύριε Πρόεδρε, ο Οργανισμός Εργατικής Εστίας και ο Οργανισμός Εργατικής Κατοικίας έχουν μεγάλη περιουσία, τεράστια περιουσία, «φιλέτα» πολλά, τα οποία εποφθαλμιούν όχι τώρα αλλά εδώ και πάρα πολλά χρόνια μεγάλοι επιχειρηματικοί όμιλοι. Κι αυτό είναι γνωστό σε όλους. Αυτοί οι οργανισμοί είχαν θετική δράση προσφοράς στους εργαζομένους και τα περιουσιακά τους στοιχεία δεν ξέρουμε τι θα γίνουν. Και, βεβαίως, έχουμε απαιτήσεις γιατί τους χρωστά το ΙΚΑ και αυτά που ειπώθηκαν προηγουμένως, δισεκατομμύρια.
Και μην πούμε τώρα ότι ο ΟΑΕΔ θα υποκαταστήσει δραστηριότητες. Ο ΟΑΕΔ ουσιαστικά οδηγείται και αυτός σε έναν τεμαχισμό και στην ιδιωτικοποίηση. 
Το δεύτερο, σχετικά με το λεγόμενο μη μισθολογικό κόστος. Αυτό δεν είναι μία αφηρημένη έννοια. Ο περιορισμός του λεγόμενου μη μισθολογικού κόστους συνεπάγεται σοβαρές αρνητικές συνέπειες στους εργαζόμενους. Και αυτό που κάνει όχι μόνο η σημερινή Κυβέρνηση αλλά και οι προηγούμενες κυβερνήσεις που περιφέρουν αυτήν την έννοια στα Μέσα Μαζικής Ενημέρωσης ιδιαίτερα και με έναν τέτοιο τρόπο που αποπροσανατολίζουν, να διαστρεβλώνουν την πραγματικότητα, δεν κάνει τίποτα λιγότερο και τίποτα περισσότερο από το να περιορίζει δικαιώματα των εργαζομένων, να περιορίζει τα εισοδήματα των εργαζομένων, να περιορίζει παροχές προς τους εργαζόμενους και να δίνει κέρδη στο μεγάλο κεφάλαιο. Αυτή είναι η πραγματικότητα με το λεγόμενο μη μισθολογικό κόστος.
Είμαστε κατηγορηματικά αντίθετοι με αυτήν τη λογική.
Σας ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"5518"," Ευχαριστούμε κι εμείς. 
Το λόγο έχει ο κ. Στρατούλης ως εισηγητής του ΣΥΡΙΖΑ για τη δευτερολογία του για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5519"," Ευχαριστώ, κύριε Πρόεδρε. 
Κατ’ αρχάς, μετά την τελική τοποθέτηση του κυρίου Υπουργού, θα ήθελα να επαναλάβω ότι εμείς στις παραγράφους που απομένουν στην τροπολογία του Υπουργείου Εργασίας από 1 έως 9 και αφορούν τις χαριστικές ρυθμίσεις σε όσους χρωστούν ασφαλιστικές εισφορές στα ασφαλιστικά ταμεία ή όσους παρακρατούν ασφαλιστικές εισφορές που έχουν εισπράξει από τους εργαζόμενους αλλά δεν τις αποδίδουν είμαστε κατηγορηματικά αντίθετοι και την εναπομείνασα τροπολογία την καταψηφίζουμε. 
Δεύτερον, όσον αφορά τις παραγράφους 10, 11 και 12, θεωρούμε ότι είναι σημαντική επιτυχία και του δικού μας κόμματος και άλλων πολιτικών δυνάμεων που από την αρχή μέσα κι έξω από τη Βουλή είχαν διαφωνήσει με την κατάργηση της εργοδοτικής εισφοράς στον Οργανισμό Εργατικής Κατοικίας και στον Οργανισμό Εργατικής Εστίας. Εμείς τουλάχιστον ως ΣΥΡΙΖΑ θεωρούσαμε ότι  έμπαινε η ταφόπετρα στους δυο αυτούς κοινωνικούς οργανισμούς και στις κοινωνικές τους πολιτικές. Κατόπιν αυτού, από τη στιγμή που αποσύρθηκαν αυτές οι τρεις παράγραφοι, αποσύρουμε κι εμείς, κύριε Πρόεδρε, το αίτημα για ονομαστική ψηφοφορία. Σας παρακαλούμε ως Αντιπρόεδρος της Βουλής να μεταφέρετε στο Προεδρείο και στον Πρόεδρο ότι είναι αδιανόητο να έχουμε καταθέσει πρόταση νόμου για την επανασύσταση του Οργανισμού Εργατικής Κατοικίας και του Οργανισμού Εργατικής Εστίας, την αναβάθμιση και την τριμερή χρηματοδότησή τους από την 10η Ιουλίου, να έχουν συζητηθεί και δικές μας προτάσεις νόμου με σειρά μετέπειτα και να μην έχει έρθει ακόμα να συζητηθεί στην αρμόδια επιτροπή και στην Ολομέλεια της Βουλής η συγκεκριμένη πρότασή μας για τους δυο οργανισμούς. 
Ευχαριστώ πάρα πολύ, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"5520"," Ευχαριστούμε κι εμείς. 
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Παναγιωτόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5521"," Κύριε Πρόεδρε, ευχαριστώ που μου δίνετε το λόγο.
Κυρίες και κύριοι συνάδελφοι, δυο μόνο σχόλια επ’ αυτών που συζητήσαμε. Η συζήτηση για την τροπολογία του νέου κανονισμού του ΙΚΑ δεν μπορεί, βέβαια, να μετατραπεί σε μια κεντρική συζήτηση για το μέλλον του ασφαλιστικού και των συντάξεων, όμως γίνεται, διότι το αίτημα προβλήθηκε από τις ίδιες τις επιχειρήσεις, τους οφείλοντες τις εισφορές δηλαδή. Προχώρησε, διότι κάτω από το πρίσμα της οικονομικής κρίσης κρίθηκε ότι πρέπει αυτοί οι άνθρωποι πρέπει να διευκολυνθούν με μία καταβολή ενδεχομένως μικρότερης δόσης για κάποιο χρονικό διάστημα. Είναι δηλαδή βασικό το στοιχείο της προσωρινότητας στη μικρότερη καταβολή δόσης. Και το λέω, διότι προ ημερών είχαμε μία συζήτηση που κέρδισε τις εντυπώσεις σχετικά με τη γνωστή δόση των 167 ευρώ το μήνα σε επιχείρηση, η οποία υποτίθεται ότι βάσει κάποιων στοιχείων θα εξοφλείτο το έτος 2403.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"5522"," Βάσει εγγράφου του ΙΚΑ.","ΒΑΣΙΛΕΙΟΣ ΟΙΚΟΝΟΜΟΥ",378
"5523"," Βάσει εγγράφου του ΙΚΑ, το οποίο όμως ήταν λανθασμένο. Διότι, όπως σας είπα κι εδώ -και μου δίνεται η ευκαιρία να το επαναλάβω- ο νόμος λέει ότι αυτός ο νέος διακανονισμός έχει ισχύ μέχρι 31-12-2013. Επομένως, για δεκαπέντε μήνες από σήμερα, εφόσον ενταχθεί σήμερα, θα πληρώνει τα 167 ευρώ το μήνα και μετά τις 31-12-2013, δηλαδή από 1-1-2014 θα υπαχθεί στο προηγούμενο καθεστώς που λέει «από τριάντα έξι σε σαράντα οκτώ δόσεις τέσσερα χρόνια», με άλλα λόγια μέχρι το 2018 θα εξοφλήσει με βάση τον προηγούμενο νόμο, για να μη δημιουργούνται εντυπώσεις σχετικά με την «παράνοια του κράτους». Ήταν ένα λάθος του λογισμικού συστήματος, όμως εν πάση περιπτώσει ακολουθείται ο νόμος και ο νόμος λέει «προσωρινότητα και μετά ένταξη στο παλιό καθεστώς».","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"5524"," Είναι πολύ ωραία η δήλωση που κάνετε, γιατί ξεκαθαρίζει τα πράγματα.","ΒΑΣΙΛΕΙΟΣ ΟΙΚΟΝΟΜΟΥ",378
"5525"," Μα, ήδη έχει τοποθετηθεί το ΙΚΑ επ’ αυτού με δικές του δηλώσεις. Δυο δελτία Τύπου έχει κάνει, εάν δεν κάνω λάθος, αλλά οφείλω να το πω και από το Βήμα τούτο, προκειμένου να μην υπάρχει η παραμικρή παρανόηση. 
Επομένως, πρόκειται για έναν διακανονισμό ο οποίος είναι χρησιμότατος για τις επιχειρήσεις που πλήττονται. Οι μικρές δόσεις οφείλω να πω ότι έχουν να κάνουν και με το μικρότερο αριθμό εργαζομένων ανά επιχείρηση, διότι άλλον αριθμό εργαζομένων είχαν, για παράδειγμα, πριν από τρία - τέσσερα χρόνια και άλλον έχουν σήμερα μετά από απολύσεις στις οποίες αναγκάστηκαν να προβούν, εξ ου και ο προσδιορισμός μικρότερης δόσης. Είναι όμως κάτι που καλωσόρισαν πραγματικά οι επιχειρηματίες. Βασικό στοιχείο είναι ότι καλύπτει ληξιπρόθεσμες οφειλές μέχρι τις 31-7, επομένως τους εξυπηρετεί επιπλέον και ήδη απ’ ό,τι γνωρίζω έχουν σπεύσει στα υποκαταστήματα του ΙΚΑ ανά την επικράτεια –δεν αφορά μόνο τις επιχειρήσεις που βρίσκονται στην Αθήνα- να ενταχθούν στις ρυθμίσεις αυτού του διακανονισμού.
Επομένως η ζήτηση υπήρχε από τους επιχειρηματίες, κυρίες και κύριοι συνάδελφοι, και επειδή το ΙΚΑ «έπιασε» –και το Υπουργείο Εργασίας βέβαια- το μήνυμα αυτών των καιρών, έσπευσε να ανταποκριθεί.
Δύο λόγια μόνο για τις μη εργοδοτικές εισφορές 1,1%, τις οποίες δυστυχώς δεν συμφωνήσαμε να περάσουμε σήμερα εδώ, παρότι το θέμα αυτό το βρίσκουμε μπροστά μας από τη δανειακή σύμβαση, η οποία καλώς ή κακώς βρίσκεται μπροστά μας και πρέπει να διεκπεραιωθεί. 
Έχουμε πει και ο Υπουργός έχει ήδη εξαγγείλει από την πρώτη ημέρα ανάληψης των καθηκόντων του στις προγραμματικές δηλώσεις της Κυβέρνησης ότι το κοινωνικό κομμάτι των Οργανισμών Εργατικής Εστίας και Κατοικίας, που καταργήθηκαν βάσει διατάξεων της δανειακής σύμβασης, διατηρείται. Και επειδή αυτό το έργο χρηματοδοτείται από εισφορές των εργαζομένων αλλά όχι των εργοδοτών, αυτή ήταν και η λογική να προχωρούμε στην περικοπή αυτού του 1,1%. 
Μην ξεχνάτε ότι η συνολική υποχρέωση ήταν για πέντε ποσοστιαίες μονάδες. Επειδή δεν βρήκαμε το δημοσιονομικά ουδέτερο χαρακτήρα αυτής της ρύθμισης, προχωρήσαμε στην κατάργηση του 1,1%, αν περνούσε σήμερα από τη Βουλή, δεδομένων των συνθηκών. Νομίζω ότι γι’ αυτό την απέσυρε ο Υπουργός γιατί πρέπει να υπάρχει κατ’ αρχάς μία συνεννόηση, τουλάχιστον αυτών που στηρίζουν την κυβερνητική προσπάθεια αυτή την ώρα.
Επομένως, κρατιέται ζωντανό το κομμάτι παροχής των κοινωνικών υπηρεσιών. Είχα απαριθμήσει ποιες είναι αυτές, δηλαδή συντήρηση και λειτουργία βρεφονηπιακών σταθμών, συνέχιση επιδότησης ενοικίου, κοινωνικός τουρισμός, χρηματοδότηση εργατικών κέντρων ανά την επικράτεια. Αυτό κρίνουμε και εμείς ότι σκόπιμα διατηρείται, πρέπει να διατηρηθεί. Γι’ αυτόν το λόγο όλη αυτή η δραστηριότητα μπαίνει πλέον κάτω από την αιγίδα –αν μου επιτραπεί αυτή η έκφραση- του ΟΑΕΔ στον οποίο έχουν προσχωρήσει οι Οργανισμοί Κατοικίας και Εστίας.
Και ένα τελευταίο σχόλιο. Όπως ξέρετε, υπάρχει η προσωρινή επιτροπή εκκαθάρισης, η λεγόμενη ΠΕΔΕ, της οποίας η θητεία έχει πρόσφατα παραταθεί, διότι αυτήν ακριβώς την ώρα διενεργεί την εκκαθάριση, την απογραφή της ακίνητης περιουσίας των Οργανισμών Εστίας και Κατοικίας. Η ακίνητη περιουσία είναι τεράστια και βρίσκεται διάσπαρτη σε όλη την επικράτεια. 
Επομένως, πριν δούμε τι θα γίνει από εδώ και πέρα, με την αξιοποίηση αυτής της περιουσίας -στο πλαίσιο βέβαια της ομπρέλας του ΟΑΕΔ- θα πρέπει αυτή οπωσδήποτε να καταγραφεί, να δούμε πόση είναι. Αυτό το έργο, καθώς και την εκκαθάριση των γεγενημένων υποχρεώσεων της πρώην εστίας και κατοικίας, διενεργεί η ΠΕΔΕ. Είναι ένα έργο που θα πάρει αρκετό χρόνο για να διεκπεραιωθεί και γι’ αυτό κρίθηκε σκόπιμο να παραταθεί η θητεία της. 
Αυτό, αν θέλετε, είναι άλλη μία ένδειξη ότι το Υπουργείο βλέπει σοβαρά τη συνέχιση εν τοις πράγμασι των δραστηριοτήτων των πρώην οργανισμών εστίας και κατοικίας, εκτός βέβαια από το κατασκευαστικό κομμάτι το οποίο, όπως γνωρίζετε πολύ καλά, έχει καταργηθεί.
Σας ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"5526"," Ευχαριστούμε και εμείς.
Υπάρχει το ενδιαφέρον για σύντομες τοποθετήσεις. 
Το λόγο έχει ο κ. Μητρόπουλος για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5527"," Κύριε Υπουργέ, πράξατε σοφά διότι θα παρανομούσατε εάν είχατε επιμείνει στην επιβολή του 1,1%. Σας ανέγνωσα το σχετικό σχόλιο, τη διάταξη του ν.4046. Θα παρανομούσατε. Είναι προαπαιτούμενη δράση -το λέει η σελίδα 713- να έρθετε στο Κοινοβούλιο και να πείτε «έτσι αναπληρώνουμε αυτό που μειώνουμε ως εργοδοτική εισφορά». 
Έχετε αναδεχθεί –όχι εσείς, η κυβέρνηση Παπανδρέου- και την αύξηση των εισφορών των εργαζομένων, που βρίσκεται στην επόμενη σελίδα. Εύχομαι να μην το κάνετε. Εκεί γράφει «για συνεισφορά εισφορών, η αύξηση εισφορών». Εύχομαι να μην τολμήσετε το δεύτερο.
Είπατε κάτι για το διακανονισμό. Και εμείς έχουμε ευαισθησία στους μικρούς κυρίως και μεσαίους εργοδότες, αλλά, αν το αναζητήσετε μέσω των αξιότιμων συμβούλων σας θα βρείτε ότι, όπου χρησιμοποιήθηκε ο μηχανισμός της ρύθμισης, σε όλες τις σκανδιναβικές χώρες –γιατί από εκεί ξεκίνησε η ρύθμιση των εισφορών- συσχετίστηκε, συναρτήθηκε με αναδοχή από τον εργοδότη της υποχρέωσης να μην απολύσει και να καταβάλει καλά τους μισθούς.
Διότι τώρα μου έδειξε ο κ. Πετράκος, ο συνάδελφός μου -σας έχει ρωτήσει προ μηνός- μια μεγάλη εταιρεία που έχει το φράγμα του Ασωπού, που ενώ σας ζήτησε και μπήκε στη ρύθμιση, ενώ σας είπε με το έγγραφο της «θα καταβάλω τις αποδοχές των εργαζομένων», έρχονται οι εργαζόμενοι και λένε ότι δεν το κάνει. Και σας ρωτά ο συνάδελφος κ. Πετράκος, γιατί ενώ ρυθμίσατε, αποφεύγει η εταιρεία να πληρώσει τα δεδουλευμένα;
Άρα, συσχετίστε αν θέλετε -και θα έχετε τη δική μας σύμφωνη γνώμη- με αυτό που είπατε να υποχρεούνται οι εργοδότες να πληρώνουν, να μην απολύουν, να είναι σωστοί και υπεύθυνοι στις υποχρεώσεις τους: στις εργοδοτικές, μισθολογικές και συνταξιοδοτικές.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΗΣ ΜΗΤΡΟΠΟΥΛΟΣ",319
"5528"," Ο κ. Χαϊκάλης έχει το λόγο, επίσης για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5529"," Ευχαριστώ, κύριε Πρόεδρε.
Κύριε Υπουργέ, ακούσαμε προσεκτικά αυτά που είπατε ότι υπάρχουν ανάγκες και ότι έχουν ζητήσει όντως οι εργοδότες μεσ’ την κρίση να υπάρχει μια ρύθμιση. Δεν νομίζω όμως ότι το άρθρο 4 και το άρθρο 6 το έχουν ζητήσει οι επαγγελματίες. Μου φαίνεται αδιανόητο να έχουν ζητήσει οι οφειλέτες του ΟΑΕΕ και του ΕΤΑΑ να ρυθμίσουν τις οφειλές τους λίγο πριν πάνε στη σύνταξη.
Θα συνιστούσα τα δύο αυτά άρθρα να τα αποσύρετε, ει δυνατόν όπως τα άρθρα 9, 10 και 11, εάν είναι δυνατόν. 
Και κατόπιν, βέβαια, της τοποθετήσεως του Κοινοβουλευτικού Εκπροσώπου του ΣΥΡΙΖΑ, θα έλεγα πια ότι είναι επιβεβλημένο να αποσύρετε όλη την τροπολογία και να την ξαναφέρετε, για να έχετε και τη συμφωνία όλων των κομμάτων πια, πιστεύω σε αυτόν τον τομέα.
Σας ευχαριστώ πολύ.","ΠΑΥΛΟΣ ΧΑΪΚΑΛΗΣ",533
"5530"," Ο κ. Οικονόμου έχει το λόγο, επίσης για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5531"," Ένα σχόλιο θέλω να κάνω γιατί είναι αλήθεια ότι η συζήτηση για τους διακανονισμούς το τελευταίο μάλιστα διάστημα, ξεκίνησε από την ερώτηση που έκανε ο Βουλευτής της Δημοκρατικής Αριστεράς, ο κ. Κυρίτσης, φέρνοντας ως παράδειγμα μια περίπτωση, η οποία φαντάζει στα μάτια των συμπολιτών μας ως σκανδαλώδης. 
Βέβαια, πραγματικά υπάρχει επίσημο έγγραφο του ΙΚΑ που λέει «μέχρι το 2400», μια αστειότητα δηλαδή, και όντως προκαλεί το κοινό αίσθημα. Το διευκρινίσατε, κύριε Υφυπουργέ, τώρα και όντως αν δεν κάνουν καλά τη δουλειά τους στο ΙΚΑ και δεν κατοχυρώνουν τα συμφέροντα του οργανισμού, τι να πω; 
Προσέξτε. Έρχεστε σήμερα εδώ εσείς -γιατί η Δημοκρατική Αριστερά και ο Βουλευτής της παίρνει την πρωτοβουλία να διευκρινιστεί το θέμα- και το διευκρινίζετε. Και πολύ καλά το κάνετε. Αν δεν το παίρναμε εμείς μυρωδιά, αν δεν το φέρναμε το θέμα, τι θα ίσχυε; Το χαρτί του ΙΚΑ περί «2400»; Μήπως θα ίσχυε αυτό;","ΒΑΣΙΛΕΙΟΣ ΟΙΚΟΝΟΜΟΥ",378
"5532","  Θα το βρίσκαμε.","ΙΩΑΝΝΗΣ ΒΡΟΥΤΣΗΣ",77
"5533"," Θα μου πείτε θα το βρίσκαμε το πρόβλημα στο μέλλον, δηλαδή ποτέ!","ΒΑΣΙΛΕΙΟΣ ΟΙΚΟΝΟΜΟΥ",378
"5534","  Θα το λύναμε.","ΙΩΑΝΝΗΣ ΒΡΟΥΤΣΗΣ",77
"5535"," Και λέω, μήπως υπάρχουν και άλλα τέτοια χαρτιά;
Γιατί ξέρετε τι έγινε; Δημοσιοποιώντας εμείς αυτό το θέμα όλως περιέργως μας έρχονται και άλλα χαρτιά τώρα στη Δημοκρατική Αριστερά, από άλλες περιπτώσεις και άλλες ρυθμίσεις. Μήπως γίνονται συνέχεια λάθη, μέσα στο ΙΚΑ, μέσα στην υπηρεσία, μέσα στον οργανισμό; Και ξέρετε, το λάθος όταν είναι λάθος για να γίνεται, μήπως έχει σκοπιμότητα;  
Για ψάξτε το λίγο. Διότι καταθέσαμε σήμερα και άλλη μια ερώτηση, εγώ μαζί με τον κ. Γιακουμάτο και τον κ. Κεδίκογλου του ΠΑΣΟΚ, για το θέμα, που με τρόπο -όπως αυτός κατάλαβε και το χειρίστηκε- ο κ. Φωτόπουλος έφερε -ας πούμε- για τα τετραγωνικά επιχειρήσεων οι οποίες ξαφνικά δείχνουν αλλαγές και γλυτώνουν τα χαράτσια της ΔΕΗ. Θέλω δηλαδή, να πω, μήπως τελικά τα λάθη όλα γίνονται για συγκεκριμένους και υπέρ τους; Πρέπει να το ψάξουμε.
Βέβαια, μέχρι στιγμής τα αντανακλαστικά που δείχνετε εσείς σαν πολιτική ηγεσία είναι θετικά και εμάς μας ικανοποιεί το ότι έχετε άμεσα αντανακλαστικά, αλλά να κοιτάξουμε και τους οργανισμούς και όλο το παρακλάδι και όλη τη δικτύωση της γραφειοκρατίας, πώς λειτουργεί και αν λειτουργεί.","ΒΑΣΙΛΕΙΟΣ ΟΙΚΟΝΟΜΟΥ",378
"5536"," Κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση διάρκειας του Προγράμματος ″Βοήθεια στο Σπίτι″»» και θα γίνει η ψήφισή τους χωριστά.
Ερωτάται το Σώμα: Γίνεται δεκτή η τροπολογία με γενικό αριθμό 30 και ειδικό 2, η οποία θα αποτελέσει ίδιον άρθρο του νομοσχεδίου, όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5537"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"5538"," Κατά πλειοψηφία.","ΔΗΜΗΤΡΙΟΣ ΣΤΡΑΤΟΥΛΗΣ",485
"5539"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"5540"," Συνεπώς η τροπολογία με γενικό αριθμό 30 και ειδικό 2 έγινε δεκτή, όπως τροποποιήθηκε από τον κ. Υπουργό και θα αποτελέσει ίδιον άρθρο του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5541"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"5542"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση διάρκειας του Προγράμματος «Βοήθεια στο Σπίτι»»  έγινε δεκτό κατ’ αρχήν και κατ’ άρθρον κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5543","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"5544"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"5545","  Το νομοσχέδιο έγινε δεκτό και στο σύνολο κατά πλειοψηφία.
Συνεπώς το σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση διάρκειας του Προγράμματος «Βοήθεια στο Σπίτι» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.160α)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5546","  Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5547"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"5548"," Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"5549"," Μάλιστα, μάλιστα.
Με τη συναίνεση του Σώματος και ώρα 13.30΄ λύεται η συνεδρίαση για αύριο ημέρα Πέμπτη 11 Οκτωβρίου 2012 και ώρα 9.30΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
