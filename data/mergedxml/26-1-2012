"","Content","name","ParlmemberID"
"81210","Date","26-1-2012",NA
"81211"," Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 410/23-1-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Χρήστου Αηδόνη προς τους Υπουργούς Ανάπτυξης, Ανταγωνιστικότητας και Ναυτιλίας και  Αγροτικής Ανάπτυξης και Τροφίμων, σχετικά με το θεσμικό πλαίσιο λειτουργίας, ελέγχου και πιστοποίησης για την ποιότητα και την προέλευση συσκευασμένων προϊόντων, δεν θα συζητηθεί λόγω κωλύματος συντρέχοντος στο πρόσωπο του κυρίου Υπουργού και διαγράφεται.
Θα συζητηθεί η τρίτη με αριθμό 422/23-1-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Γεωργίου Μαυρίκου προς τον Υπουργό Εργασίας και Κοινωνικής Ασφάλισης, σχετικά με την αντιμετώπιση των προβλημάτων των εργαζομένων στην επιχείρηση «ΑΡΙΑΔΝΗ ΑΕΒΕ» στο Ηράκλειο Κρήτης. 
Την ερώτηση εκ μέρους της Κυβερνήσεως θα απαντήσει ο Υφυπουργός Εργασίας και Κοινωνικής Ασφάλισης, κ. Γιάννης Κουτσούκος.
Καλείται ο ερωτών συνάδελφος, κ. Γεώργιος Μαυρίκος, να λάβει το λόγο, προκειμένου να αναπτύξει προφορικά την ερώτησή του.
Ορίστε, κύριε Μαυρίκο, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81212"," Ευχαριστώ, κύριε Πρόεδρε.
Πήραμε την πρωτοβουλία, κύριε Υφυπουργέ, να καταθέσουμε αυτή την επίκαιρη ερώτηση, προκειμένου να γίνει μία συζήτηση εδώ με την Κυβέρνηση πάνω στο θέμα των εργαζομένων στην «ΑΡΙΑΔΝΗ ΑΕΒΕ» στο Ηράκλειο Κρήτης, επειδή πιστεύουμε πραγματικά ότι σφαγιάζονται δικαιώματά τους, καταδικάζονται σε ανεργία, σε εξαθλίωση και ανέχεια αυτοί και οι οικογένειές τους και πιστεύουμε ότι ο αγώνας αυτός είναι ένας δίκαιος αγώνας, από τη στιγμή που οι εργαζόμενοι δεν διεκδικούν τίποτα παραπάνω στην ουσία από το να διατηρήσουν τα δικαιώματά τους, το δικαίωμα για πλήρη και σταθερή δουλειά, για να έχουν μισθό, για να έχουν συγκεκριμένο ωράριο, για να ισχύσουν οι συλλογικές τους συμβάσεις, όπως τις έχουν υπογράψει.
Εκτιμούμε ότι η επίθεση της εργοδοσίας ενάντια στους εργαζόμενους και στις οικογένειές τους είναι πραγματικά πρωτοφανής, αφού στην πραγματικότητα δίνει άδεια άνευ αποδοχών, απολύει εργαζόμενους, επιβάλλει διήμερη απασχόληση την εβδομάδα, μειώνει τους μισθούς από το επίπεδο των συλλογικών συμβάσεων σε 240 έως 400 ευρώ το μήνα, ενώ η επιχείρηση είχε τζίρο τα τελευταία χρόνια συνολικά μέχρι και 200.000.000 ευρώ.
Το ερώτημα που βάζουμε και θέλουμε να απαντηθεί από το Υπουργείο και την Κυβέρνηση είναι αν θα πάρει μέτρα η Κυβέρνηση για να σταματήσει αυτή η απαράδεκτη, η αντεργατική πολιτική της εργοδοσίας, αν θα αναιρεθούν αυτές οι αντεργατικές αποφάσεις, αν θα σταματήσει το αίσχος της μείωσης των μισθών, αν θα εξασφαλιστούν οι ανάγκες των εργαζομένων και εν τέλει, αν οι απολυμένοι θα επαναπροσληφθούν, που είναι ένα δίκαιο και πέρα για πέρα σωστό αίτημα των εργαζομένων. 
ΠΡΟΕΔΡEΥΩΝ (Βύρων Πολύδωρας): Ευχαριστούμε τον κ. Μαυρίκο.
Παρακαλείται ο Υφυπουργός Εργασίας και Κοινωνικής Ασφάλισης, κ. Γιάννης Κουτσούκος, να λάβει το λόγο, προκειμένου να απαντήσει στον ερωτώντα συνάδελφο.
Ορίστε, κύριε Υπουργέ, έχετε το λόγο.","ΓΕΩΡΓΙΟΣ ΜΑΥΡΙΚΟΣ",313
"81213","  Ευχαριστώ, κύριε Πρόεδρε.
Κύριε συνάδελφε, ξέρετε πολύ καλά από τη μεγάλη εμπειρία που διαθέτετε ότι η περίπτωση για την οποία συζητάμε, η «ΑΡΙΑΔΝΗ ΑΕΒΕ», δεν είναι σαν τις άλλες περιπτώσεις που έχουμε συζητήσει εδώ στη Βουλή, όπου εργοδότες που έχουν επιχειρήσεις που τις ελέγχουν προσωπικά είτε πολυεθνικές μετέρχονται των διατάξεων που ρυθμίζουν τις εργασιακές σχέσεις ή τις καταστρατηγούν, προκειμένου να εξυπηρετήσουν τα επιχειρηματικά τους συμφέροντα. Πρόκειται για μία επιχείρηση, η οποία, απ’ όσο με έχουν ενημερώσει και παρακολουθώ τις εξελίξεις, έχει μία δραστηριότητα σε έναν ολόκληρο Νομό, στο Ηράκλειο, αλλά και σε όλη την Κρήτη, έχει συνεταίρους μικρούς μαγαζάτορες, το μπακάλικο της γειτονιάς, είχε αναπτύξει ένα δίκτυο για να τους εξυπηρετεί και να τους τροφοδοτεί με προϊόντα, επιτυγχάνοντας οικονομίες κλίμακος για να ανταγωνιστεί τις άλλες μεγάλες αλυσίδες και βρέθηκε μπροστά σε προβλήματα. Προφανώς, για την αντιμετώπιση αυτών των προβλημάτων έχει τη δυνατότητα να χρησιμοποιήσει και αυτή τα εργαλεία που της δίνει ο νόμος. 
Οι υπηρεσίες μας σε τοπικό επίπεδο έχουν παρέμβει, προκειμένου να διασφαλίσουν την καταβολή του δώρου, όπως έγινε τα Χριστούγεννα, προκειμένου να ανταποκριθούν στο αίτημα του Εργατικού Κέντρου Ηρακλείου και του Σωματείου των Ιδιωτικών Υπαλλήλων, να κάνουν τριμερή για να διαπιστώσουν αν η επιχείρηση μονομερώς επιβάλλει την εκ περιτροπής εργασία. Αποδέχθηκαν οι υπηρεσίες μας τις καταγγελίες των εργαζομένων ότι με πανομοιότυπες υπεύθυνες δηλώσεις αναγκάστηκαν οι εργαζόμενοι να αποδεχθούν τα μέτρα αυτά υπό το φόβο της απόλυσης και τελικά ο φάκελος έχει μεταβιβαστεί στον Εισαγγελέα, γιατί ξέρετε ότι η εκ περιτροπής εργασία υπακούει σε ορισμένους κανόνες. Ο ένας είναι ότι η επιχείρηση έχει πρόσκαιρα οικονομικά προβλήματα και ο δεύτερος ότι δεν γίνεται άσκηση καταχρηστικού δικαιώματος. Επομένως, όλα αυτά ελέγχονται. Έχουμε παρέμβει στις εξελίξεις, θα τις παρακολουθήσουμε και θα συνεχίσουμε να παρεμβαίνουμε. 
Με την ευκαιρία, θέλω να σας πω πως καλά κάνατε και το φέρατε εδώ να το συζητήσουμε στη Βουλή, μια και εσείς έχετε παρέμβει και συνδικαλιστικά στο Ηράκλειο. Είναι ένα ζήτημα που αφορά την τοπική κοινωνία πρωτίστως, δηλαδή έχουμε μία εταιρεία λαϊκής βάσης, με χιλιάδες εργαζομένους που εξαρτώνται από αυτή την αλυσίδα των προμηθειών που κάνει η συγκεκριμένη επιχείρηση σε μικρά μαγαζιά. Υπάρχει ένας κύκλος δηλαδή. 
Νομίζω ότι και εσείς πρέπει να συμβάλετε, μέσα από ένα διάλογο, να βρεθεί λύση ώστε να φτάσουν σε μία συμφωνία οι εργαζόμενοι, για να σωθεί η επιχείρηση και να μην καταρρεύσει ο κύκλος των μικρών επιχειρήσεων, που υποστηρίζονται από αυτήν. Δεν πρόκειται για μία επιχείρηση που έχει συγκροτηθεί για να έχει κέρδη και να τα παίρνει ένας κεφαλαιοκράτης. Αυτό όμως είναι ένα σοβαρό θέμα.
Ευχαριστώ, κύριε Πρόεδρε.","ΓΙΑΝΝΗΣ ΚΟΥΤΣΟΥΚΟΣ",258
"81214"," Το λόγο έχει ο κ. Γεώργιος Μαυρίκος για να δευτερολογήσει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81215"," Ευχαριστώ, κύριε Πρόεδρε.
Θεωρούμε απαράδεκτη, κύριε Υπουργέ, την προσέγγιση που κάνει η Κυβέρνηση, η οποία είναι βέβαια σε ευθυγράμμιση με τις γενικές αντεργατικές της στρατηγικές και την αντιλαϊκή της πολιτική. Η συγκεκριμένη επιχείρηση, για την οποία μιλάμε, είχε 200 εκατομμύρια τζίρο πριν από ένα χρόνο. Έχει δίκτυο εκατόν πενήντα υποκαταστημάτων σε ολόκληρη την περιοχή. 
Σε καμμία περίπτωση, σαν Κομμουνιστικό Κόμμα Ελλάδας δεν μπορούμε να δεχθούμε τις δικές σας λογικές, που λέτε, δηλαδή να μειωθούν οι μισθοί από 700 ευρώ σε 240 ευρώ το μήνα, να μειωθεί η εβδομαδιαία απασχόληση σε διήμερη απασχόληση την εβδομάδα, να γενικευθεί το part time. Είναι πολιτική της Ευρωπαϊκής Ένωσης, της Ευρωπαϊκής Κεντρικής Τράπεζας και του Διεθνούς Νομισματικού Ταμείου, προκειμένου πραγματικά η Κυβέρνησή σας να επιβάλει αυτές τις πολιτικές.
Αυτά είναι απαράδεκτα. Σε καμμία περίπτωση δεν μπορούν να το αποδεχθούν οι εργαζόμενοι και για το λόγο αυτό, εμείς ζητούμε να εφαρμοσθούν οι συλλογικές συμβάσεις και να επαναπροσληφθούν οι απολυμένοι. Αυτό είναι το συμφέρον και των εργαζομένων και των οικογενειών τους και του Νομού Ηρακλείου συνολικότερα και της Κρήτης και της Ελλάδας ολόκληρης.
Πιστεύουμε ότι η τακτική σας είναι να κάνετε τον Πόντιο Πιλάτο και στην «ΑΡΙΑΔΝΗ». Λέτε ότι το θέμα είναι συνολικότερο. Στη Χαλυβουργία επίσης κάνετε τον Πόντιο Πιλάτο και στηρίζετε στην ουσία τον Μάνεση. Το ίδιο κάνετε και στον ALTER, στο εργοστάσιο του Λουκίσα στο Περιστέρι, όπως επίσης και στα τρόφιμα κ.λπ.. Δεν μπορεί να συνεχιστεί αυτή η κατάσταση και οι εργαζόμενοι δικαιολογημένα αντιδρούν και δείχνουν ανυπακοή και αντίσταση.
Όταν επιβάλλετε φόρους, όταν καταργείτε τις συλλογικές συμβάσεις, όταν χτυπάτε τις συντάξεις, τους κτηνοτρόφους και τους αγρότες, το κάνετε αυθωρεί και παραχρήμα. Όταν το Υπουργείο πρέπει να παρέμβει γι’ αυτές τις υποθέσεις, στην ουσία στηρίζει τις πολιτικές της εργοδοσίας.
Εμείς στηρίζουμε τις εικοσιτετράωρες επαναλαμβανόμενες απεργίες που κάνουν εδώ και εννέα ημέρες οι εργαζόμενοι στο Ηράκλειο. Επίσης, καλούμε τους εργαζόμενους και το ταξικό συνδικαλιστικό κίνημα στο Νομό Ηρακλείου να συνεχίσουν να εκφράζουν την αλληλεγγύη τους στον αγώνα των εργαζομένων της εταιρίας «ΑΡΙΑΔΝΗΣ», όπως το κάνουν μέχρι σήμερα. Με πολύ δημοκρατικές διαδικασίες, με καθημερινές γενικές συνελεύσεις διεκδικούν τα δικαιώματά τους και καλούν τους υπόλοιπους σε αλληλεγγύη.
Πιστεύουμε ότι ο λαός και οι εργαζόμενοι πρέπει συνολικά να ξεσηκωθούν. Θέλει συνολικότερο συναγερμό, γιατί έπονται και χειρότερα και οι εργαζόμενοι πρέπει να αντιληφθούν ότι από την πολιτική σας μόνιμα «τη νύφη θα την πληρώνουν» οι ίδιοι οι εργαζόμενοι, εάν δεν αντισταθούν και ξεσηκωθούν.
Το παράδειγμα της ευθυγράμμισης της Κυβέρνησής σας, κύριε Υπουργέ, με τη λυκοσυμμαχία της Ευρωπαϊκής Ένωσης στο εμπάργκο απέναντι στο Ιράν, το επιβεβαιώνει αυτό. Ποιοι θα πληρώσουν το κόστος από αυτές τις επιθετικές, τις ιμπεριαλιστικές πολιτικές; Πού θα βρείτε αλλού να σας δίνουν με τέτοιους ευνοϊκούς όρους πετρέλαιο, αφού η Ελλάδα προμηθεύεται το 35% του πετρελαίου από το Ιράν; Πού θα βρείτε πίστωση μηνών ή και ενός έτους που σας κάνουν οι Ιρανοί; 
Με αυτή την πολιτική ποιοί «θα πληρώσουν τη νύφη»; Οι Έλληνες εργαζόμενοι και ο Ιρανικός λαός και βεβαίως τα τύμπανα του πολέμου θα ενισχύονται και θα δυναμώνουν στην περιοχή. Να, γιατί λέμε ότι ο λαός χρειάζεται να αντισταθεί, να ξεσηκωθεί, προκειμένου πραγματικά να βάλει εμπόδια σε μία τέτοια επικίνδυνη για το λαό και τους εργαζόμενους πολιτική.","ΓΕΩΡΓΙΟΣ ΜΑΥΡΙΚΟΣ",313
"81216"," Ευχαριστούμε τον κ. Μαυρίκο.
Το λόγο έχει ο Υφυπουργός κ. Γιάννης Κουτσούκος για να δευτερολογήσει, να ολοκληρώσει την απάντησή του προς τον ερωτώντα Βουλευτή.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81217"," Θα ήθελα να ζητήσω συγγνώμη από τον κύριο συνάδελφο που δεν έχω καμμία εξουσιοδότηση και αρμοδιότητα να του απαντήσω στα θέματα της ενεργειακής πολιτικής της χώρας μας.","ΓΙΑΝΝΗΣ ΚΟΥΤΣΟΥΚΟΣ",258
"81218"," Πάντως, ενδιαφέρουσες ήταν οι τελευταίες παρατηρήσεις του, όσον  αφορά το ποιος θα πληρώσει τον αποκλεισμό του Ιράν.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81219"," Πράγματι, ήταν πάρα πολύ ενδιαφέρουσες. Κι επειδή το κόμμα του έχει τη δυνατότητα να προτάσσει επίκαιρες ερωτήσεις, καλό θα ήταν να έρθει ο αρμόδιος Υπουργός εδώ και να τα συζητήσετε όλα αυτά, γιατί προφανώς ενδιαφέρουν το σύνολο του ελληνικού λαού.
Κύριε συνάδελφε, εγώ εκείνο που προσπάθησα να πω είναι ότι άλλο πράγμα είναι η «ΑΡΙΑΔΝΗ» και άλλο πράγμα η Χαλυβουργία. Διότι έχουμε πολλές περιπτώσεις, που αυτή την περίοδο απευθύνονται προς το Υπουργείο, ζητώντας την παρέμβασή μας για να βρούμε λύσεις, οι οποίες όμως έχουν εντελώς  διαφορετικά χαρακτηριστικά. 
	Θα αναφερθώ στα παραδείγματά σας. 
«ΛΟΥΚΙΣΑΣ». Ήρθε το Συνδικάτο του Μετάλλου στο γραφείο μου μαζί με εργαζόμενους. Συμφωνήσαμε να κάνουμε τριμερή. Κάναμε την τριμερή και υπήρξε συμφωνία με τους εργαζόμενους να λειτουργήσει η επιχείρηση. Αυτός πρέπει να είναι ο επιδιωκόμενος στόχος. Δεν συμφέρει κανέναν να κλείσει μία επιχείρηση που απασχολεί είκοσι και τριάντα εργαζόμενους στο Περιστέρι. Θα είναι στο δρόμο, θα τους προσθέσουμε στον κατάλογο των διακοσίων τριάντα χιλιάδων ανέργων. 
	«ΜΑΝΕΣΗΣ». Έχουμε κάνει πέντε τριμερείς. Υπάρχει σαφέστατη δικιά μου τοποθέτηση στη Βουλή και στα Πρακτικά της τριμερούς, ότι στην τελευταία μπορούσε να επιτευχθεί συμφωνία γιατί οι εργαζόμενοι έκαναν εναλλακτικές προτάσεις και προσέφεραν από τα μεροκάματά τους, αλλά η εργοδοσία έχει αλλάξει επιχειρησιακούς σχεδιασμούς, απ’ ό,τι φαίνεται. Εγώ ευθέως τοποθετήθηκα παίρνοντας το μέρος των εργαζομένων. Δεν κάνουμε τους Πόντιους Πιλάτους. 
Για το «ALTER» και για τα άλλα μέσα μαζικής ενημέρωσης πολύ θα χαιρόμουν να κάνετε μια επίκαιρη ερώτηση. Το Υπουργείο έχει δεχθεί δεκάδες επίκαιρες ερωτήσεις για ό,τι γίνεται στην Ελλάδα σήμερα. Όσον αφορά τα μέσα μαζικής ενημέρωσης, παρ’ότι έχει ασχοληθεί το Υπουργείο με τριμερείς και με παρεμβάσεις,  καλό είναι να ασχοληθούμε και μ’ αυτά.
Εν τέλει, σε μία τοπική κοινωνία, όπως είναι το Ηράκλειο, που έχει μια συνοχή -και σε τελική ανάλυση, στη θεωρία του κόμματός σας αυτή η κοινωνική συμμαχία των εργατών και των μικρομεσαίων επαγγελματιών πρέπει να κρατηθεί, να έχει μια συνοχή- πρέπει να προσέξουμε πώς θα κρατήσουμε μία δουλειά ζωντανή. Αυτό είπα και τίποτα άλλο. 
Σε ό,τι μας αφορά, θα υπερασπίσουμε την εργατική νομοθεσία. Γι’ αυτό σας είπα ότι έχει παρέμβει η Επιθεώρηση Εργασίας, ότι πληρώθηκε το δώρο, έχουμε στείλει στον εισαγγελέα τις καταγγελίες των εργαζομένων, τους έχουμε ενημερώσει για το τι προβλέπει η εργατική νομοθεσία για την εκ περιτροπής εργασία, ότι δηλαδή πρέπει να στηρίζεται σε λόγους οικονομικούς μιας συγκεκριμένης περιοχής κι ότι δεν μπορεί να ασκείται καταχρηστικά το δικαίωμα και θα παρακολουθήσουμε την εξέλιξη, για να υπερασπίσουμε αυτά που είπατε, δηλαδή την τήρηση των συλλογικών συμβάσεων και της εργατικής νομοθεσίας. Τα υπόλοιπα ήταν μια σκέψη και μια προτροπή δικιά μου και προς εσάς, που παρεμβαίνετε κοινωνικά σε μια περιοχή, μήπως βρεθεί λύση. Διότι υπερασπίζουμε τα συμφέροντα μιας κοινωνικής ομάδας, που είναι οι εργαζόμενοι, και μιας άλλης κοινωνικής ομάδας, που είναι οι μικρομεσαίοι. 
Ευχαριστώ, κύριε Πρόεδρε.","ΓΙΑΝΝΗΣ ΚΟΥΤΣΟΥΚΟΣ",258
"81220"," 	Ευχαριστούμε τον Υφυπουργό Εργασίας και Κοινωνικής Ασφάλισης κ. Κουτσούκο. 
Κύριοι συνάδελφοι, ο Βουλευτής του Νομού Έβρου κ. Αλέξανδρος Δερμεντζόπουλος ζητεί άδεια ολιγοήμερης απουσίας στο εξωτερικό.  Η Βουλή εγκρίνει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81221"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"81222","  Η Βουλή ενέκρινε τη ζητηθείσα άδεια. 
Ζητώ την άδεια του Σώματος για να προταχθεί η επίκαιρη ερώτηση του Ζ΄ Αντιπροέδρου της Βουλής και Βουλευτή του Συνασπισμού Ριζοσπαστικής Αριστεράς, κ. Αναστασίου Κουράκη, προς την Υπουργό Παιδείας, Διά Βίου Μάθησης και Θρησκευμάτων.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81223"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"81224"," Το Σώμα συναινεί.
Θα συζητηθεί, λοιπόν, η πέμπτη με αριθμό 419/23-1-2012 επίκαιρη ερώτηση πρώτου κύκλου του Ζ΄ Αντιπροέδρου της Βουλής και Βουλευτή του Συνασπισμού Ριζοσπαστικής Αριστεράς, κ. Αναστασίου Κουράκη, προς την Υπουργό Παιδείας, Διά Βίου Μάθησης και Θρησκευμάτων, σχετικά με την κατάργηση του Οργανισμού Παιδικών και Εφηβικών Βιβλιοθηκών (ΟΠΕΒ).
Το λόγο έχει ο ερωτών συνάδελφος και Ζ΄ Αντιπρόεδρος της Βουλής, κ. Αναστάσιος Κουράκης, προκειμένου να αναπτύξει προφορικά την ερώτησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81225"," Ευχαριστώ, κύριε Πρόεδρε. 
Η ερώτησή μας αφορά την κατάργηση του Οργανισμού Παιδικών και Εφηβικών Βιβλιοθηκών. Για κάποιο λόγο, που δεν μπορούμε να κατανοήσουμε, είκοσι οκτώ παιδικές και εφηβικές βιβλιοθήκες, οι οποίες βρίσκονται κυρίως σε μικρές πόλεις και χωριά και σε αρκετές περιπτώσεις σε ακριτικά χωριά όπου τα παιδιά στερούνται πολλαπλώς ευκαιριών για την ουσιαστική μόρφωσή τους με το βιβλίο, καταργούνται.Το έργο, το οποίο έχουν παρουσιάσει αυτές οι βιβλιοθήκες είναι τεράστιο. Να αναφέρω ορισμένα στοιχεία τα οποία έχουν εξαιρετική σημασία από τη συνέντευξη που έδωσε η διοίκηση του οργανισμού το Μάρτιο του 2011:
Κυρίες και κύριοι συνάδελφοι, δύο χιλιάδες τετρακόσια παιδιά κατά μέσο όρο επισκέπτονταν καθημερινά τις βιβλιοθήκες, όσο λειτουργούσαν και δανείζονταν ημερησίως περίπου επτακόσια βιβλία, αναζητώντας υλικό για τις σχολικές εργασίες τους, συμμετέχοντας σε εκδηλώσεις, σε αναγνώσεις και σε εκπαιδευτικά προγράμματα. Οι βιβλιοθήκες αγαπήθηκαν από τις τοπικές κοινωνίες. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αντιπροέδρου)
Και θα έλεγα ότι είναι περίεργο που, ενώ από το 2003 το Υπουργείο, η πολιτεία, καλύπτει το 90% των δαπανών, από το 2009 το Υπουργείο περιέκοψε τη δημόσια χρηματοδότηση. Και τώρα, με την τροπολογία που κατατέθηκε στο πολυνομοσχέδιο δρομολογείται η ουσιαστική κατάργηση του οργανισμού.
Η θέση η δική μας είναι ότι, όχι μόνο δεν θα πρέπει να καταργηθούν –και βεβαίως, θα αναφερθώ στη δευτερολογία μου και στους τριάντα δυο εργαζόμενους, οι οποίοι έχουν να πληρωθούν δυο χρόνια- αλλά θα πρέπει να ενισχυθεί η λειτουργία τους, καθώς επιτελούν ένα τεράστιο έργο.
Οι  ερωτήσεις μας προς την Υπουργό κ. Διαμαντοπούλου είναι: τι μέτρα θα λάβει ώστε να μην διαλυθούν οι παιδικές και εφηβικές βιβλιοθήκες και να συνεχιστεί, αλλά και να ενισχυθεί το έργο τους; Προτίθεται με κάποιο τρόπο η πολιτική ηγεσία να εξασφαλίσει τη λειτουργία του θεσμού αυτού, που παρουσιάζει εξαιρετικά θετικό έργο; Τι θα γίνει με τα δεδουλευμένα των τριάντα δύο υπαλλήλων του οργανισμού και πότε; Ποιο βεβαίως είναι το εργασιακό μέλλον αυτών των υπαλλήλων, σε περίπτωση διάλυσης του οργανισμού; 
Ευχαριστώ.","ΑΝΑΣΤΑΣΙΟΣ ΚΟΥΡΑΚΗΣ",249
"81226"," Ευχαριστούμε τον Αντιπρόεδρο, κ. Κουράκη.
Παρακαλείται η Υπουργός Παιδείας Διά Βίου Μάθησης και Θρησκευμάτων, κυρία Άννα Διαμαντοπούλου, να λάβει το λόγο, προκειμένου να απαντήσει στον ερωτώντα συνάδελφο.
Ορίστε, κυρία Υπουργέ, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81227"," Ευχαριστώ, κύριε Πρόεδρε.
Το θέμα της πολιτικής για τις βιβλιοθήκες συνολικά είναι ένα πολύ σοβαρό, ένα μείζον θέμα για τη χώρα, μια και εκτός από της εθνικής εμβέλειας βιβλιοθήκες, την Εθνική Βιβλιοθήκη, τη Βιβλιοθήκη της Βουλής, τις Ακαδημαϊκές Βιβλιοθήκες, υπάρχουν σαράντα πέντε δημόσιες βιβλιοθήκες, πολλές δημοτικές βιβλιοθήκες και υπήρχαν και οι παιδικές βιβλιοθήκες, οι οποίες είχαν ιδρυθεί από το συγκεκριμένο οργανισμό.
Πρέπει να σας διατυπώσω ξανά -γιατί το έχω πει πάλι στη Βουλή- ότι οι βιβλιοθήκες αυτές δεν ήταν ενταγμένες σε μια συγκροτημένη πολιτική και τις περισσότερες φορές και τα περισσότερα χρόνια οι άνθρωποι που ήταν εκεί με πάρα πολύ μεγάλο μεράκι και πάθος έχουν δημιουργήσει και έχουν ανταποκριθεί στις ανάγκες των τοπικών κοινωνιών.
Πέρυσι, μετά από ένα διεθνές συνέδριο ανακοινώσαμε την εθνική πολιτική για τις βιβλιοθήκες. Ομολογώ ότι από πλευράς κοινοβουλευτικού έργου δεν πήρε το δρόμο προς τη Βουλή λόγω των πολλών προτεραιοτήτων και διαφορετικών προβλημάτων που είχαμε όλο αυτό το διάστημα και θα φέρω σύντομα ένα πρώτο κομμάτι κοινοβουλευτικού έργου, που θα δημιουργεί αυτόν τον ιστό της εθνικής πολιτικής για τις βιβλιοθήκες, με την Εθνική Βιβλιοθήκη να παίζει έναν κεντρικό ρόλο και το συντονισμό ως κόμβος, όπως συμβαίνει σε όλες τις χώρες, όπου η Εθνική Βιβλιοθήκη είναι ο κόμβος της πολιτικής για όλες τις βιβλιοθήκες. Σ’ αυτή τη συνολική πολιτική θα εντάσσεται, βεβαίως, και το θέμα των παιδικών και εφηβικών βιβλιοθηκών.
Οι παιδικές και εφηβικές βιβλιοθήκες είναι μια δραστηριότητα την οποία μπορούν πολύ καλά να αναπτύξουν σήμερα και οι δημόσιες βιβλιοθήκες και οι δημοτικές βιβλιοθήκες, εφόσον ασχοληθούν και το θεωρήσουν ως προτεραιότητα. Ήδη πολλές  δημόσιες βιβλιοθήκες στη χώρα έχουν ως προτεραιότητα και έχουν αναπτύξει δράσεις για την παιδική και εφηβική βιβλιοθήκη. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υπουργού)
Έρχομαι, λοιπόν, στο συγκεκριμένο κομμάτι, στο συγκεκριμένο θέμα που θέσατε και είναι ο Οργανισμός Παιδικών και Εφηβικών Βιβλιοθηκών. Δεν χωράει αμφιβολία ότι έγινε ένα πολύ σοβαρό έργο, ότι έγινε μια σημαντική προσπάθεια σε πολλά σημεία της χώρας. Έχω ιδία εμπειρία, έχω δουλέψει πολύ με την Βιβλιοθήκη Βελβεντού την περίοδο που ήμουν στην Κοζάνη, ένα πραγματικά πολύ σοβαρό έργο. Ο οργανισμός αυτός δεν είναι οργανισμός του Υπουργείου Παιδείας. Είναι ένα νομικό πρόσωπο ιδιωτικού δικαίου, είναι κοινωφελής οργανισμός, σε αυτόν συμμετέχει η Εταιρεία Παιδικού και Εφηβικού Βιβλίου και είναι υπό την εποπτεία του Υπουργείου Παιδείας.
Θέλω να σας θυμίσω ότι όταν έγινε ο οργανισμός αυτός προβλέποντο πόροι, οι οποίοι ήταν από εισοδήματα και εκμετάλλευση των περιουσιακών στοιχείων, από παροχές και επιχορηγήσεις, επιδοτήσεις, κληροδοσίες και δωρεές, από παροχές και επιδοτήσεις οργανισμών που έχουν σχέση με την αυτοδιοίκηση ή με το βιβλίο και την ετήσια επιχορήγηση του δημοσίου. Όπως συμβαίνει συνήθως, όλα κατέληξαν να εξαρτώνται από το δημόσιο.
Για να δείτε το πώς το ελληνικό δημόσιο ανταποκρίθηκε στον οργανισμό αυτό, να σας πω ότι οι σαράντα πέντε βιβλιοθήκες της χώρας με εκατόν εβδομήντα τέσσερις εργαζόμενους είχαν από το 2004 μέχρι το 2009 συνολικό προϋπολογισμό 3.303.000 ευρώ. Ο ΟΠΕB με τριάντα τέσσερις εργαζόμενους και είκοσι οκτώ βιβλιοθήκες είχε προϋπολογισμό 3.943.000 ευρώ: δηλαδή, για πολύ μικρότερο αριθμό βιβλιοθηκών και εργαζομένων είχε πολύ μεγαλύτερη επιχορήγηση. Η επιχορήγηση αυτή δεν χρησιμοποιήθηκε με τρόπο τέτοιο, ώστε να μπορέσει ο οργανισμός να αντιμετωπίσει τα προβλήματά του χωρίς να δημιουργεί και να συσσωρεύει χρέη. 
(Στο σημείο αυτό χτυπά το κουδούνι λήξεως του χρόνου ομιλίας της κυρίας Υπουργού)
Το Υπουργείο επιχορήγησε τακτικά και με συνέπεια μέχρι και το 93%, για παράδειγμα το 2009 έφθασε το 90% της επιχορήγησης. Η συσσώρευση χρεών του, παρά τη χρηματοδότηση την οποία σας ανέφερα, έφθασε το 2011 στο 1.121.000 ευρώ. Ενώ υπάρχει τόσο μεγάλη κάλυψη από το δημόσιο και όχι από άλλους πόρους, αυτή η συσσώρευση χρεών δεν μπορεί παρά να αποδοθεί σε ατελή, τουλάχιστον, διαχείριση των οικονομικών του. 
Θα μπορούσα να σας αναφέρω τι έχει γίνει με τους προϋπολογισμούς του 2010 και του 2011, όπου δεν κατέστη δυνατόν να εισπραχθούν κονδύλια και υπήρχαν πολύ σοβαρά προβλήματα στην κατάθεση του προϋπολογισμού.","ΑΝΝΑ ΔΙΑΜΑΝΤΟΠΟΥΛΟΥ",132
"81228"," Κυρία Υπουργέ, παρακαλώ τα υπόλοιπα στη δευτερολογία σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81229"," Βεβαίως, κύριε Πρόεδρε. 
Απλώς, κύριε Κουράκη, θα ολοκληρώσω –ως προς το επόμενο κομμάτι των ερωτήσεών σας- λέγοντας ότι υπάρχει, όπως βλέπετε, ένα πολύ σοβαρό πρόβλημα και διαχειριστικό και σωστής λειτουργίας, με βάση τις επιχορηγήσεις του δημοσίου, οι οποίες δεν μπορούν να συνεχιστούν στη συγκεκριμένη κρίση και πρέπει με άλλο τρόπο, τον οποίο και θα εξηγήσω, να αντιμετωπίσουμε το θέμα της εφηβικής και παιδικής βιβλιοθήκης.","ΑΝΝΑ ΔΙΑΜΑΝΤΟΠΟΥΛΟΥ",132
"81230"," Ευχαριστούμε την κυρία Υπουργό. 
Πριν δώσω το λόγο για δευτερολογία στον κ. Κουράκη, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τρεις εκπαιδευτικοί συνοδοί τους από το 4ο και 10ο Δημοτικό Σχολείο Αγίας Παρασκευής. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Παρακαλείται ο Αντιπρόεδρος της Βουλής και ερωτών συνάδελφος του Συνασπισμού Ριζοσπαστικής Αριστεράς κ. Αναστάσιος Κουράκης να λάβει το λόγο, προκειμένου να ολοκληρώσει την ερώτησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81231"," Ευχαριστώ, κύριε Πρόεδρε.
Κυρία Υπουργέ, αν κατάλαβα καλά –και διορθώστε με, αν κάτι δεν κατάλαβα- είπατε ότι επειδή δεν υπάρχει αντιστοίχιση ανάμεσα στο παραγόμενο έργο και στα χρήματα που δαπανήθηκαν –ενδεχομένως υπήρχε κακοδιαχείριση, χίλια δύο πράγματα, έχουμε και εμείς τη βεβαιότητα και τη βάσιμη πληροφορία ότι δεν έχουν δημοσιοποιηθεί οι ισολογισμοί του οργανισμού, ώστε να γίνει κατανοητό και διαφανές το πρόβλημα- επειδή δηλαδή υπάρχει πρόβλημα χρηστής διοίκησης, διαλύουμε τον οργανισμό. 
Αυτό που είπατε, ότι δηλαδή θα κάνουμε ένα ιστό συνολικό είναι πάρα πολύ ωραίο σχέδιο, όμως εδώ και δύο χρόνια δεν χρηματοδοτείται επαρκώς και οι βιβλιοθήκες έχουν κλείσει. 
Ως προς το ότι θα αναλάβουν οι δημόσιες βιβλιοθήκες να αντεπεξέλθουν στο έργο που παράγουν ήδη οι υπάρχουσες βιβλιοθήκες, θα μου επιτρέψετε να πω ότι στα διάφορα πομακοχώρια και στα ακριτικά χωριά δεν υπάρχει καμμία δημόσια βιβλιοθήκη και τα παιδιά –από μαρτυρίες των γονιών- βρίσκονται στο δρόμο, αντί να είναι στις βιβλιοθήκες, που μάλιστα σε πολλές περιπτώσεις, οι βιβλιοθήκες είναι και ένας τόπος συνεύρεσης των παιδιών, γιατί δεν υπάρχουν παιδικές χαρές. 
Αναφορικά με τα κονδύλια, θέλω να σας πω ότι σε σχετική ερώτηση που είχε υποβάλει ο Νίκος Χουντής στην Ευρωπαϊκή Ένωση είχε πάρει την απάντηση από τον Επίτροπο κ. Χαν πως –επί λέξει- «μια συνεισφορά του Ευρωπαϊκού Κοινοτικού Ταμείου για την ενίσχυση της πρόσβασης σε ποιοτικές υπηρεσίες βιβλιοθήκης θα μπορούσε να θεωρηθεί επιλέξιμη». 
Παρακάτω στην απάντηση αναφέρει πως οι βιβλιοθήκες δημόσιας διαχείρισης είναι επίσης επιλέξιμες για χρηματοδότηση στο πλαίσιο του Προγράμματος «Πολιτισμός» και παραθέτει διάφορα άλλα προγράμματα που έχουν χρηματοδοτηθεί, όπως το ABC-The Art of the Book. Λέει επίσης ότι αυτά έχουν γίνει σε διάφορες περιοχές, στο Στρασβούργο, στη Βαρσοβία, στη Βαρκελώνη κ.λπ.. Άρα, μπορούμε να αξιοποιήσουμε πόρους, κάτι που δεν έχετε κάνει. 
Είναι εξωφρενικό το ότι ο κ. Εμφιετζόγλου προσφέρθηκε τον περασμένο Μάιο να χρηματοδοτήσει εξ ολοκλήρου την παιδική βιβλιοθήκη της Μύκης στα πομακοχώρια και απορρίφθηκε η πρότασή του εξ ολοκλήρου από το Υπουργείο, στη λογική ότι έχει δρομολογήσει τη διαδικασία διάλυσης του οργανισμού, άρα δεν δέχεται τη δωρεά.
Καταλαβαίνετε, λοιπόν, ότι μία τέτοιου είδους αντιμετώπιση δεν συνάδει καθόλου με την ενίσχυση του πνεύματος και γενικώς των βιβλιοθηκών. Για έναν ανεξήγητο λόγο θα έλεγα ότι υπάρχει ένα πρόβλημα δίωξης του βιβλίου. Δηλαδή, την περασμένη χρονιά όλα συνέβησαν γύρω από το βιβλίο: Πρώτον, έχουμε το κλείσιμο των σχολικών βιβλιοθηκών, επειδή το Υπουργείο δεν διορίζει βιβλιοθηκονόμους για να λειτουργήσουν. Το δεύτερο ήταν η καθυστέρηση να φτάσουν τα σχολικά βιβλία, στα σχολεία. Ακόμα και σήμερα δεν έχουν πάει όλα τα βιβλία σε όλα τα σχολεία. Τώρα, έχουμε τη διάλυση των παιδικών βιβλιοθηκών.
Δεν ξέρουμε την πολιτική. Άκουσα το όραμά σας. Δεν μας ικανοποιεί καθόλου, γιατί εδώ και δύο χρόνια, πρώτα καταργείτε και μετά μιλάτε για ένα άλλο όραμα. Εγώ θα έλεγα ότι όταν θα γίνει αυτό το δίκτυο που λέτε, θα είναι πάρα πολύ όμορφο, έτσι όπως ακούγεται. Πλην όμως, αυτήν τη στιγμή που μιλάμε, σας λέω ότι πρώτον, έχουν κλείσει παιδικές και εφηβικές βιβλιοθήκες και δεύτερον, τι θα γίνουν τριάντα δύο εργαζόμενοι; Θα μεταταχθούν; 
Ξέρουμε πάρα πολύ καλά ότι είχαν γίνει κάποιες κινήσεις για τη μετάταξή τους, είχαν εγκριθεί και οι δαπάνες από το Γενικό Λογιστήριο του Κράτους και εσείς –αν δεν κάνω λάθος- κυρία Υπουργέ, αρνηθήκατε να τις υπογράψετε.
Αυτό είναι ένα πολύ μεγάλο ζήτημα, γι’ αυτό θα θέλαμε μία απάντηση και για τους εργαζόμενους, καθώς είναι ένα μείζον πρόβλημα για ανθρώπους, οι οποίοι είναι απλήρωτοι, ενώ έχουν προσφέρει ένα πολύ μεγάλο έργο. Δέχομαι ότι υπάρχουν τα προβλήματα που λέτε, αλλά –επαναλαμβάνω και κλείνω με αυτό- δεν σημαίνει ότι επειδή υπάρχει ένα πρόβλημα κακής, θα έλεγα, διαχείρισης εκ μέρους όλων εκείνων, οι οποίοι κίνησαν αυτόν το οργανισμό, παρά το τεράστιο έργο που παρήγαγαν, να καταργήσουμε τις παιδικές και τις εφηβικές βιβλιοθήκες. 
Είναι ένα πολύ μεγάλο πλήγμα. Εμείς περιμένουμε αναβάθμιση, περιμένουμε ενίσχυση με ηλεκτρονικούς υπολογιστές και άλλα μέσα, έτσι ώστε να μην στερηθούν παιδιά, που βρίσκονται σε πολύ δυσμενή κατάσταση, αυτού του πολύτιμου αγαθού, που είναι το βιβλίο και η γνώση.","ΑΝΑΣΤΑΣΙΟΣ ΚΟΥΡΑΚΗΣ",249
"81232"," Ευχαριστούμε τον κ. Αναστάσιο Κουράκη.
Παρακαλείται η Υπουργός Παιδείας, Διά Βίου Μάθησης και Θρησκευμάτων, η κ. Άννα Διαμαντόπουλου, να λάβει το λόγο, προκειμένου να ολοκληρώσει την απάντησή της προς τον ερωτώντα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81233"," Ευχαριστώ, κύριε Πρόεδρε.
Ξεκινήσατε, λέγοντας ότι είναι εξωφρενικό, επειδή υπήρξε κακή διαχείριση ή επειδή δεν απεδόθη το έργο που χρειάστηκε, το κλείσιμο ενός οργανισμού.
Θα σας πω το εξής, κύριε Κουράκη: Επί είκοσι χρόνια έγινε ένα πείραμα με πάρα πολύ θετικές προθέσεις και κατά περίπτωση θετικό έργο. Το πείραμα αυτό, που ήταν μία πιλοτική δράση επί έξι χιλιάδων χωριών της χώρας, αφορούσε είκοσι οκτώ βιβλιοθήκες. Επαναλαμβάνω: Επί έξι χιλιάδων χωριών κάναμε ένα πείραμα, μία πιλοτική δράση, σε είκοσι οκτώ χωριά.
Έπρεπε –και αυτός ήταν ο στόχος- δοκιμάζοντας αυτά τα είκοσι οκτώ, ο θεσμός να επεκταθεί, ο θεσμός να γίνει παντού και να πάμε στη λογική ότι στα περισσότερα χωριά της χώρας θα μπορούσε να υπάρχει η λογική της παιδικής βιβλιοθήκης, όπου θα μπορούσαν –όπως πολύ σωστά είπατε- να πάνε τα παιδιά.
Όταν όμως, μετά από είκοσι χρόνια, έχοντας δώσει διπλάσια λεφτά –κάνοντας την αναλογία σε σχέση με τις δημόσιες βιβλιοθήκες στο συγκεκριμένο οργανισμό- όχι μόνο δεν έχει πολλαπλασιαστεί αυτό το έργο, αλλά έχουμε χρέη, τα οποία έχουν συσσωρευθεί και μάλιστα, με τα νούμερα, τα οποία σας έδωσα, κάτι δεν πάει καλά.
Αν ήμασταν σε εποχή ευημερίας, αν όλα πήγαιναν καλά στη χώρα, που το βγάζετε από την εικόνα, θα το συζητούσαμε διαφορετικά. Τώρα, είναι πολύ σαφές. Δεν μπορεί να συνεχιστεί αυτό το πείραμα με αυτούς τους όρους. Θα συνεχιστεί, όμως, σαφώς το έργο, γιατί είναι αναγκαίο να υπάρχει και η διαχείριση της παιδικής βιβλιοθήκης και του παιδικού βιβλίου.
Ξέρετε ότι από το 2010 έχει μπει το μάθημα της φιλαναγνωσίας σε όλα τα σχολεία της χώρας και είναι μέρος του εκπαιδευτικού προγράμματος. Συγγραφείς μπαίνουν σε όλα τα σχολεία της χώρας. Γίνεται ανάγνωση συνολικά ενός βιβλίου και όχι αποσπασμάτων, όπως γινόταν μέχρι σήμερα. 
Οι σχολικές  βιβλιοθήκες, έχουμε ζητήσει να αναδιοργανωθούν σε όλα τα σχολεία, όχι στη λογική της απόσπασης ενός εκπαιδευτικού, ο οποίος έχει απόλυτη απασχόληση, γιατί δεν υπάρχει δυνατότητα, όπως ξέρετε, κύριε Κουράκη. Μπορεί, όμως, πολύ καλά ο Σύλλογος Εκπαιδευτικών να διαχειριστεί, όπως γίνεται σε πολλά σχολεία, τη βιβλιοθήκη του με τον καλύτερο δυνατό τρόπο. Δεν λύνονται όλα με το να αποσπούμε έναν καθηγητή, να ασχολείται μόνο με αυτό, ενώ ξέρουμε ότι υπάρχουν σοβαρά προβλήματα στα ωράρια.
Άρα και οι σχολικές βιβλιοθήκες λειτουργούν. Για τα βιβλία έχω μιλήσει επανειλημμένως και έχω δώσει στοιχεία από τέλη Οκτώβρη. Υπάρχουν έξι τίτλοι. Ξέρετε πολύ καλά –και το έχω εξηγήσει- ότι είχαμε τεράστια προβλήματα με τις επιχειρήσεις οι οποίες κατέρρευσαν, οι οποίες είχαν καταλήψεις, οι οποίες δεν μπορούσαν να ανταποκριθούν στις ανάγκες τους. Αυτός ήταν ο αριθμός των βιβλίων που είχε προβλήματα. Αντιμετωπίστηκε και αυτό. Άρα, μη γενικεύετε και δημιουργείτε εντυπώσεις. 
Εγώ θα ήθελα να έρθω στο τελευταίο ερώτημά σας για τους εργαζόμενους. Είναι σοβαρότατο το πρόβλημα και μας απασχολεί όσο και εσάς. Πρέπει, όμως, να ολοκληρωθεί ο διαχειριστικός έλεγχος ο οποίος είναι πολύ σοβαρό θέμα. Με την ολοκλήρωση του διαχειριστικού ελέγχου θα συμφωνήσουμε και θα είμαστε σε επαφή με τους εργαζόμενους για να δούμε την τελική αντιμετώπιση αυτού του θέματος.
Μέχρι τότε και για ζητήματα, όπως αυτά τα οποία αναφέρατε στη Θράκη, δεν καταλαβαίνω γιατί δεν υπάρχει αντίστοιχη επικοινωνία με τους δήμους και γιατί οι δήμοι δεν αναλαμβάνουν τη διαχείριση αυτών των βιβλιοθηκών, που είναι στην περιοχή τους, αφού τα πράγματα είναι τόσο απλά και τόσο μεγάλης προτεραιότητας. Και οι χορηγοί που θα ήθελαν, θα μπορούσαν να έρθουν σε επαφή με τους δήμους και οι δήμοι οι ίδιοι όπου μπορούν να ασχοληθούν με το θέμα με τον καλύτερο δυνατό τρόπο. 
Το θέμα, όμως, εφηβική και παιδική βιβλιοθήκη θα αποτελέσει αντικείμενο –και είναι ήδη μέσα στο νόμο- των δημοσίων βιβλιοθηκών, οι οποίες βεβαίως αποτελούν πλέον ένα συνολικό δίκτυο με κόμβο την Εθνική Βιβλιοθήκη.","ΑΝΝΑ ΔΙΑΜΑΝΤΟΠΟΥΛΟΥ",132
"81234"," Ευχαριστούμε την κυρία Υπουργό.
Ακολουθεί η δεύτερη με αριθμό 413/23-1-2012 επίκαιρη ερώτηση πρώτου κύκλου του Βουλευτή Ευβοίας της Νέας Δημοκρατίας και Κοινοβουλευτικού Εκπροσώπου κ. Κωνσταντίνου Μαρκόπουλου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την τακτοποίηση αυθαιρέτων ακινήτων.
Στην ερώτηση εκ μέρους της Κυβερνήσεως θα απαντήσει ο Αναπληρωτής Υπουργός κ. Νίκος Σηφουνάκης.
Το λόγο έχει ο ερωτών συνάδελφος, κ. Κωνσταντίνος Μαρκόπουλος προκειμένου να αναπτύξει προφορικά την ερώτησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81235"," Ευχαριστώ, κύριε Πρόεδρε. 
Κύριε Υπουργέ, πριν από δυόμισι, τρεις μήνες ψηφίσαμε στη Βουλή με αυξημένη πλειοψηφία το ν.4030, ο οποίος αφορά τη διευθέτηση, όχι ακριβώς νομιμοποίηση αλλά, εν πάση περιπτώσει, τακτοποίηση, των αυθαιρέτων κτισμάτων εντός ή εκτός σχεδίου. 
Η ψήφιση του νόμου αυτού είχε να κάνει, πρώτον με την τακτοποίηση και τη δυνατότητα των ιδιοκτητών να μπορέσουν να τα μεταπουλήσουν ή να τα μεταβιβάσουν. Από την άλλη πλευρά, έπρεπε να διορθώσει μια διαρκή αμαρτία του πολιτικού συστήματος και μια ανοχή του κράτους. Και τρίτον –ίσως το σημαντικότερο, κατά την εκτίμησή μου- να κατορθώσει το κράτος να εισπράξει κάποια χρήματα, θεωρητικώς διαφυγόντα, γιατί πρακτικώς, οι άνθρωποι γενικώς των αυθαιρέτων έχουν πληρώσει πολλά χρήματα διά των ετών. Εν πάση περιπτώσει αυτή είναι η τρίτη κατεύθυνση.
Σήμερα περίπου ένα μήνα πριν λήξει η τελευταία διορία για την είσοδο σε αυτό το νόμο -ας τον πούμε ευεργετικό, θα δούμε εάν είναι, τον ψήφισα και εγώ όπως ξέρετε- η πραγματικότητα είναι η εξής: Η συμμετοχή πανελλαδικά δεν φτάνει το 10%. Στο δε Νομό Εύβοιας και ιδιαίτερα στην περιοχή της Αυλίδας που είναι όμορη της Ανατολικής Αττικής, όπου έχουν τρεισήμισι χιλιάδες κατοικίες σε αυτήν την κατηγορία, η συμμετοχή δεν ξεπερνάει το 8%. Ο λόγος είναι η αδυναμία των πολιτών, ενώ θα ήθελαν να τακτοποιήσουν το ακίνητό τους, να συμμετέχουν σ’ αυτή τη διευκόλυνση που τους κάνει το κράτος και από την άλλη πλευρά είναι και η αίσθησή τους ότι τελικά το μέτρο περισσότερο τους αδικεί –έχουν πληρώσει διά των ετών πολλά χρήματα- και λιγότερο τους ευνοεί.
Έχω δει τις γραπτές σας απαντήσεις σε πολλούς συναδέλφους.
(Στο σημείο αυτό χτυπάει το κουδούνι λήξης του χρόνου ομιλίας του κυρίου Βουλευτή)
Θα ήθελα λίγο χρόνο ακόμη, κύριε Πρόεδρε.
Έχω, λοιπόν, να σας ζητήσω και να συζητήσουμε εδώ εάν το κράτος αποδέχεται ότι με μια εφάπαξ πληρωμή, έστω με αυτά τα τιμολόγια με αυξημένη έκπτωση γι’ αυτούς που έχουν, θα μπορούσε να διευκολυνθεί το ζήτημα, ώστε και να εισπράξει τα χρήματα το κράτος και οι άνθρωποι να βολευτούν ή να αυξηθούν οι δόσεις για τους μη έχοντες από τριάντα έξι σε εξήντα, διότι μιλάμε ως επί τω πλείστον για συνταξιούχους. 
Τέλος, τα χρήματα αυτά τα οποία έρχονται να πληρώσουν με τις ερμηνευτικές διατάξεις, όπως τουλάχιστον προκύπτει στη δική μου περιοχή και ιδιαίτερα στην περιοχή της Αυλίδας, εκτός από τα τετραγωνικά του σπιτιού περιλαμβάνουν ακάλυπτους, σκάλες, σκυλόσπιτα, αποθήκες που αυξάνουν κατά πολύ και πλασματικά και αδίκως τα καλυπτόμενα τετραγωνικά από το νόμο. 
Ευχαριστώ, κύριε Πρόεδρε.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"81236"," Ευχαριστούμε τον κ. Κωνσταντίνο Μαρκόπουλο.
Παρακαλείται ο Υπουργός Αναπληρωτής Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης να λάβει το λόγο, προκειμένου να απαντήσει στον ερωτώντα συνάδελφο.
Ορίστε, κύριε Υπουργέ, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81237"," Κύριε Πρόεδρε, κύριε συνάδελφε, στην Ελλάδα σύμφωνα πάντοτε κατά τις εκτιμήσεις, υπάρχουν πάνω από ένα εκατομμύριο αυθαίρετα. Αυτές οι αυθαίρετες κατασκευές από τη μια,όπως ξέρετε, δεν μπορούν να κατεδαφιστούν ή τουλάχιστον δεν βρέθηκε ο τρόπος που θα μπορούσε κάποιος να πει ότι θα παρθεί μια απόφαση κατεδάφισης και από την άλλη βεβαίως, δεν μπορεί να αγνοηθεί αυτό το φαινόμενο. Δεν μπορούμε να κρύψουμε αυτό το σύνθετο φαινόμενο αυτό το πρόβλημα, το οποίο είναι βεβαίως κοινωνικό, είναι οικονομικό είναι περιβαλλοντικό και επιζητά μια λύση.
 Είναι ευτυχής η συγκυρία ότι η Βουλή, όπως είπατε, με πολύ μεγάλη πλειοψηφία –με πρωτοβουλία της Κυβέρνησης που ελήφθη το Σεπτέμβριο- προχώρησε και ψηφίστηκε ο ν.4014. 
Πρέπει να σας πω ότι στη σύνταξη αυτού του νομοσχεδίου εργάστηκα τουλάχιστον ένα χρόνο, και επεξεργάστηκα όλες τις παραμέτρους, μη ξεχνώντας ποτέ να υπάρχει συνεργασία με τη διακριτή εξουσία που είναι η δικαστική, ούτως ώστε να μην έρθει το κράτος να επιβραβεύει την παρανομία εις βάρος των πολιτών, οι οποίοι είναι νομοταγείς και οι οποίοι ποτέ δεν παρανομούν. 
Με το ν.4014 έγινε μια πολύ μεγάλη τομή και αυτό είναι αποτέλεσμα και της εμπειρίας που έχει αποκομιστεί από την εφαρμογή του ν.1337/1983 του αείμνηστου Τρίτση, με το γνωστό «δήλωσε το να το σώσεις». Ποια είναι η τομή, την οποία πρέπει να πω ότι την εισάγαμε αφού συζητήσαμε με το Συμβούλιο της Επικρατείας; Για πρώτη φορά λοιπόν εντάσσεται σ’ ένα νόμο προβλέπεται ότι μετά τη ψήφιση του νόμου και αφού τακτοποιηθούν ή ρυθμιστούν –όπως θέλετε πείτε το- το ένα εκατομμύριο αυθαίρετα ή όσοι τέλος πάντως προσέλθουν, δεν θα μπορεί στο εξής να γίνεται καμμία δικαιοπραξία, εφόσον δεν υπάρχει η βεβαίωση του ιδιοκτήτη και του μηχανικού ότι δεν υπάρχει αυθαίρετη κατασκευή στο κτίσμα στο οποίο είτε γίνεται η μεταβίβαση είτε γίνεται η πώληση. Αυτό είναι μια πολύ-πολύ μεγάλη τομή. 
Η λογική, λοιπόν, των ρυθμίσεων αυτού του νόμου βασίζεται σε δύο κύριες αρχές. Από τη μια ότι δανειζόμαστε το περιβάλλον από τις επόμενες γενιές και βεβαίως ότι ο ρυπαίνων –γιατί ρυπαίνεται το περιβάλλον, όταν κάνεις μια κατασκευή, η οποία επιφέρει μη ανατρέψιμο κακό- αυτός πληρώνει.
Τώρα, ως προς την επιβολή των προστίμων, επιβάλλονται ακριβώς διότι η αυθαιρεσία εις βάρος του περιβάλλοντος, αλλά και εις βάρος των πολιτών που σεβάστηκαν το περιβάλλον και δεν παρανόμησαν, δεν μπορεί να επιβραβεύεται. Ωστόσο ο υπολογισμός των προστίμων δεν μπορεί βεβαίως να μην λαμβάνει υπόψη την οικονομική συγκυρία που έχει επιβαρύνει τον προϋπολογισμό των νοικοκυριών και να μην ακολουθεί την κλιμάκωση στη βάση των διαφορετικών κριτηρίων. Είμαι γνώστης, σε σχέση με την πίεση, η οποία υπήρξε, προκειμένου να υπάρξουν ρυθμίσεις πιο ευνοϊκές. Γίνεται κατανοητό, ότι πράγματι οι πολίτες έχουν επιβαρυνθεί πάρα πολύ. Η συγκυρία δεν είναι καλή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θέλω, να πω κάτι ακόμα. Στον προϋπολογισμό είχε προβλεφθεί –και βάσει, αν θέλετε, και της μνημονιακής μας σύμβασης- ότι μέχρι τις 31-12-2011 τα έσοδα από τη συγκεκριμένη ρύθμιση θα ήταν περίπου 300 εκατομμύρια. Εισπράχθηκε το 1/3. Αυτό σημαίνει σαφέστατα πολλά. Σημαίνει όμως, από την άλλη πλευρά ότι πρέπει να δούμε με ποιον τρόπο θα εξυπηρετηθεί η πρόβλεψη. Σήμερα εισέρχεται στην αρμόδια επιτροπή για δεύτερη ανάγνωση ένα νομοσχέδιο για τα απόβλητα και εκεί έχουμε κάποιες προτάσεις. Βεβαίως επαναλαμβάνω ότι δεν μπορούμε να υπεκφεύγουμε, δηλαδή, να επιβραβεύουμε μ’ ένα τρόπο που δεν υπάρχει νομίζω σε κανένα μέρος του κόσμου, τον παρανομούντα εις βάρος του νομοταγούς πολίτη.","ΝΙΚΟΛΑΟΣ ΣΗΦΟΥΝΑΚΗΣ",457
"81238"," Τα υπόλοιπα στη δευτερολογία σας, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81239"," Ευχαριστώ, κύριε Πρόεδρε.","ΝΙΚΟΛΑΟΣ ΣΗΦΟΥΝΑΚΗΣ",457
"81240"," Ευχαριστούμε τον κ. Νικόλαο Σηφουνάκη.
Παρακαλείται ο ερωτών συνάδελφος κ. Κωνσταντίνος Μαρκόπουλος να λάβει το λόγο για τη δευτερολογία του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81241"," Κύριε Υπουργέ, θέλω να σας συγχαρώ για την ειλικρίνειά σας: δηλαδή, για την αντιμετώπιση πραγματικά του προβλήματος, ακριβώς όπως είναι.
Δηλαδή, από την μία πλευρά δεν μπορούμε να επιβραβεύουμε την ανομία, από την άλλη πλευρά δεν μπορέσαμε να εισπράξουμε παρά το 1/3 αυτών που είχαμε προϋπολογίσει. Είμαστε μαζί σ’ αυτό, δεν είμαστε απέναντι. Δηλαδή, θέλουμε και τα δύο να τα κατορθώσουμε.
Μου δίνετε, λοιπόν, την ευκαιρία να σας πω ότι πράγματι όσον αφορά τη φιλοσοφία του νόμου ότι ο ρυπαίνων πρέπει να πληρώσει, εκτός από το ότι θα πρέπει να πληρώσει για να τακτοποιήσει για τα χρόνια που έχουμε πει, με βάση τις συνταγματικές δυνατότητες, το ακίνητό του, πρέπει να υπενθυμίσω –και είμαι υποχρεωμένος να το κάνω- πληρώνει κάθε μήνα τα δημοτικά του τέλη. Πληρώνει, δηλαδή, το δικό του κομμάτι των υπηρεσιών, όπου στην περιοχή της Αυλίδας –όχι με την ευθύνη της Κυβέρνησης- δεν τα παίρνει πίσω. Επομένως, τη διαρκή ρύπανση και την παρουσία εκεί των οικογενειών και των σπιτιών την πληρώνει ο καθένας.
Αυτό που ζητάμε –κι εσείς και εμείς, νομίζω ότι συμφωνούμε σ’ αυτό- είναι να βάλουμε μία κόκκινη γραμμή και να το σταματήσουμε, αλλά και να εισπράξουμε και να τακτοποιήσουμε.
Άκουσα με πολύ ευχαρίστηση ότι έχετε κάποιες σκέψεις. Θα ήθελα λοιπόν, να σας προτείνω –επειδή μαζί θα είμαστε και μετά στην επιτροπή- το εξής: είτε στην εφάπαξ πληρωμή να πάμε σε μία γενναία μείωση είτε να αυξήσουμε τις δόσεις, για να δώσουμε τη δυνατότητα στους ανθρώπους να μπουν στη ρύθμιση. Διαφορετικά, αυτό που θα αντιμετωπίσουμε εντός του έτους και μετά την 28η Φεβρουαρίου –υποθέτω ότι όταν γίνει μια ρύθμιση θα έχουμε μια μικρή παράταση- είναι η μη είσπραξη, διότι οι πολίτες, πρώτον, δεν θέλουν να το πουλήσουν γιατί για τους περισσότερους είναι η πρώτη τους κατοικία, δεύτερον δεν θα βρουν να το πουλήσουν, διότι ξέρετε σε τι οικονομική κατάσταση βρισκόμαστε και τρίτον, το κράτος δεν θα εισπράξει.
Άκουσα χθες το μεγάλο προβληματισμό του οικονομικού επιτελείου για την τρύπα των 3 δισεκατομμυρίων του 2011. Δεν κάνω κρίση πολιτική για το πώς φτάσαμε εκεί, αλλά αυτός ο νόμος δεν θα μπορούσε να βοηθήσει να κλείσει ένα μπαλωματάκι απ’ αυτήν την τρύπα; Είναι στα χέρια σας. Δεν ανήκετε στο οικονομικό επιτελείο, αλλά είμαι βέβαιος ότι θα επιβραβευτείτε από την πολιτεία, την Κυβέρνηση την οποία υπηρετείτε και στην οποία ανήκετε, αν πετύχετε να εισπράξετε κάποια χρήματα. Διαφορετικά, η τρύπα θα μεγαλώσει, γιατί ο προϋπολογισμός του 2012 –θα ήθελα να σας ακούσω- έχω την εντύπωση ότι έχει μία προοπτική είσπραξης της τάξεως των 400 εκατομμυρίων ευρώ. Αυτά, λοιπόν, τα χρήματα δεν θα φανούν ποτέ και η επόμενη κυβέρνηση στο τέλος του 2012, αρχές του 2013 θα αντιμετωπίσει μία ευρύτερη τρύπα. Εδώ, λοιπόν, το ζήτημα καθίσταται εξαιρετικά ουσιαστικό και για την οικονομία.
Θα ήθελα επίσης, να ακούσω την άποψή σας γι’ αυτήν την διεσταλμένη ερμηνεία από ερμηνευτικές διατάξεις ή από υπερβολές της πολεοδομίας στη δικιά μας περιοχή των ακάλυπτων χώρων –το ξαναλέω- των σκυλόσπιτων, στις σκάλες τα μπαλκόνια τα οποία δεν είναι κλειστά. Αυτό το παρατηρούμε κατά κόρον στην περιοχή της Αυλίδας, με αποτέλεσμα η αίσθηση των πολιτών να είναι ακόμα πιο πικρή απ’ αυτό που πάνε να κάνουν και η άρνησή τους να εισέλθουν στη ρύθμιση είναι ακόμα χειρότερη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Θεωρώ ότι αφού έχουμε ένα εκατομμύριο κατοικίες που θα μπορούσαν πάνω από τις μισές να μπουν στη ρύθμιση, είναι στα δικά σας χέρια να το κάνετε. Σας ζητώ, λοιπόν, στο νομοσχέδιο –και θα το συζητήσουμε και μετά- να προχωρήσετε εσείς σε κάποια τροπολογία, γιατί αν το κάνουν κάποιοι Βουλευτές, από τους τριακόσιους που έχουμε στην Αίθουσα εδώ είμαι βέβαιος ότι όλοι ή οι περισσότεροι θα την υπογράψουν. Το θέμα δεν είναι να φέρουμε το Υπουργείο σε μία δύσκολη θέση, αλλά το θέμα είναι να κατακτήσουμε τη σωστή λύση.
Ευχαριστώ, κύριε Πρόεδρε.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"81242"," Ευχαριστούμε τον κ. Κωνσταντίνο Μαρκόπουλο.
Παρακαλείται ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης να λάβει το λόγο, προκειμένου να ολοκληρώσει την απάντησή του προς τον ερωτώντα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81243"," Ο αγαπητός συνάδελφος έβαλε πολλά θέματα. 
Θέλω να πω ότι αναφορικά με την έκπτωση στην εφάπαξ καταβολή του προστίμου, για την οποία έγινε επίσης πολλή κουβέντα και την αύξηση των δόσεων, προκειμένου να προσέλθουν στη ρύθμιση περισσότεροι ιδιοκτήτες και να εισπράξει το κράτος αυτά περίπου που έχει προϋπολογίσει, προσπαθήσαμε να το λύσουμε και μέσω μίας διάταξης, που μπήκε στον επόμενο νόμο, το ν.4030 -περί του νέου τρόπου έκδοσης αδειών- που θεωρώ ότι είναι ένα από τα πιο σημαντικά έργα, ένας καινοτόμος πραγματικά νόμος. Στην ιστορία που καταγγείλατε πριν για τα πολεοδομικά γραφεία θα μπει επιτέλους, τέλος. Θα πάψει να υπάρχει ο πατέρας-αφέντης των πολεοδομικών γραφείων και ο κάθε μηχανικός, ο οποίος εκπονεί τη μελέτη, αυτός θα έχει και την ευθύνη. Ούτως ή αλλιώς, νομικά και στα δικαστήρια για ό,τι συμβεί ο εκπονών τη μελέτη έχει την ευθύνη και δεν την έχει εκείνος ο οποίος τυπικά την εγκρίνει σ’ ένα πολεοδομικό γραφείο. Είναι, λοιπόν, μία πολύ μεγάλη τομή ο νόμος 4030.
Το πρόστιμο, λοιπόν, του κάθε αυθαιρέτου έχει προβλεφθεί να είναι κατά τέτοιο τρόπο που λαμβάνει υπ’ όψιν τις ιδιαίτερες κατηγορίες πολιτών. Εάν είναι πρώτη κατοικία των εκατόν πενήντα τετραγωνικών παραδείγματος χάριν, το πρόστιμο είναι περίπου στις 8.000 ευρώ. Σε τριάντα έξι δόσεις αναλογούν περίπου 200 ευρώ η δόση. Δηλαδή, θέλω να πω ότι ελήφθη μέριμνα σε αυτό.
Όσον αφορά τις ζώνες δεν είναι τόσο εύκολο. Κάναμε μια ζωνοποίηση σωστή. Όμως, δεν μπορούμε σε κάποιες περιοχές οι οποίες είναι πολύ ακριβές, όπου ζουν εκείνοι οι οποίοι έχουν και κατέχουν, να αρχίσουμε να τις ομογενοποιούμε με φτωχότερες. Δεν είναι εύκολο να κάνεις αυτό το διαχωρισμό και προσπαθήσαμε με τον καλύτερο τρόπο για την τιμή ζώνης.
Θα πω, κάτι που έρχονται πάρα πολλοί πολίτες και μου το λένε. Ο νόμος για τα αυθαίρετα έγινε, όπως ξέρετε, πριν σχηματιστεί η Κυβέρνηση Παπαδήμου. Σήμερα έρχονται πάρα πολλοί πολίτες οι οποίοι μου καταγγέλλουν το εξής: Εγώ δεν θα κάνω τη ρύθμιση, γιατί δεν έχω τώρα λεφτά, γιατί μου τα πήρε το χαράτσι της ΔΕΗ, γιατί, γιατί… και ο Βουλευτής μου -δεν θα πω από ποιο κόμμα- είπε ότι μόλις γίνει κυβέρνηση το κόμμα του και θα γίνει αυτοδύναμη κυβέρνηση, θα μειωθούν στο 20% τα πρόστιμα, θα αυξηθούν στις εκατό οι δόσεις κ.ο.κ.
Όπως αντιλαμβάνεστε, αυτό δεν είναι ούτε σωστό ούτε πρέπον, διότι, σύμφωνα με τις εισόδους που έχουν γίνει μέσω του διαδικτύου -αυτοί που έχουν εισέλθει- εικάζεται ότι τελικά σε δύο χρόνια το κράτος θα εισπράξει πάνω από 1,2 δισεκατομμύρια. Αναλογιστείτε ότι από έναν υποδεέστερο νόμο -αναφέρομαι σε έκταση- που ήταν ο νόμος…","ΝΙΚΟΛΑΟΣ ΣΗΦΟΥΝΑΚΗΣ",457
"81244"," Δεν αναφέρεστε, όμως…","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"81245"," Προς το παρόν όχι. Σας λέω, όμως, ως ένδειξη τι υπάρχει. Μπορεί να μη συμβεί. Μπορεί να ενταχθούν στο 50%. Ο νόμος για του ημιυπαίθριους, ο οποίος ήταν ένας νόμος που δεν κάλυπτε ούτε το 20% της έκτασης που καλύπτει ο νόμος για τα αυθαίρετα, απέδωσε στο δημόσιο πάνω από 1,1 δισεκατομμύρια. Είναι και αυτός ένας λόγος που ουσιαστικά δεν προσήλθε τόσος πολύ κόσμος. Διότι μπορεί να τον λέμε νόμο περί ημιυπαιθρίων, αλλά κάθε άλλο παρά νόμος περί ημιυπαιθρίων ήταν. Εντάχθηκαν όλες οι αυθαίρετες κατασκευές που υπήρχαν εντός του νομίμου κελύφους του κτηρίου στα εντός σχεδίου πόλεως, τα εκτός σχεδίου και εκτός οικισμών δεν εντάχθηκαν.
Άρα και αυτός ήταν ένας άλλος μεγάλος νόμος «τακτοποίησης» -ας βάλουμε τη λέξη σε εισαγωγικά- αυθαιρέτων.
Νομίζω ότι θα έχουμε, όμως, τη δυνατότητα, κύριε συνάδελφε, να πούμε περισσότερα πράγματα και στην επιτροπή, σε λίγο.
Ευχαριστώ πολύ.","ΝΙΚΟΛΑΟΣ ΣΗΦΟΥΝΑΚΗΣ",457
"81246"," Ευχαριστούμε τον Υπουργό κ. Νικόλαο Σηφουνάκη.
Η επόμενη ερώτηση που θα συζητηθεί είναι η τέταρτη με αριθμό 418/23-1-2012 επίκαιρη ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Ηλία Πολατίδη προς τον Υπουργό Εξωτερικών, σχετικά με την επίλυση του σκοπιανού ζητήματος.
Στην ερώτηση εκ μέρους της Κυβερνήσεως θα απαντήσει ο Υφυπουργός Εξωτερικών κ. Δημήτριος Δόλλης.
Παρακαλείται ο ερωτών συνάδελφος κ. Ηλίας Πολατίδης να λάβει το λόγο προκειμένου να αναπτύξει προφορικά την ερώτησή του.
Ορίστε, κύριε Πολατίδη, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81247"," Ευχαριστώ, κύριε Πρόεδρε.
Μετά την απόφαση της Χάγης για το σκοπιανό ζήτημα, έχουμε εισέλθει σε μια νέα κατάσταση. Η προκλητικότητα των Σκοπίων έχει διευρυνθεί. Πάρα πολλές πράξεις από τη μεριά των Σκοπίων έχουν γίνει.
Δυστυχώς, το μόνο που βλέπουμε να αντιδρά σε αυτές τις προκλητικές ενέργειες είναι η Παμμακεδονική Ένωση Αμερικής, με επιστολή της προς τον Πρόεδρο Ομπάμα, στην οποία καταγγέλλει τη συμπεριφορά του Υφυπουργού Εξωτερικών των ΗΠΑ σε αγώνα όπου παραβρέθηκε, όπου εκεί υπήρχαν ελληνικές-σκοπιανές σημαίες με τον Ήλιο της Βεργίνας, κάτι το οποίο απαγορεύεται από την ενδιάμεση συμφωνία, της οποίας έκαναν επίκληση στο Δικαστήριο της Χάγης τα Σκόπια.
Έχουμε τον Πρόξενο στο Τορόντο του Καναδά του κρατιδίου των Σκοπίων, τον κ. Τσιουρκιέβσκι, να δίνει πλακέτες -τις οποίες και αυτές θα καταθέσω στα Πρακτικά- που έχουν ξεκάθαρα τον Ήλιο της Βεργίνας, το αρχαιοελληνικό αυτό σύμβολο. Έχουμε, επίσης, στο facebook τον κύριο αυτό, ο οποίος είναι στενός συνεργάτης του Γκρουέφσκι, να εμφανίζει -και αυτό θα το καταθέσω στα Πρακτικά- μια υποτιθέμενη ακτινογραφία, όπου στη θέση της καρδιάς έχει την ελληνική Μακεδονία και το Νομό, την Περιφέρεια, την οποία έχω την τιμή να εκπροσωπώ στο ελληνικό Κοινοβούλιο και τη Θεσσαλονίκη, εμφανίζοντας το όραμα της Μεγάλης Μακεδονίας.
Απέναντι σε όλα αυτά, από την πλευρά της Ελλάδος, έχουμε την πλήρη σιωπή ή την προσπάθεια με μια διπλωματική γλώσσα, η οποία είναι παλαιάς κοπής και ουδέν έχει προσφέρει μέχρι σήμερα, να συνεχίσουμε στο γνωστό δρόμο.
Ο εκσυγχρονισμός ο οποίος ξεκίνησε στην ουσία την εποχή της ενδιάμεσης συμφωνίας έχει αποτύχει στο συγκεκριμένο ζήτημα, όπως έχει αποτύχει σε όλα και στο οικονομικό κ.λπ.. Θεώρησαν οι τρεις προηγούμενες εκσυγχρονιστικές κυβερνήσεις που κυβέρνησαν, κακή τη μοίρα της Ελλάδας -και εννοώ τις κυβερνήσεις Σημίτη, Καραμανλή, Παπανδρέου- ότι «βάζοντας στο ψυγείο» αυτά τα θέματα, θα μπορέσουν να οδηγήσουν τη χώρα, δήθεν, σε οικονομική ευημερία. Έχουν αποτύχει. 
Είναι ευκαιρία, η δική σας Κυβέρνηση να ασκήσει μία διαφορετική πολιτική, ούτως ώστε να επιτύχει τη λύση του προβλήματος. Η συνέχεια της ίδιας πολιτικής από διαφορετικά πρόσωπα είναι προφανές ότι δεν μπορεί να φέρει κανένα αποτέλεσμα. 
(Στο σημείο αυτό ο Βουλευτής κ. Ηλίας Πολατίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΗΛΙΑΣ ΠΟΛΑΤΙΔΗΣ",434
"81248"," Ευχαριστούμε τον κ. Πολατίδη.
Παρακαλείται ο Υφυπουργός Εξωτερικών, κ. Δημήτριος Δόλλης να λάβει το λόγο, προκειμένου να απαντήσει στον ερωτώντα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81249"," Ευχαριστώ, κύριε Πρόεδρε.
Πριν απαντήσω στον αγαπητό κύριο Βουλευτή, επιτρέψτε μου να σημειώσω ότι την Τρίτη το βράδυ πέθανε ένας μεγάλος στοχαστής, ο Θόδωρος Αγγελόπουλος. Χάθηκε «ο μεγάλος δημιουργός» όπως τον αποκαλεί η «LE FIGARO», ο σκηνοθέτης της ευρωπαϊκής μελαγχολίας κατά την «EL PAIS», ο μετριοπαθής αλλά ασυμβίβαστος για τη βρετανική «TELEGRAPH» και για τη «STAMPA» ο σκηνοθέτης που αφηγήθηκε την πιο αληθινή Ελλάδα, με ένστικτο και ευαισθησία που κάνουν ένα σκηνοθέτη μεγάλο δημιουργό. Ήταν μία μεγάλη μορφή του παγκόσμιου πολιτισμού. Θα ήθελα να δώσουμε τα συλλυπητήριά μας και την αγάπη μας στην οικογένειά του. 
Έρχομαι τώρα στην επίκαιρη ερώτηση. Αγαπητέ κύριε Βουλευτά, δεν ισχύει το γεγονός ότι η Ελλάδα δεν αντιδρά, αλλά για να ξεκαθαρίσουμε το θέμα, ας πούμε και σε αυτή τη Βουλή μερικά πράγματα. Όσο για το βασικό κομμάτι της ερώτησής σας, πρέπει να σας πω ότι η χώρα μας συστηματικά καταγγέλλει όποιες παραβιάσεις της ενδιάμεσης συμφωνίας από πλευράς της FYROM διαπιστώνει. 
Ειδικότερα, προσφάτως το γραφείο συνδέσμου της Ελλάδας στα Σκόπια προέβη σε διαβήματα διαμαρτυρίας στο ΥΠΕΞ -τα έχουμε πει- σε σχέση με το καρναβάλι, την Porta Macedonia για τις παραβιάσεις της ενδιάμεσης συμφωνίας εκ μέρους της γείτονος χώρας και για τις προκλητικές και προσβλητικές –που θα αναφέρω αργότερα- εκδηλώσεις που έλαβαν χώρα κατά τη διάρκεια του καρναβαλιού στο Βέβτσανι. 
Επίσης, έχουμε διαμαρτυρηθεί για τα σύμβολα του Ηλίου της Βεργίνας από το Γενικό Προξενείο της FYROM στο Τορόντο. Και φυσικά, όσον αφορά την ενδιάμεση συμφωνία, η τελευταία προβλέπει με διάταξή της να παραμείνει σε ισχύ μέχρι να αντικατασταθεί από την οριστική συμφωνία, ενώ επτά έτη μετά τη σύναψη κάθε μέρος μπορεί να αποσυρθεί με γραπτή ειδοποίηση, που θα έχει ισχύ δώδεκα μήνες μετά την επίδοσή της στο άλλο μέρος. 
Επιτρέψτε μου όμως, για την ιστορία του θέματος να σας πω ότι οι συνεχιζόμενες προκλήσεις από τη FYROM δεν συμβάλλουν στην εμπέδωση σχέσεων καλής γειτονίας και αμοιβαίας εμπιστοσύνης. Διότι πρόκληση και κακή γειτονία είναι η απόφαση να ονομάζεται τμήμα του διερχόμενου από τη FYROM άξονα δέκα σε Αλέξανδρος ο Μακεδών. Πρόκληση και κακή γειτονία είναι η απόφαση να ονομαστεί το κεντρικό στάδιο των Σκοπίων ως Εθνική Αρένα Φίλιππος Β’. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Παρακαλώ, κύριε Πρόεδρε λίγο χρόνο, γιατί είναι ιστορικό το θέμα άκρως πολιτικό και πολύ σοβαρό για τη χώρα μας.","ΔΗΜΗΤΡΙΟΣ ΔΟΛΛΗΣ",134
"81250"," Συνεχίστε, κύριε συνάδελφε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81251"," Πρόκληση και κακή γειτονία είναι η χρήση του Ηλίου της Βεργίνας σε τηλεοπτικό σποτ χρηματοδοτούμενο από κρατικούς πόρους. Πρόκληση και κακή γειτονία είναι η χρήση του Ηλίου της Βεργίνας σε κεντρική πλατεία του Δήμου Γκάζι Μπάμπα της μητροπολιτικής περιοχής των Σκοπίων και σε ιστοσελίδα του κρατικού οργανισμού νεολαίας. 
Πρόκληση είναι η τοποθέτηση του αγάλματος του Μεγάλου Αλεξάνδρου στο αεροδρόμιο των Σκοπίων με την αναπαράσταση του Ηλίου της Βεργίνας στη βάση του. 
Πρόκληση και κακή γειτονία είναι το «Porta Makedonia» και παραβίαση της ενδιάμεσης συμφωνίας. 
Πρόκληση είναι η χρήση τού Ηλίου της Βεργίνας στο πλαίσιο των επισήμων καθηκόντων από το Γενικό Προξενείο της FYROM στο Τορόντο. 
Πρόκληση είναι επίσης, η επίθεση του κ. Γκρουέφσκι κατά του Αρχηγού της Αξιωματικής Αντιπολίτευσης, κ. Σαμαρά. Ο Αρχηγός της Αξιωματικής Αντιπολίτευσης είναι ένας θεσμός γι’ αυτό το Κοινοβούλιο και κανείς δεν έχει δικαίωμα να τον προσβάλει. 
Ακόμη, πρόκληση και προσβολή είναι αυτά που είδαμε στο καρναβάλι του Βετσανίου. Το συγκεκριμένο καρναβάλι υπερέβη κατά πολύ τα όρια ανοχής. Το Καρναβάλι στο Βετσάνι είχε ως ένα και αποκλειστικό θέμα να ντροπιάσει τη χώρα μας κατά τρόπο άκρως υβριστικό και προκλητικό. Περιλάμβανε το κάψιμο του συμβόλου μας, της ελληνικής σημαίας. Η εκδήλωση αυτή στόχευε σε διάδοση εχθρικών στερεοτύπων σε συλλογικό και μαζικό επίπεδο, οι δε ενδυμασίες των καρναβαλιστών αποτύπωσαν το χάρτη της λεγόμενης «Μεγάλης Μακεδονίας» με τον Ήλιο της Βεργίνας. 
Στο επόμενο μέρος θα αναφερθώ ιστορικά στο πώς απαντιούνται αυτά τα πράγματα όχι από εμάς, αλλά από ξένους, ειδικούς, μεγάλους επιστήμονες στο γράμμα που δώσανε το 2009 προς τον Πρόεδρο των Ηνωμένων Πολιτειών, κ. Μπάρακ Ομπάμα. 
Δεν θέλω να λέγεται ότι η χώρα αυτή δεν αντιδρά. Εγώ έχω βιώσει αυτό το θέμα σε δύο χώρες: και στην Ελλάδα, σαν Καστοριανός της Μακεδονίας και στην Αυστραλία, σαν μετανάστης, Αυστραλός πολίτης και πολιτικός. Η φωνή μας δεν είναι μόνο ό,τι ακούγεται. Η ιστορία δεν είναι μόνο ότι είναι δική μας, αλλά οι αντιδράσεις πρέπει να γίνονται με τρόπο που πρέπει να είναι και αποτελεσματικές αλλά εκεί που πρέπει, πρέπει να είναι αποφασιστικές, σκληρές και δυναμικές. 
Θα επανέλθω.","ΔΗΜΗΤΡΙΟΣ ΔΟΛΛΗΣ",134
"81252"," Ευχαριστούμε τον Υφυπουργό, κ. Δόλλη. 
Παρακαλείται ο ερωτών συνάδελφος, κ. Ηλίας Πολατίδης να λάβει το λόγο για δευτερολογία.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81253"," Κύριε Υπουργέ, κάνατε μια αναφορά στο νυν αποθανόντα σκηνοθέτη, τον αείμνηστο Αγγελόπουλο. Έδωσε τη δική του οπτική. Δεν ήταν η οπτική της Ελλάδας. Ήταν η οπτική ενός συγκεκριμένου ακραίου τμήματος της διεθνιστικής και κοσμοπολίτικης αριστεράς, ειδικά μετά το 1990. Είδαμε άλλωστε χθες στην τηλεόραση αποσπάσματα: «η Ελλάδα πεθαίνει, ας τη βοηθήσουμε να πεθάνει γρήγορα», «το μετέωρο βήμα του Πελαργού», που ήταν στην ουσία η κατάργηση των συνόρων. Είχε μια δική του οπτική και θα κριθεί ούτως ή άλλως, όπως θα κριθούμε όλοι μας από την ιστορία. Ας μην υπερβάλλουμε τη στιγμή που έφυγε από κοντά μας. Άλλωστε και ο ίδιος προς το τέλος της ζωής του σε συνεντεύξεις που έδωσε τα τελευταία χρόνια κράτησε κάποιες αποστάσεις για το έργο του, το οποίο από ορισμένο τμήμα της ακραίας Αριστεράς υμνείται. 
Για το θέμα της ενδιάμεσης συμφωνίας έχω έγγραφο της Γενικής Διευθύνσεως Νομοθετικού έργου της Βουλής που δηλώνει ότι η ενδιάμεση συμφωνία ουδέποτε πέρασε από το ελληνικό Κοινοβούλιο. Δεν ξέρω κατά πόσο εξακολουθεί να δεσμεύει την Ελλάδα, αλλά θα πρέπει οτιδήποτε κάνετε από εδώ και πέρα τουλάχιστον να περάσει από το Κοινοβούλιο. Θα το καταθέσω στα Πρακτικά. «Η ενδιάμεση συμφωνία», ξεκάθαρα λέει, «Ελλάδος –Σκοπίων του έτους 1995 δεν έχει επικυρωθεί από τη Βουλή των Ελλήνων». Προς ενημέρωσή σας αυτό για να μην είμαστε και κάποιες φορές υπερβολικοί. 
Δηλώνετε επίσης, ότι έχουν υπάρξει πολλές αντιδράσεις. Δεν τις έχουμε ζήσει εμείς αυτές τις έντονες αντιδράσεις. Πολύ ωραία τα είπατε εδώ. Το να τα λέτε εντός της Βουλής έχουν την σημασία τους. Αλλά θα πρέπει στον ίδιο τόνο και τα ίδια επιχειρήματα να χρησιμοποιούνται απέναντι στους ξένους που έρχονται εδώ και με τον άλφα ή βήτα τρόπο εμπλέκονται στο ζήτημα. 
Δεν απαντήσατε τι κάνατε για τον Τσιουρκιέβσκι, τον σκοπιανό πρόξενο στο Τορόντο. 
Και κυρίως δεν απαντάτε στο θέμα του Νίμιτς.
Δεν μπορεί να θεωρούμε τον Νίμιτς, ο οποίος είναι ένας δεδηλωμένος ανθέλληνας και υπάλληλος του Τζορτζ Σόρος –υπάρχουν νομίζω τα πλήρη δεδομένα ότι είναι υπάλληλος σε Ουγγρικό πανεπιστήμιο που είναι ιδιοκτησίας του Τζορτζ Σόρος, είναι Πρόεδρος του ιδρύματος- και όταν γνωρίζουμε ότι ο Τζορτζ Σόρος είναι πίσω απ’ όλο αυτό το κατασκεύασμα των Σκοπίων -χωρίς τη δική του υποστήριξη είναι ξεκάθαρο ότι δεν θα υπήρχε σήμερα το κρατικό αυτό μόρφωμα- ως τον ουδέτερο διαμεσολαβητή που θα λύσει το ζήτημα. Προφανώς κλείνει τα μάτια του σε όλες αυτές τις προκλήσεις που πολύ ορθώς αναφέρατε. 
Και θα ήθελα να μας απαντήσετε εάν αυτά τα ζητήματα, ακριβώς όπως τα θέτετε εδώ στο Κοινοβούλιο, τα θέσατε στον Νίμιτς, ποια είναι απάντησή του και γιατί δεν καταδεικνύει τις ευθύνες των Σκοπίων για τη στασιμότητα που υπάρχει μέχρι σήμερα στο ζήτημα.
Θέτω ένα ξεκάθαρο θέμα: Η οποιαδήποτε συμφωνία πρέπει και μέσα από τη Βουλή να περάσει και να έρθει σε δημοψήφισμα στον ελληνικό λαό. Δεν θα αποφασίσουν κάποιοι, με βάση την τρέχουσα πολιτική σκοπιμότητα, για κάποια πράγματα τα οποία θα έχουν στο μέλλον πολύ μεγάλες επιπτώσεις και μάλιστα στην περιοχή της Μακεδονίας, επιπτώσεις που δεν θα ξεπερνάνε, ίσως, και το βιολογικό όριο της ζωής αυτών που θα αποφασίσουν. Θα αποφασίσει γι’ αυτό ξεκάθαρα ο ελληνικός λαός. 
Και δηλώνουμε –και εκφράζω και το κόμμα μου αυτήν τη στιγμή- το εξής: Να μην ληφθούν σε αυτή τη χρονική περίοδο της Κυβερνήσεως Παπαδήμου τέτοιες πρωτοβουλίες που θα φέρουν επόμενες κυβερνήσεις προ τετελεσμένων γεγονότων. Αυτό είναι ξεκάθαρο από το Λαϊκό Ορθόδοξο Συναγερμό και πρέπει η Κυβέρνηση να τα λάβει όλα αυτά πολύ σοβαρά υπ’ όψιν.
(Στο σημείο αυτό ο Βουλευτής κ. Ηλίας Πολατίδς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΗΛΙΑΣ ΠΟΛΑΤΙΔΗΣ",434
"81254"," Ευχαριστούμε τον κ. Ηλία Πολατίδη.
Παρακαλείται ο Υφυπουργός Εξωτερικών κ. Δημήτρης Δόλλης να λάβει το λόγο για να ολοκληρώσει την απάντησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81255"," Σας ευχαριστώ.
Όσο για τη σημερινή Κυβέρνηση να της έχετε κάποια εμπιστοσύνη. Εμπιστοσύνη τής έχει ο Αρχηγός σας. Συμμετέχετε. Επομένως, η συμμετοχή σας υποθέτω σημαίνει πολλά.","ΔΗΜΗΤΡΙΟΣ ΔΟΛΛΗΣ",134
"81256"," Κύριε Υπουργέ…","ΗΛΙΑΣ ΠΟΛΑΤΙΔΗΣ",434
"81257"," Δεν θα σας απαντήσω για τη μικρότητά σας σε σχέση με το Θόδωρο τον Αγγελόπουλο. Μπερδεύετε τα θέματα. Ο Θόδωρος Αγγελόπουλος και η απάντησή μου είναι δύο διαφορετικά πράγματα.
Για το θέμα της ενδιάμεσης συμφωνίας νομίζω σας απάντησα.
Κύριε Βουλευτά, εγώ είμαι πενήντα πέντε ετών. Τα περισσότερα από αυτά τα χρόνια έχουν ξοδευτεί πάνω σε αυτό τον αγώνα. Δεν θέλω να σας ρωτήσω για την προσφορά τη δική σας. Καθένας προσφέρει αυτό που μπορεί. Πριν τοποθετηθείτε, όμως, να ξέρετε ολίγον για την ιστορία του καθενός σε σχέση με τις δημόσιες, διεθνείς δηλώσεις, όχι μόνο εδώ…","ΔΗΜΗΤΡΙΟΣ ΔΟΛΛΗΣ",134
"81258"," Στην Κυβέρνηση απευθύνομαι. Η Κυβέρνηση να στείλει εσάς.","ΗΛΙΑΣ ΠΟΛΑΤΙΔΗΣ",434
"81259"," Κύριε Βουλευτά, επιτρέψτε μου να σας απαντήσω.
Τη στιγμή κατά την οποία η Βουλή ο επίσημος θεσμός που και αυτός εκφράζει αυτή τη χώρα μας, επιτρέψτε μου, για τα Πρακτικά, γι’ αυτούς που τα διαβάζουν, επίσης να απαντήσω στις προκλήσεις τις οποίες σας ανέφερα προηγουμένως.
Η απάντηση προς όλα αυτά βρίσκεται σε μία πρωτότυπη επιστολή, η οποία υπογράφεται από διακόσιους διακεκριμένους αμερικανούς ακαδημαϊκούς το Μάιο του 2009, προς τον Πρόεδρο των Ηνωμένων Πολιτειών κ. Μπάρακ Ομπάμα. Μέχρι τον Ιούνιο του 2009 οι υπογραφές ανέβηκαν στις τριακόσιες τριάντα δύο. Επειδή η μετάφραση κομματιών αυτής της επιστολής είναι δική μου, καταθέτω για τα Πρακτικά την επιστολή εις την αγγλική, για να μην υπάρχει παρεξήγηση τι έχουν πει.
(Στο σημείο αυτό ο Υφυπουργός Εξωτερικών κ. Δημήτρης Δόλλης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Επίσης, λένε οι ακαδημαϊκοί: «Οι κάτωθι υπογράφοντες πανεπιστημιακοί καθηγητές της Ελληνορωμαϊκής αρχαιότητας με σεβασμό ζητούν την παρέμβασή σας, προκειμένου να μαζέψουμε μερικά από τα ιστορικά συντρίμμια, τα οποία δημιούργησε η προηγούμενη κυβέρνηση» –μιλάνε για τα δικά τους- «στη Νοτιοανατολική Ευρώπη».
	Λένε: «Έχει απελευθερωθεί μία επικίνδυνη επιδημία ιστορικού αναθεωρητισμού του οποίου το πιο προφανές σύμπτωμα είναι ο σφετερισμός από την κυβέρνηση των Σκοπίων του διάσημου Μακεδόνα, του Μεγάλου Αλεξάνδρου». «Αυτή η ανοησία έχει τραβήξει πολύ. Οι ΗΠΑ δεν έχουν καμμία δουλειά να υποστηρίζουν την ανατροπή της ιστορίας». Προχωρούν και λένε: «Η Μακεδονία και οι Έλληνες Μακεδόνες βρίσκονται εκεί για τουλάχιστον δυόμισι χιλιάδες χρόνια. Δεν καταλαβαίνουμε πώς οι σύγχρονοι κάτοικοι της αρχαίας Παιονίας οι οποίοι ομιλούν τη σλάβικη -μία γλώσσα η οποία πρωτοεμφανίστηκε στα Βαλκάνια περίπου χίλια χρόνια μετά το θάνατο του Μεγάλου Αλεξάνδρου- μπορούν να τον θεωρούν δικό τους εθνικό ήρωα». Το λένε οι επιστήμονες. Ο Μεγάλος Αλέξανδρος ήταν αδιαμφισβήτητα Έλληνας, μιλάνε για τους προγόνους του, μιλάνε για τον Ευριπίδη, μιλάνε για τον Αριστοτέλη ο οποίος διδάχθηκε στην ακαδημία του Πλάτωνα. Λένε ότι «οι απαντήσεις είναι ξεκάθαρες. Ο Μεγαλέξανδρος ήταν Έλληνας, όχι Σλάβος. Οι Σλάβοι και η γλώσσα τους πρωτοεμφανίστηκαν κοντά στην ευρύτερη περιοχή της Μακεδονίας περίπου χίλια χρόνια αργότερα.
	Κύριε Πρόεδρε, κλείνοντας θέλω να πω το εξής: Εμείς οι Έλληνες έχουμε χύσει πάρα πολύ αίμα για να χτίσουμε μία ένδοξη ιστορία τα τελευταία δυόμισι χιλιάδες χρόνια. Με πολύ κόπο δημιουργήσαμε την πολιτιστική μας ταυτότητα. Πάρα πολλοί λαοί τη δανείστηκαν, αναγνωρίζοντας πάντα την προσφορά μας, ότι είναι δική μας. Κανένας δεν κατάφερε να μας την κλέψει. 
Αυτό που θέλω να πω προς τους αγαπητούς μας γείτονες είναι το εξής: Μην προσπαθείτε να τα κάνετε αυτά. Είστε μια νέα χώρα. Χτίστε τη δική σας ιστορία, δημιουργήστε το δικό σας πολιτισμό, σεβαστείτε εμάς, σεβαστείτε την ιστορία μας κι εμείς θα βρεθούμε εκεί να σας βοηθήσουμε στην ευρωπαϊκή σας προοπτική, όπου θέλετε να πάτε, αλλά με σεβασμό προς αυτά τα οποία είναι δικά μας.
	Κύριε Πρόεδρε, νομίζω ότι είναι καιρός αυτή η Βουλή να απαντήσει και στα ιστορικά σημεία τα οποία αναφέρονται κατά καιρούς και σ’ όλα τα άλλα.
	Όσο δε για το Τορόντο, πρέπει να σας πω ότι έχω κάνει δώδεκα χρόνια Βουλευτής στην Αυστραλία. Δεν είναι μεμονωμένο γεγονός. Το αναφέρετε αυτό; Να σας αναφέρω εκατό άλλα στα οποία έχουν παρέμβει κυβερνήσεις διαφόρων κομματικών πεποιθήσεων, Έλληνες αγωνιστές, φιλέλληνες, οι πάντες. Δεν είναι απλό το θέμα, κύριε Βουλευτά. Χρειάζεται αγώνα και τον αγώνα αυτό τον δίνει ο ελληνικός λαός στην Ελλάδα και ο λαός της Ελλάδος ανά τον κόσμο.","ΔΗΜΗΤΡΙΟΣ ΔΟΛΛΗΣ",134
"81260"," Ευχαριστούμε τον Υφυπουργό Εξωτερικών κ. Δόλλη.
	Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα οκτώ μαθητές και μαθήτριες και τρεις εκπαιδευτικοί από το 11ο Δημοτικό Σχολείο Περιστερίου «Οδυσσέας Ελύτης».
	Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
	Θα συζητηθεί η πρώτη με αριθμό 409/23-1-2012 επίκαιρη ερώτηση δευτέρου κύκλου της Βουλευτού του Πανελλήνιου Σοσιαλιστικού Κινήματος κ. Ελένης Τσιαούση προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την ανάγκη άμεσης σύνδεσης του λιμανιού της Αλεξανδρούπολης με το σιδηροδρομικό δίκτυο και την Εγνατία Οδό.
	Στην επίκαιρη ερώτηση της κυρίας συναδέλφου θα απαντήσει ο Υφυπουργός Ανάπτυξης, Ανταγωνιστικότητας και Ναυτιλίας, αρμόδιος για θέματα ναυτιλίας κ. Γεωργιάδης.
	Παρακαλείται η ερωτώσα συνάδελφος κ. Ελένη Τσιαούση να λάβει το λόγο, προκειμένου να αναπτύξει την επίκαιρη ερώτησή της.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81261"," Ευχαριστώ, κύριε Πρόεδρε.
Κύριε Υπουργέ, εδώ και χρόνια γίνονται προσπάθειες από τους τοπικούς φορείς για την αξιοποίηση της γεωστρατηγικής θέσης και την ανάδειξη του αναπτυξιακού ρόλου του λιμανιού της Αλεξανδρούπολης. Είναι μόλις τριακόσια χιλιόμετρα μακριά από το κέντρο της Βουλγαρίας και από το Μπουργκάς. Είναι μόλις εφτά ώρες οδικώς από το Δούναβη και το λιμάνι. Είναι οκτώ ώρες από το Βουκουρέστι. Αν σκεφτούμε ότι κάποιες φορές τα βαπόρια για να περάσουν τα στενά του Βοσπόρου χρειάζονται ακόμη και εφτά μέρες, φαντάζεστε τι σημαίνει να μπορούν να ξεφορτώσουν στο λιμάνι της Αλεξανδρούπολης και από εκεί να μετακινούνται τα εμπορεύματα. Σε ποιο λιμάνι όμως;
Η εκβάθυνση έχει ξεκινήσει εδώ και χρόνια και από αστοχίες στις μελέτες αυτήν τη στιγμή έχει σταματήσει. Και αύριο, όμως, αν ολοκληρώνονταν είναι ένα τυφλό λιμάνι, γιατί δεν είναι συνδεδεμένο ούτε με το σιδηρόδρομο, ούτε με την Εγνατία Οδό. Το σιδηροδρομικό δίκτυο είναι μόλις πεντακόσια μέτρα. Είναι τόσο μεγάλο το κόστος ή απλώς δεν ασχολήθηκε κανένας μέχρι τώρα; 
Το σιδηροδρομικό δίκτυο έχει πρόσφατα ανακαινιστεί. Είναι έτοιμο για να μπορέσει να μεταφέρει εμπορεύματα σε συρμούς και προς τα βόρεια, αλλά και ανατολικά μέσω του σταθμού του Πυθίου. Υπάρχει, όμως, άμεση ανάγκη να συνδεθεί και με την Εγνατία Οδό. Ανατολικά του λιμανιού υπάρχει η χάραξη. Έχουν δεσμευτεί διακόσια τέσσερα στρέμματα γης, τα οποία εδώ και είκοσι χρόνια ούτε απαλλοτριώνονται, ούτε αποδίνονται στους ιδιοκτήτες και φυσικά σύνδεση δεν υπάρχει. Υπάρχει επίσης και ολοκληρωμένη μελέτη από την προηγούμενη δημοτική αρχή για τη δημιουργία εμπορευματικού κέντρου. 
Από την άλλη μεριά δυτικά έχουμε τη χερσαία ζώνη, η οποία δεν αξιοποιείται. Δεν υπάρχει σχεδιασμός στο master plan, παρά μόνο η χρησιμοποίηση ενός μικρού κομματιού για τη δημιουργία επιβατικού σταθμού, το οποίο το 2003 περίπου δόθηκε στον Οργανισμό Λιμένος.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε.
Αυτήν τη στιγμή η Αλεξανδρούπολή δεν έχει πρόσβαση, ενώ υπάρχουν έτοιμες μελέτες για την αξιοποίηση της χερσαίας ζώνης από το Δήμο Αλεξανδρούπολης, να επιστρέψει δηλαδή εκεί που ανήκει στους πολίτες και στους επισκέπτες αυτής της πόλης. Καταλαβαίνετε πως είναι πολλά τα θέματα, κύριε Υπουργέ, αλλά από κάπου πρέπει να ξεκινήσουμε.
Ευχαριστώ.","ΕΛΕΝΗ ΤΣΙΑΟΥΣΗ",512
"81262"," Ευχαριστούμε την κ. Ελένη Τσιαούση.
Παρακαλείται ο Υφυπουργός Ανάπτυξης, Ανταγωνιστικότητας και Ναυτιλίας, αρμόδιος για θέματα ναυτιλίας, κ. Άδωνις Γεωργιάδης, να λάβει το λόγο προκειμένου να απαντήσει στην ερωτώσα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81263"," Ευχαριστώ πολύ, κύριε Πρόεδρε.
Κυρία συνάδελφε, κατ’ αρχάς να σας ευχαριστήσω πάρα πολύ για την ενδελεχή ενημέρωση που μου προσφέρατε και στο γραφείο μου και στην επίσκεψη με τον κύριο Δήμαρχο Αλεξανδρουπόλεως για όλα τα ζητήματα του Οργανισμού Λιμένος που είναι στον τομέα της δικής μου αρμοδιότητος. 
Θέλω να σας πω ευθύς εξ υπαρχής ότι εγώ προσωπικά αγαπώ πολύ την Αλεξανδρούπολη. Είμαι από αυτούς τους Έλληνες που είχα την τιμή να υπηρετήσω τη στρατιωτική μου θητεία εκεί και είναι μια πόλη για την οποία διατηρώ τις καλύτερες αναμνήσεις.
Πρέπει να σας πω ότι το πώς έχουμε συμπεριφερθεί -ως κράτος εννοώ- στο θέμα του λιμένος Αλεξανδρουπόλεως είναι άλλο ένα παράδειγμα προς αποφυγήν του γιατί αυτή η χώρα έχει φτάσει σήμερα στο σημείο και στο χείλος του γκρεμού που βρίσκεται. 
Το κράτος μας, κυρίες και κύριοι συνάδελφοι -κύριε Πρόεδρε, θα σας ενδιαφέρει πάρα πολύ αυτό- έχει δαπανήσει τεράστια ποσά για να φτιάξει το λιμάνι. Και έχει φτιάξει ένα πολύ ωραίο λιμάνι που έχει το πρόβλημα με την εκβάθυνση τώρα, το οποίο όμως είναι ένα πρόβλημα που μπορεί να λυθεί εάν το λιμάνι έχει ζωή και προχωράει και έχει εμπορική δραστηριότητα, όπως θα μπορούσε πράγματι να έχει, ως ο εναλλακτικός δρόμος των στενών του Βοσπόρου. Γιατί έτσι σχεδιάστηκε από την αρχή αυτός ο λιμένας, ως ο εναλλακτικός δρόμος του Βοσπόρου για να πάρει τον πολύ μεγάλο φόρτο ο οποίος δημιουργείται στα στενά -ξέρουμε ότι σε λίγο τα στενά δεν θα μπορούν να αντέξουν άλλο κυκλοφοριακό φόρτο- και να μεταφέρει ένα μεγάλο τμήμα των εμπορευματοκιβωτίων από το λιμένα της Αλεξανδρουπόλεως σιδηροδρομικώς, αλλά και μέσω εθνικών δικτύων, στον Εύξεινο Πόντο και στην Κεντρική Ευρώπη.
Ενώ, λοιπόν, από την μια φτιάξαμε το λιμάνι, από την άλλη το κομβικό που είναι η σύνδεση με το τρένο και η σύνδεση με το δρόμο, ώστε αυτός που θα πάει να ξεφορτώσει τα εμπορευματοκιβώτια -όποιος είναι πελάτης- να μπορεί μετά να τα βγάλει από το λιμάνι και να τα μεταφέρει όπου θέλει να τα πάει, γι’ αυτό δεν έχει γίνει απολύτως τίποτα. Δηλαδή, έχουμε δώσει κολοσσιαία ποσά για να βλέπουμε ένα ωραίο λιμάνι, αλλά αυτό το λιμάνι δεν μπορεί να κάνει απολύτως τίποτα γιατί δεν κάναμε τη σύνδεση του λιμένος με το δίκτυο.
Εγώ ομολογώ ότι όταν πληροφορήθηκα το πρόβλημα, έκανα αμέσως ταξίδι στην Αλεξανδρούπολη. Ήθελα να δω ιδίοις όμμασι τι πραγματικά συμβαίνει, γιατί μην ξεχνάμε ότι ο λιμένας Αλεξανδρουπόλεως, πλην όλων των άλλων, αφορά τη χώρα και για εθνικούς λόγους και μας ενδιαφέρει να αναπτυχθεί εκεί η οικονομική δραστηριότητα όσο γίνεται πιο έντονα. 
Υπάρχουν, λοιπόν, δύο διαφορετικά πράγματα, ως προς τη σιδηροδρομική γραμμή και ως προς τη σύνδεση με την Περιφερειακή Οδό και την Εγνατία, που είπατε, ένα άλλο έργο. Θα τα πάρω λίγο με τη σειρά. Στην πρωτολογία μου θα σας πω για το σύντομο κομμάτι και το εκτενές θα το πω στη δευτερολογία μου.
Κύριε Πρόεδρε, το λέω γιατί είστε ένας ευπατρίδης της πολιτικής, αν πάτε στην Αλεξανδρούπολη θα κλάψετε. Εξακόσια μέτρα χωρίσουν τη γραμμή του τρένου, τα περπάτησα, από το λιμάνι. Χρειάζονται εξακόσια μέτρα γραμμής για να ενώσουν το λιμάνι με την υπάρχουσα σιδηροδρομική σύνδεση. Από το 2006 συνεχώς εξαγγέλλονται αυτά τα εξακόσια μέτρα και δεν έχει καταφέρει μέχρι σήμερα, που είμαστε στο 2012, το ελληνικό κράτος να φτιάξει αυτά τα εξακόσια μέτρα. Αν εμείς που είμαστε σε αυτήν την Αίθουσα πάρουμε ένα γκασμά και πάμε εκεί και σκάψουμε και βάλουμε τη γραμμή, μέχρι το βράδυ θα το έχουμε τελειώσει. Και δεν το έχουμε καταφέρει.
Πρέπει να σας πω ότι ήρθα αμέσως σε επαφή με το Υπουργείο Υποδομών. Η μελέτη από τις δικές μας υπηρεσίες έχει παραγγελθεί με καταληκτική ημερομηνία να μας δοθεί στις 10 Φεβρουαρίου 2012, τώρα δηλαδή. Έχουμε βρεθεί σε συμφωνία με τον κ. Μάκη Βορίδη και την «ΤΡΑΙΝΟΣΕ» για να γίνει το έργο όσο γίνεται γρηγορότερα. Τα χρήματα δεν είναι υπερβολικά, θα δούμε βέβαια το ακριβές τελικό κόστος με τη μελέτη, αλλά μιλάμε στην πραγματικότητα για ένα πολύ χαμηλό ποσό για τέτοιου είδους έργα. 
Το έργο, λοιπόν, της συνδέσεως αυτών των εξακοσίων μέτρων θα γίνει πάρα πολύ γρήγορα. Ευελπιστώ να έχει ολοκληρωθεί στους επόμενους πέντε με έξι μήνες. Σας λέω συγκεκριμένα για τη μελέτη ότι η εντολή προς τις υπηρεσίες έχει καταληκτική ημερομηνία στις 10 Φεβρουαρίου, να έχουμε στείλει τη μελέτη για να μπορεί να μπει το έργο ως αίτημα προς την «ΤΡΑΙΝΟΣΕ» και να μπει στην χρηματοδότηση για να μπορεί να γίνει.
Για τα άλλα δύο θα σας πω στη δευτερολογία μου.
Ευχαριστώ πολύ, κύριε Πρόεδρε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"81264"," Ευχαριστούμε τον κ. Άδωνι Γεωργιάδη, Υφυπουργό Ανάπτυξης, Ανταγωνιστικότητας και Ναυτιλίας, αρμόδιο στα θέματα ναυτιλίας. 
Παρακαλείται η κ. Ελένη Τσιαούση να λάβει το λόγο για δευτερολογία.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81265"," Κύριε Υπουργέ, ερχόμενη εδώ σήμερα περίμενα, να σας πω την αλήθεια, να ακούσω άλλη μια φορά αυτό το περίφημο «εσείς εκεί στα σύνορα που φυλάττετε Θερμοπύλες». Το ακούμε συνέχεια εδώ και χρόνια, όσα τουλάχιστον ασχολούμαι εγώ με τα κοινά και αναρωτιέμαι πώς μπορείτε να το λέτε -όχι εσείς- όταν όλοι ξέρουμε -δεν νομίζω να υπάρχει Έλληνες που δεν ξέρει- πού κατέληξε ο Λεωνίδας και αυτοί που φύλασσαν τις Θερμοπύλες. Εκτός αν κάτι τέτοιο σχεδιάζεται για εμάς.
Πραγματικά, θέλω να εκφράσω την ικανοποίησή μου για την άμεση ανταπόκριση σε αυτό το χρόνιο αίτημα των Εβριτών και να σας ευχαριστήσω εκ μέρους τους.
Κύριε Υπουργέ, ο ευρωπαϊκός σχεδιασμός για την ανάπτυξη της Νοτιοανατολικής Ευρώπης έχει αναγνωρίσει την κρίσιμη σημασία των μεταφορικών υποδομών για την εξέλιξη των συνδυασμένων μεταφορών και έχει συμπεριλάβει στους στρατηγικούς πυρήνες επίτευξης των στόχων και το λιμάνι της Αλεξανδρούπολης. Δεν πρέπει να ξεχνάμε ότι εκεί έχουμε κι ένα αεροδρόμιο έξτρα Σένγκεν , με το μεγαλύτερο αεροδιάδρομο της Ελλάδας. 
Το λιμάνι της Αλεξανδρούπολης είναι ένα από τα δώδεκα λιμάνια που έχουν στρατηγική σημασία και υπάρχει συγκεκριμένη στρατηγική ανάπτυξης. Νομίζω ότι το καλοκαίρι αποφασίστηκε για συμβάσεις παραχώρησης ή εν πάση περιπτώσει, τι θα γίνει, με ποιον τρόπο θα αναδειχθούν αυτά τα λιμάνια και με ποιον τρόπο θα αξιοποιηθούν. 
Θεωρώ ότι από μέρους σας, ως αρμόδιος Υπουργός για τους Οργανισμούς Λιμένος της Ελλάδας και επειδή υπάρχει συγκεκριμένο master plan, που προβλέπει συγκεκριμένες δράσεις και σχέδια για το τι θα γίνει σε εκείνη τη συγκεκριμένη περιοχή, χρειάζεται μια πρωτοβουλία, μαζί με το δήμαρχο στην Αλεξανδρούπολη για να βάλουμε ένα χρονοδιάγραμμα.
Αυτό που κάνατε τώρα εσείς, το αυτονόητο που εμείς λέμε τόσα χρόνια, θα πρέπει να προχωρήσει και στα επόμενα. Πάρτε εσείς την πρωτοβουλία και θα έχετε όλους εμάς αρωγούς στο να σας στηρίξουμε, γιατί νομίζω ότι τίποτα δεν είναι άλυτο, απλώς πρέπει να μπουν στα κουτάκια τους όλα και να δρομολογηθούν.
Σας ευχαριστώ και πάλι θερμά εκ μέρους των συμπατριωτών μου.","ΕΛΕΝΗ ΤΣΙΑΟΥΣΗ",512
"81266"," Να μου επιτρέψετε, κύριε Υπουργέ, πριν σας δώσω το λόγο, να απαντήσω σε ένα σημείο της ομιλίας της κ. Τσιαούση.
Εκτιμώ ότι με την απόλυτη αλήθεια του όρου «φυλάττε Θερμοπύλες» και τον προβληματισμό σας που είχε να κάνει με την έκφραση αυτής της αναγνώρισης στην πράξη, το πολιτικό μέρος, ισχύει ότι είμαστε ανακόλουθοι, όταν αποδίδουμε αυτήν την τιμή και την αναγνώριση, αλλά δεν τη συνοδεύουμε ως πολιτική εξουσία, ως Κυβέρνηση, ως Εθνικό Κέντρο Αθηνών με ανάλογη ανταπόδοση. Αλλά στο ηθικό ή ακαδημαϊκό μέρος, όπως θα έλεγε και ο Άδωνις Γεωργιάδης, θέλω να σας ζητήσω να δεχθούμε ότι το σύμβολο είναι ακέραιο και όποιον χαρακτηρίζουμε ότι «φυλάττει Θερμοπύλες», δεν το φιλοφρονούμε απλώς σε κάποιον άσχετο συσχετισμό, αλλά τον θεωρούμε τον ηθικό νικητή. Έτσι υπήρξαν και οι Τριακόσιοι στις Θερμοπύλες, οι Τριακόσιοι συν τους επτακοσίους. Τον θεωρούμε ηθικό νικητή και έτσι είναι όλοι οι ακρίτες μας στα νησιά και στον Έβρο και στην παραμεθόριο. Με αυτό το πνεύμα σας ζητώ να μην κρατείτε καμμία επιφύλαξη. Αποδεχθείτε όχι τη φιλοφρόνηση, αλλά την αλήθεια στην απόδοση μίας τιμής και αναγνώρισης. Αυτό ήθελα να πω εγώ. 
Το λόγο έχει ο κ. Άδωνις Γεωργιάδης, για να ολοκληρώσει την απάντησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"81267"," Οφείλω να σημειώσω ως προς τις Θερμοπύλες, κύριε Πρόεδρε, ότι υπήρξε μεγάλη στρατηγική νίκη των Ελλήνων, διότι η νίκη στη Σαλαμίνα δεν θα μπορούσε να έχει υπάρξει, αν δεν είχαν επιτύχει την καθυστέρηση των βαρβάρων στις Θερμοπύλες. Άρα, επρόκειτο περί στιγμής μεγάλης δόξας και μεγάλης νίκης. 
Μπαίνω λίγο σε αυτά που έχουμε πει. Κατ’ αρχάς, τις ευχαριστίες τις ακούω ευμενώς. Θα τις δεχθώ, όταν θα έρθουμε μαζί να δούμε τη γραμμή να έχει ολοκληρωθεί. Γιατί στην πολιτική όλοι πρέπει να κρινόμεθα εκ του αποτελέσματος. Αλλά σας διαβεβαιώ ότι καταβάλλω το μέγιστο των δυνατοτήτων μου για να το δούμε και να το καμαρώσουμε και να ολοκληρωθεί επιτέλους. 
Όσον αφορά τώρα τη χάραξη νέας σιδηροδρομικής γραμμής, δηλαδή τη δημιουργία ενός ευρύτερου σιδηροδρομικού δικτύου, που θα μπορεί να δίνει στο λιμένα της Αλεξανδρουπόλεως έναν πολύ πιο διεθνή χαρακτήρα, κάτι που το θέλουμε πάρα πολύ, να σας πω ότι ήδη την επομένη εβδομάδα αντιπροσωπεία και από τον Οργανισμό Λιμένος Αλεξανδρουπόλεως και από τον Οργανισμό Λιμένος Καβάλας και από το Ινστιτούτο Μεταφορών Θεσσαλονίκης, θα πάνε να δουν τον Υπουργό Μεταφορών της Βουλγαρίας, για να μεταφέρουν συγκεκριμένη πρόταση που έχουμε για να υποβληθεί από κοινού στην Ευρωπαϊκή Ένωση, όπως ξέρετε ότι πρέπει να γίνεται για τα ευρωπαϊκά χρηματοδοτούμενα έργα, ώστε να βρεθούν οι κατάλληλοι πόροι για να συνδεθούν οι λιμένες Αλεξανδρουπόλεως, Καβάλας, Βάρνας, Μπουργκάς και Πύργου, ώστε να έχουμε τη δυνατότητα να έχουμε ένα ευρύ νέο δίκτυο, το οποίο θα δώσει πραγματικά πολύ μεγάλη ώθηση στο λιμένα της Αλεξανδρουπόλεως. Είναι στο σχεδιασμό, έχει προχωρήσει αυτή η προσπάθεια, θα δούμε τα αποτελέσματά της, όταν και εφόσον έχουμε και την απάντηση από την Ευρωπαϊκή Ένωση. 
(Στο σημείο αυτό την Προεδρική Έδρα καταλαμβάνει ο  Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Τώρα, όσον αφορά τη σύνδεση με την Εγνατία, που είναι αρμοδιότητα του Υπουργείου Υποδομών, δεν είναι του δικού μου Υπουργείου, αλλά είχαμε μια ενημέρωση για να μην φανεί ότι η Κυβέρνηση δεν τοποθετείται, είναι πιο σύνθετο θέμα. Πρέπει να ολοκληρωθεί η περιφερειακή οδός Αλεξανδρουπόλεως, η οποία θα συνδεθεί με την Εγνατία, για να μπορεί να συνδεθεί εκεί ο λιμένας. Αυτό σημαίνει ένα έργο της τάξεως περίπου των 50 εκατομμυρίων ευρώ, που όμως είναι σε φάση υλοποίησης η δημοπράτησή του, σημαίνει όμως και την υλοποίηση των απαλλοτριώσεων που αναφέρατε με εκτιμώμενο κόστος από 4 έως 8 εκατομμύρια. 
Όπως αντιλαμβάνεστε, αυτά είναι θέματα που -χωρίς να πω ότι θέλω να υπεκφύγω, αλλά σας λέω την πολιτική μου εκτίμηση- πρέπει πρώτα να δούμε τη συνολική εικόνα της οικονομίας της χώρας μας, να έχουμε το έδαφος καθαρά στο οποίο βρισκόμαστε και ασφαλώς να το έχουμε με το καλό και πιστεύω ότι θα το έχουμε πάρα πολύ γρήγορα, γιατί ξέρετε πολύ καλά ότι η Κυβέρνηση και ο κύριος Πρωθυπουργός καταβάλλουν το μέγιστο των δυνάμεών τους για να το έχουμε, και τότε θα μπορούμε να απαντήσουμε επί της ουσίας πολύ πιο συγκεκριμένα. 
Όσον αφορά το τελευταίο που είπατε για το θέμα της χερσαίας ζώνης, πρέπει να σας πω ότι το Υπουργείο μου είχε ήδη επικοινωνία με τον Οργανισμό Λιμένος Αλεξανδρουπόλεως. 
Για το τυπικό του πράγματος να σας πω ότι για τους εθνικούς λιμένες –όπου ο λιμένας Αλεξανδρουπόλεως είναι εις εξ αυτών- η τυπική αρμοδιότητα έχει μεταφερθεί. από το μεσοπρόθεσμο πρόγραμμα, στο Ταμείο Αξιοποιήσεως Κρατικής Περιουσίας. Έχουμε συναρμοδιότητα και εμείς, ως Γενική Γραμματεία Λιμένων, αλλά την τελική απόφαση για τους εθνικούς λιμένες πάντα την έχει το Ταμείο Αξιοποιήσεως διότι πρέπει να έχουμε μια συνολική πολιτική για το τι θα κάνουμε με αυτά τα λιμάνια.
Δεν είμαστε ακόμη έτοιμοι να σας πούμε τι θα τα κάνουμε αυτά τα λιμάνια, γιατί για τη μελέτη, που αναμένεται να μας κατατεθεί από τους συμβούλους που έχει προσλάβει το ταμείο, υπάρχει η δέσμευση ότι θα μας κατατεθεί μέχρι τις 28 Φεβρουαρίου. Άρα, στην πραγματικότητα μέχρι τότε είμαστε σε μια φάση αναμονής για τους λιμένες. 
Παρά ταύτα, ειδικά γι’ αυτό το αίτημα του δήμου, εμείς είμαστε εξαιρετικά ευνοϊκοί. Και αυτό συμβαίνει γιατί η περιοχή αυτή έχει μείνει αναξιοποίητη. Είναι στην καρδιά της πόλης. Δεν επηρεάζει το master plan του λιμένος, το οποίο μπορεί να διατηρήσει το σταθμό του επιβατικού κοινού που θέλει να δημιουργήσει εκεί. 
Είναι για εμάς μια μεγάλη ευκαιρία να δοθεί στο δήμο, για ήπια έστω ανάπτυξη, ώστε οι πολίτες της Αλεξανδρουπόλεως να απολαύσουν την επαφή με τη θάλασσα και ένα πολύ πιο όμορφο λιμάνι. Έχουμε κάνει αυτή την επαφή. Ξέρω ότι και ο κύριος δήμαρχος έχει κάνει αυτήν την επαφή με το διευθύνοντα σύμβουλο του ΟΛΑ και θα παρακολουθούμε την εξέλιξη αυτής της προγραμματικής συμφωνίας που πρέπει να υπογραφεί για να γίνει πρακτικά αυτή η μεταβίβαση.
Σας ευχαριστώ πολύ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"81268"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δώδεκα μαθητές και μια εκπαιδευτικός από το 54ο Δημοτικό Σχολείο Πειραιά.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επόμενη είναι η δεύτερη με αριθμό 414/23-1-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Σπυρίδωνος Γαληνού προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την αεροπορική και ακτοπλοϊκή διασύνδεση της Λήμνου με την υπόλοιπη χώρα.
Στην επίκαιρη ερώτηση θα απαντήσει ο Υφυπουργός Ανάπτυξης, Ανταγωνιστικότητας και Ναυτιλίας κ. Άδωνις Γεωργιάδης.
Το λόγο έχει ο κ. Γαληνός για να αναπτύξει δι’ ολίγον την επίκαιρη ερώτησή του.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81269"," Ευχαριστώ, κύριε Πρόεδρε.
Κύριε Υπουργέ, η διασύνδεση της Λήμνου με τον ηπειρωτικό κορμό της χώρας μας, που είναι εδώ και καιρό προβληματική, έχει σοβαρή επιδείνωση με αποτέλεσμα οι κάτοικοι του νησιού να δηλώνουν συνθήκες αποκλεισμού. Φτάσαμε στο σημείο, κατά το χρόνο υποβολής της παρούσας ερώτησης, να έχουν σταματήσει τα δρομολόγια από Πειραιά και Λαύριο και η Λήμνος να εξυπηρετείται μόνο από πλοία της άγονης γραμμής από την Καβάλα.
Η αποδρομολόγηση πλοίων για επισκευές και η σε μόνιμη βάση αντικατάστασή τους από υπέργηρα και πλήρως ακατάλληλα πλοία υπονομεύει το αυτονόητο δικαίωμα των κατοίκων της Λήμνου σε αξιόπιστες και αποτελεσματικές ακτοπλοϊκές μεταφορές ενώ, σε συνδυασμό με το υψηλό τιμολόγιο, αποτελεί τροχοπέδη στην οικονομική ανάπτυξη και τον τουρισμό του νησιού. 
Το κόστος των αεροπορικών συνδέσεων έχει καταστεί απαγορευτικό, ενώ ο προγραμματισμός των πτήσεων δεν επιτρέπει στους κατοίκους της Λήμνου την αυθημερόν διεκπεραίωση των υποθέσεών τους στην Αθήνα εξαναγκάζοντάς τους σε διανυκτέρευση.
Χαρακτηριστικά αναφέρω ότι οι κάτοικοι της Λήμνου, που έρχονται από ανάγκη να δουν κάποιο γιατρό στην Αθήνα, μετά από δυο και τρεις ημέρες παραμονής τους στο Λαύριο, αναγκάζονται να καταθέσουν το μισθό τους ή ολόκληρη τη σύνταξη του ΟΓΑ προκειμένου να προμηθευτούν εισιτήριο για να επιστρέψουν στο νησί. 
Κύριε Υπουργέ, το αίτημα των κατοίκων της Λήμνου είναι απλό. Η ακτοπλοϊκή διασύνδεση της Λήμνου να γίνεται με σύγχρονα, ασφαλή και αξιόπλοα καράβια και η αεροπορική διασύνδεση να γίνεται με εύλογο τιμολόγιο και πιο ευνοϊκό προγραμματισμό πτήσεων. 
Γι’ αυτό και ρωτώ τα εξής: Σε ποιες ενέργειες προτίθεστε να προβείτε για να δοθεί άμεση και μόνιμη λύση στο ακτοπλοϊκό πρόβλημα της Λήμνου; Παράλληλα σε ποιες ενέργειες θα προβείτε για να δοθεί αποτελεσματική λύση στο πρόβλημα των αεροπορικών συνδέσεων της Λήμνου;","ΣΠΥΡΙΔΩΝ ΓΑΛΗΝΟΣ",81
"81270"," Ευχαριστούμε τον κ. Γαληνό.
Το λόγο έχει ο Υφυπουργός Ανάπτυξης, Ανταγωνιστικότητας και Ναυτιλίας κ. Γεωργιάδης για να απαντήσει.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81271"," Ευχαριστώ πολύ, κύριε  Πρόεδρε. 
Κύριε συνάδελφε, θα ήθελα να σας ευχαριστήσω κι εσάς για την επίσκεψη στο γραφείο μου με όλους τους φορείς της Λήμνου και για τη μεγάλη κουβέντα που είχαμε τη Δευτέρα, αν θυμάμαι καλά, για όλο αυτό το θέμα. 
Μου έχει φέρει η υπηρεσία μία απάντηση για την αεροπορική σύνδεση και θα σας τη διαβάσω. Δεν είναι βέβαια της δικής μου αρμοδιότητας το θέμα της αεροπορικής συνδέσεως. Λέει, λοιπόν, ότι η «OLYMPIC AIR» εξυπηρετεί τη Λήμνο με εννέα εβδομαδιαίες συχνότητες κατά τη χειμερινή περίοδο και για την καλοκαιρινή περίοδο η εταιρεία αυτή έχει προγραμματίσει δεκατρείς εβδομαδιαίες συχνότητες, αυξανόμενες σε δεκατέσσερις την περίοδο αιχμής Ιουλίου – Αυγούστου. Οι ναύλοι στα ανωτέρω δρομολόγια κυμαίνονται από 39 έως 139 ευρώ για απλή μετάβαση προ φόρων και χρεώσεων, ανάλογα με τη ζήτηση για τη συγκεκριμένη πτήση κ.λπ. 
Αυτή είναι η τυπική απάντηση που μπορώ να σας δώσω για την αεροπορική σύνδεση. 
Θα επεκταθώ όμως στο θέμα της ακτοπλοΐας, που συνδέεται με τη γενική εικόνα της συνδέσεως της νήσου. 
Οι κάτοικοι έχουν την αίσθηση -κι απευθύνουν το ερώτημα και σ’ εμένα αλλά και στην Κυβέρνηση και σε όλους τους φορείς- ότι η Λήμνος έχει αδικηθεί όλα αυτά τα χρόνια ως προς τη δυνατότητα συνδέσεώς της με την ηπειρωτική Ελλάδα και την υπόλοιπη χώρα. 
Η απάντησή μου θα είναι λιτή, σαφής και ξεκάθαρη. Οι κάτοικοι έχουν δίκιο. Η Λήμνος έχει αδικηθεί. Αυτή είναι η προσωπική μου γνώμη. Είναι μία κατάσταση χρονίζουσα. 
Για να είμαι δίκαιος και με όλους τους προκατόχους μου, ξέρετε πολύ καλά ότι υπάρχουν και συγκεκριμένα προβλήματα που το κράτος μας καλείται να λύσει όσον αφορά την εξυπηρέτηση των ακτοπλοϊκών συνδέσεων, τουλάχιστον σ’ εκείνες τις γραμμές που δεν έχουν τη δυνατότητα να έχουν ελεύθερες δρομολογήσεις, εκεί δηλαδή που υπάρχει το επιχειρηματικό ενδιαφέρον από εταιρείες που μπορούν ανά πάσα στιγμή να μπουν και να δρομολογήσουν, όποια εταιρεία θέλει όποιο πλοίο θέλει, με δική της πρωτοβουλία ούτως ή άλλως. Μιλάμε για εκεί όπου η κίνηση της γραμμής, έστω για ένα μεγάλο τμήμα του χρόνου, δεν είναι αρκετή για να δημιουργήσει αυτό το επιχειρηματικό ενδιαφέρον. 
Λόγοι εθνικοί,  λόγοι ιστορικοί, λόγοι πραγματικοί επιβάλλουν το κράτος μας να δει το θέμα της Λήμνου με όσο γίνεται μεγαλύτερη υπευθυνότητα και ενεργητικότητα. 
Ξέρετε, έχει προκύψει ένα πολύ μεγάλο πρόβλημα με την αντικατάσταση του πλοίου «AQUA MARIA» και τις αντιδράσεις που υπάρχουν στο νησί για το πλοίο αυτό. Επειδή ακούγονται από τους τοπικούς φορείς πάρα πολλές ενστάσεις για το θέμα της αξιοπλοΐας κι επειδή αναφέρατε το θέμα της αξιοπλοΐας ως προς τις συνδέσεις, θέλω να ξεκαθαρίσω ότι εγώ δεν είμαι ούτε ναυπηγός ούτε ειδικός επί των πλοίων. Το κράτος μας έχει συγκεκριμένη υπηρεσία και συγκεκριμένους τρόπους να ελέγχει το αν ένα πλοίο είναι αξιόπλοο ή δεν είναι. Αν σας έλεγα εγώ, ως Άδωνις Γεωργιάδης, ότι ένα πλοίο είναι αξιόπλοο ή δεν είναι αξιόπλοο, αυτό δεν θα είχε καμμία πραγματική σημασία. Όμως το συγκεκριμένο πλοίο, το «AQUA MARIA», έχει ελεγχθεί δύο φορές με έκτακτο έλεγχο, που έχω διατάξει εγώ, από την υπηρεσία της Επιθεωρήσεως Πλοίων. Έχει περάσει μόλις προχθές τον ετήσιο έλεγχό του κι έχει πάρει τα πιστοποιητικά αξιοπλοΐας απ’ όλους τους διεθνείς φορείς που του χορηγούν τα σχετικά παραστατικά. Και οι διεθνείς οίκοι αλλά και η δική μας υπηρεσία κρίνουν το πλοίο ως απολύτως αξιόπλοο. Κουνάει το πλοίο; Ναι, κουνάει. Αυτό σημαίνει ότι δεν είναι αξιόπλοο; Όλοι οι ειδικοί και οι υπηρεσίες απαντούν: «όχι». Το πλοίο είναι απολύτως αξιόπλοο. Και το λέω για να ακουστεί, γιατί αν συνεχώς επαναφέρουμε το θέμα της αξιοπλοΐας, αυτό που κάνουμε είναι να φοβίζουμε πάρα πολύ τον κόσμο κι αυτό δεν είναι καλό για κανέναν μας. 
Όπως ξέρετε, μετά από τη συνάντησή μας με όλους τους φορείς της Λήμνου, όπου ήσασταν παρών, απεδέχθην το αίτημά τους και ανακοινώσαμε ότι στις 9 Φεβρουαρίου θα κάνουμε ημερίδα στη Μυτιλήνη με προσκεκλημένους όλους τους τοπικούς φορείς, φυσικά και όλους τους τοπικούς Βουλευτές –κι εσείς μπορείτε να είστε παρών- τα επιμελητήρια και την περιφέρεια. Όλο αυτό θα γίνει υπό την εποπτεία της Γενικής Γραμματείας Αιγαίου. Θα είναι εκεί όλη η υπηρεσία μας, για να ανοίξουμε από μηδενική βάση τη συζήτηση των ακτοπλοϊκών συνδέσεων του βορείου Αιγαίου. 
Ανακοινώσαμε επίσης ότι την επομένη της ημερίδος, στις 10 Φεβρουαρίου, ημέρα Παρασκευή, θα γίνει συμβούλιο ακτοπλοϊκών συγκοινωνιών στη Μυτιλήνη, ακριβώς την επομένη της ημερίδας, για να δούμε απ’ όλες αυτές τις προτάσεις που ακούστηκαν στην ημερίδα της Πέμπτης πόσες μπορούν να γίνουν πραγματικότητα και τι ενδιαφέρον θα εκδηλώσουν οι εταιρείες στο συμβούλιο που θα γίνει την επόμενη ημέρα, την Παρασκευή. 
Στη δευτερολογία μου θα γίνω πιο συγκεκριμένος ως προς τις γραμμές. 
Ευχαριστώ.","ΣΠΥΡΙΔΩΝ–ΑΔΩΝΙΣ ΓΕΩΡΓΙΑΔΗΣ",96
"81272"," Ευχαριστούμε, κύριε Υφυπουργέ.
Το λόγο έχει ο κ. Γαληνός για την ανάπτυξη της δευτερολογίας του.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81273"," Κύριε Υπουργέ, πρέπει να αναγνωρίσω ότι είστε από τους λίγους εκπροσώπους της Κυβέρνησης που μπαίνετε κατευθείαν στην ουσία των θεμάτων και απαντάτε επ’ αυτής. Πιστεύω  ότι στη δευτερολογία σας θα είστε πιο σαφής και πιο ικανοποιητικός ως προς το αίτημα των Λημνιών. 
Πρέπει να πω ότι τα ερωτήματα, τα οποία τίθενται και από την πλευρά μου, τίθενται με τη διάθεση να δοθούν λύσεις στα πραγματικά προβλήματα. Προβλήματα, που στοιχειώνουν την καθημερινότητα χιλιάδων συμπολιτών μου. 
Η ζωή στα νησιά είναι δύσκολη. Στα μικρότερα και απομονωμένα νησιά είναι ακόμα πιο δύσκολη. Δύσκολη με έναν τρόπο, που ο κάτοικος των Αθηνών και των αστικών κέντρων της ηπειρωτικής Ελλάδας, δεν μπορεί να αντιληφθεί. Δύσκολη γιατί δεν υπάρχει θωράκιση σε θέματα υγείας. Δύσκολη γιατί δεν υπάρχει διαθεσιμότητα κρίσιμων υπηρεσιών. Δύσκολη γιατί υπάρχουν ζητήματα, η διεκπεραίωση των οποίων δεν μπορεί να γίνει τοπικά, αλλά προϋποθέτει οι κάτοικοι να έρθουν στην Αθήνα. Και τις μεταβάσεις αυτές, τις μεταβάσεις ανάγκης, οφείλουμε να τις καταστήσουμε όσο το δυνατόν πιο εύκολες και πιο αξιοπρεπείς, για να σπάσει, επιτέλους, ο φαύλος κύκλος της εγκατάλειψης και της απομόνωσης που νιώθουν οι ακρίτες, νησιώτες του ακριτικού βορείου Αιγαίου.  
Ο σχεδιασμός των μέτρων δράσης για να είναι αποτελεσματικός πρέπει να είναι ενιαίος, συστηματικός και συνολικός. Οφείλουμε να βάλουμε στο επίκεντρο τον άνθρωπο που πρέπει να επισκεφθεί την Αθήνα για μια ιατρική υπόθεση ή για να βγάλει τη σύνταξη του ή για όποιον άλλο λόγο. Έχει αυτός ο άνθρωπος τη δυνατότητα να ταξιδέψει οικονομικά; Όχι βέβαια. Το αεροπορικό εισιτήριο είναι πολύ ακριβό. Και το υπάρχον πρόγραμμα πτήσεων, λόγω του ωραρίου εκτέλεσης του, δεν βοηθάει τη διεξαγωγή ενός ταξιδιού από τη Λήμνο στην Αθήνα αυθημερόν. Δημιουργείται έτσι επιπλέον, οικονομική επιβάρυνση της υποχρέωσης για διανυκτέρευση. Προσέξτε. Αυτό το κόστος για ένα συνταξιούχο του ΟΓΑ είναι μια και δύο συντάξεις. Και αυτό σε όρους οικιακής οικονομίας συνιστά τραγωδία. 
Το πρόβλημα των τιμών πρέπει να αντιμετωπιστεί. Το πρόγραμμα του προγράμματος πτήσεων πρέπει επίσης να αντιμετωπιστεί. Οι πτήσεις Αθηνών-Αλεξανδρούπολης και Αθηνών-Καβάλας, θα μπορούσαν να κάνουν ενδιάμεσους σταθμούς στη Λήμνο. Αυτό θα είχε πολλαπλές ωφέλειες και για τη Λήμνο και για την αεροπορική εταιρεία καθώς και την ελάχιστη χρονική επιβάρυνση, που δεν νομίζω ότι δημιουργεί ιδιαίτερο πρόβλημα και θα καταθέσω συγκεκριμένη πρόταση.
Το ακτοπλοϊκό πρόβλημα είναι η άλλη πλευρά της μέγγενης του αποκλεισμού, που βιώνουν οι κάτοικοι της Λήμνου. Το ακτοπλοϊκό αποτελεί τροχοπέδη στην οικονομική ανάπτυξη του νησιού, στον τουρισμό, στην κάθε μορφής οικονομική δραστηριότητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε θα ήθελα ακόμα ένα λεπτό, κύριε Πρόεδρε.
Τον τελευταίο καιρό το πρόβλημα έχει πάρει εκρηκτικές διαστάσεις. Ο κόσμος και οι θεσμικοί φορείς του νησιού ξεσηκώθηκαν –και καλά έκαναν, γιατί έχουν δίκιο- γιατί «ο κόμπος έφτασε στο χτένι». Γιατί τα πλοία δεν πρέπει να είναι μόνο αξιόπλοα, άλλα να προσφέρουν και αξιοπρεπείς συνθήκες ταξιδιού και βέβαια σε προσιτές τιμές. 
Ο τρόπος με τον οποίο τους αντιμετωπίσατε είναι όντως εποικοδομητικός και θέλω να σας ευχαριστήσω γι’ αυτό. Παράλληλα, πρέπει να πούμε ότι υπάρχει η διακομματική διαβεβαίωση για επίλυση του προβλήματος, η οποία πρέπει όμως σύντομα, άμεσα, να μετατραπεί σε δράση.
Το υπάρχον πλοίο το «AQUA MARIA» πρέπει να αντικατασταθεί. Και πρέπει να αντικατασταθεί άμεσα, κύριε Υπουργέ, και όχι στο χρονικό ορίζοντα των δύο ετών, που έχει δικαίωμα η εταιρεία ή μάλλον την υποχρέωση, για να αντικαταστήσει το πλοίο.","ΣΠΥΡΙΔΩΝ ΓΑΛΗΝΟΣ",81
"81274"," Ολοκληρώστε, παρακαλώ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81275"," Ολοκληρώνω, κύριε Πρόεδρε.
Η καλή πρόθεση φαίνεται να υπάρχει. Πρέπει τώρα αυτή η πρόθεση να μετατραπεί σε πράξη. Ο ακριτικός και νησιωτικός ελληνισμός της Λήμνου αξίζει το καλύτερο και οφείλουμε να του το προσφέρουμε. 
Και θέλω να προσθέσω κάτι ακόμα, κύριε Πρόεδρε, και θα μου το επιτρέψετε για τριάντα δευτερόλεπτα.
Υπάρχει ένας φαύλος κύκλος σε αυτήν τη διαδικασία. Ένας φαύλος κύκλος που λειτουργεί για όλο το Αιγαίο συνολικά. Βάζουν παλιά επιβατικά πλοία, γιατί η επιβατική κίνηση είναι περιορισμένη και δεν τους συμφέρει να βάλουν καινούργια. Η κίνηση είναι περιορισμένη, εξαιτίας της παλαιότητας των πλοίων και των άσχημων συνθηκών του ταξιδιού. Και βεβαίως παράλληλα, είναι και μεγάλη η διάρκεια του ταξιδιού.","ΣΠΥΡΙΔΩΝ ΓΑΛΗΝΟΣ",81
"81276"," Σας παρακαλώ, έχουμε πίεση χρόνου, κύριε Γαληνέ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81277"," Αυτές οι συνθήκες είναι τροχοπέδη για τους όρους διαβίωσης του ακριτικού νησιωτικού ελληνισμού και της συνολικής οικονομικής ανάκαμψης των νησιών μας.
Πρέπει επιτέλους να υπερβούμε αυτόν το φαύλο κύκλο. Να δούμε τα πράγματα με μια άλλη λογική. Και να μη δίνουμε τις απαντήσεις, που μου διαβάσατε, ως προς το κόστος των αεροπορικών εισιτηρίων.
Υπάρχει ανάγκη για μια άλλη λογική. Πιστεύω ότι έχετε αυτή τη νοοτροπία και αυτή τη φιλοσοφία και πραγματικά ελπίζω ότι και θα ικανοποιήσετε με την απάντησή σας, αλλά και θα δώσετε προοπτική και ελπίδα στους ακρίτες νησιώτες μας.","ΣΠΥΡΙΔΩΝ ΓΑΛΗΝΟΣ",81
"81278"," Πολύ ωραία, ευχαριστούμε. 
Κύριε Υπουργέ, έχετε το λόγο. Παρακαλώ με οικονομία χρόνου, γιατί έχουμε υπερβεί όλα τα όρια.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81279"," Ευχαριστώ για τα καλά σας λόγια, κύριε συνάδελφε. 
Δεν ξέρω αν θα ικανοποιήσω. Εγώ θα σας πω αυτό που είναι εφικτό να συμβεί. Κατ’ αρχάς, να πω –για να το ξέρουν οι κάτοικοι της Λήμνου- ότι η εταιρεία έχει μια ισχυρή σύμβαση στα χέρια της και το πλοίο «AQUA MARIA», σύμφωνα με όλες τις απόψεις της νομικής υπηρεσίας του Υπουργείου, πληροί τους όρους συμβάσεως. 
Αυτό το λέω, κυρίως, για όσους βγαίνουν και λένε άκριτα ότι ο Υπουργός υπογράφει ό,τι θέλει. Ο Υπουργός δεν υπογράφει ό,τι θέλει γιατί οι υπογραφές ή οι μη υπογραφές ενός εκάστου Υπουργού δεσμεύουν το κράτος και δημιουργούν νομικές συνέπειες για το κράτος. Άρα, λοιπόν, δεν είναι έτσι τα πράγματα. 
Για το μακροχρόνιο θέμα των γενικών συνδέσεων σας είπα ότι θα το συζητήσουμε στην ημερίδα στις 9 Φεβρουαρίου και θα δούμε τις συγκεκριμένες προτάσεις στο ΣΑΣ στις 10 Φεβρουαρίου. Δεν θα σας πω κάτι εδώ, διότι αυτά θα γίνουν δημοσίως, θα είναι δεσμευτικά και γνωστά με την εταιρεία και θα ξέρουν οι κάτοικοι τι θα μπορούν να περιμένουν για το επόμενο διάστημα πολύ συγκεκριμένα. 
Ως προς το βραχυχρόνιο θέμα της αντικαταστάσεως του πλοίου «AQUA MARIA», πρέπει να πω στους κατοίκους ότι έχουμε και εγώ προσωπικά και η υπηρεσία πιέσει την εταιρεία, έχω θέσει αίτημα στην εταιρεία για αντικατάσταση του πλοίου «AQUA MARIA» στο πλαίσιο των δυνατοτήτων της εποχής. 
Εδώ, κύριε συνάδελφε, θέλω να σας πω την ακριβή πραγματικότητα, για να την ακούσουν όλοι οι νησιώτες μας, όχι μόνο οι κάτοικοι της Λήμνου, αλλά οι πάντες. Χθες έγινε η πρώτη διακομματική σύσκεψη που συγκλήθηκε στο Υπουργείο μεταξύ των κομμάτων που στηρίζουν την Κυβέρνησή μας. Από τη Νέα Δημοκρατία συμμετείχε ο κ. Γιάννης Πλακιωτάκης, υπεύθυνος του αρμοδίου τομέα της Νέας Δημοκρατίας και από το ΠΑΣΟΚ η κ. Κατερίνα Μπατζελή, αντίστοιχη υπεύθυνη του τομέα ναυτιλίας του ΠΑΣΟΚ. 
Είχαμε μια πλήρη παρουσίαση του πορίσματος για την ακτοπλοΐα, στο οποίο καταλήξαμε μετά από σαράντα μέρες εντατικής δουλειάς με όλους τους εμπλεκομένους φορείς, με τις εταιρείες, με τις υπηρεσίες, με τα ναυτεργατικά σωματεία, με τα επιμελητήρια, με τους πάντες, όπου έχουμε καταλήξει στην εικόνα του σήμερα. 
Η εικόνα του σήμερα είναι πάρα πολύ δύσκολη. Μιλάμε για μια αγορά, εις την οποία οι ακτοπλοϊκές εταιρείες σωρεύουν ζημιές άνω των 350 εκατομμυρίων ευρώ, σε μια εποχή όπου όλοι γνωρίζουμε ότι οι τράπεζες δεν έχουν πια ρευστότητα, την ίδια στιγμή που τα Ελληνικά Πετρέλαια ζητάνε την αγορά των καυσίμων τοις μετρητοίς και μάλιστα από προχθές και με κάποιους όρους που θα τους δούμε.
Άρα, λοιπόν, έχουμε μπροστά μας τον πραγματικό κίνδυνο –χωρίς ίχνος υπερβολής- να ξυπνήσουμε μια μέρα και να μην κινείται ούτε ένα πλοίο στο Αιγαίο, να σταματήσουν όλα! Αν δείτε το πετρέλαιο να ανεβαίνει πάνω από ένα όριο, μην πάτε καθόλου στο λιμάνι για να φύγετε. 
Επομένως, μην καλλιεργούμε σήμερα στον κόσμο υπερβολικές προσδοκίες που δεν θα γίνουν πραγματικότητα. Θα καταλάβουμε, καλώς-κακώς, δυστυχώς-ευτυχώς, ότι η οικονομική πραγματικότητα που βιώνουμε θα μας αναγκάσει όλους να κάνουμε ένα βήμα πίσω στις απαιτήσεις μας, για να έχουμε πλοία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θέλω να πω και το εξής, για να κλείσω.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"81280"," Για το «AQUA MARIA»;","ΣΠΥΡΙΔΩΝ ΓΑΛΗΝΟΣ",81
"81281"," Σας είπα ότι έχουμε κάνει το αίτημα στην εταιρεία και η εταιρεία μας είπε ότι θα μας απαντήσει την επόμενη εβδομάδα για το αν μπορεί να προχωρήσει στην αντικατάσταση του πλοίου «AQUA MARIA». 
Θα αναμείνω την απάντηση της εταιρείας για να ξεκαθαρίσει το θέμα. Εγώ δεν έχω τη νομική δυνατότητα να επιβάλω στην εταιρεία. Όμως, είμαστε σε μια συζήτηση και πιστεύω ότι αυτή γίνεται σε καλό κλίμα.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"81282"," Παρακαλώ, κύριε Υπουργέ, ολοκληρώστε.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81283"," Κλείνω αμέσως, κύριε Πρόεδρε. 
Θέλω, λοιπόν, να πω ότι τη Δευτέρα το μεσημέρι στις 15.00’ έχουμε τη δεύτερη συνάντηση της διακομματικής επιτροπής για την ακτοπλοΐα. Έχουν δεσμευθεί και τα άλλα δυο κόμματα ότι θα έλθουν με τις δικές τους προτάσεις. Θα πάρουμε αποφάσεις τη Δευτέρα, για το τι θέλουμε να κάνουμε και θα ανακοινωθούν σε όλους. Αυτές οι αποφάσεις που θα πάρουμε και τα τρία κόμματα θα δεσμεύσουν την Κυβέρνησή μας και εμένα προσωπικά ως προς την υλοποίησή τους. Το θέμα της ακτοπλοΐας μας καίει, μας απασχολεί, μας ανησυχεί και δεν θα το αφήσουμε στην τύχη του. 
Ευχαριστώ πάρα πολύ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"81284"," Ευχαριστούμε. 
Κυρίες και κύριοι συνάδελφοι, η τρίτη με αριθμό 421/23-1-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Παιδείας, Διά Βίου Μάθησης και Θρησκευμάτων και Οικονομικών, σχετικά με την καταβολή των δεδουλευμένων στις καθαρίστριες των σχολείων της χώρας, δεν θα συζητηθεί λόγω κωλύματος του Υπουργού και διαγράφεται. 
Θα συζητηθεί τώρα η τέταρτη με αριθμό 415/23-1-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Αλέξανδρου Χρυσανθακόπουλου προς τον Υπουργό Προστασίας του Πολίτη, σχετικά με την ένταξη του ειδικού ένστολου προσωπικού ασφαλείας που ανήκει σε ΝΠΔΔ, στο Υπουργείο Προστασίας του Πολίτη.  
Στην επίκαιρη ερώτηση του κ. Βουλευτή θα απαντήσει ο Υφυπουργός Προστασίας του Πολίτη κ. Εμμανουήλ Όθωνας. 
Το λόγο έχει ο κ. Χρυσανθακόπουλος προκειμένου να αναπτύξει την επίκαιρη ερώτησή του.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81285","  Ευχαριστώ, κύριε Πρόεδρε.
Η ερώτησή μου αποσκοπεί σε μία θεσμική μεταβολή, τροποποίηση του χαρακτήρα εργασίας ήδη δημοσίων υπαλλήλων. Αναφέρομαι σε ενόπλους και ενστόλους, οι οποίοι εκτελούν οιονεί αστυνομικά καθήκοντα και οι οποίοι αποτελούν μέρος μιας ευρύτερης κατηγορίας του ειδικού προσωπικού ασφαλείας.
Από το σύνολο αυτού του κόσμου που εργάζεται σε διάφορα αντικείμενα, η δική μου ερώτηση αφορά μόνο όσους έχουν –το τονίζω αυτό- βιβλιάριο ασφαλείας του δημοσίου και τελούν στο πλαίσιο της υπηρεσίας τους ως δημόσιοι υπάλληλοι και έχουν απογραφεί ως δημόσιοι υπάλληλοι. Δεν αναφέρομαι στο σύνολο της ειδικής κατηγορίας. Αυτοί θα μπορούσαν με παρέμβαση του Υπουργού Προστασίας του Πολίτη και με μια νομοθετική πράξη να συναποτελέσουν ένα σώμα όπως οι ειδικοί φρουροί ή συνοριοφύλακες, το οποίο θα ενταχθεί στο Υπουργείο Προστασίας του Πολίτη. 
Πρέπει να τονίσω εδώ ότι το θεωρώ αναγκαίο και επιβεβλημένο, γιατί αυτό το ειδικό ένστολο προσωπικό ασφαλείας και εκπαιδεύεται στο πλαίσιο των εγκαταστάσεων του Υπουργείου Προστασίας του Πολίτη από τις αστυνομικές δυνάμεις, από την ειδική υπηρεσία και επανεκπαιδεύεται περιοδικά και υποχρεωτικά.
Θέλω να πω μάλιστα χαρακτηριστικά για να διευκολύνω τον Υπουργό ότι δεν υπογράφουν συμβάσεις, είναι μόνιμοι -δεν αναφέρομαι σε ιδιωτικού δικαίου αορίστου χρόνου, αναφέρομαι μόνο σε νομικά πρόσωπα δημοσίου δικαίου- ορκίζονται και δύο χρόνια είναι δόκιμοι. Με βάση, λοιπόν, όλα αυτά τα στοιχεία υπάρχουν οι προϋποθέσεις να υπάρξει νομοθετική και θεσμική πρωτοβουλία εκ μέρους του Υπουργείου, να δομηθεί αυτή η σχέση εργασίας σε κανόνες οι οποίοι θα είναι πιο αποδοτικοί και αποτελεσματικοί.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81286"," Ευχαριστώ, κύριε Χρυσανθακόπουλε.
Το λόγο έχει ο Υφυπουργός Προστασίας του Πολίτη, κ. Εμμανουήλ Όθωνας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81287"," Σας ευχαριστώ, κύριε Πρόεδρε.
Επανέρχεται διά της επικαίρου ερωτήσεως του συναδέλφου ένα θέμα το οποίο έχει τεθεί και από τον ίδιο και –νομίζω-  από άλλους συναδέλφους υπό τη διαδικασία της απλής κοινοβουλευτικής ερώτησης. Μάλιστα, πολύ πρόσφατα το Υπουργείο Προστασίας του Πολίτη έχει εκθέσει τις απόψεις του γύρω από το θέμα.
Δίνεται, όμως, σήμερα η δυνατότητα να επαναλάβουμε και να αποσαφηνίσουμε κάποια πράγματα. Κατ’ αρχάς αποτελεί ένα ουσιαστικό βήμα από την πλευρά του συναδέλφου ο περιορισμός του αντικειμένου της συζήτησης που αφορά προσωπικό ασφαλείας νομικών προσώπων δημοσίου δικαίου. Δεν συζητάμε, δηλαδή, ούτε από τη δική του πλευρά για προσωπικό που έχει σχέση ιδιωτικού δικαίου. Αναφέρεται αποκλειστικά στις περιπτώσεις εκείνες οι οποίες, όπως ισχυρίζεται, υπάγονται σε καθεστώς υπαλλήλου του δημοσίου.
Δεν είμαι βέβαιος, κύριε συνάδελφε, ότι είναι έτσι ακριβώς τα πράγματα. Εμείς ως Υπουργείο έχουμε μια εικόνα και στοιχεία, που όπως ξέρετε νομίζω ότι η αξιοπιστία τους δεν πρέπει να αμφισβητείται γιατί το Υπουργείο Προστασίας του Πολίτη εμπλέκεται σε διάφορες φάσεις της διαδικασίας είτε πρόσληψής τους είτε εκπαίδευσής τους είτε σε συνεργασία με τον φορέα επιτήρησης για την καλή εκτέλεση των καθηκόντων τους. Για μας το προσωπικό αυτό είναι προσωπικό, όπως ξέρετε του φορέα, αμείβεται με δαπάνες του φορέα, οι εργασιακές του σχέσεις, το διοικητικό και πειθαρχικό του δίκαιο είναι και όπως των άλλων εργαζομένων του αντίστοιχου φορέα που έχει τοποθετηθεί.
Η Ελληνική Αστυνομία εμπλέκεται στην όλη διαδικασία για τη διασφάλιση των αναγκαίων προϋποθέσεων, για την εκπλήρωση των αδιαπραγμάτευτων κριτηρίων αλλά και για την εξασφάλιση καλής εκτέλεσης των καθηκόντων μιας και μιλάμε για καθήκοντα ασφαλείας που επηρεάζουν –φαντάζομαι ότι είναι κατανοητό από όλους- σε μεγάλο βαθμό την ασφάλεια και τη δημόσια τάξη.
Επομένως, η Αστυνομία επί της ουσίας για το προσωπικό αυτό, κύριε συνάδελφε, παρέχει ένα είδος know-how για να μπορούν τα νομικά πρόσωπα, οι επιχειρήσεις και οι υπόλοιποι φορείς που χρειάζονται από τη φύση της δραστηριότητάς τους προσωπικό ασφαλείας, να το πάρουν με τις καλύτερες προϋποθέσεις, να εκπληρώνονται τα βασικά κριτήρια και να έχουν μια μίνιμουμ εκπαίδευση.
Από αυτό μέχρι το επόμενο βήμα, που είναι μια κατηγορία αυτού του προσωπικού να γίνει ουσιαστικά κατηγορία προσωπικού του Υπουργείου Προστασίας του Πολίτη, υπάρχει μια απόσταση την οποία και το υφιστάμενο νομοθετικό πλαίσιο δεν επιτρέπει και νομίζω ότι σηκώνει πάρα πολλή συζήτηση για να μπορεί κάποιος να είναι στο θέμα αυτό, σ’ αυτή τη φάση τουλάχιστον, θετικός.","ΕΜΜΑΝΟΥΗΛ ΟΘΩΝΑΣ",376
"81288"," Ευχαριστούμε, κύριε Υφυπουργέ.
Κύριε Χρυσανθακόπουλε, έχετε το λόγο για την ανάπτυξη της δευτερολογίας σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81289"," Προφανώς, η απόσταση ανάμεσα στο συνοριοφύλακα και τον ειδικό φρουρό και το Υπουργείο Προστασίας του Πολίτη ήταν ένα βήμα. Η αντίστοιχη κατηγορία είναι πολλά βήματα. Κάποιοι μέσα στο Υπουργείο δεν θέλουν. Αυτοί δεν θέλουν, γιατί θα πρέπει να κοπιάσουν, να μαζέψουν τα στοιχεία και να συγκροτήσουν μια δομή. Άρα, λοιπόν, η αρχή της μικρότερης προσπάθειας επιβάλλεται στην αρχή της υποχρέωσης να βρούμε λύση και να υλοποιούμε πολιτικές.
Πολύ ωραία σας παραπλανούν αυτά τα στοιχεία που σας έχουν δώσει οι συνεργάτες σας -και δεν αναφέρομαι σε αυτούς του Υπουργού, αλλά στους υπηρεσιακούς του Υπουργείου, τους οποίους μέμφομαι- διότι, όταν αναφερόμαστε αποκλειστικά στην ερώτηση σε νομικά πρόσωπα δημοσίου δικαίου και σε δημοσίους υπαλλήλους, η λογιστική μεταφορά από τις υπηρεσίες που εργάζονται στο Υπουργείο Δημόσιας Τάξης, για να μην υπάρχει επιβάρυνση στον προϋπολογισμό, είναι εύκολη, αρκεί να σχεδιαστεί, εκτός και αν η γραφειοκρατία αρνείται, γιατί θα έχει περισσότερη δουλειά.
Έρχομαι, όμως, στο περιεχόμενο. Όταν κάποιος αναλαμβάνει φρούρηση στόχων, εγκαταστάσεων, εντοπισμού υπόπτων και αποτροπής ληστειών, αποτροπής έκνομης ενέργειας προσώπων και προστασία πραγμάτων και χρηματαποστολών και εργάζεται στο Υπουργείο Υγείας -στα νοσοκομεία- στο Πολιτισμού και στο Παιδείας -με το Αρεταίειο Νοσοκομείο, που ανήκει στο Υπουργείο Παιδείας, για παράδειγμα- είναι δημόσιος υπάλληλος, δεν είναι αορίστου χρόνου, αλλά μόνιμος δημόσιος υπάλληλος και είναι ένστολος, έχει και πιστόλι, δεν είναι ένας οποιοσδήποτε -και δεν βλέπουμε τι κάνουν στην Ιταλία, τι κάνουν σε άλλες χώρες, όπου ενοποιούν κατηγορίες και τις έχουν σε μια δομή, όπου τελικά η ασφάλεια του πολίτη, η προστασία του πολίτη είναι ενιαία πολιτική- αυτός, λοιπόν, εκτελεί οιονεί αστυνομικά καθήκοντα.
Και αντί να επισημανθούν αυτές οι πτυχές -και δεν αναφέρομαι στις προθέσεις σας, αναφέρομαι στα δεδομένα- αντί να διευκολυνθούν αυτά, τι κάνουμε; Στεκόμαστε σε ένα νόμο του 1983, ο οποίος αφορά αυτές τις ιδιωτικού χαρακτήρα συμβάσεις, εκτός και αν η πολιτική της Κυβέρνησης είναι τα αστυνομικά καθήκοντα να ιδιωτικοποιηθούν. Να φωνάξουμε τις διεθνείς ιδιωτικές εταιρείες οι οποίες αναλαμβάνουν τη φύλαξη και προσλαμβάνουν μισθοφόρους για τους πολέμους -να μην αναφέρω ποιες- να αναλάβουν και αυτά τα καθήκοντα. Να ιδιωτικοποιηθεί η Ελληνική Αστυνομία.
Αν αποτελεί μέρος αυτής της πολιτικής, εγώ το καταγγέλλω, όπως καταγγέλλω και την ολιγωρία τον ήδη δημόσιο υπάλληλο να μην τον εντάσσουμε στο πλαίσιο εκείνης της πολιτικής κατεύθυνσης όπου θα εκτελεί τα καθήκοντα που οφείλει. Σκεφθείτε ότι αυτοί οι άνθρωποι απαγορεύεται δια νόμου να μεταταχθούν, αν δεν ξεπεράσουν τα πενήντα τρία τους χρόνια. Κάθε πράξη μετάταξης είναι άκυρη.
Θέλω να πω, λοιπόν, ότι χρειάζεται τι; Χρειάζεται να πάρουμε το ν. 2800/2000, να βάλουμε, δυστυχώς και το ν. 2168/1993 περί ιδιωτών και να συγκρίνουμε, στη συνέχεια να κληθούν οι υπηρεσιακοί παράγοντες, να πραγματοποιηθεί μια σοβαρή σύσκεψη και να βρούμε τη νομική φόρμουλα πώς θα γίνει αυτού του είδους η μετάταξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για ποιο λόγο ζητάω τη μετάταξη; Διότι, όταν κάποιος είναι αστυνομικός, αλλά εν μέρει αστυνομικός και είναι δημόσιος υπάλληλος -και δεν αναφέρομαι στα νομικά πρόσωπα ιδιωτικού δικαίου ή στις συμβάσεις αορίστου χρόνου ή σε άλλες- θα πρέπει να ενταχθεί όχι στην απλή εποπτεία, στην υποχρεωτική επανεκπαίδευση, αλλά στη μόνιμη υπαγωγή.
Θα σας πω και κάτι άλλο, κύριε Υπουργέ. Δεν είμαι περήφανος που δεν πέρασαν κανονικά από τις αστυνομικές σχολές και οι ειδικοί φρουροί, που όφειλαν κάποτε να μπουν και μετά μπήκαν, αλλά και οι συνοριοφύλακες. Έγιναν πολύ πρόχειρα αυτά τα πράγματα.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81290"," Ολοκληρώστε την αγόρευσή σας, σας παρακαλώ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81291"," Ολοκληρώνω, κύριε Πρόεδρε.
Πρέπει να έχουμε διαρκή επανεκπαίδευση -όχι μόνο των έξι ημερών, αλλά πολλών εβδομάδων- για να πληρούν αυτοί οι άνθρωποι τα νέα κριτήρια της συμπεριφοράς, της στάσης, της ετοιμότητας, της εκγύμνασης και όλα αυτά που απαιτούνται, καθώς και του πνεύματος του πολιτισμού μας, το οποίο καλούνται να υπερασπίσουν. Γι’ αυτό ζητάω αναβάθμιση του Υπουργείου και η ερώτησή μου είναι μια ερώτηση προσφοράς σε σας να πάρετε την πρωτοβουλία.
Σήμερα δεν σας ζητάω να απαντήσετε «ναι», αλλά να μην απαντήσετε οπωσδήποτε «όχι». Το θέμα πρέπει να μελετηθεί.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81292"," Ευχαριστούμε τον κ. Χρυσανθακόπουλο.
Κύριε Υφυπουργέ,  έχετε το λόγο να δευτερολογήσετε.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81293"," Κύριε συνάδελφε, με την ίδια σας την επιχειρηματολογία, με τρόπο που δεν χρειάζεται εγώ να προσθέσω κάτι, νομίζω ότι επιβεβαιώσατε ότι αυτό που είπα κλείνοντας την πρώτη μου παρέμβαση είναι πραγματικότητα, ότι υπάρχει μία απόσταση θεσμική, νομοθετική και διοικητική, η οποία χρήζει διευκρινήσεων, η οποία χρήζει μιας επεξεργασίας για το που μπορεί να οδηγήσει. Εγώ δεν θέλω να είμαι απόλυτος σ’ αυτό. Η απάντησή μου είναι ότι για την ειδική και συγκεκριμένη κατηγορία προσωπικού που αναφέρεστε, δεν είναι κάτι το οποίο σε πολιτικό επίπεδο το Υπουργείο απορρίπτει ως μη βάσιμο συζήτησης.
Όμως, αυτό είπα και θα επαναλάβω -και θα επαναλάβω τα δικά σας λόγια που κάνατε μία αναφορά σε διατάξεις νομοθετικές του 1983, του 1998, οι οποίες χρήζουν αλλαγής- ότι πρέπει να δούμε με ποιο τρόπο και από ποιους κινδύνους, ενδεχομένως, πρέπει να προστατευθεί η μετεξέλιξη κάποιων ανθρώπων στην ειδική κατηγορία προσωπικού του Υπουργείου Προστασίας του Πολίτη, όπως τις συζητάτε.
Θέλω, λοιπόν, αφού ξεκαθαρίζουμε σήμερα με απόλυτη σαφήνεια και σε ό,τι αφορά τη γνώση του πράγματος που έχω εγώ προσωπικά για πρώτη φορά τόσο ξεκάθαρα, ότι μιλάμε μόνο για προσωπικό, όπως εσείς το προσδιορίσατε και όχι για συμβάσεις ιδιωτών, που είναι η συντριπτική πλειοψηφία με νομικά πρόσωπα είτε ιδιωτικού είτε δημοσίου δικαίου, είτε επιχειρήσεις και ότι αποτελεί αντικείμενο συζήτησης, κοινού προβληματισμού, επεξεργασίας, που μπορεί να κατατείνει σε μία λύση που θα ενοποιεί. Είμαστε πράγματι, σε μία περίοδο ενοποίησης δυνάμεων, δυνατότητας καλύτερου σχεδιασμού και συντονισμού, ειδικά σε λεπτά θέματα, όπως είναι το θέμα της ασφάλειας. Υπό αυτήν την έννοια, εμείς δεν αποκλείουμε καμμία συζήτηση. 
Δεν έχουμε, όμως, αυτήν τη στιγμή –και είμαι απόλυτα ειλικρινής μαζί σας- καμμία ετοιμότητα στο να υιοθετήσουμε ένα αίτημα, ούτε τη νομοθετική προετοιμασία και επεξεργασία, που είναι απαραίτητη για να γίνει άμεσα.
Θα ήθελα να είστε για ένα πράγμα βέβαιος, κύριε συνάδελφε και με αυτό θα κλείσω. Καμμία υπηρεσιακή γραφειοκρατία σε ό,τι αφορά την πολιτική ηγεσία του Υπουργείου Προστασίας του Πολίτη δεν μπορεί να σταθεί εμπόδιο σε εύλογα ζητήματα που υπηρετούν το δημόσιο συμφέρον. 
Να είστε καλά.","ΕΜΜΑΝΟΥΗΛ ΟΘΩΝΑΣ",376
"81294"," Ευχαριστούμε τον κύριο Υφυπουργό.
Ακολουθεί η πέμπτη με αριθμό 420/23-1-2012 επίκαιρη ερώτηση δευτέρου κύκλου της Βουλευτού του Συνασπισμού Ριζοσπαστικής Αριστεράς κ. Ευαγγελίας Αμμανατίδου-Πασχαλίδου προς τους Υπουργούς Ανάπτυξης, Ανταγωνιστικότητας και Ναυτιλίας και  Αγροτικής Ανάπτυξης και Τροφίμων, σχετικά με τα θέματα αδειοδοτήσεων, φορολόγησης, πιστοποίησης και ελέγχου που αφορούν τους βιοκαλλιεργητές αγρότες της χώρας.
Στην ερώτηση θα απαντήσει ο Αναπληρωτής Υπουργός, κ. Ξυνίδης.
Κυρία Αμμανατίδου, έχετε το λόγο για δύο λεπτά, για να αναπτύξετε την επίκαιρη ερώτησή σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81295"," Ευχαριστώ, κύριε Πρόεδρε.
Είναι γνωστό ότι με το π.δ. 115∕2008 οι παραγωγοί βιολογικών προϊόντων που πωλούν τα προϊόντα τους στις υπαίθριες αγορές, αδειοδοτούνταν από τον Οργανισμό Λαϊκών Αγορών, το γνωστό ΟΛΑ και με το νόμο του «Καλλικράτη» από 1-1-2010 αδειοδοτούνται από τους οικείους δήμους.
Ο νέος φορολογικός νόμος, που επιβλήθηκε αδίκως σε όλους τους παραγωγούς είτε βιολογικών είτε συμβατικών προϊόντων, που πωλούν μόνοι τους τα προϊόντα τους στις υπαίθριες αγορές, μεταχειρίζεται τους αγρότες ως εμπόρους και τους επιβάλλει να έχουν ταμειακές μηχανές στους πάγκους, αντιμετωπίζοντας επί της ουσίας με τον ίδιο τρόπο, κύριε Υπουργέ, τους παραγωγούς και τους εμπόρους.
Γνωστό είναι ότι δεκαέξι σύλλογοι πανελλαδικά, σε επίπεδο πρώην νομαρχιών, δεν αποδέχθηκαν αυτήν την επιβολή, να βάλουν ταμειακές μηχανές, όπως είναι ολόκληρη η Κρήτη κι έχουν καταθέσει και τις παραγωγικές τους άδειες. 
Σ’ αυτό το άδικο μέτρο που εσείς που επιβάλλετε, έρχεται τώρα το Υπουργείο Οικονομικών μέσω του ΣΔΟΕ, να επιβάλει απανωτούς ελέγχους και να επιβάλει βεβαίως, υψηλά πρόστιμα, που μπορεί να φθάνουν τα 2.000 ευρώ κάθε φορά και οδηγούν σε ένα αδιέξοδο τους βιοκαλλιεργητές, που θέλουν να έρθουν σε μία άμεση επαφή με τους τελικούς καταναλωτές. 
Επειδή το Υπουργείο Αγροτικής Ανάπτυξης και Τροφίμων οφείλει να θεσμοθετήσει για τις αγορές βιολογικών προϊόντων, έναν τύπο αγοράς ξεχωριστό και διακριτό από το σύστημα λαϊκών αγορών του δικού σας Υπουργείου, του Υπουργείου Ανάπτυξης, με βάση το αυτονόητο δικαίωμα των αγροτών και καταναλωτών να συναλλάσσονται άμεσα χωρίς τους μεσολαβητές, χωρίς τις παρεμβάσεις των τρίτων και επειδή με βάση την αναθεώρηση της ΚΑΠ, είναι σαφής η στήριξη της απευθείας διάθεσης τής τροφής των τοπικών αγροτών και των αγορών αγροτών εν γένει κι επειδή οι λαϊκές αγορές των βιολογικών προϊόντων είναι οι μοναδικές αμιγώς, παραγωγικές αγορές στη χώρα, δημιουργήθηκαν αποκλειστικά από τους ίδιους τους βιοκαλλιεργητές, χωρίς καμμία χρηματοδότηση από το κράτος -φεύγοντας κιόλας από τη λαϊκή αγορά καθαρίζουν μέχρι και το χώρο που τους φιλοξενεί- κι επειδή σύμφωνα με το ν.3874/10 ορίζεται σαφέστατα ότι στις δραστηριότητες της αγροτικής εκμετάλλευσης περιλαμβάνεται εκτός από την παραγωγή των προϊόντων και η αποθήκευση, τυποποίηση σε συσκευασία και εν γένει τοποθέτηση μέχρι του σταδίου της χονδρικής και λιανικής πώλησης, αποκλειστικά των προϊόντων που παράγει η ίδια η αγροτική εκμετάλλευση, καθώς και η πρώτη χωρική ή οικοτεχνική μεταποίησή τους κι επειδή όσοι αγρότες βιοκαλλιεργητές, η πλειοψηφία των παραγωγών, ανήκουν στο ειδικό καθεστώς φορολόγησης, δηλαδή φορολογούνται για την καλλιέργεια και την παραγωγή με αντικειμενικά κριτήρια, τι θα κάνετε, για να σταματήσουν άμεσα οι έλεγχοι του ΣΔΟΕ και να ανασταλούν βεβαίως, τα πρόστιμα που επιβλήθηκαν στους αγρότες παραγωγούς βιολογικών προϊόντων, που πωλούν μόνοι τους τα προϊόντα στις λαϊκές; 
Επίσης, ποια μέτρα θα πάρετε με το συναρμόδιο Υπουργείο -διότι εμείς θεωρούμε ότι θα πρέπει να ανήκουν μόνο στο Υπουργείο Αγροτικής Ανάπτυξης  και Τροφίμων οι αγρότες είτε είναι της συμβατικής καλλιέργειας είτε είναι της βιολογικής, αλλά επειδή μιλάμε για τη βιολογική, θα μου απαντήσετε πιο ειδικά γι’ αυτό το θέμα- ώστε να μην αντιμετωπίζονται ως έμποροι και να βάζετε ένα ΦΠΑ της τάξης του 13%, το οποίο πάει στον τελικό καταναλωτή, όταν πουλάνε τα προϊόντα τους στις υπαίθριες αγορές;","ΛΙΤΣΑ ΑΜΜΑΝΑΤΙΔΟΥ- ΠΑΣΧΑΛΙΔΟΥ",20
"81296"," Ευχαριστούμε την κ. Ευαγγελία Αμμανατίδου Πασχαλίδου. 
Θα πείτε τα υπόλοιπα στη δευτερολογία σας. 
Ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας, κ. Σωκράτης Ξυνίδης, έχει το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81297"," Ευχαριστώ, κύριε Πρόεδρε.
Βρίσκομαι στην ασυνήθιστη θέση να πρέπει να απαντήσω, γιατί από τους ελεγκτικούς μηχανισμούς του κράτους εφαρμόζεται ο νόμος. 
Και το λέω αυτό, διότι, όπως είπε η κυρία Αμμανατίδου, το σχετικό νομικό πλαίσιο που διέπει τις εν γένει λαϊκές αγορές, το π.δ. 115/08 και οι κατευθύνσεις που έχει δώσει το Υπουργείο Οικονομικών -στο οποίο παρεμπιπτόντως, δεν απευθύνεται και η ερώτηση παρ’ ότι το κύριο μέρος αφορά και ζητήματα φορολογικά- έχει υπαγάγει σε όλους τους παραγωγούς που δραστηριοποιούνται σε λαϊκές αγορές, την υποχρέωση τήρησης ταμειακής μηχανής και την έκδοση αποδείξεως. 
Επίσης η υποχρέωση αυτή υφίσταται ανεξάρτητα από την ύπαρξη ή μη αδείας και επιπροσθέτως παρέχεται και η ερμηνεία «σχετικές κατευθύνσεις», ότι στην έννοια της λαϊκής υπάγονται και οι αγορές βιολογικών προϊόντων. 
Κατά συνέπεια τόσο οι Υπηρεσίες της Εποπτείας της Αγοράς του Υπουργείου Ανάπτυξης, αλλά και το ΣΔΟΕ, κατά τους ελέγχους του, όταν διαπιστώνει ότι δεν τηρείται η ύπαρξη και λειτουργία ταμειακής μηχανής, σωστά κάνει και βεβαιώνει παραβάσεις και πρόστιμα. 
Κατά συνέπεια κι ολοκληρώνοντας την απάντηση στο πρώτο σκέλος, βεβαίως δεν θα σταματήσει ούτε από το ΣΔΟΕ ούτε από την Υπηρεσία Εποπτείας της Αγοράς η εφαρμογή του νόμου, γιατί οι νόμοι υπάρχουν για να εφαρμόζονται. 
Ως προς το δεύτερο ζήτημα που τίθεται σε σχέση με κάποια αιτήματα, όπως διατυπώνονται στην ερώτηση, για τους βιοκαλλιεργητές, θέλω να πω ότι το μοναδικό το οποίο έχει περιέλθει μέχρι στιγμής, στα αρμόδια Υπουργεία, είναι στο Υπουργείο Αγροτικής Ανάπτυξης και Τροφίμων, μία πρόταση του Συλλόγου Βιολογικών Αγορών Αττικής, για τη δημιουργία νομοθετικού πλαισίου για τη θέσπιση και λειτουργία αγορών βιοκαλλιεργητών, βάσει των απαιτήσεων λειτουργίας του ελληνικού προτύπου ΕΛΟΤ 14282009.
Αυτή η σχετική επιστολή έχει κατατεθεί τον τρέχοντα μήνα, εξετάζεται από το Υπουργείο Αγροτικής Ανάπτυξης και σε συνεργασία βεβαίως και με το Υπουργείο Ανάπτυξης θα δούμε αν μπορούν να προκύψουν κάποιες βελτιώσεις χάριν της πιστοποίησης, που βεβαίως αφορά όλους μας.
Τρίτον, ως προς τα ζητήματα φορολόγησης θέλω να πω ότι η εξαίρεση των παραγωγών βιολογικών αγροτικών προϊόντων από την υποχρέωση της τήρησης βιβλίων εξόδων και την έκδοση αποδείξεων, δεν κρίνεται σκόπιμη από το Υπουργείο Οικονομικών, για λόγους ίσης μεταχείρισης με τους λοιπούς πωλητές αγροτικών προϊόντων, βιολογικών και μη, στις λαϊκές αγορές. Με βάση και το ανωτέρω σκεπτικό και στο πλαίσιο των ισχυουσών διατάξεων, δεν αντιμετωπίζεται περίπτωση μη επιβολής προστίμων για τις καταλογισθείσες παραβάσεις.
Τέλος θέλω επίσης να πω, ότι δεν τίθεται ζήτημα διπλής φορολόγησης των βιοκαλλιεργητών, εφόσον η αξία των προϊόντων που αυτοδιαθέτουν στη λαϊκή αγορά, κατατίθεται στα βιβλία τους -ως αγρότες πλέον- ως έξοδα.
Θέλω να τελειώσω λέγοντας το εξής: Κατ’ αρχάς, στις λαϊκές αγορές υφίσταται η απευθείας ανάθεση αγροτικών προϊόντων, δεν μεσολαβούν δηλαδή χονδρέμποροι. Αλλά αυτό το οποίο επιδιώκει και με την επίκαιρη ερώτησή της η αγαπητή συνάδελφος –και συμφωνώ με την αγωνία της- δηλαδή το να μπορέσουν να υπάρξουν φτηνότερα προϊόντα απευθείας από τον παραγωγό στον καταναλωτή, δυστυχώς στις λαϊκές αγορές δεν υπάρχει. Σήμερα καταγράφονται τουλάχιστον 35% υψηλότερες τιμές στις λαϊκές αγορές στα οπωροκηπευτικά, απ’ ότι στα σούπερ μάρκετ, που διαθέτουν τα ίδια προϊόντα. Άρα οι στρεβλώσεις είναι αλλού και εκεί βεβαίως, πρέπει να εστιάσουμε και σαν Υπουργείο για την αντιμετώπισή τους.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"81298"," Ευχαριστούμε, κύριε Υπουργέ.
Κυρία Αμμανατίδου-Πασχαλίδου, έχετε το λόγο για τη δευτερολογία σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"81299"," Ευχαριστώ, κύριε Πρόεδρε.
Κατ’ αρχάς, να ξεκινήσω από το γεγονός ότι είπατε πως ο ΦΠΑ μπαίνει στα βιβλία εσόδων-εξόδων των αγροτών, των βιοκαλλιεργητών. Μα μιλάμε ότι η πλειονότητα των αγροτών είτε συμβατικοί είναι αυτοί είτε βιοκαλλιεργητές είναι αυτοί, είναι στην κατηγορία Α΄, δεν είναι στην κατηγορία Β΄, δεν κρατάνε βιβλία. Άρα δεν παίζει αυτό που λέτε. 
Πάμε παρακάτω. Επί Νέας Δημοκρατίας στην προηγούμενη κοινοβουλευτική θητεία, το ΠΑΣΟΚ με σαράντα επτά Βουλευτές του και συνυπογράφοντες είναι ο κ. Χρυσοχοΐδης Υπουργός Ανάπτυξης και ο κ. Δριβελέγκας Υφυπουργός Αγροτικής Ανάπτυξης κατέθεσε μία επίκαιρη επερώτηση προς το Υπουργείο Αγροτικής Ανάπτυξης και Τροφίμων με τίτλο «Η Βιολογική Γεωργία εκπέμπει SOS». 
Θα την καταθέσω στα Πρακτικά μαζί με την πρόταση «Σχέδιο προεδρικού διατάγματος». Ίσως αυτό που είπατε, μάλλον στο Υπουργείο Αγροτικής Ανάπτυξης και Τροφίμων ήρθε ένα έγγραφο που αναφέρει κάποια πράγματα και το εξετάζει το Υπουργείο Αγροτικής Ανάπτυξης και Τροφίμων. Θα το καταθέσω και αυτό για τα Πρακτικά και είναι σημαντικό. 
(Στο σημείο αυτό η Βουλευτής κ. Ευαγγελία Αμμανατίδου-Πασχαλίδου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Το π.δ. 115/2008 είναι για παραγωγούς και συνεταιρισμούς. Ευρύτερο αίτημα των παραγωγών αλλά και της κοινωνίας είναι, να κατέβει ο παραγωγός στην πλατεία του χωριού και να πουλάει την παραγωγή του άμεσα στον τελικό καταναλωτή. Εσείς το απαγορεύετε αυτό με νόμο. Για τους βιοκαλλιεργητές δεν αναγνωρίζει το προεδρικό διάταγμα τις αγορές που διαθέτουν άμεσα τα προϊόντα ιδιοπαραγωγής. Τους εντάσσει το προεδρικό διάταγμα στον ΟΛΑ -εμείς διαφωνούμε σ’ αυτό- αλλά ενώ τους εντάσσει στον ΟΛΑ, δεν επιτρέπει να έχουν εκπρόσωπο στον Οργανισμό Λαϊκών Αγορών. 
Υπάρχει μία τεράστια γραφειοκρατία αδειοδότησης συν το γεγονός ότι δεν είναι ξεκάθαρο σε ποιες και σε πόσες αγορές βιοκαλλιεργητών μπορούν να συμμετέχουν σε επίπεδο πρώην νομαρχιών, δηλαδή νυν περιφερειακών ενοτήτων. 
Χωρίζετε τις άδειες σε κατηγορίες ανά είδος και δημιουργείται πάλι ένα χάος, διότι η βιολογική γεωργία βασίζεται στη συγκαλλιέργεια. Έχει νόημα η κατηγοριοποίηση μόνο στους εμπόρους και όχι στους αγρότες που πουλούν την ιδιοπαραγωγή τους είτε αυτοί είναι βιοκαλλιεργητές είτε ασχολούνται με τη συμβατική καλλιέργεια. 
Η πρότασή μας ως ΣΥΡΙΖΑ είναι πάγια και είναι γνωστή. Πρέπει να υπάρχουν ξεχωριστές αγορές παραγωγών και ξεχωριστές εμπόρων.
Έτσι μπορεί τότε ο τελικός καταναλωτής να επιλέγει αν θα πάει σε μία υπαίθρια λαϊκή στην οποία πωλούν τα προϊόντα τους άμεσα οι αγρότες της συμβατικής, αν θα πάει στους βιοκαλλιεργητές ή αν θα πάει στους εμπόρους. Δεν το έχετε κάνει αυτό. Θα μπορούσε να γίνει επίσης μία μεικτή αγορά παραγωγών και να ισχύσει σε μικρές περιοχές, σε χωριά, σε κωμοπόλεις και εκεί, να είναι αγρότες της περιοχής και βιοκαλλιεργητές. Δεν θέλετε όμως κάτι τέτοιο.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
	Κύριε Υπουργέ, λέτε εσείς ότι υπάρχει ένα τεράστιο πρόβλημα και ότι θα συνεχίσει το ΣΔΟΕ να κάνει αυτούς τους ελέγχους, αλλά ένα είναι το θέμα. Εδώ και επτά χρόνια, έχετε ρημάξει -όχι προσωπικά εσείς αλλά οι συνεχόμενες αυτές πολιτικές- τους παραγωγούς βιολογικής καλλιέργειας. Είμαστε σ’ ένα κομβικό σημείο και θα πρέπει να το δείτε αυτό μ’ ένα άλλο μάτι. Θα δείτε τι λένε οι σαράντα επτά συνάδελφοί σας του ΠΑΣΟΚ, σ’ αυτήν την επίκαιρη επερώτηση, που θέτει όντως τα σοβαρά θέματα της βιοκαλλιέργειας, στο επίπεδο που θα πρέπει να τίθενται, λόγω και της οικονομικής συγκυρίας αλλά και των κλιματικών αλλαγών, καθώς και το πόσο καταστροφική είναι η πολιτική που ακολουθούν και το Υπουργείο Αγροτικής Ανάπτυξης και Τροφίμων και το Υπουργείο Ανάπτυξης αλλά και το Υπουργείο Οικονομικών για μία κατηγορία επαγγελματιών αγροτών, οι οποίοι θέλουν να συνεχίσουν να παράγουν σ’ αυτήν τη χώρα, για να έχουμε μία ποιοτική γεωργία. Μέσα από τις πιστοποιήσεις αυτό γίνεται. Δεν μπορείτε να μου λέτε εσείς ότι θα δείτε μ’ ένα διαφορετικό τρόπο αυτούς τους παραγωγούς και ότι θα συνεχίσει το ΣΔΟΕ να επιβάλλει βαριά πρόστιμα, που, αν θα τα βάλουμε, για ένα παραγωγό μπορεί να φτάνουν και τις 50.000 ευρώ. Πρέπει να σταματήσει αυτό και να περάσουν μόνο στο Υπουργείο Αγροτικής Ανάπτυξης και Τροφίμων. Είναι αγρότες, είναι παραγωγοί. Δεν είναι έμποροι.
	Σας ευχαριστώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"81300"," To λόγο έχει ο Αναπληρωτής Υπουργός κ. Ξυνίδης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81301"," Ευχαριστώ, κύριε Πρόεδρε.
	Κατ’ αρχάς να ξεκαθαρίσουμε ότι κάθε πρόταση η οποία βρίσκεται στην κατεύθυνση της βελτίωσης του πλαισίου λειτουργίας, βεβαίως και την εξετάζουμε και θέλουμε επί της ουσίας να βελτιώσουμε το όλο καθεστώς που ισχύει. Θα πρέπει όμως να πούμε και ορισμένες αλήθειες. Αυτό δεν σημαίνει ότι θα δίνουμε άλλοθι σ’ όλες τις συμπεριφορές που καταγράφονται. Οι βιοκαλλιεργητές προσπαθούν να δημιουργήσουν μία κατάσταση εν τοις πράγμασι με την παρεμπόδιση των ελέγχων στις αγορές τους, ισχυριζόμενοι ότι δεν είναι υπόχρεοι να εκδίδουν ταμειακές αποδείξεις. Αυτό δεν πρόκειται να γίνει ανεκτό από τις ελεγκτικές υπηρεσίες.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"81302"," Μα είναι  σε άλλο καθεστώς, στο ειδικό καθεστώς.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"81303"," Δεύτερον, μιλήσατε για το ζήτημα της εκπροσώπησής τους. Όπως προβλέπεται από το σχετικό προεδρικό διάταγμα, έβγαιναν οι σχετικές άδειες για τους παραγωγούς βιολογικών προϊόντων από τον Οργανισμό Λαϊκών Αγορών Αθηνών-Πειραιώς ήδη, από τους οικείους δήμους, μετά την ισχύ του ν. 3852. Η αδειοδότηση πρέπει να γίνεται από τριμελή επιτροπή στην οποία συμμετέχει κι ένας εκπρόσωπος των βιοκαλλιεργητών. Ο εν λόγω εκπρόσωπος των βιοκαλλιεργητών δεν συμμετέχει σκοπίμως στην επιτροπή αυτή και αυτό έχει ως αποτέλεσμα, να καθίσταται αδύνατη η αδειοδότηση ακριβώς, για να δημιουργήσουν συνθήκες πίεσης. 
	Εμείς είμαστε αποφασισμένοι να επιβάλουμε και να εφαρμόσουμε τη νομιμότητα. Από εκεί και μετά, οποιαδήποτε βελτιωτική πρόταση για την ουσία των καλλιεργειών των βιολογικών προϊόντων και της διάθεσής τους προς τον καταναλωτή, εδώ είναι για να τη συζητήσουμε, αλλά η πολιτεία δεν πρόκειται να ανεχθεί συμπεριφορές κατάργησης των νόμων εν τοις πράγμασι, από κάποιες κοινωνικές ομάδες που θεωρούν ότι έχουν δικαίωμα με ακτιβισμό να αρνούνται την εφαρμογή των νόμων και των διατάξεων. Αν θέλουμε να αλλάξουμε τη διάταξη, το Κοινοβούλιο είναι εδώ, για να την τροποποιήσει και φέρτε και σχετική πρόταση, αλλά δεν μπορούν αυτοί με δικές τους ενέργειες να αρνούνται την εφαρμογή των συγκεκριμένων διατάξεων.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"81304"," Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81305"," Κυρίες και κύριοι συνάδελφοι, εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
	Ειδική συνεδρίαση της Ολομέλειας της Βουλής αφιερωμένη στη μνήμη των πρώην Βουλευτών Γρηγορίου Λαμπράκη και Γεωργίου Τσαρουχά με την ευκαιρία της συμπλήρωσης 100 ετών από τη γέννησή τους.
Κατά τη σημερινή συζήτηση, μετά τη σύντομη τοποθέτησή μου ως Προέδρου της Βουλής, θα λάβουν το λόγο δι’ ολίγον, για πέντε λεπτά, επίσης εφόσον το επιθυμούν, οι Πρόεδροι των Κοινοβουλευτικών Ομάδων ή οι Κοινοβουλευτικοί Εκπρόσωποι, εκπρόσωπος της Κυβέρνησης, οι πρώην Πρόεδροι της Βουλής, καθώς και όσοι Βουλευτές ζητήσουν το λόγο και εγγραφούν στον κατάλογο ομιλητών μέχρι το τέλος της ομιλίας του τέταρτου ομιλητή. 
Επίσης, σας γνωρίζω, ότι την ειδική συνεδρίασή μας παρακολουθούν από τα άνω δυτικά θεωρεία μέλη της οικογένειας του Γρηγορίου Λαμπράκη, μέλη του Ιδρύματος Γρηγορίου Λαμπράκη καθώς και μέλη της οικογένειας του Γεωργίου Τσαρουχά.
Κυρίες και κύριοι συνάδελφοι, η σημερινή ειδική συνεδρίαση της Ολομέλειας της Βουλής των Ελλήνων είναι αφιερωμένη στη μνήμη δυο πρώην Βουλευτών, των αείμνηστων Γρηγορίου Λαμπράκη και Γιώργου Τσαρουχά. 
Το 2012 είναι η χρονιά κατά την οποία συμπληρώνονται εκατό χρόνια από τη γέννησή τους. Μετά από εισήγησή μου, που έγινε ομόφωνα αποδεκτή, να τιμηθούν αγωνιστές της δημοκρατίας, που εκδιώχθηκαν για τα πολιτικά τους φρονήματα, το Σώμα, η Βουλή των Ελλήνων, εκπληρώνει ένα ιστορικό και ηθικό χρέος, αναγνωρίζοντας το έργο, τους αγώνες και τις θυσίες δυο εμβληματικών πολιτικών προσωπικοτήτων της Αριστεράς, οι οποίοι μέσα από τις αντίξοες συνθήκες μιας ταραγμένης εποχής, αγωνίστηκαν για την αλλαγή και την κοινωνική πρόοδο. 
Και οι δυο τους έζησαν σε μια περίοδο που οι εσωτερικές εντάσεις αλλά και οι εξωτερικοί ανταγωνισμοί δυσχέραναν την προσπάθεια αλλαγής σελίδας για τον καθημαγμένο από τους πολέμους τόπο μας. Έτσι η επιτακτική ανάγκη για την ανοικοδόμηση της χώρας και το καθολικό αίτημα για ουσιαστική δημοκρατία, συμφιλίωση και ενότητα, σκιάζονταν από το ψυχροπολεμικό κλίμα σύγκρουσης, που εκείνο τον καιρό, βρισκόταν στο αποκορύφωμά του. 
Ήταν μια εποχή που ακραίες δυνάμεις δρούσαν ανεξέλεγκτα και δυναμίτιζαν την πολιτική σταθερότητα και την ομοψυχία. Τις έχουμε ζήσει. Εγώ ήμουν δώδεκα ετών τότε, αλλά είναι έντονα χαραγμένα στη μνήμη μου τα γεγονότα. Θα μου πείτε από πού πληροφορούμαστε. Το ραδιόφωνο ήταν πλήρως ελεγχόμενο, τότε. Αλλά ήταν ευτυχώς ο έντυπος Τύπος στη βόρεια Ελλάδα, η «ΜΑΚΕΔΟΝΙΑ», κατά κύριο λόγο, που έδινε τη δυνατότητα να παρακολουθούμε τα γεγονότα.
Ήταν η εποχή δύσκολη. Μια εποχή που η δημοκρατία στην Ελλάδα, προσπαθούσε να κάνει τα πρώτα της βήματα αλλά ήταν μια λειψή δημοκρατία, όπως αποδείκνυαν και εκείνα τα γεγονότα. Ήταν η εποχή που διάφορες δυνάμεις επιχειρούσαν να επιβάλουν τις δικές τους απόψεις ακόμα και με τη βία. 
Σ’ αυτό το σκηνικό, ο Γρηγόρης Λαμπράκης, διακεκριμένος αθλητής ήδη από τη δεκαετία του ’30, μάχιμος γιατρός και ακαταπόνητος ερευνητής, θα αρθρώσει ένα λόγο διαμαρτυρίας ενάντια στις διαχωριστικές πολιτικές γραμμές. Με τόλμη θα απευθύνει τη χαρακτηριστική έκκληση για μια πραγματική δημοκρατία, για να υπάρχει ισονομία, ισοτιμία και δικαιοσύνη για όλους ανεξαρτήτως πολιτικών φρονημάτων. Δεν θα διστάσει εξάλλου να εκφράσει την αντίθεσή του απέναντι στη βία και τον πόλεμο, ταυτίζοντας το όνομά του με το φιλειρηνικό κίνημα που αναπτυσσόταν τη δεκαετία του ’50 και του ’60, σε όλη την Ευρώπη ως αντίδραση στην ψυχροπολεμική σύγκρουση. 
Σύντομα θα αναδειχθεί σε πρωτοπόρα και συμβολική μορφή του αντίστοιχου ελληνικού ρεύματος. Υπέρμαχος της διαβαλκανικής συνεργασίας, της παγκόσμιας ειρήνης και του αφοπλισμού, δικαίως έμεινε στην ιστορία ως «ο Μαραθωνοδρόμος της ειρήνης». 
Η δολοφονική επίθεση από το οργανωμένο παρακράτος στη διάρκεια εκδήλωσης της Ελληνικής Επιτροπής για τη Διεθνή Ύφεση και Ειρήνη στη Θεσσαλονίκη, στις 22 Μαΐου του 1963 και ο θάνατός του πέντε μέρες μετά, στις 27 Μαΐου, θα προκαλέσει ένα αυθόρμητο λαϊκό ξέσπασμα αγανάκτησης και οργής. Απετέλεσε την αφετηρία για μια ολόκληρη σειρά γεγονότων που ακολούθησαν και οδήγησαν στην άνοιξη του ’63 και του ’64. 
Ο Γιώργος Τσαρουχάς, εξίσου μαχητικός και γνωστός για την παράνομη ακόμη τότε συνδικαλιστική του δράση με το Κομμουνιστικό Κόμμα Ελλάδας, είχε πρωτοστατήσει στην αντίσταση του ΕΑΜ ανατολικής Μακεδονίας κατά τη διάρκεια της Κατοχής.
Από το 1967 αφιερώθηκε ολόψυχα στον αντιδικτατορικό αγώνα, αναλαμβάνοντας την ηγεσία της αντιδικτατορικής οργάνωσης Πατριωτικό Αντιδικτατορικό Μέτωπο, ΠΑΜ, Θεσσαλονίκης. 
Δεν θα προλάβει, όμως, να ζήσει την πτώση της δικτατορίας, αφού ένα χρόνο μετά, το 1968, μετά τη σύλληψή του από την Αστυνομία, θα υποκύψει, σύμφωνα με στοιχεία που ήρθαν στην δημοσιότητα και σε αντίθεση με την επίσημη εκδοχή τότε, της δήθεν καρδιακής προσβολής, υπό το βάρος βασανιστηρίων.
Η ζωή και η δράση των δύο πολιτικών διασταυρώθηκαν με έναν, θα έλεγα, τραγικά συμπτωματικό τρόπο. Κατ’ αρχάς και οι δύο εξελέγησαν Βουλευτές στις εκλογές του 1961 και ειδικότερα, ο Λαμπράκης ως Βουλευτής στην Α΄ Περιφέρεια Πειραιά, συνεργαζόμενος με την ΕΔΑ και ο Τσαρουχάς ως Βουλευτής Καβάλας με την ΕΔΑ.
Δύο χρόνια μετά, την ημέρα της δολοφονίας του Λαμπράκη, ο Τσαρουχάς δέχθηκε και ο ίδιος βίαιη και επικίνδυνη επίθεση. Αποτέλεσε, στη συνέχεια, το βασικό μάρτυρα κατηγορίας στη δίκη Λαμπράκη.
Η συνολική διαδρομή και η τραγική κατάληξη των δύο αυτών αγωνιστών της δημοκρατίας με κοινό χαρακτηριστικό το όραμά τους για την αποδέσμευση της χώρας από τις αγκυλώσεις του παρελθόντος, για ουσιαστική δημοκρατία, για την κατάργηση του διαχωρισμού ανάλογα με τα κοινωνικά και πολιτικά φρονήματα, σηματοδότησε τη δύσβατη, κοπιαστική και μακρά πορεία του εκδημοκρατισμού της χώρας μας.
Ο Γρηγόρης Λαμπράκης έγινε σύμβολο της αντίστασης ενάντια στις προκαταλήψεις και τις διακρίσεις, πρότυπο του αγώνα για κοινωνική δικαιοσύνη όχι μόνο για τη νεολαία της εποχής του, αλλά και για τις επόμενες γενιές. Το ίδιο και ο Τσαρουχάς, ο οποίος αποτέλεσε σύμβολο αγώνων.
Όλοι μας σήμερα αισθανόμαστε ευγνωμοσύνη για τους αγώνες και την αυτοθυσία αυτών των εμβληματικών μορφών της πρόσφατης ιστορίας μας, που συνέβαλαν στην κατάκτηση και εδραίωση του στέρεου δημοκρατικού μας πολιτεύματος.
Ωστόσο, οφείλουμε και σήμερα, πιστεύω, να βρισκόμαστε σε συνεχή εγρήγορση.
Τα μέχρι σήμερα επιτεύγματα του δημοκρατικού μας πολιτισμού αποτελούν βάση για τις κατακτήσεις του μέλλοντος, εκείνες που θα απαντούν δημιουργικά στις νέες κοινωνικές ανάγκες και που θα εξασφαλίζουν για κάθε πολίτη τις συνθήκες για κοινωνική συνοχή και πρόοδο μέσα σε μία σύγχρονη ευρωπαϊκή δημοκρατία.
Οι σημερινές προκλήσεις που αντιμετωπίζουμε, η παγκόσμια οικονομική αβεβαιότητα, η παντοδυναμία αυτών που αποκαλούνται «αγορές», η παντοδυναμία που επιδιώκουν να επιβάλουν διάφορα εξωθεσμικά κέντρα εξουσίας, αλλά και οι ανά τον κόσμο εστίες πολεμικών και εμφυλιακών συγκρούσεων, μας υποχρεώνουν να υπερασπιζόμαστε τους δημοκρατικούς μας θεσμούς με συνέπεια, με εγρήγορση και χωρίς καθόλου εκπτώσεις.
Κυρίες και κύριοι συνάδελφοι, σήμερα αποτίουμε φόρο τιμής στη μνήμη δύο πρώην Βουλευτών αγωνιστών. Ταυτόχρονα, εκφράζουμε το σεβασμό μας στην ιστορική παρακαταθήκη των αγώνων τους και των αιματηρών αγώνων που δόθηκαν στον τόπο μας για τη δημοκρατία. Και, βέβαια, καταδικάζουμε συλλήβδην κάθε μορφή καταπίεσης, κάθε μορφή βίας, κάθε μορφή εγκληματικής βαρβαρότητας ενάντια στις δημοκρατικές αξίες και στις πεποιθήσεις του κάθε πολίτη που επιθυμεί και δικαιούται να ζει στο πλαίσιο μιας ουσιαστικά δημοκρατικής κοινωνίας, στο πλαίσιο μιας ανθρωπιστικής και δίκαιης κοινωνίας.
Σας ευχαριστώ.
(Χειροκροτήματα)
Θα παρακαλούσα στο σημείο αυτό να τηρήσουμε ενός λεπτού σιγή στη μνήμη των δύο αυτών αγωνιστών.
(Στο σημείο αυτό όρθιοι οι Βουλευτές τηρούν ενός λεπτού σιγή)
Αιωνία τους η μνήμη!
Θα ξεκινήσουμε με την τοποθέτηση του εκπροσώπου της Κυβέρνησης και μετά θα ακολουθήσουν οι τοποθετήσεις των πολιτικών Αρχηγών και των Κοινοβουλευτικών Εκπροσώπων.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου, εκ μέρους της Κυβέρνησης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81306"," Κύριε Πρόεδρε, κυρίες και κύριοι συνάδελφοι, η σημερινή τιμητική αναδρομή στον Γρηγόρη Λαμπράκη και τον Γιώργο Τσαρουχά είναι επιβεβλημένη. Τους το οφείλουμε για όσα έπραξαν, για την ανυπέρβλητη θυσία τους, αλλά και για όσα μας θυμίζουν, αφού έγιναν σύμβολα αγώνων για την υπεράσπιση των υπέρτατων αγαθών της ειρήνης, της δημοκρατίας, της ελευθερίας. Είναι ο λόγος που τους χρειαζόμαστε ακόμα, ιδιαίτερα σήμερα που αμφισβητούνται οι δημοκρατικοί μας θεσμοί. Εξαιρετικά, θα έλεγα, σήμερα, που εμπαίζεται και λοιδορείται ακόμα και το εθνικό μας Κοινοβούλιο.
Η κοινοβουλευτική τους ιδιότητα, Βουλευτές της προδικτατορικής ΕΔΑ και οι δύο, αλλά και η δράση τους ήταν σταθμός μετεπιβίβασης σε νέους πολιτικούς και ιδεολογικούς αγώνες, συνέχεια μιας γνήσιας και ειλικρινούς κοινωνικής καταξίωσης που είχαν και οι δύο, πριν γίνουν Βουλευτές, σταθμός και αφετηρία ευρύτερων πρωτοβουλιών πολιτικών, κοινωνικών, ιστορικών. 
Τα κινήματα της ειρήνης, κυρίες και κύριοι συνάδελφοι, της δεκαετίας του ’60 δεν ήταν χαλαρές συγκεντρώσεις μαζών χωρίς ιστορική ταυτότητα. Η συμμετοχή σ’ αυτά αποτελούσε κατάθεση των ευγενέστερων συναισθημάτων της πιο ισχυρής βούλησης ανάληψης προσωπικών και κοινωνικών κινδύνων. Τα κινήματα ειρήνης εκείνης της δεκαετίας, είχαν ένα πλατύ διεκδικητικό πλαίσιο από την ειρήνη μεταξύ των λαών και των κρατών και την εξάλειψη της βίας μεταξύ τους, μέχρι την πολιτισμική άνοιξη που συνέδεε λαούς και ανθρώπους. Με μια φράση είχαν ανθρωπιστικό, οικουμενικό δηλαδή χαρακτήρα. 
Στη χώρα μας τα κινήματα αυτά, δυστυχώς συναντήθηκαν με τους πιο σκληρούς μηχανισμούς του τότε επίσημου αστυνομικού κράτους, αλλά και των σκοτεινών μηχανισμών του παρακράτους. Ήταν όμως και οι δυό τους τολμηροί και γενναίοι. Συγκρούστηκαν με το αστυνομικό κράτος και παρακράτος εκείνη την περίοδο: περίοδο που δεν πρέπει, που δεν έχουμε δικαίωμα να την απενοχοποιήσουμε ιστορικά, ούτε φυσικά και τα πρόσωπα που λειτούργησαν μέσα σ’ αυτό το ιστορικό πλαίσιο, ούτε φυσικά πολύ περισσότερο, τις ιδεολογίες που έθαλψαν. 
Ο πρώτος, ο Γρηγόρης Λαμπράκης συγκρούστηκε, όταν το παρακράτος έλεγχε και καθοδηγούσε το επίσημο κράτος. Ο δεύτερος, ο Γιώργος Τσαρουχάς συγκρούστηκε, όταν το παρακράτος έβγαλε τη μάσκα του και παρίστανε το ίδιο την κρατική εξουσία. Συγκρούστηκαν, δεν λύγισαν. Έτσι και οι δυό τους συνάντησαν την ιστορία στο βωμό της προσωπικής θυσίας. Με μια φράση, έγιναν σύμβολα, έγιναν σημεία αναφοράς.
Κυρίες και κύριοι συνάδελφοι, μέσα από τη ζωή και τους αγώνες τους μπορούμε να διδαχτούμε πολλά τόσο σε ηθικό, όσο και σε πολιτικό επίπεδο. Μπορούμε από την μια πλευρά, να μιλούμε για την ηρωική δράση των ανθρώπων αυτών, από την άλλη όμως, οφείλουμε να στεκόμαστε στα θεσμικά ελλείμματα μιας εποχής, κατά την οποία οι όροι τού κράτους δικαίου και της ανεξαρτησίας τής δικαιοσύνης είχαν χάσει το εννοιολογικό τους περιεχόμενο.
Ας θυμηθούμε τα δύο περιστατικά των βιαιοπραγιών που τους συνόδευσαν. Βαπτίστηκαν από το τότε επίσημο κράτος, στη μία περίπτωση, «τροχαίο ατύχημα» και στην άλλη περίπτωση, «καρδιακή προσβολή». Χρειάστηκε το προσωπικό ύφος, η επαγγελματική ευσυνειδησία και το ελεύθερο φρόνημα κάποιων δικαστικών λειτουργών και δημοσιογράφων, για να αποκαλυφθεί η αλήθεια και να μην φαλκιδευτεί η ιστορία.
Θυμάμαι ξεχωριστά τον Γρηγόρη Λαμπράκη και για μια πρόσθετη αιτία. Οι αγώνες και οι θυσίες του αποτέλεσαν τη μαγιά δημιουργίας μιας γιγαντιαίας νεολαιίστικης οργάνωσης. Ας θυμηθούμε ότι οι δύο μεγάλες οργανώσεις νέων της εποχής εκείνης, οι «Λαμπράκηδες» από την μία και από την άλλη, τα μέλη τής «Ελληνικής Δημοκρατικής Νεολαίας», σάρωσαν προδικτατορικά όλη την Ελλάδα. Την λαμπάδιασαν με τα συνθήματά τους και τα τραγούδια τους. Οι νεολαίοι εκείνης της εποχής, έγιναν μπροστάρηδες σε λαϊκούς αγώνες. Οι οργανώσεις τους, φυτώρια για πρωτόγνωρη πολιτισμική ανάταση του λαού και του έθνους. Δεν λύγισαν στις διώξεις, δεν υποτάχθηκαν στο παρακράτος. Το αποτέλεσμα ήταν η αποσταθεροποίηση τής τότε κυβέρνησης και η μεγάλη νίκη των προοδευτικών δυνάμεων το Νοέμβριο του ’63. Μόνο τα τανκς των συνταγματαρχών και η στρατιωτική βία κατάφεραν να πνίξουν εκείνη τη μοναδική ιστορικά, άνοιξη της δεκαετίας του ’60.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ολοκληρώνω, κύριε Πρόεδρε.
Η σημερινή αναφορά σε δύο γενναίους κοινοβουλευτικούς άνδρες επιβάλλεται και για έναν πρόσθετο στοχαστικό και διαλεκτικό λόγο: λόγο που πρέπει να απευθύνεται στις γενιές που δεν τους γνώρισαν από κοντά. Τα κινήματα εκείνης της εποχής δεν επέβαλαν ετσιθελικά τη συμμετοχή του λαού. Σ’ αυτά κανένας κομματικός μηχανισμός δεν θα μπορούσε να μαζέψει εκατοντάδες χιλιάδες νέους και κοντά σ’ αυτούς εκατομμύρια από το λαό μας. Τα κινήματα εκείνης της εποχής είχαν σαφές διεκδικητικό πλαίσιο, είχαν όραμα και στρατηγική. Δεν ισοπέδωσαν, αλλά ανέδειξαν την ιστορική αγωνιστική κληρονομιά και την εμπλούτισαν. Αυτή είναι η παρακαταθήκη των δύο κοινοβουλευτικών ανδρών και όσα αυτοί μας θυμίζουν. Ιδιαίτερα σήμερα, σε μέρες οικονομικής, πολιτικής, ηθικής και κυρίως κοινωνικής κρίσης, αυτή η παρακαταθήκη είναι και η εντολή για θεσμική λειτουργία της πολιτικής, για να κρατήσουμε όρθιο και αποτελεσματικό το οικοδόμημα της χώρας μας, κυρίες και κύριοι συνάδελφοι. 
Τους ευχαριστούμε, τους ευγνωμονούμε. Θέλω να πιστεύω ότι τους ευχαριστεί πλέον το σύνολο του ελληνικού λαού.
Σας ευχαριστώ.
(Χειροκροτήματα)","ΜΙΛΤΙΑΔΗΣ ΠΑΠΑΪΩΑΝΝΟΥ",405
"81307","  Κυρίες και κύριοι συνάδελφοι, σας γνωρίζω, επίσης, ότι έχω ζητήσει από το Ίδρυμα της Βουλής για τον Κοινοβουλευτισμό και τη Δημοκρατία να οργανώσει –θα οργανώσουμε δηλαδή, τους επόμενους μήνες- έκθεση για τη ζωή, τους αγώνες και τη θυσία των δύο αυτών αγωνιστών.
Πριν δώσω το λόγο στον Πρόεδρο της Κοινοβουλευτικής Ομάδας του ΣΥΡΙΖΑ κ. Αλέξη Τσίπρα, θα μου επιτρέψετε να ανακοινώσω στο Σώμα ότι από τα άνω δυτικά θεωρεία, παρακολουθούν τη συνεδρίασή μας, αφού πρώτα ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και τέσσερις εκπαιδευτικοί από το 11ο Δημοτικό Σχολείο Περιστερίου «Οδυσσέας Ελύτης».
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Το λόγο έχει τώρα ο Πρόεδρος της Κοινοβουλευτικής Ομάδας του ΣΥΡΙΖΑ, κ. Αλέξης Τσίπρας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81308"," Κυρίες και κύριοι συνάδελφοι, η Βουλή των Ελλήνων, τιμά σήμερα δύο σημαντικούς ανθρώπους. Δύο προσωπικότητες που σημάδεψαν με τους αγώνες και το παράδειγμά τους τη σύγχρονη πολιτική ιστορία του τόπου. Και υπό αυτή την έννοια επιτρέψτε μου να πω ότι δεν είναι η Βουλή των Ελλήνων που τιμά τον Γιώργη Τσαρουχά και τον Γρηγόρη Λαμπράκη, αλλά ο Γιώργης Τσαρουχάς και ο Γρηγόρης Λαμπράκης αυτοί που τίμησαν με την παρουσία τους το ελληνικό Κοινοβούλιο. 
Και σήμερα περισσότερο από ποτέ άλλοτε, η χώρα, ο λαός μας, το Κοινοβούλιο, αυτό το πολιτικό σύστημα που σήμερα απαξιώνεται, έχει ανάγκη από το παράδειγμα αυτών των δύο σημαντικών ανθρώπων. Έχει ανάγκη να ακουμπήσει στο μεγαλείο και την ανθρωπιά, στην ανιδιοτέλεια και την αγωνιστικότητα δύο αγωνιστών Βουλευτών, ανθρώπων, που προκειμένου να υπερασπιστούν τις ιδέες τους, τα ιδανικά τους δεν δείλιασαν ακόμα και μπροστά στο θάνατο. 
Ο Γιώργης Τσαρουχάς, προσφυγόπουλο που η δικτατορία τού Μεταξά το ανάγκασε να αλλάξει πόλη, για να πάρει το πτυχίο της Νομικής Σχολής, πήγε εθελοντής στο μέτωπο του ’40, πρωταγωνίστησε στην Εθνική Αντίσταση και γνώρισε και αυτός τη μοίρα χιλιάδων πατριωτών μετά τον Εμφύλιο: στρατοδικεία, φυλακή, εξορία. Τίποτα όμως, δεν μπόρεσε να τον λυγίσει.
Ο Γρηγόρης Λαμπράκης, αθλητής και διανοούμενος, σπούδασε και έγινε γιατρός, υπερασπιστής της ειρήνης, ιδρυτικό μέλος της Ελληνικής Επιτροπής για τη Διεθνή Ύφεση και την Ειρήνη, διοργάνωσε και κατάφερε να ολοκληρώσει την πρώτη μαραθώνια πορεία ειρήνης. Περπάτησε σαράντα δύο χιλιόμετρα με το κεφάλι ψηλά, μόνος, κρατώντας ένα χαρτόνι που έγραφε «ΕΛΛΑΣ». Παρά τους προπηλακισμούς και τις απειλές, κατόρθωσε να κάνει το μεγαλύτερο μέρος της πορείας και στο τέλος συνελήφθη.
Βίοι παράλληλοι και για τους δύο, για δύο σημαντικές προσωπικότητες στην πιο πολυτάραχη περίοδο της νεότερης ιστορίας του τόπου μας. Γεννήθηκαν την ίδια χρονιά, εκλέχθηκαν Βουλευτές την ίδια χρονιά με την ΕΔΑ, λαμπροί επιστήμονες, αλλά και αφοσιωμένοι μαχητές στην υπεράσπιση των ατομικών και κοινωνικών ελευθεριών. Γνώρισαν τι σημαίνει παρακράτος, στοχοποιήθηκαν και κυνηγήθηκαν από το μετεμφυλιακό κράτος, έμειναν όμως, όρθιοι ως το τέλος.
Ο Γιώργης Τσαρουχάς ήταν ένας από τους πολλούς χτυπημένους και βαριά τραυματισμένους τη νύχτα της δολοφονίας του Γρηγόρη Λαμπράκη. Αργότερα είχε και αυτός την ίδια τύχη στα πρώτα χρόνια της επτάχρονης δικτατορίας, το 1968, όπου άφησε την τελευταία του πνοή σκληρά βασανισμένος.
Οι δολοφονίες και των δύο επιχειρήθηκε να παρουσιαστούν η μία ως τροχαίο ατύχημα και η άλλη ως καρδιακή προσβολή. Και στις δύο περιπτώσεις χρειάστηκε ένας ανακριτής με θάρρος, ένας δικαστικός λειτουργός που δεν λύγισε από την τρομοκρατία και τις πιέσεις, για να βρεθούν στοιχεία που αποκάλυπταν το βρώμικο και προμελετημένο σχέδιο της δολοφονίας τους. Οι δολοφόνοι του Γρηγόρη Λαμπράκη έμειναν λίγο καιρό στη φυλακή. Οι δολοφόνοι του Γιώργη Τσαρουχά πρώτα παρασημοφορήθηκαν από τη χούντα και μετά καταδικάστηκαν το 1979, σε μικρές ποινές φυλάκισης.
Όμως την ιστορία δεν τη γράφουν πάντα οι νικητές. Ο Γρηγόρης Λαμπράκης και ο Γιώργης Τσαρουχάς έγιναν σύμβολα αντίστασης και ανιδιοτέλειας. Ο Γρηγόρης Λαμπράκης έδωσε το όνομά του σε μια ολόκληρη γενιά και παραμένει ακόμα και σήμερα ίνδαλμα και σύμβολο για τις νεότερες γενιές, ακόμα και όταν η μικρότητα και η αγνωμοσύνη οδηγεί σε πολιτικές αποφάσεις, όπως αυτή, να φύγει από το διεθνή Μαραθώνιο της Αθήνας το όνομα του Γρηγόρη Λαμπράκη και να μπει στη θέση του το όνομα μιας τράπεζας.
Ο Γιώργης Τσαρουχάς επίσης, δεν ξεχάστηκε. Το όνομά του ακούγεται σε κάθε διεκδίκηση, σε κάθε μεγάλο και μικρό αγώνα που δίνεται από τον απλό κόσμο. Ο Λαμπράκης και ο Τσαρουχάς είναι η ιστορία των αγώνων, είναι η ιστορία της Αριστεράς, είναι η ιστορία του λαϊκού κινήματος. Εκπροσώπησαν έναν κόσμο που δεν χρεοκόπησε ιδεολογικά και ηθικά. Εκπροσωπούν σήμερα και θα εκπροσωπούν για πάντα τον κόσμο της εργασίας, αυτόν τον κόσμο που δεν έσκυψε ποτέ το κεφάλι και δεν θα σκύψει το κεφάλι, τον κόσμο της δουλειάς που βάναυσα ενοχοποιήθηκε, λοιδορήθηκε και στοχοποιήθηκε από το πολιτικό σύστημα της διαφθοράς και της διαπλοκής, που χρεοκοπεί σήμερα τη χώρα.
Ο Τσαρουχάς και ο Λαμπράκης εκπροσωπούν τις μεγάλες ιδέες της ανεξαρτησίας και της δημοκρατίας. Σε αυτές τις δύσκολες μέρες για το λαό μας, αξίζει να θυμηθούμε τι είπε στην κηδεία του Γρηγόρη Λαμπράκη μία άλλη πολύ μεγάλη προσωπικότητα, η Διδώ Σωτηρίου: «Η Ελλάδα είναι σύσσωμη στο πόδι, όχι για ταφή, μα για ανάσταση». Αυτή η κουβέντα της Διδούς, η ζωή και οι αγώνες του Γιώργη Τσαρουχά και του Γρηγόρη Λαμπράκη ας γίνουν η αφετηρία, ώστε αυτός ο τόπος, αυτοί οι άνθρωποι, αυτός ο λαός να πάρουν εν τέλει αυτό που τους αξίζει, να κερδίσουν όσα τους έχουν κλέψει.
Ευχαριστώ πολύ.
(Χειροκροτήματα)","ΑΛΕΞΙΟΣ ΤΣΙΠΡΑΣ",515
"81309"," Το λόγο έχει ο Κοινοβουλευτικός Εκπρόσωπος του ΠΑΣΟΚ, ο κ. Εμμανουήλ Μπεντενιώτης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81310"," Ευχαριστώ, κύριε Πρόεδρε. 
Κυρίες και κύριοι συνάδελφοι, ο Γρηγόρης Λαμπράκης, Βουλευτής Πειραιά, σύμβολο της ειρήνης αλλά και της δημοκρατίας, αθλητής της πολιτικής, είναι μια χαρισματική μορφή και σύμβολο των λαϊκών αγώνων. Ένας ξεχωριστός επιστήμονας, υφηγητής Μαιευτικής - Γυναικολογίας στο Πανεπιστήμιο της Αθήνας, αλλά και άνθρωπος, γιατρός των φτωχών και της λαϊκής γειτονιάς. Ένας μεγάλος πολυσύνθετος αθλητής, πρωταθλητής, δέκα φορές Βαλκανιονίκης με πέντε χρυσά μετάλλια, με επί είκοσι τρία χρόνια πανελλήνιο ρεκόρ. Αγωνιστής στην Εθνική Αντίσταση, έχει μία συνέπεια, συνέχεια, μια προσφορά για τον άνθρωπο, τη δημοκρατία και την ειρήνη σε ολόκληρη τη ζωή του. 
Από την Κερασίτσα της Αρκαδίας, δέκατο τέταρτο παιδί μιας πραγματικά, πολύτεκνης φτωχής οικογένειας, δεκαοκτώ παιδιών, διακρίνεται στα γράμματα, στην επιστήμη, στον αθλητισμό, στην κοινωνική αλληλεγγύη, αλλά και στους αγώνες του λαού για την ειρήνη και τη δημοκρατία. Ένας αγωνιστής πολιτικός, εκλέγεται το 1961 Βουλευτής Πειραιά, συνεργαζόμενος με την ΕΔΑ, την Ενιαία Δημοκρατική Αριστερά, ενώ είναι ιδρυτικό μέλος της Ελληνικής Επιτροπής για τη Διεθνή Ύφεση και την Ειρήνη. Στον Πειραιά αξιαγάπητος, διακεκριμένος πολίτης, ίνδαλμα του λαού, γνήσιος εκφραστής της λαϊκής εντολής κατά γενική αναγνώριση, όμορφος, ωραίος, γνήσιος λαϊκός αγωνιστής με αρετή, εντιμότητα και  ηθική. Από αλτρουισμό παρέχει δωρεάν ιατρική φροντίδα, συμπάσχει με το λαό στις φτωχογειτονιές του Πειραιά. Ένας πανεπιστημιακός, της αριστοκρατίας του πνεύματος και της ευγένειας της ψυχής, είναι κοντά, με ανιδιοτέλεια, σε κάθε δοκιμασία του λαού, στη φτωχογειτονιά του Πειραιά. 
Στις 21 Απριλίου 1963 πραγματοποιεί την πρώτη μαραθώνια πορεία ειρήνης. Στις 22 Μαΐου 1963 δολοφονείται στη Θεσσαλονίκη από το παρακράτος στη συγκέντρωση για την ειρήνη και το διεθνή αφοπλισμό. Έφυγε από τη ζωή στις 27 Μαΐου 1963 ως Βουλευτής ειρηνιστής, αγωνιζόμενος για τη δημοκρατία και την ειρήνη. Δολοφονείται ακριβώς στις επάλξεις της δημοκρατίας, με πίστη για τα ιδανικά, τις αξίες, την ηθική και το κίνημα ειρήνης. Θύμα του μετεμφυλιακού κράτους και του παρακράτους. Η δολοφονία του προκαλεί την αποδοκιμασία και τον αποτροπιασμό ολόκληρης της ελεύθερης ανθρωπότητας και δημιουργεί μια άνευ προηγουμένου πολιτική κρίση που έχει ως αποτέλεσμα, την παραίτηση και της κυβέρνησης, ενώ στην τελευταία του κατοικία τον συνοδεύουν οι ζητωκραυγές του λαού που τον αναγορεύουν σύμβολο της ειρήνης και της δημοκρατίας. Με τη Νεολαία Λαμπράκη, μετά, να παίζει πια καθοριστικό ρόλο στο προοδευτικό κίνημα της χώρας. Ενώ η θυσία του έχει αφήσει την παρακαταθήκη: «Είναι τόσο όμορφο να ζεις για την ειρήνη, είναι τόσο όμορφο να πεθαίνεις για την ειρήνη». 
Τις ίδιες μέρες, στα ίδια γεγονότα της ειρήνης και του αφοπλισμού, στη Θεσσαλονίκη, στις 22 Μαΐου 1963, ο Γιώργος Τσαρουχάς, Βουλευτής Καβάλας της ΕΔΑ, «τραυματίστηκε» υπό τις ειδεχθέστερες συνθήκες αναρπαγής, για να τραυματιστεί εκ δευτέρου μέσα στο ασθενοφόρο, πράγμα που και στον πόλεμο ακόμη χαρακτηρίζεται, ως στυγερό πολεμικό έγκλημα. Δέχεται και αυτός επίθεση κατά την άσκηση της πολιτικής ιδιότητας. 
Ήταν από τους πρωτεργάτες του αγώνα κατά της χούντας των συνταγματαρχών αργότερα. Εθελοντής στον πόλεμο του ’40, εξόριστος στη Γυάρο. Μετά τον Εμφύλιο, εκλεγμένος Βουλευτής το 1961, δολοφονείται στις 10 Μαΐου 1968, όταν συλλαμβάνεται από τη χούντα για τη συμμετοχή του στο «Πατριωτικό Δημοκρατικό Μέτωπο». Είναι η θυσία του για τη δημοκρατία, την ειρήνη, αλλά και την ελευθερία του λαού. 
Γι’ αυτό, κυρίες και κύριοι συνάδελφοι, δίκαια η Βουλή των Ελλήνων σήμερα, εκατό χρόνια από τη γέννησή τους, το 1912, τιμά με ιδιαίτερο σεβασμό και τους δυο αυτούς αγωνιστές, που έδωσαν την ψυχή τους, τη ζωή τους ως Βουλευτές, για τη δημοκρατία και το κοινοβουλευτικό πολίτευμα, πιστοί στον όρκο προς την πατρίδα αλλά και τον κυρίαρχο λαό. 
Γι’ αυτό, σήμερα εμείς, ως συνεχιστές αυτών των αξιών, έχουμε υποχρέωση, ευθύνη, καθήκον, χρέος να υπηρετήσουμε την ηθική στην πολιτική και τη διαφάνεια στη διακυβέρνηση, την αλληλεγγύη για το λαό, την ειρήνη για τον κόσμο, αλλά και τη λαϊκή κυριαρχία για ένα κοινωνικό κράτος, μια ευνομούμενη πολιτεία, ακριβώς όπως εκείνοι οι δύο αγωνιστές την οραματίστηκαν.
Σας ευχαριστώ.
(Χειροκροτήματα)","ΜΑΝΩΛΗΣ ΜΠΕΝΤΕΝΙΩΤΗΣ",346
"81311"," Το λόγο έχει, εκ μέρους της Νέας Δημοκρατίας, ο κ. Μάξιμος Χαρακόπουλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81312"," Ευχαριστώ, κύριε Πρόεδρε.
Κύριε Πρόεδρε, επιτρέψτε μου ξεκινώντας να αποτίσω τον οφειλόμενο φόρο τιμής στο μεγάλο Έλληνα δημιουργό που έφυγε αιφνιδίως από κοντά μας, τον Θεόδωρο Αγγελόπουλο, που με το έργο του πραγματικά αποτέλεσε έναν από τους καλύτερους πρεσβευτές της Ελλάδας σ’ όλο τον κόσμο.
Κυρίες και κύριοι συνάδελφοι, η ιστορική μνήμη ενός λαού είναι απαραίτητη προϋπόθεση της ύπαρξής του, διότι η λήθη διαλύει τους συνεκτικούς δεσμούς που κρατούν ενωμένο ένα έθνος, αρκεί βέβαια η μνήμη να μετουσιώνεται στην εξαγωγή χρήσιμων διδαγμάτων για το παρόν και το μέλλον. 
Δυστυχώς η χώρα μας, μετά το Β΄ Παγκόσμιο Πόλεμο, αντί να δρέψει τους καρπούς μιας μεγαλειώδους αντίστασης απέναντι στις δυνάμεις του Άξονα και στην τριπλή κατοχή, που στοίχισε χιλιάδες ζωές, βυθίστηκε σ’ έναν αδελφοκτόνο πόλεμο, ο οποίος σφράγισε αρνητικά τις δεκαετίες που ακολούθησαν.
Η Ελλάδα, λόγω και της σημαντικής γεωπολιτικής της θέσης, έγινε θέατρο ενός σκληρού ανταγωνισμού επιρροής διαφόρων δυνάμεων. Αυτή η πραγματικότητα ενίσχυσε και στην εσωτερική πολιτική διαπάλη, τις βίαιες εκδηλώσεις της. 
Θύματα αυτής της τυφλής βίας υπήρξαν και οι δυο Βουλευτές της ΕΔΑ, οι οποίοι δολοφονήθηκαν τη δεκαετία του 1960 από τις δυνάμεις του παρακράτους, που δεν επιθυμούσαν την εμπέδωση ενός δημοκρατικού πολιτεύματος, με σεβασμό των ανθρωπίνων δικαιωμάτων και των πολιτικών ελευθεριών, σε μια πορεία ένταξης της καθημαγμένης Ελλάδας στην αναπτυγμένη Ευρώπη, όπου ανήκει γεωγραφικά και πολιτισμικά, μια πορεία που είχε ήδη χαραχθεί -παρά το ιδιαίτερα αντίξοο εσωτερικό και διεθνές περιβάλλον- από τον Κωνσταντίνο Καραμανλή.
Δεν είναι τυχαίο άλλωστε ότι η δολοφονία του Γρηγόρη Λαμπράκη το 1963 οδήγησε τελικά στην αποχώρησή του από την ελληνική πολιτική σκηνή και κατέστη η απαρχή μιας περιόδου ανωμαλίας, που κατέληξε στη στρατιωτική δικτατορία των συνταγματαρχών. 
Ποιον, αλήθεια, ωφέλησε η δολοφονία του Λαμπράκη; Αυτή ήταν, νομίζω, και η έννοια της κραυγής απόγνωσης του Καραμανλή «ποιος κυβερνά αυτόν τον τόπο;» 
Επιπλέον, δεν είναι τυχαίο ότι ουσιαστικά οι ίδιες δυνάμεις που επεδίωξαν να δυναμιτίσουν το πολιτικό κλίμα στη Θεσσαλονίκη το 1963, ήταν αυτές που έκοψαν βίαια και το νήμα της ζωής του Γιώργου Τσαρουχά το 1968.
Κυρίες και κύριοι συνάδελφοι, πολλά μπορεί κάποιος να καταλογίσει στη μεταπολιτευτική περίοδο ή σε κάποιες φάσεις της. Αυτό όμως που δεν μπορεί να μην αναγνωρίσει, είναι η επιτυχία της στην εμπέδωση της δημοκρατίας σε βαθμό πρωτόγνωρο για τη σύγχρονη ιστορία μας. Αυτά τα χρόνια οι πολιτικές πεποιθήσεις έπαψαν πια να απασχολούν τις κρατικές υπηρεσίες. Οι πληγές των μετεμφυλιακών δεκαετιών έκλεισαν. Ακόμη και τα κομματικά καφενεία εξαφανίστηκαν. Και σ’ αυτό συνέβαλαν πράγματι οι πολιτικοί ηγέτες της Μεταπολίτευσης, αρχίζοντας με τη θαρραλέα πολιτική του Κωνσταντίνου Καραμανλή, που με αποφασιστικότητα ήδη από το 1974, διέγραψε το αρνητικό παρελθόν και χάραξε μία νέα πορεία εθνικής συμφιλίωσης και ομοψυχίας, με μέτρα, όπως η αναγνώριση του Κομμουνιστικού Κόμματος. 
Κυρίες και κύριοι συνάδελφοι, σήμερα δυστυχώς, παρατηρούμε φαινόμενα αρρυθμίας τής, με τόσες θυσίες, αποκτημένης δημοκρατίας μας. Η πρωτοφανής και διαρκής οικονομική κρίση έχει επιτρέψει την εκδήλωση ενός κύματος αμφισβήτησης θεσμών και αξιών. Η ταχεία καταβύθιση της μεσαίας τάξης ή τουλάχιστον ενός μεγάλου τμήματός της, στην κατηγορία των νεόπτωχων, η περιθωριοποίηση ως τα όρια της εξαθλίωσης, χιλιάδων συμπολιτών μας, ο περιορισμός της κυριαρχίας μας ενδυναμώνουν τα αισθήματα απαξίωσης πυλώνων του πολιτεύματός μας. 
Παράλληλα, φαινόμενα διαφθοράς, διαπλοκής και εκδήλωσης ανεξέλεγκτης βίας από οργανωμένες δυνάμεις ή από εγκληματικές συμμορίες, τις οποίες το κράτος εμφανίζεται αδύναμο να περιστείλει και να καταστείλει, επιδεινώνουν την προβληματική σχέση πολίτη-πολιτείας. Ας μην εθελοτυφλούμε. Οι νέες γενιές, οι οποίες δεν έχουν την εμπειρία του ανώμαλου πολιτικού βίου του παρελθόντος, θεωρώντας δεδομένες τις δημοκρατικές κατακτήσεις, πολύ εύκολα -εφόσον ο πολιτικός κόσμος δεν ανταποκριθεί στην αποστολή του- μπορεί να διολισθήσουν σε αυταρχικές επιλογές. 
Κυρίες και κύριοι συνάδελφοι, αν θέλουμε πραγματικά να τιμήσουμε τη μνήμη πολιτικών ανδρών, που η ζωή τους χάθηκε λόγω της ανεπάρκειας των δημοκρατικών θεσμών, χρειάζεται να δούμε κατάματα τις απαιτήσεις των καιρών. Και η πρώτιστη απαίτηση είναι η εκ νέου νοηματοδότηση της δημοκρατίας μας, ο εμπλουτισμός και η ενίσχυσή της με στοιχεία που θα συντελέσουν στη δημιουργία συνθηκών ευημερίας και προόδου.
Γι’ αυτό και οι πολιτικές ηγεσίες απέναντι στις μεγάλες προκλήσεις που  εγείρονται, πρέπει να απαντήσουν με αποφασιστικότητα, να εκφράσουν τις κοινωνικές ανάγκες και να ξεφύγουν από την παγίδα της απλής διαχείρισης, που αφήνει χωρίς ανταγωνισμό τις λεγόμενες «δυνάμεις της αγοράς», να εφαρμόσουν πολιτικές ανάπτυξης και δημιουργίας νέων θέσεων εργασίας, να επιβάλουν συνθήκες ασφάλειας και σιγουριάς, να αποκαθάρουν το πολιτικό σύστημα από τις σκιές της διαπλοκής και της εξυπηρέτησης άνομων συμφερόντων. 
Παρά τα πολλά αρνητικά δεδομένα, θέλω να δηλώσω αισιόδοξος. Πιστεύω ότι μπορούμε να καταφέρουμε να υπερνικήσουμε τις αντιξοότητες, γιατί σήμερα ως λαός και ως έθνος, έχοντας ξεπεράσει τους καταστροφικούς διχασμούς του παρελθόντος, είμαστε πλέον ενωμένοι. Αρκεί να πιστέψουμε στις δυνάμεις μας! 
Ευχαριστώ. 
(Χειροκροτήματα)","ΜΑΞΙΜΟΣ ΧΑΡΑΚΟΠΟΥΛΟΣ",537
"81313"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Χαλβατζής.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81314"," Ευχαριστώ, κύριε Πρόεδρε.
Κυρίες και κύριοι  Βουλευτές, τιμάμε σήμερα δύο πρωτοπόρους αγωνιστές, τον Γρηγόρη Λαμπράκη και τον Γιώργη Τσαρουχά, δύο αγωνιστές με διαφορετικά βιώματα και προσωπικές διαδρομές, με κοινό όμως σημείο αναφοράς, την πάλη του εργατικού λαϊκού κινήματος, τους αγώνες της ΕΔΑ και του Κομμουνιστικού Κόμματος της Ελλάδας, στις σκληρές συνθήκες της παρανομίας είτε αυτή επιβαλλόταν σε καθεστώς αστικής κοινοβουλευτικής δημοκρατίας είτε σε καθεστώς ανοιχτής δικτατορίας του κεφαλαίου. 
Επομένως ο Γρηγόρης Λαμπράκης και ο Γιώργης Τσαρουχάς δεν μπορεί να αποσπαστούν από τον πολιτικό χώρο που έδρασαν και να αξιολογηθούν ως δύο μεμονωμένα πρόσωπα. 
Ο Γρηγόρης Λαμπράκης, διακεκριμένος επιστήμονας και αθλητής, ίδρυσε στην περίοδο της ΕΑΜικής εθνικής αντίστασης, την Ένωση Ελλήνων Αθλητών. Τότε ήταν, που διοργάνωνε αγώνες για την ενίσχυση των λαϊκών συσσιτίων. 
Το 1961 εκλέχθηκε με το ΠΑΜΕ Βουλευτής Πειραιά, ως συνεργαζόμενος με την ΕΔΑ, ενώ στη συνέχεια, συνέδεσε άρρηκτα το όνομά του με το αντιιμπεριαλιστικό, αντιπολεμικό, φιλειρηνικό κίνημα, πρωταγωνιστής στη δράση της Ελληνικής Επιτροπής για τη Διεθνή Ύφεση και Ειρήνη. 
Στις ίδιες εκλογές, του 1961, εκλέχθηκε επίσης για πρώτη φορά, Βουλευτής της ΕΔΑ, ο Γιώργης Τσαρουχάς. Ο  Τσαρουχάς, ο οποίος μόλις πριν από λίγο καιρό, είχε απολυθεί από την εξορία όπου κρατούνταν επί σειρά ετών, διωγμένος από τη δικτατορία του Μεταξά λόγω της συνδικαλιστικής του δράσης και της συμμετοχής του στο Κομμουνιστικό Κόμμα Ελλάδας, διετέλεσε κατόπιν, γραμματέας του ΕΑΜ ανατολικής Μακεδονίας, ενώ την περίοδο του αγώνα τού Δημοκρατικού Στρατού Ελλάδας, εξορίστηκε αρχικά στη Γιούρα και μετά στον Αϊ- Στράτη. 
Οι δύο άνδρες βρίσκονταν μαζί στη Θεσσαλονίκη την ημέρα εκείνη, στις 22 Μάη 1963, όταν ο Λαμπράκης δέχθηκε τη δολοφονική επίθεση από μέλη της οργάνωσης «ΚΑΡΦΙΤΣΑ», μιας από τις πολλές ακροδεξιές παρακρατικές οργανώσεις, που λειτουργούσαν σε άμεση συνέργεια με το κράτος, για την καταπολέμηση του ΚΚΕ και του Εργατικού Λαϊκού Κινήματος. Ήταν τότε αντιπρόεδρος της Ελληνικής Επιτροπής για τη Διεθνή Ύφεση και Ειρήνη. Στη διάρκεια αυτής της συγκέντρωσης, λίγα μέτρα μακρύτερα, χτυπήθηκε από τραμπούκους και αστυνομικούς και ο Γιώργος Τσαρουχάς. 
Η δολοφονία του Λαμπράκη, υπήρξε αποτέλεσμα της δράσης των μηχανισμών καταστολής, που εξέθρεψε και ενθάρρυνε το αστικό κράτος και το πολιτικό σύστημα σε όλη τη διάρκεια της δεκαετίας 1950 και 1960, στην προσπάθεια τους να κρατήσουν γονατισμένο τον λαϊκό παράγοντα, ο οποίος παρά την ήττα του ΕΑΜ και κατόπιν του Δημοκρατικού Στρατού Ελλάδας, κρατούσε ισχυρές αντιστάσεις. Καταστολή που εκφράστηκε με πληθώρα διώξεων, με απαγορεύσεις, με εξορίες, με φυλακές χιλιάδων και χιλιάδων αγωνιστών, με έκτακτα στρατοδικεία, με εκτελέσεις και δολοφονίες. 
Ο Γρηγόρης Λαμπράκης όμως, έπεσε θύμα και των αντιθέσεων στους κόλπους του αστικού πολιτικού συστήματος, συνθλιβόμενος στα γρανάζια του, σε μια περίοδο που η εύνοια του παλατιού, μετατοπιζόταν από την ΕΡΕ τού Κωνσταντίνου Καραμανλή, στο Κέντρο του Γεωργίου Παπανδρέου.
Στο πλαίσιο της κορύφωσης αυτών των αντιθέσεων και των αστικών αδιεξόδων και σε συνθήκες που ο λαϊκός παράγοντας αδυνατούσε να επιβάλει λύση προς όφελος του, επιβλήθηκε η στρατιωτική δικτατορία, λίγα χρόνια μετά, στις 21 Απριλίου του 1967.
Ο Γιώργης Τσαρουχάς, στέλεχος του Κομμουνιστικού Κόμματος της Ελλάδος και επικεφαλής του Πατριωτικού Αντιδικτατορικού Μετώπου Θεσσαλονίκης, θα συλληφθεί από τη χούντα και θα δολοφονηθεί με άγρια βασανιστήρια, τη νύχτα της 9ης Μαΐου του 1968.
Η μνήμη της θυσίας του Γρηγόρη Λαμπράκη και του Γιώργη Τσαρουχά, καθώς και των άλλων χιλιάδων επώνυμων και ανώνυμων αγωνιστών που έδωσαν τη ζωή τους, υπερασπιζόμενοι τα δίκαια του εργαζόμενου λαού, για εμάς δεν έχει αξία εθιμοτυπική. Τιμούμε τους αγώνες τους, με αγώνες.
Παίρνουμε πάντα υπ’ όψιν μας τα ιστορικά στοιχεία που επιβεβαιώνουν ότι η αστική τάξη είτε με το πρόσωπο της ανοικτής δικτατορίας είτε με την κοινοβουλευτική δημοκρατία έχει πάντα στο επίκεντρο της δράσης της, την εργατική τάξη, το συνδικαλιστικό κίνημα και βεβαίως το ΚΚΕ.
Κυρίες και κύριοι Βουλευτές, επειδή πολλά λέγονται τελευταία και για εκείνα τα χρόνια –που χαρακτηρίζονται ως πέτρινα- πολλά λέγονται για τα λαϊκά δικαιώματα και για το ότι μπορούμε να μιλάμε ακόμα ελεύθερα σε αυτόν τον τόπο, αυτό το οφείλουμε και σε αυτούς τους δυο αγωνιστές.
Δεν ξεχνάμε ότι στα βήματα του Λαμπράκη πορεύονται κάθε χρόνο στη μαραθώνια πορεία ειρήνης, χιλιάδες και χιλιάδες αγωνιστές. Στα βήματα του Γιώργη Τσαρουχά πορεύονται και σήμερα, χιλιάδες αγωνιστές στα εργοστάσια, στους τόπους δουλειάς, στους δρόμους του αγώνα για την κατάργηση της εκμετάλλευσης ανθρώπου από άνθρωπο. 
Σας ευχαριστώ. 
(Χειροκροτήματα)","ΣΠΥΡΙΔΩΝ ΧΑΛΒΑΤΖΗΣ",534
"81315"," Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και δύο εκπαιδευτικοί συνοδοί τους από το Γυμνάσιο Λεβιδίου Αρκαδίας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΛΑΟΣ κ. Αλέξανδρος Χρυσανθακόπουλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"81316"," Κύριε Πρόεδρε, κυρίες και κύριοι συνάδελφοι, τιμούμε σήμερα δυο μεγάλες μορφές του ελληνικού Κοινοβουλίου που δολοφονήθηκαν από το παρακράτος και το κράτος. Στη ζωή τους ακολούθησαν τα βήματα που ανοίγουν δρόμο στη δημοκρατία, φορτισμένοι βέβαια ιδεολογικά και στα πρότυπα εκείνης της ιστορικής εποχής και βέβαια χτυπήθηκαν βάναυσα και δολοφονήθηκαν μέσα στις συνθήκες της μετεμφυλιακής περιόδου από τις δυνάμεις της δυτικότροπης προσέγγισης. 
Δυστυχώς, αυτή η σύνθλιψη του ελληνικού λαού άφησε χιλιάδες θύματα. Όμως, εδώ έχουμε να κάνουμε με δυο Βουλευτές, οι οποίοι είχαν θεσμική παρουσία και δράση. Εξέφραζαν την προδικτατορική ΕΔΑ, στην οποία έβρισκε καταφύγιο η ποινικοποιημένη τότε δύναμη της Αριστεράς, το Κομμουνιστικό Κόμμα. 
Ο καθένας από αυτούς είχε μια διαφορετική διαδρομή. Ο Γιώργος Τσαρουχάς διαφώνησε με την ηγεσία του ΚΚΕ λίγο πριν δολοφονηθεί.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81317"," Αυτό είναι ψέμα!","ΣΠΥΡΙΔΩΝ ΧΑΛΒΑΤΖΗΣ",534
"81318"," Ο Γρηγόρης Λαμπράκης είχε μεγάλη δύναμη και πρωτοβουλία και πρέπει να επισημάνω ότι όλως περιέργως το παρακράτος δολοφονούσε δυνάμεις, οι οποίες είχαν αυτόνομη σκέψη και δράση, είχαν παραπάνω πρωτοβουλία από τα θέσφατα –Μανδηλαράς, Πέτρουλας, συνδυάζονται όλα- και αυτό ακριβώς είναι ένα δείγμα ότι ο ψυχρός πόλεμος στη χώρα μας –επειδή ακολούθησε μετά τον εμφύλιο- είχε τέτοιες ψυχικές δομές που κάποιοι εύκολα μετέτρεπαν την αυτοδικία σε μίσος και βία θανατηφόρα. 
Αν δούμε, λοιπόν, τη διαδρομή τους, έχουμε να λάβουμε υπ’ όψιν σοβαρά στοιχεία. Όταν ο Κλίντον έρχεται στην Αθήνα ως Πρόεδρος των ΗΠΑ και ζητά συγγνώμη για τη χούντα του ’67, αναλαμβάνει και την ευθύνη –ως Δύση- της δολοφονίας του Γιώργου Τσαρουχά που πραγματοποίησε η χούντα.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81319"," Ο Τσαρουχάς πάντως ήταν γραμματέας της κομματικής οργάνωσης της Θεσσαλονίκης.","ΣΠΥΡΙΔΩΝ ΧΑΛΒΑΤΖΗΣ",534
"81320"," Ήταν γραμματέας, ήταν σε σύγκρουση μεταξύ ΚΚΕ Εσωτερικού και Εξωτερικού, αφού παρεμβαίνετε, αγαπητέ συνάδελφε,...","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81321"," Σας επαναλαμβάνω ότι ήταν γραμματέας της κομματικής οργάνωσης της Θεσσαλονίκης.","ΣΠΥΡΙΔΩΝ ΧΑΛΒΑΤΖΗΣ",534
"81322"," Είναι γνωστό. Ήταν και στο ΕΑΜ της ανατολικής Μακεδονίας. Να μας αναφέρετε κάποια φορά, τα Πρακτικά τού εσωτερικού διαλόγου και τη μάχη που έδωσε ο καθένας για το Μακεδονικό. Αυτά όλα αποτελούν στοιχεία χρήσιμα.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81323"," Είναι δημοσιευμένα.","ΣΠΥΡΙΔΩΝ ΧΑΛΒΑΤΖΗΣ",534
"81324"," Εμείς τα θέλουμε και μάλιστα χαιρόμαστε πάρα πολύ, γιατί εδώ στην ιστορική διαδρομή, πρέπει να δούμε τα λόγια του πρώην Γραμματέα του Κομμουνιστικού Κόμματος, του Γρηγόρη Φαράκου, που με μια θαυμάσια εξομολόγηση ψυχής –πέρα από κομματική γραμμή- έχει πει πάρα πολλές αλήθειες. 
Αυτές τις αλήθειες τις θέλει ο ελληνικός λαός σήμερα, στην εποχή της πολιτικής ομαλότητας και σταθερότητας, της εθνικής συμφιλίωσης, της αναζήτησης του δρόμου μέσα από τη δημοκρατία, αυτήν την αστική δημοκρατία, που πολλές φορές, αμφισβητείται από κάποιες πτέρυγες της Βουλής. Τη χρειάζεται, όμως, αυτήν τη δημοκρατία ο τόπος, για τις λύσεις που ο ελληνικός λαός ελεύθερα θέλει να επιλέγει.
Και όταν εμείς αναφερόμαστε στον ψυχρό πόλεμο, δεν μπορούμε να ταυτιστούμε με την ακρότητα κανενός. Δεν μπορούμε να δεχτούμε σε καμμία περίπτωση, ότι το ένα ήταν το πρότυπο, το τέλειο και το άλλο ήταν εντελώς λάθος. Γι’ αυτό και γίνεται μια σύνθεση στην πολιτική. Αυτή η σύνθεση έχει να κάνει με τις προτεραιότητες που ο καθένας θέτει.
Η εθνική προτεραιότητα είναι προτεραιότητα δημοκρατική. Γιατί; Απευθύνεται στο σύνολο του ελληνικού λαού. Δεν κάνει διακρίσεις αφετηριών. Συνθέτει στην ιστορική υποχρέωση που έχει ο καθένας στη σημερινή εποχή. Έτσι, λοιπόν, η δική μας η τοποθέτηση πραγματικά σεβασμού και τιμής στους δύο αυτούς αγωνιστές της ΕΔΑ, λαμβάνει υπ’ όψιν το βηματισμό τους. 
(Στο σημείο αυτό την Προεδρική Έδρα  καταλαμβάνει ο  Γ΄ Αντιπρόεδρος της Βουλής κ.  ΕΥΑΓΓΕΛΟΣ ΑΡΓΥΡΗΣ )
Δέχεται ειλικρινά το άλμα εις μήκος του Γρηγορίου Λαμπράκη σαν μια υπέρβαση ψυχώσεων, τυφλών συγκρούσεων, συναισθηματικών μισερών εμφυλίων αντιλήψεων και οδηγεί σε ένα δεδομένο σήμερα, ότι με νηφαλιότητα, με υπευθυνότητα, με πολιτική και δημοκρατική σταθερότητα πηγαίνουμε μπροστά. Αυτό είναι ιστορικό μας καθήκον. 
Οι πορείες του δεν είναι πορείες βηματισμού ενός αθλητή. Είναι πορείες για την ειρήνη, να γίνει η υπέρβαση της ανατολής και της δύσης, να σταματήσει αυτό το στεγανοποιημένο κλείσιμο του βορρά και του νότου που υπήρχε τότε και που διαχώριζε την ανθρωπότητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Σήμερα είμαστε σε μια άλλη φάση. Παίρνουμε την ιστορική, πολιτική παρακαταθήκη που έχουν αφήσει, τη δεχόμαστε, την αξιοποιούμε και ειλικρινά και με συναισθηματική φόρτιση και με ανθρώπινη προσέγγιση και με πολιτική διορατικότητα, θεωρούμε ότι το κεφάλαιο που άφησαν με τη θυσία τους, στο ελληνικό Κοινοβούλιο, αξιοποιήσιμο για όλους μας, παραμένει ζωντανό, πενήντα χρόνια μετά, μαζί με τη μνήμη τους. 
Ευχαριστώ.
(Χειροκροτήματα)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"81325"," Το λόγο έχει ο πρώην Πρόεδρος της Βουλής, κ. Απόστολος Κακλαμάνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81326"," Κύριε Πρόεδρε, η πρωτοβουλία για το σημερινό πολιτικό μνημόσυνο είναι πολλαπλώς επαινετή. Δεν αφορά μόνο την οφειλόμενη τιμή στους δύο Βουλευτές τού προδικτατορικού Κοινοβουλίου, τον Γρηγόρη Λαμπράκη, τον Γιώργο Τσαρουχά. 
Θέλω με την ευκαιρία αυτών που άκουσα και ακούσαμε μόλις πριν από τον κατελθόντα από το Βήμα να προτείνω ότι κάποια στιγμή θα πρέπει στο ελληνικό Κοινοβούλιο να γίνει μια πολιτισμένη συζήτηση, μια σοβαρή συζήτηση μέσα από την οποία θα μπορούμε να δώσουμε στον ελληνικό λαό και κάποιες σταθερές, που τις χρειάζεται σήμερα σ’ αυτήν τη δύσκολη πορεία που είναι υποχρεωμένο να ακολουθήσει το έθνος. Δηλαδή, να γνωρίζει τη διαφορά της πολιτικής από την εντυπωσιοθηρία, να γνωρίζει τη διαφορά της πολιτικής των αρχών, των αξιών, των ιδεών για τα οποία αξίζει κανείς να διακινδυνεύει και την ίδια την ύπαρξή του, όπως είναι η περίπτωση του Λαμπράκη και του Τσαρουχά.
Ο ελληνικός λαός σήμερα, ιδιαίτερα οι νεότερες γενιές, οι γενιές που μεγάλωσαν μετά τη δικτατορία, γενιές που δεν έζησαν ούτε το παρακράτος της δεκαετίας του ’50 και του ’60 ούτε τη δικτατορία, ούτε την κατοχή και τον εμφύλιο προσλαμβάνουν την πολιτική ως υπόθεση μιας οποιασδήποτε μορφής σταδιοδρομίας. 
Θέλω να πω ότι όσοι έχουμε -το θεωρώ τύχη- τύχη, γιατί έχουμε επιβιώσει, τύχη, γιατί έχουμε ζήσει αυτές τις πραγματικά μεγάλες εποχές, ακόμα και μέσα στη δυστυχία αυτού του τόπου, ήταν μεγάλες εκείνες οι εποχές, γιατί ο ελληνικός λαός, οι λαοί όλου του κόσμου μπορούσαν να αρθούν πάνω από αυτά που σήμερα κατατρύχουν έθνη και λαούς και δεν τους επιτρέπουν να δουν ότι η αξία της ζωής είναι πολύ πιο σημαντική από τα τετριμμένα, τα μικρά, αυτά τα οποία φθείρουν τελικά τις κοινωνίες και σήμερα εγώ πιστεύω ότι αυτά είναι που φθείρουν και την ελληνική κοινωνία.
Σήμερα, λοιπόν, διαπιστώνουμε πως έχει διαπαιδαγωγηθεί ένα μεγάλο μέρος της ελληνικής κοινωνίας και η ποιότητα της διαπαιδαγώγησής του, δυστυχώς, επηρεάζει αποσαθρωτικά, διαλυτικά το σύνολο της ελληνικής κοινωνίας. Η πολιτική σήμερα για πολλούς απλούς πολίτες προσλαμβάνεται ως καριέρα, αλλά και από πολλούς που θεωρούν εαυτούς πιο ενεργούς πολίτες από άλλους, διαπιστώνουμε ότι κάπως έτσι προσλαμβάνεται.
Είμαστε στην εποχή των «χαρταετών» της πολιτικής. Είμαστε στην εποχή, όπως σας είπα στη συζήτηση των προγραμματικών δηλώσεων της σημερινής Κυβέρνησης Παπαδήμου, που ισχυρά εκδοτικά, οικονομικά συμφέροντα, όπως ακούσαμε το μεγάλο επενδυτή -και τζογαδόρο, βέβαια- όλων αυτών των παιχνιδιών, τον κ. Σόρος, να αναφέρει στη Διάσκεψη του Νταβός, να καταγγείλει ότι δίνουν μάχη να επιστρέψει η χώρα στη δραχμή.
Αυτά είναι τα συμφέροντα που επιδιώκουν το πολιτικό παιχνίδι να παιχτεί με μια καινούργια υποτίθεται τράπουλα, σημαδεμένη και συγκροτούμενη από όλα αυτά τα σημαδεμένα τραπουλόχαρτα που κυκλοφορούν στο δημόσιο βίο της χώρας, πρόσωπα άνευ ουσιαστικής αξίας και ειδικού βάρους, που, αφού τα αναδείξουν -επαναλαμβάνω σαν «χαρταετούς»- στο τέλος βλέπουμε σαν σαρκοβόρα τα μέσα ενημέρωσης πώς τα κατατεμαχίζουν, τα εξευτελίζουν και, έτσι τα αξιοποιούν για να την Κοινοβουλευτική Δημοκρατία.
Έχουμε, λοιπόν, καθήκον κάθε ένας, όπως πολλές φορές έχω πει, που αισθάνεται τη μεγάλη τιμή ότι είναι εδώ σε αυτή την Αίθουσα ως αντιπρόσωπος του έθνους και όχι του οποιουδήποτε τραπεζίτη, όχι του οποιουδήποτε καναλάρχη, όχι της οποιασδήποτε ιδιοτελούς ομάδας συμφερόντων.
Κύριε Πρόεδρε, με αφορμή τα προχθεσινά γεγονότα κατά την ψηφοφορία επί του πολυνομοσχεδίου, απευθύνεται από τον Κυβερνητικό Εκπρόσωπο, δηλαδή, από την Κυβέρνηση που στηρίζεται αυτήν τη στιγμή στη μεγάλη πλειοψηφία των Βουλευτών του εθνικού Κοινοβουλίου, η μομφή ότι συντεχνιακά συμφέροντα καθοδήγησαν εκπροσώπους του λαού εδώ, κατά τη συγκεκριμένη ψηφοφορία. Θα πω, λοιπόν, τα εξής.
Πρέπει με αυτήν την ευκαιρία, που τιμούμε σήμερα δύο Βουλευτές, που ανεξάρτητα των αφετηριών, των απόψεών τους- είναι κατώτερο νομίζω της στιγμής και για τη χώρα και για τους ίδιους εκείνους- ετίμησαν το βίο τους και τις ιδέες τους, να σεβαστούμε τον τρόπο, με τον οποίο εκείνοι θέλησαν να τιμήσουν την παρουσία τους στην πολιτική και στους αγώνες του λαού μας για ελευθερία, δημοκρατία, ανεξαρτησία.
Πρέπει, λοιπόν, να δοθεί απάντηση. Νομίζω ότι θα έπρεπε να είναι γεμάτη αυτή η Αίθουσα σήμερα για να φτάσει στο λαό το μήνυμα ότι στην πολιτική δεν μπαίνουν μόνο εκείνοι που σκέφτονται ιδιοτελώς, αλλά μπαίνουν και άνθρωποι που πιστεύουν, που έχουν αρχές, που έχουν αξίες, που αντιστέκονται, βάλλονται, μπορεί να συνθλίβονται, αλλά δεν σκύβουν το κεφάλι, δεν περιέρχονται τους χώρους όπου τα μεγάλα συμφέροντα δημιουργούν συσχετισμούς και κοινωνικούς και οικονομικούς και πολιτικούς, ώστε οι εντασσόμενοι εθελοντικώς να υπηρετούν σ’ αυτούς τους σχεδιασμούς. Η απάντηση, λοιπόν, πρέπει να δοθεί.
Πιστεύω, ότι εκφράζω αυτήν την Αίθουσα αυτήν τη στιγμή. Η Κυβέρνηση οφείλει σεβασμό προς το Κοινοβούλιο. Εάν η πλειοψηφία των Βουλευτών με το «ΟΧΙ» ή το «ΠΑΡΩΝ» δεν εψήφισε μία συγκεκριμένη διάταξη από ολόκληρο το πολυνομοσχέδιο, που είχε πέντε-έξι νομοσχέδια μέσα του, κατά τη γνώμη μου -και το γνωρίζετε όλοι- οφείλετο κατά πρώτο λόγο στην αντίδραση των Βουλευτών, γιατί παρά τη σύσταση του Προέδρου της Βουλής, παρά την άποψη που διατυπώσαμε οι πάντες εδώ, ο Υπουργός επέμενε να παραβιάσουμε το Σύνταγμα και τον Κανονισμό της Βουλής για να φέρει, ενώ είχε ολοκληρωθεί η συζήτηση, νομοθετική διαφοροποίηση μιας διάταξης και να επιμένει με την αντίληψη όπως είπε και ο Κοινοβουλευτικός μας Εκπρόσωπος ότι η Βουλή θα δέχεται «αμάσητα» οτιδήποτε έρχεται να συζητηθεί και να ψηφιστεί.
Κανένα μέσο ενημέρωσης, κανένα κανάλι, κανένα ραδιόφωνο, δεν αναφέρει ότι στο ίδιο νομοσχέδιο πέρασε η διάταξη με την οποία συνεχίζεται επί είκοσι και πλέον έτη η παραβίαση του Συντάγματος με τη λειτουργία χωρίς νόμιμες διαδικασίες αδειοδότησης, των ηλεκτρονικών μέσων ενημέρωσης. Η διάταξη εκείνη, δυστυχώς, δεν καταψηφίστηκε. Διατύπωσα τις αντιρρήσεις μου. Θα περνούσε αν δεν επέμενα χωρίς καν να έρθει ο αρμόδιος Υπουργός να την εξηγήσει στη Βουλή.
Αυτά είναι, λοιπόν, τα συμφέροντα, τα συντεχνιακά και τα «χοντρά», που εξυπηρετούνται. Θα πρέπει η Κυβέρνηση αυτή να καταλάβει ότι η Βουλή δεν είναι για να περάσει εδώ ότι τυχόν ελαφρά τη καρδία ή δεν ξέρω για ποιον άλλο λόγο θα εισηγείται εδώ η Κυβέρνηση. Τη σεβόμαστε, τη στηρίζουμε, αλλά προϋπόθεση για τη στήριξη είναι ο σεβασμός του Κοινοβουλίου.
Το ότι έχουν κατορθώσει στη συνείδηση του απλού πολίτη να ευτελίσουν το βασικό θεσμό της δημοκρατίας μας, που είναι το Κοινοβούλιο, δεν σημαίνει ότι αμαχητί εδώ τριακόσιοι εκπρόσωποι του ελληνικού λαού θα σκύψουμε το κεφάλι. Αρκετά πλέον σ’ αυτήν την προσπάθεια απαξίωσης των θεσμών, γιατί θέλουν –όπως είπα πριν- μια «τράπουλα απολύτως σημαδεμένη»! Ας προσέξουν κάποιοι, διότι μπορεί ο Παπάγος να επεβλήθη, αλλά αυτό γίνεται μια φορά. Όταν έγινε απόπειρα να γίνει το ίδιο με το στρατηγό Γρίβα, τότε συνέβη το περίφημο: εδοξάσθη κρυπτόμενος και εγελιοποιήθη εμφανιζόμενος, όπως είπε ο Γεώργιος Παπανδρέου.
Αυτό να το καταλάβουν όσοι προσπαθούν να παρασύρουν τη συγκεκριμένη προσωπικότητα που στηρίζουμε με εντιμότητα και ευθύνη για να σωθεί ο τόπος. Ενδεχομένως κάποιοι φαντάζονται ότι διαλύοντας το πολιτικό σύστημα, τα κόμματα, όπως έγινε μετά το τέλος του εμφυλίου κι αφού το τότε κατεστημένο διεσώθη, ότι μπορεί και τώρα σαν «αποδιοπομπαίος τράγος», το σύνολο του πολιτικού κόσμου θα τους επιτρέψει να συνεχίσουν με τον ίδιο ακριβώς τρόπο όπως έκαναν έως τώρα. Τα πλήρωσε η Ελλάδα, τα πλήρωσε ο ελληνικός λαός και τα πληρώνει ακόμα και σήμερα. 
Τιμή λοιπόν και δόξα στο Λαμπράκη, τον Τσαρουχά, σε όλους εκείνους που είναι τώρα στα νεκροταφεία, πολιτικούς που αγωνίστηκαν, που πίστεψαν και που σήμερα καθυβρίζονται και διασύρονται απ’ όσους ισχυρίζονται ότι ήμαστε μία χαρά μέχρι το ’74 κι ότι ήρθε ο κοινοβουλευτισμός και η δημοκρατία και κατέστρεψαν τον τόπο.","ΑΠΟΣΤΟΛΟΣ ΚΑΚΛΑΜΑΝΗΣ",172
"81327"," Ολοκληρώστε, κύριε συνάδελφε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81328"," Αυτό λένε στα παιδιά και τα εγγόνια μας. Και πρέπει να αφήσουμε τις άλλες διαφοροποιήσεις και να δώσουμε εκεί τη μάχη. Εκεί επικεντρώνεται η μάχη, στον πόλεμο εναντίον των ιδεών, της πολιτικής εναντίον των θεσμών αυτής της δημοκρατίας. Καθένας μας μπορεί να τη θέλει καλύτερη, αλλά πρέπει να μην κατεδαφιστεί το καλό εν ονόματι του καλύτερου ή με πρόσχημα από άλλες πλευρές του καλύτερου. 
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"81329"," Υπάρχει μία αδυναμία στο Προεδρείο να διακόψει τον κ. Κακλαμάνη. Πρώτον, είναι χείμαρρος και δεν μπορώ να τον διακόψω και, δεύτερον, έχει την εμπειρία, που καλό είναι να την ακούμε κάποια φορά.
Το λόγο έχει ο κ. Οδυσσέας Βουδούρης, Βουλευτής του ΠΑΣΟΚ, για πέντε λεπτά.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81330"," Κύριε Πρόεδρε, αγαπητοί συνάδελφοι, προσωπικά άκουσα για πρώτη φορά για τον Γρηγόρη Λαμπράκη το 1969 στο Παρίσι, όταν ήμουν με την οικογένειά μου, που ήταν εξόριστη, λόγω της χούντας, βλέποντας την εξαιρετική ταινία «Ζ» του Κώστα Γαβρά, βασισμένη πάνω στο βιβλίο του Βασίλη Βασιλικού. 
Πρέπει να πω ότι από τότε αποτυπώθηκε στο μυαλό μου ότι το λειτούργημα του Βουλευτή είναι ένα ανώτατο λειτούργημα, που ταυτίζεται με τις πολιτικές πεποιθήσεις και με την απόφαση να υπερασπίσει ένας πολιτικός άνθρωπος τα πιστεύω του βάζοντας σε κίνδυνο ακόμα και την ίδια τη ζωή του. Αυτή η πεποίθηση με συνόδευσε όλες τις επόμενες δεκαετίες και πρέπει να πω ότι και το 2009, όταν κατέβηκα κι εγώ υποψήφιος ως Βουλευτής, υπήρχε έντονα χαραγμένη μέσα στη μνήμη μου. 
Όντας Βουλευτής και βρισκόμενος στους διαφόρους διαδρόμους της Βουλής ανακάλυψα ότι υπάρχουν κάποιοι μουσειακοί χώροι μέσα σ’ αυτό το Ίδρυμα, όπου υπάρχουν αντικείμενα τα οποία ανήκαν σε βασιλιάδες, θρόνοι σκαλιστοί κ.λπ.. Πιστεύω ότι είναι καλό όντως αυτά τα αντικείμενα να βρίσκονται σε ένα μουσείο. Μου έκανε όμως εντύπωση το γεγονός ότι ενώ τιμούμε τους πρώην βασιλιάδες, δεν υπάρχει σ’ αυτόν τον ιερό χώρο της Βουλής ένας χώρος μνήμης, για να τιμήσουμε αυτούς τους ανθρώπους, τους Βουλευτές, οι οποίοι θυσίασαν τη ζωή τους. Νομίζω ότι κάτι τέτοιο είναι ένα σοβαρό έλλειμμα, ειδικά αυτήν την περίοδο που διανύουμε, όπου υπάρχει απαξίωση της κοινοβουλευτικής λειτουργίας και ειδικά σε ένα χώρο ο οποίος υποδέχεται μαθητές, νέους ανθρώπους, όπου πρέπει με αυτήν την επίσκεψη εδώ στο χώρο της Βουλής να τους διδάξουμε και την ιστορία. 
Για τους λόγους αυτούς πήρα την πρωτοβουλία με άλλους συναδέλφους όλων των κομμάτων να κάνω μία πρόταση στον Πρόεδρο της Βουλής, να δημιουργηθεί ένας χώρος μνήμης, όπου θα τιμούνται αυτοί οι άνθρωποι και όχι μόνο θα τιμούνται, αλλά θα μπορούμε να εξηγούμε στις νεότερες γενιές την ιστορία της Βουλής. 
Αυτήν την πρόταση την υπέγραψαν και άλλοι Βουλευτές από διάφορα κόμματα, ο κ. Κουβέλης από τη Δημοκρατική Αριστερά, ο κ. Παπαδημούλης από το Συνασπισμό Ριζοσπαστικής Αριστεράς, ο κ. Παυλόπουλος από τη Νέα Δημοκρατία, άλλοι συνάδελφοι από το ΠΑΣΟΚ, ο κ. Καρανίκας, ο κ. Νασιώκας, ο κ. Κατρίνης. Θα ήθελα κάποια στιγμή να δοθεί μία απάντηση σε αυτήν την πρόταση. 
Θα ήθελα, επίσης, να υπενθυμίσω ότι σήμερα τιμάμε δύο Βουλευτές το Γρηγόρη Λαμπράκη και το Γιώργο Τσαρουχά, αλλά υπήρξαν και άλλοι Βουλευτές οι οποίοι ταλαιπωρήθηκαν, βασανίστηκαν και δολοφονήθηκαν ακριβώς λόγω του ότι ήταν πολιτικοί και ήταν Βουλευτές. 
Θα αναφερθώ στις εκλογές του 1951. Το 1951 στους δέκα Βουλευτές που εκλέχθηκαν στο ψηφοδέλτιο της Ενιαίας Δημοκρατικής Αριστεράς, οι επτά ήταν υπό παράνομη κράτηση από τις κρατικές αρχές, χωρίς δίκη, χωρίς κατηγορητήριο. Χάρη στη βουλευτική ασυλία, αυτοί οι Βουλευτές ελευθερώθηκαν και ήρθαν σε μία πρώτη φάση στη Βουλή. Έχει μεγάλη σημασία να το πούμε σήμερα αυτό, που γίνεται λόγος για τη βουλευτική ασυλία, για να καταλάβουμε ότι υπήρχε μία εποχή όπου η βουλευτική ασυλία είχε ένα νόημα. Δυστυχώς, εκείνη την εποχή το επίσημο κράτος κατάργησε, παράκαμψε αυτήν τη βουλευτική ασυλία και αυτοί οι επτά εκλεγμένοι νόμιμα Βουλευτές επέστρεψαν υπό κράτηση. Να πούμε και τα ονόματα αυτών των Βουλευτών, έχει μεγάλη σημασία. Ήταν ο Ηλίας Ηλιού, ο Στέφανος Σαράφης, ο Κώστας Γαβριηλίδης, ο στρατηγός Χατζημιχάλης, ο Μανώλης Πρωιμάκης, ο Νίκος Τσόχας και ο καθηγητής Γιάννης Ιμβριώτης. 
Ο Κώστας Γαβριηλίδης πέθανε ένα χρόνο μετά βασανισμένος, επειδή ταλαιπωρήθηκε υπό τις άθλιες συνθήκες κράτησής του, χωρίς να του παρέχεται η κατάλληλη ιατρική βοήθεια. Θεωρώ ότι είναι και αυτός ένας δολοφονημένος Βουλευτής. Ο Στέφανος Σαράφης δολοφονήθηκε και αυτός το 1957 από ένα τροχαίο, τελείως τυχαία και η μόνη διαφορά, βέβαια, με το Γρηγόρη Λαμπράκη είναι ότι τότε δεν βρέθηκε ένας Σαρτζετάκης για να αποκαλύψει αυτήν τη δολοφονία. Αλλά και αυτός είναι ένας Βουλευτής ο οποίος δολοφονήθηκε.
Νομίζω, λοιπόν, ότι ήρθε η ώρα να κάνουμε ένα βήμα πιο πέρα, κύριε Πρόεδρε. Σωστά γίνεται η σημερινή εκδήλωση, αλλά πρέπει να υπάρξει σε αυτήν τη Βουλή ένας χώρος μνήμης που να τιμηθούν όλοι αυτοί οι άνθρωποι. Του χρόνου θα είναι εξάλλου τα πενήντα χρόνια της δολοφονίας του Λαμπράκη. Προτείνω, λοιπόν, να προχωρήσουμε, να δεσμευθούμε με την ευκαιρία αυτής της εκδήλωσης, ότι θα γίνει αυτός ο χρόνος μνήμης και θα εγκαινιαστεί –πρότασή μου- με την προβολή της ταινίας «Ζ». 
Ευχαριστώ. 
(Χειροκροτήματα)","ΟΔΥΣΣΕΑΣ ΒΟΥΔΟΥΡΗΣ",72
"81331"," Με την άδεια των επόμενων ομιλητών, θα προηγηθεί ο Αντιπρόεδρος κ. Αναστάσιος Κουράκης, γιατί συμμετέχει στη Διάσκεψη των Προέδρων και εκπροσωπεί και το κόμμα. 
Το λόγο έχει ο κ. Αναστάσιος Κουράκης Ζ΄ Αντιπρόεδρος της Βουλής και Βουλευτής του ΣΥΡΙΖΑ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81332"," Ευχαριστώ, κύριε Πρόεδρε.
Κυρίες και κύριοι συνάδελφοι, βρισκόμαστε σήμερα εδώ για να τιμήσουμε τη μνήμη δύο αριστερών πολιτικών ανδρών, του Γρηγόρη Λαμπράκη και του Γιώργου Τσαρουχά με αφορμή τη συμπλήρωση εκατό χρόνων από τη γέννησή τους. Προσωπικά θα ήθελα η Βουλή να παρουσιάζει μεγαλύτερη πληρότητα, αλλά βλέπετε κάθε φορά οι πρωτοπορίες είναι μειοψηφικές και ως παγοθραυστικά ανοίγουν το δρόμο. Έτσι ακριβώς έκαναν τότε και ο Γρηγόρης Λαμπράκης και ο Γιώργος Τσαρουχάς. 
Η σημερινή συνεδρίαση δεν έχει ένα τυπικό απλώς και τελετουργικό χαρακτήρα, καθώς η τιμή στη μνήμη και στον αγώνα τους και στο αίμα τους σημαίνει ότι συνεχίζουμε αυτό που ξεκίνησαν στις σύγχρονες συνθήκες. Πρέπει να ομολογήσουμε ότι το ιστορικό πλαίσιο που έδρασαν οι δύο αγωνιστές παρουσιάζει εξαιρετικές αναλογίες με την κοινωνική και πολιτική κατάσταση σήμερα, καθώς σήμερα βιώνουμε τη συρρίκνωση της δημοκρατίας στη χώρα μας και στην Ευρώπη εξίσου βιώνουμε τη σκλήρυνση της καταστολής, την απαξίωση του κοινοβουλευτικού θεσμού, την ανησυχητική παρουσία της ακροδεξιάς σε διεθνές επίπεδο, ως και στα καθ’ ημάς. 
Οι μορφές των δολοφονημένων ανδρών είναι σήμερα εδώ για να μας θυμίζουν πως κάθε φορά που η δημοκρατία απειλείται με οποιονδήποτε τρόπο, χρειάζεται σθένος και συνεχής αγώνας για τη διαφύλαξη και την εμβάθυνσή της. Και αυτός είναι ένας αγώνας της μνήμης εναντίον της λήθης, ένας αγώνας της ελευθερίας εναντίον της τυραννίας, ένας αγώνας που δίδεται διαρκώς και σε πολλά επίπεδα. 
	Στη Θεσσαλονίκη, για παράδειγμα, οι τοπικοί υπερσυντηρητικοί άρχοντες, που διαχειρίστηκαν την τύχη της πόλης τα τελευταία είκοσι χρόνια, έκαναν ό,τι περνούσε από το χέρι τους για να σβήσουν από τη συλλογική μνήμη κάθε τι που συνδεόταν με κοινωνικούς και πολιτικούς αγώνες και πήγαζε από την Αριστερά. Δεν τα κατάφεραν βέβαια χάρη στους ανθρώπους που επιβίωσαν από τις φυλακές και τις εξορίες, αγωνιστές του αντιδικτατορικού αγώνα που κράτησαν ζωντανή την ιστορική μνήμη και σήμερα πασχίζουν να τους δοθεί από την πολιτεία ένας χώρος για να στεγάσουν τα πολύτιμα έγγραφα και κειμήλια του αντιδικτατορικού αγώνα που έχουν συλλέξει. 
	Το ιστορικό και πολιτικό βάρος της μνήμης του Γρηγόρη Λαμπράκη και του Γιώργου Τσαρουχά γίνεται σήμερα επίκαιρο όχι μόνο για τη Θεσσαλονίκη αλλά και για όλη την ελληνική κοινωνία. Στην επέτειο για τη γέννησή τους καλούμαστε να ξανασκεφτούμε τι σημαίνει προοδευτικός και δημοκρατικός χώρος τον οποίο εξακολουθούν να καπηλεύονται άνθρωποι που εδώ και καιρό έχουν στραφεί σε νεοφιλελεύθερες πολιτικές και αυταρχικές πρακτικές επειδή και σήμερα, όπως και τότε, ζούμε εποχές οριακές και σκοτεινές.
	Τότε, κυρίες και κύριοι συνάδελφοι, είχαμε απέναντί μας τους διοικητές του εμφυλίου πολέμου, το ολέθριο τρίπτυχο παλάτι-στρατός-καχεκτικός κοινοβουλευτισμός που ζέστανε στον κόρφο του το «αβγό του φιδιού» και λειτούργησε ως «θερμοκήπιο» της χούντας. Σωστά σημειώνει ο Αριστόβουλος Μάνεσης ότι μετά το ’65 ο διάχυτος φόβος των κυρίαρχων τάξεων τις έκανε αντικειμενικά πρόθυμες να αποδεχθούν την αντικατάσταση του κοινοβουλευτικού καθεστώτος από ένα καθεστώς έκτακτης ανάγκης. 
Σήμερα, δυστυχώς, βλέπουμε να γίνεται και πάλι λόγος για κυβερνήσεις εκτάκτου ανάγκης, να σημειώνονται συνταγματικές εκτροπές, να μην οδηγείται η χώρα σε εκλογές. Σήμερα μπορεί να μην έχουμε στρατιωτική δικτατορία, όμως βλέπουμε να εγείρονται σοβαρότατα ζητήματα δημοκρατικής νομιμοποίησης για την Ευρωπαϊκή Ένωση και ζούμε έναν ιδιότυπο μεταμοντέρνο δεσποτισμό των αγορών σε βάρος των κοινωνιών, του κόσμου της εργασίας σε βάρος των λαών.
	Η μνήμη του Γρηγόρη Λαμπράκη αποτελεί διαρκή πηγή έμπνευσης και πρόκληση για αγώνες. Η δολοφονία του μαραθωνοδρόμου της ειρήνης και θαρραλέου αγωνιστή της δημοκρατίας στις 22 του Μάη του 1963 στη Θεσσαλονίκη από το φασιστικό παρακράτος σημάδεψε τη μεταπολεμική ελληνική ιστορία και πυροδότησε ένα γιγάντιο κίνημα για τη δημοκρατική αλλαγή στον τόπο, ιδιαίτερα μέσα στη νεολαία. Το ίδιο μπορούμε και πρέπει να ζητάμε και σήμερα. 
	Η μνήμη του Γεωργίου Τσαρουχά ζητάει όχι μόνο ένταση των αγώνων σε κάθε επίπεδο, όχι μόνο απονομή δικαιοσύνης και κατανομή ευθυνών για τα εγκλήματα που υπογράφονται στο όνομα του νεοφιλελεύθερου μονόδρομου και των μνημονίων, αλλά μας καλεί να οικοδομήσουμε πεισματικά νέα και ισχυρά κοινωνικά και πολιτικά μέτωπα ενάντια στον εθνικισμό, την ακροδεξιά, τις σύγχρονες μορφές του φασισμού, της αντίδρασης και του σκοταδισμού. 
Για να το πω με διαφορετικά λόγια, ο Γρηγόρης Λαμπράκης και ο Γιώργος Τσαρουχάς με το παράδειγμά τους συνδέουν μέσα στο χρόνο τους διαρκείς αγώνες της ελληνικής κοινωνίας. Χρειαζόμαστε το ανυπότακτο πνεύμα τους, την αγωνιστικότητά τους και το αλληλέγγυο παράδειγμά τους ως δύναμη κινητοποίησης κόντρα στις σύγχρονες βαρβαρότητες που πηγάζουν από τη νεοφιλελεύθερη επιδρομή διεθνώς και την ελληνική τραγωδία του μνημονίου της Κυβέρνησης με την τρόικα, μια πολιτική που αφήνει πίσω της κοινωνικά ερείπια, όπου βρίσκουν πρόσφορο έδαφος τα φαινόμενα της ξενοφοβίας και του ρατσισμού. 
	Θα κλείσω διαβάζοντας τα ίδια τα λόγια του δολοφονημένου Λαμπράκη από ομιλία του σε εκδήλωση της εργατικής κίνησης ειρήνης στις 7/5/1962, λόγια που παραμένουν επίκαιρα μισό αιώνα μετά τη δολοφονία του: «Κρίση, αδιέξοδο, καθυστέρηση, όλο οι ίδιες λέξεις επαναλαμβάνονται. Χορεύουν γύρω-γύρω στον ίδιο χορό του Ζαλόγγου. Ελλάδα πλούσια, Ελλάδα υπανάπτυκτη, Ελλάδα κοιτίδα του πολιτισμού, Ελλάδα με τους χιλιάδες αγράμματους και τα ερειπωμένα σχολεία, Ελλάδα με σχολεία χωρίς δασκάλους, Ελλάδα με δασκάλους χωρίς δουλειά. Χρόνο με το χρόνο οι στρατιωτικές δαπάνες αυξάνονται κι ας είναι από τις πιο υψηλές στην Ευρώπη».
	Σας ευχαριστώ.
(Χειροκροτήματα)","ΑΝΑΣΤΑΣΙΟΣ ΚΟΥΡΑΚΗΣ",249
"81333"," Το λόγο έχει ο Βουλευτής της Νέας Δημοκρατίας κ. Μουσουρούλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81334"," Ευχαριστώ πολύ, κύριε Πρόεδρε.
	Κύριοι συνάδελφοι, ο λόγος του πρώην Προέδρου της Βουλής, πέρα από συναρπαστικός σε κάποιες πτυχές του, ήταν και διδακτικός για μένα, γιατί ανήκω σε μια γενιά που δεν έζησε κάτι το συγκλονιστικό, ούτε έτυχε να διεκδικήσει κάτι το σπουδαίο γεννήθηκα μία εβδομάδα πριν από τη δολοφονία του Γρηγόρη Λαμπράκη. Ο Λαμπράκης και ο Τσαρουχάς γεννήθηκαν και πέθαναν σε ταραγμένες εποχές, όπου ο φόβος κυριαρχούσε. Ένας φόβος που δημιουργήθηκε από την κρίση, κυρίως των θεσμών.
Εκείνη την εποχή άλλωστε οι δικτατορίες ήταν ακόμα πολλές: «Δεξιές» στη Λατινική Αμερική, «αριστερές» στην Ανατολική Ευρώπη. Υπήρχε, λοιπόν, ένα κλίμα φόβου, αλλά και διάθεση ανατροπής. Στον αντίποδα, σε περιόδους ομαλότητας, δεν ευδοκιμεί ο φόβος, αλλά η αυτοπεποίθηση. 
Πριν πω την άποψή μου και καταθέσω το σεβασμό μου σ’ αυτές τις προσωπικότητες για τους αγώνες που έδωσαν για να είμαστε εμείς σήμερα εδώ και να τους αποτίουμε φόρο τιμής, θέλω να σταθώ στον ιδεολογικό άξονα, γύρω από τον οποίο περιστράφηκαν οι ιδέες της εποχής. 
Νομίζω ότι πέρα από το ευνοϊκό εξωτερικό περιβάλλον, εννοώντας είτε το αναπτυσσόμενο, παγκόσμιο ειρηνιστικό κίνημα, το οποίο του προσέδωσε δυναμική, ο Λαμπράκης είχε βρει έναν απλό αλλά κατανοητό τρόπο για να περάσει το μήνυμά του στον κόσμο και να γίνει αντιληπτός. Βέβαια, παρά το ότι η πολιτική έκφραση ήταν ευρύτερη και πιο σύνθετη αυτή δεν οδήγησε στην εδραίωση της ΕΔΑ. 
Το ιστορικό γεγονός της δολοφονίας, αλλά και τους πρωταγωνιστές της, πρέπει κανείς να τα αξιολογήσει, σύμφωνα με τα δεδομένα της εποχής. Ας κάνουμε όμως έναν παραλληλισμό με τα σημερινά δεδομένα. Και -αν με άκουγε ο πρώην Πρόεδρος της Βουλής που πήρε το λόγο πριν λίγο, θα έθετε ίσως το ερώτημα: ποιος είναι αυτός που σήμερα κραδαίνει φονικό όπλο σαν τον Εμμανουηλίδη;
 Ποιοι είναι σήμερα στο ρόλο αυτών που έκαναν την ανάκριση; Ποιοι είναι στο ρόλο αυτών που την εμπόδιζαν ή ασκούσαν πιέσεις για να αλλοιώσουν το αποτέλεσμά της; Είναι πολλά τα ερωτήματα που μας φέρνει στο μυαλό αυτή η υπόθεση. 
Είναι αλήθεια ότι παρακρατικοί μηχανισμοί -που είχαν μέσα απριλιανούς, το παλάτι, ξένους- λειτούργησαν αντανακλαστικά όταν είδαν ότι γύρω από τον ιδεολογικό άξονα σχηματιζόταν ένα νέο ρεύμα. Γιατί λειτούργησαν αντανακλαστικά εναντίον του ρεύματος αυτού; Επειδή έβλεπαν ότι θα οδηγήσει στην ανατροπή τους. 
Φθάσαμε σήμερα να την έχουμε πετύχει. Να θεωρούμε ότι η ελεύθερη διακίνηση ιδεών είναι αυτονόητη. Και όχι μόνο να το θεωρούμε, αλλά να το βλέπουμε στην πράξη. Κανείς δεν διανοείται κάτι διαφορετικό. Κανείς δεν μπορεί να σκεφθεί ότι αυτή η χώρα θα μπορεί να επιστρέψει ποτέ στις συνθήκες εκείνης της εποχής. Η ελευθερία στην άποψη και τα πιστεύω κατακτήθηκε.
Και θέλω εδώ, με όλο το σεβασμό στις προσωπικότητες που θυσιάστηκαν και κυρίως για τον Γρηγόρη Λαμπράκη, να αναρωτηθώ αν σήμερα θα ήταν ευρωπαϊστής. Πιστεύω πως ναι. Θα ήταν, ως προς το πνεύμα των θεμελιωτών της Ευρωπαϊκής Ένωσης. Εκείνων, δηλαδή, που έχτισαν ένα οικοδόμημα που εδράστηκε στην ελεύθερη διακίνηση ιδεών. 
Σήμερα, που όλα αλλάζουν, που οι έννοιες λίγο ως πολύ χάνονται αφού, κύριοι συνάδελφοι, όλοι μιλάμε για την προστασία της ανθρώπινης αξιοπρέπειας, όλοι μιλάμε για την ενίσχυση του αδύναμου πολίτη- σήμερα που είναι κάπως δυσδιάκριτο το υπόβαθρο του πολιτικού μας λόγου, η ευνομούμενη πολιτεία, η ελευθερία είναι τα διδάγματα μεγάλης αξίας που άφησαν πίσω τους ο Λαμπράκης και ο Τσαρουχάς. 
Εμείς, κυρίως οι νεότεροι που, όπως είπα και πριν, δεν ζήσαμε εξίσου συγκλονιστικές στιγμές, πρέπει να αποδείξουμε ότι η θυσία αυτών των ανθρώπων δεν έγινε άδικα. Πιστεύω, λοιπόν, ότι η σημερινή πράξη της Βουλής και η πρωτοβουλία του Προέδρου της Βουλής, ήταν ιδιαίτερα σημαντική. 
Εύχομαι να μας δοθεί κάποια στιγμή η ευκαιρία να κάνουμε μία σε βάθος συζήτηση για τα ζητήματα αυτά και να περάσουμε στον κόσμο ένα μήνυμα ότι, ναι, και σήμερα, έχει αξία να παλεύουμε για τα ιδανικά μας, για την αξιοπρέπειά μας. Και πρέπει, να προστατεύουμε ακόμα και τώρα το αυτονόητο που είπα πριν. Γιατί τελικά, τίποτα δεν είναι τόσο αυτονόητο, αλλά κερδίζεται διαρκώς. Κερδίζεται και διατηρείται με συνεχή αγώνα και με θυσία. Προσωπική και συλλογική.
Ευχαριστώ.
(Χειροκροτήματα)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"81335"," Το λόγο έχει ο Βουλευτής του Λαϊκού Ορθόδοξου Συναγερμού κ. Κωνσταντίνος Αϊβαλιώτης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81336"," Ευχαριστώ, κύριε Πρόεδρε.
Αισθάνομαι δέος για το ότι μιλάω από αυτήν τη θέση. Δεν είναι γνωστό, αλλά σε αυτήν τη θέση καθόταν ένας Βουλευτής που πλήρωσε με τη ζωή του την ιδεολογία του, ο Παύλος Μπακογιάννης. Είναι, λοιπόν, ένας νεκρός Βουλευτής. 
Ειπώθηκαν πολύ σημαντικά πράγματα, που δεν θα επαναλάβω. Τα χτυπήματα στους δύο Βουλευτές της Αριστεράς, που τιμούμε σήμερα, ήταν χτυπήματα που οδήγησαν σε πολύ ανώμαλες καταστάσεις, με πρώτο σταθμό, βέβαια, την ανατροπή του αείμνηστου Κωνσταντίνου Καραμανλή.
Με αφορμή τη συζήτηση που γίνεται σήμερα για τους δύο νεκρούς αριστερούς Βουλευτές, τους οποίους αναμφισβήτητα τιμούμε ως αγωνιστές της ιδεολογίας τους, είναι ευκαιρία να θυμίσουμε ότι ο κοινοβουλευτισμός έχει πληρώσει με αίμα τους αγώνες του, κάτι που συχνά διαφεύγει της προσοχής κάποιων μέσων ενημέρωσης.
Δύο Βουλευτές που πλήρωσαν με αίμα είναι ο Γρηγόρης Λαμπράκης, που δολοφονήθηκε και ο Γιώργος Τσαρουχάς που χτυπήθηκε άγρια το ίδιο βράδυ με το Γρηγόρη Λαμπράκη στη Θεσσαλονίκη. Έμεινε είκοσι εννέα ημέρες στο νοσοκομείο και πέθανε από βασανιστήρια μετά από πέντε χρόνια. 
Είναι δύο αριστεροί Βουλευτές που πέθαναν για την ιδεολογία τους, όπως υπάρχουν και κεντρώοι και δεξιοί Βουλευτές και δεξιοί εκδότες και δημοσιογράφοι που δολοφονήθηκαν άγρια γι’ αυτά που πίστευαν. Να τους αναφέρουμε: Ο Νίκος Μομφεράτος, ο Τζώρτζης Αθανασιάδης. Σημαντικές μορφές τής από εδώ πλευράς, οι οποίοι πλήρωσαν με τη ζωή τους την ιδεολογία τους.
Δολοφονία και όχι ατύχημα –νομίζω συμφωνούμε όλοι σε αυτό, εξάλλου έχει καταγραφεί- ήταν και ο θάνατος του Αλέκου Παναγούλη, ο οποίος συγκλόνισε την Ελλάδα εκείνη την Πρωτομαγιά του ’76.
Τυγχάνει να γνωριζόμαστε οικογενειακά με την οικογένεια Παναγούλη, μία οικογένεια που μαρτύρησε, μία μάνα ηρωική, η Αθηνά Παναγούλη, η οποία έχασε δύο γιους. Βουλευτής, και μάλιστα πολύ «ενοχλητικός», ήταν ο Αλέκος Παναγούλης, τον οποίο βρήκε ο θάνατος στη λεωφόρο Βουλιαγμένης.
Και είναι πολύ κρίμα –πρέπει να το πω εδώ, Πρόεδρε, αυτό και το έχω πει πολλές φορές από το Βήμα της Βουλής- κάθε χρόνο στο μνημόσυνο του Αλέκου Παναγούλη να είμαστε τόσο λίγοι Βουλευτές. Είναι πολύ κρίμα να μην τιμάται ένας αγωνιστής, αντιστασιακός, ένας από τους Βουλευτές που πλήρωσαν με το αίμα τους, τους αγώνες για τη δημοκρατία.
Και, βέβαια, περιμένω να δω αν θα βάλει η Βουλή μία ένδειξη στη θέση που καθόταν ο Γρηγόρης Λαμπράκης, εδώ που καθόταν ο Παύλος Μπακογιάννης, εκεί που καθόταν ο Αλέκος Παναγούλης, για να τιμηθούν οι Βουλευτές που έπεσαν νεκροί.
Παύλος Μπακογιάννης: Βουλευτής με συγκεκριμένη συνεισφορά στη συνεννόηση Δεξιάς και Αριστεράς.
Νεκροί έπεσαν, λοιπόν, Βουλευτές από όλες τις πτέρυγες της Βουλής τα τελευταία σαράντα χρόνια, όπως και πριν τη Μεταπολίτευση.
Να θυμίσω ότι κάποιοι στάθηκαν και τυχεροί. Οι σφαίρες τους βρήκαν. Οι ρουκέτες τους βρήκαν. Δεν πέθαναν, όμως. Ο κ. Παπαδημητρίου, Βουλευτής της Νέας Δημοκρατίας, ο κ. Πέτσος είναι δύο από αυτούς.
Από την άλλη, έχουμε ένα ξεσαλωμένο λαϊκισμό κάποιων μέσων ενημέρωσης, τα οποία χτυπούν τον εύκολο στόχο, το Βουλευτή, αυτόν, δηλαδή, που δεν έχει το μαχαίρι και το πεπόνι, αυτόν που δεν δίνει δουλίτσες και εργολαβίες. Αυτό είναι ο Βουλευτής. Δεν δίνει ούτε διαφήμιση ούτε εργολαβίες ούτε δουλίτσες. Δεν έχει το μαχαίρι και το πεπόνι.
Από την άλλη, υπάρχει δέος και σιωπή για τους διορισμένους διευθύνοντες συμβούλους και Προέδρους ΔΕΚΟ και Οργανισμών του Δημοσίου που βγάζουν πολλές φορές περισσότερα χρήματα απ’ ό,τι βγάζει ένας εκλεγμένος Βουλευτής. Και λιμουζίνες κρατικές έχουν και οφίτσια και τζάμπα βενζίνες. Εκεί δεν ακούς, όμως, από κάποια μέσα ενημέρωσης απολύτως τίποτα. 
Οι σφαίρες, όμως, και τα λοστάρια χτυπάνε τους Βουλευτές, οι οποίοι πληρώνουν με τη ζωή τους τον αγώνα τους ως εκλεγμένοι εκπρόσωποι του ελληνικού λαού, οι οποίοι δεν διορίζονται, εκλέγονται με τη δημοκρατική ψήφο του ελληνικού λαού. Προσπαθούν να εξυπηρετήσουν τον κόσμο, να παλέψουν με ένα παρανοϊκό και σαδιστικό κράτος και να ελέγξουν την εξουσία και τα λαμόγια. Και λοιδορούνται και από πάνω και πληρώνουν και με τη ζωή τους γι’ αυτό.
Ευχαριστώ.
(Χειροκροτήματα)","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"81337"," Το λόγο έχει ο Ανεξάρτητος Βουλευτής κ. Αθανάσιος Λεβέντης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81338"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η Δημοκρατική Αριστερά χαιρετίζει τη σημερινή εκδήλωση μνήμης και σεβασμού στους δυο αγωνιστές Βουλευτές, τον Γρηγόρη Λαμπράκη και τον Γιώργο Τσαρουχά, οι οποίοι έπεσαν δολοφονημένοι σ’ αυτές τις δύσκολες εποχές που είχε ζήσει η χώρα μας και που δεν ήταν και οι μοναδικές δύσκολες εποχές.
Γεννήθηκαν και οι δύο την ίδια χρονιά, το 1912, ο πρώτος στην Κερασίτσα Αρκαδίας και ο δεύτερος στην Ανατολική Θράκη. Διήνυσαν σχεδόν πενήντα χρόνια, για την ακρίβεια σαράντα εννιά χρόνια της ζωής τους από διαφορετικούς δρόμους, ώσπου να συναντηθούν στην Κοινοβουλευτική Ομάδα του Πανδημοκρατικού Αγροτικού Μετώπου Ελλάδος (ΠΑΜΕ), το εκλογικό σχήμα γύρω από την ΕΔΑ, που προέκυψε από τις εκλογές του Οκτώβρη του 1961 και οι οποίες πέρασαν στην ιστορία της χώρας σαν εκλογές βίας και νοθείας.
Ο Γρηγόρης Λαμπράκης, μέλος πολυμελούς οικογένειας, σπούδασε Ιατρική. Διέπρεψε με τις αθλητικές του επιδόσεις, πρωταθλητής Ελλάδας, συμμετοχή σε έξι Βαλκανιάδες με επτά πρώτες νίκες. Ήταν πρωταθλητής του άλματος εις μήκος και είχε το ρεκόρ για πολλά χρόνια. Από την άλλη, ήταν άνθρωπος που διέπρεψε και στην επιστήμη, υφηγητής της Ιατρικής, αλλά και άνθρωπος προπαντός, ανθρωπιστής, υπερασπιστής των φτωχών και των ανήμπορων. Κατέκτησε κύρος και την αγάπη των απλών ανθρώπων, των συναδέλφων του και όλης της κοινωνίας. Ήταν το πρότυπο του ήθους, της παλικαριάς με μια λιτή παρουσία, η οποία όμως ενέπνεε σεβασμό και θαυμασμό. 
Είχα την τύχη να τον γνωρίσω σε κάποιες από τις εκδηλώσεις που οργάνωνε τότε η Επιτροπή Ειρήνης και η ΕΔΑ. Ήταν ένας άνθρωπος που πράγματι σε σκλάβωνε. Ήταν Αντιπρόεδρος της Ελληνικής Επιτροπής για τη Διεθνή Ύφεση και Ειρήνη. Εκπροσώπησε πολλές φορές το αναπτυσσόμενο φιλειρηνικό κίνημα στην Ελλάδα και το εξωτερικό με συνέπεια, αποφασιστικότητα και παλικαριά. 
Ξέρουμε ότι το 1963, πριν από τη δολοφονία του, προηγήθηκε η σύγκρουσή του με τη Φρειδερίκη στο Λονδίνο, όπου έχει συνοδέψει τη Μπέτυ Αμπατιέλου, η οποία αξίωνε την αποφυλάκιση -όχι μόνο αυτή και ένα μεγάλο μέρος του ελληνικού λαού- του συζύγου της του Αντώνη Αμπατιέλου και των υπόλοιπων πολιτικών κρατουμένων δεκατέσσερα χρόνια μετά τη λήξη του εμφυλίου πολέμου.
Ο Γιώργος Τσαρουχάς ήταν γιος αγροτικής οικογένειας που ήρθε από την ανατολική Θράκη το 1924 και εγκαταστάθηκε στο Δρινοχώρι του Νομού Σερρών. Ασπάστηκε από νωρίς τις αριστερές και κομμουνιστικές ιδέες και κυνηγήθηκε από τη δικτατορία, από τον Μεταξά. Συνέχισε μετά τη λήξη της ποινής που του είχε επιβληθεί για συνδικαλιστική δράση τις σπουδές του στη Νομική της Αθήνας, από όπου και αποφοίτησε. Ο ιταλικός πόλεμος τον βρήκε στην πρώτη γραμμή του μετώπου στρατιώτη και μετά την κατάρρευση του μετώπου πάλεψε τους Γερμανούς και τους Βούλγαρους φασίστες στους νομούς και τα βουνά της ανατολικής Μακεδονίας μέσα από τις γραμμές του ΕΑΜ και αναδεικνύεται Γραμματέας του ΕΑΜ ανατολικής Μακεδονίας. Ήταν ο πρώτος μετακατοχικός Νομάρχης Καβάλας με πλούσιο έργο. 
Στη συνέχεια, όμως, είχαμε την αντιστροφή των γεγονότων. Άρχισαν οι διωγμοί των αγωνιστών της αντίστασης και βρέθηκε δώδεκα χρόνια φυλακισμένος με ανυπόστατες κατηγορίες. Συνελήφθη και πάλι. Είχε δυσκολίες για να μπορέσει να εργαστεί ως δικηγόρος.
Στις 22 Μαρτίου του 1963, ο Γρηγόρης Λαμπράκης ανεβαίνει στη Θεσσαλονίκη για μια προγραμματισμένη συγκέντρωση της Επιτροπής Ειρήνης στο «Πικαντίλι» στην πλατεία Αριστοτέλους. Λίγες ώρες νωρίτερα η συγκέντρωση αναιρείται κατ’ εντολή της Αστυνομίας. Υπήρχε τότε το παρακράτος, η «Καρφίτσα», ο Μήτσου και τόσοι άλλοι που συντόνιζαν και βέβαια παρακρατικά κέντρα μέσα και έξω από τη χώρα. Προσπάθησαν να εμποδίσουν την εκδήλωση. Η εκδήλωση, όμως, πραγματοποιήθηκε και στη συνέχεια φεύγοντας, βλέπουμε τον Γρηγόρη Λαμπράκη, σύμφωνα με αυτά που έχουν διασωθεί, να λέει: «Προσοχή, προσοχή, εδώ Βουλευτής Λαμπράκης. Ως εκπρόσωπος του έθνους και του λαού καταγγέλλω ότι υπάρχει σχέδιο δολοφονικής απόπειρας εναντίον μου και καλώ τον Υπουργό βορείου Ελλάδος, το νομάρχη, τον εισαγγελέα, το στρατηγό Χωροφυλακής Μήτσου, τον διευθυντή της Αστυνομίας, τον διοικητή της Ασφάλειας, να προστατεύσουν τη ζωή των συγκεντρωμένων φίλων της ειρήνης και τη ζωή μου».
Δυστυχώς αυτό δεν μπόρεσε να γίνει ακουστό. Φαίνεται ότι τα αφτιά τους ήταν βουλωμένα. Παραμόνευε το δίκυκλο στη γωνία, ο Γκοτζαμάνης και ο Εμμανουηλίδης -αυτός ο γελοίος ο οποίος κρυβόταν μετά όταν τον έψαχναν- που αυτός ήταν που τον χτύπησε με τον λοστό. Και τα δύο μαζί τον οδήγησαν στο νοσοκομείο σε βαριά κατάσταση. Είχα και τότε την ατυχία σαν νέος γιατρός στην Πολυκλινική να ζήσω το δράμα από κοντά. Ο καθηγητής μου, ο Δώρος Οικονόμου, μετέβη με τον επιμελητή Προσαλέντη, για να ελέγξουν ως νευροχειρουργοί –δεν υπήρχε τότε νευροχειρουργικό τμήμα στη Θεσσαλονίκη- τον βαριά τραυματισμένο Λαμπράκη. Έκαναν μια αγγειογραφία εκεί και είδαν ότι οι καρωτίδες ήταν βουλωμένες. Ο εγκέφαλος δεν λειτουργούσε. Είχε ένα τρομερό οίδημα και ήταν δυστυχώς προδιαγεγραμμένο το τέλος. Ήρθαν και άλλοι καθηγητές ο Τζόρνταν ο Ούγγρος, ο Ντοτ και άλλοι αλλά δυστυχώς η μάχη είχε κριθεί.
Ο Τσαρουχάς, περαστικός από τη Θεσσαλονίκη καθ’ οδόν προς την Καβάλα, μαθαίνει τα συμβαίνοντα, σπεύδει και αυτός στη Θεσσαλονίκη και είχε παρόμοια τύχη. Είναι γνωστά, το είπαν και άλλοι συνάδελφοι, δεν υπάρχει χρόνος για να τα διεκτραγωδίσω και εγώ. Τραυματίστηκε βαριά και το χειρότερο είναι ότι τον πήγαν στο νοσοκομείο, όπου κακοποιήθηκε βάναυσα. Αυτό ήταν το κράτος που υπήρχε την εποχή εκείνη δυστυχώς, και αυτό είναι που μας σφράγισε για πολλά-πολλά χρόνια. Και το χειρότερο είναι ότι μετά απ’ αυτό συνήλθε –έκατσε είκοσι εννέα μέρες στο νοσοκομείο- και στη συνέχεια ήρθε η χούντα, τον φύλαγε στη γωνία. Συνέχισε ο Τσαρουχάς τους αγώνες του για τη δημοκρατία, την ειρήνη και την κοινωνική προκοπή μέσα στη Βουλή και την κοινωνία μετά τον τραυματισμό του, αλλά και στη διάρκεια της χούντας. Και, βέβαια, επειδή διέφυγε τη σύλληψη και οργάνωσε εκεί πέρα την αντιστασιακή δράση μέσα από τις γραμμές του πατριωτικού αντιδικτατορικού μετώπου, στο οποίο ήταν επικεφαλής, συνελήφθη και στις 8 Μαΐου το βράδυ, ενώ κατέβαινε στην Αθήνα για το συντονισμό σε πανελλαδικό επίπεδο της αντίστασης κατά της χούντας, συλλαμβάνεται στα διόδια της Λεπτοκαρυάς, μεταφέρεται στα γραφεία της ΚΥΠ μέσα στο Γ΄ Σώμα Στρατού και στον ειδικό χώρο των βασανιστηρίων, στο σφαγείο βασανίζεται απάνθρωπα  όλη τη νύχτα και εξέπνευσε βασανιζόμενος το πρωί της 9ης Μαΐου του 1968. 
Το Μεικτό Ορκωτό Εφετείο Θεσσαλονίκης τον Ιούνιο του ’79 επιβεβαίωσε δεκατέσσερις περιπτώσεις τραυμάτων από τις οποίες άλλες αφορούν μεμονωμένα και άλλες σύνολα τραύματα. Κάποια από αυτά τα τραύματα δυστυχώς, ήσαν και θανατηφόρα.  
Τη ζωή, λοιπόν, των δύο κοινοβουλευτικών ανδρών τιμά σήμερα η Εθνική Αντιπροσωπεία, που η παράλληλα κοινή δράση τους έληξε βίαια στη Θεσσαλονίκη, την πόλη των πολιτικών δολοφονιών. Μπορούμε να αναφέρουμε τον Γιάννη Ζέβγο που δολοφονήθηκε το ’47, τον Τζωρτζ Πολκ που δολοφονήθηκε το ’48, στον Στέφανο Δελδεμίδη που δολοφονήθηκε το ’61, τον Γιάννη Χαλκίδη που δολοφονήθηκε το ’67, τον Γρηγόρη Λαμπράκη που δολοφονήθηκε το ’63 και τον Γιώργο Τσαρουχά που δολοφονήθηκε το ’68. 
Εμείς, λοιπόν, τους τιμούμε και θέλουμε να πιστεύουμε ότι το παράδειγμά τους θα είναι παντοτινό για όλους, ιδιαίτερα για τους νέους και μάλιστα σ’ αυτές τις δύσκολες περιόδους που περνάει η χώρα μας. Δεν ξεχνάμε ότι ήσαν αγωνιστές, ότι ήσαν αριστεροί, ότι ήσαν πάνω και πρώτα απ’ όλα άνθρωποι μαχόμενοι. Σήμερα υπάρχει στο Δήμο του Μαραθώνα ένα μουσείο για τον Γρηγόρη Λαμπράκη. Δυστυχώς στη Θεσσαλονίκη δεν υπάρχει ένα μουσείο για όλους αυτούς τους χαμένους αγωνιστές. Ασφαλώς είναι πολλοί οι αγωνιστές  που έχουν χαθεί απ’ όλες τις πλευρές σ’ αυτούς τους δύσκολους καιρούς. Εδώ, όμως,  μιλάμε για τους συγκεκριμένους αγωνιστές, τους οποίους τιμούμε και πιστεύουμε ότι θα είναι αιώνια η τιμή και η μνήμη τους.
(Χειροκροτήματα)","ΑΘΑΝΑΣΙΟΣ ΛΕΒΕΝΤΗΣ",280
"81339"," Το λόγο έχει ο Βουλευτής του ΠΑΣΟΚ κ. Δημήτριος Παπουτσής.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81340"," Κυρίες και κύριοι συνάδελφοι, κατά τη γνώμη μου, η Βουλή, δηλαδή, η ανώτατη δημοκρατική εκπροσώπηση των Ελλήνων πολιτών όφειλε τουλάχιστον μια τέτοια έστω, στις μέρες μας, τιμή στους δυο Βουλευτές της ΕΔΑ, οι οποίοι είχαν κοινή πορεία ζωής, αγώνων, αληθινής πίστης στα δημοκρατικά ιδεώδη, αλλά και κοινή ή παράλληλη πορεία θανάτου: τον Γρηγόρη Λαμπράκη και τον Γιώργη Τσαρουχά. Γεννημένοι και οι δύο το 1912, καταγόμενοι από αγροτικές οικογένειες, όπως ειπώθηκε: ο Γιώργης Τσαρουχάς γεννήθηκε στην ανατολική Θράκη, ο Γρηγόρης Λαμπράκης στην Αρκαδία. Σπούδασαν εν μέσω φτώχειας και ανέχειας, γιατρός ο Λαμπράκης, δικηγόρος ο Τσαρουχάς. Παράλληλα και οι δύο δεν ιδιώτευσαν, όπως κάλλιστα θα μπορούσαν επωφελούμενοι από τις σπουδές τους, που εκείνη την εποχή σήμαιναν βέβαια και ασφαλή κοινωνική καταξίωση, πλούτο ή και επιτυχία. 
Αντίθετα, επέλεξαν να στρατευτούν στους αμυντικούς ή απελευθερωτικούς αγώνες και στη συνέχεια στους κοινωνικούς και πολιτικούς αγώνες της εποχής. Και θα θυμίσω ότι εκείνη την εποχή, τη μεταπολεμική εποχή δηλαδή, η στράτευση σε τέτοιους πολιτικούς αγώνες σήμαινε διαβολές, συκοφαντίες, ταλαιπωρίες, στημένες δίκες, εξορίες, φυλακίσεις, βασανιστήρια και πολλές φορές θάνατο, όπως αποδείχθηκε μεταξύ άλλων και στις περιπτώσεις των δύο αγωνιστών Βουλευτών. Επέλεξαν να στρατευτούν στους αγώνες για περισσότερη ελευθερία, για πραγματική ισότητα όλων των πολιτών, ανεξαρτήτως ιδεολογικής τοποθέτησης για την πραγμάτωση μιας ισχυρής, ουσιαστικής ελληνικής δημοκρατίας. 
Το αποτέλεσμα όλων αυτών, η σύγκρουση με το κατεστημένο της εποχής οδήγησε στο θάνατο τον Λαμπράκη από παρακρατικούς το βράδυ της 27ης Μαΐου 1963. Το ίδιο βράδυ τραυματίστηκε βαριά στο κεφάλι, σε άλλο σημείο της Θεσσαλονίκης και ο Γιώργης Τσαρουχάς, ενώ κατευθυνόταν σε εκδήλωση της Επιτροπής για τη Διεθνή Ύφεση και Ειρήνη στην οποία, όπως επίσης ειπώθηκε προηγουμένως, κεντρικός ομιλητής ήταν ο Γρηγόρης Λαμπράκης. Σημειωτέον, ο Γιώργης Τσαρουχάς παρέμεινε είκοσι εννέα μέρες στο νοσοκομείο, λόγω αυτού του τραυματισμού του. 
Βέβαια η ζωή, όπως και οι συνθήκες της δολοφονίας του Γρηγόρη Λαμπράκη, είναι περισσότερο γνωστά. Σ’ αυτό συνέβαλε άλλωστε, μεταξύ άλλων, και η μυθιστορηματική δημιουργία «Ζ» του έτερου πατριώτη μας Καβαλιώτη, του Βασίλη Βασιλικού, Θασίου στην καταγωγή, όπως και η ομώνυμη ταινία του Κώστα Γαβρά.
Για τον Γιώργη Τσαρουχά της Καβάλας, λοιπόν, θα αναφέρω λίγα περισσότερα στοιχεία, έτσι ώστε να μην ξεχαστεί η προσφορά του στην τοπική ιστορία της Καβάλας. Παιδί προσφύγων πράγματι, γεννήθηκε το 1912 στην ανατολική Θράκη. Εντάχθηκε σύντομα στα χρόνια της νιότης του στις τάξεις του Κομμουνιστικού Κόμματος Ελλάδας. Αρχικά πολέμησε ως εθελοντής στο πολεμικό μέτωπο του ’40. Εντάχθηκε στο ΕΑΜ αργότερα, ερχόμενος στην ανατολική Μακεδονία για να ενταχθεί στον απελευθερωτικό αγώνα κατά των Βουλγάρων. Κατά την απελευθέρωση υπήρξε γραμματέας του ΕΑΜ ανατολικής Μακεδονίας και κατά τη μετέπειτα περίοδο της λαϊκής αυτοδιοίκησης, απ’ τον Σεπτέμβρη του ’44 ως τον Φεβρουάριο του ’45, υπήρξε Νομάρχης Καβάλας. Κατά κοινή ομολογία –αυτό αναφέρεται άλλωστε και στις αντίθετες τοπικές εφημερίδες της Καβάλας- άσκησε τα καθήκοντά του με ακεραιότητα και πνεύμα δικαιοσύνης, ακόμη και προς τους πολιτικούς του αντιπάλους εκείνης της εποχής.
Μετά τη Συμφωνία της Βάρκιζας βρέθηκε στο στόχαστρο των ακροδεξιών κύκλων της εποχής και υπέστη σωρεία ατομικών διώξεων. Κατηγορήθηκε ακόμη και για δοσιλογισμό και γι’ αυτόν το λόγο φυλακίστηκε τότε για εννέα περίπου μήνες. Κατά τη δίκη του στις 23 Δεκέμβρη του ’45, το Δικαστήριο Δοσίλογων της Καβάλας σε μια στημένη δίκη, δεν εκδίδει τελικά απόφαση για εθνικούς λόγους και απαλλάσσεται των κατηγοριών του με βούλευμα το 1947, δύο χρόνια μετά.
Το 1961 ο Γιώργος Τσαρουχάς ταυτόχρονα με τον Γρηγόρη Λαμπράκη, εκλέγεται Βουλευτής Καβάλας με την ΕΔΑ, σε μια εποχή που η Καβάλα λόγω του καπνεργατικού κινήματος είχε αυξημένα τα προοδευτικά και φιλεργατικά αντανακλαστικά της σε αντίθεση τότε με τη γύρω περιοχή. 
Πεθαίνει από τα βασανιστήρια των οργάνων της δικτατορίας στις 9 προς 10 Μαΐου 1968 στη Θεσσαλονίκη, ενώ η επίσημη ανακοίνωση του κατεστημένου της εποχής, της χούντας, μιλούσε για θάνατο από καρδιακή προσβολή. Μετά την πτώση της δικτατορίας αποδείχθηκε ουσιαστικά και επιστημονικά ότι πράγματι πέθανε από βασανιστήρια.
Γι’ αυτόν, τον Γιώργο Τσαρουχά, πέρα από τον εθνικό μας ήρωα Γρηγόρη Λαμπράκη, θέλησα να τοποθετηθώ σήμερα στην Ολομέλεια της Βουλής: για τον αγωνιστή, τον πολιτικό άνδρα, τον άνθρωπο με την ευρύτερη έννοια, για τον οποίο σημειωτέον στην Καβάλα δεν υπάρχει κανένας δρόμος στο όνομά του, καμμία προτομή, κανένα άγαλμα σε καμμία πλατεία.
Ήρθε στην πόλη μας, αγωνίστηκε, την υπηρέτησε με αυταπάρνηση και ανιδιοτέλεια στη συνέχεια ως Βουλευτής. Δολοφονήθηκε για τα ιδανικά του, για τα ιδανικά όλων των δημοκρατικών πολιτών και τίποτε δεν θυμίζει το πέρασμά του. Ίσως ωστόσο αυτή να είναι η μοίρα των πραγματικά μεγάλων ανθρώπων, των μεγάλων πολιτικών σε κάποιες περιπτώσεις. Πάντως, έστω και τώρα η πολιτεία, η αυτοδιοίκηση, οι άλλοι τοπικοί θεσμοί θα μπορούσαν αναφορικά με τη μνήμη του Γιώργη Τσαρουχά και θα έπρεπε, κατά τη γνώμη μου, να διορθώσουν αυτήν την παράλειψη πέντε δεκαετιών μέχρι σήμερα. Ας το κάνουν τώρα.
Ευχαριστώ πολύ.
(Χειροκροτήματα)
ΠΡΟΕΔΡEΥΩΝ (Ευάγγελος Αργύρης): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και δύο εκπαιδευτικοί από το Γυμνάσιο Λεβιδίου Αρκαδίας, Β’ Τμήμα.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Θεόδωρος Δρίτσας, Βουλευτής του ΣΥΡΙΖΑ.","ΔΗΜΗΤΡΙΟΣ ΠΑΠΟΥΤΣΗΣ",416
"81341","  Κύριε Πρόεδρε, θέλω και εγώ να ενώσω τη φωνή τη δική μου και του ΣΥΡΙΖΑ μαζί με τη φωνή όλων των συναδέλφων γι’ αυτήν τη στιγμή που το ελληνικό Κοινοβούλιο αναγνωρίζει, όπως είπε και ο Αλέξης ο Τσίπρας όταν πρωτομίλησε, την τεράστια προσφορά του Γρηγόρη Λαμπράκη και του Γιώργου Τσαρουχά στη δημοκρατία, στους κοινωνικούς αγώνες, στο ιστορικό πνεύμα αντίστασης του ελληνικού λαού απέναντι σε κάθε αδικία, σε κάθε εκμετάλλευση και σε κάθε αυταρχισμό. 
Θέλω και εγώ –το είπε ο συνάδελφος που μόλις πριν μίλησε- να επισημάνω ότι και οι δύο και ο Γρηγόρης Λαμπράκης και ο Γιώργος Τσαρουχάς, ακριβώς επειδή ήταν και οι δύο επιστήμονες σε μια εποχή που η ιδιότητα αυτή, το να έχεις ένα πτυχίο Ιατρικής και να είσαι γιατρός ή ένα πτυχίο Νομικής και να είσαι δικηγόρος ή δικαστής, σήμαινε ανοικτές πόρτες για κοινωνική καταξίωση, κοινωνική άνοδο, πλούτο και ευδαιμονία, είναι πολύ χαρακτηριστικό ότι και οι δύο αυτοί αγωνιστές αυτές τους τις αποσκευές δεν τις χρησιμοποίησαν για να ωφελήσουν την ατομικότητά τους, αλλά τις έθεσαν, όχι μόνο ως πολιτικά πρόσωπα, ως Βουλευτές, αλλά και ως επιστήμονες, στην υπηρεσία των ευρύτερων διαδικασιών μέσα από τις οποίες έρχονταν σε επαφή ο καθένας από τους δυο με τους συνανθρώπους τους, είτε στον Πειραιά είτε στην Καβάλα είτε στη Θεσσαλονίκη. 
Είχα την τιμή ως έφηβος να γνωρίσω τον Γρηγόρη Λαμπράκη στον Πειραιά, όπως και όλη την οικογένεια -γιατί και ο αδερφός του ήταν γιατρός, ο Δημήτρης Λαμπράκης- και ξέρω πολύ καλά και από τα ακούσματα και από τη δικιά μου οικογένεια -από τότε τα ήξερα- πως ο Γρηγόρης Λαμπράκης έκανε ιατρείο συστηματικά στον Πειραιά δωρεάν και πως την ίδια στιγμή αυτό δεν έμενε σ’ ένα πεδίο κοινωνικής ευαισθησίας και φιλανθρωπίας, αλλά σηματοδοτούσε με τη συνολική του παρουσία και δράση ότι η λύση δεν είναι η αλληλοβοήθεια και η φιλανθρωπία, αλλά η κοινή αντίσταση απέναντι στην αδικία, στη φτώχεια, στην εκμετάλλευση και στον αυταρχισμό. Είναι πραγματικά πολύ χαρακτηριστικό αυτό το στοιχείο και για τους δύο ανθρώπους και εγώ, επειδή όλοι όσοι μίλησαν ανέδειξαν πάρα πολλές πτυχές, θα ήθελα να μείνω σε αυτό. 
Είναι πρότυπα για το τι μπορεί να σημαίνει Βουλευτής στο ελληνικό -και όχι μόνο -στο ελληνικό Κοινοβούλιο. Δεν ήταν λόγια, δεν ήταν απλώς και μόνο πολιτικές παρεμβάσεις, ήταν πολιτική και κοινωνική δράση με ρίσκο και με πνεύμα αντίστασης. Αυτό το πρότυπο Βουλευτή το έχουμε ανάγκη σήμερα, περισσότερο από ποτέ άλλοτε.
Η επίκληση της σωτηρίας της χώρας από τους κινδύνους -όταν δεν συνοδεύεται από ένα τέτοιο πνεύμα αντίστασης και προσωπικής θυσίας και από ένα ρίσκο, ακόμα και της μειοψηφικής τάσης, στο όνομα της αξιοπρέπειας και της προσωπικής συγκρότησης για όλα αυτά τα ιδανικά- έχει πολύ μικρή σημασία και δεν καταξιώνει κανέναν.
Η ευκαιρία της σημερινής εκδήλωσης τιμής στη μνήμη των δύο ανδρών, νομίζω ότι σηματοδοτείται από αυτήν την επίκαιρη ανάγκη. Οι Ελληνίδες και οι Έλληνες Βουλευτές οφείλουν να αναδειχθούν στο ύψος των περιστάσεων. Όπως τότε η ελληνική νεολαία στο μεγάλο της τμήμα –με εκείνο το τεράστιας σημασίας κίνημα των «Λαμπράκηδων»- φώναζε «κάθε νέος και Λαμπράκης», έτσι και σήμερα αξίζει τον κόπο να ξαναφωνάξει η ελληνική νεολαία «κάθε νέος και Λαμπράκης και Τσαρουχάς», αλλά και οι Έλληνες Βουλευτές να μιμηθούν το παράδειγμά τους.
Ευχαριστώ πολύ.
(Χειροκροτήματα)","ΘΕΟΔΩΡΟΣ ΔΡΙΤΣΑΣ",139
"81342"," Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Μορφωτικών Υποθέσεων καταθέτει την έκθεσή της στο σχέδιο νόμου του Υπουργείου Πολιτισμού και Τουρισμού: «Αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις».
Ο Βουλευτής κ. Μάξιμος Χαρακόπουλος, με επιστολή του στον Πρόεδρο της Βουλής, ζητεί άδεια ολιγοήμερης απουσίας στο εξωτερικό. Η Βουλή εγκρίνει;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81343"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"81344"," Συνεπώς η Βουλή ενέκρινε τη ζητηθείσα άδεια.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81345"," Κύριε Πρόεδρε, μου επιτρέπετε να πάρω το λόγο για ένα λεπτό;","ΓΕΩΡΓΙΟΣ ΛΙΑΝΗΣ",283
"81346"," Ορίστε, κύριε συνάδελφε, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81347"," Κύριε Πρόεδρε, σας ευχαριστώ που μου δίνετε το λόγο.
Είμαι βαθιά συγκινημένος. Είμαι ένας τυπικός εκπρόσωπος της γενιάς του 1-1-4, της ξεσηκωμένης γενιάς, την οποία σφράγισε στην κυριολεξία με τον αγώνα του και το θάνατό του ο Γρηγόρης Λαμπράκης. Το ίδιο έκανε και ο Γιώργος Τσαρουχάς.
Ήμουν φοιτητής στο Αριστοτέλειο Πανεπιστήμιο. Τίποτα δεν συνέγειρε τη γενιά μου όσο το τριήμερο χαροπάλεμα στο ΑΧΕΠΑ, τίποτα δεν συνέγειρε την πόλη αυτή, στην οποία έχω ζήσει, όσο το γεγονός ότι όλη η πόλη έκλινε εκείνα τα μοιραία βράδια πάνω από αυτό το μεγάλο νεκρό. Αυτός ο νεκρός ήταν ένας αριστερός «Ιησούς», κατά τη γνώμη μου. Ήταν ένας αριστερός και είναι μυρωμένοι οι αγώνες σχεδόν όλων των αγωνιστών της Αριστεράς. 
Το νόημα αυτών των αγώνων δεν ήταν ένα νόημα που μπορεί σήμερα να επιμερίζεται κατά το δοκούν στο πέρασμα των χρόνων. Οι άνθρωποι αυτοί αγωνίστηκαν για τη δημοκρατία και αν υπάρχει ένας συμβολισμός σήμερα στην εκατονταετία από τη γέννηση του Γρηγόρη Λαμπράκη είναι ότι αυτό που σήμερα θα έπρεπε να αναζητεί ο ελληνικός λαός, το ελληνικό Κοινοβούλιο από αείμνηστους συναδέλφους, είναι τι σώζει τη δημοκρατία μας σήμερα.
Χρειάζονται τέτοιοι συμβολισμοί; Χρειάζεται όμως εκείνο που αυτοί οι συμβολισμοί έφεραν αργότερα στην Ελλάδα και αποτίναξαν τη δικτατορία, δηλαδή η ενότητα. 
Δεν πιστεύω ότι αυτοί οι άνθρωποι ήταν μόνο αριστεροί. «Λαμπράκης» ήμουν και εγώ. Όλοι ήταν ανεξάρτητοι άνθρωποι –αυτήν τη στιγμή είμαστε εδώ τρεις Ανεξάρτητοι Βουλευτές- με ελευθερία που απλωνόταν μέχρι το άπειρο. Αγωνίζονταν για την Ελλάδα. Για την Ελλάδα έδωσαν τη ζωή τους. 
Σ’ αυτήν τη μοιραία πόλη δεν είναι τυχαίο ότι έγιναν επτά πολιτικά εγκλήματα. Δείτε τα: Πολκ, Ζέβγος, Βελδεμίρης, Νικηφορίδης, Λαμπράκης, Τσαρουχάς. Γιατί χτυπήθηκε μόνο η Θεσσαλονίκη, από όλη την Ελλάδα, με πολιτικά εγκλήματα; Γιατί εκεί φούντωνε ένα πελώριο ανεξέλεγκτο εργατικό κίνημα, το οποίο δεν ήταν ενός κόμματος αλλά ενός λαού, γιατί εκεί υπήρχε φτωχολογιά και μέσα στη φτωχολογιά έσπειρε το παρακράτος αυτούς που σκότωσαν τον Λαμπράκη.
Όλοι ξέρουμε πια τι έχει γίνει ιστορικά. Όλοι ξέρουμε ότι οι ηθικοί αυτουργοί ήταν πολύ πέρα από τα δύο πρόσωπα που τον χτύπησαν. Ήταν πολύ ψηλά. Αυτά πρέπει να θυμάται κάποιος, σ’ αυτά πρέπει να καίει μέσα μας η μνήμη σαν άκαυτη βάτος. 
Ποιοι το οργάνωσαν; Γιατί ήταν οργανωμένο και για τους δύο. Καλά, το δεύτερο ήταν πια μια βασανιστική θανατική εκτέλεση -ας το πω έτσι- από τη χούντα. Το πρώτο όμως ήταν οργανωμένο και δεν θέλω να πω σήμερα από πού ήταν οργανωμένο, γιατί δεν θέλω να σοκάρω μέσα σ’ αυτήν την Αίθουσα.
Εγώ υποκλίνομαι στους ανθρώπους της οικογένειας –όλους- που είναι εδώ κι είχαν την τύχη και την ύψιστη τιμή να έχουν αυτόν τον ήρωα κοντά τους. 
Θέλω να πω και για το χρέος της πολιτείας, κύριε Πρόεδρε, και μ’ αυτό να κλείσω. Δεν το έχει κάνει το χρέος της η πολιτεία. Συνήθως η πολιτεία ξεχνάει τους ήρωες. Για το Γιώργο Τσαρουχά δεν έχει κάνει τίποτα. Δεν το συζητώ. Η κόρη του, η Καίτη, έκανε κάποια πράγματα στη Θεσσαλονίκη, αλλά δεν αρκεί ένας άνθρωπος για να σώσει μια ολόκληρη μνήμη. Ένας λαός χρειάζεται.
Όσον αφορά το Γρηγόρη Λαμπράκη πάλι, πέρα από τη ντροπή -θα πω- του να μετονομαστεί ο Μαραθώνιος που έχει το όνομά του, το ιερό όνομά του, -που κατέληγε στην πορεία αυτή σαν ένας πρωτομάρτυρας, που έδινε πρώτος τον εαυτό του θυσία για την ειρήνη- συνέβη το απίστευτο, το να του αρνηθούν δηλαδή ακόμη και το όνομα του Μαραθωνίου δρόμου! Δεν θέλω να πω τι έχει γίνει ακριβώς.
Πρώτο, λοιπόν, χρέος της πολιτείας είναι να μη δέχεται τέτοια πράγματα.
Δεύτερον, να κάνει αυτά που πρέπει στη γενέτειρά του, που όλο αρχίζουν και δεν τελειώνουν ποτέ. 
Η πολιτεία, λοιπόν, κι όχι μόνον η Βουλή, οφείλει να επιτελέσει το χρέος της. Η Βουλή έκανε σήμερα μία πρώτη ενέργεια. Ας είναι αυτό το πρώτο βήμα κάτι πολύ σημαντικό για όλα τα υπόλοιπα που πρέπει να γίνουν. Εκατό χρόνια από τη γέννηση ενός μάρτυρα δεν είναι τίποτα, αν σκεφθούμε ότι αυτοί οι άνθρωποι έχουν πάρει με το μέρος τους τους αιώνες! 
Σας ευχαριστώ. 
(Χειροκροτήματα)","ΓΕΩΡΓΙΟΣ ΛΙΑΝΗΣ",283
"81348"," Κυρίες και κύριοι συνάδελφοι, ολοκληρώθηκε η ειδική συνεδρίαση της Ολομέλειας της Βουλής, που ήταν αφιερωμένη στη μνήμη των πρώην Βουλευτών Γρηγορίου Λαμπράκη και Γεωργίου Τσαρουχά, με την ευκαιρία της συμπλήρωσης εκατό ετών από τη γέννησή τους. 
Έχουν διανεμηθεί τα Πρακτικά της Παρασκευής 9 Δεκεμβρίου 2011, της Δευτέρας 12 Δεκεμβρίου 2011, της Τρίτης 13 Δεκεμβρίου 2011, της Πέμπτης 15 Δεκεμβρίου 2011 και της Παρασκευής 16 Δεκεμβρίου 2011 και ερωτάται το  Σώμα αν τα επικυρώνει.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81349"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"81350"," Συνεπώς τα Πρακτικά της Παρασκευής 9 Δεκεμβρίου 2011, της Δευτέρας 12 Δεκεμβρίου 2011, της Τρίτης 13 Δεκεμβρίου 2011, της Πέμπτης 15 Δεκεμβρίου 2011 και της Παρασκευής 16 Δεκεμβρίου 2011 επικυρώθηκαν. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 27 Ιανουαρίου 2012. 
A. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3 και 130 παράγραφοι 2 και 3 του Κανονισμού της Βουλής)
   1. Η με αριθμό 424/25/24-1-2012 επίκαιρη ερώτηση του Προέδρου της Κοινοβουλευτικής Ομάδας  του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό,  σχετικά με την ανάγκη τόνωσης της πραγματικής οικονομίας της χώρας.
 2. Η με αριθμό 423/24/24-1-2012 επίκαιρη ερώτηση του Προέδρου της Κοινοβουλευτικής Ομάδας  του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με την αύξηση και διαχείριση απορρήτων δαπανών και αμοιβών τραπεζικών ιδρυμάτων.
 3. Η με αριθμό 430/24-1-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αριάδνης Αγάτσα προς τον Υπουργό Αγροτικής Ανάπτυξης και Τροφίμων, σχετικά με την «προστασία» των γεωργικών προϊόντων του Νομού Βοιωτίας.
 4. Η με αριθμό 425/24-1-2012 επίκαιρη ερώτηση του Βουλευτή της Νέας Δημοκρατίας κ. Γρηγορίου Αποστολάκου προς τον Υπουργό Προστασίας του Πολίτη, σχετικά με την αξιοποίηση του Ολυμπιακού Σκοπευτηρίου Μαρκοπούλου.
 5. Η με αριθμό 443/24-1-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς την Υπουργό Παιδείας, Διά Βίου Μάθησης και Θρησκευμάτων, σχετικά με τα δελτία μαθητικού εισιτηρίου στα Μέσα Μαζικής Μεταφοράς (ΜΜΕ). 
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3  του Κανονισμού της Βουλής)
 1. Η με αριθμό 427/24-1-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Βασιλικής Τσόνογλου - Βυλλιώτη  προς τον Υπουργό Εργασίας και Κοινωνικής Ασφάλισης, σχετικά με την απαλλαγή από τα τέλη του έκτακτου ειδικού τέλους Ηλεκτροδοτούμενων Δομημένων Επιφανειών των δικαιούχων κατοικιών από τον Οργανισμό Εργατικής Κατοικίας.  
 2. Η με αριθμό 426/24-1-2012 επίκαιρη ερώτηση της Βουλευτού της Νέας Δημοκρατίας κ. Ευγενίας Τσουμάνη – Σπέντζα  προς τον Υπουργό Οικονομικών, σχετικά με τη φορολόγηση στον κλάδο της εστίασης.
 3. Η με αριθμό 444/24-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Αγροτικής Ανάπτυξης και Τροφίμων, σχετικά με την περικοπή της συνδεδεμένης ενίσχυσης που δικαιούνται οι πληγέντες παραγωγοί από το πράσινο σκουλήκι. 
 4. Η με αριθμό 439/24-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Ιωάννη Κοραντή προς τον Υπουργό Εθνικής Άμυνας, σχετικά με μαζική καταστροφή των ναρκών κατά προσωπικού του Γενικού Επιτελείου Στρατού. 
 5. Η με αριθμό 435/24-1-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Οικονομικών, σχετικά με την ανάγκη απαλλαγής από τα τέλη κυκλοφορίας των ασθενών με χρόνιες παθήσεις.
 6. Η με αριθμό 438/24-1-2012 επίκαιρη ερώτηση του Ανεξάρτητου Βουλευτή κ. Αθανάσιου Λεβέντη προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Υγείας και Κοινωνικής Αλληλεγγύης, σχετικά με την εφαρμογή των κανόνων προστασίας της ιδιωτικής ζωής των ανηλίκων που διαμένουν σε ιδρύματα.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"81351"," Μάλιστα, μάλιστα.
Με τη συναίνεση του Σώματος και ώρα 13.48΄ λύεται η συνεδρίαση για αύριο ημέρα Παρασκευή 27 Ιανουαρίου 2012 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 16/7/18-1-2012 επίκαιρης επερώτησης, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
