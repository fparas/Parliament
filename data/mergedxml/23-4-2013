"","Content","name","ParlmemberID"
"71763","Date","23-4-2013",NA
"71764"," Κυρίες και κύριοι συνάδελφοι, εισερχόμεθα στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Πρώτα θα συζητηθεί η πρώτη με αριθμό 7466/652/20-2-2013 ερώτηση και αίτηση κατάθεσης εγγράφων δεύτερου κύκλου του Βουλευτή  Α´ Αθήνας της Νέας Δημοκρατίας κ. Νικήτα Κακλαμάνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την παραχώρηση χρήσης ακινήτου στην ΜΚΟ ΚΛΙΜΑΚΑ από το Δήμο Αθηναίων για την υλοποίηση του προγράμματος «Πλήρης ενσωμάτωση του συνόλου του ανθρωπίνου δυναμικού σε μια κοινωνία ίσων ευκαιριών» του Υπουργείου Εργασίας, Κοινωνικής Ασφάλισης και Πρόνοιας.
Κύριε συνάδελφε, έχετε το λόγο για να αναπτύξετε την ερώτησή σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71765"," Κύριε Υπουργέ, στη συνεδρίαση του Δημοτικού Συμβουλίου του Δήμου Αθηναίων στις 7 Φεβρουαρίου 2013 -κρατήστε τις ημερομηνίες- στην ημερήσια διάταξη και με αριθμό 13 είχε συμπεριληφθεί η περίληψη του εξής θέματος: Έγκριση για την παραχώρηση χρήσης ακινήτου από το Δήμο Αθηναίων στον κύριο δικαιούχο ΜΚΟ ΚΛΙΜΑΚΑ της Πράξης «Κοινωνικές Δομές  Αντιμετώπισης της Φτώχειας στο Δήμο Αθηναίων».
Υπέβαλα τότε στον Δήμαρχο το ερώτημα πώς το σχετικό ακίνητο μισθώνεται για το Επιχειρησιακό Πρόγραμμα «Ανάπτυξη Ανθρώπινου Δυναμικού», Θεματικός Άξονας 4 «Πλήρης Ενσωμάτωση του Συνόλου του Ανθρώπινου Δυναμικού σε μια Κοινωνία ίσως ευκαιριών» του Υπουργείου Εργασίας, Κοινωνικής Ασφάλισης και Πρόνοιας, που συγχρηματοδοτείται από το Ευρωπαϊκό Κοινωνικό Ταμείο -ως εδώ είμαστε εντάξει- χωρίς προηγουμένως να έχει έρθει στο Δημοτικό Συμβούλιο για ενημέρωση του σώματος και λήψη σχετικής απόφασης, όπως ορίζει το άρθρο 96 του νόμου «Καλλικράτη», το οποίο λέει ότι ο δήμος μπορεί να συμμετέχει και να συγχρηματοδοτεί την κατάρτιση και εκτέλεση προγραμμάτων, ύστερα από απόφαση του δημοτικού συμβουλίου. 
Η δημοτική αρχή αναγκάστηκε τότε να αποσύρει το θέμα, γιατί δεν το ψήφισε ούτε η πλειοψηφία. Το επανέφερε στη συνεδρίαση της 21ης Φεβρουαρίου του 2013, δεκαπέντε μέρες μετά. Προσέξτε όμως τι είχε συμβεί στο δεκαπενθήμερο. Στο διαδίκτυο του Δήμου Αθηναίων η «ΚΛΙΜΑΚΑ» είχε αναρτήσει πρόσκληση πρόσληψης προσωπικού, με προθεσμία υποβολής των αιτήσεων που έληγε στις 19 Φεβρουαρίου 2013, δύο μέρες δηλαδή πριν συνεδριάσει το δημοτικό συμβούλιο για να εγκρίνει το πρόγραμμα. 
Εύλογα, λοιπόν, τα ερωτήματα που θέτω σε εσάς είναι πώς το Υπουργείο ενέκρινε αυτό το πρόγραμμα χωρίς προηγουμένως να έχει πάρει στα χέρια του αποφάσεις του δημοτικού συμβουλίου; 
Επίσης, μέσα στο συγκεκριμένο πρόγραμμα δεν είναι μόνο η «ΚΛΙΜΑΚΑ», αλλά κι άλλες τρεις μη κυβερνητικές οργανώσεις, μεταξύ των οποίων και η οργάνωση «Γιατροί Του Κόσμου» -κατά την άποψή μου σοβαρή οργάνωση- η οποία, όμως, χρηματοδοτείται με 220 χιλιάδες ευρώ για να φτιάξει κοινωνικό φαρμακείο στο Δήμο της Αθήνας. Στο Δήμο της Αθήνας, όμως, από το 2008 λειτουργεί κοινωνικό φαρμακείο. 
Αναρωτιέμαι, λοιπόν, γιατί δίνετε άλλες 102 χιλιάδες ευρώ σε μια μη κυβερνητική οργάνωση; Τα δίνετε για να κάνει δεύτερο κοινωνικό φαρμακείο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τέλος –και θα επανέλθω στη δευτερολογία μου- θα ήθελα να ξέρω με ποια κριτήρια επιλέχθηκε η μη κυβερνητική οργάνωση «ΚΛΙΜΑΚΑ» για τη συμμετοχή της στο πρόγραμμα. 
Ζητώ, επίσης να μάθω –αν τα έχετε μαζί σας, αλλιώς θα μου τα στείλετε- από το Υπουργείο το δικό σας –όχι από το Υπουργείο Υγείας- τα τελευταία δέκα χρόνια η μη κυβερνητική οργάνωση «ΚΛΙΜΑΚΑ» πόσα χρήματα πήρε από ευρωπαϊκά προγράμματα.","ΝΙΚΗΤΑΣ ΚΑΚΛΑΜΑΝΗΣ",173
"71766","  Ευχαριστούμε, κύριε Κακλαμάνη.
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71767"," Θα χρειαστώ την ανοχή σας, κυρία Πρόεδρε, γιατί ο κύριος συνάδελφος θέτει πολλά ερωτήματα κι αρκετά είναι τεχνικής φύσεως.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71768"," Θα την έχετε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71769"," Ο κύριος συνάδελφος ζητάει πολλά στοιχεία. Θα καταθέσω κάποια έγγραφα για να κάνει χρήση τους. Νομίζω ότι θα απαντηθούν περίπου όλα τα ερωτήματα.  
Κύριε συνάδελφε, θέτετε μια σειρά από ερωτήματα για τη μη κυβερνητική οργάνωση «ΚΛΙΜΑΚΑ». Σε ό,τι αφορά, λοιπόν, το Υπουργείο Εργασίας το θέμα αυτό εμπίπτει στις αρμοδιότητες της Ειδικής Υπηρεσίας Συντονισμού και Παρακολούθησης Δράσεων του Ευρωπαϊκού Κοινωνικού Ταμείου. 
Θα σας παραθέσω στοιχεία που μου απέστειλε η Υπηρεσία αυτή, σχετικά με το αν τηρήθηκαν ή όχι όλα τα προβλεπόμενα για την ένταξη της εν λόγω μη κυβερνητικής οργάνωσης στο Επιχειρησιακό Πρόγραμμα Ανάπτυξης Ανθρώπινου Δυναμικού. 
Σύμφωνα, λοιπόν, με την επίσημη πρόσκληση της Υπηρεσίας για το Επιχειρησιακό Πρόγραμμα Ανάπτυξης Ανθρωπίνου Δυναμικού ο φάκελος κάθε πρότασης που υποβλήθηκε στο πλαίσιο της, έπρεπε μεταξύ άλλων να περιλαμβάνει και ένα μνημόνιο συνεργασίας –μη παρεξηγείτε τη λέξη, αυτή χρησιμοποιείται- υπογεγραμμένο από τους νομίμους εκπροσώπους όλων των φορέων, που συμμετείχαν στο εταιρικό κοινωνικό σχήμα. Αυτό υπάρχει και στα συνημμένα υποδείγματα της πρόσκλησης, στο πρότυπο δηλαδή του μνημονίου, προκειμένου να χρησιμοποιηθεί σε κάθε περίπτωση. 
Ο φορέας με την επωνυμία «ΚΛΙΜΑΚΑ, Αστική Μη Κερδοσκοπική Εταιρεία» υπέβαλλε το μνημόνιο αυτό με συμμετέχοντες στο εταιρικό σχήμα τους ακόλουθους φορείς: Το Δήμο Αθηναίων ως συμπράττων φορέα, τη μη κερδοσκοπική οργάνωση «ΠΡΑΞΙΣ» ως επιμέρους φορέα μη κερδοσκοπικού χαρακτήρα, την οργάνωση «Γιατροί Του Κόσμου» ως επιμέρους φορέα μη κερδοσκοπικού χαρακτήρα, την «Κοινωνία ίσων ευκαιριών- Equal Society» ως επιμέρους φορέα μη κερδοσκοπικού χαρακτήρα. 
Αυτό το μνημόνιο συνεργασίας έφερε τη σφραγίδα όλων των ανωτέρω φορέων και στα στοιχεία και τις υπογραφές των αντιστοίχων νομίμων εκπροσώπων, όπως άλλωστε απαιτούσε και η πρόσκληση.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71770"," Τι ημερομηνία έχει;","ΝΙΚΗΤΑΣ ΚΑΚΛΑΜΑΝΗΣ",173
"71771"," Θα το δείτε σε αυτά που θα καταθέσω. Έχει σημασία –το ξέρω- η ημερομηνία. 
Όσον αφορά τη διαδικασία που όφειλε να ακολουθήσει ο δήμος, για εμένα το θέμα αυτό έχει να κάνει με μια προβλεπόμενη από τους εσωτερικούς κανονισμούς του δήμου διαδικασία. Δεν δύναται να το γνωρίζει αυτό η δική μας αρμόδια υπηρεσία. Από τη στιγμή που έχει ένα επίσημο έγγραφο στα χέρια της, με σφραγίδες κι υπογραφές, δεν μπορεί να κάνει σκέψεις του τύπου «είναι γνήσια η υπογραφή ή πλαστογραφημένη» ή οτιδήποτε άλλο. Οφείλει να το λάβει υπόψιν. 
Ζητήσαμε, παρά ταύτα, τα στοιχεία του Δήμου Αθηναίων. Πήραμε απάντηση στις 22 Απριλίου 2013. Σύμφωνα, λοιπόν, με την απάντηση που μας απέστειλε ο Γενικός Γραμματέας του δήμου με το υπογεγραμμένο από τις 30 Απριλίου 2012 εν λόγω μνημόνιο, ο δήμος ως συμπράττων φορέας δεν έχει αναλάβει καμμία υποχρέωση και δεν έχει προβεί σε καμμία δαπάνη. Για το λόγο αυτό δεν ήταν υποχρεωμένος –κατά την απάντησή του πάντα- να έχει την προηγούμενη έγκριση του δημοτικού συμβουλίου. Είστε σε θέση να τα ελέγξετε αυτά για το συγκεκριμένο δημοτικό συμβούλιο ως εμπλεκόμενος και στην τοπική αυτοδιοίκηση. 
Ευθύς μόλις οριστικοποιήθηκε η ανάγκη παραχώρησης συγκεκριμένου κτηρίου -που αναφέρετε κι εσείς στην ερώτησή σας- το θέμα εισήχθη στο δημοτικό συμβούλιο της 7ης Φεβρουαρίου 2013, όπως πολύ σωστά λέτε. Εκεί υπήρχε το πλήρες σώμα του υπογεγραμμένου μνημονίου, το οποίο αποτελούσε αναπόσπαστο κομμάτι της προτεινόμενης προς το σώμα απόφασης. 
Ωστόσο, η δημοτική αρχή εισηγήθηκε την ξεχωριστή υπερψήφιση του μνημονίου αυτού, πράγμα το οποίο έγινε στην επόμενη συνεδρίαση, στις 21 Φεβρουαρίου 2013, όπου το δημοτικό συμβούλιο έλαβε τις με αριθμό 155/2013 και με αριθμό 156/2013 αποφάσεις. Όλα αυτά τα παραθέτουμε κι εγγράφως. 
Αυτά, όπως σας είπα, θεωρώ ότι δεν είμαι εγώ -να το πω έτσι- επιφορτισμένος να τα αξιολογήσω ως προς την ορθότητά τους. Απλά, αναφέρω την απάντηση του δήμου.
Μετά, λοιπόν, τον έλεγχο πληρότητας των υποβληθέντων στοιχείων -και τώρα ερχόμαστε στο Υπουργείο Εργασίας- η αξιολογηθείσα πρόταση εντάχθηκε στον Άξονα Προτεραιότητας 11 του ΕΠΑΝΑΔ για το επιχειρησιακό πρόγραμμα «Ανάπτυξη Ανθρώπινου Δυναμικού» με τίτλο «Κοινωνικές Δομές Αντιμετώπισης Φτώχειας στο Δήμο Αθηναίων». 
Οι «Κοινωνικές Δομές Άμεσης Αντιμετώπισης της Φτώχειας» έχουν συγκεκριμένες προδιαγραφές για να διασφαλιστεί η αποτελεσματικότητά τους με μετρήσιμα αποτελέσματα: συνέργιες με την τοπική κοινωνία, κινητοποίηση και ευαισθητοποίηση της κοινής γνώμης για την αλλαγή στερεοτύπων με στόχο την ενεργό συμμετοχή όσο το δυνατόν περισσότερων φορέων και τη βιωσιμότητα τους και  μετά το πέρας της χρηματοδότησής τους. 
Η πράξη θα υλοποιηθεί από το εταιρικό κοινωνικό σχήμα με ίδια μέσα. Σ’ αυτό θα συμμετέχουν η ΜΚΟ «ΚΛΙΜΑΚΑ» ως δικαιούχος και οι φορείς που σας είπα, δηλαδή ο Δήμος Αθηναίων, η «ΠΡΑΞΙΣ», οι «Γιατροί του Κόσμου», η «Κοινωνία Ίσων Ευκαιριών». Ο δικαιούχος αναλαμβάνει τη λειτουργίας της δομής γραφείου διαμεσολάβησης. Αυτό αφορά την «ΚΛΙΜΑΚΑ». Ο φορέας πράξης αναλαμβάνει τη λειτουργία της δομής «Ανοιχτό Κέντρο Ημερήσιας Υποδοχής Αστέγων». Ο φορέας «Κοινωνία Ίσων Ευκαιριών» αναλαμβάνει τη λειτουργία της δομής παροχής συσσιτίου. Τέλος, ο φορέας «Γιατροί του Κόσμου» αναλαμβάνει τη λειτουργία των δομών «Κοινωνικό Φαρμακείο και Υπνωτήριο».
Ως προς το κοινωνικό φαρμακείο και το ερώτημα που εύλογα βάζετε στο τραπέζι, πάλι σύμφωνα με την απάντηση που μας έστειλε ο Γενικός Γραμματέας του Δήμου Αθηναίων, η ίδρυση κοινωνικού φαρμακείου από μία μη κυβερνητική οργάνωση δεν υποβαθμίζει ή πολύ περισσότερο δεν αναστέλλει τη λειτουργία του κοινωνικού φαρμακείου του δήμου. Μπορούν να συνυπάρξουν και τα δύο αυτά, κατά την απάντηση του Δήμου Αθηναίων.
Όπως ξέρετε, το κοινωνικό φαρμακείο του δήμου λειτουργεί υπό την ευθύνη του ιδρύματος «Κέντρο Υποδοχής και Αλληλεγγύης Δήμου Αθηναίων». Όσον αφορά τις δύο δομές, η πρόθεση είναι να λειτουργήσουν συμπληρωματικά η μία προς την άλλη, με άμεσο στόχο την αύξηση του αριθμού των ωφελουμένων. Νομίζω ότι είναι εύλογο -δεν είναι παράλογο- να θεωρούμε δεδομένο ότι μπορούν να λειτουργήσουν δύο κοινωνικά φαρμακεία μέσα στον πολύ μεγάλο Δήμο Αθηναίων. Αναμφίβολα, θα έχουν ανάγκες να καλύψουν και σίγουρα αυτές οι ανάγκες είναι τόσες πολλές αριθμητικά, που οπωσδήποτε μπορεί να λειτουργήσει και το ένα δίπλα στο άλλο.
Αναφορικά με το κρίσιμο ερώτημα που βάζετε όσον αφορά τα κριτήρια επιλογής της ΜΚΟ «ΚΛΙΜΑΚΑ», έχουμε πάρα πολλές δεύτερες σκέψεις. Νομίζω ότι πρέπει να πω εδώ ότι στις προθέσεις του Υπουργείου είναι και μία αξιολόγηση κάθε μη κυβερνητικής οργάνωσης ατομικά, προκειμένου να δούμε ακόμη και αυτές που «παραλάβαμε» από τη δραστηριότητά τους μέσα από τη συνεργασία με το Υπουργείο Υγείας. Πρέπει να αξιολογηθούν για να δούμε περί τίνος πρόκειται, τι γίνεται με τα χρήματα που πήραν, που πήγαν τα χρήματα αυτά και τι αποτελέσματα, αν θέλετε ιδίως κοινωνικά αποτελέσματα, είχε η δράση της κάθε μίας από αυτές. Είναι δική μας υποχρέωση, την αναλαμβάνουμε και πραγματικά, η αξιολόγηση των ΜΚΟ πρέπει να γίνει.
Εδώ, με την επίσημη ενημέρωση που έχω από τις αρμόδιες υπηρεσίες, η εν λόγω μη κυβερνητική οργάνωση πληροί όλες τις απαιτήσεις και προϋποθέσεις που ορίζει η πρόσκληση, στη θεωρία τουλάχιστον, τόσο για τη διαχειριστική επάρκεια του δυνητικού δικαιούχου, όσο και τις υπόλοιπες προϋποθέσεις που αφορούν: την εμπειρία υλοποίησης και διαχείρισης εθνικών ή ευρωπαϊκών προγραμμάτων, την αποδεδειγμένη εμπλοκή στην τοπική κοινωνία της περιοχής που δραστηριοποιούνται, τη φορολογική και ασφαλιστική ενημερότητα, τα εργαλεία κοινωνικής λογοδοσίας και την υπεύθυνη δήλωση ότι ο φορέας δεν εμπίπτει στις δεσμεύσεις και τους περιορισμούς περί προσλήψεων, σύμφωνα με τον ισχύοντα νόμο.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71772"," Κύριε Υπουργέ, ολοκληρώστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71773"," Αυτά έπρεπε εμείς να τα αξιολογήσουμε. Και από εκεί και πέρα, όπως σας είπα, υπάρχει και το ευρύτερο θέμα της εξ αρχής αξιολόγησης της δραστηριότητας όλων αυτών των μη κυβερνητικών οργανώσεων, για να μην υπάρχουν σκιές και πολύ περισσότερο να μην υπάρχουν υπόνοιες καταχρηστικών συμπεριφορών.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71774"," Ο κ. Κακλαμάνης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71775"," Κύριε Υπουργέ, στην ουσία επιβεβαιώσατε τις καταγγελίες μου. Εγώ δεν σας ελέγχω για το πώς λειτουργεί ο Δήμος της Αθήνας. Όμως, όταν μου διαβάζετε απάντηση και μόνο από το ότι από την ημερομηνία εγκρίνατε πρόγραμμα, χωρίς να έχει μέσα στο φάκελο απόφαση του δημοτικού συμβουλίου όπως ρητά λέει ο «Καλλικράτης», εκεί είσαστε εσείς «φάουλ».
Δεύτερον, λέει ψέματα ο Δήμος της Αθήνας, διότι το κτήριο που παραχώρησε στην «ΚΛΙΜΑΚΑ» μισθώθηκε από το Δήμο της Αθήνας με 2.950 ευρώ το μήνα. Άρα, πώς δεν έκανε έξοδα; Αυτά δεν είναι έξοδα; Δηλαδή, τι εννοούσαν, να τα βγάλουν από το ταμείο και να τα δώσουν; 
Δεν θέλω να κάνω τώρα σχολιασμό για την απάντηση που μου δώσατε για το κοινωνικό φαρμακείο, διότι θέλω να ενημερώσω και το Σώμα ότι το κοινωνικό φαρμακείο που φτιάχτηκε με προδιαγραφές κανονικού φαρμακείου, λειτουργούσε με τους «Φαρμακοποιούς του Κόσμου», με μόνιμο φαρμακοποιό κάθε μέρα εκεί και με μηδέν έξοδα, διότι ο ΕΟΦ και οι φαρμακευτικές εταιρείες γέμιζαν τα ράφια του φαρμακείου στη Βαρβάκειο αγορά. Αυτό έκλεισε για να φτιαχτεί άλλο κοινωνικό φαρμακείο με 220.000 ευρώ. Δεν μπορούσατε να τα δώσετε σε μια άλλη δράση;
Ακούστε τώρα για τη Μη Κυβερνητική Οργάνωση «ΚΛΙΜΑΚΑ. Απολογισμός για το 2011 –για το 2012 δεν έχουν βγει στοιχεία- από το Υπουργείο Υγείας: Για τις δράσεις που έχει με οικοτροφεία, πήρε 4.479.000 ευρώ. 
Ταυτόχρονα, ζήτησα να δω ποιοι απαρτίζουν και ποιοι δουλεύουν στην ΜΚΟ «ΚΛΙΜΑΚΑ»: Κατσαδώρος Κυριάκος μισθοδοσία 80.000 ευρώ το χρόνο. Κατσαδώρου Δομινίκη, υπάλληλος γραφείου μισθοδοσία 8.500 ευρώ. Κατσαδώρου Ευαγγελία, στο οικοτροφείο «Κυβέλη», μισθοδοσία 14.000 ευρώ. Κατσαδώρου Αλεξάνδρα, υπάλληλος γραφείου μισθοδοσία 18.000 ευρώ. Ξανά η Κατσαδώρου Ευαγγελία, ιατρός, σε άλλο οικοτροφείο μισθοδοσία άλλες 14.000 ευρώ. Με συγχωρείτε, αυτό λέγεται «Μη Κυβερνητική Οργάνωση» ή μία επικερδής οικογενειακή επιχείρηση; 
Πώς, λοιπόν, εσείς βάζετε υπογραφές, χωρίς να ελέγξετε και μου αναφέρετε απλώς τα τυπικά χαρτιά, τα οποία σας κατέθεσαν, για το εάν έχουν φορολογική ενημερότητα και το ένα και το άλλο; Δεν μου απαντήσατε, βέβαια, από το δικό σας Υπουργείο πόσα έχει πάρει. 
Θέλετε να ακούσετε και το τελευταίο; Φτιάχνει πριν από δύο χρόνια άδεια έγκρισης σκοπιμότητος κέντρου ημέρας για την πρόληψη της αυτοκτονίας. Αυτό δεν έχει υπογραφή δική σας. Τώρα, όμως, είστε εσείς υπεύθυνοι, γιατί ήταν από το τότε Υπουργείο Πρόνοιας, το οποίο είχε έρθει σε εσάς. Θέλετε να μάθετε πόσα πήρε για τα δύο χρόνια; Πήρε 600.000 ευρώ. Με συγχωρείτε, επειδή δεν είναι λεφτά από τον κρατικό προϋπολογισμό και είναι λεφτά από την Ευρωπαϊκή Ένωση, από το ΕΣΠΑ, τα διαμοιράζουμε έτσι, όπου τύχει, στην οικογένεια Κατσαδώρου; Εγώ αυτό δεν μπορώ να το αντιληφθώ.
 Για το Δήμο της Αθήνας θα μου τα δώσετε –υποθέτω- τα χαρτιά. Τα έχετε φέρει όλα και είναι δικό μου θέμα τι θα κάνω στο δημοτικό συμβούλιο. Δεν μπορεί, όμως, να λείπει από το φάκελο η έγκριση του δημοτικού συμβουλίου και εσείς να εγκρίνετε. Εκτός πια εάν ήταν σίγουρη η ΜΚΟ «ΚΛΙΜΑΚΑ» ότι θα το εγκρίνατε και έτσι πριν βγει η έγκριση στις 21 Φεβρουαρίου, στις 19 Φεβρουαρίου είχε λήξει η προκήρυξη πρόσληψης προσωπικού.","ΝΙΚΗΤΑΣ ΚΑΚΛΑΜΑΝΗΣ",173
"71776"," Τι ψηφίζει η «ΚΛΙΜΑΚΑ», άραγε;
Το λόγο έχει ο κύριος Υφυπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71777"," Όσον αφορά το τελευταίο που είπατε, κύριε Κακλαμάνη, διαβάζω πάλι το έγγραφο που μας έστειλε ο γενικός γραμματέας του δήμου.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71778"," Εγώ θέλω τις δικές σας απόψεις, δεν θέλω τις απόψεις του Δήμου της Αθήνας.","ΝΙΚΗΤΑΣ ΚΑΚΛΑΜΑΝΗΣ",173
"71779"," Κοιτάξτε, εμείς ακολουθούμε προφανώς αυτά που μας λέει ο δήμος, όσον αφορά το τυπικόν της υπόθεσης. Ο δήμαρχος, λέει, ότι εκπροσωπεί το δήμο σε κάθε δημόσια αρχή και υπογράφει τις συμβάσεις που συνάπτει ο δήμος. Σε κάθε περίπτωση, το μνημόνιο συνεργασίας, σύμφωνα με την απάντηση του δήμου, δεν περιέχει δεσμευτικούς για το δήμο όρους, αλλά αποτελεί μία διατύπωση γενικών αρχών συνεργασίας των μερών. Γι’ αυτό δεν ήταν απαραίτητη η έγκριση του δημοτικού συμβουλίου. Εφόσον κατά την υλοποίηση του μνημονίου προκύπτουν συγκεκριμένες υποχρεώσεις, αυτές θα περιβληθούν τον απαιτούμενο τύπο και θα εγκριθούν από τα αρμόδια όργανα του δήμου, όπως συνέβη εν προκειμένω με την παραχώρηση του ακινήτου επί της οδού Αλικαρνασσού αριθμός 49. 
Επομένως, εμείς εκ των υστέρων ήρθαμε να επικυρώσουμε ένα, θα έλεγα, τυπικό ζήτημα και να προχωρήσουμε στη χρηματοδότηση ως Υπουργείο αυτής της δραστηριότητας. Σας επαναλαμβάνω ότι η δημοτική αρχή είχε εισηγηθεί την ξεχωριστή υπερψήφιση αυτού του μνημονίου συνεργασίας και αυτό έγινε την 21η Φεβρουαρίου του 2013. Έτσι καλύπτεται –ή φαίνεται ότι καλύπτεται- αυτό το έλλειμμα.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71780"," Αυτό έτσι είναι. Αυτό που δεν κατάλαβα είναι πώς έληξε η προκήρυξη στις 19 Φεβρουαρίου, δύο ημέρες πριν την ψήφιση.","ΝΙΚΗΤΑΣ ΚΑΚΛΑΜΑΝΗΣ",173
"71781"," Από εκεί και πέρα, βάζετε ένα θέμα, το οποίο εγώ αποδέχομαι 101%, όχι 100%. Όταν υπάρχει η περίπτωση μίας ΜΚΟ, η οποία λειτουργεί ως οικογενειακή επιχείρηση, την οποία χρηματοδοτεί το Ευρωπαϊκό Κοινωνικό Ταμείο, εμείς οφείλουμε να το ελέγξουμε και να πάρουμε τα απαραίτητα μέτρα, ώστε από εδώ και πέρα αυτού του είδους οι οικογενειακές δραστηριότητες να πάψουν να υφίστανται. Αυτό, άλλωστε, συμφώνησα και εξήγγειλα στο πλαίσιο της συνολικής αξιολόγησης της δραστηριότητας όλων αυτών των μη κυβερνητικών οργανώσεων, που έχουν χρηματοδοτηθεί με τεράστια ευρωπαϊκά κονδύλια, όπως λέτε. Δεν έχει σημασία εάν χρηματοδοτήθηκαν από κρατικό προϋπολογισμό ή από ευρωπαϊκά κονδύλια. Τα ευρωπαϊκά κονδύλια είναι και αυτά στοχευμένα στην κάλυψη αναγκών κοινωνικής υφής, κοινωνικής φροντίδας και όχι βέβαια σε δραστηριότητες που είναι επικερδείς για τους διαμεσολαβούντες, αλλά όχι για τους έχοντες την ανάγκη. 
Από εκεί και πέρα, θα μου επιτρέψετε να καταθέσω και τα σχετικά στοιχεία από το Υπουργείο Υγείας, παρ’ ότι ξεφεύγει από τις δικές μας αρμοδιότητες. Έχω επίσημη απάντηση του Υπουργείου Υγείας, με πλήρη στοιχεία για τα ποσά με τα οποία επιχορηγήθηκε η εν λόγω ΜΚΟ από το 2004 μέχρι σήμερα. 
Θα αρκεστώ να πω μόνο ότι για το 2012 επιχορηγήθηκε με 2.222.000 ευρώ για τη λειτουργία μονάδων ψυχικής υγείας που διαχειρίζεται. Κάνει λόγο για δύο ξενώνες, πέντε κέντρα ημέρας, οκτώ οικοτροφεία, μία κινητή μονάδα, ένα προστατευμένο διαμέρισμα, καθώς και μία συγκεκριμένη τηλεφωνική γραμμή για την αυτοκτονία. Για το 2013 έχει αιτηθεί επιχορήγηση 5,6 εκατομμυρίων ευρώ. Έχει επιχορηγηθεί με περίπου 1 εκατομμύριο ευρώ. 
Σε κάθε περίπτωση, αυτά ελέγχονται, κυρίως όσον αφορά το πού πάνε τα χρήματα και αν πάνε εκεί που θα έπρεπε. Όπως σας είπα, αν διαπιστωθεί κάτι που ξεφεύγει από τα πλαίσια της χρηστής διαχείρισης -για να μην κάνω χρήση άλλων λέξεων- τότε, όπως καταλαβαίνετε, όλα αυτά θα διακοπούν πολύ δραματικά και πολύ απότομα. 
Όμως, λάβετε τα σχετικά έγγραφα για να πάρετε πλήρεις απαντήσεις σχετικά με όλα τα ποσά. Από εκεί και πέρα, εγώ θα σας συμβούλευα –άλλωστε με την εμπειρία σας δεν χρειάζεστε συμβουλές από μένα, αλλά είμαι σίγουρος ότι δεν διαφωνούμε εδώ- να φέρετε ξανά το θέμα στο δημοτικό συμβούλιο, για να έχουμε και κάποια ουσιαστική πρόοδο.
Ευχαριστώ.
	(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά της Βουλής τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΝΙΚΟΣ ΠΑΝΑΓΙΩΤΟΠΟΥΛΟΣ",386
"71782"," Στη Βουλή να το φέρει για το μάθει…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71783"," Στον εισαγγελέα πρέπει να το φέρει.","ΣΟΦΙΑ ΒΟΥΛΤΕΨΗ",73
"71784"," Εκτός αυτού. 
Εισερχόμαστε στη δεύτερη με αριθμό 6631/1-2-2013 ερώτηση πρώτου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αθανασίου Πετράκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη χορήγηση επιδόματος ανεργίας για τους ελεύθερους επαγγελματίες με ασφάλιση ΟΓΑ.
Κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71785"," Ευχαριστώ πολύ, κυρία Πρόεδρε.
Κύριε Υπουργέ, η μεγάλη οικονομική ύφεση -απόρροια των μνημονιακών πολιτικών που εφαρμόζονται- έχει αναγκάσει πολλούς εμπόρους, βιοτέχνες και ελεύθερους επαγγελματίες να κλείσουν τα μαγαζιά τους και τις επιχειρήσεις τους.
Βεβαίως, με το ν. 3986, το άρθρο 44, συστάθηκε ο Ειδικός Λογαριασμός Ανεργίας υπέρ των αυτοτελώς και ανεξαρτήτως απασχολουμένων. Χρειάστηκαν όμως να περάσουν δύο χρόνια μετά την έκδοση του νόμου και παρόλο που ο λογαριασμός ενισχυόταν από τις επιπλέον εισφορές των ασφαλισμένων, δεν είχε εκδοθεί η απαιτούμενη υπουργική απόφαση για την ενεργοποίησή του. 
Όταν όμως πριν από λίγο καιρό εκδόθηκε υπουργική απόφαση, είδαν οι ελεύθεροι επαγγελματίες, κύριε Υπουργέ, να είναι τόσο απαγορευτικές οι προϋποθέσεις χορήγησης του επιδόματος, ώστε να αποκλείεται σχεδόν το 90% των δικαιούχων.
Γνωρίζετε πολύ καλά, κύριε Υπουργέ, ότι δεν γίνεται να κλείνει το μαγαζί του κανένας και να μην χρωστάει πουθενά.  Θα χρωστάει και στην εφορία και στα ασφαλιστικά ταμεία και στους προμηθευτές. Αν είχε να τα καλύψει όλα αυτά, γιατί να κλείσει το μαγαζί του; Για να κλείσει κανείς το μαγαζί του απαιτείται πολύς χρόνος και σε αυτό το διάστημα έχει αναγκαστεί να αφήσει απλήρωτες τις υποχρεώσεις του. 
Γιατί λοιπόν, μπήκαν όλες αυτές οι σκληρές προϋποθέσεις; Μήπως για να μην παίρνει το επίδομα κανένας, ώστε τα χρήματα αυτού του ειδικού λογαριασμού να πηγαίνουν για να καλύψουν τις «τρύπες» που δημιουργήθηκαν και στα ομόλογα του ΟΑΕΕ από το «κούρεμα», το περίφημο PSI;
Επίσης, δεν σκεφτήκατε και κάτι άλλο. Το κράτος δίνει τη δυνατότητα στους ελεύθερους επαγγελματίες, εμπόρους και βιοτέχνες που δραστηριοποιούνται σε κωμοπόλεις και χωριά με λιγότερους από δύο χιλιάδες κατοίκους -και σε ορισμένους νομούς λιγότερους και από χίλιους- να μην είναι υποχρεωτική η ασφάλισή τους στον ΟΑΕΕ. Οι συγκεκριμένοι επαγγελματίες έχουν δικαίωμα να ασφαλίζονται στον ΟΓΑ.
Παρ’ όλα αυτά δεν είχατε την παραμικρή πρόνοια για την κατηγορία αυτή των επαγγελματιών που ασφαλίζονται στον ΟΓΑ, οι οποίοι πλήττονται και αυτοί από την κρίση και κλείνουν τα μαγαζιά τους, χειρότερα ίσως και από τους μαγαζάτορες των μεγάλων πόλεων. Θα μου πείτε ότι αυτοί δεν πλήρωσαν τον ειδικό λογαριασμό του ΟΑΕΕ. 
Μπορούσατε όμως να είχατε προβλέψει ή να προβλέψετε, έστω και τώρα, να δοθεί ένα επίδομα και σ’ αυτή την κατηγορία από τον δικό τους ασφαλιστικό φορέα ή τέλος πάντων -νομίζω ότι και από τα χρήματα που έχετε συγκεντρώσει δύο χρόνια τώρα είναι ελάχιστα αυτά που εδόθησαν και άρα, υπάρχει περίσσευμα- από τον ασφαλιστικό φορέα του ΟΓΑ. 
Σας ερωτώ, λοιπόν: Πρώτον, θα προχωρήσετε στην τροποποίηση του νόμου, προκειμένου να καλύπτονται οι ελεύθεροι επαγγελματίες που είναι ασφαλισμένοι στον ΟΓΑ και η οικονομική κρίση τους έχει αναγκάσει να κλείσουν τα μαγαζιά τους, ούτως ώστε να παίρνουν κι αυτοί επίδομα από τον ασφαλιστικό τους φορέα; 
Δεύτερον, πόσα χρήματα έχουν πιστωθεί στον λογαριασμό για τους ασφαλισμένους του ΟΑΕΕ και πόσα χρήματα έχουν δοθεί μέχρι αυτή τη στιγμή για το ειδικό επίδομα;  
Και βεβαίως -το κυριότερο- θα τροποποιήσετε τις προϋποθέσεις που ετέθησαν αρχικά, έτσι ώστε να παίρνουν το επίδομα όλοι οι μικροεπαγγελματίες, οι οποίοι αναγκάζονται από την κρίση να κλείσουν τα καταστήματά τους ή τις βιοτεχνίες τους;","ΑΘΑΝΑΣΙΟΣ ΠΕΤΡΑΚΟΣ",428
"71786"," Ευχαριστούμε, κύριε συνάδελφε.
Θα απαντήσει ο Υφυπουργός, κ. Νικόλαος Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71787","  Ευχαριστώ, κυρία Πρόεδρε.
Κύριε συνάδελφε, όπως σωστά λέτε, το Υπουργείο Εργασίας με τον ν.3986/2011, στο άρθρο 44 παράγραφος 2, αποφάσισε την ένταξη στον ΟΑΕΔ ενός ειδικού λογαριασμού ανεργίας υπέρ των αυτοτελώς και ανεξαρτήτως απασχολουμένων, με οικονομική και λογιστική αυτοτέλεια. Δεν χρηματοδοτείται, δηλαδή, αυτό το κονδύλι από τον κρατικό προϋπολογισμό.
Ο σκοπός του λογαριασμού είναι η χορήγηση βοηθήματος σε περιπτώσεις αποδεδειγμένης διακοπής του επαγγέλματος και για χρονικό διάστημα τριών μηνών. 
Το γεγονός ότι ήρθαμε μετά από δύο χρόνια εμείς του Υπουργείου Εργασίας αυτό που ήταν ήδη θεσμικά κατοχυρωμένο, δηλαδή νομοθετημένο από το 2011, να το κάνουμε πράξη, έστω και με τις δυσκολίες ή τις αυστηρές προϋποθέσεις που αναπτύξατε, νομίζω ότι κατ’ αρχήν πρέπει να πιστωθεί στο Υπουργείο και όχι να χρεωθεί στο Υπουργείο. Θετικό ήταν δηλαδή, καθώς ο νόμος υπήρχε δύο χρόνια, ήταν ανενεργός κι εμείς τον ενεργοποιήσαμε. 
Ειδικότερα, από 01-01-2011 προβλέπεται μηνιαία εισφορά ποσού ύψους δέκα ευρώ που καταβάλλεται από τους ασφαλισμένους αυτοτελώς και ανεξαρτήτως απασχολούμενους ασφαλιστικών οργανισμών ΟΑΕΕ, ΕΤΑΑ, δηλαδή Τομέας Ασφάλισης Νομικών, Μηχανικών και Υγειονομικών, ΕΤΑΠ-ΜΜΕ, δηλαδή το Ταμείο Ασφάλισης Ιδιοκτητών Συντακτών και Υπαλλήλων Τύπου, για άνεργους δημοσιογράφους, δηλαδή, υπέρ αυτού του κλάδου.
Ο λογαριασμός, λοιπόν, αυτός ενεργοποιήθηκε τον Μάρτιο του 2013 κατόπιν έκδοσης σχετικής απόφασης στις 26-03-2013 του Υπουργού Εργασίας, Κοινωνικής Ασφάλισης και Πρόνοιας. Εκεί καθορίστηκαν οι όροι και οι προϋποθέσεις για την καταβολή βοηθήματος ανεργίας, αυτοτελώς κι ανεξαρτήτως απασχολουμένων. Γίνεται διαχωρισμός σε δύο κλάδους, οι οποίοι θα λαμβάνουν το επίδομα ανεργίας από τον ειδικό λογαριασμό.
Ο πρώτος κλάδος καλύπτει ασφαλισμένους στον ΟΑΕΕ και στο ΕΤΑΠ-ΜΜΕ και ο δεύτερος καλύπτει τους ασφαλισμένους του ΕΤΑΑ. Επίσης, στην ίδια παράγραφο για τους ασφαλισμένους του ΕΤΑΑ, οι οποίοι ασφαλίζονται λόγω ιδιότητας και επειδή δεν προκύπτει επίσημα διακοπή του επαγγέλματός τους, παρέχονται διευκρινίσεις για το τι ακριβώς θεωρείται διακοπή του επαγγέλματος, όπως στην περίπτωση ενός ελεύθερου επαγγελματία, ο οποίος δεν βλέπει πελάτες στο μαγαζί του, αλλά δεν έχει διακόψει το επάγγελμά του, δηλαδή δεν έχει προσέλθει στην αρμόδια υπηρεσία για να δηλώσει διακοπή.
 Από την άλλη, όμως, υπάρχουν κι επαγγέλματα, όπως οι μηχανικοί ή οι δικηγόροι στους οποίους η άδεια ασκήσεως του επαγγέλματος λογίζεται ως ανήκειν σε έναν επιστημονικό φορέα κι επομένως διακοπή αυτής της άδειας σημαίνει παράλληλα και έξοδος από τους κόλπους αυτού του επιστημονικού φορέα. Όπως καταλαβαίνετε, λοιπόν, οι δύο αυτές περιπτώσεις πρέπει να τύχουν διαφορετικής μεταχείρισης. 
Για του λόγου το αληθές, ο ΟΑΕΕ απέστειλε εγκύκλιο στα υποκαταστήματά του στις 4 Απριλίου 2013, ζητώντας πιστή εφαρμογή των διατάξεων, προκειμένου να χορηγηθεί στους δικαιούχους το βοήθημα ανεργίας στις περιπτώσεις διακοπής επαγγέλματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Με την εγκύκλιο αυτή καθορίζονται οι προϋποθέσεις κι είναι αυστηρές, ιδίως κατά το μέτρο σύμφωνα με το οποίο ο οποιοσδήποτε κάνει αίτηση πρέπει να έχει καταβάλει ασφαλιστικές εισφορές, προκειμένου να είναι δικαιούχος του ειδικού βοηθήματος.
 Αυτήν την ώρα είμαστε σε φάση εξέτασης ή επανεξέτασης, αν θέλετε, κι αξιολόγησης αυτού του βοηθήματος που έχουμε προκηρύξει, για να δούμε τι γίνεται με το πεδίο των δικαιούχων, αν είναι δηλαδή υπερβολικά αυστηρές οι προϋποθέσεις, να δούμε πώς λειτουργεί πρώτα, μετά να το αξιολογήσουμε και μετά να δούμε αν μπορούμε να διευρύνουμε το πεδίο εφαρμογής του, γιατί εδώ και ένα μήνα ουσιαστικά ισχύει θεσμικά και καταβάλλεται.
Επομένως, πρέπει όλα αυτά να δούμε και στην πράξη πώς λειτουργούν κι αμέσως μετά, αν μπορούμε και αν υπάρχει η οικονομική δυνατότητα, η οποία είναι η αρχή και το τέλος κάθε προσπάθειας εξέτασης κάποιου ζητήματος, να κάνουμε βελτιωτικές κινήσεις. 
Από εκεί και πέρα, όσον αφορά το ζήτημα το οποίο θέτετε για τους ελεύθερους επαγγελματίες με ασφάλιση ΟΓΑ, θα μου επιτρέψετε να αναφερθώ στη δευτερολογία μου.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71788"," Θα τα πείτε στη δευτερολογία σας, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71789"," Απλώς θα ήθελα να πω ότι αυτήν την ώρα δεν προβλέπεται καμμία τροποποίηση των διατάξεων. Όλα, όμως, είναι υπό εξέταση.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71790"," Κύριε Υπουργέ, ευχαριστούμε.
Ορίστε κύριε Πετράκο, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71791"," Κύριε Υπουργέ, παραδεχθήκατε στην ομιλία σας ότι είναι αυστηρές οι προϋποθέσεις. Με δεδομένο, λοιπόν, ότι η συγκεκριμένη εφαρμογή οδηγεί σε αυτά τα αποτελέσματα, νομίζω ότι πρέπει γρήγορα να αναθεωρήσετε τις συγκεκριμένες προϋποθέσεις, ώστε να αντιμετωπισθεί η συνεχώς διογκούμενη, λόγω των εφαρμοζόμενων μνημονιακών και υφεσιακών πολιτικών, αδυναμία των ασφαλισμένων στον ΟΑΕΕ και γενικότερα, στα ταμεία κύριας ασφάλισης αυτοαπασχολούμενων, να αντεπεξέλθουν στις ασφαλιστικές τους υποχρεώσεις, ακόμα και αυτοί που χρωστούν μικρά ποσά.
Πρέπει, κύριε Υπουργέ, να υπάρξει στήριξη ανέργων, ακόμα και μικροοφειλετών, οι οποίοι, λόγω της δυσχερούς οικονομικής συγκυρίας που προκαλείται από τις νεοφιλελεύθερες πολιτικές της λιτότητας, αντιμετωπίζουν σημαντικά προβλήματα ταμειακής ρευστότητας και στερούνται των δικαιωμάτων και για σύνταξη και για ιατροφαρμακευτική περίθαλψη. Παρότι η πλήρης αντιμετώπιση των προβλημάτων των μικρών επιχειρήσεων και των αυτοαπασχολουμένων δεν μπορεί να αποσυνδεθεί από τη ριζική ανατροπή των μνημονιακών πολιτικών, πρέπει να ρυθμιστεί, έστω και προσωρινά, το κατεπείγον κοινωνικό ζήτημα που έχει δημιουργηθεί όσον αφορά την ιατροφαρμακευτική κάλυψη των ασφαλισμένων του ΟΑΕΕ και των οικογενειών τους, την οποία τώρα στερούνται από τον ΕΟΠΥΥ.
Είναι χαρακτηριστικό, κύριε Υπουργέ, ότι στο κοινωνικό ιατρείο που υπάρχει στην ιδιαιτέρα πατρίδα μου, την Καλαμάτα, οι γιατροί οι οποίοι εργάζονται λένε -και το είπατε με έναν τρόπο και εσείς- ότι οι περισσότεροι που προσέρχονται είναι μηχανικοί, οι οποίοι δεν έχουν ασφάλιση και συνεπώς, αδυνατούν και πηγαίνουν στο κοινωνικό ιατρείο.
Επειδή βλέπω πίσω και τον κύριο Υπουργό των Οικονομικών, θα πω το εξής: Δεν ξέρω αν είναι αλήθεια, κύριε Υπουργέ, αλλά γράφτηκε ότι ακόμα και εσείς σταματήσατε να πληρώνετε το ΤΣΜΕΔΕ. Σκεφτείτε τι γίνεται με έναν ελεύθερο επαγγελματία. Δεν ξέρω αν είναι αλήθεια, αλλά ανεξάρτητα από αυτό, η ουσία είναι ότι η συντριπτική πλειοψηφία -κυρίως των νέων παιδιών- αδυνατούν να καλύψουν αυτές τις εισφορές. Πρέπει να δείτε το θέμα των ασφαλισμένων.
Επίσης, κύριε Υπουργέ, όπως σας είπα, πρέπει να δείτε τους ασφαλισμένους του ΟΓΑ, διότι υπάρχουν άνθρωποι, στα χωριά των οποίων έκλεισαν τα μαγαζιά ή οι μικροβιοτεχνίες. Κυρίως, μιλάμε για ανθρώπους που ασχολούνται με θέματα που σχετίζονται με την οικοδομή -ξυλουργούς, επιπλοποιούς κ.λπ.- οι οποίοι δεν έχουν ούτε ένα ευρώ στην τσέπη τους αυτήν τη στιγμή, σήμερα.
Πρέπει να υπάρξει μία μέριμνα για όλον αυτό τον κόσμο, ο οποίος αδυνατεί κυριολεκτικά να επιβιώσει, κύριε Υπουργέ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΘΑΝΑΣΙΟΣ ΠΕΤΡΑΚΟΣ",428
"71792"," Ευχαριστούμε, κύριε Πετράκο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71793"," Θεωρούμε, λοιπόν, ότι πρέπει να δείτε και την ελαστικοποίηση των κριτηρίων και τη λύση του προβλήματος ιατροφαρμακευτικής περίθαλψης και τη λύση του ζητήματος των μικροεπαγγελματιών ασφαλισμένων στον ΟΓΑ.
Σας ευχαριστώ, κυρία Πρόεδρε.","ΑΘΑΝΑΣΙΟΣ ΠΕΤΡΑΚΟΣ",428
"71794"," Σας ευχαριστούμε, κύριε συνάδελφε.
Κύριε Υπουργέ, μπορείτε να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71795"," Ευχαριστώ, κυρία Πρόεδρε.
Κύριε συνάδελφε, στη θεωρία δεν διαφωνώ, αλλά εσείς έχετε την πολυτέλεια, αφενός να διαπιστώνετε κακώς κείμενα και να προτείνετε λύσεις στη βάση μιας σειράς παροχών, χωρίς οικονομικό αποτύπωμα. Εμείς βρισκόμαστε, αφετέρου, στη δυσχερή θέση να προσπαθούμε να πάρουμε δύσκολες αποφάσεις στη βάση του τι από αυτές τις παροχές μπορεί να αποτελέσει πραγματικότητα, βάσει των περιορισμένων δυνατοτήτων που έχουν τα οικονομικά της χώρας.
Ο Αναπληρωτής Υπουργός Οικονομικών, που κάθεται πίσω μου, δεν είμαι σίγουρος κατά πόσο έχει διακόψει την επαγγελματική του ιδιότητα. Ξέρω ότι η επαγγελματική του δραστηριότητα είναι υπερεντατική από το πόστο που βρίσκεται αυτήν την ώρα. Αυτός ξέρει καλύτερα πόσο δύσκολο είναι να αποφασίζεις με δεδομένες τις συγκεκριμένες οικονομικές δυνατότητες της χώρας.
Όμως, όσον αφορά το ερώτημα που βάζετε, ιδίως το δεύτερο, υπάρχει ευνοϊκή ρύθμιση η οποία ουσιαστικά εξυπηρετεί τους ελεύθερους επαγγελματίες ως εξής: Κατά το άρθρο 25 του ν. 3846/2010, όσοι επαγγελματίες, έμποροι και βιοτέχνες δραστηριοποιούνται σε πόλεις, χωριά ή οικισμούς κάτω των δύο χιλιάδων κατοίκων ή κάτω των χιλίων κατοίκων στους Νομούς Αττικής, Βοιωτίας, Θεσσαλονίκης, Εύβοιας, Αχαΐας και Κορινθίας ειδικά ή κατοικούν μόνιμα σε νησιά με πληθυσμό κάτω των τριών χιλιάδων εκατό κατοίκων έχουν δικαίωμα να ασφαλίζονται στον ΟΓα.
Στην ουσία, αυτό σημαίνει ότι αυτοί πληρώνουν πολύ λιγότερες εισφορές απ’ όσους ελεύθερους επαγγελματίες είναι ασφαλισμένοι στα άλλα ταμεία –ΕΤΑΑ, κλπ- κάθε εξάμηνο και όχι κάθε δίμηνο, όπως οι τελευταίοι, με τα προβλήματα που έχουν βάσει αυτής της φοβερής δυσκολίας της ρευστότητας λόγω αναδουλειάς, για να το πούμε όπως είναι. 
Από εκεί και πέρα, οι αυτοτελώς απασχολούμενοι με ασφάλιση στον ΟΓΑ καταβάλλουν οι ίδιοι μηνιαία εισφορά ασφαλισμένου και, μάλιστα, μόλις το 7% επί της ασφαλιστικής κατηγορίας κατάταξης, ενώ για το υπόλοιπο επιβαρύνεται ο κρατικός προϋπολογισμός.
Εγώ θα πω ότι ο νόμος εδώ το ορίζει ξεκάθαρα. Αυτός ο λογαριασμός των 10 ευρώ δεν χρηματοδοτείται από τον κρατικό προϋπολογισμό. Είναι αυτοχρηματοδοτούμενος από τη μηνιαία εισφορά των 10 ευρώ, όπως είπα, που καταβάλλουν όσοι είναι ασφαλισμένοι στα συγκεκριμένα ταμεία.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Επειδή, λοιπόν, πρέπει ακριβώς να οριοθετήσουμε και προτεραιότητες, ας προσπαθήσουμε να δούμε πώς μπορούμε να διευρύνουμε, ει δυνατόν, κάνοντας μία αξιολόγηση αυτού του συστήματος, το πεδίο εφαρμογής στους άνεργους αυτοαπασχολούμενους. 
Από εκεί και πέρα, ως δεύτερη στη σειρά προτεραιότητας πράξη, πρέπει να δούμε πώς θα μπορέσουμε να εντάξουμε και τους ελεύθερους επαγγελματίες ασφαλισμένους στον ΟΓΑ που βρίσκονται κυρίως στην επαρχία. 
Θεωρώ ότι θα συμφωνήσετε πως αν πρέπει να διαλέξουμε σε επίπεδο προτεραιοτήτων –διότι πάντα πρέπει να βαδίζουμε μ’ αυτό το σκεπτικό- αυτή τη στιγμή πρώτη μας μέριμνα είναι να δούμε πώς θα μπορέσουμε να βοηθήσουμε τους αυτοαπασχολούμενους ανέργους, έτσι ώστε να ενταχθούν στο βοήθημα οι περισσότεροι κατά το δυνατόν, πάντα με στοιχείο αξιολόγησης κατά πόσο υπάρχει ανάγκη που προκύπτει από την έλλειψη δουλειάς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Άρα, ας αξιολογήσουμε το σύστημα, για να δούμε πώς μπορούμε να εντάξουμε όσο το δυνατόν περισσότερους. Όπως σας είπα, είναι ο πρώτος μήνας εφαρμογής του, ίσως και ο δεύτερος. Θα αξιολογήσουμε το πώς πάει μέχρι τώρα, θα δούμε πώς μπορούμε να το βελτιώσουμε και μετά θα έρθουμε και στο ζήτημα των ασφαλισμένων στον ΟΓΑ αυτοαπασχολούμενων. 
Νομίζω ότι σ’ αυτό το σημείο πρέπει να συμφωνήσουμε, αλλά παράλληλα πρέπει να έχουμε υπ' όψιν μας και τις δυσμενείς οικονομικές δυνατότητες του κράτους. Δεν μπορούμε, δυστυχώς, να ξεφύγουμε απ’ αυτό το δυσμενές σκεπτικό.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"71796"," Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι μαθητές και μαθήτριες και τρεις  εκπαιδευτικοί από το 4ο Δημοτικό Σχολείο Αριδαίας Πέλλας «ΞΕΝΙΤΙΔΕΙΟ». 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, εισερχόμαστε τώρα στη συζήτηση της πρώτης με αριθμό 8241/8-3-2013 ερώτησης πρώτου κύκλου του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Οικονομικών, σχετικά με την περικοπή των συντάξεων, που απονέμονται στις οικογένειες των πεσόντων των τριών Όπλων των Ενόπλων Δυνάμεων.
Ορίστε, κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71797"," Ευχαριστώ, κυρία Πρόεδρε.
Αποτελεί κοινή πεποίθηση ότι εξαιτίας της πρωτόγνωρης οικονομικής κρίσης που μαστίζει τη χώρα, έχουν ληφθεί σκληρά και επώδυνα μέτρα, πολλά από τα οποία είναι οφθαλμοφανώς άδικα. Όμως, θεωρώ ότι η δραματική περικοπή των συντάξεων που λαμβάνουν οι οικογένειες των πεσόντων σε διατεταγμένη υπηρεσία των τριών Όπλων ξεπερνά κάθε όριο σκληρότητας και αδικίας από την πλευρά της πολιτείας.
Είναι προφανές ότι στην περίπτωση των οικογενειών των πεσόντων, οποιοδήποτε νομικό ή άλλο επιχείρημα όχι απλώς περιττεύει, αλλά και ωχριά μπροστά στο μέγεθος της θυσίας αυτών των ανθρώπων που έδωσαν την ίδια τους τη ζωή για την πατρίδα. Οι συντάξεις υπέρ των οικογενειών των πεσόντων δεν πληρώθηκαν με εισφορές σε αίμα, για να παζαρεύονται και να αντιμετωπίζονται με λογιστικά κριτήρια. Αυτές οι συντάξεις έχουν πληρωθεί πάρα πολύ ακριβά με αίμα για την πατρίδα και η πλειονότητά τους υπηρετούσε στην Πολεμική Αεροπορία.
Πώς αισθάνονται, λοιπόν, σήμερα οι γονείς τους, οι χήρες τους και τα ορφανά παιδιά τους, όταν αυτή η πατρίδα λογαριάζει τις πενιχρές τους συντάξεις, στερώντας τους το δικαίωμα για μία αξιοπρεπή διαβίωση; Μάλιστα, δεν πρέπει να ξεχνάμε ότι οι οικογένειες των πεσόντων δεν έχουν τις προστατευτικές καλύψεις του ν. 1897/1990 που προβλέπονται για τις οικογένειες θυμάτων τρομοκρατίας, παρά το γεγονός ότι ο θάνατος των πεσόντων σε διατεταγμένη υπηρεσία εμπεριέχει σε ασύγκριτα μεγαλύτερο βαθμό το στοιχείο της προσφοράς προς την πατρίδα και το κοινωνικό σύνολο.
Γι’ αυτό, λοιπόν, πιστεύω ότι η περικοπή αυτών των συντάξεων αποτελεί ευθεία προσβολή στη μνήμη των νεκρών ηρώων, απαράδεκτη ασέβεια προς τις ξεκληρισμένες οικογένειές τους και σοβαρή πρόκληση για την εθνική ευαισθησία των Ελλήνων.
Ευχαριστώ πολύ.","ΙΩΑΝΝΗΣ ΜΙΧΕΛΑΚΗΣ",323
"71798"," Ευχαριστούμε, κύριε Μιχελάκη.
Θα απαντήσει ο Αναπληρωτής Υπουργός Οικονομικών κ. Χρήστος  Σταϊκούρας. 
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71799"," Σας ευχαριστώ πολύ, κυρία Πρόεδρε.
Κατ’ αρχήν, θα αναφερθώ εκτός του θέματος της ερώτησης, επειδή προκλήθηκα από συνάδελφο του ΣΥΡΙΖΑ. Θα ήθελα να τον ενημερώσω, επειδή δείχνει ιδιαίτερο ενδιαφέρον, ότι μέχρι τέλος Απριλίου, σύμφωνα με τα εγγραφόμενα και με τα οφειλόμενα, θα πληρώσω και εγώ τις εισφορές μου, όπως προβλέπεται, όπως το κάνω ανελλιπώς από το 1996, παρά το γεγονός ότι τα τελευταία δεκαεπτά χρόνια έχω ακολουθήσει διαφορετική επαγγελματική πορεία και παρά το γεγονός ότι εδώ και κάποια χρόνια είμαι Επίκουρος Καθηγητής στο Οικονομικό Πανεπιστήμιο Αθηνών. Άρα, οι αιτιάσεις σας δεν ισχύουν.
Κύριε συνάδελφε, με την ερώτησή σας θίγετε ένα θέμα ιδιαίτερα ευαίσθητο, με μεγάλο κοινωνικό, αλλά και ηθικό φορτίο. Και αυτό, διότι πρόκειται, όπως ορθά αναφέρατε, για ζήτημα που αφορά τις οικογένειες όσων έχασαν τη ζωή τους στο βωμό του καθήκοντος. Αφορά τις οικογένειες των στελεχών των Ενόπλων Δυνάμεων που έπεσαν σε διατεταγμένη υπηρεσία και που στη συντριπτική πλειοψηφία τους είναι οι σύγχρονοι ήρωες της πατρίδας μας. 
Γι’ αυτές τις οικογένειες, τις συζύγους και τα τέκνα η πολιτεία διαχρονικά έχει θεσμοθετήσει μέριμνα και αρωγή, ως ελάχιστη αναγνώριση και τιμή. Αυτή η μέριμνα αποτελεί αντικείμενο πολλών Υπουργείων, μεταξύ των οποίων και του Υπουργείου Οικονομικών, όσον αφορά το ζήτημα της συνταξιοδότησης που θίγετε.
Επί του ζητήματος αυτού θα ήθελα να είμαι ξεκάθαρος και να σας αναφέρω τα εξής: Με τις διατάξεις του νόμου 1997/1991 προβλέπεται ειδική συνταξιοδοτική μέριμνα για τους στρατιωτικούς που πέφτουν θύματα ατυχήματος κατά την εκτέλεση της υπηρεσίας. Η μέριμνα συνίσταται στην απονομή πλήρους σύνταξης με βάση τον καταληκτικό βαθμό, προσαυξημένο με ολόκληρο το χρονοεπίδομα. 
Επίσης, προβλέπει τη χορήγηση αυξημένου μερίσματος, επικουρικού περιοδικού βοηθήματος ή εφάπαξ βοηθήματος με βάση τον απονεμόμενο βαθμό.
Ενδεικτικά να σας αναφέρω ότι η μηνιαία κύρια σύνταξη της χήρας συζύγου πεσόντος κατά την εκτέλεση του καθήκοντος αξιωματικού με βαθμό επισμηναγού υπολογίζεται με βάση το βαθμό αντιπτεράρχου.
Οι συντάξεις αυτές, όπως γνωρίζετε, δεν υπέστησαν καμμία μείωση, στο πλαίσιο των προσαρμογών στις συντάξεις, με τους ν. 3865/2010, 4002/2011, 4024/2011 και 4051/2012. Ωστόσο, πράγματι, με το ν. 4093/2012 και οι εν λόγω συντάξεις εντάχθηκαν στις προσαρμογές, όπως έγινε για το σύνολο του συνταξιοδοτικού συστήματος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Κύριε συνάδελφε, σε κάθε περίπτωση θα ήθελα να σας αναφέρω πως το συγκεκριμένο ζήτημα των πεσόντων σε διατεταγμένη υπηρεσία το εξετάζουμε σοβαρά, ακόμα και στα πλαίσια του σχεδίου νόμου που από σήμερα μέχρι την Πέμπτη συζητάμε στην Ολομέλεια της Βουλής, ως νομοθετική προσθήκη, λαμβάνοντας υπ’ όψιν κάθε ηθική, κοινωνική και θεσμική διάσταση, τις υποχρεώσεις που έχει αναλάβει η χώρα στο πλαίσιο του Προγράμματος Οικονομικής Πολιτικής, αλλά και τις αντανακλαστικές συνέπειες που θα έχει αυτή η ρύθμιση. Όπως επίσης, εξετάζουμε και διάφορες πτυχές των συνταξιοδοτικών θεμάτων των στελεχών των Ενόπλων Δυνάμεων και προχωρούμε σταδιακά, όπου μπορούμε, σε διορθώσεις, σε βελτιώσεις, για τις οποίες θα μιλήσω στη δευτερολογία μου.","ΧΡΗΣΤΟΣ ΣΤΑΪΚΟΥΡΑΣ",476
"71800"," Ευχαριστούμε, κύριε Υπουργέ.
Κύριε Μιχελάκη, έχετε το λόγο προκειμένου να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71801"," Κύριε Υπουργέ, θέλω να σας ευχαριστήσω πραγματικά, διότι βλέπω την ευαισθησία σας στο να αντιμετωπίσετε το συγκεκριμένο θέμα, το οποίο να πούμε ότι δημοσιονομικά είναι ελάχιστο. Αφορά περίπου εκατόν τριάντα οικογένειες. 
Η αναφορά, η συζήτηση και ο κοινοβουλευτικός έλεγχος που ασκώ έχει να κάνει με το συμβολισμό. Άνθρωποι που έχουν δώσει το αίμα τους για την πατρίδα δεν μπορούν να αντιμετωπίζονται με λογιστικά κριτήρια. Δεν μπορεί να είναι ένα κουτάκι, ένας κωδικός στον προϋπολογισμό. 
Όπως σας είπα, οι εισφορές αυτές έχουν πληρωθεί με αίμα. Οι άνθρωποι οι οποίοι υπηρετούν την πατρίδα και διακινδυνεύουν τη ζωή τους, με τι σθένος θα θελήσουν αύριο να την υπηρετήσουν, όταν βλέπουν ότι οι οικογένειές τους, αν τους τύχει κάτι κακό, θα αντιμετωπιστούν από την πατρίδα με αυτόν τον τρόπο;
Πραγματικά, πιστεύω ότι θα πρέπει να το δείτε με μεγάλη ευαισθησία και χαίρομαι γι’ αυτή τη δέσμευσή σας. Και με αφορμή αυτή τη συζήτηση –βέβαια αυτό το θέμα δεν σας αφορά, αφορά άλλο Υπουργείο για το οποίο σήμερα έχω καταθέσει σχετική ερώτηση- θα ήθελα να πω ότι το Σαββατοκύριακο ήμουν, στα πλαίσια της προσυνεδριακής συνδιάσκεψης της Νέας Δημοκρατίας στη Λάρισα, στην εκδήλωση που γίνονταν εκεί και έγινα δέκτης έντονων και ευλόγων παραπόνων από απόστρατους –και σας θυμίζω ότι στη Λάρισα λόγω της παρουσίας μεγάλων στρατιωτικών μονάδων έχει έντονο το στοιχείο των απόστρατων στρατιωτικών- όπου ένας κρατικός υπάλληλος, ο οποίος δυστυχώς έχει μπει από τη δική μας Κυβέρνηση και έχει διοριστεί ως Υποδιοικητής της Υγειονομικής Περιφέρειας Θεσσαλίας και Στερεάς Ελλάδας, ο κ. Δασταυρίδης, σε ένα άρθρο, χωρίς να έχει κανένα λόγο, χωρίς να του έχει ζητηθεί, προέβη σε αξιολογικές κρίσεις για τους απόστρατους και τους ένστολους γενικώς, όπου –να το πω απλά- «εκεί που τους χρωστάγαμε, τους κουνάμε και το δάκτυλο»!
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Πρόκειται περί απαράδεκτου γεγονότος. Θα πρέπει να δω ποια θα είναι η θέση του αρμόδιου Υπουργού –βέβαια αυτό το θέμα δεν σας αφορά, αφορά άλλο Υπουργείο για το οποίο σήμερα έχω καταθέσει σχετική ερώτηση- και πώς θα αντιμετωπίσει το ζήτημα. 
Η πατρίδα περνάει μία δύσκολη φάση. Όλοι πρέπει να συνεισφέρουν για το καλό αυτής της χώρας. Ειδικά για το θέμα των ενστόλων –και χωρίς να αφήσω αυτούς, όχι μόνο οι συνταξιούχοι- αλλά και άλλες κοινωνικές ομάδες, θα πρέπει να έχουμε μία ευαισθησία. Ειδικά, όπως σας είπα σε θέματα συμβολισμού –μιλάω για την ουσία της ερώτησης, την αρχική, αλλά και αυτό που σας ανέφερα με αφορμή τώρα να κάνουμε αξιολογικές κρίσεις- η πατρίδα τούς έχει βάλει εκεί για να κάνουν δουλειά και όχι για να κάνουν κρίσεις για κάποιες κοινωνικές ομάδες.
Σας ευχαριστώ πολύ.","ΙΩΑΝΝΗΣ ΜΙΧΕΛΑΚΗΣ",323
"71802"," Και εμείς σας ευχαριστούμε πολύ.
Ορίστε, κύριε Υπουργέ, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71803"," Κύριε συνάδελφε, δεν νομίζω ότι κάποιος θα μπορούσε να διαφωνήσει με τον πυρήνα της προσέγγισής σας, γι’ αυτό και μόνος μου τοποθετήθηκα ότι μέχρι την Πέμπτη πιθανότατα θα υπάρξει νομοθετική προσθήκη για το ερώτημά σας. 
Αντιθέτως, θεωρώ ότι αποτελεί κοινό τόπο για όλους μέσα σε αυτή την Αίθουσα πως οι περιπτώσεις που αναφέρετε αξίζουν και πρέπει να έχουν τη στήριξη της πατρίδας και της κοινωνίας. Προς αυτή την κατεύθυνση κινούμαστε και στο Υπουργείο Οικονομικών, λαμβάνοντας πάντα υπ’ όψιν τους περιορισμούς, τα ασφυκτικά, δυστυχώς, περιθώρια των δημόσιων οικονομικών και φυσικά τις ιδιαιτερότητες της φύσης των Ενόπλων Δυνάμεων. 
Σε αυτό το πλαίσιο το Υπουργείο Οικονομικών –και επειδή μιλήσατε για ευαισθησία- όπως προανέφερα, προχωρά σε μία σειρά από θετικές πρωτοβουλίες αναφορικά με το στελεχιακό δυναμικό των Ενόπλων Δυνάμεων και ειδικά τους αποστράτους.
Στο νομοσχέδιο το οποίο ξεκινάμε να συζητάμε σήμερα στην Ολομέλεια, πρώτον, εναρμονίζεται το δημόσιο, άρα και το καθεστώς που αφορά τους αποστράτους, με τους άλλους ασφαλιστικούς φορείς, αναφορικά με την περικοπή της σύνταξης για όσους συνταξιούχους του αυτοαπασχολούνται. 
Έτσι, σε αυτές τις περιπτώσεις αναστέλλεται το ποσοστό της σύνταξης του στρατιωτικού που υπερβαίνει τα εξήντα ημερομίσθια του ανειδίκευτου εργάτη. Πρόκειται για την ικανοποίηση ενός πάγιου αιτήματος, καθώς πλέον στις περιπτώσεις που οι συνταξιούχοι αυτοαπασχολούνται περικόπτεται το ποσό της κύριας ή των κύριων συντάξεων, που υπερβαίνει τα εξήντα ημερομίσθια του ανειδίκευτου εργάτη δηλαδή τα 1980 ευρώ, αντί της περικοπής του 70% του ποσού της σύνταξης που υπερέβαινε τα τριάντα ημερομίσθια, δηλαδή τα 990 ευρώ. 
Δεύτερον, μειώνεται το όριο ηλικίας που αφορά την αναστολή της καταβολής της σύνταξης των αυτοαπασχολούμενων στρατιωτικών συνταξιούχων κατά έξι έτη και ανέρχεται στο τεσσαρακοστό έβδομο έτος ηλικίας τους, αντί του ισχύοντος πεντηκοστού τρίτου. Για τους πολιτικούς συνταξιούχους το αντίστοιχο όριο είναι τα πενήντα πέντε έτη. Δηλαδή, ο απόστρατος που αυτοαπασχολείται θα μπορεί μετά τη συμπλήρωση των σαράντα επτά ετών να λαμβάνει το παραπάνω ποσό της σύνταξης, δηλαδή τα εξήντα ημερομίσθια, ενώ υπάρχει πρόβλεψη το όριο αυτό να είναι ακόμη χαμηλότερο από το τεσσαρακοστό έβδομο έτος, στις περιπτώσεις συνταξιούχων που αποστρατεύτηκαν αυτεπάγγελτα χωρίς υπαιτιότητά τους.
Τρίτον, λαμβάνεται μέριμνα, ώστε όσοι εξήλθαν της υπηρεσίας από 1η Ιουλίου του 2011 και δεν είχαν λάβει τη μισθολογική προαγωγή, που ενδεχομένως δικαιούντο βάσει των διατάξεων του ν. 2838/2000 να την λαμβάνουν αναδρομικά και επαναϋπολογίζεται αντίστοιχα η σύνταξή τους.
Τέταρτον, επειδή μιλήσατε –σωστά- για συμβολισμούς, εξαιρούνται από τις πρόσφατες μειώσεις οι ανάπηροι πολέμου αξιωματικοί πολεμικής διαθεσιμότητας, ως ελάχιστη ένδειξη ευγνωμοσύνης για την προσφορά τους. 
Πέμπτον –θέλω εδώ να σας δώσω μία εξέλιξη των πραγμάτων σε ό,τι αφορά τα ληξιπρόθεσμα, που αφορά τους αποστράτους- από τα Υπουργεία Οικονομικών και Εθνικής Άμυνας προωθείται με γοργούς ρυθμούς η διαδικασία αποπληρωμής των ληξιπρόθεσμων οφειλών του Υπουργείου Άμυνας. 
Οι ληξιπρόθεσμες οφειλές ήταν, με βάση τα στοιχεία του τέλους Δεκεμβρίου του 2011, 213 εκατομμύρια ευρώ, εκ των οποίων 187 εκατομμύρια ευρώ αφορούσαν ληξιπρόθεσμες υποχρεώσεις των στρατιωτικών νοσοκομείων και 26  εκατομμύρια λειτουργικές δαπάνες αυτών των Υπουργείων. 
Το ΝΙΜΙΤΣ, νοσηλευτικό ίδρυμα που εποπτεύεται από το Υπουργείο Εθνικής Άμυνας, είχε 117 εκατομμύρια ευρώ και το Μετοχικό Ταμείο Στρατού είχε άλλα 179, σύνολο 509 εκατομμύρια ευρώ. 
Το Γενικό Λογιστήριο του Κράτους έχει ήδη διαθέσει έως το φετινό Μάρτιο προς το Υπουργείο Εθνικής Άμυνας 338 εκατομμύρια ευρώ και έως το τέλος Απριλίου εκτιμάται ότι η συνολική χρηματοδότηση θα έχει ανέλθει στα 455 εκατομμύρια ευρώ και ήδη έχουν γίνει πληρωμές στους δικαιούχους ύψους 329 εκατομμυρίων ευρώ μόλις τους τελευταίους δύο μήνες. 
Κύριε συνάδελφε, αναφέρω αυτά τα στοιχεία χωρίς διάθεση δημιουργίας εντυπώσεων, καθώς πρόκειται για δράσεις και πολιτικές, που οφείλει, όπως σωστά είπατε το κράτος να υλοποιήσει. 
Είναι τα αυτονόητα, όπως αυτονόητη είναι και η αρωγή της πολιτείας στις οικογένειες των πεσόντων σε διατεταγμένη υπηρεσία των Ενόπλων Δυνάμεων. Προς αυτήν την κατεύθυνση εξετάζουμε το θέμα με διάθεση διόρθωσης των όποιων αδικιών. 
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"71804"," Εισερχόμαστε στην τελευταία για σήμερα αναφορά. Πρόκειται για την πέμπτη  με αριθμό 3109/1-3-2013 αναφορά πρώτου κύκλου της Βουλευτού Β΄ Αθήνας του Λαϊκού Συνδέσμου – Χρυσή Αυγή κ. Ελένης Ζαρούλια προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα αρχαιολογικά ευρήματα που αποκαλύφθηκαν με την ανασκαφή στο σταθμό του Μετρό Εγνατίας και Βενιζέλου στη Θεσσαλονίκη. 
Ορίστε, κυρία συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71805"," Ευχαριστώ, κυρία Πρόεδρε. 
Πριν αναφερθώ στο σημερινό θέμα, θα ήθελα να καταγγείλω ότι υπάρχει μια αναπάντητη αναφορά, που έχει κατατεθεί δύο φορές γραπτώς και μία υπό μορφή σαν τη σημερινή, της Τρίτης 19-3-2013 για τον εκτουρκισμό των νέων στη Ρόδο. Δεν έχει απαντηθεί από το αρμόδιο Υπουργείο. 
Το θέμα μας σήμερα αφορά το Μητροπολιτικό Σιδηρόδρομο, (μετρό) Θεσσαλονίκης και ειδικότερα τη διαχείριση των αρχαιολογικών ευρημάτων, που αποκαλύφθηκαν κατά τη διάρκεια των ανασκαφών για τη διάνοιξη του σταθμού Βενιζέλου. 
Για το θέμα αυτό καταθέσαμε αναφορά στις 28-2-2013, με την οποία σας κοινοποιούσαμε έκκληση του Συλλόγου Ελλήνων Αρχαιολόγων. Στην εκπρόθεσμη απάντησή σας αναφέρεστε στην απόφαση του Κεντρικού Αρχαιολογικού Συμβουλίου να αποσπαστούν, να αποθηκευτούν προσωρινά τα ευρήματα και στη συνέχεια να τοποθετηθούν σε αρχαιολογικό πάρκο. 
Πιστεύουμε ότι η σημασία των ευρημάτων, όπως θα αναπτύξουμε στη συνέχεια, επιβάλλει την παραμονή τους στο χώρο που αποκαλύφθηκαν. Θα πρέπει να τονίσουμε ότι πρόκειται για το κέντρο της βυζαντινής Θεσσαλονίκης από τον 4ο έως τον 9ο μ.Χ. αιώνα, για τον κεντρικό οδικό άξονα της πόλης στρωμένο με μαρμάρινες πλάκες, με άθικτο ολόκληρο το πλάτος του και διασωσμένο σε μήκος εβδομήντα έξι μέτρων. Δεν πρόκειται για αποσπασματικά ευρήματα, αλλά για ένα ενιαίο σύνολο, καθώς σώζονται επίσης κτηριακά λείψανα της πόλης, μια σειρά καταστημάτων και εργαστηρίων, περιστύλια και το κεντρικό τετράπυλο, το σταυροδρόμι, καθώς και μεγάλα δημόσια οικοδομήματα του 7ου αιώνα, φαινόμενο εξαιρετικά σπάνιο για το βυζαντινό κόσμο. 
Ο κεντρικός οδικός άξονας της βυζαντινής πόλης εκτείνεται σε βάθος μόλις έξι μέτρων κάτω από τη σύγχρονη Εγνατία Οδό, χαραγμένος στην ίδια κατεύθυνση, και τα κτήρια που τον πλαισιώνουν  επιβεβαιώνουν εντυπωσιακά τη συνεχή εμπορική χρήση του δρόμου στο πέρασμα του χρόνου. Πρόκειται για μια πραγματική εικονογράφηση της διαχρονικής πολεοδομικής εξέλιξης της Θεσσαλονίκης, μια μοναδική περίπτωση, όπου διαδοχικές ιστορικές φάσεις της πόλης στο παρελθόν και στο παρόν της μπορούν να ιδωθούν ως ένα σύνολο. 
Η «ΑΤΤΙΚΟ ΜΕΤΡΟ» δεν έχει ακόμη μέχρι τώρα εκθέσει με συγκεκριμένο τρόπο τους λόγους για τους οποίους θεωρεί ότι είναι αδύνατη η διατήρηση των αρχαιοτήτων στο σταθμό και ευνοεί την καλλιέργεια φημολογίας σχετικά με την καθυστέρηση της ολοκλήρωσης του έργου. 
Είναι πλέον διεθνής αρχαιολογική πρακτική τα πολεοδομικά ευρήματα να διατηρούνται in situ, σε αγαστή συνύπαρξη με κτήρια του πρόσφατου παρελθόντος, ώστε, τόσο οι πολίτες, όσο και οι επισκέπτες να αποκτούν συνείδηση της ιστορικής συνέχειας της πόλης τους. Δεκάδες ειδικοί, βυζαντινολόγοι, ιστορικοί, αρχαιολόγοι, αρχιτέκτονες και άλλοι επιστήμονες από την Ελλάδα και το εξωτερικό έχουν δηλώσει την προθυμία τους να βοηθήσουν με κάθε τρόπο στην προσπάθεια διατήρησης των ευρημάτων εντός του σταθμού Βενιζέλου. 
Τις τελευταίες ημέρες δημοσιεύματα του Τύπου αναφέρουν ότι βρίσκεται υπό διαμόρφωση μία νέα πρόταση, σε συνεργασία μεταξύ Αριστοτελείου Πανεπιστημίου και «ΑΤΤΙΚΟ ΜΕΤΡΟ». 
Ζητάμε να επανεξετάσετε την απόφαση για την απόσπαση και τη μεταφορά των αρχαιοτήτων και να ενεργήσετε για την παραμονή τους στο φυσικό τους χώρο και την ενσωμάτωσή τους στο μελλοντικό σταθμό του μετρό.
	Σας ευχαριστώ.","ΕΛΕΝΗ ΖΑΡΟΥΛΙΑ",149
"71806"," Το λόγο έχει ο Αναπληρωτής Υπουργός κ. Κωνσταντίνος Τζαβάρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71807"," Νομίζω ότι αυτή είναι η πέμπτη ή η έκτη απάντηση που δίνω για το ίδιο θέμα και διερωτώμαι, κυρία Πρόεδρε, υπό ποία έννοια μπορεί να κατατίθενται σωρηδόν ιδίου περιεχομένου ερωτήσεις, τη στιγμή που αρκεί η μία και αρχική απάντηση που δίνει ο Υπουργός. Άλλωστε, αυτού του είδους οι ερωτήσεις αποτελούν κοινοβουλευτικό έλεγχο, ο οποίος αναφέρεται σε συγκεκριμένη πράξη ή παράλειψη της Κυβέρνησης και υπ’ αυτή την έννοια το νόημα αυτού του ελέγχου εξαντλείται, από τη στιγμή που δίνεται για αρχική, πρώτη φορά η απάντηση στο συγκεκριμένο θέμα.
	Θα επαναλάβω, λοιπόν, ότι με βάση τις διατάξεις του αρχαιολογικού νόμου 3028/2002, είναι δυνατή κατ’ εξαίρεση η μετακίνηση μνημείων που έχουν αποκαλυφθεί κατά τη διάρκεια ανασκαφής και βεβαίως, όταν έχουμε περίπτωση τεχνικού έργου, σ’ αυτήν ειδικά την περίπτωση είναι δυνατή η μετακίνηση, εφόσον από τον επιστημονικό έλεγχο δεν προκύπτει δυνατότητα διατήρησης των μνημείων στο περιβάλλον τους. Τέτοια είναι η περίπτωση εδώ.
	Μετά από επιστημονικό έλεγχο διαπιστώθηκε ότι δεν υπάρχει δυνατότητα να διατηρηθούν στο χώρο τους τα συγκεκριμένα μνημεία, γι’ αυτό το Κεντρικό Αρχαιολογικό Συμβούλιο με την υπ’ αριθμό 2/2013 απόφασή του όρισε, γνωμοδότησε βασικά, ότι θα πρέπει να μεταφερθούν, αφού αποσπαστούν και αφού βεβαίως τηρηθούν οι όροι που έθεσε το συγκεκριμένο συμβούλιο για την ακεραιότητα του συγκεκριμένου μνημείου. Σε άλλο χώρο θα γίνει η μετακίνηση και εκεί βεβαίως, τα μνημεία θα εκτεθούν στα πλαίσια ενός επισκέψιμου αρχαιολογικού πάρκου.","ΚΩΝΣΤΑΝΤΙΝΟΣ ΤΖΑΒΑΡΑΣ",496
"71808"," Η κ. Ζαρούλια έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71809"," Ο Λαϊκός Σύνδεσμος-Χρυσή Αυγή για πρώτη φορά έθεσε το ερώτημα την 1η Μαρτίου και απάντηση λάβαμε στις 15 Απριλίου εκπρόθεσμα. Δεν ξέρω πού έχει απαντήσει ο κύριος Υπουργός, πάντως σε μας άργησε να έλθει η απάντησή του.
	Ακούγεται τουλάχιστον αφελές –αν δεν είναι πονηρό- να έχει ξεκινήσει ένα έργο τέτοιου εύρους, όπως είναι το μετρό στη Θεσσαλονίκη, χωρίς να έχουν γίνει προβλέψεις σχετικά με τη χωροθέτηση των σταθμών, σε σχέση με τα αρχαιολογικά ευρήματα. Η Ελλάδα διαθέτει το προνόμιο της συνεχούς κατοίκησης από τους προϊστορικούς χρόνους, επομένως είναι βέβαιο ότι σε κάθε της σπιθαμή θα δώσει αρχαιολογικά ευρήματα.
	Ιδιαίτερα για τη Θεσσαλονίκη θα πρέπει να επισημάνουμε ότι είναι μία πόλη που ήκμασε κατά κύριο λόγο στους βυζαντινούς χρόνους, μία πόλη η οποία ήταν δεύτερη σε σημασία μετά τη βασιλεύουσα. Επομένως έχουμε γραπτές πηγές για την πολεοδομία της και τη χρήση της γης. 
Εάν αυτά λαμβάνονταν σοβαρά υπ’ όψιν, θα είχαν αποφευχθεί οι καθυστερήσεις και κυρίως η μόνιμη «πληγή» των δημοσίων έργων στην Ελλάδα, οι αναπροσαρμογές του κόστους και οι υπερβάσεις του προϋπολογισμού.
Διαβάζουμε ότι η δαπάνη για τις αρχαιολογικές εργασίες ξεκίνησε το 2006 με προϋπολογισμό 15 εκατομμύρια ευρώ, αλλά θα φτάσει τα 90 εκατομμύρια ευρώ. Αναρωτιέται κανείς πώς είναι δυνατό σ’ ένα τέτοιο έργο να μην έγινε πρόβλεψη για εναλλακτικές διαδρομές και πολύ περισσότερο πώς είναι δυνατόν να μην έχει γίνει πρόβλεψη για το τι θα γίνουν οι αρχαιότητες που είναι απολύτως βέβαιο ότι θα βρεθούν. 
Στις αιτιάσεις της κατασκευαστικής εταιρείας η οποία υποστηρίζει ότι εάν αναθεωρηθεί η μελέτη του σταθμού Βενιζέλου θα χαθεί η χρηματοδότηση, η Ευρωπαϊκή Επιτροπή έχει απαντήσει ήδη ότι η αναθεώρηση της μελέτης του σταθμού δεν απειλεί τη χρηματοδότηση του έργου. Σε όσους ζητούν με ταχύτατες διαδικασίες την απομάκρυνση ενός τόσο σημαντικού ευρήματος, ο Σύλλογος Ελλήνων Αρχαιολόγων απαντά ότι οι εργασίες κατασκευής του μετρό σε σταθμούς όπου έχει ολοκληρωθεί η ανασκαφική έρευνα βρίσκονται σε στασιμότητα, παρ’ ότι η Αρχαιολογική Υπηρεσία έχει παραδώσει τους χώρους στην «ΑΤΤΙΚΟ ΜΕΤΡΟ».
	Επομένως, είναι υποκριτικό να δημιουργείται η εντύπωση ότι τυχόν αλλαγή της απόφασης για την τύχη των αρχαιοτήτων στο σταθμό Βενιζέλου θα επιφέρει μεγαλύτερες καθυστερήσεις στο έργο. Η διέλευση του μετρό στον άξονα της σύγχρονης Εγνατίας είχε ως αποτέλεσμα να αποσπαστούν από την αρχική τους θέση και άλλα τμήματα της αρχαίας και βυζαντινής Θεσσαλονίκης, επειδή οι αρμόδιοι δεν έλαβαν υπ’ όψιν τους τις έγκαιρες προειδοποιήσεις της Αρχαιολογικής Υπηρεσίας για τη διέλευση της γραμμής από άλλο σημείο ώστε και οι σημαντικές αρχαιότητες να διασωθούν και τυχόν καθυστερήσεις να αποφευχθούν. 
Αντιθέτως, διακρίνουμε μια συστηματική προσπάθεια να φορτωθούν στις αρχαιολογικές έρευνες οι καθυστερήσεις και οι ανατιμήσεις των έργων, παρ’ ότι οι υπεύθυνοι γνώριζαν πολύ πριν ξεκινήσει το έργο τις δυσκολίες και παρ’ ότι είναι γνωστό ότι οι περισσότερες καθυστερήσεις οφείλονται σε τεχνικούς λόγους. 
Επομένως, για τις όποιες καθυστερήσεις στο έργο και για την ταλαιπωρία των πολιτών δεν ευθύνονται τα αρχαία και οι αρχαιολόγοι, αλλά ο κακός σχεδιασμός και ακόμα περισσότερο η κακή πρόθεση, η διαρκής πληγή της ελληνικής πολιτείας, η προχειρότητα, η κατασπατάληση του δημοσίου χρήματος και η τακτική των διαρκών επανακοστολογήσεων, οι οποίες εκτινάσσουν το κόστος των έργων. 
Η Χρυσή Αυγή, πέρα από μικροκομματικές και συνδικαλιστικές λογικές, έχει μόνο ενδιαφέρον της την προστασία της ελληνικής πολιτιστικής κληρονομιάς, την ανάδειξη και διατήρησή της για τις επόμενες γενιές. Ζητούμε, λοιπόν, τη διασφάλιση της παραμονής των ευρημάτων και τη συνέχιση των εργασιών, ώστε να παραδοθεί στη συμπρωτεύουσα ένα έργο αντάξιο της ιστορίας της. 
Σας ευχαριστώ.","ΕΛΕΝΗ ΖΑΡΟΥΛΙΑ",149
"71810"," Σας ευχαριστούμε, κυρία Ζαρούλια. 
Κύριε Υπουργέ, μπορείτε να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71811"," Κυρία Πρόεδρε, νομίζω ότι είναι μάταιο να δευτερολογήσω, όταν αυτά που είπε η κυρία συνάδελφος δεν έχουν καμμία συνάφεια ούτε με την αναφορά της ούτε και μ’ αυτά που είπα στην πρωτολογία μου. 
Θεωρώ –και πρέπει, κυρία Πρόεδρε, να το απευθύνω σ’ εσάς αυτό- ότι η δημοκρατία σ’ αυτή την Αίθουσα υπηρετείται μέσω του προφορικού λόγου και η μεγάλη αρετή που έχει ο προφορικός λόγος είναι γιατί δίνει ακριβώς τη δυνατότητα να υπάρχει σχέση λέγοντος και αντιλέγοντος, δηλαδή να αντικρούονται τα επιχειρήματα του άλλου, ακριβώς με τα επιχειρήματα της άλλης πλευράς. 
Όταν, λοιπόν, σ’ αυτή τη διαδικασία –κυρίως του κοινοβουλευτικού ελέγχου- ακούμε να γίνεται ανάγνωση ενός κειμένου –το οποίο μάλιστα και για τη δευτερολογία έχει προετοιμαστεί!- αντιλαμβάνεστε ότι η δικιά μου απάντηση δεν έχει κανένα νόημα. 
Ευχαριστώ πολύ.","ΚΩΝΣΤΑΝΤΙΝΟΣ ΤΖΑΒΑΡΑΣ",496
"71812"," Σας ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71813"," Κυρία Πρόεδρε, μου επιτρέπετε;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"71814"," Όχι, κύριε συνάδελφε, δεν έχετε το λόγο. Η διαδικασία δεν το προβλέπει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71815"," Κύριε Τζαβάρα, δεν μας είπατε την αιτιολογία του Αρχαιολογικού Συμβουλίου!","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"71816"," Δεν έχετε το λόγο, κύριε συνάδελφε!
(Θόρυβος στην Αίθουσα)
Η τρίτη με αριθμό 5285/19-12-2012 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τη θεσμοθέτηση της δυνατότητας να χορηγούν οι τράπεζες μπλοκ εγγυημένων επιταγών δεν συζητείται λόγω κωλύματος του κυρίου Υπουργού και διαγράφεται. 
Η τέταρτη με αριθμό 6379/28-1-2013 ερώτηση πρώτου κύκλου του Βουλευτή Επικρατείας των Ανεξαρτήτων Ελλήνων κ. Τέρενς Νικολάου Κουίκ προς τον Υπουργό Οικονομικών, σχετικά με την πιστότητα των στατιστικών στοιχείων για το χρέος και το έλλειμμα του έτους 2009, δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 1268/4-9-2012 ερώτηση πρώτου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την υλοποίηση μέρους της συμφωνηθείσης επενδυτικής δραστηριότητας της \""SIEMENS\"" στην Ελλάδα, στις εγκαταστάσεις της εταιρείας «ΕΒΙΟΠ - ΤΕΜΠΟ Α.Ε» στην Εύβοια δεν συζητείται λόγω κωλύματος του κυρίου Υπουργού και διαγράφεται.
Η έβδομη με αριθμό 8343/12-3-2013 ερώτηση πρώτου κύκλου του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με την επίλυση των προβλημάτων λειτουργίας των Νοσοκομείων και Κέντρων Υγείας του Νομού Λασιθίου δεν συζητείται λόγω κωλύματος του κυρίου Υπουργού και διαγράφεται. 
Η δεύτερη με αριθμό 2755/10-10-2012 ερώτηση δεύτερου κύκλυο του Βουλευτή Μαγνησίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ, Αλέξανδρου Μεϊκόπουλου προς τον Υπουργό Υγείας, σχετικά με την επίλυση των προβλημάτων λειτουργίας των Κέντρων Υγείας του Νομού Μαγνησίας, δεν συζητείται λόγω κωλύματος του κυρίου Υπουργού και διαγράφεται.
Η με αριθμό 3672/1-11-2012 ερώτηση του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Οικονομικών, σχετικά με την ιδιωτικοποίηση της εταιρίας «ΛΑΡΚΟ», δεν συζητείται λόγω κωλύματος του κυρίου Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71817"," Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Ναυτιλίας και Αιγαίου «Ανασυγκρότηση του Υπουργείου Ναυτιλίας και Αιγαίου και άλλες διατάξεις».
Ερωτάται το Σώμα: Γίνεται δεκτό το νομοσχέδιο και στο σύνολο ως  διενεμήθη;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71818"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"71819"," Κατά πλειοψηφία.","ΝΙΚΟΛΑΟΣ ΣΥΡΜΑΛΕΝΙΟΣ",488
"71820"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς, το νομοσχέδιο του Υπουργείου Ναυτιλίας και Αιγαίου «Ανασυγκρότηση του Υπουργείου Ναυτιλίας και Αιγαίου και άλλες διατάξεις» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71821"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71822"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"71823"," Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών».
Η Διάσκεψη των Προέδρων αποφάσισε στη συνεδρίασή της στις 19 Απριλίου 2013 τη συζήτηση του νομοσχεδίου σε δύο έως τρεις συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής.
Πρέπει να σας ανακοινώσω ότι εκ μέρους της Κοινοβουλευτικής Ομάδας του ΠΑΣΟΚ ορίζεται ως ειδικός αγορητής ο κ. Γκόκας Χρήστος και ως Κοινοβουλευτικός Εκπρόσωπος ο κ. Κεγκέρογλου Βασίλειος. 
Εκ μέρους των Ανεξαρτήτων Ελλήνων ορίζεται ως ειδικός αγορητής ο κ. Παύλος Χαϊκάλης και ως Κοινοβουλευτικός Εκπρόσωπος ο κ. Τέρενς-Σπένσερ-Νικόλαος Κουίκ. 
Εκ μέρους της Χρυσής Αυγής ως ειδικός αγορητής ορίζεται ο Βουλευτής Β΄ Αθηνών κ. Γεώργιος Γερμενής και ως Κοινοβουλευτικός Εκπρόσωπος ο Βουλευτής Αχαΐας κ. Μιχαήλ Αρβανίτης. 
Εκ μέρους της Δημοκρατικής Αριστεράς ως ειδική αγορήτρια ορίζεται η κ. Ξηροτύρη.
Εκ μέρους του Κομμουνιστικού Κόμματος Ελλάδας ως ειδικός αγορητής ορίζεται ο Βουλευτής κ. Λαμπρούλης και ως Κοινοβουλευτικός Εκπρόσωπος ορίζεται ο κ. Νικόλαος Καραθανασόπουλος.
Το λόγο έχει ο εισηγητής της Νέας Δημοκρατίας κ. Αργύρης Ντινόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71824"," Κυρία Πρόεδρε, θα ήθελα το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"71825"," Ορίστε, κύριε  Λαφαζάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71826"," Κυρία Πρόεδρε, για άλλη μια φορά από την πλευρά της Κυβέρνησης έχουμε την απαράδεκτη πρακτική να κατατίθενται τροπολογίες, οι οποίες είναι εκτεταμένες και στην ουσία αντιπροσωπεύουν ένα νομοσχέδιο και περιέχουν ρυθμίσεις πάρα πολύ κρίσιμες και πάρα πολύ σοβαρές, που έπρεπε διεξοδικά να τις συζητήσει η Βουλή και βεβαίως, υπό το φως της κοινωνίας και με την κριτική παρουσία των φορέων. Δυστυχώς, όμως, η πάγια αυτή κυβερνητική πρακτική με δύο τροπολογίες, δεκατρία άρθρα η μία, ένα άρθρο η άλλη, συνεχίζεται. 
Θα παρακαλέσουμε τον κύριο Υπουργό να πάρει αμέσως πίσω αυτές τις τροπολογίες. Αυτές οι τροπολογίες δεν έχουν τίποτα το επείγον και δεν ανταποκρίνονται οι ρυθμίσεις τους σε εξαιρετικές συνθήκες. Μπορούν κανονικά να εισέλθουν στη νομοθετική λειτουργία και με τον κανονικό τρόπο η Βουλή να τις συζητήσει.
Δεν είναι δυνατόν να συνεχίζουμε, λοιπόν, τέτοιου είδους πρακτικές. Κάνω έκκληση στον κύριο Υπουργό. Βεβαίως, απουσιάζει ο Υπουργός Οικονομικών. Ο Υπουργός Οικονομικών δεν μας έρχεται συχνά, όταν μάλιστα είναι νομοσχέδια. Εν πάση περιπτώσει, κάνω έκκληση στον παριστάμενο κ. Σταϊκούρα να αποσύρει αυτές τις τροπολογίες.","ΠΑΝΑΓΙΩΤΗΣ ΛΑΦΑΖΑΝΗΣ",279
"71827"," Κύριε  Λαφαζάνη, πρέπει να σας ενημερώσω ότι αυτές τουλάχιστον οι τροπολογίες, απ’ ό,τι με ενημερώνουν, έχουν κατατεθεί εμπροθέσμως. Είναι στη διακριτική ευχέρεια της Κυβέρνησης να τοποθετηθεί. Το Προεδρείο είναι υποχρεωμένο από τον Κανονισμό να μπει στη συζήτηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71828"," Κυρία Πρόεδρε, τον δικαιολογείτε, όμως. Προτρέχετε του Υπουργού. Γιατί; Μπορεί να πει ότι τις αποσύρει. Εσείς θα μείνετε εκτεθειμένη;","ΠΑΝΑΓΙΩΤΗΣ ΛΑΦΑΖΑΝΗΣ",279
"71829"," Όχι, εγώ δεν τις υποστηρίζω. Δεν τις ξέρω, κύριε  Λαφαζάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71830"," Είπε ότι κατατέθηκαν εμπροθέσμως.","ΜΑΥΡΟΥΔΗΣ ΒΟΡΙΔΗΣ",69
"71831"," Δεν ακούσατε τι είπα, κύριε  Λαφαζάνη. Είπα ότι είναι στη διακριτική ευχέρεια του κυρίου Υπουργού και όχι του Προεδρείου να τοποθετηθεί.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71832"," Εγώ δεν απευθύνθηκα σε εσάς και το παρατηρήσατε νομίζω.","ΠΑΝΑΓΙΩΤΗΣ ΛΑΦΑΖΑΝΗΣ",279
"71833"," Το Προεδρείο είναι όμως αυτό που κάνει τη συζήτηση. Δι’ εμού απευθυνθήκατε στον κύριο Υπουργό. Και αν μου επιτρέπετε, ως τι απευθυνθήκατε στο τέλος-τέλος; Κοινοβουλευτικός Εκπρόσωπος στη συζήτηση είναι ο κ. Μητρόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71834"," Κάνετε λάθος.","ΠΑΝΑΓΙΩΤΗΣ ΛΑΦΑΖΑΝΗΣ",279
"71835"," Εγώ το παίρνω πίσω και σας ζητάω συγγνώμη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71836"," Δεν είναι σωστό.","ΠΑΝΑΓΙΩΤΗΣ ΛΑΦΑΖΑΝΗΣ",279
"71837"," Εντάξει, κύριε Λαφαζάνη. Σας ζητώ συγγνώμη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71838"," Αλλά μπορεί και Βουλευτής να το κάνει.","ΠΑΝΑΓΙΩΤΗΣ ΛΑΦΑΖΑΝΗΣ",279
"71839"," Συγγνώμη, κύριε Λαφαζάνη.
	Ο κ. Κουίκ έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71840"," Κυρία Πρόεδρε και κύριοι συνάδελφοι από το μήνα Οκτώβριο έχω καταθέσει ερώτηση στον Υπουργό Οικονομικών για το θέμα της ΕΛΣΤΑΤ. Την έχω καταθέσει για δεύτερη φορά και κληρώθηκε να πάρει τη σειρά της επίκαιρης σήμερα. Για μία ακόμη φορά ο Υπουργός Οικονομικών δεν μας κάνει τη χάρη να έρθει να απαντήσει για την ΕΛΣΤΑΤ, τον κ. Γεωργίου, για ποιο λόγο ενώ έχουν παραιτηθεί οι άλλοι, όπως Αθανασόπουλος και Μέργος για παράδειγμα, που κατηγορούνται για κακουργήματα, ο κ. Γεωργίου παραμένει στη θέση του.
Θεωρώ ότι για μία ακόμη φορά περιφρονεί, ο μη εκλεγμένος, ο μη αιρετός Υπουργός Οικονομικών, το ελληνικό Κοινοβούλιο και ειδικότερα τους Ανεξάρτητους Έλληνες οι οποίοι έχουμε θέση και άποψη για το θέμα της ΕΛΣΤΑΤ.
	Ευχαριστώ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"71841"," Ευχαριστώ, κύριε Κουίκ.
	Με συγχωρείτε, όμως το θέμα δεν ήταν για να τοποθετηθείτε τώρα. Είστε Κοινοβουλευτικός Εκπρόσωπος και θα μπορούσατε, όταν θα παίρνατε το λόγο, να τοποθετηθείτε και σε αυτό το θέμα, όπως το κάνουμε δυστυχώς ή ευτυχώς πάρα πολλές φορές.
	Κύριε Υπουργέ, έχετε το λόγο να απαντήσετε στον κ. Λαφαζάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71842"," Με μία πρόταση θα απαντήσω.
	Η Κυβέρνηση δεν αποσύρει τις τροπολογίες και θα περίμενα να τη στηρίξετε, διότι μέσα έχει διατάξεις που τις υποστηρίξατε κι εσείς. Εκτός κι αν είστε αντίθετος σε αυτά που λέγατε την προηγούμενη εβδομάδα για τη δακοκτονία στην Ηλεία ή για τις καθαρίστριες στο Υπουργείο Οικονομικών.","ΧΡΗΣΤΟΣ ΣΤΑΪΚΟΥΡΑΣ",476
"71843"," Κυρία Πρόεδρε, μπορώ να έχω το λόγο;","ΠΑΝΑΓΙΩΤΗΣ ΛΑΦΑΖΑΝΗΣ",279
"71844"," Ορίστε, κύριε Λαφαζάνη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71845"," Ευχαριστώ, κυρία Πρόεδρε.
	Κύριε Υπουργέ, δεν είναι τρόπος να απαντάτε αυτός. Εγώ δεν αναφέρθηκα στην ουσία όλων των ρυθμίσεων και δεν είναι το θέμα μας η ουσία όλων των ρυθμίσεων.","ΠΑΝΑΓΙΩΤΗΣ ΛΑΦΑΖΑΝΗΣ",279
"71846"," Δεν είπατε να τις αποσύρουμε;","ΧΡΗΣΤΟΣ ΣΤΑΪΚΟΥΡΑΣ",476
"71847"," Το σκεπτικό που λέτε τώρα, σημαίνει ότι φέρνω μερικές καλές ρυθμίσεις, άρα μπορώ να τις φέρω ως τροπολογίες, να μην συζητηθούν κανονικά, να μην τύχουν της κανονικής λειτουργίας της Βουλής και εν πάση περιπτώσει, να μην τύχουν της ευρύτερης απήχησης στην κοινωνία. Είναι λογική αυτή;","ΠΑΝΑΓΙΩΤΗΣ ΛΑΦΑΖΑΝΗΣ",279
"71848"," Μα, δεν γίνεται αυτό.","ΜΑΥΡΟΥΔΗΣ ΒΟΡΙΔΗΣ",69
"71849"," Δεν είναι η απάντηση αυτή. Το θέμα είναι το εξής: Πρέπει να σταματήσει αυτή η υπόθεση των «αεροπλανικών» κάθε Παρασκευή τόμων τροπολογιών που προσθέτουν άλλο ένα νομοσχέδιο επί του νομοσχεδίου.","ΠΑΝΑΓΙΩΤΗΣ ΛΑΦΑΖΑΝΗΣ",279
"71850"," Εντάξει, κύριε Λαφαζάνη. Ο Υπουργός σας απάντησε γι’ αυτό το θέμα. Έχετε τοποθετηθεί ξανά, είναι γνωστή η θέση και κάποιες φορές υπάρχει και το σχετικό δίκιο. Εν πάση περιπτώσει, ο Υπουργός κρίνει ότι πρέπει να συζητηθούν.
	Ο εισηγητής της Νέας Δημοκρατίας κ. Ντινόπουλος, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71851"," Κυρίες και κύριοι Βουλευτές το συγκεκριμένο νομοσχέδιο έρχεται σε μία πολύ κρίσιμη χρονική συγκυρία: όταν διάχυτη είναι η αίσθηση στο πολιτικό σκηνικό ότι πρέπει να γίνουν ουσιαστικές αλλαγές στον δημόσιο τομέα. Και μόλις πριν από λίγες ώρες, ο αρμόδιος Υπουργός Διοικητικής Μεταρρύθμισης για μία ακόμη φορά διευκρίνισε σημεία των μεταρρυθμίσεων στο δημόσιο τομέα, τα οποία έχουν γίνει αντικείμενο άκρατου λαϊκισμού από την πλευρά της Αντιπολίτευσης. 
Και τι δεν του έχετε πει του αρμόδιου Υπουργού Διοικητικής Μεταρρύθμισης. Και τι δεν του έχετε προσάψει, όταν προσπαθεί μέσα από τόσο δύσκολες διαδικασίες και υπό την πίεση των δανειστών να εξισορροπήσει αφ’ ενός μεν τις πιέσεις της τρόικας και αφ’ ετέρου την αναγκαιότητα για εξορθολογισμό στο δημόσιο. Και όλα αυτά, χωρίς να γίνουν ούτε οριζόντιες απολύσεις και σε κάθε περίπτωση η αποχώρηση των δημοσίων υπαλλήλων να γίνει ύστερα από μία δίκαιη δίκη, μέσα βεβαίως από τις διοικητικές, πειθαρχικές διαδικασίες. 
Γιατί τα λέω όλα αυτά, κύριε συνάδελφε; Διότι εάν το Υπουργείο Διοικητικής Μεταρρύθμισης είναι ο εγκέφαλος της διοικητικής και της κρατικής μηχανής, τότε το Υπουργείο Οικονομικών και το Γενικό Λογιστήριο του Κράτους θα μπορούσαμε να τα χαρακτηρίσουμε την καρδιά. Αυτή δηλαδή, την υπηρεσία που δίνει αίμα και τους ανάλογους πόρους ώστε να λειτουργήσει το δημόσιο.
Τα τελευταία δύο χρόνια γινόμαστε μάρτυρες ενός συγκεκριμένου κοινωνικού και θα έλεγα και διοικητικού φαινομένου: των αθρόων αποχωρήσεων δημοσίων υπαλλήλων δια των συνταξιοδοτήσεων. Έρχεται αυτήν τη στιγμή ο νομοθέτης όχι γενικά in abstracto, απολύτως in concreto να φέρει τέτοιες ρυθμίσεις που αυτές οι αθρόες αποχωρήσεις δια των συνταξιοδοτήσεων να γίνονται με τέτοιο τρόπο ώστε οι αποχωρούντες, οι συνταξιοδοτούμενοι δημόσιοι υπάλληλοι ,να μην έχουν αυτό το οικονομικό κενό στα νοικοκυριά τους που να τους δημιουργεί και οικονομική ανασφάλεια κάτω βεβαίως και από τις συγκεκριμένες οικονομικές και κοινωνικές συνθήκες υπό τις οποίες ζει η χώρα.
Ποια είναι η μεγάλη αγωνία του δημοσίου υπαλλήλου, αυτού ο οποίος οδεύει προς συνταξιοδότηση; «Πόσο γρήγορα θα μου βγει η σύνταξη και τι θα κάνω στο χρονικό διάστημα από την αποχώρησή μου από την υπηρεσία μέχρι να έρθει η πολυπόθητη ώρα να γίνει εκκαθάριση της σύνταξης και να μπορώ να ζω πλέον με αυτό το ποσό έστω της αρκετά ελαττωμένης συντάξεως;». Αυτή είναι η μεγάλη αγωνία, ένα κοινωνικό φαινόμενο το οποίο το έχουμε συναντήσει φαντάζομαι όλοι οι συνάδελφοι από όλες τις πτέρυγες. Πολλές φορές έρχονται στα βουλευτικά μας γραφεία άνθρωποι οι οποίοι είναι σε καθεστώς συνταξιοδότησης και ρωτάνε: «Πόσο γρήγορα θα βγει η σύνταξή μου;». 
Αυτή, λοιπόν, την αγωνία, αυτό το οικονομικό κενό σε χιλιάδες νοικοκυριά -γιατί μην ξεχνάμε ότι οι δημόσιοι υπάλληλοι είναι η ραχοκοκαλιά της μεσαίας τάξης, η οποία εξ ορισμού πλήττεται από τα αναγκαία μνημονιακά μέτρα- έρχεται να θεραπεύσει το συγκεκριμένο νομοσχέδιο. Τολμώ μάλιστα να πω ότι κατά τη διάρκεια της συζήτησης στις αρμόδιες επιτροπές και παρά την θετική αντιμετώπιση που είχε σε ορισμένες περιπτώσεις από την πλευρά της Αντιπολιτεύσεως, ίσως ο θεσμικός ρόλος αυτών των διατάξεων δεν έγινε απόλυτα κατανοητός. Μιλάω για τα άρθρα 1 έως 5 και πιο συγκεκριμένα για το άρθρο 1, το οποίο αποτελεί και το βασικό άρθρο που αφορά στη συνταξιοδότηση των δημοσίων υπαλλήλων και πώς θα προκαταβάλλεται αυτή η σύνταξη.
Έρχεται, λοιπόν, το συγκεκριμένο νομοσχέδιο και τι λέει; Λέει ότι από τη στιγμή που ένας δημόσιος υπάλληλος βγει στη σύνταξη, από τη στιγμή δηλαδή που αποχωρήσει από την υπηρεσία δικαιούται το 50% του βασικού μισθού. Αντιλαμβάνεστε ότι με αυτόν τον τρόπο γνωρίζει ο αποχωρών δημόσιος υπάλληλος ότι την επαύριον της εξόδου του από την υπηρεσία δεν θα έχει κανένα οικονομικό κενό, θα λαμβάνει το 50% του βασικού μισθού. Εις δε ορισμένες ευπαθείς κατηγορίες δημοσίων υπαλλήλων, όπως είναι αυτοί οι οποίοι έχουν τέκνα με αναπηρία ή οι ίδιοι είναι άτομα με αναπηρία, το ποσοστό αυτό αναπλήρωσης, θα έλεγα, της σύνταξης μέχρι αυτή να επιδικαστεί οριστικά, θα φτάνει στο 60%.
Βεβαίως, κατά τη νομοτεχνική διαδικασία στις αρμόδιες επιτροπές ακούστηκαν διάφορες αιτιάσεις, οι οποίες αρχικώς μπορούμε να πούμε ότι είχαν κάποια βάση. Τι ακριβώς; Μέχρι τώρα το ισχύον καθεστώς αναφέρει ότι ο δημόσιος υπάλληλος όταν αποχωρεί από την υπηρεσία του, τού προκαταλαμβάνονται τρεις βασικοί μισθοί. Ίσως κάποιοι θα μπορούσαν, κάνοντας και κάποιους υπολογισμούς, να πουν: «Μα, αφού ήδη θα πάρει κάποια λεφτά, τι έρχεται να θεραπεύσει το νομοσχέδιο;». 
Όμως, η μεγάλη διαφορά πού βρίσκεται; Βρίσκεται στο ότι πέρα από την οικονομική διάσταση πως το ποσό αυτό, το 50% του βασικού μισθού το οποίο θα παίρνει, βγαίνοντας από την υπηρεσία μέχρι την ώρα που θα επιδικαστεί οριστικά η σύνταξη, σαφώς είναι πολύ μεγαλύτερο από τις προκαταβολές των τριών μισθών, αυτό πλέον θεσμοθετείται. Είναι καθεστώς και διά του πλέον πανηγυρικού τρόπου. Διά του νομοσχεδίου του συγκεκριμένου γνωρίζουν οι πάντες ότι από τούδε και στο εξής όποιος αποχωρεί από την υπηρεσία του και μέχρι οριστικά να επιδικαστεί η σύνταξη, θα έχει το ήμισυ του βασικού μισθού για να καλύπτει τις οικογενειακές ανάγκες. 
Κατά την άποψη της Πλειοψηφίας, αυτό είναι πράγματι μία τομή η οποία γίνεται στη Δημόσια Διοίκηση και μάλιστα σε μία συγκυρία η οποία είναι και εξαιρετικά δύσκολη δημοσιονομικά, διότι το συγκεκριμένο νομοσχέδιο βρίσκεται εκτός του τόξου των επιταγών της τρόικας. Είναι ένα νομοσχέδιο το οποίο έχει κατ’ εξοχήν ευεργετικές διατάξεις και προσπαθεί να θεραπεύσει παθογένειες, οι οποίες είναι οσημέραι παρατηρούμενες σ’ αυτούς οι οποίοι βρίσκονται στην καρδιά –όπως είπα- της ελληνικής Δημόσιας Διοίκησης που είναι το Γενικό Λογιστήριο του Κράτους, διότι από εκεί φεύγουν τα λεφτά. 
Διαπιστώθηκαν από την πολιτική ηγεσία του Υπουργείου οι καθημερινές αρρυθμίες. Υπήρξε η ανάλογη ευαισθησία για εκατοντάδες, για χιλιάδες, ίσως και για δεκάδες χιλιάδες συμπολίτες μας οι οποίοι συρρέουν στο Γενικό Λογιστήριο του Κράτους, εκλιπαρούντες πολλές φορές τη συντόμευση του χρόνου μέχρι να βγει η σύνταξη, λέγοντας «πώς θα ζήσουμε;». Διαπιστώνοντας, λοιπόν, αυτές τις αρρυθμίες, η πολιτική ηγεσία του Υπουργείου προχωρεί σε μία συγκεκριμένη νομοθετική ρύθμιση με εξαιρετικά ευεργετικές διατάξεις. 
Δεν είναι όμως μόνο αυτό. Στο πρώτο τμήμα του νομοσχεδίου, από τα άρθρα 1 έως 5, γίνεται ολοφάνερη -παρά τις κατά καιρούς αιτιάσεις της Αντιπολιτεύσεως, οι οποίες φτάνουν μέχρι του σημείου να μας χαρακτηρίζουν και κοινωνικά ανάλγητους, λες και θα μπορούσαν να είναι διαφορετικά τα πράγματα- ακόμα και από λεπτομερείς διατάξεις, οι οποίες υπάρχουν μέσα στο νομοσχέδιο, η ευαισθησία από πλευρά της Κυβέρνησης να θεραπεύσει αρρυθμίες αλλά και να καταλαγιάσει αγωνίες ανθρώπων, οι οποίοι πέρασαν ένα μεγάλο χρονικό διάστημα υπηρετούντες το ελληνικό δημόσιο. 
Αναφέρω χαρακτηριστικά μόνο -θα αναλυθούν και κατά τη διάρκεια της συζητήσεως των άρθρων- το παράδειγμα με τις άγαμες θυγατέρες. Πάρα πολλές φορές έχουν τύχει περιπτώσεις άγαμων θυγατέρων οι οποίες για διάφορους λόγους δεν μπορούν να πάρουν το μερίδιο της σύνταξης του θανόντος πατέρα ή μητέρας τους κι αυτό το μερίδιο χάνεται. Προβλέπεται λοιπόν, στο νομοσχέδιο ότι αυτό το μερίδιο, όσο καιρό δεν θα το παίρνει η άγαμη θυγατέρα, θα πηγαίνει σε άλλους δικαιούχους. Το αναφέρω σαν ένα παράδειγμα μόνο του τρόπου, με τον οποίο έχει γίνει η συγκεκριμένη νομοθετική πρωτοβουλία, η οποία στρέφεται και στοχεύει στην ανακούφιση ευαίσθητων αν όχι κοινωνικών ομάδων, θα έλεγα πολιτών, όσον αφορά τις ανάγκες τους, πάντοτε βεβαίως, μέσα στο πλαίσιο των συνταξιοδοτικών προβλέψεων. 
Συμπληρώνω κάτι άλλο που το είπε και ο Υπουργός ως απάντηση στις ερωτήσεις. Πάρα πολλές είναι οι περιπτώσεις στρατιωτικών, οι οποίοι -λόγω και του γεγονότος ότι η παραμονή και φοίτησή τους στις παραγωγικές σχολές προσμετράτε ως συντάξιμος χρόνος- φτάνουν σε μία ηλικία σχετικά νέα, που μπορούν και συνταξιοδοτούνται. Είναι ενεργοί επαγγελματικά και αυτοαπασχολούνται, δηλαδή μπαίνουν μέσα σε μία παραγωγική διαδικασία έχοντας και τις επαγγελματικές δυνατότητες και την όρεξη και τέλος πάντων την ανάγκη να αυτοαπασχοληθούν. 
Μέχρι τώρα η σύνταξή τους, αυτό το οποίο εδικαιούντο ύστερα από τόσα χρόνια υπηρεσίας προς το δημόσιο ή προς τις Ένοπλες Δυνάμεις, περιεκόπτετο όταν ήταν πάνω από 990 ευρώ. Τώρα το ποσό αυτό αυξάνεται και πηγαίνει στα 1.980 ευρώ, που πρακτικά σημαίνει ότι καμμία σύνταξη στρατιωτικών δεν θα περικόπτεται, όταν αυτοί αυτοαπασχολούνται. Επαναλαμβάνω ότι μιλάμε πάντοτε για διατάξεις οι οποίες έχουν σαν στόχο να δημιουργήσουν τις προϋποθέσεις εκείνες για συγκεκριμένες επαγγελματικές και κοινωνικές ομάδες, ώστε να μπορέσουν και αυτοί να ανταποκριθούν στις δύσκολες οικονομικές περιστάσεις που περνά η χώρα. 
Επίσης, στο νομοσχέδιο περιλαμβάνονται διατάξεις οι οποίες -θεσμικά πάντοτε- προσπαθούν να εξορθολογήσουν ένα δημόσιο που όλοι γνωρίζουμε τις παθογένειές του. Για παράδειγμα, η απογραφή των δημοσίων υπαλλήλων πλέον γίνεται μέσα από συγκεκριμένες νομοθετικές διαδικασίες, έτσι ώστε να υπάρχει μία σαφής εικόνα ποιοι είναι οι δημόσιοι υπάλληλοι και πόσοι είναι οι συνταξιούχοι του δημοσίου. 
Επίσης, επειδή πάρα πολύς θόρυβος είχε γίνει με το Ταχυδρομικό Ταμιευτήριο, θα αναφερθώ στις διατάξεις που αφορούν στον τρόπο με τον οποίον θα συνταξιοδοτηθούν ή θα αποχωρήσουν εργαζόμενοι στο Ταχυδρομικό Ταμιευτήριο, οι οποίες τους δίνουν επτά, οκτώ -ίσως και περισσότερα- πλασματικά χρόνια. Όλα αυτά γίνονται από μία Κυβέρνηση η οποία και για τι δεν έχει κατηγορηθεί όλο αυτό το χρονικό διάστημα από την Αντιπολίτευση!
Υπάρχει, επίσης, μια πολύ σημαντική καινοτομία που φέρνει το συγκεκριμένο νομοσχέδιο. Κατά την άποψή μας είναι εξίσου σημαντική με τη θεσμοθέτηση της προκαταβολής του μισθού στους συνταξιοδοτούμενους δημοσίους υπαλλήλους. Είναι η τύχη των αδρανών λογαριασμών. Τη φέρνουμε εμείς που μας έχετε κατά καιρούς κατηγορήσει ότι υπηρετούμε τα συμφέροντα των τραπεζών και των ισχυρών του χρήματος. 
Η ρύθμιση αφορά όλους αυτούς τους αδρανείς λογαριασμούς, που για πολύ μεγάλο χρονικό διάστημα στην ουσία λειτουργούσε η όποια διαδικασία υπέρ των τραπεζών. Δεν υπήρχε ένα νομοθετικό πλαίσιο, έτσι ώστε να είναι υποχρεωμένες οι τράπεζες να ειδοποιούν τους όποιους δικαιούχους και τελικά όλα αυτά τα λεφτά κατέληγαν στα τραπεζικά θησαυροφυλάκια. Με το νέο νομοσχέδιο, κάτω από συγκεκριμένες διαδικασίες οι λογαριασμοί αυτοί, τα χρήματα τα οποία υπάρχουν -και εφόσον ειδοποιηθούν επανειλημμένως οι όποιοι δικαιούχοι ή πιθανώς και οι κληρονόμοι τους- πηγαίνουν σε εθνικό τραπεζικό λογαριασμό, ο οποίος θα λειτουργεί για κοινωνικούς σκοπούς. 
Πρόκειται για ένα νομοσχέδιο μεταρρυθμιστικού χαρακτήρα με διατάξεις τις οποίες θα συζητήσουμε και στην κατ’ άρθρον συζήτηση. Σε κάθε περίπτωση, όμως, πρόκειται για ένα νομοσχέδιο εκτός μνημονίων και τρόικας, το οποίο προσπαθεί και να εξορθολογήσει τη Δημόσια Διοίκηση αλλά και να θεραπεύσει διαχρονικές δυσλειτουργίες της. 
(Χειρoκροτήματα από την πτέρυγα της Νέας Δημοκρατίας)","ΑΡΓΥΡΗΣ ΝΤΙΝΟΠΟΥΛΟΣ",369
"71852"," Ευχαριστούμε, κύριε Ντινόπουλε.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και πέντε εκπαιδευτικοί από το Δημοτικό Σχολείο Αγίας Θέκλας Κεφαλλονιάς και από το 2ο Δημοτικό Σχολείο Ληξουρίου Κεφαλλονιάς. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Δημήτριος Γάκης εισηγητής του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71853"," Ευχαριστώ, κυρία Πρόεδρε. 
Ήθελα να ξεκινήσω λίγο εκτός θέματος, αλλά εντός της ουσίας. Σήμερα είναι μια μαύρη επέτειος και το λέω αυτό ως Δωδεκανήσιος, γιατί τρία χρόνια πριν, ο τότε Πρωθυπουργός της χώρας Γεώργιος Παπανδρέου ανακοίνωσε από το ακριτικό Καστελλόριζο την υποθήκευση της χώρας στα οικονομικά συμφέροντα της Ευρωπαϊκής Ένωσης και του Διεθνούς Νομισματικού Ταμείου, βάζοντας τον ελληνικό λαό σ’ ένα τούνελ που οδηγεί σε βαθιά κοινωνική κρίση. Είναι δυστύχημα, γιατί για το δρόμο της «Οδύσσειας» επέλεξε να χρησιμοποιήσει σαν αφετηρία ένα διαμάντι της Δωδεκανήσου. Η παρουσία του εκείνη την ημέρα στο Καστελλόριζο αμαύρωσε αυτόν τον ιστορικό τόπο. 
Ως Δωδεκανήσιος θέλω να διαβεβαιώσω τους Έλληνες πολίτες ότι αυτή η ακριτική γωνιά της χώρας είναι τόπος δημοκρατίας, τόπος που μάχεται για την ευημερία και την πρόοδο. Δεν είναι τόπος του μνημονίου, όπως κακώς πάει να ταυτιστεί. 
Κυρίες και κύριοι συνάδελφοι, η χρονική περίοδος που διανύουμε είναι ιστορικής σημασίας. Η Ευρωπαϊκή Ένωση που γνωρίζαμε, δεν υπάρχει πια. Σε τίποτα δεν μοιάζει πια ο ευρωπαϊκός Νότος με τον ευρωπαϊκό Βορρά. Η Ευρώπη της αλληλεγγύης αμφισβητείται, ακυρώνεται και στη θέση της μπαίνει ο κανόνας του ισχυρού, χωρίς καμμιά δημοκρατική νομιμοποίηση, με τους λαούς να αντιτίθεται στη δημιουργία μιας Ευρωπαϊκής Ένωσης δύο ή και περισσοτέρων ταχυτήτων. 
Η Ενιαία Νομισματική Ένωση των κρατών του Eurogroup, που θα κάλυπτε τα ελλείμματα του Ισοζυγίου Τρεχουσών Συναλλαγών, εγκαταλείφθηκε, αφήνοντας κράτη και λαούς στην ομηρία των αγορών. Με το επιχείρημα ότι οι αγορές αποφασίζουν, η Ευρωπαϊκή Ένωση εκχώρησε στην πράξη πολιτικές λειτουργίες στις αγορές αντί να τις ελέγξει όπως είχε τη δυνατότητα. 
Ακόμα και η πολιτική απόφαση του Συμβουλίου Κορυφής της Ευρωπαϊκής Ένωσης τον Ιούλιο του 2012 για αυτόματη ανακεφαλαιοποίηση των τραπεζών που έχουν πρόβλημα από το μόνιμο μηχανισμό στήριξης -μια απόφαση που θα οχύρωνε, θα δημιουργούσε ασφάλεια έναντι των αγορών- εγκαταλείφθηκε από τη νέα οικονομική και πολιτική ελίτ της Ευρώπης, προτάσσοντας το στενό εθνικό συμφέρον, οικονομικό και πολιτικό, έναντι του κοινού ευρωπαϊκού συμφέροντος. 
Από την Αρχή της Αλληλεγγύης φτάσαμε στο «σώζων εαυτόν σωθήτω». Κάθε χώρα καλείται να αντιμετωπίσει από μόνη της τα προβλήματά της. Η μοιρολατρία της παθητικής αποδοχής των επιταγών της σημερινής κυρίαρχης τάξης και η εφαρμογή τους αποτελεί πράξη υποτέλειας και υποταγής. 
Κυρίες και κύριοι συνάδελφοι, συζητάμε σήμερα το σχέδιο νόμου «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων» του Υπουργείου Οικονομικών, με τα μάτια όμως και τα αυτιά μας στραμμένα στο υπό κατάθεση νομοσχέδιο-«σκούπα» όπως χαρακτηριστικά ονομάστηκε και στο οποίο περιλαμβάνονται οι τελευταίες διαταγές της Τρόικας προς την τρικομματική Κυβέρνηση, προκειμένου να μας δώσουν την επόμενη δόση της δανειακής σύμβασης. 
Πρόκειται για ένα νομοσχέδιο-«σκούπα» των οικονομικών αντοχών και των κοινωνικών και εργασιακών δικαιωμάτων που έχουν απομείνει. Πρόκειται για ένα νομοσχέδιο-«σκούπα» δεκαπέντε χιλιάδων εργαζομένων στο δημόσιο. Πρόκειται για ένα νομοσχέδιο-«σκούπα» της αξιοπρέπειας των πολιτών. Πρόκειται για ένα νομοσχέδιο εισαγωγής, παράλληλα, στο τέταρτο και φονικότερο μνημόνιο που μας ετοιμάζετε. 
Είναι γνωστή η μεθοδολογία σας. Είναι η μεθοδολογία του κοινωνικού τρόμου: Ανασφάλεια, άγχος για το μέλλον, φόβος για τις αντιδράσεις. Χρησιμοποιείτε το δηλητήριο του κοινωνικού διχασμού για να απονευρώσετε την κοινωνία. Γνωρίζετε ότι την καμήλα για να την φορτώσεις πρέπει πρώτα να την κάνεις να γονατίσει. Αυτό κάνετε με την κοινωνία. Προσπαθείτε να τη γονατίσετε και να τη φορτώσετε με νέα βάρη. Δεν υπολογίζετε, όμως, στην «επανάσταση της σιωπής», όπως λέει και ο καθηγητής Γιώργος Γραμματικάκης. 
Κύριε Υπουργέ, έρχεστε σήμερα με αυτό το νομοσχέδιο να χρυσώσετε το χάπι της ευθανασίας των ταμείων. «Κραχ των ταμείων», «κατάρρευση των ταμείων» είναι οι τίτλοι που κυριαρχούν στην ειδησεογραφία των τελευταίων ημερών. 
Η πολιτική σας προκάλεσε στα ταμεία αιμορραγία περίπου 30 δισ. ευρώ. Μόνο από την αναμενόμενη ανακεφαλαιοποίηση της Εθνικής Τράπεζας τα ταμεία θα χάσουν 14,4% των μετοχών της τράπεζας από περίπου το 16% που κατέχουν σήμερα. Εξαιτίας του PSI, η περιουσία των ταμείων μειώθηκε κατά 12 δισ. ευρώ, ενώ οι κενές θέσεις προσωπικού αγγίζουν το 40%, με αποτέλεσμα ο χρόνος έκδοσης των συντάξεων να ξεπερνά κατά πολύ τους δώδεκα μήνες. Η αναμενόμενη μαύρη τρύπα 4 δισ. ευρώ στον προϋπολογισμό οδηγεί στη μέγγενη των μνημονίων και πάλι τις συντάξεις και τους μισθούς. Νέες μειώσεις στις επικουρικές συντάξεις και στα εφάπαξ για τους εργαζόμενους αναγγέλλονται από τον ημερήσιο Τύπο. 
Το νομοσχέδιο που συζητάμε σήμερα, κύριοι συνάδελφοι, δεν είναι αποκομμένο από το συνολικό, το ευρύτερο θέμα της ισοπεδωτικής πολιτικής κατάργησης των κοινωνικών προνομίων σε ευαίσθητες κοινωνικές ομάδες. Δεν είναι αποκομμένο από τη διάλυση των εργασιακών σχέσεων. Δεν είναι αποκομμένο από την καταλήστευση των μισθών και των συντάξεων. Αυτό είναι το πλαίσιο μέσα στο οποίο συζητάμε σήμερα, είτε μας αρέσει είτε όχι. Κι αυτή είναι η μεγάλη του αντίφαση: η επικοινωνιακή μικροπολιτική μέσα στο αδιέξοδο των μνημονιακών επιλογών της Κυβέρνησης. 
Κυρίες και κύριοι συνάδελφοι, το νομοσχέδιο που φέρει τον τίτλο «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων» του Υπουργείου Οικονομικών, έχει τρία κεφάλαια αρμοδιότητας κυρίως του Υπουργείου Οικονομικών. Πολλές διατάξεις του, με βάση και την έκθεση της Επιστημονικής Επιτροπής, θεωρούνται αντισυνταγματικές, όπως θα αποδείξουν άλλοι συνάδελφοι μου από το ΣΥΡΙΖΑ-ΕΚΜ.
Το Κεφάλαιο Α΄ αναφέρεται σε θέματα συνταξιοδοτικής νομοθεσίας του δημοσίου. 
Το Κεφάλαιο Β΄ αναφέρεται στους αδρανείς καταθετικούς τραπεζικούς λογαριασμούς σε πιστωτικά ιδρύματα και το τρίτο ρυθμίζει θέματα δημοσιονομικών ελέγχων και δημοσιονομικής διαχείρισης που αφορούν στο Γενικό Λογιστήριο του Κράτους.
Η σημερινή μορφή του νομοσχεδίου είναι αποτέλεσμα δημιουργικών παρεμβάσεων κατά τη συζήτησή του στη Διαρκή Επιτροπή Οικονομικών Υποθέσεων. Είναι μεγάλη η συμβολή και των κοινωνικών φορέων που ακούστηκαν στην  επιτροπή στην τελική διαμόρφωσή του. 
Από τις παρεμβάσεις μας ακυρώθηκε ο χρονικός περιορισμός του οκτάμηνου από την καταβολή της προκαταβολής της σύνταξης. Αποσύρθηκαν οι ποινικές ευθύνες που απειλούσαν τους δημόσιους υπαλλήλους, αν δεν διεκπεραίωναν σε συγκεκριμένο χρονικό διάστημα την έκδοση συνταξιοδοτικών αποφάσεων. Έμειναν, όμως, οι πειθαρχικές ποινές δημιουργώντας έτσι μια νέα δεξαμενή υποψηφίων προς απόλυση. 
Μετά την εξάντληση της δεξαμενής των επίορκων ετοιμάζετε με το νομοσχέδιό σας, κύριε Υπουργέ, μία νέα δεξαμενή υποψηφίων απολυμένων του δημοσίου, των απείθαρχων υπαλλήλων με ταυτόχρονη κατάργηση των πειθαρχικών συμβουλίων. Μετατρέπετε, κύριε Υπουργέ, τον εργασιακό χώρο του δημοσίου σε μία κοινωνική ζούγκλα, στην οποία θα κυριαρχεί η αυθαιρεσία των εγκάθετων προϊσταμένων που ετοιμάζετε με το νέο νομοσχέδιο-«σκούπα» ανατρέποντας την ισχύουσα ιεραρχία. Περιμένουμε, βέβαια, να δούμε το νέο νομοσχέδιο στο σύνολό του, για να δούμε το πλαίσιο άλωσης του δημόσιου τομέα.
Αποσύρθηκε το άρθρο που αφορούσε το Ταμείο Παρακαταθηκών και Δανείων και την προσπάθεια εκχώρησης νομικών υπηρεσιών του ταμείου σε ιδιώτες. 
Αυτές όμως οι διορθωτικές παρεμβάσεις, που θεωρούμε ότι είναι θετικές, δεν εξαλείφουν ουσιαστικές και κρίσιμες ρυθμίσεις. Αντίθετα, αφήνουν στο απυρόβλητο διατάξεις που επιδεινώνουν την οικονομική και κοινωνική κρίση. 
Το νομοσχέδιο δεν προβλέπει επαρκή και ολοκληρωμένη σύνταξη στους συνταξιούχους. Απλά αγοράζει χρόνο και ρευστότητα σε βάρος όσων έχουν εξωθηθεί σε συνταξιοδότηση. Εμείς, αντίθετα, θα θεωρούσαμε ως θετική ρύθμιση για τους συνταξιούχους την επέκταση χορήγησης των προκαταβολών των βασικών μισθών πέραν του τριμήνου και μέχρι τη λήψη της σύνταξης, όταν αυτή αποφασιστεί και όχι την αντικατάστασή του με το 50% του 50% που έχει περικοπεί μέχρι τώρα του βασικού μισθού, όπως προβλέπει το νομοσχέδιό σας. 
Η Κυβέρνηση, παράλληλα, αφήνει στις ήδη υποστελεχωμένες υπηρεσίες να συσσωρεύονται όλο και περισσότεροι φάκελοι συνταξιοδότησης. Αντί να στελεχώσει επαρκώς τις υπηρεσίες του Γενικού Λογιστηρίου του Κράτους και να προχωρήσει σε τεχνολογική αναβάθμιση της μηχανογράφησης του φορέα, επιλέγει την κατάργηση της Επιτροπής Ελέγχου Πράξεων Κανονισμού Συντάξεων, παρά την αντίθετη θέση που εκφράζεται στην έκθεση του Ελεγκτικού Συνεδρίου από τον Σύμβουλο κ. Κατσαρόλη, φορτώνοντας έτσι τα διοικητικά δικαστήρια με επιπλέον υποθέσεις, δημιουργώντας μεγαλύτερες καθυστερήσεις στην απονομή της σύνταξης και στην έκδοση αποφάσεων αλλά και περισσότερα έξοδα στους υποψήφιους συνταξιούχους, αφού τους αναγκάζει να πληρώσουν δικηγόρους, για να παρίστανται στην εκδίκαση των υποθέσεών τους.
Για τους αναπήρους, όπως και η Ομοσπονδία τους υποστήριξε, εμείς προτείνουμε την εξέτασή τους από επιτροπές που θα συνεδριάζουν στον τόπο κατοικίας των αναπήρων και όχι την προτεινόμενη πολυδάπανη και κοπιαστική μεταφορά τους στην Αθήνα για μια εξέταση από την ανώτατη του Στρατού υγειονομική επιτροπή, που προβλέπει το νομοσχέδιο. 
Ξέρετε, κύριε Υπουργέ και κύριοι συνάδελφοι, πού πέφτει η Αθήνα για έναν Λειψιώτη, για έναν Λεριό ή για έναν Καλύμνιο; Με βάση μία πρόσφατη μελέτη της Ευρωπαϊκής Ένωσης, η πρωτεύουσα βρίσκεται χρονικά –είναι ενδεικτικός ο χάρτης- πέραν της Ιταλίας. Τόσες ώρες δίνει γι’ αυτήν την διαδρομή, για να φτάσει στην Αθήνα ένας νησιώτης από τους Λειψούς.","ΔΗΜΗΤΡΙΟΣ ΓΑΚΗΣ",79
"71854"," Ευρώπη χωρίς σύνορα.","ΑΘΑΝΑΣΙΟΣ ΝΤΑΒΛΟΥΡΟΣ",366
"71855"," Χωρίς σύνορα αλλά με πολλούς αποκλεισμούς.
Σας καταθέτω στα Πρακτικά τον αντίστοιχο χάρτη της αντίστοιχης ευρωπαϊκής μελέτης.
(Στο σημείο αυτό ο Βουλευτής κ. Δημήτριος Γάκης καταθέτει για τα Πρακτικά τον προαναφερθέντα χάρτη, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας ζητάμε, κύριε Υπουργέ, να μεριμνήσετε για την κάλυψη τουλάχιστον των εξόδων μετακίνησης και παραμονής των αναπήρων στην Αθήνα, ούτως ώστε να αποκτήσει επιτέλους και περιεχόμενο η ρήτρα της νησιωτικότητας, την οποία ψηφίσαμε πρόσφατα. 
Κύριε Υπουργέ, προσπαθήσατε να ρυθμίσετε, με νομοτεχνικές βελτιώσεις στις 3 Απριλίου, μια αδικία σε βάρος των αναπήρων, με νομοτεχνική βελτίωση για τη χορήγηση του 60% και στο μόνιμο ή ισόβιο υπάλληλο που είναι ανάπηρος σε ποσοστό 67% και άνω. Αυτή τη ρύθμιση, όμως, την αποσύρατε. Γιατί; 
Αντίθετα, ενώ αρχικά προβλεπόταν ο υπολογισμός του 60% στο βασικό μισθό του κλιμακίου με το οποίο αποχωρεί ο υπάλληλος, εσείς φροντίσατε και τον εντάσσετε στο κλιμάκιο που είχε στις 31-10-2011. 
Επίσης, εμείς δεν θεωρούμε τιμητική διάκριση για τους καλλιτέχνες, λογοτέχνες, δημιουργούς και φορείς του πολιτιστικού μας αποθέματος την απονομή είκοσι συντάξεων -ειδικά σήμερα που η τέχνη και ο πολιτισμός βάλλονται από ισοπεδωτικές, οικονομίστικες αντιλήψεις- ούτε βέβαια και την αναδρομική περικοπή των συντάξεών τους.  
Στο δεύτερο Κεφάλαιο, όπως αναφέρεται στην αιτιολογική έκθεση, με το νέο νομοθετικό πλαίσιο τροποποιείται, επικαιροποιείται το κατοχικό ν.δ. 1195/1942, το οποίο αναφέρεται στην παραγραφή, υπέρ του δημοσίου, καταθέσεων από αδρανείς τραπεζικούς λογαριασμούς και από άλλες αξίες και απαιτήσεις.   
Λαμβάνεται ειδική πρόνοια ώστε μετά από ένα συγκεκριμένο χρονικό διάστημα οι αδρανείς καταθέσεις να περιέρχονται στο Δημόσιο Ταμείο και να χρησιμοποιούνται αποκλειστικά για τη στήριξη ευπαθών ομάδων. Εμείς θέλουμε να μάθουμε ποιος θα είναι ο χειριστής αυτού του λογαριασμού, ποιες θα είναι αυτές οι περίφημες ευπαθείς ομάδες και πώς αυτές θα επιλεγούν. 
Όσον αφορά το Κεφάλαιο Β΄, θα σταθούμε σε τρία σημεία επί της αρχής. Πρώτον, είναι θετικό να έχουμε ανταποδοτικά οφέλη για την κοινωνία από τις καταθέσεις των αδρανών λογαριασμών, αντί αυτές να χαρίζονται στους τραπεζίτες. 
Δεύτερον, δεν πρέπει να καταλήξει αυτός ο νόμος σε εργαλείο πολιτικής υπηρέτησης των κριτηρίων του μεσοπρόθεσμου προγράμματος δημοσιονομικής στρατηγικής και συνεπώς μείωσης του ελλείμματος.  
Τρίτον, τέλος, θέλουμε να καταθέσουμε και ένα ζήτημα ηθικής της οικονομίας με τα ζητήματα που εγείρονται για το σεβασμό των περιουσιακών δικαιωμάτων του ιδιοκτήτη και των κληρονόμων του. Γι’ αυτό προτείνουμε οι καταθέσεις να επιστρέφονται στους δικαιούχους ή τους κληρονόμους τους, ανεξαρτήτως του χρονικού διαστήματος που τις διεκδικούν. 
Υπάρχουν περίπου τρία εκατομμύρια αδρανείς καταθετικοί λογαριασμοί, με καταθέσεις που κυμαίνονται γύρω στα πέντε δισεκατομμύρια ευρώ. Υπάρχει νομοθετικό πλαίσιο, ο ν. 1195/1942, ο οποίος δεν εφαρμόστηκε ποτέ. Πόσα είναι τα ποσά, κύριε Υπουργέ, τα οποία χαρίστηκαν στις τράπεζες; Γιατί δεν προχωράτε στη διενέργεια σχετικής έρευνας για το σημαντικό αυτό θέμα; 
Οφείλετε να ενημερώσετε τη Βουλή, για να προχωρήσετε με διαφάνεια στην έκθεση των αποτελεσμάτων της σχετικής έρευνας. Δεν πρέπει να παγώσει αυτός ο φάκελος και να περιμένουμε εβδομήντα χρόνια για την αναζήτησή του, όπως έγινε με το φάκελο των γερμανικών αποζημιώσεων. 
Εμείς προτείνουμε αυτά τα χρήματα να κατατεθούν σε συγκεκριμένο λογαριασμό για κάλυψη των ελλειμμάτων των ασφαλιστικών ταμείων ή για την αντιμετώπιση της ανεργίας, ώστε να αναστραφεί η καταστροφική πορεία την οποία έχει προκαλέσει η πολιτική σας, δημιουργώντας οικονομικά, κοινωνικά και επισιτικά αδιέξοδα. 
Το Κεφάλαιο Γ΄ αφορά θέματα δημοσιονομικών ελεγκτών. Ποιος είναι πραγματικά ο λόγος αυτής της ρύθμισης που κάνετε, όταν μάλιστα το ΕΣΠΑ σχεδόν ολοκληρώνεται; 
Η δημιουργία Μητρώου Δημοσιονομικών Ελεγκτών και Ελεγκτών της ΕΔΕΛ και Μητρώου Εμπειρογνωμόνων σε Δημοσιονομικούς Ελέγχους και Ελέγχους της ΕΔΕΛ οδηγεί σε κατευθείαν παραχώρηση της διαδικασίας δημοσιονομικού ελέγχου σε ιδιώτες. Το νομοσχέδιο, άλλωστε, προβλέπει τη συμμετοχή στα μητρώα νομικών προσώπων ιδιωτικού δικαίου, δηλαδή εταιρειών. 
Το δημόσιο πρέπει να ελέγχεται από δημόσιους φορείς. Εμείς αυτό πιστεύουμε. Οι διαχειριστικές πράξεις και οι παρεμφερείς ενέργειες των οργάνων του δημοσίου, των υπηρεσιών της αυτοδιοίκησης κ.λπ., δεν πρέπει να ελέγχονται από εταιρείες. Εμείς δεν θέλουμε υπερκέραση του δημοσίου. Θέλουμε ολοκληρωμένη και σαφώς ορισμένη διαδικασία του δημοσιονομικού ελέγχου, όπως προτείνει και η έκθεση του Επιστημονικού Συμβουλίου της Βουλής. 
Κλείνοντας την ανάλυση επί της αρχής του νομοσχεδίου θέλω να ενημερώσω το Σώμα ότι έχουμε καταθέσει τροπολογίες, τις οποίες θα αναπτύξουμε αύριο μαζί με συναδέλφους Βουλευτές από τον ΣΥΡΙΖΑ-ΕΚΜ στη συζήτηση επί των άρθρων.
Για τους παραπάνω λόγους καταψηφίζουμε επί της αρχής το νομοσχέδιο. Επιφυλασσόμαστε να τοποθετηθούμε για κάθε άρθρο ξεχωριστά στην κατ’ άρθρον συζήτηση.
Κύριοι συνάδελφοι, δυστυχώς, έχουμε περάσει το κατώφλι της χρεοκοπίας. Η ύφεση και η ανεργία έχουν διαμορφώσει λόγω της πολιτικής σας μία μη αναστρέψιμη κατάσταση. Δεν μπορείτε να αντιμετωπίσετε το πρόβλημα με απολύσεις, με αύξηση εισφορών και ορίων ηλικίας, με μειώσεις μισθών και συντάξεων. Αυτά τα μέτρα έχουν εξαντληθεί, αφού πρώτα εξάντλησαν εργαζόμενους και συνταξιούχους.
Η αναχώρηση είναι εθνική προσφορά όταν γίνεται στον κατάλληλο χρόνο. Είναι η ώρα της αναχώρησης της δικής σας Κυβέρνησης!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΓΑΚΗΣ",79
"71856"," Ευχαριστούμε, κύριε Γάκη.
Το λόγο έχει ο ειδικός αγορητής του ΠΑΣΟΚ κ. Χρήστος Γκόκας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71857"," Κυρίες και κύριοι συνάδελφοι, εισάγεται σήμερα στην Ολομέλεια της Βουλής μια νομοθετική πρωτοβουλία της Κυβέρνησης που δεν αποτελεί μέρος κάποιας μνημονιακής δέσμευσης ή υποχρέωσης, αλλά επιχειρεί να αντιμετωπίσει προβλήματα που άπτονται της καθημερινότητας του πολίτη, όπως επίσης και δυσλειτουργίες των υπηρεσιών του κράτους πάνω σε θέματα συνταξιοδοτικής φύσεως και δημοσιονομικής διαχείρισης και ελέγχου.
Εισάγεται μάλιστα λίγες μέρες μετά τη θετική έκβαση των διαπραγματεύσεων και τη συμφωνία που επετεύχθη με την τρόικα, στο πλαίσιο της αξιολόγησης της πορείας της ελληνικής οικονομίας για την εκταμίευση της επόμενης δόσης του προγράμματος χρηματοδότησης. Πρόκειται για μία συμφωνία που δίνει τη δυνατότητα στη χώρα μας μέσα σε ήρεμο και σταθερό κλίμα να οργανώσει την παραπέρα προσπάθεια για την εφαρμογή των πολιτικών που είναι αναγκαίες για την οριστική υπέρβαση της κρίσης και την αντιμετώπιση των κοινωνικών προβλημάτων που υπάρχουν.
(Θόρυβος στην Αίθουσα)","ΧΡΗΣΤΟΣ ΓΚΟΚΑΣ",112
"71858"," Σας παρακαλώ, κύριοι συνάδελφοι, κάντε λίγο ησυχία! Σας παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71859"," Είναι μια προσπάθεια που δικαιώνει τις επιλογές της χώρας μας τα τελευταία τρία χρόνια, σε σχέση με τις δυνατότητες που είχε στη διάθεσή της για την αντιμετώπιση της κρίσης.
Θα ήθελα να κάνω κι ένα σχόλιο σχετικά με την αναφορά του εισηγητή του ΣΥΡΙΖΑ. Είναι εύκολη και ανέξοδη η κριτική που δεν απαντά στην ουσία του προβλήματος που είχε να αντιμετωπίσει η χώρα, δηλαδή ποιες επιλογές και σε ποιες συνθήκες είχε τότε η χώρα μας, και ποια είναι η εναλλακτική λύση που ποτέ δεν είδαμε. 
Ας λύσει πρώτα η Αξιωματική Αντιπολίτευση τις δικές της αντιφάσεις και ας μιλήσει ύστερα υπεύθυνα και όχι δημαγωγικά προς τον ελληνικό λαό. Το πώς τιμά βέβαια την ελληνική περιφέρεια και ιδιαίτερα την ακριτική περιφέρεια, το ΠΑΣΟΚ είχε πολλές φορές την ευκαιρία να το αποδείξει στα χρόνια που κυβέρνησε.
Σε σχέση με την πρόσφατη συμφωνία εκείνο που έχει τη μεγαλύτερη σημασία είναι η απόφαση –που αποτελεί και θέση μας- να μην ληφθούν νέα μέτρα αφού δεν υπάρχουν πολιτικά και κοινωνικά περιθώρια για κάτι τέτοιο. Οι προτάσεις μας ήταν ουσιαστικές στη διαμόρφωση των τελικών αποφάσεων, αλλά θα πρέπει να ολοκληρωθεί αυτή η προσπάθεια με συνεννόηση και θεσμοθέτηση των σχετικών διατάξεων, για να είναι λειτουργικές και αποτελεσματικές, με τη συζήτηση του πολυνομοσχεδίου.
Επανερχόμενος στο νομοσχέδιο που συζητάμε θέλω να τονίσω ότι ειδικά στη σημερινή δύσκολη οικονομική συγκυρία είναι σημαντικές οι ρυθμίσεις που δίνουν διέξοδο σε προβλήματα της καθημερινότητας του πολίτη, καθώς και στη σχέση και την επαφή του με το κράτος.
 Είναι ένα νομοσχέδιο που προσφέρεται για σύνθεση, σύγκλιση και υπέρβαση διαφορών μεταξύ όλων των πολιτικών χώρων, διότι είναι κοινός τόπος ότι αποτελεί αναγκαιότητα η διόρθωση διοικητικών προβλημάτων, οι αλλαγές σε δομές και λειτουργίες του κράτους με σκοπό τη βελτίωση της ποιότητας παροχής υπηρεσιών προς τους πολίτες, όπως και η μέριμνα για πολλές και ειδικότερες περιπτώσεις συμπολιτών μας, με σκοπό την αντιμετώπιση αντίστοιχων θεμάτων. Και στο πλαίσιο αυτό τοποθετούνται πρωτοβουλίες και προτάσεις από την πλευρά μας, από την πλευρά του ΠΑΣΟΚ.
Αναφέρω ενδεικτικά, επειδή έχει κάποια σχέση με τη σημερινή συζήτηση, την πρόταση νόμου για μέτρα προστασίας των ευπαθών ομάδων του πληθυσμού, όπως για βαριά ανάπηρους, για ιατροφαρμακευτική κάλυψη μακροχρόνια ανέργων, θέματα συνταξιοδότησης αγροτών σε σχέση με άλλους εργαζόμενους και ελεύθερους επαγγελματίες, μια πρόταση που αφορούσε συνολικά περίπου τετρακόσια τριάντα χιλιάδες άτομα.
Σύμφωνα με τις ρυθμίσεις που εισάγονται στο πρώτο Κεφάλαιο καλύπτονται κυρίως συνταξιοδοτικά θέματα.
Στο Κεφάλαιο Β΄ εισάγονται ρυθμίσεις για την αξιοποίηση από το δημόσιο των καταθετικών λογαριασμών που παραμένουν αδρανείς στις τράπεζες, με σκοπό τη στήριξη ευπαθών κοινωνικών ομάδων.
Στο δε Γ΄ και τελευταίο Κεφάλαιο ρυθμίζεται το πλαίσιο που αφορά  τους δημοσιονομικούς ελέγχους και τη δημοσιονομική διαχείριση.
Τέλος, υπάρχουν και οι τροπολογίες. Η μία αφορά οφειλές νοσοκομείων, κέντρων υγείας και άλλων φορέων και έχει συζητηθεί στην επιτροπή, όπως και οι άλλες τρεις που κατατέθηκαν λίγο πριν την εισαγωγή του νομοσχεδίου στην Ολομέλεια.
Κυρίες και κύριοι συνάδελφοι, ο θεσμός της προσωρινής σύνταξης έχει θεσμοθετηθεί για πρώτη φορά από την πλευρά του ΠΑΣΟΚ με το ν.3996/2011 και αφορούσε στις συντάξεις όλων των ταμείων, συμπεριλαμβανομένου και του δημοσίου. Στη συζήτηση στην επιτροπή αναφέρθηκε από τον κύριο Υπουργό ότι δεν εφαρμόστηκε μέχρι σήμερα για τους συνταξιούχους του δημοσίου επειδή δεν υπήρξε η γνωμοδότηση του Ελεγκτικού Συνεδρίου. Βέβαια αυτό είναι ένα ερωτηματικό, αφού ο νόμος αυτός δεν ήταν ρύθμιση για καθορισμό σύνταξης ή άλλες παραμέτρους σχετικές. Δηλαδή, γιατί αφού η προκαταβολή αποτελεί ένα διαδικαστικό ζήτημα έπρεπε να υπάρχει αυτή η προϋπόθεση; Ο νόμος αυτός προέβλεπε προκαταβολή σύνταξης σε ποσοστά 80% ως 90% του εκτιμώμενου ποσού σύνταξης για τον κάθε δικαιούχο και έχει εφαρμοστεί με επιτυχία σε όλα τα ταμεία -εκτός, βέβαια, από το δημόσιο- στο ΙΚΑ,  στον ΟΑΕΕ, όπου σε διάστημα ενός ως δυόμισι μηνών για κάθε περίπτωση, έχουν δοθεί εικοσιπέντε χιλιάδες τέτοιες συντάξεις.
 Σε κάθε περίπτωση οι προτεινόμενες διατάξεις είναι σε θετική κατεύθυνση. Ανέφερα τα προηγούμενα, για να δούμε πώς αυτές οι διατάξεις θα είναι αποτελεσματικές στην εφαρμογή τους, όπως θα ψηφιστούν, από εδώ και πέρα. Είναι επίσης θετική η αλλαγή στην πρόβλεψη για χορήγηση της προσωρινής σύνταξης, αντί για οκτώ μήνες, να χορηγείται μέχρι την έκδοση της οριστικής πράξης συνταξιοδότησης.
Έχουμε εκφράσει την άποψη και την πρόταση να αυξηθεί το ποσοστό της προκαταβολής πέραν του 50% του βασικού μισθού, στο 60%. Ο Υπουργός ανέφερε κάποιες δυσκολίες. Επαναφέρουμε την εναλλακτική μας πρόταση, δηλαδή να εξεταστεί η δυνατότητα η προκαταβολή να αφορά ένα ποσοστό 80% επί του προσδοκώμενου ύψους της σύνταξης, όπως το συζητήσαμε και στην επιτροπή. Να σημειωθεί ότι το 60% είναι το ποσοστό προκαταβολής που χορηγείται σε τρίτεκνους, πολύτεκνους και περιπτώσεις ατόμων με αναπηρία.
Με την ευκαιρία θα ήθελα να πω και για ένα άλλο ζήτημα που έχει να κάνει με τον υπολογισμό των συντάξεων, οι οποίες υπολογίζονται με βάση τον τελευταίο μισθό. Να πάμε στην πρόβλεψη υπολογισμού με βάση την τελευταία πενταετία -μετά τις μειώσεις που έγιναν ο τελευταίος μισθός είναι πολύ μικρός- δηλαδή να ακολουθήσουμε ένα σύστημα αντίστοιχο με το ΙΚΑ και άλλα ταμεία.
Για την υλοποίηση της ρύθμισης προβλέπονται τελικά κυρώσεις που δεν είναι ποινικές και κινούνται στο γενικότερο πλαίσιο των προβλέψεων του Δημοσιοϋπαλληλικού Κώδικα. 
Είναι, όμως, αναγκαία και η αντιμετώπιση των προβλημάτων στελέχωσης του Γενικού Λογιστηρίου του Κράτους και της τεχνολογικής υποστήριξης του έργου του. Η στελέχωση θα μπορούσε να αντιμετωπιστεί και μέσα από την κινητικότητα στο χώρο του δημόσιου τομέα. Διότι αν δεν λυθούν αυτά τα ζητήματα, μπορεί αυτή η νομοθετική πρωτοβουλία, που προβλέπει το χρόνο σύνταξης μέσα σε οκτώ μήνες και όλα τα υπόλοιπα που νομοθετούμε, να μην μπορέσει να εφαρμοστεί αποτελεσματικά στην πράξη.
Θα ήθελα, επίσης, με την ευκαιρία να αναφερθώ στο σοβαρό ζήτημα των καθυστερήσεων στις παλιές αιτήσεις, όπου υπάρχει πρόβλεψη για την αντιμετώπισή τους, αλλά ιδιαίτερα στα προβλήματα των περιπτώσεων με διαδοχική ασφάλιση. Πρέπει και εδώ να υπάρχει ρύθμιση και να εφαρμοστεί ό,τι εφαρμόζεται και στους άλλους φορείς και συγκεκριμένα, σύμφωνα με το άρθρο 5 του ν.3863/2010. 
Δηλαδή, όταν στον τελευταίο για τον υπάλληλο φορέα είναι απορριπτική η απόφαση, να μεταβιβάζεται η υπόθεση στους άλλους, ήτοι στον αμέσως προηγούμενο φορέα και να μη μπαίνει η υπόθεση στο αρχείο. 
Επίσης, στο πλαίσιο αυτής της συζήτησης θα ήθελα να τονίσω τη σημασία και την ανάγκη να υπάρξει θέσπιση παρόμοιων ρυθμίσεων για το εφάπαξ, τις επικουρικές συντάξεις, αλλά και τα μερίσματα των δημοσίων υπαλλήλων. Και αυτό, φυσικά, θα πρέπει να γίνει με μια συνεργασία των συναρμόδιων Υπουργείων, διότι μπορεί όλα αυτά να μην είναι αποκλειστικότητα του Υπουργείου Οικονομικών, όπως επίσης και η δυνατότητα χορήγησης του εφάπαξ με βάση το χρόνο θεμελίωσης του δικαιώματος συνταξιοδότησης σε περιπτώσεις που παρατάθηκε η παραμονή στο δημόσιο, όπως σε εκπαιδευτικούς στην καλοκαιρινή περίοδο και ιδιαίτερα την περίοδο του 2010, που είναι το χρονικό σημείο που αλλάζει το ποσοστό μείωσης του εφάπαξ από το 15% στο 35%. 
Πιστεύουμε, κυρίες και κύριοι συνάδελφοι, πως μέσα σ' αυτήν τη λογική του εξορθολογισμού και της απλοποίησης του συστήματος απονομής συντάξεων και τον περιορισμό της γραφειοκρατίας εντάσσεται και η κατάργηση των επιτροπών αναγνώρισης συντάξιμου χρόνου και ελέγχου των συνταξιοδοτικών πράξεων του Γενικού Λογιστηρίου του Κράτους. Πρέπει, όμως, να υπάρχει ένα πρώτο επίπεδο. Διατηρείται αυτή τη στιγμή η δυνατότητα προσφυγής σε υπηρεσιακό επίπεδο, δηλαδή η υποβολή αίτησης θεραπείας στο όργανο που εξέδωσε τη συνταξιοδοτική πράξη. 
Είναι θετικές οι ρυθμίσεις για τη μεταβίβαση συντάξεων στις άγαμες θυγατέρες με μηδενικό εισόδημα ή στα τέκνα θανόντος συνταξιούχου γονέα με ποσοστό αναπηρίας 67% και άνω. 
Σχετικά με την ενσωμάτωση του επιδόματος θέσης ευθύνης στο συντάξιμο μισθό για όσους διετέλεσαν προϊστάμενοι οργανικών μονάδων, θέλουμε να ξαναφέρουμε την πρόταση που κάναμε και στην επιτροπή, να συμπεριλάβει αυτή η ρύθμιση και τους αναπληρωτές, εφόσον άσκησαν καθήκοντα για ένα αρκετό διάστημα, όπως για παράδειγμα για τρία ή τέσσερα χρόνια και άνω, αλλά μετά από προκήρυξη και επιλογή από αρμόδιο όργανο, καταβάλλοντας βέβαια και τις ανάλογες εισφορές γι' αυτό το διάστημα. 
Στο θέμα της συνταξιοδότησης των καλλιτεχνών και των λογοτεχνών για την παροχή διακεκριμένων υπηρεσιών έχουν γίνει ορισμένες βελτιώσεις κατά την πορεία των συζητήσεων στις συνεδριάσεις της επιτροπής. Αυτό το νομοσχέδιο σίγουρα δεν μπορεί να λύσει συνολικά τα όποια συνταξιοδοτικά ή ασφαλιστικά προβλήματα υπάρχουν για πολλούς από τους ανθρώπους της τέχνης. Αναγνωρίζουμε την αξία και την προσφορά τους και γι' αυτό, πέραν των βελτιώσεων που ήδη, προέκυψαν μετά και από δικές μας προτάσεις, θα μπορούσαμε να δούμε στη συζήτηση που κάνουμε στην Ολομέλεια, κάποιες ακόμη αλλαγές, όπως περισσότερες από μια κρίσεις και επέκταση του χρονικού διαστήματος υπολογισμού του μέσου όρου για το ετήσιο εισόδημα. 
Ένα θέμα σε σχέση με τους κληρικούς που θα πρέπει να δούμε και το είχαμε θέσει και στην επιτροπή, έχει να κάνει με τις εισφορές που έχουν καταβάλει για τη δεύτερη σύνταξη, που πλέον δεν θα μπορούν να πάρουν. 
Κυρίες και κύριοι συνάδελφοι, υπάρχουν και ορισμένα άλλα ζητήματα. Λεπτομέρειες θα πούμε στην κατ’ άρθρον συζήτηση. Είναι, όμως, ένα θέμα που θα ήθελα να θίξω σήμερα και αφορά επιμέρους κατηγορίες, όπως τους στρατιωτικούς. Είναι θετική η πρόβλεψη για την ένταξή τους στο σύστημα που προβλέπεται ήδη για τους πολιτικούς υπαλλήλους, αλλά υπάρχει ένα θέμα με τους υπηρετούντες στο Σώμα της Ελληνικής Αστυνομίας που είναι στη κατηγορία μονίμου διαθεσιμότητας με ποσοστό αναπηρίας 80% και άνω. Να ενταχθούν και αυτοί στην εξαίρεση από τις μειώσεις που προβλέπονται για τους αναπήρους στρατιωτικούς πολεμικής διαθεσιμότητας, όπως επίσης και να συμπεριληφθούν και όσοι συνταξιοδοτήθηκαν με βάση τις διατάξεις των νόμων 1857/1990 και 1997/1991 για τον υπολογισμό των επιδομάτων νόσου και ανικανότητας, με βάση το βασικό μισθό του λοχαγού. 
Οι ρυθμίσεις για το προσωπικό του Νέου Ταχυδρομικού Ταμιευτηρίου Ελλάδος αντιμετωπίζουν τα προβλήματα που αφορούν ασφαλιστικά και συνταξιοδοτικά θέματά τους. 
Πέραν όλων των παραπάνω, υπάρχουν και άλλες διατάξεις με τις οποίες επιχειρείται η αναδιοργάνωση διευθύνσεων του Γενικού Λογιστηρίου του Κράτους για την καλύτερη λειτουργία τους, όπως επίσης και η διευθέτηση και η ρύθμιση ειδικών συνταξιοδοτικών θεμάτων, για τα οποία θα τοποθετηθούμε ειδικώς στη συζήτηση επί των άρθρων. 
Σ’ αυτό το σημείο θέλω όμως να αναφέρω ότι έγιναν αρκετές βελτιώσεις μετά από δικές μας προτάσεις. 
Για τους αδρανείς καταθετικούς λογαριασμούς, ουσιαστικά με τις νέες διατάξεις επικαιροποιείται το παρωχημένο νομοθετικό πλαίσιο που τους διέπει, ούτως ώστε να μπορούν τα κεφάλαιά τους να χρησιμοποιηθούν απ’ το ελληνικό δημόσιο για ειδικούς σκοπούς στήριξης ευπαθών κοινωνικών ομάδων. Πρέπει να δούμε πώς και πού συγκεκριμένα θα πηγαίνουν αυτά τα ποσά για να αξιοποιούνται για τον σκοπό για τον οποίο θα εκταμιεύονται από τις τράπεζες.
Για το Κεφάλαιο Γ΄ θέλω να πω ότι επιχειρείται η ενδυνάμωση των μηχανισμών δημοσιονομικού ελέγχου και διαχείρισης των προγραμμάτων του Γ΄ Κοινοτικού Πλαισίου Στήριξης, των κοινοτικών πρωτοβουλιών και των έργων του Ταμείου Συνοχής. 
Έχουμε κάνει επισημάνσεις για την επάρκεια του προσωπικού, ώστε να είναι δυνατή η εναλλαγή προσώπων στα μητρώα που συγκροτούνται, την αξιοποίηση των στελεχών-μελών των μητρώων και την προετοιμασία των αντικαταστατών τους, όπως και για τη διαδικασία επιλογής, που θα πρέπει να καθοριστούν στο νομοσχέδιο. Βεβαίως είδαμε μια τέτοια πρόβλεψη στις τροπολογίες που έφερε ο κύριος Υπουργός για τον καθορισμό των κριτηρίων βάσει των οποίων θα γίνονται αυτές οι επιλογές. 
Επίσης, θα ήθελα να συμπληρώσω ότι, μετά και από δική μας πρόταση και επιφύλαξη, αποσύρθηκε η διάταξη για τη νομική υποστήριξη του Ταμείου Παρακαταθηκών και Δανείων από ιδιώτες και όχι από το Νομικό Συμβούλιο του Κράτους, αφού υπάρχουν αρκετά θέματα προς διευκρίνιση σχετικά με την αναγκαιότητα αυτή του τρόπου επιλογής, αλλά και θέματα δημοσιονομικής φύσεως. 
Είχε κατατεθεί η τροπολογία από Βουλευτές του ΠΑΣΟΚ, της Νέας Δημοκρατίας και της ΔΗΜΑΡ για την εργασιακή αποκατάσταση του προσωπικού καθαριότητας στις εφορίες. Είναι ένα θέμα που έχει προκύψει με την ανανέωση των συμβάσεων εργασίας που έχουν λήξει, αφορά περίπου τριακόσιες εργαζόμενες γυναίκες μεγάλης ηλικίας και το περιεχόμενό της περιλαμβάνεται σε μια από τις τροπολογίες που κατατέθηκαν την Παρασκευή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, είναι πράγματι μεγάλος ο αριθμός των διατάξεων που περιλαμβάνονται σε αυτές τις τροπολογίες και επιπλέον υπήρχε -και τον χάσαμε- αρκετός χρόνος στις συνεδριάσεις των επιτροπών για να συζητηθούν. Αντιδιαστέλλω βέβαια, τον μικρό χρόνο που έχουμε τώρα για τη συζήτησή τους με τον τρόπο με τον οποίο αναλυτικά έγινε η συζήτηση του νομοσχεδίου αυτού στην επιτροπή.","ΧΡΗΣΤΟΣ ΓΚΟΚΑΣ",112
"71860"," Ολοκληρώστε παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71861"," Ολοκληρώνω, κυρία Πρόεδρε.
Για τις τροπολογίες θα τοποθετηθούμε συνολικά στην κατ’ άρθρον συζήτηση. 
Κλείνω, κυρίες και κύριοι συνάδελφοι, θέλοντας να πω ότι πράγματι χρειάζονται παρεμβάσεις ουσιαστικές πάνω στις δομές του κράτους που μπορούν να αλλάξουν ριζικά τον τρόπο με τον οποίο λειτουργεί η Δημόσια Διοίκηση. Αυτές τις διορθωτικές αλλαγές τις έχει ανάγκη ο τόπος, αλλαγές που θα αναμορφώσουν λειτουργικά προς όφελος των πολιτών τις δομές και τις παρεχόμενες από το κράτος υπηρεσίες. 
Έτσι, επειδή κατά ένα μέρος ικανοποιείται αυτή η αναγκαιότητα σύμφωνα με όσα έχουμε πει και σήμερα αλλά και στην επιτροπή, συμφωνούμε επί της αρχής με το παρόν σχέδιο νόμου και στη συζήτηση επί των άρθρων θα έχουμε την ευκαιρία να τοποθετηθούμε λεπτομερέστερα σε επί μέρους διατάξεις του για πιθανές βελτιώσεις, αλλαγές ή τροποποιήσεις.
Ευχαριστώ πολύ.
(Χειροκροτήματα)","ΧΡΗΣΤΟΣ ΓΚΟΚΑΣ",112
"71862"," Ευχαριστούμε, κύριε συνάδελφε. 
Οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Εξωτερικών και Οικονομικών κατέθεσαν σχέδιο νόμου «Κύρωση της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ινδονησίας».
Παραπέμπεται στην αρμόδιο Διαρκή Επιτροπή.
Επίσης, η Διαρκής Επιτροπή Οικονομικών Υποθέσεων καταθέτει την Έκθεσή της στο σχέδιο νόμου του Υπουργείου Οικονομικών: «Κύρωση της Σύμβασης του Συμβουλίου της Ευρώπης και του Οργανισμού Οικονομικής Συνεργασίας και Ανάπτυξης (Ο.Ο.Σ.Α.), με τα συναφή Παραρτήματα Α και Β σχετικά με την αμοιβαία διοικητική συνδρομή σε φορολογικά θέματα και του Πρωτοκόλλου Τροποποίησής αυτής».
Τέλος, η Διαρκής Επιτροπή Παραγωγής και Εμπορίου καταθέτει την Έκθεσή της στο σχέδιο νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Κύρωση της Συμφωνίας συνεργασίας για Δορυφορική Πλοήγηση μεταξύ της Ευρωπαϊκής Ένωσης και των Κρατών-Μελών της, αφενός, και του Βασιλείου της Νορβηγίας, αφετέρου». 
Το λόγο έχει τώρα ο κ. Παύλος Χαϊκάλης ειδικός αγορητής των Ανεξάρτητων Ελλήνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"71863"," Κυρίες και κύριοι συνάδελφοι, σήμερα πραγματικά είναι μια αποφράδα ημέρα. Κλείνουν ακριβώς τρία χρόνια, όπου ο φιλέλληνας πρώην Πρωθυπουργός έβαζε τη χώρα στη δίνη των μνημονίων. Τρία χρόνια αποτυχιών και λάθος νομοθετημάτων. Τρία χρόνια ψεύτικες υποσχέσεις γεμάτες ανέκδοτα. Ψεύτικες υποσχέσεις από το «λεφτά υπάρχουν», μέχρι τα ανέκδοτα που ακούσαμε από τον κ. Παπακωνσταντίνου, ότι το 2011 θα βγαίναμε στις αγορές, το 2012 θα είχαμε ανάπτυξη και φθάνουμε στο 2013, για να ακούσουμε το καινούργιο ανέκδοτο ότι η ανάπτυξη τελικά θα έρθει από το 2014. Και όλα αυτά, ενώ πριν τρία χρόνια το 2010 το χρέος ήταν στο 148,3%, σήμερα είναι τουλάχιστον 30% πιο πάνω. Να μην κάνω μια αφελή ερώτηση, εάν θα λογοδοτήσει κανείς για αυτό. Όχι βέβαια, σε καμμία περίπτωση. 
Ας έρθουμε, λοιπόν, στο νομοσχέδιο. Όσον αφορά την τροποποίηση της συνταξιοδοτικής νομοθεσίας του δημοσίου, το νομοσχέδιο που έχουμε σήμερα μπροστά μας δεν κάνει τίποτα άλλο από το να αγοράζει χρόνο και ρευστότητα σε βάρος κάποιων ανθρώπων που βιάστηκαν, τους αναγκάσατε να βιαστούν να φύγουν από το δημόσιο, είτε λόγω του φόβου της εφεδρείας είτε της διαθεσιμότητας είτε της απόλυσης, φαινόμενο το οποίο συχνά το χτίζετε τον τελευταίο καιρό και επικαλείστε ότι αυτό γίνεται για να βελτιωθεί το υπάρχον συνταξιοδοτικό καθεστώς του δημοσίου. 
Έρχομαι και ρωτώ: Πώς θα το κάνετε αυτό; Δημιουργώντας μαζικά κύματα συνταξιοδότησης, λόγω της μνημονιακής πολιτικής που ασκείτε, όπου τις συνέπειες αυτής της πολιτικής, θα τις λουστούν οι σημερινές και οι επόμενες γενιές που θα έρθουν;
Το θέμα καταβολής της προσωρινής σύνταξης, σαράντα ημέρες μετά την παραίτηση του υπαλλήλου, παρότι με την πρώτη ματιά φαίνεται σαν μια ανακούφιση και πολλοί συμπολίτες μας θα παραπλανηθούν, θα έλεγα ότι δεν είναι τίποτε άλλο από ένα επικοινωνιακό τρικ της Κυβέρνησης.
Σύμφωνα με το ισχύον καθεστώς σήμερα, όλοι οι δημόσιοι υπάλληλοι που υπέβαλλαν αίτηση για συνταξιοδότηση, δικαιούνται να πάρουν τρεις ολόκληρους μηνιαίους μισθούς. Το παρόν νομοσχέδιο καταργεί αυτές τις τρεις μηνιαίες αποδοχές εφόσον ο υποψήφιος συνταξιούχος αιτηθεί προκαταβολή σύνταξης, με την προϋπόθεση βέβαια, ότι έχει θεμελιώσει συνταξιοδοτικό δικαίωμα και θα λαμβάνει το 50% του μισθού του που έφερε κατά την έξοδο του για έξι έως και οχτώ μήνες. Για κάποιο λόγο έχετε θεωρήσει ότι οι δημόσιοι υπάλληλοι που βγαίνουν στη σύνταξη σε έξι, επτά μήνες ή οκτώ μήνες θα πάρουν τη σύνταξή τους. Είναι λάθος πληροφόρηση, κύριε Υπουργέ, γιατί αν βάλλουμε και τυχόν υπαλλήλους, οι οποίοι έχουν περάσει σε διπλή συνταξιοδότηση και θα καταμετρηθούν και ένσημα από άλλους φορείς, θα περάσουν τον ένα χρόνο. Παράδειγμα αυτού που λέω είναι οι ασφαλισμένοι του ιδιωτικού τομέα, οι οποίοι παίρνουν το 80% έως 90% του μισθού σαν προκαταβολή και οι συντάξεις τους έχουν περάσει τον ένα και ενάμιση χρόνο. Ήδη αυτήν τη στιγμή για τις  περισσότερες συντάξεις μιλάμε για δυο και παραπάνω χρόνια. Νομίζω ότι όλες αυτές οι προθεσμίες μπαίνουν τελείως αυθαίρετα, όπως έγινε και με την παράταση καταβολής της αναπηρικής σύνταξης πριν από δέκα ημέρες. 
Ένα άλλο σημείο που θα ήθελα να αναφερθώ είναι οι πειθαρχικές ποινές για τους υπαλλήλους που δεν τηρούν τις προβλεπόμενες προθεσμίες, κάτι που το επικαλείστε συχνά τον τελευταίο καιρό, όπως συνέβη και με το πολυνομοσχέδιο του Υπουργείου Εργασίας. Πράγματι αναρωτιέμαι, αν είναι άραγε τυχαίο γεγονός ή μια έντεχνα καλυμμένη διαδικασία που θα οδηγήσει σε αυριανή απόλυση των δημοσίων υπαλλήλων, λόγω μη τήρησης των προβλεπομένων προθεσμιών. Φορτώνουμε, δηλαδή, την ευθύνη στον υπάλληλο και απαλλάσσουμε των ευθυνών την πολιτική και την υπηρεσιακή ηγεσία. 
Η πολυνομία που χαρακτηρίζει το νομικό πλαίσιο των συνταξιοδοτήσεων και ειδικά από το 2010 και μετά, λόγω μνημονίων, καθιστά ανέφικτη ακόμη και την έγκυρη κωδικοποίησή τους σε ηλεκτρονική μορφή, ώστε να προχωρήσουν ταχύτερα οι διαδικασίες.
Η πρόταση η δική μας είναι οι υπηρεσίες συντάξεων να ενισχυθούν άμεσα από τις μετακινήσεις των υπαλλήλων.
Τέλος, θέλω να μιλήσω για ένα θέμα που με καίει ιδιαίτερα. Είναι η ρύθμιση συνταξιοδοτικών θεμάτων από το δημόσιο για τους καλλιτέχνες. Με το νομοσχέδιο αυτό αυστηροποιείται το νομοθετικό πλαίσιο για τους καλλιτέχνες. 
Κύριε Υπουργέ, θα ήθελα να σας πω ότι η τιμή δεν έχει εκπτώσεις. Όταν τιμάς κάποιον, δεν δημιουργείς εκπτωτικά πεδία. Αυτό συμβαίνει μόνο όταν δεν έχεις εσύ αξίες και δεν έχεις οριοθετήσει τις αξίες μέσα σου για να μπορέσεις να τις τιμάς και να τις αποτιμάς κατά το δοκούν. Αυτή είναι και η διαφορά μας.
 Οι τεχνοκράτες Υπουργοί βλέπουν τα πάντα μέσα από ένα πρίσμα αριθμού και δεν βλέπουν την ψυχή των ανθρώπων. Δεν σας λέω να έρθετε με την πλευρά των ανθρώπων, αλλά να έρθετε να δείτε την πλευρά των ανθρώπων εκείνων, που ουσιαστικά έχουν προσφέρει –είτε είναι αθλητές είτε είναι καλλιτέχνες- και που σήμερα βρίσκονται υπό το καθεστώς μιας επαιτείας, στην οποία τους ορίζετε, θεωρώντας ότι με το τίμημα των 1.000 ευρώ –που όπως είπε και ο εισηγητής του ΠΑΣΟΚ, από 720 πήγε στα 1.000- κάτι έγινε. 
Όχι, σε καμμία περίπτωση! Η τιμή δεν μπορεί να διακατέχεται υπό το καθεστώς της κρίσης, της οποιασδήποτε οικονομικής κρίσης. Δεν θα φωνάξουμε ένα αθλητή και θα του πούμε «Δεν έχεις να πάρεις λόγω κρίσης χρυσό μετάλλιο, θα πάρεις ένα τσίγκινο.» Η τιμή δεν πρέπει να αγγίζεται. Δεν πρέπει να πειράζεται. Για αυτό λέμε τιμητική σύνταξη, γιατί ο άνθρωπος, ο καλλιτέχνης ή ο αθλητής, ο οποίος έφθασε μπροστά από το Υπουργείο Πολιτισμού για να ζητήσει μια τιμητική σύνταξη ή κάποιοι την πρότειναν για αυτόν, ήταν σε κατάσταση ανάγκης, εκτάκτου ανάγκης. Νομίζω ότι αυτό θα πρέπει να προσεχθεί ιδιαίτερα.
Σχετικά με το Κεφάλαιο Β’ του νομοσχεδίου περί αδρανών καταθετικών λογαριασμών, έστω και αν έχετε καθυστερήσει αρκετά, τουλάχιστον διαβάστε το πρόγραμμά μας στην εθνική αντιπρόταση. Τουλάχιστον, φέρατε κάτι, το οποίο το θεωρούμε θετικό, δηλαδή την κατεύθυνση προς τους κοιμώμενους λογαριασμούς, που το έχουν προτείνει εδώ από την ιδρυτική μας διακήρυξη.
Πρώτον, θα πρέπει να δούμε κάποια πράγματα, τα οποία έχουν σημασία. Ο νομοθέτης πρέπει να διασφαλίζει πως δεν υπάρχει καμμία περίπτωση παρεξήγησης ή λάθους. Με το να αποστέλλεται απλώς μία ενημερωτική επιστολή, δεν γλιτώνετε τα πράγματα και δεν σώζετε το δικαιούχο. Γιατί τίθεται ένα ερώτημα: Ποιος θα τον ενημερώνει για την απώλεια περιουσιακών στοιχείων, όταν αυτό δεν διασφαλίζεται; Αν έχει αλλάξει διεύθυνση; 
Η πρόταση του τομεάρχη μας του κ. Μαριά στην επιτροπή –που σας κατέθεσε- ήταν να υπάρχει διαδικασία επίδοσης, που προβλέπεται στη Διοικητική Δικονομία ή στον Κώδικα Πολιτικής Δικονομίας, δηλαδή με κοινοποίηση με δικαστικό επιμελητή, ούτως ώστε να υπάρχει δυνατότητα της πλήρους ενημέρωσης του δικαιούχου.
Προσωπικά, έχω να σας κάνω και άλλη μία πρόταση: Να προστεθεί διάταξη, όσον αφορά την αναζήτηση των προσωπικών στοιχείων των δικαιούχων, ώστε αυτά να διασταυρώνονται μέσα από τη βάση δεδομένων του Υπουργείου Εσωτερικών και σε συνεργασία με τη Γενική Γραμματεία Πληροφοριακών Συστημάτων, προκειμένου να επιβεβαιώνονται τα πραγματικά στοιχεία του δικαιούχου.
Δεύτερο –και ακόμα πιο σημαντικό- τα ποσά αυτά, αν μπορούσατε να τα υπολογίσετε, θα μπορούσαν να αποτελέσουν ένα πολύ σημαντικό κεφάλαιο, που μαζί με άλλα ποσά θα μπορούσαν να προϋπάρξουν και να περισσέψουν από  την ανακεφαλαιοποίηση των τραπεζών, να αποτελέσουν ένα κεφάλαιο για την ίδρυση της Τράπεζας Ειδικού Σκοπού, που θα μπορούσε να δώσει αναπτυξιακή προοπτική στη χώρα μας.
Επίσης, καλό θα ήταν –εφόσον σκοπός μας είναι να στηρίξουμε τις ευπαθείς ομάδες- να αποσαφηνιστεί ποιους εννοούμε ακριβώς. Γιατί ευπαθείς ομάδες είναι πολλοί. Όλη η χώρα είναι μια ευπαθής ομάδα. Υπάρχουν, βέβαια και άλλοι τρόποι για την αξιοποίηση αυτού του κεφαλαίου. Ένας από αυτούς θα ήταν τα χρήματα αυτά να στηρίξουν ενέργειες, που θα αφορούν την απασχόληση των νέων ή την κάλυψη ελλειμμάτων των ασφαλιστικών ταμείων. Η ουσία είναι ότι όλοι  πρέπει να γνωρίζουν πού καταλήγουν τα χρήματα αυτά, ώστε να μην δημιουργούνται υπόνοιες. 
Ολοκληρώνοντας αυτό το κεφάλαιο, παρατηρώ ότι για άλλη μια φορά έρχεστε χωρίς ολοκληρωμένη πρόταση. Δίνετε τη δυνατότητα στην Τράπεζα της Ελλάδος να ενεργεί ως ταμίας και εντολοδόχος του δημοσίου, όμως δεν αποσαφηνίζετε ποιος θα είναι ο διαχειριστής αυτών των κεφαλαίων, κάτι που για μας είναι πολύ σημαντικό.
Συνεχίζω με το Μητρώο Δημοσιονομικών Ελεγκτών. Μετά από επτά χρόνια από το ν. 3492/2006, η χώρα θα αποκτήσει Μητρώο Δημοσιονομικών Ελεγκτών και Μητρώο Εμπειρογνωμόνων για δημοσιονομικούς ελέγχους. Δεν μας έχετε πει πότε θα είναι αυτό το Μητρώο έτοιμο. Βρίσκετε όμως, την ευκαιρία να «κοτσάρετε» και μία παράγραφο για τα δικά σας παιδιά, με πρόσχημα ότι σε κάποιες περιπτώσεις οι εμπειρογνώμονες του δημοσίου δεν θα επαρκούν, επιτρέπεται σε ιδιώτες εμπειρογνώμονες να βοηθήσουν το δημοσιονομικό έλεγχο.
Κύριε Υπουργέ, θα ήταν χρήσιμο να μας πείτε πώς θα διασφαλίζεται ότι οι ιδιώτες αυτοί δεν θα έχουν καμμία σχέση με τη διαχείριση προγραμμάτων, την υλοποίηση των έργων και την πιστοποίηση των δαπανών που θα ελέγχουν. Κοινώς, αν κάποιος συγγενής του ιδιώτη εμπλέκεται στα προγράμματα αυτά. Ποια θα είναι η πρόνοια από τη μεριά του κράτους, προκειμένου να αποφευχθούν οι ύποπτες δοσοληψίες; Τα λέω αυτά, γιατί παρόμοια περιστατικά έχουν συμβεί ουκ ολίγες φορές στη χώρα μας. 
Επίσης, πριν από πέντε χρόνια η κυβέρνηση της Νέας Δημοκρατίας δημιούργησε μια ανεξάρτητη αρχή, την Επιτροπή Δημοσιονομικού Ελέγχου. Με το παρόν νομοσχέδιο, στο άρθρο 13 συστήνεται άλλη μια διεύθυνση, αυτή των Εκτάκτων Δημοσιονομικών  Ελέγχων. Προφανώς, βλέπετε ότι τα νούμερα δεν βγαίνουν, ενώ παραδέχεστε –εμμέσως, πλην σαφώς- ότι το ισχύον ελεγκτικό πλαίσιο δεν είναι αρκετό.
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ.  ΓΕΩΡΓΙΟΣ ΚΑΛΑΝΤΖΗΣ )
Ελπίζω τουλάχιστον αυτή η νέα διεύθυνση να στελεχωθεί με υπάρχοντες δημόσιους υπαλλήλους και να μην κάνετε νέες προσλήψεις την ίδια στιγμή που θα απολύετε εργαζόμενους από άλλες υπηρεσίες. 
	Όσον αφορά τις τροπολογίες, εννοείται ότι είμαστε υπέρ των τροπολογιών, ειδικά όσον αφορά την τροπολογία για την απόφαση του Υπουργείου Εθνικής Αμύνης, σχετικά με τα Ναυπηγεία Ελευσίνας που θα επιτρέψει επιτέλους να ξαναλειτουργήσει η ναυπηγοεπισκευαστική ζώνη. 
	Σαν γενική εικόνα, το παρόν νομοσχέδιο επιβεβαιώνει για άλλη μία φορά ότι η Βουλή νομοθετεί «στο πόδι», αφού πάμε να λύσουμε ένα πρόβλημα και δημιουργούνται άλλα δέκα. Αυτό πρέπει να γίνει μάθημα σε όλους μας, γιατί με ένα σαφές νομοθετικό πλαίσιο και τη δουλειά τη δική μας θα κάνουμε πιο εύκολη και τη δουλειά των δημοσίων υπηρεσιών και τη ζωή του πολίτη βέβαια, τον οποίο θα μπορεί να εξυπηρετεί το κράτος καλύτερα και γρηγορότερα. 
Επί της αρχής καταψηφίζουμε το παρόν και επιφυλασσόμαστε για την κατ’ άρθρο συζήτηση.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΥΛΟΣ ΧΑΪΚΑΛΗΣ",533
"71864"," Και εμείς ευχαριστούμε, κύριε Χαϊκάλη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71865"," Κύριε Πρόεδρε, μπορώ να έχω το λόγο;","ΧΡΗΣΤΟΣ ΣΤΑΪΚΟΥΡΑΣ",476
"71866"," Παρακαλώ, κύριε Υπουργέ,  έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71867"," Θα κάνω μια πολύ σύντομη παρέμβαση-παρατήρηση, διότι και από τον ειδικό αγορητή των Ανεξάρτητων Ελλήνων και από τον εισηγητή του ΣΥΡΙΖΑ έγινε αναφορά στο Μητρώο Δημοσιονομικών Ελέγχων ότι δήθεν αφήνουμε παραθυράκι για «δικά μας παιδιά» και για ιδιώτες. 
Προφανώς, λησμονούν οι αγαπητοί συνάδελφοι ότι κάνουμε ακριβώς το αντίθετο! Ο υφιστάμενος νόμος του 2007 αυτός και αν αφήνει παράθυρο! Με τη δημιουργία Μητρώου Δημοσιονομικών Ελεγκτών όχι μόνο δεν παραχωρείται η διαδικασία ελέγχου σε ιδιωτικές εταιρίες, αλλά συμβαίνει ακριβώς το αντίθετο. Αφαιρείται το δικαίωμα από τις ιδιωτικές εταιρείες να ασκούν εν γένει δημοσιονομικό έλεγχο, όπως προβλέπεται στην παράγραφο 2 του άρθρου 16 του υφιστάμενου ν. 3614/2007. Περιορίζει δε τη δυνατότητα συμμετοχής τους μόνο σε εξαιρετικές περιπτώσεις, κατόπιν απόφασης του Υπουργείου Οικονομικών, μετά από αιτιολογημένη εισήγηση της αρμόδιας ΕΔΕΛ ή ΕΣΕΛ κατά περίπτωση, εάν διαπιστωθεί αιτιολογημένη αδυναμία εκτέλεσης συγκεκριμένου ελέγχου εξειδικευμένου αντικειμένου από την υπηρεσία. 
Άρα, όχι μόνο δεν κάνουμε αυτό το οποίο επικαλείστε, αλλά κάνουμε ακριβώς το αντίθετο.
Σας ευχαριστώ.","ΧΡΗΣΤΟΣ ΣΤΑΪΚΟΥΡΑΣ",476
"71868","  Και εμείς ευχαριστούμε.
Το λόγο έχει ο ειδικός αγορητής της Χρυσής Αυγής κ. Γερμενής.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71869"," Ευχαριστώ, κύριε Πρόεδρε. 
Στην κατάσταση που βρίσκεται η χώρα, είναι βέβαιο ότι χρειάζονται ριζικές αλλαγές. Πρέπει να γίνουν βαθιές τομές στο σάπιο σύστημα –σε ένα σύστημα που εσείς δημιουργήσατε και συντηρείτε τόσα χρόνια- και όχι απλές ρυθμίσεις. 
Με το παρόν σχέδιο νόμου, βλέπουμε για μία ακόμη φορά τον πρόχειρο τρόπο με τον οποίο λειτουργείτε, καθώς και την έλλειψη σχεδιασμού που είναι μία από τις βασικές αιτίες της κατάντιας της χώρας μας. Τόσα χρόνια είτε φέρνατε φωτογραφικούς νόμους με στόχο την εξυπηρέτηση των συμφερόντων των επιχειρηματιών είτε φέρνατε σχέδια νόμου που είχαν επίτηδες τρομερά κενά, με σκοπό να κρατάτε ομήρους κάποιους πολίτες, ώστε να τα χρησιμοποιήσετε προς όφελος των κομματικών σας επιδιώξεων. 
Συνεχίζοντας την ίδια τακτική και στο παρόν σχέδιο νόμου βλέπει κάποιος ότι στην ουσία δεν υπάρχει ένα καθορισμένο σχέδιο. Βλέπουμε ότι μέσα από κάποιες εκφράσεις που χρησιμοποιείτε, προσπαθείτε να παγιδεύσετε τον ελληνικό λαό. Συγκεκριμένα, λέτε ότι η χρήση των κεφαλαίων από αδρανείς καταθέσεις επιτρέπεται για την κάλυψη αναγκών του ελληνικού δημοσίου που απώτερο σκοπό έχουν τη στήριξη ευάλωτων κοινωνικών ομάδων. Μετά από τρεις συνεδριάσεις της επιτροπής και έπειτα από δικές μας συνεχείς πιέσεις ο Υπουργός αναγκάστηκε να παραδεχτεί ότι δεν έχουν καθοριστεί και ότι δεν γνωρίζει ποιες είναι αυτές οι ευάλωτες κοινωνικές ομάδες, στις οποίες θα διοχετευτούν αυτά τα χρήματα. Για του λόγου το αληθές καταθέτω και στα Πρακτικά την ομολογία του κυρίου Υπουργού. 
(Στο σημείο αυτό ο Βουλευτής κ. Γεώργιος Γερμενής καταθέτει για τα Πρακτικά το προαναφερθέν έγγραφο-απόσπασμα ομιλίας του κυρίου Υπουργού, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Επί της ουσίας, το μόνο ενδιαφέρον της Κυβέρνησης είναι η εύρεση και η είσπραξη χρημάτων, με σκοπό να ικανοποιήσει τους δανειστές μας. Φαίνεται καθαρά ότι δεν αντιλαμβάνεστε τι γίνεται έξω στην κοινωνία. Αυτά τα χρήματα θα πρέπει να δοθούν στον ελληνικό λαό που έχει καταντήσει ολόκληρος μια ευπαθής ομάδα. 
Η άθλια κατάσταση, στην οποία μας έχετε φέρει αποδεικνύεται και από το γεγονός ότι θυμηθήκατε έναν κατοχικό νόμο. Συγκεκριμένα, αναφέρομαι στο ν.δ. 1195/1942 που έχει εφαρμοστεί μεταπολεμικά μόνο σε εξαιρετικά σπάνιες περιπτώσεις. 
Σας καλούμε ξανά για τέταρτη φορά -και τώρα ενώπιον της Ολομέλειας- να μας ξεκαθαρίσετε, όσον αφορά τα χρήματα αυτά που θα συγκεντρώνονται κάθε χρόνο, ποιοι θα είναι οι τελικοί αποδέκτες. Πείτε μας σε ποιες κοινωνικές ομάδες αναφέρεστε και ποιος θα είναι ο τελικός διαχειριστής του συγκεκριμένου λογαριασμού. Αυτά είναι ερωτήματα που ελπίζουμε κατά την τοποθέτησή σας να απαντηθούν.
Όσον αφορά, τώρα, τις ρυθμίσεις σχετικά με τις συντάξεις, καταργήσατε το όριο των οκτώ μηνών και δίνετε προκαταβολή το 50% της σύνταξης έως ότου δοθεί ολόκληρη. Κατανοήσατε κι εσείς, λοιπόν, ότι στην πράξη δεν θα λειτουργούσε αυτό και θα είχαμε πάλι συσσώρευση αιτημάτων και φακέλων, πολίτες –στην κυριολεξία- απένταρους που θα αντιμετώπιζαν βιοποριστικά προβλήματα. 
Με την πρώτη ματιά θα πει ο οποιοσδήποτε ότι αυτή είναι μια καλή ρύθμιση και ότι είναι στο σωστό δρόμο. Θα μας πείτε κι εσείς «ορίστε, να το κοινωνικό μας πρόσωπο». Εμείς, όμως, ελπίζουμε ότι αυτό το δήθεν κοινωνικό σας πρόσωπο δεν σημαίνει περισσότερος χρόνος απ’ ό,τι χρειαζόταν πριν για την τελική εκκαθάριση της σύνταξης. 
Με τον πολλαπλασιασμό όσων αναγκαστικά θα βγουν στη σύνταξη, μήπως η ρύθμιση αυτή είναι μια λύση για εξοικονόμηση χρήματος; Διότι στην ουσία δίνοντας το 50% με αβέβαιη ή κατευθυνόμενη χρονικά την τελική εκκαθάριση μιλάμε για έναν τεράστιο κρυφό δανεισμό από δεδουλευμένα χρήματα εισφορών των πολιτών.
Ένα άλλο σοβαρό ζήτημα που προφανώς σκόπιμα σε καμμία συνεδρίαση της επιτροπής δεν απάντησε ο Υπουργός –παρ’ όλο που επίμονα ανέφερα- είναι το θέμα του ΚΕΠΑ. Σε αυτή τη διάταξη περιγράφετε το πώς διαλύετε τις υπηρεσίες που εσείς δημιουργήσατε. Είναι ο πλήρης ορισμός του αποτυχημένου πολιτικού σας έργου. Καταργήσατε τις πρωτοβάθμιες και δευτεροβάθμιες υγειονομικές επιτροπές για να δημιουργήσετε – όπως αυτό έγινε- ένα Κέντρο Πιστοποίησης Αναπηρίας, προφανώς για την καλύτερη υπηρεσία προς τους πολίτες. 
Επανέρχεστε τώρα και τι μας λέτε; Μας λέτε ότι το Κέντρο αρνείται να εξετάσει τις περιπτώσεις για τις οποίες είναι αρμόδιο και αντ’ αυτού θα παραπέμπονται πλέον όλες στην Ανώτατη Υγειονομική Επιτροπή του στρατού, έτσι απλά χωρίς καμμία αιτιολόγηση, χωρίς καμμία εξήγηση. Σας ρωτώ για πολλοστή φορά: Πείτε μας τους λόγους άρνησης. 
Είναι δυνατόν ένας φορέας του δημοσίου να αρνείται να εκτελέσει το έργο για το οποίο δημιουργήθηκε; Τότε πείτε μας ποιο είναι το νόημα της διατήρησής του. Αυτός είναι ο αποτυχημένος σχεδιασμός των κυβερνήσεών σας. Κατά αυτήν την επιπόλαια τακτική διογκώθηκε και ο δημόσιος τομέας, δημιουργώντας θέσεις κι οργανισμούς με κατασπατάληση δημοσίου χρήματος, που τώρα έτσι απλά απαξιώνετε με μοναδικό κριτήριο το βόλεμα των ψηφοφόρων σας. 
Επιπλέον, σε συγκεκριμένο άρθρο στο άρθρο 3 δηλώνετε ότι θα γίνεται συστηματικός έλεγχος, για να διαπιστώνετε εάν υπάρχουν πλαστές συντάξεις. Συμφωνούμε απόλυτα με αυτό. Γιατί όμως, κύριε Υπουργέ, θα ξεκινήσουν αυτοί οι έλεγχοι από την 1η Ιανουαρίου 2017; 
Σύμφωνα, με τα τελευταία αποτελέσματα των ελέγχων που κάνατε, δεν βλέπετε ότι είναι επιτακτική ανάγκη να γίνονται σε ετήσια βάση και να ξεκινήσουν οι έλεγχοι αυτοί από το τρέχον έτος; Μήπως αγνοείτε ότι τα τελευταία αποτελέσματα των διπλών ελέγχων του ΙΚΑ και του ΟΑΕΕ έδειξαν πενήντα πέντε χιλιάδες πλαστές συντάξεις; Μήπως αγνοείτε ότι μιλάμε για μια ζημιά του δημοσίου τουλάχιστον τριακοσίων εκατομμυρίων ευρώ; Είστε ελαστικοί στον έλεγχο και πληθωρικοί στην επιβολή φόρων. 
Αναφορικά με αυτό που είπατε προηγουμένως -όπως ανέφερα και στην αρχή της ομιλίας μου- για φωτογραφικούς νόμους, πρέπει να ομολογήσω ότι κάτι δεν φαίνεται ξεκάθαρο, όσον αφορά το τμήμα μητρώων που δημιουργείτε. 
Θα είμαι σαφής. Κάνετε μνεία σε συγκεκριμένη παράγραφο δημιουργίας μιας δεξαμενής στελεχών εξειδικευμένων, καταρτισμένων, έμπειρων, που θα εξασφαλίζουν ελεγκτικό έργο υψηλού επιπέδου. Το ερώτημα που σας θέτω, είναι απλό: Εφόσον δέχεστε κι εσείς ο ίδιος πως υπάρχουν ικανά στελέχη και συμφωνούμε κι εμείς σ’ αυτό, τότε για ποιο λόγο αφήνετε «παράθυρο» για επιλεκτικούς διορισμούς φυσικών ή νομικών προσώπων εκτός μητρώου;
Επίσης με το ίδιο ακριβώς σκεπτικό μας εντυπωσιάζει η απόφασή σας ότι ο εκάστοτε Υπουργός θα έχει την απόλυτη και ανεξέλεγκτη εξουσία να διαμορφώνει τις δομές, να επανδρώνει τις διαδικασίες σε όλο το λειτουργικό πλαίσιο του μητρώου.
Με την παρούσα νομοθετική πρωτοβουλία λέτε ότι θεσπίζετε ξεκάθαρα και αξιοκρατικά κριτήρια για την ένταξη στο μητρώο. 
Κύριε Χαϊκάλη, μην τον αποσπάτε για μισό λεπτάκι. Θα αναφερθώ στο θέμα που τοποθετηθήκατε ακριβώς πριν από λίγο.
Σας ερωτώ λοιπόν: Έχοντας ο εκάστοτε Υπουργός την εξουσία μόνο με τη δική του απόφαση να καθορίζει όλο το πλαίσιο του μητρώου, είναι δυνατόν να πιστεύετε ότι έτσι προωθείτε τη διαφάνεια του κοινοβουλευτικού έργου;  
Κλείνοντας, θα ήθελα να αναφερθώ και στην τροπολογία που κατέθεσε η Χρυσή Αυγή. Πιστεύω ότι διαπράττεται μία αδικία εις βάρος των στρατιωτικών. 
Αναφέρομαι λοιπόν στις διατάξεις, σχετικά με τις μειώσεις που έχετε επιβάλει, όσον αφορά τις μεικτές αποδοχές τους, οι οποίες είναι στο 19% για όσους έχουν αποστρατευθεί με βαθμό ανώτατου αξιωματικού και στο 13% για τους υπόλοιπους. Παράλληλα όμως με άλλες διατάξεις επιβάλλονται νέες μειώσεις στους συνταξιούχους στρατιωτικούς, μειώσεις που φθάνουν στο 5%, 10% και 15% για ποσά άνω των 1.000, 1.500 και 2.000 ευρώ αντίστοιχα, οι οποίες εφαρμόζονται από την 1-1-2013. Επιπλέον στις 18-2-2013 ψηφίστηκε το νέο μεσοπρόθεσμο, στο οποίο προβλέπονται επιπλέον περικοπές, οι οποίες θα εφαρμοστούν όχι μόνο στους εν ενεργεία ενστόλους, αλλά και στους εν αποστρατεία. 
Συνεπώς, εάν αθροίσει κανείς όλες αυτές τις μειώσεις, θα διαπιστώσει ότι από το 2010, από όταν, δηλαδή, ξεκίνησε η τρόικα να επιβάλει όλα αυτά τα μέτρα, το ετήσιο εισόδημα των συνταξιούχων στρατιωτικών έχει μειωθεί κατά 65%. 
Βλέπουμε λοιπόν ότι οι συντάξεις τους δέχονται τα πυρά της πολιτικής των μειώσεων από δύο κατευθύνσεις. Αυτό είναι ένα γεγονός, που η Χρυσή Αυγή το είχε από την αρχή επισημάνει και συνεχίζει να το θεωρεί απαράδεκτο, καθώς οδηγεί καθαρά το στράτευμα σε διάλυση.
Σας ρωτώ: Οι διπλές μειώσεις -γιατί περί αυτού πρόκειται- είναι συνταγματικές; Δεν γνωρίζετε ότι σύμφωνα με τα πρακτικά της τρίτης συνεδρίασης, της από 30-10-2012, το Ανώτατο Δημοσιονομικό Δικαστήριο αποφάσισε ότι «στην περίπτωση που προβλέπεται με άλλο νομοσχέδιο μείωση των αποδοχών οποιασδήποτε κατηγορίας λειτουργών και υπαλλήλων, υπάρχει ο κίνδυνος οι συνταξιούχοι των κατηγοριών αυτών να υποστούν διπλή μείωση λόγω αναπροσαρμογής των συντάξεών τους και αυτοτελή μείωση, με βάση το προς γνωμοδότηση νομοσχέδιο και συνεπώς, πρέπει να διευκρινιστεί ότι μια μείωση είναι επιτρεπτή, αλλιώς θίγεται η αρχή της ισότητας και της αναλογικότητας»;
Απ’ ότι φαίνεται, η παραπάνω γνωμοδότηση σάς αφήνει παγερά αδιάφορους, παραβλέποντας για άλλη μια φορά αποφάσεις δικαστηρίων. Συνεπώς για εμάς κρίνεται αναγκαίο να διευθετηθούν άμεσα αυτές οι αντισυνταγματικές διπλές μειώσεις στις συγκεκριμένες συντάξεις, καθώς πρόκειται καθαρά για αδικία σε βάρος των απόστρατων στρατιωτικών.
Σας ευχαριστώ.","ΓΕΩΡΓΙΟΣ ΓΕΡΜΕΝΗΣ",90
"71870"," Κι εμείς ευχαριστούμε, κύριε Γερμενή.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71871"," Θα μπορούσα, κύριε Πρόεδρε, να έχω το λόγο;","ΧΡΗΣΤΟΣ ΣΤΑΪΚΟΥΡΑΣ",476
"71872"," Ναι, κύριε Υπουργέ,  αλλά ας μην το κάνουμε αυτό συνεχώς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71873"," Ο συνάδελφος της Χρυσής Αυγής με ρώτησε τρία πράγματα και θα δώσω γρήγορες απαντήσεις. 
Πρώτον, δεν ενεργοποιήθηκε ο νόμος του 1942. Υπήρχε ο νόμος του 1942. Υφίστατο ο νόμος του 1942.","ΧΡΗΣΤΟΣ ΣΤΑΪΚΟΥΡΑΣ",476
"71874"," Ήταν σε αδράνεια όμως.","ΓΕΩΡΓΙΟΣ ΓΕΡΜΕΝΗΣ",90
"71875"," κανένας δεν ξέρει όμως, πόσες είναι οι αδρανείς καταθέσεις, ποιο είναι το ύψος τους και πού χρησιμοποιούνται.
Κανένας δεν το ήξερε. Το παραδέχτηκαν και οι φορείς στην ακρόαση φορέων.
Έρχεται συνεπώς αυτή η Κυβέρνηση και ουσιαστικά νομοθετεί, επικαιροποιεί ένα νόμο, ο οποίος υπάρχει από το 1942. Δεν ανακαλύπτουμε την πυρίτιδα. Έφερα στην Επιτροπή Οικονομικών Υποθέσεων πλήρη ανάλυση τού τι γίνεται σε όλες τις χώρες της Ευρώπης και πού κατατίθενται τα χρηματικά ποσά. 
Επανήλθατε στο θέμα των δημοσιονομικών ελέγχων, μιλώντας για απόφαση του Υπουργού Οικονομικών. Δύο σύντομες παρατηρήσεις: Πρώτον, παραβλέψατε το «μετά από αιτιολογημένη εισήγηση της αρμόδιας ΕΔΕΛ ή ΕΣΕΛ», άρα των δημόσιων υπαλλήλων. Δεύτερον, μάλλον δεν διαβάσατε την τροπολογία, η οποία έχει κατατεθεί και η οποία αναφέρει στο άρθρο 10 ποια πρέπει να είναι τα κριτήρια επιλογής των ελεγκτών του Μητρώου Ελεγκτών.
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"71876"," Κουμάντο κάνει ο Υπουργός; Τον Υπουργό ποιος τον ελέγχει;","ΓΕΩΡΓΙΟΣ ΓΕΡΜΕΝΗΣ",90
"71877"," Παρακαλώ, κύριε Γερμενή.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τέσσερις μαθητές και μαθήτριες και δύο εκπαιδευτικοί συνοδοί τους από το 7ο Δημοτικό Σχολείο Κω. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71878"," Παρακαλώ τη συνάδελφο Βουλευτή κ. Ασημίνα Ξηροτύρη-Αικατερινάρη να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71879"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το προτεινόμενο σχέδιο νόμου αποτελεί πρωτοβουλία της Κυβέρνησης και επιτέλους όχι μνημονιακή υποχρέωση.
 Το σχέδιο νόμου αποτελείται κυρίως από τρία κεφάλαια, τα οποία αφορούν στην τροποποίηση της συνταξιοδοτικής νομοθεσίας του δημοσίου, στους αδρανείς καταθετικούς λογαριασμούς, σε θέματα δημοσιονομικών ελέγχων και δημοσιονομικής διαχείρισης. 
Στόχος του είναι, όπως αναφέρεται και στην αιτιολογική έκθεση, η αντιμετώπιση υπαρκτών προβλημάτων και δυσλειτουργιών που υφίστανται σε πεδία του κράτους, καθώς και στις σχέσεις του με τους πολίτες. Είναι γεγονός ιδιαίτερα θετικό ότι κατά την επεξεργασία του σχεδίου νόμου στην επιτροπή και μετά και την ακρόαση των φορέων, έγιναν αποδεκτές από τον Υπουργό πολλές προτάσεις και επήλθαν ουσιαστικές βελτιώσεις και τροποποιήσεις στο εν λόγω νομοσχέδιο. Βέβαια η προσθήκη την τελευταία στιγμή μίας μεγάλης σειράς τροπολογιών δεν συνάδει με τη διαδικασία που προηγήθηκε, έστω και αν οι περισσότερες από αυτές τις τροπολογίες είναι σε θετική κατεύθυνση και πράγματι επιλύουν υπαρκτά προβλήματα. 
Συνοπτικά, οι διατάξεις και οι ρυθμίσεις, οι οποίες περιλαμβάνονται στο σχέδιο νόμου, έχουν ως εξής:
 Καθιερώνεται για πρώτη φορά ο θεσμός της προκαταβολής της σύνταξης από το δημόσιο, ώστε να απαλειφθεί το μισθοδοτικό κενό, το οποίο παρατηρείται σήμερα και το οποίο αφορά το χρονικό διάστημα από τη λύση της υπαλληλικής σχέσης μέχρι την έναρξη καταβολής της σύνταξης. Σωστά βελτιώθηκε και δεν παρέμεινε το οκτάμηνο. 
Καθορίζεται σε αυστηρό πλαίσιο το χρονοδιάγραμμα των υπηρεσιακών διαδικασιών, οι οποίες απαιτούνται για την έκδοση της σύνταξης του δημοσίου, ώστε να απαλειφθούν φαινόμενα καθυστέρησης και κωλυσιεργίας που παρατηρούνται σε μεγάλη έκταση και χρόνο. 
Θεσμοθετείται η ολική απογραφή των συνταξιούχων του δημοσίου, η οποία σε συνδυασμό με τη θέσπιση του συστήματος έγκαιρης προειδοποίησης των μεταβολών της προσωπικής κατάστασης του συνταξιούχου, ελπίζουμε ότι θα εκμηδενίσει τη δυνατότητα είσπραξης, για μεγάλο χρονικό διάστημα, από τρίτους, ποσών που αφορούν θανόντες συνταξιούχους του δημοσίου, λόγω μη γνωστοποίησης του θανάτου αυτού στις αρμόδιες υπηρεσίες. 
Διευθετούνται συνταξιοδοτικά ζητήματα, που αφορούν αφ’ ενός, τα επιδόματα νόσου και ανικανότητας, τα οποία θα εξακολουθήσουν να καταβάλλονται με βάση το μισθό του λοχαγού, όπως αυτός ίσχυε πριν από τις προσαρμογές των ειδικών μισθολογικών καθεστώτων. 
Εναρμονίζεται το δημόσιο με τους άλλους ασφαλιστικούς φορείς ως προς την περικοπή της σύνταξης για όσους συνταξιούχους του αυτοαπασχολούνται. 
Διευθετούνται συνταξιοδοτικά ζητήματα του προσωπικού του μεταβατικού πιστωτικού ιδρύματος Νέο Ταχυδρομικό Ταμιευτήριο Ελλάδος προς διευκόλυνση των εργαζομένων, στο πλαίσιο τόσο της περαιτέρω λειτουργίας τού εν λόγω ιδρύματος όσο και του προγράμματος εθελούσιας αποχώρησης. Αυτά τα θέματα πρέπει να τα παρακολουθήσουμε, ώστε να ολοκληρωθούν σε σύντομο χρόνο και όπως ελπίζουν οι εργαζόμενοι.
Επικαιροποιείται, ουσιαστικά καταρτίζεται για πρώτη φορά, το παρωχημένο νομοθετικό πλαίσιο για τους αδρανείς καταθετικούς λογαριασμούς, επιτρέποντας τη χρήση των κεφαλαίων από αδρανείς καταθέσεις για την κάλυψη των αναγκών του δημοσίου. Εμείς επιμένουμε ότι από τώρα πρέπει να πούμε ότι αυτό γίνεται με σκοπό τη στήριξη των ευάλωτων κοινωνικών ομάδων. 
Δημιουργείται το Μητρώο Ελεγκτών για τους δημοσιονομικούς ελέγχους και ελέγχους ΕΔΕΛ, όπως επίσης το Μητρώο Εμπειρογνωμόνων για δημοσιονομικούς ελέγχους και η Διεύθυνση Έκτακτων Δημοσιονομικών Ελέγχων. Όλα αυτά ενισχύουν σημαντικά την προσπάθεια εδραίωσης της δημοσιονομικής εξυγίανσης και πειθαρχίας. 
Ορίζεται πλαίσιο θητείας για τους υπαλλήλους που ασκούν δημοσιονομικούς ελέγχους, αφενός, λόγω της ανάγκης ενίσχυσης της διαφάνειας και αφετέρου, προκειμένου κατά τη διενέργεια των δημοσιονομικών ελέγχων, να μην εναλλάσσονται συνεχώς τα ίδια πρόσωπα, έτσι ώστε να επιτύχουμε τη θωράκιση του ελεγκτικού έργου.
Με το άρθρο 1, που σηματοδοτεί και το σχέδιο νόμου, θεσμοθετείται και στο δημόσιο η προσωρινή σύνταξη. Σύμφωνα με τις διατάξεις του άρθρου, όποιος δημόσιος υπάλληλος ή στρατιωτικός αποχωρεί λόγω συνταξιοδότησης, θα λαμβάνει μέσα σε σαράντα μέρες από την κατάθεση της σχετικής αίτησης συνταξιοδότησης ως προκαταβολή σύνταξης, ποσό που ισούται με το 50% του βασικού μισθού του μισθολογικού του κλιμακίου, προσαυξημένο με το 50% του επιδόματος χρόνου. Το ποσοστό αυτό αυξάνεται σε 60% σε περιπτώσεις υπαλλήλων, που είναι γονείς τριών τέκνων και άνω ή γονείς τέκνου με αναπηρία ή προστάτες μέλους της οικογένειας με αναπηρία. 
Τίθενται πραγματικά διατάξεις, ούτως ώστε να περιορίζονται στις είκοσι εργάσιμες μέρες από την ημερομηνία λύσης της σχέσης του υπαλλήλου ή του μόνιμου στρατιωτικού, οι μέρες που πρέπει να περιέλθουν ηλεκτρονικά στην Υπηρεσία Συντάξεων του Γενικού Λογιστηρίου του Κράτους όλα τα αποδεικτικά στοιχεία για τον υπάλληλο.
Με όλες αυτές τις ρυθμίσεις, η εισαγωγή του θεσμού της προσωρινής σύνταξης και στο δημόσιο αποτελεί, πράγματι, ένα θετικό βήμα, διότι κυρίες και κύριοι συνάδελφοι, στο δημόσιο ο χρόνος αναμονής των δικαιούχων φθάνει και μέχρι τους δεκαοκτώ μήνες, ενώ στα υπόλοιπα ταμεία μπορεί να φθάσει και πάνω από δύο χρόνια.
Σε ό,τι αφορά το ύψος της προκαταβολής, θα μπορούσε να φθάσει και στο 60%, όπως σας είπαμε και στην επιτροπή, κύριε Υπουργέ. Δεν είναι θέμα του προϋπολογισμού, όπως είπατε και εσείς. Θεωρούμε, με τα στοιχεία που μας εκθέσατε, ότι δεν θα προκύψει ανάγκη επιστροφής του ποσοστού αυτού μετά την οριστικοποίηση της σύνταξης. 
Επίσης θα μπορούσαμε να έχουμε ειδική μέριμνα, δηλαδή να δοθεί μεγαλύτερο ποσοστό -εκτός από τις οικογένειες με τρία παιδιά ή παραπάνω ανήλικα τέκνα- και σε οικογένειες που έχουν μόνο ένα εισόδημα και αυτό είναι η σύνταξη που αναμένουν να πάρουν, όπως και οι ανάπηροι οικογενειάρχες, που και οι ίδιοι έχουν αναπηρία άνω του 67%. 
Στο άρθρο 3 τροποποιείται το διάταγμα 169. Είναι ορισμένες διατάξεις που αφορούν τα ξενόγλωσσα πιστοποιητικά σπουδών τέκνων θανόντος συνταξιούχου, τη μεταβίβαση συντάξεων σε άγαμες θυγατέρες που δεν θα λαμβάνεται υπόψιν το τεκμαρτό εισόδημα από ένα σπίτι και ένα αυτοκίνητο κ.ο.κ..
Βασικές είναι οι ρυθμίσεις του άρθρου 4. Κατ’ αρχάς μιλάει για την εξαίρεση θεμελίωσης συνταξιοδοτικού δικαιώματος. Μέχρι τις 31-12-2013 ορίζονται ως προϋποθέσεις, η δεκαπενταετής πραγματική συντάξιμη υπηρεσία και η συμπλήρωση του εξηκοστού πέμπτου έτους της ηλικίας του υπαλλήλου. Από την 1-1-2013 τα εξήντα πέντε έτη αυξάνονται στα εξήντα επτά. 
Το σχέδιο νόμου αίρει σε αυτό το άρθρο μία μεγάλη αδικία, αφού ορίζει ότι υπάλληλος που αποχωρεί, προκειμένου να συνταξιοδοτηθεί και λόγω πλάνης δεν πληροί τους όρους και τις προϋποθέσεις για την άμεση καταβολή της σύνταξής του, μπορεί να επανέλθει μετά από αίτησή του που υποβάλλεται στον φορέα, από τον οποίο αποχώρησε, εντός προθεσμίας τριών μηνών.
Έχουμε τώρα το ζήτημα που μας απασχόλησε αρκετά στην επιτροπή, δηλαδή το ζήτημα για το ύψος των συντάξεων και τη διαδικασία απόδοσης της σύνταξης στους λογοτέχνες και καλλιτέχνες. 
Θεσπίζεται ανώτατο όριο 720 ευρώ, μειώνεται δηλαδή κατά κάτι από το προηγούμενο ποσό που έπαιρναν και μειώνεται και ο ετήσιος αριθμός των συντάξεων. Στην αρχή είχαμε συμφωνήσει να μπορούν να δίνονται δεκαπέντε συντάξεις ανά έτος κι έγιναν είκοσι οι συντάξεις. Ίσως να μέναμε και στις τριάντα συντάξεις, εφόσον υπήρχε εξυγίανση, κατά κάποιον τρόπο και η επιτροπή θα συμφωνούσε ευνοϊκά για τη διαδικασία της απόδοσης των συντάξεων. Θα μπορούσαμε να το είχαμε αφήσει κι αυτό. Διορθώσατε όμως κι άλλα θέματα, όπως και το θέμα της μεταβίβασης της σύνταξης στον επιζώντα σύζυγο, στα ανήλικα τέκνα ή και στα έχοντα άνω του 65% αναπηρία κ.λπ..
Είναι μία δύσκολη κατάσταση, γιατί από την άλλη πλευρά, δεν πρέπει να μας διαφεύγει ότι όλη αυτή η διαδικασία είναι διαφορετική, σχεδόν ξένη, προς το ασφαλιστικό και συνταξιοδοτικό καθεστώς του δημοσίου, σε σχέση με τη φύση των καταβαλλόμενων συντάξεων και των καταβαλλόμενων εισφορών. 
Ένα πολύ σημαντικό θέμα το οποίο όπως σας είπα και πριν, πρέπει να το παρακολουθήσουμε μέχρι την ολοκλήρωσή του, είναι τα συνταξιοδοτικά ζητήματα του προσωπικού του μεταβατικού πιστωτικού ιδρύματος Νέο Ταχυδρομικό Ταμιευτήριο Ελλάδος.
Έρχομαι στο Κεφάλαιο Β΄ «Αδρανείς καταθετικοί λογαριασμοί».
Με τα άρθρα 6 έως 10 επικαιροποιείται, ουσιαστικά καταρτίζεται για πρώτη φορά, το νομοθετικό πλαίσιο για τους αδρανείς καταθετικούς λογαριασμούς, επιτρέποντας τη χρήση των κεφαλαίων από αδρανείς καταθέσεις για την κάλυψη αναγκών του δημοσίου με απώτερο σκοπό την στήριξη ευάλωτων κοινωνικών ομάδων. Είναι ένας σκοπός που εμείς υποστηρίξαμε και νομίζω και όλες οι πτέρυγες. Θα έπρεπε και θα μπορούσε να καθίσταται σαφής αυτός ο σκοπός και στην εν λόγω ρύθμιση.
Η δυνατότητα αξιοποίησης των εν λόγω πόρων προκύπτει μετά την παραγραφή των δικαιωμάτων του καταθέτη ή των νόμιμων κληρονόμων του, κατόπιν παρέλευσης εικοσαετίας. 
Επιπρόσθετα καταργείται η διάταξη που προέβλεπε παραγραφή των δικαιωμάτων του δημοσίου, κατόπιν παρέλευσης δεκαετίας, από την συμπλήρωση τής ως άνω αναφερόμενης εικοσαετίας, εξαλείφοντας έτσι ουσιαστικά, τυχόν κίνητρο κάποιων πιστωτικών ιδρυμάτων να επιδιώξουν την καταστρατήγηση του  ν.δ. 1195/1942.
Οι τράπεζες θα υποχρεούνται να ενημερώνουν εγγράφως τους πελάτες τους για την ύπαρξη καταθετικών λογαριασμών που βρίσκονται σε ακινησία επί εικοσαετία, πριν τα χρήματά τους αποδοθούν υπέρ του δημοσίου. 
Οι επιστολές που θα στέλνουν οι τράπεζες, θα αποστέλλονται ανά τριετία, δηλαδή τα πρώτα πέντε χρόνια μετά την τελευταία κίνηση του λογαριασμού, η δεύτερη μετά από δέκα χρόνια και η τρίτη μετά από δεκαπέντε χρόνια. Θα πρέπει όλη αυτή η διαδικασία να τηρείται πιστά από το χρηματοπιστωτικό σύστημα.
Βάσει του υφιστάμενου νομικού πλαισίου του 1942, τα υπόλοιπα αδρανών τραπεζικών λογαριασμών παραγράφονται υπέρ του δημοσίου, μετά την παρέλευση, όπως είπαμε της εικοσαετίας, ενώ οι τόκοι παραγράφονται μετά την παρέλευση πενταετίας. 
Με το νέο, λοιπόν, αυτό νομοθετικό πλαίσιο, το δημόσιο θα μπορεί να εισπράξει σημαντικά ποσά, τα οποία θα πρέπει να αξιοποιηθούν για τη στήριξη ευπαθών κοινωνικών ομάδων, μέσω συγκεκριμενοποίησης κωδικών ή κωδικού.
Βέβαια, η απόδοση υπέρ των ευπαθών ομάδων θα πρέπει να διασφαλιστεί. Είναι γνωστές οι πρακτικές του δημοσίου: σε περιπτώσεις ελλείμματος σε κάποιον κωδικό παίρνουν χρήματα από άλλους κωδικούς. Ένας τρόπος διασφάλισης αυτών των χρημάτων θα ήταν η δημιουργία ενός ταμείου ειδικά για τις ευπαθείς ομάδες, το οποίο θα ελέγχεται αυστηρά. 
Το συζητήσαμε στην επιτροπή. Εμείς επιμένουμε και θα λέγαμε ότι τουλάχιστον θα μπορούσε να γίνει δεκτή η προσθήκη ενός εδαφίου που θα αναφέρεται σε μία κοινή υπουργική απόφαση, στην οποία θα καθορίζονται τα εν λόγω θέματα: η δημιουργία ταμείου, η συγκεκριμενοποίηση των κωδικών ή του κωδικού κ.ο.κ..
Ενδεχομένως, θα μπορούσαμε πάλι να το συζητήσουμε, κύριε Υπουργέ, και μέχρι τη συζήτηση επί των άρθρων, να δούμε πώς θα συμπληρώσουμε αυτήν εδώ τη ρύθμιση, διότι, σύμφωνα με ανεπίσημες εκτιμήσεις τραπεζικών κύκλων, οι αδρανείς λογαριασμοί είναι περίπου 3 εκατομμύρια ευρώ και το συνολικό ποσό που «κοιμάται» προσεγγίζει τα 5 δισεκατομμύρια ευρώ.
Είναι λοιπόν μια ανάγκη να επιταχύνουμε αυτήν τη διαδικασία και τα χρήματα αυτά πράγματι να πάνε κατά κύρια προτεραιότητα στους πολίτες αυτής της χώρας, που δυστυχώς είναι πολλοί και έχουν τεράστιες ανάγκες.
Στα θέματα των δημοσιονομικών ελέγχων και της δημοσιονομικής διαχείρισης αναφέρεται το Κεφάλαιο Γ΄. Δημιουργούνται Μητρώα Ελεγκτών, ενισχύεται σημαντικά η προσπάθεια εδραίωσης της δημοσιονομικής εξυγίανσης. Έγινε κάποια συζήτηση για την εξαίρεση από το μητρώο, δηλαδή την πρόσληψη συνεργατών εκτός μητρώου. Διορθώσατε το άρθρο, γράφοντας «εξαιρετικές περιπτώσεις» και περιγράψατε τις περιπτώσεις. Ορισμένοι συνάδελφοι εξακολουθούν ακόμη να έχουν αντιρρήσεις. Νομίζω ότι έχει θωρακιστεί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Θα αναφέρω επιγραμματικά μόνο ότι είχαμε εκφράσει αντιρρήσεις για το θέμα του  Κεφαλαίου Δ΄, για τις ρυθμίσεις του Ταμείου Παρακαταθηκών και Δανείων. Έχει αποσυρθεί αυτό το άρθρο. Παραμένει όμως το μεγάλο πρόβλημα όπου το Ταμείο Παρακαταθηκών και Δανείων δεν μπορεί να ανταποκριθεί και θα δούμε πώς πρέπει να ενισχυθεί, ώστε να στηρίξει το κράτος τη διεκδίκηση των εσόδων του.
Οι υπουργικές τροπολογίες είναι αρκετές. Επιγραμματικά θα πω ότι η πρώτη αναφέρεται στις εφημερίες ιατρών και σε πρόσθετες αμοιβές προσωπικού. Νομίζω ότι είναι μία ρύθμιση η οποία έπρεπε να γίνει.
Η δεύτερη τροπολογία είναι αρκετά μεγάλη. Έχει περίπου δώδεκα ή δεκατρία μικρά άρθρα που αφορούν διαφορετικά πράγματα, όπως την Προεδρία της Δημοκρατίας, τη δακοκτονία στην Ηλεία και την πληρωμή του υπολοίπου. Αφορά τα αθλητικά σωματεία, αφορά τον Κώδικα Μεταναστευτικής Πολιτικής, την αποπληρωμή των καθαριστριών, πάλι θέματα γενικών διευθύνσεων του Υπουργείου Οικονομικών και πολλά άλλα ζητήματα.
Η τρίτη τροπολογία αφορά τους πτυχιούχους φυσικής αγωγής και μία τροποποίηση που τακτοποιεί κάποια θέματά τους.
Η τέταρτη τροπολογία είναι σημαντική. Αφορά την κύρωση συμφωνίας μεταξύ ΥΠΕΘΑ και ναυπηγικών και βιομηχανικών επιχειρήσεων Ελευσίνας. Υπάρχουν και βουλευτικές τροπολογίες.
Κυρίες και κύριοι συνάδελφοι, νομίζω ότι είναι ένα πολύ θετικό νομοσχέδιο και μπορεί να γίνει ακόμη καλύτερο.
Κύριε Υπουργέ, να κάνουμε μία προσπάθεια ακόμη, ιδιαίτερα στο θέμα των μεγάλων εσόδων που μπορεί να έχει το δημόσιο από τις αδρανείς καταθέσεις.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"71880"," Και εμείς ευχαριστούμε, κυρία Ξηροτύρη.
Κυρίες και κύριοι συνάδελφοι, θα ήθελα την έγκρισή σας για τη διαδικασία που θα ακολουθήσουμε μετά.
Προτείνω η σημερινή συνεδρίαση να ολοκληρωθεί στις 0.30΄ και να γίνει η ψήφιση του νομοσχεδίου επί της αρχής. Επειδή, όπως θα γνωρίζετε και βλέπετε, οι εγγεγραμμένοι συνάδελφοι ομιλητές είναι εικοσιτέσσερις, η Διάσκεψη των Προέδρων αποφάσισε η συζήτηση του νομοσχεδίου αυτού να διαρκέσει από δύο έως τρεις συνεδριάσεις.
Προτείνω αύριο να συνεδριάσουμε επί του νομοσχεδίου αμέσως μετά τη λήξη του κοινοβουλευτικού ελέγχου και τη συζήτηση της επερώτησης του ΣΥΡΙΖΑ. Αύριο να γίνει η συζήτηση επί των άρθρων και των τροπολογιών και αύριο να πάρουν το λόγο οι εισηγητές και οι ειδικοί αγορητές επί των άρθρων και των τροπολογιών. Βέβαια θα μιλήσουν οι εναπομείναντες σήμερα, επί της αρχής, συνάδελφοι Βουλευτές.
Προτείνω η συζήτηση και η ψήφιση επί των άρθρων και των τροπολογιών να ολοκληρωθεί την Πέμπτη, μετά τον κοινοβουλευτικό έλεγχο.
Συμφωνεί το Σώμα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71881"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"71882"," Το Σώμα συμφώνησε ομοφώνως.
Παρακαλώ να λάβει το λόγο ο ειδικός αγορητής του Κομμουνιστικού Κόμματος Ελλάδας κ. Γεώργιος Λαμπρούλης.
Ορίστε, κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71883"," Ευχαριστώ, κύριε Πρόεδρε.
Κυρίες και κύριοι συνάδελφοι, το νομοσχέδιο που συζητάμε σήμερα, δεν είναι –ούτε μπορεί να είναι- αποσπασμένο από τη συνολικότερη πολιτική που προωθεί η τρικομματική Κυβέρνηση, στο επίκεντρο της οποίας δεν υπάρχει τίποτα άλλο από τη διαχρονική ικανοποίηση των αναγκών του κεφαλαίου. 
Αυτή η κατεύθυνση υπηρετείται από δύο άξονες, που συνδέονται μεταξύ τους. Από τη μία μεριά, την κρίση την πληρώνει ο λαός με τη φορολογική επιδρομή, με μειώσεις στους μισθούς και στις συντάξεις –αυτό που συζητάμε σήμερα- με κατάργηση μίας σειράς κοινωνικών παροχών στην υγεία, στο φάρμακο, στην πρόνοια, στην παιδεία και με την περαιτέρω εμπορευματοποίησή τους.
Από την άλλη μεριά, προωθούνται μέτρα για τη θωράκιση της ανταγωνιστικότητας και της κερδοφορίας των επιχειρηματικών ομίλων, με στόχο την επόμενη μέρα, δηλαδή την περίοδο ανάκαμψης της οικονομίας.
Πίσω λοιπόν από τις όποιες κορώνες της Κυβέρνησης για το μεγάλο επίτευγμα και τον ευεργετικό χαρακτήρα του νομοσχεδίου, κρύβεται η βαθύτατη αντεργατική επίθεση της τρικομματικής Κυβέρνησης, σε συνέχεια της ίδιας της πολιτικής των προηγούμενων κυβερνήσεων εδώ και χρόνια, ενάντια στα ασφαλιστικά δικαιώματα των εργαζομένων και των συνταξιούχων, στις συντάξεις και στις παροχές.
Είναι μία ταξική πολιτική υπέρ του κεφαλαίου που οδήγησε στη διαχρονική καταλήστευση των αποθεματικών από τους μεγαλοεπιχειρηματίες και συνεχίστηκε με το κούρεμά τους, αφήνοντας τα ταμεία χωρίς πόρους. Ταυτόχρονα η τεράστια διόγκωση της ανεργίας, τα χρέη του κράτους στα ταμεία, η μείωση των εργοδοτικών εισφορών, η μείωση μισθών, οδηγούν τα ταμεία σε ασφυξία και αδυναμία να καλύψουν τις ανάγκες των εργαζομένων και των συνταξιούχων. 
Έτσι καταλήγουν σε νέες δραστικές περικοπές, με στόχο το κράτος και οι επιχειρηματίες να απαλλαγούν από την υποχρέωσή τους στα ασφαλιστικά ταμεία και παράλληλα, να δίνουν μία κατώτατη σύνταξη-φιλοδώρημα. Περί αυτού πρόκειται με το νομοσχέδιο που συζητάμε σήμερα. Αυτό αποτυπώνεται και αυτό προοιωνίζεται για τους συνταξιούχους.
Οι αντιλαϊκές και αντεργατικές επιδόσεις της Ελλάδας είναι αποτέλεσμα συστηματικής κατακρήμνισης των ασφαλιστικών και συνταξιοδοτικών δικαιωμάτων των εργαζομένων, που με αλλεπάλληλους νόμους της Ευρωπαϊκής Ένωσης και των κυβερνήσεων, πριν και κατά τη διάρκεια της κρίσης –όπως και ενιαία σε όλη την Ευρωπαϊκή Ένωση, ανεξάρτητα από το αν μία χώρα είναι σε κρίση ή σε ανάπτυξη, αν έχει μνημόνιο ή όχι- οδήγησαν στα εξής: Πρώτον, στη μείωση των συντάξεων μέσα από το νέο τρόπο υπολογισμού τους και τους νέους συντελεστές, δεύτερον στην αύξηση του γενικού ορίου ηλικίας συνταξιοδότησης στα εξήντα πέντε για όλους –και βεβαίως συνεχώς ανεβαίνει και πάμε στα εξήντα επτά και θα έρθουν και τα εβδομήντα κ.ο.κ.- και τρίτον, στην αύξηση για τώρα, στα σαράντα χρόνια εργασίας, προκειμένου για δικαίωμα στην πλήρη σύνταξη.
Βέβαια, αν λάβει κανείς υπ' όψιν του ότι οι περίοδοι εργασίας θα εναλλάσσονται στο εξής ολοένα και περισσότερο με μεγάλες περιόδους ανεργίας, είναι φανερό ότι για να καλύψει ένας ασφαλισμένος τις προϋποθέσεις για συνταξιοδότηση, θα πρέπει να εργάζεται μέχρι τα βαθιά γεράματα. Και αν πάρει σύνταξη!
Έτσι ο συντάξιμος μισθός θα είναι ο μέσος όρος των αποδοχών ολόκληρου του εργάσιμου βίου. Και μόνο αυτή η ανατροπή οδηγεί σε συντάξεις μειωμένες κατά 30% έως και 50%, ιδιαίτερα για τη νέα γενιά, η οποία θα συνταξιοδοτηθεί μετά από δεκαπέντε και είκοσι χρόνια με το νέο τρόπο υπολογισμού και θα λαμβάνει συντάξεις-προνοιακά επιδόματα.
Βέβαια αυτήν την εξέλιξη δεν αποτρέπει ούτε η λεγόμενη βασική σύνταξη των 360 ευρώ.
Κατά τη γνώμη μας, βασικό κριτήριο πρέπει να είναι το κατά πόσον οι συντάξεις, αλλά και οι άλλες παροχές ανταποκρίνονται στις ανάγκες μιας αξιοπρεπούς διαβίωσης των συνταξιούχων, λαμβάνοντας υπ’ όψιν ότι η τρίτη ηλικία έχει δικαίωμα να ζει, έχει ανάγκη από ψυχαγωγία, από διακοπές, από κοινωνικό τουρισμό και άλλα. Κι όλα αυτά, κατά τη γνώμη μας -και σ’ αυτήν την κατεύθυνση παλεύουμε- με πλήρη συμμετοχή του κράτους στη δαπάνη της κοινωνικής ασφάλισης. 
Αυτό που αναδεικνύεται στην ουσία, είναι ότι ακόμα και με την επιμήκυνση του χρόνου, που άλλαξε ο Υπουργός, η Κυβέρνηση -το εξάμηνο, το οκτάμηνο- δεν αναιρεί σε καμμία περίπτωση το ότι ο συνταξιούχος θα λαμβάνει ούτε λίγο ούτε πολύ, το 50% περίπου του βασικού μισθού ως σύνταξη βέβαια, σε τουλάχιστον σαράντα μέρες ή περίπου στο δίμηνο, από τη στιγμή που αιτήθηκε συντάξεως ή αποδεσμεύτηκε από την υπηρεσία. 
Αυτή ακριβώς η ζοφερή πραγματικότητα αποτυπώνεται στο παρόν νομοσχέδιο. Μέσα από τις ψευδεπίγραφες σχέσεις κράτους-πολίτη, όπως αναφέρεται, κρύβεται η βαθύτατα ταξική κατεύθυνση λειτουργίας του αστικού κράτους απέναντι και ενάντια στα συμφέροντα των εργαζομένων και ειδικότερα, αν θέλετε, στους συνταξιούχους που τόσα χρόνια πλήρωναν στα ταμεία, για να πάρουν τώρα ψίχουλα.
Ενώ γίνεται αναφορά στο νομοσχέδιο για την απο 1-6-2013 συνταξιοδότηση των δημόσιων υπαλλήλων, μπαίνει ένα ερώτημα: Τι θα γίνει με τις υπό επεξεργασία αιτήσεις που σήμερα βρίσκονται σε αναμονή; 
Δείτε, για παράδειγμα, πώς από αύριο, το επόμενο διάστημα, ο κάθε προϊστάμενος, για να μην έχει αυτός την ευθύνη, μπορεί να χρεώνει σωρηδόν αιτήσεις συνταξιοδότησης στους υπαλλήλους-εισηγητές, με αποτέλεσμα οι ίδιοι να μην μπορούν να ανταποκριθούν, λόγω μειωμένου προσωπικού -και ήδη μας το επιβεβαίωσαν και στην επιτροπή οι φορείς κατά την ακρόασή τους- και έτσι να αυξάνεται περαιτέρω η εντατικοποίηση της εργασίας του υφιστάμενου προσωπικού, αλλά και η ενδεχόμενη τρομοκρατία για την αποτελεσματική προώθηση των αιτούντων σύνταξη. 
Να, πώς απαξιώνονται οι δημόσιοι οργανισμοί! Μιλάμε για συνειδητή απαξίωση εκ μέρους της Κυβέρνησης, όπως και των προηγούμενων κυβερνήσεων, δίνοντας το άλλοθι να κατηγορούνται οι εργαζόμενοι, που αντικειμενικά δεν επαρκούν και να προκαλείται η δικαιολογημένη αγανάκτηση των εργαζομένων προς συνταξιοδότηση.
Έτσι, σαν ώριμο φρούτο έρχεται και «κουμπώνει» η ιδιωτικοποίηση και στον τομέα απονομής συντάξεων. Βεβαίως αυτή η κωλυσιεργία στην απονομή συντάξεων βολεύει και το κράτος και τις κυβερνήσεις εκάστοτε, αφού δανείζεται έμμεσα, τεράστια ποσά, που θα κατέβαλλε αν έβγαιναν νωρίς οι συντάξεις των εργαζομένων, από τους υποψήφιους συνταξιούχους.
Η λύση, κατά τη γνώμη μας, χωρίς περιστροφές, στην κατεύθυνση της γρήγορης απονομής συντάξεων, είναι να ενισχυθούν οι υπηρεσίες συντάξεων άμεσα με ανθρώπινο δυναμικό και με ανάλογα μέσα που παρέχει η τεχνολογία, όπως, για παράδειγμα, η πληροφορική, ώστε να προχωρήσουν ταχύτερα οι διαδικασίες. Χρειάζεται μόνιμο προσωπικό με αξιοπρεπείς μισθούς και όχι μεγάλα λόγια που δεν έχουν αντίκρισμα. 
Οι πειθαρχικές ποινές δεν θα έχουν κανένα αποτέλεσμα για την ταχύτερη απονομή συντάξεων. Είναι αναγκαίο να εξασφαλιστεί, με την απαιτούμενη στελέχωση και υποδομή της υπηρεσίας ή των υπηρεσιών συντάξεων, το να βγαίνει γρήγορα η σύνταξη και όχι να υπάρχουν ημίμετρα και κοροϊδία και πολύ περισσότερο, να μη μεταφερθεί η ευθύνη γι’ αυτήν την απαράδεκτη κατάσταση στους υπαλλήλους, όπως για παράδειγμα, με τη διάταξη που μπαίνει στο νομοσχέδιο για πειθαρχικό παράπτωμα στους εμπλεκόμενους υπαλλήλους, αν η σύνταξη δεν βγει σε ένα εύλογο χρονικό διάστημα, πολύ δε περισσότερο, στις περιπτώσεις της διαδοχικής ασφάλισης. Είναι ευνόητο πως αυτό μπορεί να χρησιμοποιηθεί στην αυριανή αξιολόγηση ως όχημα για απόλυση υπαλλήλων. Εδώ να θυμίσουμε –το γνωρίζετε- ότι αρχικά η διάταξη προέβλεπε και ποινική ευθύνη. Και εδώ είναι ένα ζήτημα, που θα πρέπει οι εργαζόμενοι να βγάλουν το συμπέρασμα ότι κάτω από τη δική τους παρέμβαση και πίεση, ήρθη αυτή η παράγραφος, σε ό,τι αφορά τις ποινικές κυρώσεις.
Το πειθαρχικό μέρος όμως, έμεινε. Εμείς είμαστε αντίθετοι. Το δηλώσαμε και στην επιτροπή, το καταθέτουμε και από αυτό το Βήμα.
Με το πρόσχημα της εξίσωσης μειώνονται οι συντάξεις των καλλιτεχνών στο ύψος των 720 ευρώ. Παρόλο που συνεισφέρουν στο κοινωνικό σύνολο με τη δημιουργία τους και παρόλο που έδωσαν όλη τους τη ζωή σε αυτό που αποκαλείται -και τους αναγνωρίζεται από το κράτος- «το συγκριτικό πλεονέκτημα της χώρας στον πολιτισμό», τους καταδικάζετε στην απόλυτη ανέχεια, εφόσον είναι παντελώς ανασφάλιστοι οι περισσότεροι, θεωρώντας χαριστικές από την πλευρά της Κυβέρνησης τις συντάξεις που ελάμβαναν ή που θα λαμβάνουν.
Θεωρούμε –και θα τοποθετηθούμε και στη συζήτηση κατ’ άρθρον και γι’ αυτό το θέμα- πως η λύση του ασφαλιστικού-συνταξιοδοτικού των καλλιτεχνών αποτελεί προϋπόθεση για την ανάπτυξη της σύγχρονης εικαστικής δημιουργίας. Είναι ένας όρος σημαντικός και αυτός, όπως και κάθε ανθρώπινο δικαίωμα κάθε εργαζομένου. Η πολιτεία δεν μπορεί να αντιμετωπίζει την τέχνη και τους ανθρώπους που τη δημιουργούν, ως αναλώσιμα και για βιτρίνα, αδιαφορώντας για τους όρους και τις συνθήκες μέσα στις οποίες ο καλλιτέχνης καλείται να δημιουργήσει, συνθήκες που τελικά πολλές φορές τον παροπλίζουν και τον καταργούν. 
Σε ό,τι αφορά τις αδρανείς καταθέσεις, κατά τη γνώμη μας, το όλο σχέδιο είναι παραπλανητικό και υποκριτικό, αφού η εγγραφή των όποιων αδρανών καταθέσεων, που θα καταγράφονται στον προϋπολογισμό του επόμενου έτους, κινείται στην κατεύθυνση και μόνο, εξυπηρέτησης των δημοσιονομικών αναγκών: ελλείμματα, χρέη, για τα οποία ο λαός μας δεν έχει καμμία ευθύνη. Εξάλλου και στη συζήτηση του προϋπολογισμού είχαμε αναδείξει την ταξική ουσία του προϋπολογισμού, τον ταξικό του προσανατολισμό και σε ό,τι αφορά τα έσοδα, αλλά και τα έξοδα -βλέπε δαπάνες. 
Έτσι λοιπόν, πού θα κατευθυνθούν τα όποια έσοδα από τους αδρανείς λογαριασμούς; Μήπως, για παράδειγμα, υπέρ κοινωφελών σκοπών;  Κάθε άλλο! Η αξιοποίησή τους μέσω του προϋπολογισμού θα συνεισφέρει, ώστε να στηριχθούν ξεκάθαρα τα μονοπώλια, τώρα στην περίοδο της κρίσης, ενώ για το λαό το μόνο που του επιφυλάσσεται, είναι το μοίρασμα της φτώχειας και η πολιτική πτωχοκομείου. Εξάλλου οι ίδιοι οι τραπεζίτες εδώ και πάρα πολλά χρόνια, έχουν «βάλει χέρι», σε σημείο μέχρι και τού να εξαφανίσουν τις αδρανείς καταθέσεις. 
Σε ό,τι αφορά το Κεφάλαιο Γ΄, στην ουσία και κάτω από το βάρος και την αδυναμία να ανταποκριθεί η Δημόσια Διοίκηση στην άσκηση των δημοσιονομικών ελέγχων, λόγω υποστελέχωσης, με τις περαιτέρω ελλείψεις σε προσωπικό, η Κυβέρνηση προχωρά στην κάλυψη των αναγκών από ιδιώτες, οι οποίοι θα εγγράφονται και στο Μητρώο των Εμπειρογνωμόνων. Έτσι προωθείται σταδιακά η ιδιωτικοποίηση των δημοσιονομικών ελεγκτικών μηχανισμών στην κατεύθυνση της πιο αποτελεσματικής υλοποίησης της πολιτικής που προωθείτε, με εργαζομένους βεβαίως, πλήρως χειραγωγημένους και υποταγμένους μισθολογικά, ασφαλιστικά, κ.λπ., χωρίς κανένα δικαίωμα. 
Εμείς καταψηφίζουμε επί της αρχής το νομοσχέδιο και βεβαίως επιφυλασσόμαστε και στην τοποθέτηση επί των άρθρων και των τροπολογιών που έχουν κατατεθεί.
Σας ευχαριστώ, κύριε Πρόεδρε.","ΓΕΩΡΓΙΟΣ ΛΑΜΠΡΟΥΛΗΣ",277
"71884"," Ευχαριστώ, κύριε συνάδελφε. Παρακαλώ τον κ. Προκόπη Παυλόπουλο να λάβει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71885","  Κύριε Υπουργέ, υπερψηφίζω επί της αρχής το σχέδιο νόμου. Οφείλω να πω ότι περιέχει σημαντικές ρυθμίσεις, οι οποίες είναι βελτιωτικές των όσων έχουν θεσμοθετηθεί μέχρι σήμερα. Θα αναφέρω το θέμα της προκαταβολής της σύνταξης στο άρθρο 1.
Θα ήθελα να αναφέρω παρεμπιπτόντως και τη ρύθμιση την οποία εισάγετε στο άρθρο 4, για την εξαίρεση από τη μείωση των αποδοχών των αξιωματικών, οι οποίοι είναι σε πολεμική διαθεσιμότητα και είναι ανάπηροι. Είναι εξαιρετικά σημαντικό. Θέλω να σας συγχαρώ και για τη γενναιότητα, να πάρετε πίσω τη ρύθμιση, η οποία αφορά τη μείωση των συντάξεων των πεσόντων εν υπηρεσία. 
Θα ήθελα επίσης να επισημάνω κάτι άλλο -και εδώ θα συμφωνήσω με αυτό που τόνισε και ο κ. Μιχελάκης, ο οποίος είχε και τη σχετική πρωτοβουλία της ερώτησης- επειδή έχω διαβάσει και εγώ διάφορες αναλύσεις, ανεύθυνες παντελώς, οι οποίοι διερωτώνται γιατί πρέπει να γίνονται οι συγκεκριμένες διακρίσεις σε  ορισμένες περιπτώσεις και ιδίως στις Ένοπλες Δυνάμεις. Μην παρασύρεσθε, κύριε Υπουργέ -και ορθώς δεν παρασύρεσθε- από τέτοιες φωνές, οι οποίες είναι ανερμάτιστες, διότι δεν ξέρουν ούτε τι εστί εθνικό συμφέρον, ούτε τι προσφέρουν οι Ένοπλες Δυνάμεις. Και κυρίως τι προσέφεραν εκείνοι οι οποίοι είναι σήμερα εν συντάξει και πώς πολλοί από αυτούς έφυγαν από τις Ένοπλες Δυνάμεις. 
Στηρίξτε αυτούς τους ανθρώπους. Ας μάθουμε σ’ αυτόν τον τόπο ότι πρέπει να κάνουμε τις διακρίσεις εκεί που πρέπει, ανάλογα με τη συνεισφορά του καθενός στο δημόσιο και εθνικό συμφέρον και να έχουμε τη γενναιότητα να το ομολογούμε. Αλλιώς η εξίσωση των πάντων θα οδηγήσει σε μία εξίσωση υπέρ των μετριοτήτων, από την οποία πάσχει τούτος ο τόπος για χρόνια ολόκληρα και είναι η «αχίλλειος πτέρνα» του. 
Θέλω όμως, να θίξω δύο σημεία τα οποία επισημαίνει και η Επιστημονική Υπηρεσία της Βουλής, απλώς και μόνο, για να τα έχετε υπόψη σας, όταν θα συζητάμε επί των άρθρων, προκειμένου να κάνετε ενδεχομένως τις απαραίτητες βελτιώσεις.
Το πρώτο σημείο σχετίζεται με το άρθρο 4 στις παραγράφους 12 και 13. Το επισημαίνει και η Επιστημονική Υπηρεσία της Βουλής. Είναι το ζήτημα των αναδρομικών αναπροσαρμογών των συντάξεων. Ας μην αυταπατώμεθα: Αναδρομικές αναπροσαρμογές σημαίνουν αναδρομικές μειώσεις συντάξεων. Αυτή είναι η πραγματικότητα. Για να γίνουν όμως -πάντοτε κατ’ εξαίρεση- αυτές οι αναδρομικές μειώσεις των συντάξεων, πρέπει να τηρηθούν ορισμένοι κανόνες. Ξέρω την πίεση της τρόικας προς εσάς. Αλλά έχω πει και άλλοτε ότι, εάν οι απαιτήσεις τους δεν σέβονται το Σύνταγμα, τουλάχιστον ας σέβονται το ίδιο το Ευρωπαϊκό Δίκαιο το οποίο τους παραχωρεί και τη σχετική αρμοδιότητα. 
Κύριε Υπουργέ, θέλω να τονίσω πως το τι σημαίνει σύνταξη ή και κοινωνικοασφαλιστική παροχή δεν προσδιορίζεται μόνο από τις διατάξεις του Συντάγματος. Προσδιορίζεται και από το άρθρο 1 του Πρώτου Πρόσθετου Πρωτοκόλλου της Ευρωπαϊκής Σύμβασης των Δικαιωμάτων του Ανθρώπου. Αυτή η σύμβαση είναι μέρος του Ευρωπαϊκού Δικαίου. Άρα οιαδήποτε μείωση πρέπει να γίνεται με τήρηση των όρων και του άρθρου αυτού και επομένως της νομολογίας του Ευρωπαϊκού Δικαστηρίου των Δικαιωμάτων του Ανθρώπου. 
Τι έχει πει λοιπόν το δικαστήριο αυτό για το θέμα των συντάξεων; Μάλιστα το σημαντικό, κύριε Υπουργέ, είναι ότι το έχει πει επ’ αφορμή πολλών υποθέσεων που αφορούν Έλληνες. Δεν είναι τυχαίο αυτό. Σας αναφέρω ενδεικτικά τις αποφάσεις: 2000 - Γεωργιάδης κατά Ελλάδος, 2008 – Λαδάς κατά Ελλάδος, 2009 – Αποστολάκης κατά Ελλάδος, 2010 – Αντωνακοπούλου κατά Ελλάδος. Τι είπε σ’ αυτές τις τέσσερις περιπτώσεις; Ναι μεν το άρθρο 1 του ΠΠΠ δεν κατοχυρώνει συγκεκριμένο ποσό συντάξεων, πλην όμως θεωρεί ότι είναι στοιχεία της περιουσίας που προστατεύονται από το άρθρο αυτό και η σύνταξη και οι κάθε είδους κοινωνικοασφαλιστικές παροχές. Η μείωσή τους λοιπόν –και μάλιστα η αναδρομική- μπορεί να γίνεται μόνο με βάση ορισμένους κανόνες. 
Το δικαστήριο στις αποφάσεις αυτές που σας ανέφερα -τις οποίες συμπληρώνει η απόφαση της Ολομέλειας του Συμβουλίου της Επικρατείας 668/2012, που αφορά το μνημόνιο και είναι ο «μπούσουλας» που πρέπει να τηρεί η Κυβέρνηση πάνω στον τομέα αυτό- λέει ότι μπορεί να γίνεται αυτή η μείωση, αλλά πρέπει να επιχειρείται για λόγους υπέρτερου δημοσιονομικού δημόσιου συμφέροντος το οποίο πρέπει μάλιστα να προσδιορίζεται επακριβώς, γιατί πρέπει και το συμφέρον αυτό να ικανοποιείται και τρεις βασικές συνταγματικές αρχές να τηρούνται. Εδώ είναι η στάθμιση συμφερόντων που πρέπει να κάνει η Κυβέρνηση και την κάνει η νομολογία ελέγχοντας, στη συνέχεια, τις αρχές της ισότητας κατά το άρθρο 4 παράγραφος 1 του Συντάγματος, της προστατευόμενης εμπιστοσύνης και της αναλογικότητας κατά το άρθρο 25 παράγραφος 1 του Συντάγματος. Η νομολογία και του Δικαστηρίου των Δικαιωμάτων του Ανθρώπου και του Συμβουλίου της Επικρατείας απαιτεί να υπάρχει συγκεκριμένη αναφορά και προσδιορισμός. Και μάλιστα στην αιτιολογική έκθεση, όπως δέχεται η απόφαση 668/2012 του Συμβουλίου της Επικρατείας. 
Στη συγκεκριμένη περίπτωση θα παρατηρήσετε και στις δύο αυτές διατάξεις που σας ανέφερα -και στην παράγραφο 12 και στην παράγραφο 13 του άρθρου 4- ότι δεν υπάρχει τέτοια συγκεκριμένη αναφορά και το επισημαίνει αυτό η Επιστημονική Υπηρεσία της Βουλής. Η γνώμη μου είναι, ότι μπορεί αυτό να γίνει και στα Πρακτικά της Βουλής με δική σας δήλωση, δηλαδή δεν είναι ανάγκη να το λέει η αιτιολογική έκθεση. Η αιτιολογική έκθεση αντικαθίσταται πολλές φορές –και το έχει πει νομολογία- και από τις συζητήσεις στη Βουλή και από τις δηλώσεις του αρμόδιου Υπουργού. 
Μέχρι αύριο που θα συζητάμε, προσδιορίστε περισσότερο το συγκεκριμένο δημόσιο συμφέρον, όπως υποδεικνύει η Επιστημονική Υπηρεσία της Βουλής. Νομίζω ότι αυτό θα είναι ασφαλέστερο, εφόσον υπάρχει τέτοιο δημόσιο συμφέρον, ώστε η διάταξη αυτή να είναι συνταγματικώς αποδεκτή, αλλά και αποδεκτή με βάση το άρθρο 1 του Πρώτου Πρόσθετου Πρωτοκόλλου της Ευρωπαϊκής Σύμβασης των Δικαιωμάτων του Ανθρώπου.
Το δεύτερο σημείο που θέλω να επισημάνω, αφορά το άρθρο 12 παράγραφος 3. Είναι το περίφημο θέμα των ιδιωτικών ελεγκτικών εταιρειών. Ορθώς τονίσατε ότι βελτιώνετε τη ρύθμιση που υπάρχει και τη βελτιώνετε, γιατί, σύμφωνα με τη ρύθμιση που φέρνετε, σε σχέση μ’ αυτό που ίσχυε, σε ιδιωτική ελεγκτική εταιρεία μπορεί να ανατεθεί ο δημοσιονομικός έλεγχος, αλλά ύστερα από εισήγηση της ΕΣΕΛ και αίτημα του αρμόδιου διευθυντή και  μόνο κατ’ εξαίρεση.
Πρέπει όμως να προσέξετε και την επισήμανση της Επιστημονικής Υπηρεσίας της Βουλής. Σύμφωνα με την πάγια νομολογία του Συμβουλίου της Επικρατείας, οι έλεγχοι αυτοί, επειδή αφορούν πεδία τα οποία σχετίζονται με προσωπικά δεδομένα, όπως είναι, για παράδειγμα, το φορολογικό ή το επιχειρηματικό απόρρητο, θεωρείται ότι πρέπει να γίνονται από υπηρεσίες που ανήκουν στο στενό πυρήνα του κράτους. Σύμφωνα με την απόφαση 1511/2002 του Συμβουλίου της Επικρατείας, δεν μπορεί να εκχωρηθεί αυτή η αρμοδιότητα παντελώς, δηλαδή δεν μπορεί να απεκδυθεί το κράτος της αρμοδιότητας αυτής, που ανήκει στο στενό του πυρήνα και είναι θέμα άσκησης κυριαρχίας. 
Ναι μεν λοιπόν το βελτιώνετε, αλλά πρέπει να προσθέσετε ότι μόνο κατ’ εξαίρεση μπορεί να γίνει αυτό, όταν ο έλεγχος δεν μπορεί να πραγματοποιηθεί από τις αρμόδιες δημόσιες υπηρεσίες επειδή αυτές δεν έχουν την αναγκαία τεχνογνωσία. Άρα πρέπει να εμπλακούν ιδιωτικές εταιρείες, οι οποίες την έχουν. Όμως κατά το δημοσιονομικό έλεγχο πρέπει οπωσδήποτε να παρίσταται υπάλληλος της Υπηρεσίας Δημοσιονομικών Ελέγχων. Αυτή η παρουσία θα μπορούσε να θεραπεύσει το πρόβλημα συνταγματικότητας, το οποίο δημιουργεί η συγκεκριμένη διάταξη. Και δεν είναι διόλου δύσκολο να το προβλέψετε αυτό, ώστε η παρουσία του υπαλλήλου να αποτελεί εγγύηση, για να τηρείται και η διάταξη του Συντάγματος που περιλαμβάνεται στο άρθρο 25 και ορίζει πως ο σεβασμός των δικαιωμάτων του Ανθρώπου τελεί υπό την εγγύηση του κράτους.
Σας ευχαριστώ.","ΠΡΟΚΟΠΗΣ ΠΑΥΛΟΠΟΥΛΟΣ",424
"71886"," Ο κ. Μητρόπουλος έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71887"," Ευχαριστώ, κύριε Πρόεδρε. 
Κυρίες και κύριοι συνάδελφοι, δεν σκόπευα να πάρω το λόγο, δεν παρακολούθησα και τη διαδικασία στη Διαρκή Επιτροπή, αλλά πήρα την έκθεση της Επιστημονικής Επιτροπής της Βουλής και είδα ότι το συνταξιοδοτικό «πακέτο», οι συνταξιοδοτικές ρυθμίσεις είναι σχεδόν εκτός Συντάγματος, κύριε Υπουργέ. Επαναλαμβάνει, δηλαδή ό,τι αναφέρει και στην έκθεσή του το Ελεγκτικό Συνέδριο. 
Υπ’ αυτήν την έννοια, συμπληρώνοντας τα όσα πολύ σημαντικά είπε και ο κ. Παυλόπουλος για το τελευταίο σημείο που σας επεσήμανε, τις ελεγκτικές εταιρείες, η Επιστημονική Επιτροπή λέει –ξέρω και τις ευαισθησίες σας, είστε και πανεπιστημιακός- «υπό το φως των ανωτέρω, θα ήταν ενδεχομένως σκόπιμο να διευκρινιστεί ότι οι ανωτέρω εξουσίες των ελεγκτών ασκούνται παρουσία δημοσιονομικού ελεγκτή ή υπαλλήλου των υπηρεσιών του δημοσίου». Αυτό δεν μπορεί να παρακαμφθεί, είναι αντισυνταγματικό. 
Για το προηγούμενο που επίσης έθιξε -και χαίρομαι που το έκανε- ο κ. Παυλόπουλος, δηλαδή τις αναδρομικές περικοπές των ειδικών μισθολογίων, έχετε σπουδαίο συνταγματικό κώλυμα εδώ, όπως υπάρχει και παραβίαση του πρώτου πρόσθετου πρωτοκόλλου. 
Κάποτε εδώ θα πρέπει να μιλήσουμε και για το κοινοβουλευτικό κεκτημένο. Είμαι νέος Βουλευτής και δεν έχω λόγο να το αναφέρω ή να το επικαλούμαι, αλλά υπάρχει ένας κοινοβουλευτικός πολιτισμός. Όταν έρχεται η Επιστημονική Επιτροπή της Βουλής και το Ελεγκτικό Συνέδριο και τα πέντε άρθρα του Κεφαλαίου Α΄, τις συνταξιοδοτικές ρυθμίσεις τις βγάζουν εκτός Συντάγματος, εκτός ευρωπαϊκού κεκτημένου, τι πρέπει να κάνουμε εμείς; Τι πρέπει να κάνουν οι Βουλευτές;
Για τις αναδρομικές περικοπές της Βουλής –σας διαβάζω τις τρεις σειρές- σας λέει και το Ελεγκτικό Συνέδριο και η Επιστημονική Επιτροπή: «Οι προτεινόμενες αναδρομικές περικοπές φαίνεται ότι διαταράσσουν την ισορροπία και παραβιάζουν το άρθρο 1 του Πρόσθετου Πρωτοκόλλου της ΕΣΔΑ». Τι σημαίνει αυτό; Θα το ψηφίσουμε; Τι θα κάνουν τα κόμματα της συγκυβέρνησης; Θα το ψηφίσουν;
Έρχομαι και στα άλλα, τα δικονομικά ζητήματα που έπρεπε να τα θίξει ο κ. Παυλόπουλος, διότι έχει άποψη και τα έχει πολεμήσει δικαίως και λυσιτελώς στα δικαστήρια.
Πρώτον, όσον αφορά τη στέρηση της προσωρινή σύνταξης, στο βάθος υφέρπει και μία πρόθεση -και πρέπει να προσέξουμε- να περικοπεί και η σύνταξη όσων φύγουν με αδικήματα, παραπτώματα κ.λπ.. 
Πρέπει να γνωρίζουν οι Έλληνες Βουλευτές ότι, όταν από τη Γαλλική Επανάσταση και την Αμερικανική, ο ευρωπαϊκός πολιτισμός έδινε στη χήρα ή στη γυναίκα ή στα παιδιά του εγκληματία δημόσιου υπαλλήλου το 1/3 των αποδοχών, μέχρι να αποταχθεί οριστικώς από την υπηρεσία, δεν το έδινε για να επιβραβεύσει τον εγκληματία-δημόσιο υπάλληλο, αλλά το έδινε για να αποφύγει η γυναίκα του και οι θυγατέρες του να γίνουν πόρνες και τα παιδιά του να γίνουν εγκληματίες, διότι βγαίνουν κάποιοι αμόρφωτοι στις τηλεοράσεις -δυστυχώς και από το χώρο της Αριστεράς- και εγκαλούν το δημόσιο, γιατί έπαιρναν ένα ποσό η γυναίκα και τα δύο ανήλικα παιδιά του υπαλλήλου που εγκλημάτισε. Και βεβαίως αυτός πρέπει να τιμωρηθεί, αλλά να τιμωρηθούν και τα ανήλικα παιδιά, επειδή κατά το διάστημα, εκκρεμεί η υπόθεσή του; Θα πάρουν τα 200 ή τα 300 ευρώ; 
Υπάρχει πολιτισμός δύο αιώνων στην Ευρώπη και πρέπει να προστατεύσουμε αυτόν τον πολιτισμό. Επαναλαμβάνω ότι ο μισθός, όταν χορηγείται και η σύνταξη όταν χορηγείται, δεν χορηγούνται για τον εγκληματία ή μισθωτό δημόσιο ή ιδιωτικό υπάλληλο. Δίδεται, γιατί ο μισθός και η σύνταξη προόρισται για τη συντήρηση των μελών των οικογενειών.
Συνεπώς, όταν στην αρχή, στο πρώτο άρθρο, λέτε για στέρηση της προσωρινής σύνταξης, πιθανώς και της μόνιμης σύνταξης, από αυτούς που απειθάρχησαν ή εγκλημάτησαν, να το δείτε, διότι υπάρχει κατάφωρη παραβίαση σπουδαίου ευρωπαϊκού πολιτισμού.
 Δεύτερον, έφεση. Να δω τι θα κάνουν και οι αξιότιμοι συνάδελφοι των κομμάτων της συγκυβέρνησης. Έφεση, κύριε Υπουργέ, κατά της πράξης κανονισμού σύνταξης. Παραβίαση όλων των διατάξεων του Πρώτου Πρόσθετου Πρωτοκόλλου της ΕΣΔΑ. Τι σημαίνει «ο ενδιαφερόμενος να μπορεί να προσφύγει εντός εξήντα ημερών και ο διευθυντής απεριορίστως»; Δηλαδή μετά τη δημοσίευση του νόμου σας, ο διευθυντής, όταν δει ότι το 1985 δόθηκε σύνταξη, έστω και με παραβίαση κάποιων διατάξεων, θα μπορεί να προσφύγει. Τι σημαίνει «εντός εξήντα ημερών ο ενδιαφερόμενος» και «χωρίς προθεσμία», όπως διαβάζω, «για το διευθυντή της υπηρεσίας»; Υπάρχει μία ανισότητα στη δικονομική συμπεριφορά του δημοσίου και έχει καταδικαστεί η πατρίδα μας για την ανισότητα στα δικονομικά όπλα του δημοσίου και των απλών πολιτών.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό.
Τρίτον, τι σημαίνει, κύριε Υπουργέ, ότι η πράξη για τη σύνταξη ανακαλείται οποτεδήποτε, από το διευθυντή που χορήγησε τη σύνταξη; Ποιος θα ψηφίσει αυτό; Τι σημαίνει ότι η πράξη σύνταξης ανακαλείται οποτεδήποτε, χωρίς προθεσμία, από τη διεύθυνση ή την υπηρεσία που χορήγησε τη σύνταξη; Τι σημαίνει; Σε ποιο Σύνταγμα υπακούει και σε ποιο ευρωπαϊκό κεκτημένο υπακούει;
Και τελειώνω. Τι σημαίνει ότι ανακαλείται η απόφαση της σύνταξης, χωρίς χρονικό περιορισμό; Τα δικαστήρια τα ξέρει ο κ. Παυλόπουλος. Μαζί τα πολεμήσαμε στο Συμβούλιο της Επικρατείας. Υπάρχει ένα εύλογο διάστημα που και ποινικό να έχει γίνει το ζήτημα ή να έχει χορηγηθεί η σύνταξη και με παρατυπίες, έχει ορίσει μέχρι τώρα η νομολογία των δικαστηρίων ένα πεντάχρονο, που το θεωρεί εύλογο χρόνο, πέραν του οποίου κανένας, έστω και εάν κάποιος ωφελήθηκε από μία σύνταξη, δεν μπορεί να παρέμβει. Τι σημαίνει ότι απεριορίστως μπορεί να ανακαλέσει η διεύθυνση τη σύνταξη και πόσο πίσω να πάει;
Και θα τελειώσω με αυτό. Επειδή δύο συνάδελφοι, από τα κόμματα της συγκυβέρνησης μίλησαν για τομή των θεσμών της προσωρινής σύνταξης –και ότι αυτό γίνεται για πρώτη φορά- θέλω να καταθέσω στο Σώμα –γι’ αυτό μίλησα για αναγκαιότητα γνώσης του κοινοβουλευτικού κεκτημένου- ότι δεν μπορεί να έρχονται συνάδελφοι και να λένε ότι για πρώτη φορά ψηφίζεται ο θεσμός της προσωρινής σύνταξης, όταν εγώ έχω την τιμή να σας καταθέσω το ν.1305/1982, ισχύοντα νόμο, ο οποίος αναφέρει στο άρθρο 12: «Με προεδρικά διατάγματα που εκδίδονται κ.λπ., μπορεί να καθορίζεται προσωρινή σύνταξη εκ μέρους των υπηρεσιών».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΛΕΞΙΟΣ ΜΗΤΡΟΠΟΥΛΟΣ",319
"71888"," Ολοκληρώστε, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71889"," Τελειώνω, κύριε Πρόεδρε.
Και θα καταθέσω και δύο προεδρικά διατάγματα, το 258/83 και το 392/83, που όριζαν το εξής: προσωρινή σύνταξη.
Σας διαβάζω το άρθρο 5 του νόμου του προεδρικού διατάγματος του 1983: «Το ποσό της προσωρινής σύνταξης είναι ίσο με το κάθε φορά και κατά κατηγορία κατώτατο όριο σύνταξης του συγκεκριμένου οργανισμού». 
Συνεπώς, όταν ερχόμαστε –και πράγματι σε θετική κατεύθυνση- και ορίζουμε, επανορίζουμε, το θεσμό της προσωρινής σύνταξης, θα πρέπει να ενημερώνονται οι συνάδελφοι που εισηγούνται ότι εδώ και τριάντα ένα χρόνια η πατρίδα μας έχει νόμο, έχει και δύο εξουσιοδοτικά προεδρικά διατάγματα, που όρισαν το θεσμό αυτό, αλλά πολλές χιλιάδες συμπατριωτών μας ταλαιπωρήθηκαν, αναμένοντας τη σύνταξη και την προσωρινή και την οριστική.
Σας ευχαριστώ πολύ.
 (Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"71890"," Κι εμείς ευχαριστούμε. Αν δεν κάνω λάθος, κύριε Μητρόπουλε, τότε ήσασταν Γενικός Γραμματέας του Υπουργείου Εργασίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71891"," Ήμουν στην πρώτη περίοδο ειδικός σύμβουλος επί νομοθετικών θεμάτων μέχρι το 1984. Και αυτό το σχέδιο νόμου, επί αειμνήστου Βερυβάκη, το αναζητήσαμε σε κάποια χώρα της Σκανδιναβίας, που ίσχυε η προσωρινή σύνταξη, το ανεζήτησα, το γνώριζα και γι’ αυτό είχα την τιμή να το αναφέρω στο Σώμα. 
Σας ευχαριστώ.","ΑΛΕΞΙΟΣ ΜΗΤΡΟΠΟΥΛΟΣ",319
"71892"," Κύριε Πρόεδρε, μπορώ να έχω το λόγο για ένα λεπτό;","ΧΡΗΣΤΟΣ ΣΤΑΪΚΟΥΡΑΣ",476
"71893"," Παρακαλώ, κύριε Σταϊκούρα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71894"," Άκουσα με προσοχή τόσο τον κ. Παυλόπουλο όσο και τον κ. Μητρόπουλο στις τοποθετήσεις τους. Στο σημείο που αφορά τους δημοσιονομικούς ελέγχους, πράγματι, προτιθέμεθα να κάνουμε μία προσθήκη, η οποία να λέει ότι ο έλεγχος θα γίνεται υπό την εποπτεία υπαλλήλου της αρμόδιας υπηρεσίας και θα την διατυπώσουμε καταλλήλως. 
Κύριε Μητρόπουλε, κάνατε μία μικρή αναφορά στο ζήτημα του δικαιώματος για σύνταξη ή καταβολή, που δεν μπορεί να ασκηθεί αν ο δικαιούχος καταδικαστεί στην ποινή της κάθειρξης. Επειδή έχω εδώ μπροστά μου τον Κώδικα Πολιτικών και Στρατιωτικών Συντάξεων –αυτό είναι το άρθρο 63 που επικαλεστήκατε- στο άρθρο 64, παράγραφος 2 λέει: «η σύζυγος και τα τέκνα αυτού που καταδικάστηκε, στο άρθρο 63, παράγραφος 1, δικαιούνται, στο χρονικό διάστημα που δεν μπορεί να ασκηθεί απ’ αυτόν δικαίωμα για σύνταξη ή καταβολή, να πάρουν τη σύνταξη αυτή».","ΧΡΗΣΤΟΣ ΣΤΑΪΚΟΥΡΑΣ",476
"71895"," Αναφέρθηκα σε δημοσιογραφικές αναφορές. Έχετε δίκιο.","ΑΛΕΞΙΟΣ ΜΗΤΡΟΠΟΥΛΟΣ",319
"71896"," Εντάξει, τότε εγώ μιλάω επί της ουσίας.
Επίσης θα ήθελα να σας πω το εξής: Πράγματι είναι μία τομή για το δημόσιο. Κατ’ αρχάς και μόνο λεκτικά να το δείτε, μιλάμε για προκαταβολή σύνταξης, όταν κάποιος βγαίνει στη σύνταξη και όχι για τρίμηνες αποδοχές. Μέχρι τώρα δηλαδή, δήλωνε κάποιος ότι θα βγει στη σύνταξη και έπαιρνε τρίμηνες αποδοχές. Τώρα ακόμα και λεκτικά, είναι σωστό να μιλάμε για προκαταβολή σύνταξης.
Δεύτερον, αποδέχομαι αυτό που λέτε, ότι στον ιδιωτικό τομέα ουσιαστικά γινόταν αυτό και γινόταν και με ρυθμίσεις του ν. 3996/2011. Αυτές όμως δεν είχαν εφαρμοστεί ποτέ στο δημόσιο, γιατί δεν είχε γνωμοδοτήσει κατ’ αρχήν επί του περιεχομένου της το Ελεγκτικό Συνέδριο, σύμφωνα με το άρθρο 73 του Συντάγματος.
Επιπρόσθετα όμως –και αυτό είναι ιδιαίτερα σημαντικό- σύμφωνα με τις εν λόγω διατάξεις, η διαδικασία της προκαταβολής από το δημόσιο θα ήταν εξαιρετικά γραφειοκρατική και θα επιβάρυνε περαιτέρω το χρονοδιάγραμμα κανονισμού της σύνταξης του υπαλλήλου και εξηγούμαι: Η εφαρμογή στο δημόσιο της προσωρινής σύνταξης του νόμου του 2011, που επικαλούνται κάποιοι συνάδελφοι, θα είχε ως αποτέλεσμα, τουλάχιστον το διπλασιασμό του χρόνου απονομής της σύνταξης, αλλά και την ανάγκη για αύξηση κατά πολύ, του αριθμού των υπαλλήλων της υπηρεσίας συντάξεων, αφού ο φάκελος του υπαλλήλου θα έπρεπε να εξεταστεί δύο φορές –μία φορά για τη χορήγηση προκαταβολής και μία για τη χορήγηση της οριστικής σύνταξης- ενώ με τις διαδικασίες που ισχύουν μέχρι σήμερα στο δημόσιο, ο φάκελος εξετάζεται μία φορά.
Συνεπώς επί της ουσίας, οι διατάξεις του παρόντος σχεδίου νόμου δεν έχουν ως προς το περιεχόμενό τους σχέση με εκείνη τη νομοθετική πρωτοβουλία, αφού η όλη διαδικασία της προκαταβολής θα διενεργείται ηλεκτρονικά, χωρίς μεσολάβηση υπαλλήλων που ασχολούνται στον κανονισμό των συντάξεων.
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"71897"," Κι εμείς ευχαριστούμε.
Ορίστε, κύριε Κουκουλόπουλε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71898"," Ευχαριστώ, κύριε Πρόεδρε.
Κυρίες και κύριοι συνάδελφοι, ζήτησα να πάρω το λόγο στο παρόν νομοσχέδιο, για να εστιάσω την προσοχή μου και την προσοχή σας σε δύο σημεία:
Πρώτον, θέλω να εστιάσω σε τρεις συγκεκριμένες τροπολογίες: Η μια τροπολογία έχει ήδη γίνει αποδεκτή από τον Υπουργό. Είναι αυτή που υπογράψαμε Βουλευτές του ΠΑΣΟΚ, της Νέας Δημοκρατίας και της ΔΗΜΑΡ και αφορά προσωπικό, που παρέχει υπηρεσίες καθαριότητας στο Υπουργείο Οικονομικών. Εκφράζουμε την ικανοποίηση μας βέβαια που έγινε αποδεκτή αυτή η πρωτοβουλία μας. 
Η δεύτερη τροπολογία, κύριε Υπουργέ, είναι αυτή που αφορά τη ρύθμιση των οφειλών προς το Ταμείο Νομικών από πυρόπληκτες και σεισμόπληκτες περιοχές. Επανυποβάλλεται για δεύτερη φορά. Πιστεύω ότι σήμερα πρέπει να τεθεί το ζήτημα, για να έχουμε μια επαρκή απάντηση στην κατ’ άρθρο συζήτηση. Πρέπει να γίνει αποδεκτή αυτή η τροπολογία που καταθέτουμε για δεύτερη φορά -ξαναλέω- και αφορά ρυθμίσεις οφειλών στο Ταμείο Νομικών.
Τρίτον να δηλώσω την υποστήριξή μου -παρότι δεν υπογράφω, παρότι το θεωρώ τυπικό ζήτημα, έχει την υποστήριξη όλης της Κοινοβουλευτικής Ομάδας του ΠΑΣΟΚ- σχετικά με την τροπολογία που έχει ήδη κατατεθεί για ένα ζήτημα, κύριε Υπουργέ, που σας είναι απολύτως γνωστό. Αναφέρομαι στην κατάφωρη αδικία που υφίστανται οι επιτυχόντες του τελευταίου διαγωνισμού του ΑΣΕΠ ως ΠΕ, οι οποίοι ακριβώς, λόγω του όγκου, του μεγάλου αριθμού και της πολύπλοκης διαδικασίας εξέτασης, είδαν να βγαίνουν τα αποτελέσματα τους δύο μήνες μετά και σήμερα, να μην παίρνουν την υπερβάλλουσα διαφορά, ενώ την παίρνουν εργαζόμενοι ΔΕ και ΤΕ του ιδίου διαγωνισμού. Νομίζω ότι είναι μια αδικία. Ζητήσατε τη στήριξη από την Κοινοβουλευτική Ομάδα του ΠΑΣΟΚ, την έχετε ολόθερμη αυτήν τη στήριξη. Ας μη μιλήσω για άλλα κόμματα, νομίζω πως είναι απρέπεια. Θα μιλήσουν και τα άλλα κόμματα. Πιστεύω ότι κατά τη συζήτηση των τροπολογιών στην κατ’ άρθρο συζήτηση, πρέπει και αυτές οι δύο τροπολογίες, για το Ταμείο Νομικών και για τους ΠΕ του Υπουργείου Οικονομικών, να γίνουν αποδεκτές.
Το δεύτερο σημείο στο οποίο θέλω να εστιάσω την προσοχή σας, κυρίες και κύριοι συνάδελφοι, και για το οποίο ζήτησα το λόγο, είναι το γεγονός ότι τίθεται ένα ερώτημα που πρέπει να απαντήσουμε: Τι είναι αυτές οι τροπολογίες στις οποίες αναφέρθηκε στην ολοκληρωμένη και καθαρή τοποθέτηση που έκανε ο ειδικός αγορητής του ΠΑΣΟΚ, ο συνάδελφος κ. Γκόκας, ο οποίος μίλησε για μία-μία τις διατάξεις και τις πλευρές που έχει αυτό το νομοσχέδιο; Τι είναι ακριβώς; Είναι μικρορρυθμίσεις, μικροδιευθετήσεις; Είναι μια ασπιρίνη για βαριά ασθένεια; Δεν έχουμε επίγνωση των θυσιών που έχουν υποστεί οι Έλληνες πολίτες; 
Άκουγα σήμερα το πρωί τον Αρχηγό της Αξιωματικής Αντιπολίτευσης να κάνει δηλώσεις, γιατί συμπληρώθηκαν τρία χρόνια από την προσφυγή της χώρας στο μηχανισμό του μνημονίου.
Εγώ λοιπόν θέλω από το Βήμα της Βουλής να πω ότι είμαι περήφανος που είμαι μέλος της Κοινοβουλευτικής Ομάδας του ΠΑΣΟΚ, που εδώ και τρία χρόνια μόνη της για μεγάλο χρονικό διάστημα, μαζί με άλλους εδώ και δέκα μήνες, σηκώνουμε ένα σταυρό μαρτυρίου, σηκώνουμε το βάρος μια συγκεκριμένης προσπάθειας. Ποια ήταν αυτή η προσπάθεια; Ποια ήταν τα κεντρικά ζητούμενα αυτής της προσπάθειας; 
Το πρώτο κεντρικό ζητούμενο ήταν η χώρα να έχει ασφαλείς τράπεζες. Ακούσαμε χθες τον Υπουργό Οικονομικών της Γερμανίας να λέει ότι από εδώ και στο εξής, όποιο τραπεζικό ίδρυμα σε όλη την Ευρωζώνη έχει πρόβλημα, το βάρος του θα το σηκώνουν κατά σειρά οι μέτοχοι, οι ομολογιούχοι και οι καταθέτες. Η Ελλάδα έχει ένα παλαιού τύπου πρόγραμμα, το οποίο συμπτωματικά ψηφίστηκε  σε αυτήν την Αίθουσα στις 12 Φλεβάρη του 2012, την ημέρα ακριβώς που γεννήθηκε το νέο πολιτικό σύστημα της χώρας, που γεννήθηκαν ή μετακινήθηκαν από εκεί που βρίσκονταν, κομματικοί σχηματισμοί. 
Ο πρώτος στόχος λοιπόν έχει επιτευχθεί. Η χώρα μας έχει τις ασφαλέστερες και καλύτερες τράπεζες και ολοκληρώνεται η ανακεφαλαιοποίηση των τραπεζών αυτήν την εβδομάδα και μάλιστα όχι με επώδυνο τρόπο για τους Έλληνες καταθέτες. Όσοι πήραμε το βάρος αυτών των αποφάσεων, έχουμε κάθε λόγο να αισθανόμαστε σήμερα περήφανοι.
Δεύτερον, ως προς τη διαγραφή μεγάλου μέρους του χρέους, έχω ακούσει πάρα πολλές φορές σ’ αυτήν την Αίθουσα, αυτά τα τρία χρόνια, για επαχθές χρέος, για το ένα, για το άλλο, για παραπέρα. Αυτήν τη στιγμή έχει διαγραφεί το 63% του χρέους που βάρυνε τις πλάτες των Ελλήνων πολιτών και των μελλοντικών γενεών, ως αποτέλεσμα αποφάσεων, που μόνοι μας παίρναμε για δυόμισι χρόνια και μαζί με άλλους εδώ και δέκα μήνες. 
Τρίτον, έπρεπε να μειωθεί δραματικά το έλλειμμα με το οποίο πορευόμασταν χρόνια. Θέλω να θυμίσω ότι το 2009 παρεδόθη από τη Νέα Δημοκρατία  στο ΠΑΣΟΚ μία οικονομία –και βγάζω απ’ έξω τους λογαριασμούς αποπληρωμής του χρέους- η οποία είχε την εξής εικόνα: Εισέπραξε το κράτος 50 δισεκατομμύρια και δαπάνησε σε μία χρονιά, όχι σε έκτακτες δαπάνες, 75 δισεκατομμύρια. 
Μπορούμε και πρέπει να γυρίσουμε σ’ αυτήν την κατάσταση; Υπάρχει έστω ένας στην Αίθουσα που ισχυρίζεται κάτι τέτοιο; Έπρεπε να μείνουμε απαθείς και αδρανείς σ’ αυτήν την κατάσταση; Υπονόμευε ή δεν υπομόνευε αυτή η ανεύθυνη πρακτική το μέλλον της πατρίδας και της νέας γενιάς; 
Σήμερα είμαστε κοντά στο να πάμε σε πλεονάσματα και άκουσα με ικανοποίηση, κύριε Υπουργέ, το οικονομικό επιτελείο να δηλώνει, να θριαμβολογεί –και καλά κάνει- για τις επιδόσεις που είχαμε στο έλλειμμα του 2012. Πρέπει όμως να θυμίσω με σαφήνεια απ’ αυτό το Βήμα, πως ό,τι επιτύχαμε στο έλλειμμα του 2012, είναι αποτέλεσμα των θυσιών του ελληνικού λαού και των αποφάσεων που πήρε η Κοινοβουλευτική Ομάδα του ΠΑΣΟΚ, μόνη της –ξαναλέω- αυτή η αποδεκατισμένη σήμερα Κοινοβουλευτική Ομάδα. Για τις αποφάσεις που πήραμε όλοι μαζί, θα κάνουμε ταμείο του χρόνου, το 2014, για το έλλειμμα του 2013.
Και στους τρεις λοιπόν μεγάλους στόχους που είχαμε βάλει, σήμερα κάπου φτάνουμε. Γι’ αυτόν ακριβώς το λόγο και σήμερα, στη συνάντηση που είχαμε οι αντιπροσωπείες των κομμάτων με τον κ. Στουρνάρα, προτείναμε τώρα, στα μέτρα που θα ψηφίσουμε πριν από την Κυριακή, να συμπεριληφθεί η αποκλιμάκωση του ΦΠΑ εστίασης. Μ’ αυτήν την οπτική, κυρίες και κύριοι συνάδελφοι της Αντιπολίτευσης, πρέπει να δείτε και τις τροπολογίες για τις οποίες μιλάμε και τις επιμέρους ρυθμίσεις. 
Ναι, τώρα όλα έχουν ένα διαφορετικό νόημα. Έχουμε φτάσει στο τέλος μίας μεγάλης προσπάθειας και μπορούμε πλέον και επιβάλλεται να μιλήσουμε διαφορετικά, να ιεραρχήσουμε προτεραιότητες, να μιλήσουμε για τα προγράμματα ανάσχεσης της ανεργίας, να μιλήσουμε για τα ζητήματα ρευστότητας στην πραγματική οικονομία, να μιλήσουμε τώρα για ανάπτυξη και για τις μεγάλες μεταρρυθμίσεις, που δεν πρέπει επ’ ουδενί να πάνε πίσω και βέβαια, να μείνουμε σταθερά προσανατολισμένοι στη δημοσιονομική πειθαρχία την οποία επιτύχαμε με τεράστιους κόπους και θυσίες. 
Δεν έχει κανείς δικαίωμα να γυρίσει το ρολόι του χρόνου πίσω κι εμείς βέβαια, έχουμε να πούμε ότι αυτήν την προσπάθεια, που μόνοι μας ξεκινήσαμε, δεν έχουμε κανένα λόγο να την εγκαταλείψουμε. Θα συνεχίσουμε πρώτοι και καλύτεροι, συμμετέχοντας προτρεπτικά και επικουρικά σε κάθε κυβερνητική προσπάθεια, που θα δίνει νόημα σ’ αυτήν την προσπάθεια που ξεκίνησε πριν από τρία χρόνια. 
Ευχαριστώ. 
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"71899"," Κι εμείς ευχαριστούμε, κύριε Κουκουλόπουλε.
Το λόγο έχει ο κ. Δημήτριος Αναγνωστάκης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71900"," Ευχαριστώ, κύριε Πρόεδρε.
Κυρίες και κύριοι συνάδελφοι, αποφεύγω να απαντώ σε προκλήσεις, αλλά για την αποκατάσταση της ιστορίας και της τάξης θα τονίσω σε προηγούμενο ομιλητή του ΣΥΡΙΖΑ, τον κ. Μητρόπουλο, ότι από την πλευρά της ΔΗΜΑΡ δεν χαρακτηρίστηκε τομή το συγκεκριμένο νομοσχέδιο.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71901"," Για πρώτη φορά...","ΑΛΕΞΙΟΣ ΜΗΤΡΟΠΟΥΛΟΣ",319
"71902"," Ένα είναι αυτό. 
Το δεύτερο που θέλω να επισημάνω –και επικαλούμαι τη μαρτυρία και άλλων συναδέλφων μελών της Επιτροπής Οικονομικών Υποθέσεων- είναι, ότι ελλιπώς ενημερωμένοι ήταν Βουλευτές της δικής σας Κοινοβουλευτικής Ομάδας και μάλιστα επέμεναν στο λάθος και διορθώθηκε μετά από παρέμβαση της δικής μας ειδικής αγορήτριας.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71903"," Έχει συμβεί κι αυτό.","ΑΛΕΞΙΟΣ ΜΗΤΡΟΠΟΥΛΟΣ",319
"71904"," Σας ευχαριστώ που το αναγνωρίζετε. Επειδή απουσιάζει, δεν θα αναφερθώ στο όνομά του. 
Άρα λοιπόν, για να είμαστε σε έναν κώδικα έντιμης πολιτικής επικοινωνίας, θα ευχόμουν να αποφεύγονται διδακτισμοί και συμβουλές σε άλλους πολιτικούς χώρους και ο καθένας να υπερασπίζεται την πολιτική του προσέγγιση, όπως αυτός την οριοθετεί, με βάση και την ιδεολογία του, αλλά και το πώς κάθε φορά αντιμετωπίζει το πρόβλημα που είναι μπροστά μας ως πρόκληση. Εμείς αυτό κάνουμε. Ως Αριστερά της ευθύνης στεκόμαστε κάθε φορά, απέναντι στο νομοσχέδιο και επί του συγκεκριμένου, παίρνουμε θέση. Σαφώς και δεν είναι τομή το νομοσχέδιο, σαφώς και δεν είναι η πρώτη φορά, όμως λύνει πρόβλημα και ας το παραδεχθούμε. Είναι σε μία σωστή, θετική κατεύθυνση η κυβερνητική πρωτοβουλία αυτής της Κυβέρνησης εθνικής ευθύνης. 
Νομίζετε ότι είναι ευχαριστημένοι όλοι αυτοί οι πολίτες που συνωστίζονται για ενάμισι και δύο χρόνια, έχοντας ως ελπίδα, κάποια στιγμή να έρθει η ώρα να πάρουν τη σύνταξη; Είναι ευχαριστημένοι από αυτήν την πραγματικότητα; Τι κάνει λοιπόν αυτό το νομοσχέδιο; Έρχεται και δίνει το 50% ως προκαταβολή, σε αυτούς τους ανθρώπους που το δικαιούνται, δεν τους κάνουμε χάρη. Αλλά λύνεται ένα πρόβλημα που έχει δημιουργηθεί, με βάση τη δημοσιονομική κατάσταση που αντιμετωπίζει η χώρα. 
Και όχι μόνο αυτό, αλλά -μετά και από δικές μας παρεμβάσεις- έγιναν θετικές παρατηρήσεις όλων των πτερύγων και κάποιες έγιναν αποδεκτές. Για παράδειγμα, η τροπολογία για τις καθαρίστριες, που αναφέρθηκε προηγουμένως, από τον κ. Κουκουλόπουλο, ήταν και πρόταση στελέχους της δικής σας Κοινοβουλευτικής Ομάδας και έγινε αποδεκτό. Να μην το χαιρετίσουμε;","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71905"," Όχι πρόταση.","ΠΑΝΑΓΙΩΤΗΣ ΛΑΦΑΖΑΝΗΣ",279
"71906"," Πρόταση τροπολογίας.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71907"," Διαβάστε την τροπολογία.","ΠΑΝΑΓΙΩΤΗΣ ΛΑΦΑΖΑΝΗΣ",279
"71908"," Να ολοκληρώσω και μετά, να πείτε και εσείς την άποψή σας;","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71909"," Παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71910"," Παρ’ όλα αυτά όμως, θα πρέπει να γίνει μία αναγνώριση ότι αυτή η προσπάθειά σας ευοδώθηκε, έχει ένα αίσιο τέλος. Έρχεται μία τροπολογία και επιλύει ένα πρόβλημα που σερνόταν.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71911"," Μόνο δική τους ήταν;","ΑΝΤΩΝΙΟΣ ΜΠΕΖΑΣ",343
"71912"," Όχι μόνο δική τους. 
Αλλά θέλω να μιλήσω για τη διαβούλευση, διότι έγινε διαβούλευση, ακρόαση φορέων και μία εσωτερική επεξεργασία, κύριε Μπέζα. Ως Πρόεδρος της επιτροπής έχετε σφαιρικότερη άποψη από εμέ, γιατί παρακολουθείτε ολόκληρη τη διαδικασία. Έγινε διαβούλευση και αυτή η διαβούλευση απέφερε καρπούς. Υπό την έννοια αυτή λοιπόν, εμείς ως μία Αριστερά -επαναλαμβάνω- της ευθύνης θα στηλιτεύουμε τα όποια αρνητικά, αλλά θα επιδοκιμάζουμε και τα όποια θετικά. 
Έτσι λοιπόν, είναι θετικό το ότι λύνεται αυτό το πρόβλημα με την προκαταβολή των συντάξεων και βεβαίως είναι θετικό, γιατί αναγνωρίστηκε ότι και η κατάργηση της επιτροπής ελέγχου για τη συνταξιοδότηση, περισσότερα προβλήματα δημιουργούσε παρά επέλυε. Άρα λοιπόν τώρα, υπάρχει η δυνατότητα προσφυγής βεβαίως στο Ελεγκτικό Συνέδριο, έτσι ώστε και συντόμευση χρόνου να έχουμε και πιο γρήγορα και αποτελεσματικά να δικαιώνεται όποιος προσφεύγει στο Ελεγκτικό Συνέδριο. Αυτά ως προς το Κεφάλαιο Α΄. Δεν έχω να πω περισσότερα, γιατί η κ. Ξηροτύρη που είχε τη βασική εισήγηση, τα έχει αναλύσει. 
Θέλω να σταθώ όμως στο Κεφάλαιο Β΄, για τους αδρανείς καταθετικούς λογαριασμούς. Δεν είναι θετικό; Υπάρχει κάποιος που διαφωνεί στο ότι γίνεται για πρώτη φορά κάτι, που έπρεπε να είχε γίνει εδώ και πάρα πολλά χρόνια; Δηλαδή, μετά από ένα συγκεκριμένο χρονικό διάστημα και αφού οι τράπεζες για τρεις συνεχείς φορές ενοχλήσουν τους δικαιούχους των λογαριασμών, εάν δεν απαντήσουν αυτοί ή οι κληρονόμοι τους, το κράτος, το δημόσιο εισπράττει αυτά τα ποσά. Και εδώ μπαίνει το ζήτημα και εδώ θα έπρεπε να επιμείνουμε όλοι μας να υπάρχει συγκεκριμένος κωδικός, έτσι ώστε να αντιμετωπίζονται κοινωνικές ανάγκες ιδιαίτερα ευπαθών ομάδων της ελληνικής κοινωνίας. Εμείς θα επιμείνουμε σε αυτό και νομίζω ότι θα έχει τελικά και αυτή η διεκδίκηση ένα θετικό αποτέλεσμα. 
Για το άρθρο 4, το οποίο αποσύρθηκε μετά από παρέμβαση της Δημοκρατικής Αριστεράς, δεν έχω να πω κάτι περισσότερο παρά να συμπληρώσω και να ενισχύσω αυτό που ειπώθηκε από την εισηγήτριά μας, την κ. Ξηροτύρη, ότι θα πρέπει να το αντιμετωπίσουμε στο αμέσως προσεχές μέλλον γιατί υπάρχει πρόβλημα στο συγκεκριμένο Ταμείο Παρακαταθηκών και Δανείων.
Θέλω να σταθώ σε κάποιες τροπολογίες και αυτό γιατί νιώθω την ανάγκη να αναδείξω αυτό που ειπώθηκε, ότι πραγματικά πρέπει να λειτουργούμε με βάση την κοινοβουλευτική διαδικασία και να σεβόμαστε το προϊόν της δουλειάς μας. 
Έτσι, αρκετές υπουργικές τροπολογίες είναι αποτέλεσμα της δικής μας επεξεργασίας στην επιτροπή, που συνεδρίασε τρεις φορές με την ακρόαση φορέων. Βεβαίως, αναφέρομαι και στη δεύτερη υπουργική τροπολογία, που με βάση και τις ερωτήσεις που είχαν γίνει τόσο από τη Δημοκρατική Αριστερά όσο και από άλλες Κοινοβουλευτικές Ομάδες, είτε επιλύει ζητήματα, όπως για παράδειγμα η πληρωμή του υπολοίπου στην δακοκτονία στην Ηλεία, είτε αντιμετωπίζει το πρόβλημα με τις εφημερίες των γιατρών και τις πρόσθετες αμοιβές προσωπικού κ.λπ.. 
Θα κλείσω λέγοντας μόνο μια κουβέντα για το ζήτημα της αξιοποίησης της περιουσίας από κληροδοτήματα. Τρεις ερωτήσεις -δύο επίκαιρες και μία απλή- είχα καταθέσει στο Υπουργείο Οικονομικών, γιατί υπάρχει μια πηγή εσόδων που μένει αναξιοποίητη: τα κληροδοτήματα. Η προσέγγιση που μπορεί να εισπράξει το ελληνικό δημόσιο είναι 10 δισεκατομμύρια. Έτσι, με αυτήν την τροπολογία θεωρώ ότι γίνεται το πρώτο βήμα για να υπάρξει μια νέα πηγή εσόδων, για να καλύψουμε τις ανάγκες της ελληνικής οικονομίας και της ελληνικής κοινωνίας. 
Κλείνω, κύριε Πρόεδρε και ευχαριστώ για την ανοχή σας. Για άλλη μια φορά θα πούμε ότι έχουμε αναλάβει μια μεγάλη πολιτική ευθύνη ως Δημοκρατική Αριστερά, να στηρίζουμε τα θετικά και να είμαστε σκληρά, κριτικά και απέναντι σε ό,τι δεν βοηθάει ώστε να σωθεί η ελληνική οικονομία και να σταθεί στα πόδια της η ελληνική κοινωνία. 
Ευχαριστώ πολύ. 
(Χειροκροτήματα από την πτέρυγα της ΔΗΜΑΡ)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"71913"," Κι εμείς ευχαριστούμε, κύριε Αναγνωστάκη. 
Παρακαλώ τον πρώην Υφυπουργό, Βουλευτή Θεσπρωτίας, κ. Μπέζα να πάρει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71914"," Ευχαριστώ, κύριε Πρόεδρε. 
Κύριε Αναγνωστάκη, κύριε συνάδελφε, το Δημόσιο δεν μπορεί να πάρει 10 δισεκατομμύρια από τα κληροδοτήματα, διότι τα κληροδοτήματα είναι νομικά πρόσωπα ιδιωτικού δικαίου. Υπάρχουν, όμως, θέματα διαφανούς και ορθής διαχείρισης σε σχέση με τα κληροδοτήματα, θέματα συνεργιών και θέματα με τις σχολάζουσες κληρονομιές, όπου από εκεί το Δημόσιο, πράγματι, μπορεί να πάρει πάρα πολλά χρήματα. Γι’ αυτό πρέπει η Κυβέρνηση και το Υπουργείο Οικονομικών να φέρουν εδώ στο Κοινοβούλιο όσο το δυνατόν συντομότερα το σχετικό νομοθετικό πλαίσιο.
Κυρίες και κύριοι συνάδελφοι, το θετικό με το νομοσχέδιο το οποίο συζητούμε σήμερα -για να έρθω στο κυρίως θέμα μας- είναι ότι πρόκειται για μια νομοθετική πρωτοβουλία της Κυβέρνησης και του Υπουργείου Οικονομικών, που δεν έχει προκύψει με βάση τα όσα έχουν συμφωνηθεί με τους εταίρους και δανειστές μας. Επομένως, αυτή η νομοθετική πρωτοβουλία δεν αποτελεί υποχρέωση στη διαδικασία εφαρμογής του προγράμματος δημοσιονομικής προσαρμογής. 
Αποδεικνύει, λοιπόν, το νομοσχέδιο το οποίο συζητούμε, ότι υπάρχουν περιθώρια ελευθερίας κινήσεων, υπάρχουν περιθώρια να βελτιώσουμε και να αντιμετωπίσουμε χρόνιες δυσλειτουργίες του δημόσιου τομέα, υπάρχουν περιθώρια να διευκολύνουμε τους πολίτες στην καθημερινότητά τους, ιδιαίτερα σ’ αυτήν τη δύσκολη συγκυρία και υπάρχουν περιθώρια για να ενισχύσουμε τη δημοσιονομική διαχείριση χωρίς να περιμένουμε τις «οδηγίες-απαιτήσεις» των δανειστών μας. 
Το θετικό, επίσης, είναι ότι γι’ αυτό το νομοσχέδιο προηγήθηκε εξαντλητική διαβούλευση σε επίπεδο κυβερνητικών εταίρων και σε επίπεδο φορέων και πολιτών, αλλά και στο επίπεδο της κοινοβουλευτικής διαδικασίας. Είναι προς τιμήν -οφείλω να το ομολογήσω- του παριστάμενου σήμερα Αναπληρωτή Υπουργού Οικονομικών κ. Σταϊκούρα ότι ενσωμάτωσε παρατηρήσεις και προτάσεις συναδέλφων που προέκυψαν κατά την επεξεργασία του νομοσχεδίου στην αρμόδια Επιτροπή Οικονομικών Υποθέσεων, στο κείμενο το οποίο συζητούμε σήμερα. 
Το νομοσχέδιο αυτό, όμως, έρχεται και σε μια χαρακτηριστική περίοδο και εδώ πιστεύω ότι πρέπει να κάνουμε μια ιδιαίτερα αναφορά. Είναι η πρώτη φορά που η τακτική αξιολόγηση του προγράμματος προσαρμογής -που έγινε πριν από λίγο διάστημα και επήλθε συμφωνία, όπως είναι γνωστό- δεν συνδέθηκε με νέα μέτρα ή με άλλες δραματικές ανακοινώσεις. 
Την ώρα, δηλαδή, που σε ολόκληρο τον κόσμο η αβεβαιότητα, η ανησυχία και η ανασφάλεια καλά κρατούν, η Ελλάδα και η ελληνική οικονομία φαίνεται ότι σταθεροποιούνται και αυτό οφείλεται σε μεγάλο βαθμό και στο πολιτικό κεφάλαιο που έχουν κερδίσει ο Πρωθυπουργός και αυτή η Κυβέρνηση συνολικά, πολιτικό κεφάλαιο που έχει κερδηθεί, διότι εκπληρώνονται στο μεγαλύτερο βαθμό οι δεσμεύσεις τις οποίες έχει αναλάβει η χώρα. Και εξηγώ γιατί:
Ο προϋπολογισμός του 2012 πήγε καλύτερα ακόμη και από τις προβλέψεις που υπήρχαν. Και το πρώτο τρίμηνο του προϋπολογισμού του 2013 πηγαίνει πάλι καλύτερα από τους στόχους που έχουν τεθεί. Μπορεί να υπάρχουν κάποιες αποκλίσεις από τους στόχους σε ορισμένες κατηγορίες εσόδων όπως είναι οι φόροι κατανάλωσης –και εδώ κατά την άποψή μου θα πρέπει να υπάρξουν διορθωτικές κινήσεις στη βάση της μείωσης ορισμένων συγκεκριμένων φορολογικών συντελεστών- όμως οι αποκλίσεις αυτές αντισταθμίζονται από υπεραποδόσεις σε άλλα έσοδα, όπως για παράδειγμα οι απολήψεις από την Ευρωπαϊκή Ένωση λόγω της καλής πορείας στην υλοποίηση του ΕΣΠΑ. Επομένως, συνολικά, η εκτέλεση του προϋπολογισμού κινείται καλύτερα και από τους στόχους που είχαν τεθεί. 
Επιταχύνεται η αποπληρωμή των ληξιπρόθεσμων οφειλών του δημοσίου. Η αποπληρωμή αυτή έχει ήδη αρχίσει και υπάρχουν πληρωμές της τάξης του 1,7 δισεκατομμυρίων ευρώ. Μέχρι σήμερα 1,7 δισεκατομμύρια ευρώ έχουν πέσει στην αγορά από οφειλές του δημοσίου προς τους ιδιώτες. 
Ολοκληρώνεται μέσα στα χρονοδιαγράμματα που είχαν τεθεί και με διασφαλισμένη τη χρηματοδότηση τις επόμενες εβδομάδες, η ανακεφαλαιοποίηση των τραπεζών που θα ενισχύσει τη ρευστότητα της ελληνικής οικονομίας. 
Ενεργοποιούνται το επόμενο διάστημα προγράμματα με πόρους των διαρθρωτικών ταμείων για τη στήριξη των μακροχρόνια ανέργων, για τη στήριξη των νοικοκυριών που δεν έχουν ούτε έναν εργαζόμενο, για τη στήριξη και την ασφαλιστική κάλυψη των μακροχρόνια ανασφάλιστων. Ξεκινούν πάλι μεγάλα έργα υποδομής όπως οι αυτοκινητόδρομοι, ενώ υπάρχουν οι προσδοκίες για ένα σημαντικό τουριστικό ρεύμα το φετινό καλοκαίρι. 
Όλα αυτά, δημιουργούν για πρώτη φορά την αισιοδοξία ότι στο τέλος της χρονιάς θα αντιστραφεί αυτή η συνεχής πτωτική πορεία που υπάρχει τα τελευταία έξι χρόνια στην ελληνική οικονομία. Αυτό, βέβαια, δεν σημαίνει σε καμμία περίπτωση ότι θα πρέπει να εφησυχάζουμε. Το εντελώς αντίθετο. Αυτό σημαίνει ότι θα πρέπει να βρισκόμαστε σε ακόμη μεγαλύτερη εγρήγορση. Και το λέω αυτό, διότι οι επόμενες αξιολογήσεις θα είναι ακόμα πιο κρίσιμες και καθοριστικές για την πορεία της χώρας και της οικονομίας στους τομείς των ιδιωτικοποιήσεων, των αλλαγών στο δημόσιο τομέα και στην πορεία εκτέλεσης του προϋπολογισμού. Και αυτό θα πρέπει να το αντιληφθούμε όλοι μας στην κυβερνητική πλειοψηφία. Διότι όποιος από εμάς, που είμαστε στην κυβερνητική πλειοψηφία δεν αντιλαμβάνεται τη σοβαρότητα της κατάστασης, θα μου επιτρέψετε να πω ότι είναι κατώτερος των περιστάσεων. 
Δεν μιλάω, βέβαια, για την Αντιπολίτευση, η οποία ζει στο δικό της πολιτικό κόσμο. Από τον ανεύθυνο λαϊκισμό και τους πειραματισμούς στρατηγικής του ΣΥΡΙΖΑ έως τον ανέξοδο και καταστροφικό πατριωτισμό των Ανεξάρτητων Ελλήνων. Δεν μιλάω –και θα μου επιτρέψετε την έκφραση- για τον αντιμνημονιασμό που όχι μόνο δεν υποχωρεί, αλλά εξελίσσεται πλέον καθαρά σε αντιευρωπαϊσμό με επιχειρήματα εξίσου σαθρά με εκείνα που ακούστηκαν από την πρώτη στιγμή που η Ελλάδα  βρέθηκε στο χείλος του γκρεμού. 
Μιλάω κυρίως για εμάς. Μιλάω για την κυβερνητική πλειοψηφία, που πρέπει να είμαστε υπεύθυνοι. Διότι το καλύτερο βέβαια είναι να μην μπαίνει κάποιος, να μην μπαίνει μία χώρα σε πρόγραμμα προσαρμογής. Από τη στιγμή, όμως, που θα μπει και βρίσκεται σε πρόγραμμα προσαρμογής και με δεδομένο ότι τα προγράμματα προσαρμογής συνεχώς αναθεωρούνται, η καλύτερη στιγμή για να τα αλλάξεις είναι αφού αρχίσεις να βγάζεις θετικά αποτελέσματα. Όταν παρασυρθείς και αφήσεις την κατάσταση εκτός ελέγχου, τότε βουλιάζεις. Και όταν βουλιάζεις, καταρρέεις και όταν καταρρέεις, δεν μπορείς να διαπραγματευτείς τίποτα. 
Γι’ αυτό πιστεύω ότι δεν χρειάζονται από τη δική μας πλευρά, από την πλευρά της κυβερνητικής πλειοψηφίας επικοινωνιακοί τακτικισμοί, σαν την προσπάθεια που έκανε πριν από λίγο το ΠΑΣΟΚ ζητώντας να μειωθεί εδώ και τώρα, στο νομοσχέδιο που πρόκειται να έλθει τις επόμενες ώρες στο Κοινοβούλιο, ο ΦΠΑ στην εστίαση από το 23% στο 13%, όταν γνωρίζετε πάρα πολύ καλά ότι η Κυβέρνηση στο σύνολό της το παλεύει, το διαπραγματεύεται εδώ και πολύ καιρό και ότι αυτό είναι θέμα που θα τεθεί στο τραπέζι της διαπραγμάτευσης, για να έχουμε αποτελέσματα στην επόμενη επικαιροποίηση, αναθεώρηση και έλεγχο του προγράμματος προσαρμογής, που θα γίνει τον Ιούνιο.
Το στοίχημα που εμείς θέλουμε να κερδίσουμε ως Νέα Δημοκρατία είναι να βγει η Ελλάδα από την κρίση όσο το δυνατόν πιο γρήγορα, πράγμα που σημαίνει ότι πρέπει να πιάσουμε τους στόχους μας και να αρχίσει η ανάκαμψη ως τα τέλη της χρονιάς. Και σ’ αυτό  το στοίχημα είμαστε προσηλωμένοι.
Σε κάθε περίπτωση –για να επανέλθω στο νομοσχέδιο και αφήνω στην άκρη τα νομικά ζητήματα που έχουν τεθεί- είναι σωστή η τροποποίηση που ανακοίνωσε ότι θα κάνει ο Υπουργός στο θέμα των εξωτερικών δημοσιονομικών ελεγκτών. 
Στο νομοσχέδιο υπάρχουν σημαντικές διατάξεις: Η καθιέρωση, ουσιαστικά, για πρώτη φορά –όπως απέδειξε και στην τοποθέτησή του ο Υπουργός- του θεσμού της προκαταβολής της σύνταξης από το Δημόσιο, ώστε να μην υπάρχει μισθοδοτικό κενό. Ο καθορισμός ενός αυστηρού χρονοδιαγράμματος στις διαδικασίες έκδοσης των συντάξεων του Δημοσίου. Η θεσμοθέτηση της ολικής απογραφής κάθε πέντε χρόνια των συνταξιούχων του Δημοσίου, σε συνδυασμό με τη δημιουργία ενός συστήματος έγκαιρης προειδοποίησης για την προσωπική κατάσταση του κάθε συνταξιοδοτούμενου. Η επικαιροποίηση –που αναγνωρίστηκε ως πολύ θετικό γεγονός απ’ όλες τις πτέρυγες- του παρωχημένου νομοθετικού πλαισίου για του αδρανείς τραπεζικούς λογαριασμούς, η οποία δίνει τη δυνατότητα στο Υπουργείο Οικονομικών, μέσα από μια διαφανή διαδικασία, σε συνεργασία με την Τράπεζα της Ελλάδος, να εισπράξει αυτούς τους αδρανείς λογαριασμούς και να τους χρησιμοποιήσει για τη στήριξη ευπαθών κοινωνικών ομάδων. Η ενδυνάμωση, τόσο στελεχικά όσο και οργανωτικά, των υπηρεσιών του Γενικού Λογιστηρίου του Κράτους, οι οποίες ασχολούνται με δημοσιονομικούς ελέγχους. Διατάξεις που έρχονται σε συνέχεια άλλων προηγούμενων διατάξεων που είχαν έρθει πάλι από το Υπουργείο Οικονομικών σχετικά με το θέμα των δημοσιονομικών ελέγχων εδώ σε αυτή την Αίθουσα. 
Όλα τα παραπάνω, αποδεικνύουν ότι πρόκειται για μία νομοθετική πρωτοβουλία αποτελεσματική, εκσυγχρονιστική και η οποία φανερώνει τη βούληση της Κυβέρνησης να αντιμετωπίσει πάγιες παθογένειες και στρεβλώσεις στο δημόσιο τομέα. Παράλληλα, όμως, είναι μία νομοθετική πρωτοβουλία η οποία είναι κοινωνικά δίκαιη
Γι’ αυτόν το λόγο, κυρίες και κύριοι συνάδελφοι, εμείς υπερψηφίζουμε και στηρίζουμε αυτή τη νομοθετική πρωτοβουλία. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΑΝΤΩΝΙΟΣ ΜΠΕΖΑΣ",343
"71915"," Ευχαριστούμε.
Παρακαλώ την κ. Μαρία Διακάκη να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71916"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, δυστυχώς εμείς δεν μπορούμε να συμμεριστούμε ούτε την αισιοδοξία του κ. Μπέζα αλλά ούτε και την περηφάνια του κ. Κουκουλόπουλου, αφού βλέπουμε την ύφεση να βαθαίνει συνέχεια στη χώρα μας και την κοινωνία να αποδομείται και να εξαθλιώνεται. 
Όσον αφορά το σημερινό νομοσχέδιο, η κεντρική του ιδέα είναι ουσιαστικά η αντιμετώπιση υπαρκτών προβλημάτων και δυσλειτουργιών, οι οποίες αναφέρονται στο κράτος και στη σχέση του με τους πολίτες. 
Εκ του αποτελέσματος φαίνεται ότι η αναγνώριση των συνεπειών αυτής της δυσλειτουργίας και αυτών των προβλημάτων είναι καθολική. Τα ίδια τα προβλήματα, όμως, αποτελούν το επίδικο μιας σφοδρής πολιτικής και ιδεολογικής αναμέτρησης. 
Οι δυσλειτουργίες του κράτους, όμως, δεν προέκυψαν ξαφνικά και εξ ουρανού, αλλά αποτελούν την απόδειξη της κυριαρχούσας αντίληψης, σχετικά με την έννοια του «κρατικού», δηλαδή την απουσία κάθε συστήματος ελέγχου και αξιολόγησης της κοινωνικής αποτελεσματικότητας των δημοσίων λειτουργιών και δαπανών και την υποταγή του κράτους σε ιδιωτικά συμφέροντα και σε ιδιοτελείς πρακτικές. Αυτές τις δυσλειτουργίες τις τροφοδότησε η βασική πολιτική του νεοφιλελευθερισμού, του λιγότερου κράτους, το οποίο σήμερα η Κυβέρνηση έρχεται όψιμα να διαπιστώσει. 
Αυτό το λιγότερο κράτος, λοιπόν, σημαίνει πρακτικά την απίσχναση των δημοκρατικών και δημόσιων χαρακτηριστικών του και την υποβάθμιση των κοινωνικών λειτουργιών του. Αυτό το κράτος τα τελευταία χρόνια συντήρησε αυτές τις παραδοσιακές δομές υποταγής των πολιτών, μετατρέποντάς τους σε πελάτες του πολιτικού συστήματος και τους αντιμετώπισε σαν χρήστες υπηρεσιών με κερδοσκοπικούς όρους αγοράς. 
Οι ρυθμίσεις τις οποίες εισηγείστε στο Κεφάλαιο Α’ αφορούν συνταξιοδοτικές διατάξεις. Πρώτα δημιουργείτε ένα κύμα μαζικών αιτήσεων συνταξιοδότησης, έναντι της πολιτικής αποδόμησης κάθε εργασιακού δικαιώματος και εισοδήματος και στη συνέχεια έρχεστε να διαπιστώσετε τις ανεπάρκειες, λειτουργικές και θεσμικές, σε αυτήν τη συνταξιοδοτική διαδικασία. 
Ο φόβος για το αύριο, η αμφισβήτηση εργασιακών και συνταξιοδοτικών δικαιωμάτων και η συνεχής ανασφάλεια των εργαζομένων, πυροδοτούν ένα μαζικό ρεύμα αποχωρήσεων από το δημόσιο τομέα, με ευθύνη των μνημονιακών, βεβαίως, κυβερνήσεων. 
Αυτές οι αποχωρήσεις επειδή αναπληρώνονται με τον αποδεκατισμό του ένας προς δέκα, εντάσσονται σε ένα σχεδιασμό ραγδαίας μείωσης του αριθμού των δημοσίων υπαλλήλων, που προσπαθείτε να υλοποιήσετε παντί τρόπω και πάση θυσία. Αυθαίρετα ορίζετε ως βάση υπολογισμού του ποσοστού της προκαταβολής τον βασικό μισθό της 31-12-2011, του μισθού που εσείς αντικαταστήσετε με το νέο ενιαίο μισθολόγιο. 
Ενδεικτικά σημειώνουμε πως ο βασικός μισθός –και εννοούμε μεικτά- για την κατηγορία ΠΕ με τριάντα πέντε έτη υπηρεσίας ήταν 1.666 ευρώ το 2011, ενώ με το νέο μισθολόγιο, αφού ενσωματώθηκαν κάποια επιδόματα και εξαφανίστηκαν βέβαια τα περισσότερα, ο αντίστοιχος βασικός μισθός διαμορφώθηκε στα 2.063 ευρώ.
Με ποια λογική οι συνταξιοδοτούμενοι δημόσιοι υπάλληλοι αμείβονται τα δύο τελευταία χρόνια με το νέο μισθολόγιο αλλά συνταξιοδοτούνται με το παλιό; Αν έχει κάποια πολιτική τεκμηρίωση αυτό, θα πρέπει μάλλον να μας την πείτε για να την ακούσουμε, διαφορετικά μοιάζει με ένα λογιστικό τρικ.
Με τη διόγκωση του αριθμού προς συνταξιοδότηση υπαλλήλων και τη σημερινή ελλειμματική οργάνωση και στελέχωση του Γενικού Λογιστηρίου του Κράτους, η ενδεχόμενη υπέρβαση των προθεσμιών συνιστά παράβαση υπαλληλικού καθήκοντος που συντελείται με υπαίτια πράξη ή παράλειψη και μπορεί να καταλογιστεί στον υπάλληλο και άρα αποτελεί πειθαρχικό παράπτωμα. 
Κατασκευάζετε επίορκους εν ονόματι της ποσοτικής απόδοσης αυτών των υπαλλήλων. Η όλη λογική της λύσης ενός σοβαρού κοινωνικού προβλήματος με όρους εξυγίανσης των κρατικών μηχανισμών είναι ενδεικτική μιας αυταρχικής τεχνοκρατικής αντίληψης για την αποτελεσματικότητα των δημόσιων λειτουργιών.
Γράφει ο καθηγητής κ. Κωνσταντίνος Τσουκαλάς: «Η ποιότητα υποκλίνεται στην ποσότητα, η συμβολική επικύρωση των κοινών αξιών αποτιμάται από το υλικό τους κόστος. Η δίκαιη κριτική και επιεικής στάθμιση αντιφατικών καταστάσεων υποτάσσεται στον αυτοματισμό της παραγωγική μεγιστοποίησης. Φαίνεται έτσι πως οδεύουμε προς μια νεοπροσδιοριζόμενη δημοκρατία που ελαχιστοποιεί το κόστος, μια δημοκρατία που παραβλέπει ότι η τήρηση των έννομων διαδικασιών συνεπάγεται την ανάλωση χρόνου, μια νέα και πρωτόγνωρη «οιονεί δημοκρατία» που ισχύει μόνο στο μέτρο που δεν εμφανίζεται παραγωγικά ασύμφορη».
Έχετε τη δυνατότητα να ορίσετε διαφορετικά το πλαίσιο των παρεμβάσεων για τη δίκαιη, άμεση και με σεβασμό στα δικαιώματα συνταξιοδοτούμενων και υπηρετούντων δημοσίων υπαλλήλων διαδικασία χορήγησης συντάξεων: Με τη δημιουργία μια ηλεκτρονικής συνταξιοδοτικής πλατφόρμας που θα επιτρέπει την ηλεκτρονική διασύνδεση με τα ασφαλιστικά ταμεία και θα αξιοποιεί τη σημερινή ηλεκτρονική απογραφή όλων των υπαλλήλων. Έτσι μπορεί με ευχέρεια και πραγματική ευθύνη ένας υπάλληλος να διαχειριστεί το σύνθετο δελτίο ατομικής και υπηρεσιακής κατάστασης. Επίσης, με τη χορήγηση της προκαταβολής σύνταξης με προσαυξημένο ποσό του τελευταίου βασικού μισθού και ανάλογη ρύθμιση για την επικουρική σύνταξη που προέρχεται κατά αποκλειστικότητα από τις εισφορές των εργαζομένων. Επιπλέον, με την ενίσχυση των υπηρεσιών του Γενικού Λογιστηρίου του Κράτους σε προσωπικό, έτσι ώστε να υπηρετούνται με αποτελεσματικότητα και δημόσια ευθύνη τα δικαιώματα των προς συνταξιοδότηση.
Βασική, όμως, προϋπόθεση για όλα αυτά είναι η ανάσχεση της πολιτικής των μνημονίων που αποδομεί τον δημόσιο τομέα, απαξιώνει τους πολιτικούς υπαλλήλους και δυστυχώς αυξάνει την αποξένωσή του από την κοινωνία.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΔΙΑΚΑΚΗ",129
"71917"," Και εμείς ευχαριστούμε, κυρία Διακάκη.
Παρακαλώ τη συνάδελφο κ. Ασημίνα Σκόνδρα να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71918"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, θα ήθελα πριν μπω στο κυρίως θέμα να χαιρετίσω την απόφασή σας να δεχθείτε αυτό που έθεσε ο συνάδελφος προηγουμένως όσον αφορά τους τραυματίες εν υπηρεσία αξιωματικούς. Διότι η συγκεκριμένη αυτή απόφασή σας σηματοδοτεί όχι μόνο την κοινωνική ευαισθησία αλλά και την εθνική υπευθυνότητα.
Πέρα από τη θετική εξέλιξη στην οικονομία, που ακούστηκε από αρκετούς συναδέλφους προηγουμένως, η Κυβέρνηση ρυθμίζει θέματα που λιμνάζουν και γιατρεύει χρόνιες παθογένειες, όπως γίνεται με το παρόν νομοσχέδιο. Οι δυσλειτουργίες φυσικά δεν έγιναν ξαφνικά. Όμως, ήρθε η στιγμή  που πρέπει ολοκληρωτικά να ρυθμιστούν. Αυτό ακριβώς γίνεται και με το παρόν νομοσχέδιο. Είναι σημαντικότατο και δεν έχει καμμία σχέση με μνημονιακές υποχρεώσεις της χώρας. Δεν θα μπω σε τεχνικές λεπτομέρειες. Θα σταθώ στην πολιτική ουσία που επικεντρώνεται σε τρία βασικά σημεία.
Είναι ξεκάθαρο ότι προάγει τη διαφάνεια, εξορθολογεί τη λειτουργία του δημόσιου, απαλείφει την ταλαιπωρία των πολιτών και πάντα με γνώμονα το εθνικό συμφέρον. Αποδεικνύεται ταυτόχρονα ότι εκτός από την απαραίτητη παρακολούθηση των αριθμών, η στάση της Κυβέρνησης είναι και ανθρωποκεντρική και κοινωνικά σωστή. Η Αντιπολίτευση, βεβαίως, δεν λέει να εκλογικευτεί. Αντίθετα παραμένει κολλημένη στα μονότονα και κουραστικά στερεότυπα ότι τα πάντα γίνονται κατ’ εντολή της τρόικας.
Σας ερωτώ: Τι από όλα αυτά που προβλέπονται στο νομοσχέδιο έχουν σχέση με το μνημόνιο; Και πιο σημαντικό ακόμη: Τι από αυτά που ρυθμίζονται, δεν είναι προς το απόλυτο συμφέρον των πολιτών και του κράτους;
Τίποτα, κυρίες και κύριοι, απλά αντιδράτε από κεκτημένη συνήθεια. 
Προσπαθούμε, μέσα σε πολύ μεγάλες δυσκολίες, να ανταποκριθούμε στα αυτονόητα και στα δίκαια αιτήματα των πολιτών, πάντα στα πλαίσια που μας επιτρέπουν τα υφιστάμενα δεδομένα. Εσείς τι ακριβώς κάνετε; Ακατάπαυστη, αντιπολιτευτική προπόνηση για να μη χάσετε τη φόρμα σας. 
Αγαπητοί συνάδελφοι, η Κυβέρνηση δίνει λύση στο πρόβλημα της μεγάλης αναμονής συνταξιοδότησης από το δημόσιο. Οι εν δυνάμει συνταξιούχοι παραμένουν χωρίς οικονομικούς πόρους για πολλούς μήνες. Το πρόβλημα αυτό προϋπήρχε, αλλά εντάθηκε τα τελευταία χρόνια εξαιτίας του μεγάλου κύματος φυγής των δημοσίων υπαλλήλων.
Η καινοτόμα λύση που δίνει η Κυβέρνηση είναι η καθιέρωση προκαταβολής μέρους της σύνταξης ώστε να μην υπάρχει μισθοδοτικό κενό. Με το που θα βγαίνει κάποιος στη σύνταξη, θα δικαιούται το 50% του βασικού μισθού, μέχρι να λάβει την οριστική. Σε τρίτεκνους, πολύτεκνους και προστάτες  ΑΜΕΑ το ποσοστό αυξάνεται στο 60%. Για περιπτώσεις συνταξιούχων που απεβίωσαν, οι δικαιούχοι θα λαμβάνουν το 50% της σύνταξης άμεσα όμως.
Τέλος, προβλέπεται σε περιπτώσεις που οι υπάλληλοι αποβιώνουν εν  τη υπηρεσία η υπόθεση να εξετάζεται κατά προτεραιότητα και να βγαίνει αμέσως το ποσό της σύνταξης στους δικαιούχους.
Όσον αφορά το χρόνο αναμονής για συνταξιοδότηση, αυτός ορίζεται πλέον ρητά: Δύο μήνες προθεσμία για να σταλεί ο φάκελος στο Γενικό Λογιστήριο του Κράτους και έξι  μήνες για την έκδοση της σύνταξης. Οριοθετείται, δηλαδή, ανώτατο χρονικό διάστημα οκτώ μηνών συνολικά. Διαφορετικά θα υπάρχουν κυρώσεις στους κρατικούς λειτουργούς που ολιγώρησαν.
Μέριμνα λαμβάνεται και για τους συνταξιούχους που επιθυμούν να ακολουθήσουν δική τους επαγγελματική δραστηριότητα. Και αυτό είναι επίσης σημαντικό. Μέχρι τώρα αναστέλλονταν η καταβολή της σύνταξής τους κατά 70% όταν το ποσό ήταν πάνω από 990 ευρώ. Ειδικά στους στρατιωτικούς και τους ένστολους, που συνταξιοδοτούνται συνήθως σε νεαρά ηλικία, αυτό ήταν ένας ανασταλτικός παράγοντας περαιτέρω δραστηριότητας. Τώρα αλλάζει, αφού το πλαφόν από 990 ευρώ αυξάνεται στα 1.980 ευρώ. Αυτό σημαίνει ότι παράλληλα με την αυτοαπασχόλησή τους θα μπορούν να παίρνουν κανονικά τη σύνταξή τους. Για τους στρατιωτικούς θα ισχύσει από σαράντα επτά ετών και πάνω, ενώ για τους υπόλοιπους δημοσίους υπαλλήλους από πενήντα πέντε ετών.
Μια ακόμα ριζική αλλαγή αφορά την κατάργηση της επιτροπής που εκδίκαζε συνταξιοδοτικά θέματα του δημοσίου. Μια επιτροπή που χρειαζόταν δύο χρόνια για να βγάλει αποφάσεις και που στη συντριπτική τους πλειοψηφία ήταν απορριπτικές. Ο συνταξιούχος, λοιπόν, μετά από δύο χρόνια αναμονής, προσέφευγε στο Ελεγκτικό Συνέδριο για να δικαιωθεί. Καταργώντας την επιτροπή αυτή, υπάρχει βεβαίως συγκεκριμένο δημοσιονομικό όφελος, αλλά και ο προσφεύγων κερδίζει χρόνο, αφού θα απευθύνεται κατευθείαν στο Ελεγκτικό Συνέδριο.
Επίσης, θεσμοθετείται η ολική απογραφή συνταξιούχων δημοσίων υπαλλήλων ανά πενταετία. Μετά την απογραφή του 2012 μάθαμε ότι έχουμε περίπου τετρακόσιους σαράντα επτά χιλιάδες συνταξιούχους του Δημοσίου. Μάθαμε ότι δύο χιλιάδες διακόσιοι εβδομήντα επτά δεν απογράφησαν. Οι χίλιοι δεκαοκτώ αφορούν συνταξιούχους του ΟΓΑ και Εθνικής Αντίστασης, δηλαδή συντάξεις-«μαϊμού» που διακόπηκε η καταβολή τους. Το δημοσιονομικό όφελος είναι περίπου 700.000 ευρώ κάθε μήνα. 
Κατεγράφησαν ακόμη δύο χιλιάδες περιπτώσεις που χορηγούνταν σύνταξη ενώ ο δικαιούχος είχε αποβιώσει έξι μήνες πριν διαγραφεί από τα μητρώα. Έχουν δοθεί δηλαδή περίπου 26 εκατομμύρια ευρώ σε αποθανόντες συνταξιούχους. Από αυτά η Κυβέρνηση πήρε πίσω σχεδόν 14 εκατομμύρια και για τα υπόλοιπα 12 γίνεται εντατική αναζήτηση από το Γενικό Λογιστήριο, για να επιστραφούν στο κράτος. Εκεί όπου δεν έχουν επιστραφεί αναλαμβάνει η ελληνική δικαιοσύνη. 
Στο δεύτερο κεφάλαιο γίνεται μια ουσιαστική παρέμβαση στο ζήτημα των αδρανών τραπεζικών λογαριασμών. Μέχρι σήμερα οι τράπεζες δεν ήταν υποχρεωμένες να ειδοποιούν τους δικαιούχους ή τους νόμιμους κληρονόμους. Περνούσαν είκοσι χρόνια και τα χρήματα παρέμεναν εκεί, πέρναγε ακόμα μια δεκαετία και το δημόσιο έχανε τα δικαιώματά του επί των λογαριασμών αυτών. Αποτέλεσμα; Τα χρήματα να τα καρπώνονται οι τράπεζες. 
Το καθεστώς αυτό αλλάζει ριζικά. Τα πιστωτικά ιδρύματα υποχρεούνται να στέλνουν στον δικαιούχο ειδοποιήσεις πριν τη συμπλήρωση του χρόνου παραγραφής, συγκεκριμένα κάθε πέντε χρόνια αδράνειας. 
Ακόμα σημαντικότερο όμως είναι ότι το δημόσιο δεν θα χάνει πλέον τα δικαιώματά του. Κάθε πιστωτικό ίδρυμα θα οφείλει αμέσως μετά την παρέλευση του χρονικού ορίου της εικοσαετίας να αποδίδει σε ειδικό λογαριασμό της Τράπεζας της Ελλάδος όλα τα υπόλοιπα των αδρανών καταθέσεων. Αυτά τα χρήματα θα καταγράφονται ως έσοδο στον ετήσιο κρατικό προϋπολογισμό. 
Αυτό δεν σας βρίσκει σύμφωνους, κύριοι συνάδελφοι της Αντιπολίτευσης; Τελικά ποιοι κόπτονται εδώ μέσα για τα συμφέροντα των τραπεζιτών; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε μισό λεπτό τελειώνω, κύριε Πρόεδρε.
Όσον αφορά τους δημοσιονομικούς ελέγχους καθιερώνεται μητρώο εμπειρογνωμόνων και ελεγκτών δημοσιονομικών ελέγχων. Χίλιοι οργανισμοί και πλέον του δημοσίου θα ελέγχονται για τη δημοσιονομική τους κατάσταση και διαχείριση. Η Διεύθυνση Εκτάκτων Δημοσιονομικών Ελέγχων θα ενισχύσει σημαντικά την προσπάθεια της δημοσιονομικής εξυγίανσης και πειθαρχίας. Ορίζεται πλαίσιο θητείας στους ελεγκτές για λόγους διαφάνειας, ώστε να μην εναλλάσσονται συνεχώς τα ίδια πρόσωπα. Το ελεγκτικό έργο, δηλαδή, ενισχύεται και θωρακίζεται.
Κυρίες και κύριοι συνάδελφοι, σε αυτό το σχέδιο νόμου η Κυβέρνηση ανταποκρίνεται στις επιταγές των πολιτών, που ζητούν διαφάνεια, σωστή λειτουργία του δημοσίου τομέα και αποτελεσματικότητα του κράτους. Δεν έχει λόγο κανείς να αρνηθεί τη θετική του ψήφο.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"71919"," Κι εμείς ευχαριστούμε, κυρία Σκόνδρα. 
Παρακαλώ τη συνάδελφο κ. Γεωργία Μπατσαρά να πάρει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71920"," Δεν θα μιλήσει ο κύριος Υπουργός;","ΠΑΝΑΓΙΩΤΗΣ ΛΑΦΑΖΑΝΗΣ",279
"71921"," Αμέσως μετά, κύριε Λαφαζάνη. 
Ορίστε, κυρία Μπατσαρά, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71922"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, οι στρεβλώσεις, οι παθογένειες, οι δυσλειτουργίες και οι προβληματικές σχέσεις κράτους-πολιτών είναι τα χαρακτηριστικά που συνθέτουν τη δομή, τη λειτουργία και τις σχέσεις με τους πολίτες του σύγχρονου ελληνικού κράτους. 
Είναι σαφές ότι τα χαρακτηριστικά αυτά ήταν σε όλους μας γνωστά, κυβερνώντες και πολίτες, αλλά δυστυχώς ο εντοπισμός τους, η ανάλυσή τους και το επιτακτικόν της επίλυσής τους άρχιζαν και τελείωναν σε ιδιωτικούς και δημόσιους διαλόγους. 
Η επίπλαστη οικονομική ευμάρεια, μέσα στην οποία ζούσαμε όλοι και την οποία απολαμβάναμε, κάλυπτε τα πάντα. Η οικονομική κρίση η οποία μαστίζει τα τελευταία χρόνια τη χώρα όχι μόνο ανέδειξε τα υπάρχοντα προβλήματα, αλλά καθιστά επιτακτική την ανάγκη αντιμετώπισής τους. Προς αυτήν την κατεύθυνση είναι προσανατολισμένη η παρούσα Κυβέρνηση. 
Οι διαρθρωτικές αλλαγές και μεταρρυθμίσεις αλλά ακόμη και τα σκληρά πολλές φορές για τους πολίτες μέτρα, τα οποία υποχρεωθήκαμε να πάρουμε, στοχεύουν ακριβώς στο να μπει -όπως θα λέγαμε σε απλή γλώσσα- μια τάξη στο δημόσιο, να επιτευχθεί η δημοσιονομική ισορροπία και σταθερότητα, να διευκολυνθούν τελικά οι σχέσεις των πολιτών με το κράτος και να βελτιωθούν οι συνθήκες της καθημερινότητας του πολίτη. 
Στη βάση αυτή και πέραν των όσων έχουν συμφωνηθεί στο πλαίσιο του προγράμματος οικονομικής πολιτικής, με το παρόν σχέδιο νόμου «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών» τροποποιούνται και εμπλουτίζονται διατάξεις που αφορούν, πρώτον, τη συνταξιοδοτική νομοθεσία του δημοσίου, δεύτερον, το πλαίσιο των αδρανών καταθέσεων, τρίτον, τους δημοσιονομικούς ελέγχους και τη δημοσιονομική διαχείριση και τέταρτον, άλλες διατάξεις του Υπουργείου Οικονομικών. 
Στόχος του σχεδίου νόμου είναι η αντιμετώπιση υπαρκτών χρόνιων προβλημάτων και δυσλειτουργιών του κράτους και των σχέσεών του με τους πολίτες.
Όσον αφορά το συνταξιοδοτικό, για πρώτη φορά θεσμοθετείται η προκαταβολή της σύνταξης από το δημόσιο. Καθορίζεται σε αυστηρό πλαίσιο το χρονοδιάγραμμα των υπηρεσιακών διαδικασιών που απαιτούνται για την έκδοση της σύνταξης από το δημόσιο. Περιορίζονται γραφειοκρατικά θέματα της Υπηρεσίας Συντάξεων. Με τις ως άνω ρυθμίσεις διευκολύνονται οικονομικά και απαλλάσσονται από το άγχος και την αγωνία του μισθοδοτικού κενού, που υπάρχει σήμερα, πάρα πολλοί συμπολίτες μας, εφόσον θα υπάρχει αυστηρό χρονοδιάγραμμα και απόλυτη τήρηση της διαδικασίας προώθησης των υποθέσεων. Και το πλέον σημαντικό είναι ότι δεν θα διακόπτεται η μισθοδοσία του συνταξιούχου κατά το χρονικό διάστημα από τη λύση της υπαλληλικής του σχέσης μέχρι την έναρξη καταβολής της σύνταξης που δικαιούται στο σύνολό της, ώστε να αποφεύγονται τα νοσηρά φαινόμενα της προσφυγής των ενδιαφερομένων σε πολιτικά πρόσωπα ή υπηρεσιακούς παράγοντες, προκειμένου να εξασφαλίσουν την ταχύτερη έκδοση των συντάξεών τους.
Επιπλέον, ρυθμίζονται και αυστηροποιούνται οι όροι και οι προϋποθέσεις συνταξιοδότησης άλλων κλάδων εργαζομένων από το δημόσιο και διευθετούνται με όρους διαφάνειας και κοινωνικής δικαιοσύνης συνταξιοδοτικά ζητήματα, που αφορούν αφ’ ενός τα επιδόματα νόσου και ανικανότητας και αφ’ ετέρου τους ανάπηρους πολέμου, αξιωματικούς πολεμικής διαθεσιμότητας, εις ένδειξη ευγνωμοσύνης για τις υπηρεσίες τους.
Κυρίες και κύριοι συνάδελφοι, η τρέχουσα ιδιαιτέρως δυσμενής οικονομική συγκυρία της χώρας επιβάλλει μεταξύ άλλων και την αναθεώρηση της στάσης εκ μέρους του ελληνικού δημοσίου ως προς το ζήτημα των αδρανών και άλλων ανενεργών καταθέσεων. Η επικαιροποίηση του μέχρι σήμερα υφιστάμενου νομοθετικού πλαισίου καθίσταται επιβεβλημένη. 
Σύμφωνα, λοιπόν, με το παρόν σχέδιο νόμου, κατά τρόπο απόλυτα διαφανή εξασφαλίζεται η διαδικασία, σύμφωνα με την οποία κάθε πιστωτικό ίδρυμα, το οποίο δραστηριοποιείται στην Ελλάδα, αφ’ ενός μεν θα αποδίδει στο δημόσιο συγκεντρωτικά τα υπόλοιπα των αδρανών καταθέσεων πλέον των τόκων κατόπιν παρέλευσης της εικοσαετίας, καταθέτοντας τα σχετικά ποσά σε ειδικό λογαριασμό στην Τράπεζα της Ελλάδος και αφ’ ετέρου θα ενημερώνει συγχρόνως την αρμόδια διεύθυνση του Γενικού Λογιστηρίου του Κράτους, ενώ παράλληλα και εφόσον ερωτηθεί, τους δικαιούχους κληρονόμους. Τα ως άνω ποσά στο σύνολό τους θα εγγράφονται ως έσοδα στον ετήσιο κρατικό προϋπολογισμό. 
Κατ’ αυτόν τον τρόπο εξαλείφεται ουσιαστικά τυχόν κίνητρο για κάποια πιστωτικά ιδρύματα να επιδιώξουν την καταστρατήγηση του σχετικού νομοθετικού πλαισίου και ταυτόχρονα εξασφαλίζονται έσοδα για το ελληνικό δημόσιο.
Κυρίες και κύριοι συνάδελφοι, πιστεύω πως συμφωνούμε όλοι ότι η διαφάνεια, η σύννομη και χρηστή διαχείριση, η καταπολέμηση της απάτης και κάθε παράνομης και παραβατικής εν γένει δραστηριότητας αποτελούν χαρακτηριστικά κάθε δημοκρατικής και ευνομούμενης πολιτείας. Δυστυχώς στη χώρα μας αποκαλύπτονται συνεχώς φαινόμενα αδιαφάνειας, παράνομων δραστηριοτήτων, διαπλοκής και διαφθοράς. Προς άρση όλων αυτών των φαινομένων, με το παρόν σχέδιο νόμου δημιουργούνται αφ’ ενός μεν το Μητρώο Ελεγκτών και το Μητρώο Εμπειρογνωμόνων για Δημοσιονομικούς Ελέγχους και Ελέγχους της ΕΔΕΛ καθώς και η Διεύθυνση Έκτακτων Δημοσιονομικών Ελέγχων, αφ’ ετέρου ορίζεται πλαίσιο θητείας για τους υπαλλήλους που ασκούν δημοσιονομικούς ελέγχους, ώστε και η διαφάνεια να υπηρετείται και η θωράκιση του ελεγκτικού έργου να ενισχύεται.
Κυρίες και κύριοι συνάδελφοι, η παρούσα οικονομική και κοινωνική κρίση, αλλά και η κρίση θεσμών, αξιών, ήθους και ευνομίας απαιτούν προϋποθέσεις ορθολογικής διαχείρισης και δίκαιης λειτουργίας του κράτους για όλους ανεξαιρέτως τους πολίτες. Οι πληγές του πρόσφατου παρελθόντος πρέπει μία-μία και όλες μαζί να επουλωθούν. Και το συγκεκριμένο σχέδιο νόμου είναι ένα ακόμη βήμα προς αυτήν ακριβώς την κατεύθυνση. 
Γι’ αυτό σας καλώ να στηρίξετε το παρόν σχέδιο νόμου.
Σας ευχαριστώ.  
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΑ ΜΠΑΤΣΑΡΑ",341
"71923"," Και εμείς ευχαριστούμε, κυρία Μπατσαρά. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφίες που αφορούν:
1. Στον πρώην Υπουργό Οικονομικών κ. Γεώργιο Παπακωνσταντίνου και στον πρώην Υπουργό Υγείας και Κοινωνικής Αλληλεγγύης  κ. Ανδρέα Λοβέρδο.
2.  Στον πρώην Πρωθυπουργό κ. Γεώργιο Παπανδρέου.
3. Στον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων κ. Κωνσταντίνο Χατζηδάκη. 
Το λόγο έχει ο Αναπληρωτής Υπουργός Οικονομικών κ. Χρήστος Σταϊκούρας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71924"," Κυρίες και κύριοι συνάδελφοι, εισάγεται σήμερα στην Ολομέλεια το σχέδιο νόμου για την τροποποίηση και τη βελτίωση συνταξιοδοτικών, δημοσιονομικών και διοικητικών διατάξεων του Υπουργείου Οικονομικών, μετά τη διεξοδική συζήτηση, την ανταλλαγή απόψεων και τις επί τα βελτίω τροποποιήσεις διατάξεών του, που προηγήθηκαν κατά την επεξεργασία του στην αρμόδια Διαρκή Επιτροπή Οικονομικών Υποθέσεων. Η επεξεργασία πραγματοποιήθηκε σε συνέχεια των διαδικασιών της δημόσιας διαβούλευσης, της γνωμοδότησης από το Ελεγκτικό Συνέδριο και της ενσωμάτωσης παρατηρήσεων τόσο από φυσικά πρόσωπα όσο και από φορείς. 
Επαναλαμβάνω και από αυτό το Βήμα ότι κάλεσα την Αξιωματική Αντιπολίτευση όλο αυτό το δίμηνο που συζητούσαμε το νομοσχέδιο να προσέλθουν στο Γενικό Λογιστήριο του Κράτους, για να συζητήσουμε μαζί με τους εργαζόμενους τις διατάξεις του νομοσχεδίου. Δεν το έπραξαν. 
Πρόκειται συνεπώς για μία ώριμη νομοθετική διαδικασία, για μια ώριμη νομοθετική πρωτοβουλία, μια νομοθετική πρωτοβουλία -και θέλω να σταθώ σε αυτό- η οποία κινείται πέραν των όσων έχουν συμφωνηθεί με τους εταίρους στο πλαίσιο του Προγράμματος Οικονομικής Πολιτικής. Και αυτό συμβαίνει γιατί η πολιτική της Κυβέρνησης δεν εξαντλείται στη θέσπιση ρυθμίσεων που απορρέουν από το μνημόνιο και από τις υποχρεώσεις της χώρας έναντι εταίρων και δανειστών. Η Κυβέρνηση νομοθετεί με σχέδιο και πρόγραμμα στη βάση ενός ευρύτερου χρονικού ορίζοντα, ιδιαίτερα λαμβάνοντας υπ’ όψιν τις καλύτερες από τις προβλέψεις δημοσιονομικές επιδόσεις του 2012 και την ικανοποιητική εκτέλεση του προϋπολογισμού το πρώτο τρίμηνο του 2013. Αυτό είναι κάτι που αν συνεχιστεί και όσο συνεχίζεται, ενισχύει το βαθμό ελευθερίας της ελληνικής Κυβέρνησης. 
Κυρίες και κύριοι συνάδελφοι, στόχος του υπό συζήτηση σχεδίου νόμου είναι η αντιμετώπιση υπαρκτών προβλημάτων και δυσλειτουργιών που υφίστανται σε πεδία του κράτους, η βελτίωση των σχέσεών του με τους πολίτες και εντέλει ο σύγχρονος εμπλουτισμός του θεσμικού μας κεφαλαίου.   
Ειδικότερα, με την παρούσα νομοθετική πρωτοβουλία επιδιώκεται η τροποποίηση και ο εμπλουτισμός των διατάξεων που αφορούν στην συνταξιοδοτική νομοθεσία του δημοσίου, στους δημοσιονομικούς ελέγχους, στη δημοσιονομική διαχείριση, στο πλαίσιο διαχείρισης των αδρανών καταθετικών λογαριασμών. Η προσπάθεια για τη βελτίωση της αναμφίβολα δύσκολης καθημερινότητας των πολιτών οφείλει να είναι συνεχής και διαρκής και το υπό συζήτηση σχέδιο νόμου αποτελεί έναν κρίκο αυτής της αλυσίδας. 
Συγκεκριμένα -και είναι μια ευκαιρία να δούμε και να αξιολογήσουν οι Έλληνες πολίτες αν ισχύει αυτό που ανέφερε ο εισηγητής του ΣΥΡΙΖΑ, ότι οι διατάξεις αυτές επιδεινώνουν την οικονομική και κοινωνική κατάσταση των νοικοκυριών- σύμφωνα με το σχέδιο νόμου, στο πεδίο των συντάξεων του δημοσίου γίνονται ενδεικτικά τα ακόλουθα: 
Πρώτον, καθιερώνεται για πρώτη φορά ο θεσμός της προκαταβολής της σύνταξης από το δημόσιο, ώστε να απαλειφθεί το μισθοδοτικό κενό που υπήρχε και παρατηρείται σήμερα και το οποίο αφορά στο χρονικό διάστημα από τη λύση της υπαλληλικής σχέσης μέχρι την έναρξη καταβολής της κανονιζόμενης σύνταξης. 
Το εν λόγω ποσοστό ανέρχεται στο 50% του βασικού μισθού του μισθολογικού κλιμακίου ή του βαθμού που έφερε ο υπάλληλος κατά το χρόνο της αποχώρησής του από την υπηρεσία και χορηγείται –μετά από τη διαβούλευση που έγινε στην Επιτροπή Οικονομικών Υποθέσεων- μέχρι να καταβληθεί η τελική σύνταξη.
Το ποσοστό αυτό, μάλιστα, αυξάνεται στο 60% στην περίπτωση που ο υπάλληλος είναι ανάπηρος με ποσοστό αναπηρίας 67% και άνω ή είναι γονέας τριών τέκνων και άνω ή γονέας τέκνου με αναπηρία ή προστάτης μέλους οικογένειας με αναπηρία. 
Γενικά πρόκειται για ένα ποσοστό το οποίο θα αξιολογήσουμε σε μελλοντικό χρόνο και αφού δούμε τη δυναμική και τις τεχνικές παραμέτρους της διαδικασίας, θα εξετάσουμε το ενδεχόμενο αύξησής του, όπως έχουν αναφερθεί κι αρκετοί συνάδελφοι μέχρι σήμερα. 
Με την προκαταβολή σύνταξης καθίστανται άνευ αντικειμένου οι διαγκωνισμοί για προώθηση των υποθέσεων πολιτών, εκμηδενίζονται οι μέχρι σήμερα εύλογες διαμαρτυρίες των ενδιαφερομένων και δίνεται το χρονικό περιθώριο στην Υπηρεσία Συντάξεων να εξορθολογίσει τον προγραμματισμό των συχνά σύνθετων συνταξιοδοτικών θεμάτων. Με αυτόν τον τρόπο λύνεται ένα υπαρκτό πρόβλημα για τους συνταξιούχους, βελτιώνεται η καθημερινότητά τους, διασφαλίζεται η αξιοπρέπειά τους. 
Η εν λόγω ρύθμιση θα έχει εφαρμογή σε όσους αποχωρήσουν από την υπηρεσία από την 1η Ιουνίου και υπάγονται στο συνταξιοδοτικό καθεστώς του δημοσίου. 
Κατ’ εξαίρεση, αυτές οι διατάξεις έχουν εφαρμογή και για όσους αποχωρήσουν από την 1η Μαρτίου μέχρι 31 Μαΐου, οι οποίοι για το χρονικό διάστημα από την ημερομηνία αποχώρησής τους μέχρι και την 31η Μαΐου μπορούν να λάβουν τις τρίμηνες αποδοχές που αντιστοιχούν στο χρονικό διάστημα αυτό κι από 1η Ιουνίου την προκαταβολή σύνταξης, σύμφωνα με τα οριζόμενα στο σχέδιο νόμου, ενώ με σχετική υπουργική απόφαση θα καθοριστεί και η επέκταση της προκαταβολής σε όσους έχουν αποχωρήσει από την υπηρεσία μέχρι τις 28 Φεβρουαρίου. 
Δεύτερον, καθορίζεται σε αυστηρό πλαίσιο το χρονοδιάγραμμα των υπηρεσιακών διαδικασιών που απαιτούνται για την έκδοση της σύνταξης του δημοσίου, ώστε να απαλειφθούν φαινόμενα καθυστέρησης και κωλυσιεργίας που παρατηρήθηκαν σε ορισμένες περιπτώσεις στο παρελθόν, επιβαρύνοντας την καθημερινότητα των πολιτών. 
Ειδικότερα, ορίζεται αποκλειστική προθεσμία μέχρι δυο μήνες για την αποστολή της αίτησης συνταξιοδότησης και των υπηρεσιακών στοιχείων του υπαλλήλου στην Υπηρεσία Συντάξεων του Γενικού Λογιστηρίου του Κράτους και μέχρι έξι μήνες για την έκδοση της πράξης κανονισμού της σύνταξης από την ημερομηνία πρωτοκόλλησης της αίτησης στην Υπηρεσία Συντάξεων του Γενικού Λογιστηρίου του Κράτους. 
Παράλληλα, θεσπίζονται κυρώσεις για τους υπαλλήλους που θα παραβιάζουν αυτές τις προθεσμίες, αφού είναι αυτονόητο ότι κι οι υπάλληλοι θα πρέπει να κάνουν σωστά τη δουλειά τους, ενώ συνεχίζονται οι διαρθρωτικές πρωτοβουλίες για τη σύντμηση του χρόνου απόδοσης της σύνταξης, ο οποίος από περίπου έντεκα μήνες τον Ιούλιο του 2012 ανέρχεται πλέον σε επτά μήνες. 
Άκουσα τον εισηγητή του ΣΥΡΙΖΑ να λέει ότι κατόπιν εισηγήσεών τους και προτροπής του ΣΥΡΙΖΑ απαλείφθηκαν οι ποινικές ευθύνες από το σχέδιο νόμου. 
Μα, το σχέδιο νόμου πριν το πάρετε στα χέρια σας δεν είχε ποινικές ευθύνες. Πώς παρεμβήκατε σε αυτό; Δεν το καταλαβαίνω. 
Παράλληλα, άκουσα τον ομιλητή των Ανεξάρτητων Ελλήνων να λέει ότι υποκρύπτεται από πίσω η πρόθεση για απολύσεις. Μα, εξαιρούνται η αργία και παύση. Έχουμε φέρει συγκεκριμένες διατάξεις που εξαιρούνται η αργία και η παύση. 
Τρίτον, επιβάλλεται η απόλυτη τήρηση της διαδικασίας προώθησης των υποθέσεων, διευθετώντας και νομοθετικά μια σημαντική στρέβλωση που επέτρεπε την εμφάνιση περιπτώσεων κοινωνικής αδικίας. 
Τέταρτον, περιορίζονται γραφειοκρατικά θέματα της Υπηρεσίας Συντάξεων με στόχο την περαιτέρω σύντμηση του χρόνου που απαιτείται για την οριστική καταβολή της κανονιζόμενης σύνταξης, μέσω της κατάργησης των μόνιμων συλλογικών οργάνων, τα οποία μεσολαβούν μέχρι την οριστική λύση των συνταξιοδοτικών διαφορών από το Ελεγκτικό Συνέδριο και μέσω της συγχώνευσης διευθύνσεων και αναβάθμισης σχετικών υπηρεσιών. 
Πέμπτον, θεσμοθετείται η ολική απογραφή ανά πέντε χρόνια των συνταξιούχων του δημοσίου, η οποία σε συνδυασμό με τη θέσπιση του συστήματος έγκαιρης προειδοποίησης των μεταβολών της προσωπικής κατάστασης του συνταξιούχου, θα εκμηδενίσει τη δυνατότητα είσπραξης από τρίτους ποσών που πιστώθηκαν στον τραπεζικό λογαριασμό θανόντων συνταξιούχων του δημοσίου, λόγω της δόλιας μη γνωστοποίησης του θανάτου αυτού στις αρμόδιες υπηρεσίες. 
Έκτον, διευθετούνται συνταξιοδοτικά ζητήματα με όρους διασφάλισης κοινωνικής δικαιοσύνης σε πεδία όπως είναι τα επιδόματα νόσου και ανικανότητας, που θα εξακολουθήσουν να καταβάλλονται με βάση το μισθό του λοχαγού, όπως αυτός ίσχυε πριν τις προσαρμογές των ειδικών μισθολογικών καθεστώτων. Εξαιρούνται, δε, των πρόσφατων μειώσεων οι ανάπηροι πολέμου αξιωματικοί πολεμικής διαθεσιμότητας. 
Έθεσαν συνάδελφοι από τον ΣΥΡΙΖΑ τον προβληματισμό αναφορικά με τις δυσκολίες που ενδέχεται να συναντήσουν οι συνταξιούχοι μέσω της παραπομπής τους στην Ανώτατη του Στρατού Υγειονομική Υπηρεσία. Η πραγματικότητα είναι ακριβώς αντίθετη. Θα διευκολυνθούν. Συγκεκριμένα η Υπηρεσία τούς παραπέμπει στην ΑΣΥΕ και η ΑΣΥΕ είναι αυτή που κλείνει ραντεβού με τον ενδιαφερόμενο. Σε περιπτώσεις που ο συνταξιούχος διαμένει εκτός Αθηνών, η ΑΣΥΕ τους παραπέμπει στα κοντινότερα σημεία στρατιωτικής διοίκησης –στρατόπεδα- όπου υπάρχουν ιατρικές δομές ή στο κοντινότερο στρατιωτικό νοσοκομείο. Άρα είναι καλύτερα από τα κέντρα πιστοποίησης αναπηρίας, ιδιαίτερα αν αναλογιστεί κάποιος τις μεγάλες καθυστερήσεις, στις οποίες αναφέρθηκε και ο ίδιος ο εκπρόσωπος της Εθνικής Συνομοσπονδίας Ατόμων με Αναπηρία στην επιτροπή που ήμασταν. Η ΑΣΥΕ, δε, διατήρησε τις αρμοδιότητές της και μετά τη δημιουργία των ΚΕΠΑ, με το ν. 3865/2010.
Έβδομον, εναρμονίζεται το δημόσιο με τους άλλους ασφαλιστικούς φορείς ως προς την περικοπή της σύνταξης για όσους συνταξιούχους του αυτοαπασχολούνται. Έτσι, σ’ αυτές τις περιπτώσεις αναστέλλεται το ποσοστό της σύνταξης του δημοσίου υπαλλήλου που υπερβαίνει τα εξήντα ημερομίσθια του ανειδίκευτου εργάτη. Πρόκειται για την ικανοποίηση ενός πάγιου αιτήματος συμπολιτών μας, καθώς πλέον στις περιπτώσεις που οι συνταξιούχοι αυτοαπασχολούνται, περικόπτεται το ποσό της κύριας ή των κύριων συντάξεων που υπερβαίνει τα εξήντα ημερομίσθια του ανειδίκευτου εργάτη, δηλαδή τα 1.980 ευρώ, αντί της περικοπής του 70% του ποσού της σύνταξης που υπερβαίνει τα τριάντα ημερομίσθια, δηλαδή τα 990 ευρώ, που ίσχυε μέχρι σήμερα.
Όγδοον, μειώνεται το όριο ηλικίας που αφορά στην αναστολή καταβολής της σύνταξης των αυτοαπασχολούμενων στρατιωτικών συνταξιούχων κατά έξι έτη και ανέρχεται στο τεσσαρακοστό έβδομο έτος της ηλικίας τους αντί του ισχύοντος πεντηκοστού τρίτου, ενώ για τους πολιτικούς συνταξιούχους το αντίστοιχο όριο –να θυμίσω- είναι τα πενήντα πέντε έτη. Επίσης, εξαιρούνται τόσο οι μισθωτοί όσο και οι αυτοαπασχολούμενοι από την αναστολή της σύνταξής τους, οι οποίοι απολύθηκαν ή αποστρατεύθηκαν αυτεπάγγελτα χωρίς υπαιτιότητά τους.
Ένατον, λαμβάνεται μέριμνα ώστε όσοι εξήλθαν της υπηρεσίας από 1η Ιουλίου 2011 και δεν είχαν λάβει τη μισθολογική προαγωγή που ενδεχομένως εδικαιούντο βάσει των διατάξεων του ν. 2838/2000, να την λαμβάνουν αναδρομικά και επαναϋπολογίζεται ανάλογα η σύνταξή τους. Πρόκειται για μία διάταξη που αφορά σε όλους τους αμειβόμενους με βάση τα ειδικά μισθολόγια.
Δέκατον, προβλέπεται ότι η πενταετής προθεσμία για την άσκηση του συνταξιοδοτικού δικαιώματος για τα τέκνα που είναι ανίκανα για την άσκηση κάθε βιοποριστικού επαγγέλματος κατά ποσοστό 67% και άνω αυξάνεται στο διπλάσιο, ενώ για τις περιπτώσεις ανικανότητας σε ποσοστό 80% και άνω, οι εν λόγω προθεσμίες δεν ισχύουν. Οι διατάξεις αυτές κρίθηκαν επιβεβλημένες, γιατί ορισμένα από αυτά τα πρόσωπα λόγω της κατάστασής τους –βαριές αναπηρίες- δεν μπορούν να γνωρίζουν τα δικαιώματά τους και ιδιαίτερα μετά το θάνατο και του δεύτερου γονέα τους μένουν εντελώς απροστάτευτα, χωρίς κανέναν οικονομικό πόρο.
Αναρωτιέμαι, κύριε εισηγητά του ΣΥΡΙΖΑ, αυτές ενδεικτικά οι δέκα διατάξεις επιδεινώνουν την οικονομική και κοινωνική κατάσταση των νοικοκυριών; Αυτά λέει το νομοσχέδιο.
Κυρίες και κύριοι συνάδελφοι, το υπό συζήτηση σχέδιο νόμου περιλαμβάνει -όπως προανέφερα- και διατάξεις που ρυθμίζουν το νομοθετικό πλαίσιο διαχείρισης των αδρανών καταθετικών λογαριασμών.
Ειδικότερα, επικαιροποιείται -ουσιαστικά καταρτίζεται για πρώτη φορά- το ξεπερασμένο νομοθετικό πλαίσιο του 1942. Έτσι, επιτρέπεται η χρήση των κεφαλαίων από αδρανείς καταθέσεις για την κάλυψη αναγκών του δημοσίου, με απώτερο σκοπό τη στήριξη ευάλωτων κοινωνικών ομάδων. Η δυνατότητα αξιοποίησης αυτών των πόρων προκύπτει μετά την παραγραφή των δικαιωμάτων του καταθέτη ή των νομίμων κληρονόμων του, κατόπιν παρέλευσης εικοσαετίας. Η διατύπωση της παρούσας ρύθμισης συνάδει απόλυτα τόσο με τις ισχύουσες διατάξεις του Αστικού Κώδικα περί παραγραφής όσο και με τη διαμορφωθείσα σχετική εθνική νομολογία.
Μίλησα στην Επιτροπή -και θα επαναλάβω παραδείγματα, αν θέλετε, και αύριο και μεθαύριο στην Ολομέλεια- για το τι συμβαίνει με τις αδρανείς καταθέσεις σε πολλές άλλες ευρωπαϊκές χώρες. Αναφέρθηκα στην Ιταλία, στην Ιρλανδία, στο Βέλγιο, στην Ισπανία, στην Ολλανδία, σε χώρες εκτός Ευρώπης, στον Καναδά. Όλες έχουν διαμορφώσει ένα σύγχρονο νομοθετικό πλαίσιο.
 Η εισαγωγή αυτών των ρυθμίσεων κρίθηκε αναγκαία, δεδομένου ότι, πρώτον, εντοπίζεται αδυναμία –και το είδατε στην Επιτροπή Οικονομικών Υποθέσεων από τον εκπρόσωπο της Τραπέζης της Ελλάδος- να ελεγχθεί η πληρότητα εφαρμογής του υφιστάμενου, πλην όμως παρωχημένου -αν και όχι ανενεργού- νομοθετικού πλαισίου. Ήταν δύσκολο να εντοπιστεί σε απόλυτο βαθμό το ύψος του ποσού, το οποίο έχει αποδοθεί στο δημόσιο, το ύψος των καταβολών ανά τράπεζα, καθώς και το ποσό, το οποίο θα έπρεπε να έχει αποδοθεί, καθώς είναι πολύ πιθανόν να υπήρξαν περιπτώσεις που τα δικαιώματα του δημοσίου παραγράφηκαν μετά την παρέλευση δεκαετίας από τη λήξη της προθεσμίας για την απόδοση των εν λόγω ποσών. 
Δεύτερον, η τρέχουσα ιδιαίτερα δυσμενής οικονομική συγκυρία της χώρας επιβάλλει, μεταξύ άλλων, την επικαιροποίηση της τηρητέας στάσης εκ μέρους του ελληνικού δημοσίου ως προς το ζήτημα των αδρανών ή άλλων ανενεργών καταθέσεων. 
Τρίτον, μολονότι δεν υφίσταται ενιαία ευρωπαϊκή νομοθεσία σε σχέση ειδικά με το ζήτημα της παραγραφής των αδρανών καταθέσεων, εντούτοις οι περιπτώσεις εκείνες που εντοπίστηκε η ύπαρξη σχετικής ρύθμισης -όχι μόνο σε ορισμένα κράτη-μέλη αλλά και σε χώρες που βρίσκονται στην άλλη πλευρά του Ατλαντικού, στις οποίες αναφέρθηκα- τα οικονομικά οφέλη για το δημόσιο ήταν απολύτως μετρήσιμα και προφανή. 
Κυρίες και κύριοι συνάδελφοι, όσον αφορά στους δημοσιονομικούς ελέγχους και γενικότερα στη δημοσιονομική διαχείριση, με το υπό συζήτηση σχέδιο νόμου εμπλουτίζεται το θεσμικό πλαίσιο της χώρας με σημαντικές βελτιωτικές ρυθμίσεις. Με τις διατάξεις της παρούσας νομοθετικής πρωτοβουλίας, σε συνέχεια εκσυγχρονιστικών παρεμβάσεών μας με το ν. 4081/2012, επιχειρούμε να ενδυναμώσουμε τόσο στελεχικά όσο και οργανωτικά τις υπηρεσίες του Γενικού Λογιστηρίου του Κράτους, οι οποίες ασκούν δημοσιονομικούς ελέγχους. 
Συγκεκριμένα, δημιουργούνται το Μητρώο Ελεγκτών για τους δημοσιονομικούς ελέγχους και ελέγχους Επιτροπής Δημοσιονομικών Ελέγχων -η ΕΔΕΛ, δηλαδή-, το Μητρώο Εμπειρογνωμόνων για Δημοσιονομικούς Ελέγχους και Ελέγχους ΕΔΕΛ και η Διεύθυνση Έκτακτων Δημοσιονομικών Ελέγχων. Έτσι, ενισχύεται σημαντικά η προσπάθεια εδραίωσης της δημοσιονομικής εξυγίανσης και πειθαρχίας, καθώς οι απαιτήσεις για δημοσιονομικούς ελέγχους έχουν αυξηθεί σημαντικά την τελευταία περίοδο, διογκώνοντας το φόρτο της ελεγκτικής δραστηριότητας. 
Ενδεικτικά να σας πω για να έχετε μία αίσθηση. Το 2012 οι διενεργηθέντες έλεγχοι από τη Γενική Διεύθυνση Δημοσιονομικών Ελέγχων αυξήθηκαν κατά, περίπου, 50% σε σχέση με την προηγούμενη χρονιά. Για φέτος έχουμε πενήντα έναν εκτάκτους προγραμματισμένους δημοσιονομικούς ελέγχους, δεκατρείς εκτάκτους διενεργούμενους ελέγχους και δώδεκα τακτικούς προγραμματισμένους ελέγχους. Γενικά οι παραληφθείσες υποθέσεις ελέγχων, κατά την παρούσα φάση, ανέρχονται, περίπου, στις οκτακόσιες εξήντα, εκ των οποίων εκατόν είκοσι είναι από εισαγγελικές παραγγελίες και οι επτακόσιες σαράντα είναι από την Οικονομική Επιθεώρηση και από άλλες αρχές. Αντίστοιχη είναι η εικόνα και για την ΕΔΕΛ. 
Παράλληλα, ορίζεται πλαίσιο θητείας για τους υπαλλήλους που ασκούν δημοσιονομικούς ελέγχους, για την ενίσχυση της διαφάνειας και της αντικειμενικότητας. Σε ό,τι αφορά την εμπλοκή των ιδιωτών νομίζω ότι ήμουν ξεκάθαρος και σαφής. 
Κλείνοντας, κυρίες και κύριοι συνάδελφοι, το υπό συζήτηση σχέδιο νόμου συνιστά μία νομοθετική πρωτοβουλία της Κυβέρνησης εθνικής ευθύνης για τον εκσυγχρονισμό πτυχών του θεσμικού πλαισίου, που διέπει τα δημοσιονομικά και βελτιώνει την καθημερινότητα των πολιτών και αυτό σε μία δύσκολη συγκυρία τόσο για τη χώρα όσο και για τους πολίτες της. Συνιστά μία ώριμη νομοθετική πρωτοβουλία. Υπογραμμίζω εκ νέου ότι η πρωτοβουλία αυτή κινείται πέρα από τα συμφωνηθέντα με τους εταίρους στο πλαίσιο του προγράμματος οικονομικής πολιτικής. Θεωρούσα ότι η στήριξή της απ’ όλες τις πτέρυγες του Κοινοβουλίου θα έστελνε προς όλες τις κατευθύνσεις, εντός και εκτός χώρας, το εθνικά σωστό μήνυμα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"71925"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Λαφαζάνης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71926"," Ευχαριστώ, κύριε Πρόεδρε. 
Είμαστε σε μια αποφράδα μέρα. Σαν σήμερα χρησιμοποιήθηκε το Καστελλόριζο, το ακριτικό αυτό πανέμορφο νησί μας ως ντεκόρ από το Γιώργο Παπανδρέου για να μας βάλει ίσως στη μεγαλύτερη περιπέτεια που έχει περάσει αυτός ο τόπος από την εθνική του απελευθέρωση. 
Μας έβαλε σε μια περιπέτεια δυστυχώς τέτοιας έκτασης, τέτοιου βάθους και τέτοιου μεγέθους που όσο συνεχίζονται οι μνημονιακές πολιτικές, στην ουσία, κύριε Υπουργέ, η μνημονιακή δικτατορία –γιατί αυτό είναι το πολίτευμα της χώρας, μνημονιακή δικτατορία!- η Ελλάδα χάνεται, όχι απλώς βουλιάζει, αλλά χάνεται και συμπαρασύρει μαζί της δυστυχώς και την Κύπρο. Η Νοτιοανατολική Ευρώπη δυστυχώς μπαίνει στην άβυσσο. 
Αυτές είναι οι μνημονιακές επιλογές του Γιώργου Παπανδρέου, ο οποίος μέχρι πρότινος μας έλεγε «λεφτά υπάρχουν» και όταν ανέλαβε την Κυβέρνηση -ο άθλιος!- τι έκανε ως πρώτα μέτρα; Παροχές, πα-ρο-χές! Και έφτασε μετά το Νταβός, χωρίς να ρωτήσει κανέναν, χωρίς να υπάρξει η παραμικρή διαβούλευση μέσα σε μια νύχτα να μας βάλει στη μνημονιακή στρούγκα, το μνημόνιο και την τρόικα θηλιά στο λαιμό της χώρας. 
Τότε, κύριε Υπουργέ, εσείς ήσασταν αντίθετοι στο μνημόνιο και λέγατε ότι αυτή η επιλογή είναι αδιέξοδη, ότι είναι λάθος δρόμος, λάθος επιλογές. Αυτό ήταν το σλόγκαν σας. Όμως, αυτά είναι τα μεγάλα ψέματα, δυστυχώς! Όχι εσείς προσωπικά, αλλά η παράταξή σας και ιδιαίτερα ο Αρχηγός σας, ο Αντώνης Σαμαράς, μόλις είδε εξουσία έγινε μνημονιακότερος των μνημονιακών και τροϊκανότερος της τρόικας! 
Σήμερα έχουμε το φαινόμενο η τρόικα να κυβερνά και μια κυβέρνηση- μαριονέτα, θίασος κανονικός να περιφέρεται πίσω από την τρόικα, η οποία καθορίζει τις επιλογές χωρίς να μπορεί να παρέμβει στο παραμικρό για να βελτιώσει έστω –αν και δεν βελτιώνεται- την πορεία της χώρας. Αυτή είναι η πραγματικότητα σήμερα και σ’ αυτήν οδεύουμε. 
Προσπαθείτε να κάνετε τεχνητές ενέσεις αισιοδοξίας. Αντιληπτό, αλλά δεν πατάνε πουθενά. Είπατε -αν όχι εσείς, κάποιοι από τους αγορητές εδώ της Συμπολίτευσης- ότι είμαστε εκτός τόπου και χρόνου, ότι λαϊκίζουμε ότι δημαγωγούμε. Μα, υπάρχει μεγαλύτερος ολοκληρωτισμός από μια κυβέρνηση που λέει ότι δεν υπάρχει εναλλακτική επιλογή, δεν υπάρχει εναλλακτικός δρόμος; Αυτά μόνο ολοκληρωτικά καθεστώτα τα έλεγαν. Πάντοτε υπάρχουν πολλαπλοί δρόμοι και επιλογές. Μπορεί να υπάρχουν διαφωνίες επί των δρόμων. Βεβαίως υπάρχουν σε μια δημοκρατία. Όμως, μονόδρομοι δεν υπάρχουν. 
Προσπαθείτε, εν πάση περιπτώσει, να κάνετε τεχνητές ενέσεις αισιοδοξίας. Μας δώσατε και τα αποτελέσματα του τριμήνου της εκτέλεσης του προϋπολογισμού. Ποιο είναι ο κλειδί για να πούμε ότι ο προϋπολογισμός αρχίζει και βελτιώνεται και ακολουθεί μια διαφορετική τροχιά; Το κλειδί είναι τα έσοδα, διότι τα έσοδα είναι εκείνα που έρχονται να αναδείξουν τη δυνατότητα ενός κράτους να ασκήσει φορολογική πολιτική και να ανοίξει θετικούς δρόμους. Και αυτό διότι οι δαπάνες είναι εύκολο να κοπούν. Το τσεκούρωμα στις δαπάνες –ρίχνουμε δαπάνες, κόβουμε δαπάνες- πού οδηγεί; Οδηγεί σε ακόμη βαθύτερη ύφεση.
 Αν δεν ανακάμψουν τα έσοδα μετά από τέτοια φοροεπιδρομή, την οποία ασκείτε -διότι μιλάμε για απίστευτη φοροεπιδρομή, δεν έχει ξαναγίνει αυτό ποτέ- δεν έχετε μέλλον. Εδώ βλέπουμε ότι τα έσοδα προ επιστροφών φόρων παρουσιάζουν έλλειμμα –το λέει το Γενικό Λογιστήριο στα στοιχεία που έδωσε στη δημοσιότητα σήμερα- 350 εκατομμυρίων ευρώ το τρίμηνο και έλλειμμα στις επιστροφές φόρων 2,467 εκατομμύρια ευρώ. 
Αν θέλετε να δείτε πώς βελτιώνονται τα δημοσιονομικά μεγέθη, δείτε παρακάτω –το ξέρετε ασφαλώς- τις δαπάνες του Προγράμματος Δημοσίων Επενδύσεων.
Οι δαπάνες του Προγράμματος Δημοσίων Επενδύσεων, κυρίες και κύριοι, για το πρώτο τρίμηνο είναι 479.000.000 ευρώ και ο προϋπολογισμός ήταν 1.150.000.000 ευρώ, δηλαδή κάτω από το μισό. Προϋπολογίζετε 1.150.000.000 ευρώ και έχετε δαπάνες 479.000.000 ευρώ. Ζούμε την κατάρρευση…","ΠΑΝΑΓΙΩΤΗΣ ΛΑΦΑΖΑΝΗΣ",279
"71927","  Και πέρσι πόσο ήταν;","ΧΡΗΣΤΟΣ ΣΤΑΪΚΟΥΡΑΣ",476
"71928"," Να τα πείτε και τα περσινά και τα προπέρσινα. Δεν έχω πρόχειρα τα στοιχεία. Δεν είναι αυτό όλο το περιεχόμενο της συζήτησης.","ΠΑΝΑΓΙΩΤΗΣ ΛΑΦΑΖΑΝΗΣ",279
"71929","  Το έχετε δίπλα σας. Είναι η διπλανή στήλη.","ΧΡΗΣΤΟΣ ΣΤΑΪΚΟΥΡΑΣ",476
"71930"," Αφήστε τα τώρα αυτά.","ΠΑΝΑΓΙΩΤΗΣ ΛΑΦΑΖΑΝΗΣ",279
"71931","  Σας παρακαλώ, ακούστε τον ομιλητή.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"71932","  Αν δεν έχετε δει το περιεχόμενο, τι μιλάτε;","ΧΡΗΣΤΟΣ ΣΤΑΪΚΟΥΡΑΣ",476
"71933"," Δηλαδή, αν ανατρέξουμε στα περσινά τι αλλάζει, κύριε Υπουργέ; 
Είστε σοβαρός άνθρωπος, είστε καθηγητής και νομίζω ότι είστε και επιστήμονας. Αφού είστε κι επιστήμονας, πρέπει να ακούτε το επιχείρημα. 
Όταν μου λέτε, όπως κάνατε προηγουμένως, «μα, φέρνουμε μία καλή ρύθμιση και δεν πειράζει αν την κάνουμε “αεροπλανικά”, δηλαδή την φέρνουμε παράτυπα», δεν είναι λογική αυτή, διότι ο Κανονισμός δεν λέει ότι όταν φέρνουμε καλές ρυθμίσεις να τις κάνουμε από το παράθυρο. Το αντίθετο. Γιατί αν ξεκινάμε από τις καλές που υποτίθεται ότι τις φέρνουμε και τις κάνουμε από το παράθυρο, θα ακολουθήσουν οι κακές και οι κάκιστες.
Το Πρόγραμμα Δημοσίων Επενδύσεων, λοιπόν, είναι κάτω από το μισό. Έτσι, όμως καταλαβαίνετε, ότι είναι πλασματικός ο τρόπος να αναδεικνύεται η πορεία εκτέλεσης του δημοσιονομικού προϋπολογισμού, διότι όταν καταρρέει το Πρόγραμμα Δημοσίων Επενδύσεων, κόβουμε τα πόδια πάνω στα οποία καθόμαστε. Το κλαδί το κόβουμε. 
Πώς θα έχουμε μία αναπτυξιακή τροχιά; Μιλάτε για τις συντάξεις. Θαυμάσια! Εδώ μιλάμε για κατάρρευση των συντάξεων, κύριε Υπουργέ. Δεν έχουμε συντάξεις στην Ελλάδα. Οι συντάξεις έχουν περικοπεί πάνω από 50% και σε ορισμένες περιπτώσεις, βεβαίως, έχουν καταντήσει να είναι απολύτου εξαθλίωσης και πείνας.
 Μας ακούει ο κόσμος και ξέρει πώς έχουν καταρρεύσει οι συντάξεις του. Τι κάνετε γι’ αυτήν την κατάσταση; Έρχεστε εδώ να μας πείτε ότι θα επιχειρήσετε να δώσετε το 50% των συντάξιμων αποδοχών που έχουν δηλαδή, μειωθεί κατά 50% και το θεωρείτε αυτό μεγάλο επίτευγμα; Σε ποιους απευθύνεστε;
 Μπορεί να τραβήξει επί μήνες να παίρνουν αυτοί το 50% του 50% που έχει περικοπεί η σύνταξη και να μην μπορεί να επιβιώσει ο κόσμος. Αυτή είναι η πραγματικότητα. Αυτό είναι το δράμα, η τραγωδία. Αυτό πώς σκεφτόσαστε να το αλλάξετε;
Παλιότερα, θα θυμάστε ότι η σύνταξη ήταν το 80% του τελευταίου μισθού. Τώρα εσείς θα δίνετε το 50% του μισού του κουτσουρεμένου μισθού,  ο οποίος θα υπολογίζεται όχι από τον τελευταίο μισθό, αλλά από την τελευταία δεκαετία. Καταλαβαίνετε ότι έχετε κάνει μία απόλυτη λεηλασία, εξαθλίωση και καταστροφή. 
Μην επαίρεστε, λοιπόν, σας παρακαλώ, για το θέμα των συντάξεων και των βημάτων που έχετε κάνει, πολύ περισσότερο, βεβαίως, που ο κάθε εργαζόμενος στο δημόσιο θα προσδοκούσε –εφόσον δουλεύει επί τόσα χρόνια- μόλις βγει στη σύνταξη, να μπορεί να υπάρχει ένα κράτος να του την παρέχει, εφόσον είναι νόμιμη βεβαίως η σύνταξη. Πρέπει να φθάσουμε στο σημείο να είναι προετοιμασμένες οι Υπηρεσίες για τις εξόδους. Δεν είναι δυνατόν να λειτουργούμε ως κράτος-μπακάλης, ο οποίος τρέχει πίσω από τα γεγονότα και τις εξελίξεις.
Όσον αφορά τις τιμητικές συντάξεις, αυτές είναι στα 720 ευρώ. Είναι τιμητική σύνταξη αυτή των 720 ευρώ; Αυτή θα τη δίνετε σε δεκαπέντε ανθρώπους κάθε χρόνο. Μάλιστα, αν έχει και μία άλλη μικρότερη σύνταξη, θα παίρνει μόνο το επιπλέον, προκειμένου να συμπληρώσει τα 720 ευρώ, όταν ήταν περίπου στα 800 ευρώ. Δηλαδή, έχουμε μία μείωση πάνω από 15% της σύνταξης.
Νομίζω ότι δεν αξίζει αυτή η συμπεριφορά για όσους αξίζουν πραγματικά την τιμητική σύνταξη και αυτή τη μικρή επιβράβευση.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Όσον αφορά τους αδρανείς λογαριασμούς, έχω να κάνω ένα ερώτημα. Γιατί δεν εφαρμόστηκε ο νόμος του 1942; Είναι κατοχικός ο νόμος και επομένως είναι άκυρος;","ΠΑΝΑΓΙΩΤΗΣ ΛΑΦΑΖΑΝΗΣ",279
"71934"," Ισχύουν οι κατοχικοί νόμοι.","ΜΑΥΡΟΥΔΗΣ ΒΟΡΙΔΗΣ",69
"71935"," Λέω μήπως θεωρήθηκε ως τέτοιος και σου λέει «μα, τους κατοχικούς νόμους θα εφαρμόζουμε;», γιατί βλέπω πάρα πολλούς κατοχικούς και χουντικούς νόμους να εφαρμόζονται.
Γιατί δεν εφαρμόστηκε; Ποιος έχει την ευθύνη που δεν εφαρμόστηκε; Ποιος λειτούργησε, λοιπόν –αναφέρομαι διαχρονικά στις κυβερνήσεις και χρησιμοποιώ το επιχείρημα το οποίο έστρεψαν κατά του ΣΥΡΙΖΑ ορισμένοι απ’ αυτά τα έδρανα- υπέρ των τραπεζών; Αναφέρομαι στο επιχείρημά σας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επομένως εδώ πρέπει να δούμε ορισμένα πράγματα με μία αντικειμενική διάσταση, αν πράγματι υπήρχε η δυνατότητα στο μεταίχμιο αυτό του 2010, λίγο πριν το μνημόνιο, το δημόσιο να είχε μία ενίσχυση της τάξης –δεν λέω περισσότερα, εσείς τα λέτε, δεν μπορώ να έχω μία ακριβή εκτίμηση- των 5 δισεκατομμυρίων ευρώ. Το ποσό δεν ήταν καθόλου ευκαταφρόνητο. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Επομένως αυτό το πρόβλημα πρέπει να το δούμε με τη δέουσα προσοχή σε ένα κλίμα φυσικά όπου στον αέρα επικρέμεται μία λέξη απαγορευτική και θανατηφόρα για το χρηματοπιστωτικό σύστημα, το «κούρεμα» των καταθέσεων. Θέλω να το δείτε με έναν τρόπο που να διευκολύνει και να μη δημιουργήσει αρνητικές παρενέργειες.
Τέλος, θα ήθελα να κάνω μονάχα μία παρατήρηση. Το Ταμείο Παρακαταθηκών και Δανείων και το Ταχυδρομικό Ταμιευτήριο ήταν μεγάλα στολίδια. Επί δεκαετίες προσέφεραν στον κρατικό προϋπολογισμό. Παρείχαν πολύ καλές υπηρεσίες και θα έλεγα ότι προσέθεταν πολύ σημαντικά στην ανάπτυξη της χώρας. 
Όμως, σήμερα βλέπουμε ότι το Ταμείο Παρακαταθηκών και Δανείων συνεχώς υποβαθμίζεται, υπάρχουν τάσεις διχοτόμησής του και ακούγονται όλο και περισσότερες φωνές για την ιδιωτικοποίησή του.
Θέλω να ξέρω αν έχετε πρόθεση να διασπάσετε το Ταμείο Παρακαταθηκών και Δανείων ή –πολύ χειρότερα- να το οδηγήσετε σε ιδιωτικά συμφέροντα και να το εντάξετε κι αυτό στις τέσσερις συστημικές τράπεζες. Αυτό είναι το ερώτημά μου.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"71936"," Κύριε Πρόεδρε, θα μπορούσα, παρακαλώ, να έχω το λόγο;","ΧΡΗΣΤΟΣ ΣΤΑΪΚΟΥΡΑΣ",476
"71937"," Ορίστε, κύριε Υπουργέ, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71938"," Θα ήθελα να κάνω δύο πολύ σύντομες παρατηρήσεις, απλώς για να απαντήσω σε δύο συγκεκριμένα ερωτήματα που μου έθεσε ο κ. Λαφαζάνης.
Το 80% του μισθού του χρόνου αποχώρησης ελάμβανε όποιος είχε τριάντα πέντε χρόνια υπηρεσίας. Αυτό το ποσοστό μειωνόταν ανάλογα με τα έτη υπηρεσίας. Για παράδειγμα, αν είχε εικοσιπέντε έτη ήταν 57%, αν είχε τριάντα έτη ήταν 68,6%. Τα ίδια ποσοστά με μία μικρή μείωση ισχύουν και σήμερα. 
Δεύτερον, χωρίς να αναπτύξω σε μεγάλη έκταση το ζήτημα των αδρανών καταθέσεων, με ρωτήσατε: Μα, γιατί δεν εφαρμόζεται ο ν. 1942; Θα μπορούσε να υλοποιηθεί αυτός. Τι αλλάξατε;. Ενδεικτικά θα σας πω ένα στοιχείο που αλλάξαμε. Καταργείται η διάταξη που θεωρούμε ότι είναι παρωχημένη που προέβλεπε παραγραφή των δικαιωμάτων του δημοσίου κατόπιν παρέλευσης δεκαετίας από τη συμπλήρωση εικοσαετίας. Αυτό τα λέει όλα.","ΧΡΗΣΤΟΣ ΣΤΑΪΚΟΥΡΑΣ",476
"71939"," Ο κ. Βορίδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71940"," Θα ήθελα να κάνω μία έκκληση προς το Προεδρείο να μιλήσουν και οι συνάδελφοι πρώτα και μετά οι Κοινοβουλευτικοί Εκπρόσωποι.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"71941"," Κυρία Παπακώστα, όπως καταλαβαίνετε, δεν μπορώ τώρα να διακόψω τους Κοινοβουλευτικούς Εκπροσώπους.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71942"," Ναι, αλλά αυτά είναι ασυνήθιστα πράγματα και συμβαίνουν τώρα τελευταία.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"71943"," Τώρα η συζήτηση, όπως καταλαβαίνετε, έχει πάρει το δρόμο της, εννοώ ότι είναι η σειρά των Κοινοβουλευτικών Εκπροσώπων. Μάλλον στις 0:30΄ θα κλείσουμε.
Ο κ. Βορίδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71944"," Ευχαριστώ, κύριε Πρόεδρε.
Έχει επέλθει αμηχανία. Έχετε αρχίσει και δυσκολεύεστε, γιατί δεν επαληθεύονται τα βασικά σενάρια. Τα βασικά σενάρια καταστροφής του τόπου, δεν βγαίνουν. Το έχετε πει ότι το Νοέμβριο, όπου ήταν να έρθει η καταστροφή. Εν συνεχεία ήταν το Δεκέμβριο που δεν θα παίρναμε τη δόση. Εν συνεχεία θα έπεφτε έξω ο προϋπολογισμός. Είχατε κάνει ένα λογαριασμό ότι το Μάρτιο θα είστε κυβέρνηση και έτρεχε ο Τσίπρας δεξιά-αριστερά να πάρει ευλογίες από τη διεθνή κοινότητα εν όψει της πρωθυπουργοποιήσεώς του! Δεν βγήκε! Και βλέπω και πενιχρή συμμετοχή το πρώτον. Από εκεί που είναι λαλίστατοι οι συνάδελφοι του ΣΥΡΙΖΑ, έξι-επτά ενεγράφησαν!
(Θόρυβος από την πτέρυγα του ΣΥΡΙΖΑ-ΕΚΜ)
Έπεσαν τα φτερά. Αλλά γιατί να πέσουν τα φτερά; Σε τι να πέσουν τα φτερά; Δεν έπρεπε, κύριοι συνάδελφοι, να χαίρεστε με την αποτυχία σας; Δεν έπρεπε να χαίρεστε με την αποτυχία σας, διότι είναι η αποτυχία σας προς το εθνικό συμφέρον; Δεν έπρεπε να χαίρεστε, επειδή ακριβώς υπάρχουν θετικά αποτελέσματα; 
Τι είχατε προβλέψει; Την καταστροφή του προϋπολογισμού. Και βγαίνουν τα αποτελέσματα. Ως Ιεχωβάδες είχατε προβλέψει τις καταστροφές. Τώρα πλέον βγαίνουν τα αποτελέσματα. Και τι λένε τα αποτελέσματα, κυρίες και κύριοι συνάδελφοι. Λένε ότι το συνολικό έλλειμμα ανέρχεται σε 6% του ΑΕΠ –το κλείσιμο του 2011- με στόχο του προϋπολογισμού 6,6%. Επομένως έχουμε μία εξοικονόμηση 0,6% η οποία υπάρχει ως βελτίωση στον προϋπολογισμό και προς όφελος των δημοσιονομικών αποτελεσμάτων. 
Τι άλλο λένε τα αποτελέσματα; Λένε ότι το έλλειμμα μειώθηκε κατά 3,8% του ΑΕΠ σε σχέση με το 2011 –από 9,8% σε 6%- και βέβαια το πρωτογενές έλλειμμα μειώθηκε στο 1% το 2012 και έχουμε πρωτογενή πλεονάσματα πλέον στο τρίμηνο. 
Τι έγινε τώρα; Τι λέμε;","ΜΑΥΡΟΥΔΗΣ ΒΟΡΙΔΗΣ",69
"71945"," Λεφτά υπάρχουν.","ΔΗΜΗΤΡΙΟΣ ΓΑΚΗΣ",79
"71946"," Γιατί καταστράφηκε αυτή η πολιτική. Γιατί απέτυχε; Σε τι έχει αποτύχει; Ποια θα ήταν η καλή πολιτική, κυρίες και κύριοι συνάδελφοι; 
Η καλή πολιτική θα ήταν να έχουμε κρατήσει το έλλειμμα στο 14,5%, να είχαμε προσλάβει εκατό χιλιάδες υπαλλήλους. Δεν είχε γίνει φυσικά καμμιά περικοπή, διότι εν συνεχεία θα συνεχίζαμε αφειδώς να δίνουμε λεφτά δεξιά-αριστερά. Δεν θα υπήρχε κανένα συμμάζεμα του δημοσίου. Δηλαδή, θα είχαμε μία ωραία αριστερή δημοσιονομική πολιτική που θα μας οδηγούσε στην απόλυτη καταστροφή.
Τι έρχεστε τώρα να μας πείτε; Έρχεστε και μας λέτε γιατί τάχα αστόχησαν τα έσοδα. Άκουσα δε το καινοφανές ότι, δηλαδή, δεν έχει σημασία αν επιτυγχάνουμε πρωτογενές πλεόνασμα, σημασία έχει ότι αστοχούν τα έσοδα. 
Γιατί; Πού το βρήκατε αυτό; Σε ποιο εγχειρίδιο πάλι είναι γραμμένο ότι δεν έχει σημασία το δημοσιονομικό αποτέλεσμα, αλλά σημασία έχει μόνο το ένα σκέλος; Αν, δηλαδή, τώρα κάναμε –λέω εγώ- μεγαλύτερη οικονομία από την προβλεπόμενη, τι θα λέγατε; Ότι τις δαπάνες τις κόβεις εύκολα. Αυτό λέμε και εμείς βέβαια, ότι τις κόβεις τις δαπάνες εύκολα. Γιατί αυτό που τα νοικοκυριά ξέρουν και αυτό που επιχειρήσεις ξέρουν και αυτό που όλες οι οικονομίες ξέρουν, είναι τα έξοδά τους. Τα έσοδά τους όλοι τα ψάχνουν. Όταν ξεκινάς μία δουλειά, έσοδα δεν έχεις. Έχεις έξοδα. Γι' αυτό και άμα είσαι νοικοκύρης και δεν θέλεις να τα κάνεις μπάχαλο και θέλεις να τα έχεις περιποιημένα, εκείνο το οποίο κοιτάζεις είναι να έχεις τακτοποιημένα τα έξοδά σου. Αυτό κάναμε εμείς. Και αυτό είναι η επιτυχία του προγράμματος ότι κάναμε μια θεμελιακή επιλογή σε αυτό το πρόγραμμα. Και η θεμελιακή επιλογή ήταν ότι η προσαρμογή έγινε για πρώτη φορά από όλα τα προγράμματα σε αυτό το πρόγραμμα κατά τα 2/3 από το σκέλος των δαπανών και προσδοκούμε τα έσοδα από το 1/3 μόνο με αύξηση των φορολογικών εσόδων. Και επιτυγχάνει το πρόγραμμα. Ξέρετε τι μας λέει αυτό; Ότι η ασφαλής προσαρμογή είναι πράγματι από το σκέλος των δαπανών, διότι αυτό είμαστε σίγουροι ότι μπορούμε να περιορίσουμε. 
Τα άλλα με συγχωρείτε είναι μεταβλητές που ο Υπουργός Οικονομικών δεν τις έχει στην τσέπη του, δεν ξέρει ακριβώς πώς θα πάει η οικονομία. Το έχει στην τσέπη του; Έχει κανείς στην τσέπη του πώς θα εξελιχθεί η επιχείρησή του, πόσο θα επιτύχει, ποια θα είναι η ύφεση; Προβλέψεις κάνει. Αυτό όμως που ξέρει είναι τι έχει να πληρώσει. Και ξέρει, λοιπόν, με ασφάλεια ότι όταν κάνει τέτοιου είδους προσαρμογές, φέρνουν θετικό αποτέλεσμα. Οϊμέ, για ένα ολόκληρο σενάριο καταστροφής του τόπου, που δεν επαληθεύτηκε! 
Επιμένουν, όμως. Άκουσα σήμερα πάλι από τον κ. Λαφαζάνη για το «κούρεμα». Ποιο «κούρεμα»; Δεν έχετε ακούσει; Δεν έχετε καταλάβει τι γίνεται; Δεν καταλάβατε ότι η Ελλάδα βγήκε αλώβητη από τη μεγαλύτερη τραπεζική κρίση που έγινε στη γειτονιά της; Δεν πήρατε χαμπάρι; Την ώρα που εδώ πανηγυρίζατε για το ηρωικό «όχι» της Κύπρου -μη αναλογιζόμενοι, σε αναλγησία ευρισκόμενοι, τις τρομακτικές συνέπειες για τα ελληνικά νοικοκυριά- η Κυβέρνηση διέσωσε τις ελληνικές καταθέσεις. Διέσωσε τις καταθέσεις που βρίσκονταν στα καταστήματα. Διέσωσε το τραπεζικό σύστημα. Αυτό κανείς δεν το εξετίμησε. Τα δημοσιονομικά αποτελέσματα δεν τα εκτιμούμε, δεν ακούμε κάτι.
Αλλά δεν είναι ότι δεν ακούμε μόνο αυτά, κυρίες και κύριοι συνάδελφοι. 
Τώρα μεμψιμοιρούν στο νομοσχέδιο αυτό. Έρχεται δηλαδή αυτό το  νομοσχέδιο -και θα πω ότι αυτό είναι σε συμπλήρωση μιας σειράς ενεργειών της Κυβερνήσεως το τελευταίο χρονικό διάστημα- και τι λύνει; Λύνει ένα μεγάλο ζήτημα, ότι οι άνθρωποι περίμεναν να πάρουν τη σύνταξή τους για μεγάλο χρονικό διάστημα. Και το λύνει. 
Έρχεται εδώ το νομοσχέδιο αυτό και λύνει κάτι ακόμη προς όφελος του δημοσίου: Ρυθμίζει τα ζητήματα των αδρανών λογαριασμών. Και δεν επιχαίρετε, δεν χειροκροτείτε, το καταψηφίσατε και αυτό επί της αρχής. Ποια είναι η αρχή δηλαδή που καταψηφίσατε; Δεν θέλετε να παίρνει συντάξεις ο κόσμος; Το καταψηφίσατε επί της αρχής. Όταν ξέρεις, συμφωνείς στο κεντρικό, δεν καταψηφίζεις επί της αρχής. Υπερψηφίζεις επί της αρχής και καταψηφίζεις τα άρθρα στα οποία διαφωνείς. Ανάποδα γίνεται. Δεν μπορείτε, όμως. Δεν σας πάει η καρδιά να πείτε ένα «ναι». Στις θετικές ρυθμίσεις δεν το έχετε.","ΜΑΥΡΟΥΔΗΣ ΒΟΡΙΔΗΣ",69
"71947"," Όχι.","ΑΘΑΝΑΣΙΟΣ ΝΤΑΒΛΟΥΡΟΣ",366
"71948"," Δεν είναι δυνατόν, δεν σας βγαίνει. Αυτή είναι η πραγματικότητα. Και αυτό σάς καθιστά αναξιόπιστους. Διότι τι αξιοπιστία έχει μια Αντιπολίτευση η οποία στα αυτονόητα θετικά δεν μπορεί να πει μια καλή κουβέντα; Στα θετικά! Έρχεται αυτό το νομοσχέδιο και δίνει συντάξεις σε ανθρώπους που μέχρι εχθές δεν είχαν και εσείς λέτε «όχι». Έρχεται αυτό το νομοσχέδιο και παίρνει χρήματα από αδρανείς λογαριασμούς υπέρ του δημοσίου. Και αρχίζει τώρα η συζήτηση: «Και σε ποια πρόσωπα θα πάνε; Και σε ποια πρόσωπα δεν θα πάνε;». Δηλαδή μια μιζέρια κριτική, η οποία δεν έχει και κανένα νόημα. Ε, σε κάποια πρόσωπα που θα προσδιορίσει μια νομοθετική  εξουσιοδότηση η οποία δίνεται. Τώρα εκεί στεναχωρηθήκατε; Να το βρούμε και αυτό. Άμα το βρούμε, θα συμφωνήσουμε;","ΜΑΥΡΟΥΔΗΣ ΒΟΡΙΔΗΣ",69
"71949"," Θα συμφωνήσουμε.","ΔΗΜΗΤΡΙΟΣ ΓΑΚΗΣ",79
"71950"," Εμ, πάλι δεν θα συμφωνήσουμε.
Με συγχωρείτε, όλο αυτό το τελευταίο χρονικό διάστημα έχουν γίνει μειώσεις τιμολογίων της ΕΥΔΑΠ. Τι είπατε γι' αυτό, ξέρετε; «Είναι μικρές.». Είπατε ότι είναι μικρές. Είναι η πρώτη φορά από τη στιγμή που άρχισε το πρόγραμμα προσαρμογής που γίνονται μειώσεις σε κάτι και εσείς λέτε «είναι μικρές». Αυτό είπατε. 
Έρχονται, λοιπόν, σήμερα οι συντάξεις. Ψηφίστηκε το τελευταίο χρονικό διάστημα ο νόμος για τα υδατοδρόμια, το αναπτυξιακό πλαίσιο, το ψηφίσατε, το στηρίξατε, στηρίξατε και αυτές τις διατάξεις. 
Στο τελευταίο χρονικό διάστημα έχει δοθεί η λύση στο μεγάλο ζήτημα των ναυπηγείων, των απλήρωτων εργαζομένων για επτά μήνες στα ναυπηγεία. Δεν είπατε κουβέντα, δεν συμφωνήσατε σε τίποτα. 
Αύριο έρχονται οι ρυθμίσεις, που  φωνάζατε και ανησυχούσατε για το τι θα γίνει. Ακούγατε τη συζήτηση; «Δεν θα υπάρξουν ρυθμίσεις, δεν θα γίνουν». Οι δόσεις για τις οφειλές έγιναν σαράντα οκτώ. Ικανοποιήθηκε το ζήτημα. 
Λένε τώρα: «Δεν υπάρχει καμμία διαπραγμάτευση. Η Κυβέρνηση δεν κάνει καμμία διαπραγμάτευση.». Αφού δεν κάνει καμμία διαπραγμάτευση, πώς έγιναν σαράντα οκτώ οι δόσεις; Αφού δεν γίνεται καμμία διαπραγμάτευση, από μόνοι τους ήλθαν και έδωσαν τις δόσεις; 
Μπήκε τώρα το ζήτημα: «Ναι, αλλά δεν πετύχατε το ΦΠΑ.». Όλα, λοιπόν, γίνονται ακριβώς στη χρονική στιγμή που πρέπει να γίνουν, γιατί εξασφαλίζουν τη δημοσιονομική επιτυχία. Διότι, αν ακούγαμε εσάς, αν ακούγαμε τις δικές σας πολιτικές, τώρα δεν θα υπήρχε όχι ζήτημα ΦΠΑ, όχι ζήτημα μισθών, όχι ζήτημα του να καταβάλλουμε συντάξεις, όχι ζήτημα του να μειώνουμε τιμολόγια, αλλά θα έπρεπε να πάρουμε ένα μαχαίρι και να «κόψουμε» τρεις φορές αυτά που έχουμε ήδη «κόψει». 
Βεβαίως, αν δεν έχεις καμμία στρατηγική, τι θα κάνεις; Έρχεσαι εδώ και λες ό,τι να είναι, διότι εσείς στην Αξιωματική Αντιπολίτευση αυτήν την εντύπωση έχετε, ότι, δηλαδή, αποκτάτε αξιοπιστία μέσα από αυτήν τη διαδικασία. Δεν βλέπετε ότι ουσιαστικά υπάρχουν καθημερινές παρεμβάσεις οι οποίες είναι βελτιωτικές.
Δεν έχετε καν αναγνωρίσει -θα το θυμάστε αυτό, κύριοι συνάδελφοι- αυτό που ακουγόταν ότι εδώ είναι ευνοϊκές οι ρυθμίσεις για τις τράπεζες. Πεντακόσια πενήντα εκατομμύρια πλήρωσαν οι τράπεζες στο ελληνικό δημόσιο από τις χαριστικές ρυθμίσεις από τόκους, σύμφωνα με εκείνη τη συμφωνία και την ψήφιση του νόμου Αλογοσκούφη. Τα εισέπραξε ο συγκεκριμένος κύριος Υπουργός. Δεν το είπατε αυτό. Πεντακόσια πενήντα εκατομμύρια στον προϋπολογισμό απ’ αυτές τις χαριστικές ρυθμίσεις και παραμένει βεβαίως το δικαίωμα. Δεν είναι ότι εξαντλήθηκε. Παραμένει η συγκεκριμένη απόδοση. Δεν έχω ακούσει τίποτα, κυριολεκτικά. 
Γιατί δεν έρχεστε να μιλήσουμε εδώ πώς σκεφτόμαστε τα ζητήματα των αποκρατικοποιήσεων; Εμείς ασκούσαμε μία κριτική ότι δεν προχωράνε οι αποκρατικοποιήσεις και να λοιπόν που προχώρησαν και να που μπαίνουν σ’ ένα δρόμο και να που έγινε η πρώτη και έπονται και οι άλλες και να ακόμα και το ζήτημα του δημοσίου. 
Ακούστε τώρα μία μιζέρια στην κριτική. Λέει: «Αυτονόητο είναι αυτό για τους επίορκους, άραγε όμως οι αποφάσεις θα είναι τελεσίδικες ή αμετάκλητες; Θα είναι όταν ασκηθεί η ποινική δίωξη, με βούλευμα ή όχι;». Εντάξει, κάπως θα είναι, αλλά το σημαντικό είναι να είναι, γιατί με αυτά τα οποία γίνονταν μέχρι χθες, μέχρι τώρα δεν γινόταν ποτέ τίποτα και είχαμε ανθρώπους οι οποίοι είχαν κάνει φόνο και εξακολουθούσαν να παίρνουν μισθούς. Αυτό, λοιπόν, κάπως λύνεται.
Υπάρχει και το ζήτημα της αξιολόγησης των δομών του δημοσίου. Καλά, τόσο συγκλονιστικό είναι αυτό; Δόθηκαν σήμερα διευκρινίσεις, θετικές διευκρινίσεις, από τον κύριο Υπουργό. Θα καταργείται μία δομή και αυτόματα θα λύονται οι θέσεις εργασίας. Γιατί όχι; Εσείς τι λέτε; Να έχουμε άχρηστες δομές στο δημόσιο, άρα να πληρώνει ο φορολογούμενος τους μισθούς αυτών οι οποίοι δεν κάνουν απολύτως τίποτα; Αυτό είναι το επιχείρημα;","ΜΑΥΡΟΥΔΗΣ ΒΟΡΙΔΗΣ",69
"71951"," Δεν έχει καλούς υπαλλήλους εκεί;","ΔΗΜΗΤΡΙΟΣ ΓΑΚΗΣ",79
"71952"," Ρωτάτε αν έχει καλούς υπαλλήλους; Εξαιρετικούς, τους καλύτερους.","ΜΑΥΡΟΥΔΗΣ ΒΟΡΙΔΗΣ",69
"71953"," Τους διώχνετε όμως.","ΔΗΜΗΤΡΙΟΣ ΓΑΚΗΣ",79
"71954"," Χρειαζούμενους έχει; Αυτό είναι το σημαντικό. Το σημαντικό είναι αν αυτοί παρέχουν μία υπηρεσία η οποία είναι αναγκαία στον πολίτη. Αν παρέχουν μία υπηρεσία η οποία είναι άχρηστη, ήτοι δεν παρέχουν καμμία υπηρεσία, εσείς τι θέλετε; Να τους διατηρήσουμε και να τους πληρώνουμε; Αυτό λέτε;","ΜΑΥΡΟΥΔΗΣ ΒΟΡΙΔΗΣ",69
"71955"," Αφού είναι ικανοί, να τους πάτε αλλού.","ΔΗΜΗΤΡΙΟΣ ΓΑΚΗΣ",79
"71956"," Σε αυτές τις περίφημες υπηρεσίες -γιατί είστε οπαδοί του δόγματος αυτού- είναι σημαντικό το τι αντίληψη υπηρετείται και πρέπει να αναδειχθεί αυτό, γι’ αυτό και μισείτε κάθε διαδικασία αξιολόγησης, κάθε διαδικασία αξιοκρατίας, κάθε διαδικασία στην οποία θα πούμε τι μας χρειάζεται και ότι αξίζει τον κόπο να επιβαρύνουμε τον φορολογούμενο -γιατί χρειάζεται στον ίδιο το φορολογούμενο- και τι δεν χρειάζεται και το παύουμε. Δεν σας αρέσει αυτή η διαδικασία, γιατί ξεκινάτε με μία a priori λογική ότι όλα πρέπει να τα κάνουμε δημόσιο, ότι, χρειάζονται-δεν χρειάζονται, αυτοί πρέπει να πληρώνονται, ότι πρέπει ο πολίτης να εξακολουθεί να πληρώνει δυσβάσταχτους φόρους, για να διατηρεί στην εργασία ανθρώπους για να κάνουν πράγματα που δεν είναι απαιτούμενα και που τελικά οδηγούν στο να μην κάνουν τίποτα εκτός από το να παράγουν διαφθορά. 
Εδώ, λοιπόν, καταρρέει ένα ολόκληρο επιχείρημά σας και καταρρέει εκκωφαντικά, διότι όλο αυτό το οποίο κατασκευάσατε δεν επαληθεύτηκε. Δεν επαληθεύτηκε η προσδοκία σας. Δεν κατέρρευσε η οικονομία, δεν έπεσε έξω ο προϋπολογισμός, δεν ήταν η ύφεση μεγαλύτερη απ’ αυτήν που έχουμε προβλέψει.
Λέτε για την ύφεση. Τι λέει ο προϋπολογισμός που ψηφίσαμε για την ύφεση; Εμείς δεν έχουμε πει δυσμενή σενάρια για την ύφεση; Να σας θυμίσω ότι ο δικός μας προϋπολογισμός, που ψηφίσαμε, έχει ύφεση 4,5%. Εμείς έχουμε κάνει την πρόβλεψη τη δυσμενή, γιατί είπαμε ότι προφανώς αυτά τα μέτρα της προσαρμογής έχουν δυσμενείς συνέπειες. Αλλά αυτά τα μέτρα είναι που σήμερα σηματοδοτούν αυτήν τη διαδικασία ανάκαμψης. 
Μέσα στη μικροψυχία της, όμως, η Αριστερά –η συγκεκριμένη- δεν έχει καν τη δυνατότητα να πει μια καλή κουβέντα, να αναγνωρίσει το σφάλμα της, να αναγνωρίσει ότι, σε τελευταία ανάλυση, έπεσε έξω σε όλα, ευτυχώς για τον ελληνικό λαό. Αντιθέτως, επαληθεύονται οι προσπάθειες της Κυβερνήσεως αλλά και δικαιώνεται το θάρρος των Βουλευτών της Συμπολίτευσης που στήριξαν αυτήν την κυβερνητική προσπάθεια. 
Εγώ λέω ότι έχετε ακόμα περιθώριο. Αναγνωρίστε το. Πάντα κανείς μπορεί να σφάλλει, με ένα «συγγνώμη» το τακτοποιεί. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"71957"," Το λόγο έχει ο κ. Κεγκέρογλου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71958"," Ευχαριστώ, κύριε Πρόεδρε.
Όπως σαφώς έχουμε τοποθετηθεί, η ολοκλήρωση των διαπραγματεύσεων τις προηγούμενες μέρες μάς δίνει πλέον τη δυνατότητα να στρέψουμε το ενδιαφέρον μας με περισσότερη και εντατικότερη δουλειά στην κατεύθυνση της στήριξης της πραγματικής οικονομίας, στις πολιτικές που θα ενισχύσουν περισσότερο την επανεκκίνηση της οικονομίας και στην κατεύθυνση της αντιμετώπισης της ύφεσης και της ανεργίας. Βεβαίως το πλαίσιο με τις πολιτικές και τα μέτρα που θα δώσουν ανακούφιση στην κοινωνία πρέπει να είναι στην ημερήσια διάταξη. 
Από την πλευρά μας έχουμε καταθέσει συγκεκριμένες προτάσεις -και ως προτάσεις νόμου και ως τροπολογίες- που αφορούν τις ευπαθείς ομάδες και που θα δώσουν ανάσα σε σημαντικό κομμάτι της κοινωνίας μας, ιδιαίτερα στους αδύναμους. 
Σε ένα νομοσχέδιο, όπως αυτό που συζητάμε -θα έλεγα χαμηλής πολιτικής αλλά σημαντικής κοινωνικής αξίας, μιας και ασχολείται με ζητήματα που έχουν να κάνουν με την επίλυση θεμάτων που απασχολούν τους πολίτες, με ρυθμίσεις που δίνουν λύσεις- θα περίμενε κανείς να υπάρχει ένα πεδίο διαβούλευσης, συναίνεσης και συνεννόησης ακόμα και από τις δυνάμεις που αντιστρατεύονται την Κυβέρνηση στην προσπάθεια που κάνει για να βγει η χώρα από την κρίση, προκειμένου οι λύσεις αυτές να ωφελήσουν τους συμπολίτες μας. Δυστυχώς, ακολουθείται η γραμμή της αντιπαράθεσης, να μην περάσουν ρυθμίσεις που ανακουφίζουν την κοινωνία, που ανακουφίζουν σημαντικές κοινωνικές ομάδες.
Σήμερα, ιδιαίτερα η Αξιωματική Αντιπολίτευση προσήλθε με δύο γραμμές. 
Η μία γραμμή είναι η επιστημονική ή επιστημονικοφανής, που εκφράστηκε από ορισμένους σε σχέση με τις ρυθμίσεις οι οποίες γίνονται. Αναφέρθηκαν θέματα σημαντικά, όπως είναι οι παρατηρήσεις από την έκθεση του Επιστημονικού Συμβουλίου. Μάλιστα υπήρξε αποδοχή της διαδικασίας συναινέσεως που επέδειξε ο Υπουργός υιοθετώντας τροποποιήσεις και παρατηρήσεις οι οποίες εκφράστηκαν από Βουλευτές όλων των κομμάτων.
Η άλλη γραμμή είναι εκείνη του κ. Λαφαζάνη κι άλλων, οι οποίοι κάνουν μια συνολική αντιπαράθεση. Ψηφίζουν «όχι» σε όλα και βεβαίως εκφράζουν έναν άθλιο λόγο. 
Ξεκινώ απ’ αυτό, γιατί ο κ. Λαφαζάνης ξεκίνησε την ομιλία του μιλώντας για αποφράδα ημέρα και δικτατορία και νόμιζα ότι αναφερόταν στην 21η Απριλίου. Ανέφερε στη συνέχεια, με προσωπική επίθεση, τον όρο «άθλιος» για τον Γιώργο Παπανδρέου. 
Είμαι υποχρεωμένος να δώσω απαντήσεις, όχι βεβαίως στο επίπεδο του κ. Λαφαζάνη, το πολύ χαμηλό και μίζερο επίπεδο, το επίπεδο της γκρίζας προπαγάνδας, αλλά σ’ ένα επίπεδο πολιτικό, γιατί πραγματικά εκφράστηκε ένας άθλιος λόγος και μια τρισάθλια πολιτική από τον ίδιο. 
Και εξηγούμαι. Αναφέρθηκε στο 2010 και στις 23 Απριλίου, σαν να ήταν ένα στιγμιαίο γεγονός, σαν να μην υπήρξε προϊστορία, σαν να δημιουργήθηκε σε μια μέρα, σε μια βδομάδα, σε ένα μήνα ή έστω σε έξι μήνες. Αναφέρθηκε στον όρο «άθλιος» και είπε ότι δώσαμε κοινωνικό επίδομα, την ώρα που υπήρχε τεράστιο πρόβλημα. 
Μα, είναι τρισάθλια αυτή η πολιτική του κ. Λαφαζάνη. Πρώτα απ’ όλα τότε που δίναμε το επίδομα, τα 500 εκατομμύρια, στις ασθενείς κοινωνικές ομάδες, η κριτική του ΣΥΡΙΖΑ και του ίδιου ήταν ότι δεν δίνουμε περισσότερα, δεν δίνουμε σε περισσότερους και δεν πήραμε περισσότερα όχι μόνο από το εισοδήματα από 100.000 ευρώ και πάνω που πήραμε, αλλά και κάτω από 100.000 ευρώ και να διευρύνουμε μέχρι 20.000 ευρώ -όπως ήταν η πρότασή τους- αυτούς που θα πλήρωναν. Ο πρώτος λόγος, λοιπόν, στο «τρισάθλια» είναι αυτός. 
Ο δεύτερος λόγος σε σχέση με αυτά τα οποία είπε είναι ακριβώς ότι δεν μίλησε καθόλου για την προϊστορία της κρίσης, όπως αναφέρθηκα πριν και την παρουσίασε σαν ένα στιγμιαίο γεγονός. Και η προϊστορία τι λέει; Για να είμαστε ξεκάθαροι εδώ μέσα και να μη θεωρείται ότι κάνουμε κριτική στο παρελθόν, στον έναν ή στον άλλο. Διαχρονικές οι ευθύνες του συνόλου του πολιτικού συστήματος. 
Και πολιτικό σύστημα δεν είναι μόνο οι κυβερνώσες παρατάξεις. Πολιτικό σύστημα είναι όλοι όσοι μετέχουν εδώ με τον έναν ή τον άλλο τρόπο και με τα «ναι» και με τα «όχι». Πολιτικό σύστημα είναι οι ταγοί του συνδικαλισμού, οι ταγοί του επιστημονικού κόσμου, οι ταγοί κάθε χώρου και όλων των παραγωγικών τάξεων, που τόσα χρόνια, μαζί με την πολιτική ηγεσία, μαζί με όλα τα κόμματα ακολουθούσαμε ένα δρόμο. Όταν ο δρόμος αυτός ήταν αδιέξοδος, δεν ήταν πλέον της στιγμής απόφαση, διότι ήδη ήταν μονόδρομος.
Έτσι, κυρίες και κύριοι συνάδελφοι, θα πρέπει να είμαστε ειλικρινείς, υπεύθυνοι και να λέμε την αλήθεια στο λαό. Ναι, ξεκινήσαμε τότε μια δύσκολη πορεία και σηκώσαμε το βάρος μαζί με πολλούς άλλους συναδέλφους από αυτήν την Αίθουσα. Δεν έχει σημασία πότε ήρθαν σε αυτήν την πορεία κάποιοι, διότι δυστυχώς αργήσαμε να καταλάβουμε ότι το πολιτικό όφελος και η μικροπολιτική είναι πάρα πολύ μικρά σε σχέση με το συμφέρον της χώρας, σε σχέση με το μεσοπρόθεσμο και μακροπρόθεσμο συμφέρον της ίδιας της κοινωνίας. 
Κυρίες και κύριοι συνάδελφοι, ποιος είναι ο τρίτος λόγος, που με κάνει να λέω το χαρακτηρισμό «τρισάθλια»; Από την πρώτη στιγμή που ξεκίνησε αυτή η προσπάθεια, πετροβολούσαν τον πυροσβέστη, τραβούσαν τη μάνικα από τον πυροσβέστη, έκλειναν τον κρουνό. Αυτή ήταν η δουλειά τους και αυτή συνεχίζει να είναι και σήμερα. Και το είδαμε με όλα αυτά τα οποία είπε. Χαιρέκακοι. Μιλούν για αποτυχία της χώρας, την ώρα που πρέπει όλοι να συνδράμουμε να επιτύχει η χώρα. 
Βεβαίως, όπως ειπώθηκε και πριν, η πραγματικότητα τους διαψεύδει. Οι προσπάθειες, έστω και λίγο, αποδίδουν, έστω με δυσκολίες. Ο κόσμος το καταλαβαίνει, παρ’ ότι είναι σε πολύ δύσκολη θέση, παρ’ ότι τα προβλήματα και τα βάρη που έχουν πέσει στον κόσμο είναι τεράστια. 
Όμως, ας δούμε και το σχέδιο, γιατί το ίδιο λένε και για την Κύπρο. Ένα μήνα ήταν ο Αναστασιάδης. Ο Αναστασιάδης έφερε την κρίση; Δηλαδή όλο το προηγούμενο διάστημα ο συριζαίος κ. Χριστόφιας ήταν αυτός ο οποίος τα έκανε όλα καλά και σε ένα μήνα μέσα έφερε την κρίση ο Αναστασιάδης. Αυτή είναι η άποψη του ΣΥΡΙΖΑ; 
Αυτή, λοιπόν, η πολιτική η οποία εφαρμόστηκε και δοκιμάστηκε στην Κύπρο και πριν από την ανάδειξη της κρίσης αλλά και μετά, που είναι το σχέδιο του ΣΥΡΙΖΑ, μας δείχνει ακριβώς τι έχουμε αποφύγει. Ο εκτροχιασμός του δημόσιου τομέα στην Κύπρο -που υπάρχει εκτροχιασμός- από περισσεύματα που του παρέδωσε ο Παπαδόπουλος, ελλείμματα έφερε. Δεν θέλω όμως να συνεχίσω.
 Η μετέπειτα πολιτική, το σχέδιο Β το περίφημο, για μερικές ώρες έδωσε μια ικανοποίηση. Αλλά δυστυχώς, όταν δεν υπάρχει η δυνατότητα να εφαρμόσεις μια πολιτική που θα μπορέσει να κρατήσει ζωντανή τη χώρα, χωρίς να γονατίσει, μπορεί με δυσκολίες αλλά όρθια στα πόδια της, έχουμε τα αποτελέσματα που είδαμε. Και αναδείχθηκαν βέβαια και εκεί τα αρνητικά. 
Τι προσπάθησαν να κάνουν στη συνέχεια όλοι αυτοί του «όχι» σε σχέση με την Κύπρο; Να σώσουν την τράπεζα που έχει το κάθε κόμμα. Αυτό έγινε. Αυτό έκαναν κι έριξαν στη συνέχεια τα βάρη στους υπόλοιπους. Δεν θέλω να ασχοληθώ όμως άλλο με αυτό, γιατί πραγματικά ήταν μίζερη -και όχι μόνο- η τοποθέτηση που έγινε από τον Κοινοβουλευτικό Εκπρόσωπο του ΣΥΡΙΖΑ.
Κυρίες και κύριοι συνάδελφοι, το νομοσχέδιο που συζητάμε έχει διατάξεις που αφορούν την εφαρμογή για πρώτη φορά της προκαταβολής στο δημόσιο. Δεν υπήρξε νομοθέτηση όμως για πρώτη φορά. Είναι η εφαρμογή που επιδιώκουμε τώρα να υπάρξει. Γιατί πραγματικά με τον ν.3996, με τον οποίο θεσμοθετήθηκε η προκαταβολή στη σύνταξη, δεν υπήρχε η δυνατότητα εφαρμογής στο δημόσιο και έτσι δεν προχώρησε. Υπάρχουν άλλα χαρακτηριστικά. Ευελπιστούμε –κι έτσι φαίνεται- ότι αυτές οι ρυθμίσεις θα φέρουν αποτέλεσμα, το οποίο θα λύσει προβλήματα. 
Βεβαίως, πρέπει να επισημάνουμε ότι σε πολλά σημεία οι τροποποιήσεις οι οποίες δέχτηκε ο Υπουργός ήταν σε θετική κατεύθυνση. Όμως υπάρχουν και άλλα θέματα στα οποία θα μπορούσε να δοθεί λύση, προκειμένου να μην έχουμε στη συνέχεια αντιφάσεις ή προβλήματα εφαρμογής. Αναφέρθηκαν αυτά από τον ειδικό αγορητή και θα έχουμε την ευκαιρία να τα πούμε και στην κατ’ άρθρον συζήτηση.
Όμως, θέλω να πω ότι σήμερα λύνεται το θέμα με το μεταβατικό διάστημα, τι γίνεται με τις παλιές συντάξεις. Υπάρχει πρόνοια πλέον και γι’ αυτό. 
Όσον αφορά τους αδρανείς τραπεζικούς λογαριασμούς, για να είμαστε ξεκάθαροι, θα καταθέσω την πρόταση τη δικιά μας και ελπίζω να τοποθετηθούν θετικά και οι άλλες δυνάμεις, τα κόμματα δηλαδή της συνεργασίας και βεβαίως τα κόμματα του Κοινοβουλίου συνολικά. 
Θα πρέπει με τη λήξη της συζήτησης στις τρεις μέρες αυτές να νομοθετήσουμε και το λογαριασμό στον οποίο θα πηγαίνουν τα χρήματα. Ο γενικός χαρακτηρισμός «ευπαθείς ομάδες» δεν μας καλύπτει. 
Προτείνουμε, λοιπόν, αυτός ο λογαριασμός να είναι ο ΑΚΑΓΕ -ειδικός λογαριασμός των ΑΚΑΓΕ- προκειμένου ο στόχος ο οποίος αναφέρει να επιτευχθεί με τα χρήματα τα οποία θα εισρεύσουν σε αυτόν από την ενεργοποίηση των διατάξεων για τους ανενεργούς λογαριασμούς.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"71959"," Ποιος είναι ο ΑΚΑΓΕ;","ΔΗΜΗΤΡΙΟΣ ΓΑΚΗΣ",79
"71960"," Ο ΑΚΑΓΕ είναι ο λογαριασμός, παραδείγματος χάριν, που χρηματοδοτεί το «Βοήθεια στο Σπίτι». Είναι ο λογαριασμός Αλληλεγγύης Γενεών, κύριε συνάδελφε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω να κάνω μία παρατήρηση για το Ταμείο Παρακαταθηκών και Δανείων και ολοκληρώνω, κύριε Πρόεδρε. Δεν αναφέρομαι στη διάταξη η οποία αποσύρθηκε. Θα αναφερθώ όμως σε ένα πρόβλημα το οποίο υπάρχει και πρέπει, Υπουργέ μου, να το λύσετε αύριο. 
Δεν μπορεί να μη συνεδριάζει το Διοικητικό Συμβούλιο του Ταμείου Παρακαταθηκών και Δανείων εδώ και κάμποσες εβδομάδες, επειδή η Κυβέρνηση δεν έχει διορίσει ένα μέλος που παραιτήθηκε. Διότι, όπως λέει το καταστατικό του ή ο κανονισμός του -δεν ξέρω τι είναι- αν υπάρχει για πέρα από τρεις μήνες παραιτημένο μέλος, δεν μπορεί να συνεχίσει να συνεδριάζει το διοικητικό συμβούλιο. 
Έχω, λοιπόν, το εξής παράδειγμα: Πριν από δεκαπέντε μήνες σκοτώθηκε άνθρωπος σε αυτοκινητικό και η γυναίκα του έπεσε σε κώμα. Δεκαπέντε μήνες, λοιπόν, είναι σε κώμα σε ένα κέντρο αποκατάστασης στα Χανιά και ζητάει μία βεβαίωση από το Ταμείο Παρακαταθηκών και Δανείων που να απεμπλέκει το εφάπαξ από το δάνειο που έχει πάρει και να μεταφερθεί στη σύνταξη, προκειμένου να πάρει χρήματα και να συνεχίσει τη θεραπεία στο κέντρο αποκατάστασης στα Χανιά. Ενώ, λοιπόν, υπηρεσιακά είναι όλα έτοιμα από την αρμόδια υπηρεσία, δεν μπορεί να συνεδριάσει το Ταμείο γιατί δεν διορίζεται ένα μέλος. 
Το θεωρώ απαράδεκτο και θέλω να δείτε το θέμα αύριο κιόλας, κύριε Υπουργέ.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"71961"," Κι εμείς ευχαριστούμε.
Ο κ. Κουίκ έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71962"," Κύριε Πρόεδρε, ευχαριστώ πολύ.
Κύριοι συνάδελφοι, κατ’ αρχάς να διευκρινίσω ότι επί του νομοσχεδίου έχει τοποθετηθεί και ο τομεάρχης οικονομικών, Βουλευτής Ηρακλείου, κ. Νότης Μαριάς, στις δύο αναγνώσεις του νομοσχεδίου στην αρμόδια επιτροπή και απόψε τοποθετήθηκε στην Ολομέλεια κι ο ειδικός αγορητής μας, κ. Παύλος Χαϊκάλης.
Απλώς και μόνο θα ήθελα να πω -θα επεκτείνω λίγο αυτήν την επετειακή αναφορά την οποία έκανε ο Κοινοβουλευτικός Εκπρόσωπος του ΣΥΡΙΖΑ- ότι 23 Απριλίου, τέτοιες ώρες καθόμουνα στη θέση του κεντρικού παρουσιαστή στην τηλεόραση του AΝΤ1 και πραγματικά είχα το θλιβερό καθήκον να περιγράφω τη νύχτα εκείνη του θανάτου του Κωνσταντίνου Καραμανλή. Ο Κωνσταντίνος Καραμανλής, ο οποίος –διότι περιέγραψα από το Ζάππειο Μέγαρο την τελετή της υπογραφής για την ένταξη της Ελλάδας στην ΕΟΚ- έβαλε την Ελλάδα στην ευρωπαϊκή οικογένεια των εθνών-κρατών και της αλληλεγγύης, δεν νομίζω ότι, εάν βιολογικά άντεχε και ζούσε σήμερα, θα είχε πάει σε κάποιο Καστελλόριζο για να αναγγείλει ότι βάζει την Ελλάδα στο Διεθνές Νομισματικό Ταμείο και στην τρόικα. 
Θα πρέπει εδώ να υπενθυμίσω ότι 23 Απριλίου ο Γιώργος Παπανδρέου έβαλε την Ελλάδα στην τρόικα, έχοντας επιτύχει και κάτι μοναδικό, να βάλει στα ευρωπαϊκά ζητήματα και το Διεθνές Νομισματικό Ταμείο, το οποίο μέχρι τότε ούτε που θα μπορούσε να διανοηθεί ότι θα είχε εμπλοκή με τα ευρωπαϊκά οικονομικά δεδομένα. 
Ήταν 23 Απριλίου τη νύχτα του θλιβερού καθήκοντος και μετά από μερικές ώρες –το λέω επειδή τον βλέπω εδώ στα θεωρεία- γεννήθηκε ο τελευταίος μου ο γιος, την ημέρα του Αγίου Γεωργίου, εκείνος ο οποίος μου λέει όμως κάποιες στιγμές: «Δεν θα μεγαλώσω να φύγω από μια Ελλάδα που με διώχνει;». Είναι το τελευταίο πράγμα που θέλω να ακούω από τα παιδιά μου και δυστυχώς το ακούνε πάρα πολλοί γονείς.
Και αν δεν υπάρχει ζήτημα από κάποιους να ζητάνε συγγνώμη, εγώ πραγματικά αισθάνομαι ότι πρέπει να ζητήσω συγγνώμη σε αυτήν τη γενιά που διώχνουμε. Διότι τώρα δεν φεύγει η γενιά εκείνη των εργατών που έφευγε στις δεκαετίες του ’50 και του ’60, αλλά φεύγουν πραγματικά τα καμάρια μας, οι επιστήμονές μας.
Ναι, αυτό ήταν λοιπόν το «κατόρθωμα» το οποίο έκανε ο Γιώργος Παπανδρέου, έχοντας όλα τα περιθώρια -γιατί τα έχετε αναπτύξει και εσείς οι της Νέας Δημοκρατίας, τα ανέπτυξα και εγώ ως δημοσιογράφος- να κάνει άλλα πράγματα πριν μας βάλει εκεί που μας έβαλε, δηλαδή στη διαδικασία των μνημονίων, του ΔΝΤ και όχι μόνο. Δεν έκανε τίποτα απολύτως. Ήταν προμελετημένο το «έγκλημα» με βάση και την ομολογία του Στρος-Καν σε εκείνη την περίφημη συνέντευξη, την οποία έδωσε στη γαλλική τηλεόραση και από την οποία σας υπενθυμίζω ότι κύριο και κρίσιμο απόσπασμα απέκρυψε η ΕΡΤ και το αποκάλυψε στην εκπομπή του ο Λάκης Λαζόπουλος. Ήταν τότε που η Νέα Δημοκρατία ασκούσε την οξύτατη κριτική, την οποία προφανώς το ΠΑΣΟΚ ξεχνά. Επιτίθεται στον ΣΥΡΙΖΑ -πρόβλημά τους- αλλά ξεχνά και το τι έλεγε η Νέα Δημοκρατία για τον Γιώργο Παπανδρέου μέχρι ακόμα και την ημέρα εκείνη -μέσα Ιουνίου ήταν- όπου έμεινε η χώρα ακυβέρνητη για έξι ώρες. Προφανώς δεν το θυμούνται ή δεν θέλουν να το θυμούνται οι συνάδελφοι από το ΠΑΣΟΚ. Για να μην πω βεβαίως τι γινόταν και με ιστορικά στελέχη του ΠΑΣΟΚ εκείνη την ημέρα, όπως η Βάσω Παπανδρέου, για παράδειγμα, με αποτέλεσμα να βιώνουμε στο Περιστύλιο μπροστά στις κάμερες τους επίλεκτους από πλευράς ΠΑΣΟΚ να περνούν και να μιλάνε για μέρες του ’65 και για αποστασία. Τα ξεχνάνε; 
Άρα, όταν γίνεται η κριτική, ας γίνεται και προς τους σημερινούς συνεταίρους. Γιατί τους αφήνετε έξω από το κάδρο; Απορώ επίσης πώς η σημερινή Νέα Δημοκρατία ξεχνά και συνεταιρίζεται με εκείνους οι οποίοι έβαλαν σε αυτήν την περιπέτεια τη χώρα.
Θα συμφωνήσουμε, κύριε Υπουργέ, σε οτιδήποτε μέσα από το νομοσχέδιο και τις τροπολογίες μπορεί να βελτιώσει, να ανακουφίσει, να αποκαταστήσει αδικίες σε βάρος κατηγοριών εργαζομένων ή συνταξιούχων και όχι μόνο. Θα σας τα πω αναλυτικά. 
Όμως, ξέρετε, όσον αφορά το ότι του δίνετε το 50% ή το 60%, ανάλογα με το αν είναι πολύτεκνος ή τρίτεκνος ή αν έχει πρόβλημα με κάποιο άτομο με ειδικές ανάγκες στο σπίτι του, προσπαθώ να καταλάβω γιατί το κάνετε. Είναι θέμα καθαρά λογιστικό, δηλαδή είναι θέμα οικονομικό; Από τη στιγμή που ξέρετε το μισθό του, δώστε του ολόκληρο το μισθό. Αυτοί οι άνθρωποι συνήθως έχουν και κάποιο παιδί που σπουδάζει, έχουν και κάποιο δάνειο. Τι θα τους μείνει; Θέλω να πω ότι δεν είναι το πρόβλημά σας λογιστικό, με την έννοια «δεν ξέρουμε πόσα, άρα πάρε τα μισά και τα βρίσκουμε στη διαδρομή». Ξέρετε ακριβώς ποιος είναι ο μισθός, άρα μπορείτε αυτό να το αυξήσετε, για να μπορέσετε να τους προσφέρετε μία καλύτερη διαβίωση, όταν μάλιστα πολλοί απ’ αυτούς αναγκάζονται να φύγουν οριακά επάνω στη δυνατότητα του να πάρουν σύνταξη, διότι φοβούνται βεβαίως την επιδρομή Μανιτάκη, την επιδρομή τρόικας. 
Επίσης, καλώς λαμβάνεται μέριμνα για τους εργαζόμενους στο δημόσιο, αλλά συνήθως ξεχνάμε τους εργαζόμενους στον ιδιωτικό τομέα, οι οποίοι, για να πάρουν τη σύνταξη ή το εφάπαξ τους, πρέπει πραγματικά να ανάψουν κερί στον άγιο. 
Εάν πηγαίνατε, για παράδειγμα, αύριο στο ΙΚΑ Ξάνθης, θα βλέπατε σε ένα ΙΚΑ δεκαέξι υπαλλήλους μάχιμους να πρέπει να εξυπηρετήσουν πενήντα οχτώ χιλιάδες ανθρώπους και να σας λένε «στο ισόγειο». Διότι αυτό είναι το πρόβλημα, κύριε Υπουργέ, ότι πρέπει κάποια στιγμή να πηγαίνουν εκείνοι οι οποίοι υπογράφουν στα σημεία όπου οι δημόσιοι υπάλληλοι παράγουν έργο και για εκείνους οι οποίοι θέλουν να εξυπηρετηθούν και να δείτε τις ουρές ανθρώπων οι οποίοι πάνε για τα συνταξιοδοτικά τους ζητήματα και δεν μπορούν –αναφέρομαι στο Υποκατάστημα του ΙΚΑ, δεν έχει να κάνει με το δημόσιο- να τακτοποιήσουν τη συνταξιοδοτική τους κατάσταση. 
Έρχομαι στις τροπολογίες. Κατ’ αρχάς θα συναινέσουμε σε οτιδήποτε έχει να κάνει με τους ένστολους. Έχουν τραβήξει αρκετά. Δεν είναι και θέαμα να βλέπεις ένστολους να κατεβαίνουν στο δρόμο για να διεκδικήσουν την αξιοπρέπεια του ζην. 
Για τις καθαρίστριες του Υπουργείου Οικονομικών ποιος μπορεί να έχει αντίρρηση; Θα σας παρακαλέσω να δώσετε λίγο προσοχή, αν έχετε την καλοσύνη, στο θέμα των ναυπηγείων Ελευσίνας. Έχει σημασία, διότι προσθέσατε στην τελευταία σελίδα την εξής παράγραφο, είναι το δέκατο: «Οι ανωτέρω πληρωμές θα γίνουν απευθείας στον ανάδοχο με ευθύνη του και ρητή γραπτή διαβεβαίωσή του ότι δεν τίθενται θέματα εκχώρησής τους σε τράπεζες». Μέχρι εδώ καλά. «Επίσης ο ανάδοχος» –προσέξτε- «δεσμεύεται να καταβάλει άμεσα τα οφειλόμενα στους εργαζόμενους των ναυπηγείων». Η λέξη «άμεσα» θα ήθελα παρακαλώ πάρα πολύ, αν έχετε την καλοσύνη να κάνετε τη σχετική τροποποίηση, να διευκρινιστεί «σε δέκα ημέρες από την εκταμίευση του ποσού», βάλτε, παρακαλώ πολύ, μία ημέρα. Όπως επίσης και με κεφαλαία γράμματα «όλα τα οφειλόμενα στους εργαζομένους των ναυπηγείων». Να μην αρχίσουν τα διάφορα κολπάκια. Επίσης θα σας παρακαλέσω να βάλετε και μία ρήτρα στην περίπτωση που πάρουν τα χρήματα και δεν εκπληρώσουν αυτά τα οποία θα υπάρχουν μέσα στη σύμβαση, ρήτρα η οποία θα αφορά το διαχειριστή με προσωποκράτηση, με κατάσχεση των περιουσιακών του στοιχείων. Κάποιοι θα πρέπει να είναι υπόλογοι. Αυτά για το άρθρο 10.
Έρχομαι στο άρθρο 11. Αυτό αφορά βέβαια τον Υπουργό Άμυνας. Λέει ότι «το Υπουργείο Εθνικής Άμυνας κατά την κρίση του δύναται να ορίσει σύμβουλο ή μία ελεγκτική εταιρεία συμβούλων που θα παρακολουθεί τη σωστή εκτέλεση των εργασιών και τη χρηματοοικονομική ροή» κ.λπ.. Παρακαλώ πολύ αυτό να αντικατασταθεί με το «υποχρεούται» να ορίσει. Έχει σημασία να είναι εκεί «μπάστακας» ένας στο Υπουργείο Άμυνας πάνω από το κεφάλι τους. 
Δεν θα έχουμε καμμία αντίρρηση για τους συμβασιούχους του Υπουργείου Εξωτερικών, για τους καθηγητές Φυσικής Αγωγής και τους ΟΤΑ -κουβέντιασα σχετικά και με την τομεάρχη μας, την κ. Ξουλίδου, η οποία συμφωνεί- για τα σωματεία που πασχίζουν να κρατήσουν τον οικογενειακό και τον ερασιτεχνικό αθλητισμό, για την καταβολή των εφημεριών των γιατρών και των πρόσθετων αμοιβών του λοιπού προσωπικού.
Αλλά, μια που μιλάμε για αμοιβές και λοιπό προσωπικό στα νοσοκομεία, θέλω να πω κάτι για την Ικαρία και τη Σάμο. Ακόμα περιμένουν τα Νοσοκομεία Λήμνου και Ικαρίας να ξεκολλήσουν από το πάντρεμα που κάνατε ως Κυβέρνηση  την 31η Δεκεμβρίου, νύχτα, με τα Νοσοκομεία Μυτιλήνης και Σάμου αντίστοιχα. Και το λέω αυτό, διότι τι έχει γίνει, κύριε Υπουργέ; Το Νοσοκομείο της Ικαρίας έχει ένα καλό ταμείο, γιατί είχε μία καλή διοικήτρια τα τελευταία τρία χρόνια και έχει κάνει το μικρό αποθεματικό της. Το ταμείο της Σάμου είναι σε πλήρη διάθεση όπως και της Μυτιλήνης και ξέρουμε τι έγινε χθες με τον δεκαεπτάχρονο, που σταμάτησε την ώρα του χειρουργείου το μηχάνημα-βοηθός και έχει μείνει παράλυτο το παιδί από τη μία πλευρά και τον έφεραν εδώ στην Αθήνα, όταν μάλιστα δεν υπήρχε και αξονικός τομογράφος εκεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Προσέξτε, κύριε Υπουργέ. Το Νοσοκομείο της Ικαρίας, λοιπόν, που έχει αποθεματικό δεν μπορεί να κάνει προμήθεια φαρμάκων. Πρέπει να το κάνει μέσω της Σάμου. Και η Σάμος, επειδή χρωστάει στους ιδιώτες, στους προμηθευτές, δεν μπορεί να προμηθευτεί φάρμακα. Άρα τι γίνεται; Με το ένα νοσοκομείο ακυρώνουμε και το άλλο.
Επίσης θα σταθώ σε κάτι το οποίο απορώ γιατί επιμένει η Κυβέρνηση να το παρατείνει, στην παράταση για τρεις μήνες -μετά από την παράταση που στα μουλωχτά πήρατε στη Διάσκεψη των Προέδρων πριν από δύο μήνες- των ανεξάρτητων αρχών. Σας λέμε κατηγορηματικά εμείς οι Ανεξάρτητοι Έλληνες: Σταματήστε αυτήν την ιστορία με τις συνεχείς παρατάσεις ανεξάρτητων αρχών και πολύ περισσότερο ορισμένων αρχών των οποίων η θητεία έχει λήξει, όπως του Εθνικού Συμβουλίου Ραδιοτηλεόρασης. Έχει λήξει εδώ και τρία χρόνια η σύμβαση του κ. Λασκαρίδη, του Προέδρου, και της κ. Εύης Δεμίρη, μέλους του συμβουλίου.
Θα παρακαλέσω να ρωτήσουν οι συνάδελφοι Βουλευτές όλων των πτερύγων τα κανάλια -τηλεοράσεως κυρίως αλλά και ραδιοφώνου- για το ρόλο που παίζουν οι δύο αυτοί άνθρωποι, εξοντώνοντας με πρόστιμα τα κανάλια. Για μικροπαραβάσεις τούς βάζουν πρόστιμα που μπορεί να αντιστοιχούν και σε ένα και σε δύο μηνιάτικα μισθοδοσίας. Όταν θα μπορούσαν να τους πουν «ένα μήνα ή δεκαπέντε μέρες δεν παίζετε τη συγκεκριμένη εκπομπή και βγαίνει μία πινακίδα η οποία εξηγεί και την ποινή σας της σιωπής», τους εξοντώνουν με πρόστιμα. Δεν θα αποδεχθούμε ούτε μία μέρα παραπάνω παράταση της θητείας του συγκεκριμένου Εθνικού Συμβουλίου Ραδιοτηλεόρασης, εκείνων οι οποίοι έχουν φτάσει στο σημείο να επιβάλλουν ακόμα και λογοκρισία στα κανάλια. 
Μη φέρνετε τέτοια τροπολογία. Σας παρακαλούμε, αποσύρετε αυτήν την ειδικότερη διάταξη για τις ανεξάρτητες αρχές, κυρίως σε ό,τι αφορά το ΕΣΡ. Ρωτήστε στη Λαμία, στα δικά σας τα μέρη, κύριε Υπουργέ, πόσο ευχαριστημένοι είναι οι καναλάρχες με το Εθνικό Συμβούλιο Ραδιοτηλεόρασης. Ας ρωτήσει ο κ. Κεγκέρογλου -δεν είναι εδώ αυτήν τη στιγμή- στην Κρήτη τα κανάλια τα δικά του. Στη Θεσσαλία ρωτήστε τους καναλάρχες τους δικούς σας.
Σας ευχαριστώ πολύ. Ισχύουν αυτά τα οποία είπαν οι δύο συνάδελφοι, κύριοι Μαριάς και Χαϊκάλης. Θα επανέλθουμε στη συζήτηση επί των άρθρων.
Ευχαριστώ, κύριε Πρόεδρε.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"71963"," Κύριε Πρόεδρε, μπορώ να έχω το λόγο για ένα λεπτό;","ΧΡΗΣΤΟΣ ΣΤΑΪΚΟΥΡΑΣ",476
"71964"," Ορίστε, κύριε Υπουργέ, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71965"," Ετέθησαν δύο ερωτήματα από τον κ. Κουίκ, στα οποία θα ήθελα να απαντήσω. Πράγματι έθεσε και ο αγαπητός συνάδελφος το ζήτημα του γιατί να είναι 50% και να μην είναι υψηλότερο το ποσοστό. Αυτό το είχα αναπτύξει και στην επιτροπή και είναι μία ευκαιρία να το αναπτύξω και στην Ολομέλεια. 
Πράγματι, τεχνικό ή δημοσιονομικό πρόβλημα δεν υφίσταται. Όμως, σύμφωνα με τα στοιχεία που μου έχουν δώσει οι υπηρεσίες του Γενικού Λογιστηρίου του Κράτους, η τελική σύνταξη -με βάση το μέσο όρο των ετών υπηρεσίας που έχουν οι υπάλληλοι κατά την αποχώρησή τους- διαμορφώνεται κοντά στο 60% του μισθού, με αποτέλεσμα, όταν γίνει η εκκαθάριση με τον κανονισμό της σύνταξης, να υποχρεωθούν οι συνταξιούχοι να επιστρέψουν τα αχρεωστήτως καταβληθέντα ποσά. Δηλαδή, εάν το ποσοστό πάει, για παράδειγμα, στο 80% σημαίνει ότι μετά τον κανονισμό της σύνταξης θα υπάρξει παρακράτηση είκοσι ποσοστιαίων μονάδων ή του 1/3 της τελικής κανονιζόμενης σύνταξης, ενώ σημειώνεται ότι το ποσό της προκαταβολής υπόκειται σε κρατήσεις μόνο για φόρο και περίθαλψη. 
Επομένως οι λοιπές κρατήσεις και μειώσεις που αναλογούν στο ποσό αυτό θα παρακρατηθούν από τα αναδρομικά κατά τη χορήγηση οριστικής σύνταξης, γεγονός που μπορεί να οδηγήσει σε αρνητικά ποσά και καταβολή μειωμένης σύνταξης για κάποιο χρονικό διάστημα. 
Κατά τη γνώμη μου, συνεπώς -και το διατύπωσα και στην επιτροπή- η μελλοντική επιβάρυνση είναι πιο επώδυνη από την πρόσκαιρη ανακούφιση. Γι’ αυτό και προτείναμε και επιμείναμε στο συγκεκριμένο ποσοστό, βεβαίως για το χρονικό διάστημα μέχρι τότε που θα πάρει τη σύνταξη ο συνταξιούχος. 
Θίξατε και άλλο ένα θέμα, το θέμα της εξυπηρέτησης του πολίτη. Είπατε για το ΙΚΑ. Αναλαμβάνω τις ευθύνες του Γενικού Λογιστηρίου του Κράτους. Χθες πήγα άλλη μια επίσκεψη στις υπηρεσίες στην Πλατεία Κάνιγγος. Έχετε απολύτως δίκιο. 
Ενδεικτικά θα σας πω ότι κάθε μέρα -μου έδωσαν τα χαρτάκια από τους πολίτες που προσέρχονται εκεί και είναι πεντακόσιοι πενήντα τέσσερις, πεντακόσιοι σαράντα οκτώ, επτακόσιοι δεκατρείς, εξακόσιοι τριάντα οκτώ- εξακόσιοι με επτακόσιοι πολίτες πηγαίνουν να εξυπηρετηθούν από τρεις δημόσιους υπαλλήλους στο Τμήμα των Συντάξεων, σε απλές ερωτήσεις τις οποίες υποβάλλουν. 
Τι προσπαθούμε να κάνουμε, με βάση τα δεδομένα; Προσπαθούμε να επιταχύνουμε πρώτα απ’ όλα το χρόνο αποπληρωμής των συντάξεων -από έντεκα μήνες που ήταν τον Ιούλιο του 2012 πήγε στους επτά μήνες- και να λειτουργήσουμε τη διαδικτυακή πύλη του Γενικού Λογιστηρίου για πρώτη φορά, που λειτουργεί και έχει αρκετά υψηλή επισκεψιμότητα. 
Παράλληλα, κάναμε ανακατανομή του υπηρετούντος προσωπικού, μετακινήσεις υπαλλήλων από άλλες οργανικές μονάδες στην Υπηρεσία Συντάξεων καθώς και διάθεση έξι υπαλλήλων της Γενικής Γραμματείας Πληροφοριακών Συστημάτων για διάστημα ενός έτους στην Υπηρεσία Συντάξεων. 
Τέλος, θα υπάρξει διάθεση και τοποθέτηση σε σχετικές υπηρεσίες δέκα υπαλλήλων κατηγορίας ΔΕ Διοικητικών Καθηκόντων, οι οποίοι έχουν τεθεί σε διαθεσιμότητα λόγω κατάργησης των θέσεών τους. 
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"71966"," Κι εμείς σας ευχαριστούμε. 
Ο κ. Αρβανίτης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71967"," Ευχαριστώ, κύριε Πρόεδρε. 
Κυρίες και κύριοι Βουλευταί, όταν ένα πλοίο είναι βεβαρημένο με υποθήκη και επίκειται η κατάσχεσίς του, δεν εξωραΐζεται ούτε επισκευάζεται. 
Θα περιοριστώ σε μια γενική κριτική, εφόσον ελέχθησαν και από τους ειδικούς αγορητάς και από τους μέχρι τούδε προλαλήσαντας Κοινοβουλευτικούς Εκπροσώπους των κομμάτων. 
Μου έκανε εντύπωση ότι όλοι, αλλά ιδιαίτερα ο κ. Κουίκ -ο οποίος έφυγε- ο οποίος μας είχε συνηθίσει να κάνει κοινοβουλευτικό έλεγχο σε υψηλούς τόνους, μίλησε σε εξαιρετικά χαμηλούς τόνους. 
Γνώριζα τον κ. Βορίδη ως καταξιωμένο ποινικολόγο -και όντως έτσι ήταν, είναι και θα είναι- και ως άξιο αγορητή. Δεν τον ήξερα, όμως, ως αριθμολόγο,  αοριστολόγο και αριθμομέτρη, για να θυμηθώ το επάγγελμα κάποιου απελθόντος από τη ζωή, που ήρθε εδώ να μας βάλει αριθμούς, χρέη και να μας καταποντίσει κυριολεκτικά. 
Ούτε λίγο ούτε πολύ, ο Κοινοβουλευτικός Εκπρόσωπος της Νέας Δημοκρατίας μάς είπε ότι όλοι εμείς, η Αντιπολίτευσις συλλήβδην -ο καθένας βεβαίως από την πλευρά του και με τον τρόπο ή υπό το πρίσμα που βλέπει τα πράγματα, τα τεκταινόμενα, τας εξελίξεις- χρησιμοποιούμε συνεχώς και διατυπώνουμε σενάρια καταστροφής. Δεν μας είπε ένα πράγμα, όμως: Πόσο είναι το χρέος. Πόσο είναι το χρέος; 
Κύριε Πρόεδρε, κύριε Υπουργέ, κύριοι Βουλευταί, πού έχει φτάσει το χρέος δεν το είπατε. Κάνετε «μπαλώματα» σε σάπιο παλτό. Αυτά είναι εμβαλωματικές λύσεις. Όλες! Η ουσία είναι ότι αυτή τη στιγμή το χρέος βρίσκεται σε δυσθεώρητα ύψη. Πολλοί το προσδιορίζουν κοντά στα 500 δισεκατομμύρια. Μπορεί να είναι 300, μπορεί να είναι 400 δισεκατομμύρια. Όμως δεν μας δώσατε μια λύση σ’ αυτό το γενικό αλλά και κατ’ εξοχήν βάσιμο ερώτημα: Πώς αυτό το χρέος θα αντιμετωπιστεί; Με συνεχή δάνεια και με τους αριθμούς και με την αισιοδοξία του αξιότιμου κ. Βορίδη; Δεν νομίζω. 
Το χρέος αυτό θα είναι εσαεί, αν δεν γίνει ανάπτυξη. Τι ανάπτυξη μπορεί να γίνει έτσι όπως πορευόμεθα –είναι το ερώτημα- όταν καν δεν υπάρχει υποψία ανακάμψεως; Πρέπει οτιδήποτε ισχυριζόμεθα, να το στηρίζουμε με επιχειρήματα και με γεγονότα, πραγματικά περιστατικά. 
Θα ήθελα να μου πει και ο κύριος Υπουργός που είναι εδώ εάν έχει γίνει ένα βήμα ανακάμψεως, παρ’ εκτός αυτών των εμβαλωματικών λύσεων, όταν το βάρος, η βαριά σκιά της τρόικας, των σιωνιστών δανειστών και τοκογλύφων είναι πάνω από το κεφάλι μας και δουλεύουμε –αυτό έχει συνειδητοποιήσει ο λαός- μόνο και μόνο γι’ αυτούς.
Θα σας πω παρενθετικά κάτι, αν και δεν θέλω να αναφερθώ κατ’ άρθρον, τουλάχιστον σήμερα πρωτολογών. Με ξένισε το 50% της συντάξεως. Δεν ξέρω πόσο μπορεί να κρατήσει και αν θα μονιμοποιηθεί αυτό το 50%. Μήπως είναι ένα προανάκρουσμα μονιμοποιήσεως; 
Και ξέρετε γιατί το λέω; Γιατί έρχεται χθες ή προχθές ο Όλι Ρεν, αυτός ο «φιλέλλην», και μας λέει ότι το 2014 οι μισθοί θα μειωθούν. Έρχεται δε και ο κ. Χουντής, πράγματι ένας μαχητικός Ευρωβουλευτής του ΣΥΡΙΖΑ, και μας λέει τα ίδια, ότι υπάρχουν πιθανότητες να μειωθούν. Και τώρα ερχόμεθα εδώ και μιλάμε για τι; Για κάποιο οικονομικό θαύμα; Γιατί ούτε λίγο ούτε πολύ, τουλάχιστον ο αξιότιμος κ. Βορίδης αυτήν την εντύπωση μου έδωσε.
Περαιτέρω, για ποιο λόγο δεν αναφερόμεθα στα συγκεκριμένα πλεονάσματα; Αυτά είναι αριθμητικά δεδομένα, έτσι δεν είναι; Πλεονάσματα έχουμε στους αριθμούς. Όμως, έχουμε ελλείμματα στην ανάπτυξη, έχουμε ελλείμματα στην τσέπη του φτωχού λαού. Μην ξεχνάμε τις καθημερινές αυτοκτονίες. Μην ξεχνάμε ότι έχουμε ενάμισι εκατομμύριο ανέργους. Μην ξεχνάμε ότι εκπατρίζονται συνεχώς οι νέοι μας με πτυχία, με ντοκτορά, αυτοί οι εγκέφαλοι που κοσμούν κάθε τόσο τα ερευνητικά κέντρα των Ηνωμένων Πολιτειών, της Εσπερίας γενικότερα. Και μιλάμε τώρα για «μπαλώματα», για εμβαλωματικές λύσεις, ενώ δεν έχουμε λύσει το τεράστιο πρόβλημα; 
Ζητήσαμε λογιστικό έλεγχο του χρέους; Αυτό είναι το ερώτημα. Απετόλμησε κανείς να τον ζητήσει; Διότι εάν εγένετο, εάν μας επέτρεπαν οι αυθέντες μας να γίνει λογιστικός έλεγχος του χρέους, θα απεδεικνύετο ότι αυτό το καταρτισθέν μεταξύ απατεώνων πραγματικά και διεφθαρμένων πολιτικών και τοκογλύφων χρέος ήτο παράνομο, ειδεχθές και οπωσδήποτε θα έπρεπε να σταματήσει κάθε πληρωμή του, προκειμένου να πούμε ότι θα μπορούσε να αρχίσει η ανάσα και η ανάκαμψη της πατρίδος μας, η οποία είναι υποθηκευμένη. Γι’ αυτά δεν μιλάμε. Δεν ακούω τίποτε. Αριθμολογία ακούω συνεχώς και τίποτε άλλο.
Και μας λέει ο Κοινοβουλευτικός Εκπρόσωπος της Νέας Δημοκρατίας κ. Βορίδης ότι βγήκε από την κρίση αλώβητη η Ελλάδα. Εγώ τη βλέπω να είναι τραυματισμένη και μάλιστα βαρύτατα. Πού είναι το αλώβητο της Ελλάδος; Ποίαν συγκεκριμένη προοπτική παρουσιάζετε, ώστε ο Έλλην πολίτης να ξέρει πού βαδίζει; Πέρασε αυτήν την κρίση τριάμισι χρόνια με αυτήν τη φρικτή Κυβέρνηση αυτών των δωσίλογων, αυτών των ανθρώπων οι οποίοι υπηρέτησαν συνειδητά την «GOLDMAN SACHS» και όλα αυτά τα τέρατα. 
Ήρθε στις 23 Απριλίου από το Καστελλόριζο να μας πει ότι έχει χαρτογραφήσει και τα νερά. Ποια νερά χαρτογράφησε; Αυτά που πάνε στην Ιθάκη ή αυτά που πάνε στον γκρεμό και την καταστροφή; Αυτά είχε χαρτογραφήσει εν συνειδήσει τού τι έπραττε αυτός ο κύριος. Γι’ αυτό μας έβαλε στο φρικτό στόμα του ΔΝΤ και εν συνεχεία απειργάσθη μεθοδικώς την υπογραφή, την είσοδό μας στα μνημόνια και την υπαγωγή μας στο Αγγλικό Δίκαιο. Γι’ αυτό μίλησα εξαρχής για υποθήκη. Είναι όντως υποθηκευμένη η πατρίδα μας. 
Και δεν μπορώ να μιλάω για ένα θάμνο, όταν έχω μπροστά μου δέντρα, δάσος, τεράστια δέντρα. Δεν μπορώ να μιλάω για το έλασσον εμβαλωματικό, όταν υπάρχει το μείζον μπροστά μου.
Και το μείζον είναι πού πηγαίνει η πατρίδα μας με τα τεράστια προβλήματα τα οποία έχει. Ποιο είναι το δείγμα της ανακάμψεως; Ένα δείγμα να ήξερα μόνο και θα ήμουν ικανοποιημένος. 
Ξεφυτρώνουν σαν μανιτάρια τα ανταλλακτήρια χρυσού. Τι σημαίνει αυτό; Παρακολουθήστε την τιμή του χρυσού. Μέσα σε πολύ λίγο διάστημα, από 1.700 περίπου η ουγγιά πήγε 1.400 περίπου. Δεν είναι τυχαίο αυτό, κύριοι! Παίρνουν το χρυσό της πατρίδας μας. Ο κόσμος αναγκάζεται και πουλάει ό,τι χρυσαφικό, ό,τι κειμήλιο έχει, βέρες, δαχτυλίδια κ.λπ.. Είναι χιλιάδες τα ανταλλακτήρια χρυσού. Αυτό σημαίνει ευμάρεια και ελπίδα ανακάμψεως; Τι λόγια είναι αυτά που ακούμε; 
Κάποιοι είπαν ότι είναι υπερήφανοι που είναι εντεταγμένοι στο ΠΑΣΟΚ, το οποίο έφερε όλα τα βάρη. Ποια βάρη; Τα βάρη ήταν μόνο στην πλάτη του ελληνικού λαού και κανενός άλλου. Συνειδητά τα έβαλαν αυτά τα βάρη αυτοί οι κύριοι. Εκείνος ο κύριος –ο οποίος δεν είναι καν προδότης, γιατί δεν είναι Έλλην!- που γυρίζει τον κόσμο και ζει πολυτελώς, ήξερε τι έκανε και ήξερε τι εντολές εξετέλη. Και να τα αποτελέσματα τώρα!
 Έρχεται αυτή η τρικομματική κυβέρνηση, αυτό το αμαρτωλό συνονθύλευμα ετεροκλήτων πολιτικών στοιχείων, να ξεγελάσει το λαό και να του πει ότι βαίνομεν καλώς, φύγαμε από την κρίση, γλιτώσαμε! Και από πάνω είναι το δάνειο των 500 εκατομμυρίων, το οποίο αυξάνεται συνεχώς με τους τόκους! Δεν άκουσα με ποιο τρόπο θα απαλειφθεί αυτός ο τρόμος του δανείου. 
Επίσης, τι είπαν ορισμένοι ειδικοί αγορηταί, άλλοι της Νέας Δημοκρατίας, άλλοι του ΠΑΣΟΚ; Ειδικά ο πρωτολαλήσας ειδικός αγορητής της Νέας Δημοκρατίας είπε ότι έγιναν όλα αυτά κάτω από τη σκιά των πιέσεων της τρόικας. Λες και θα μπορούσε να είναι διαφορετικά! Κατά τον ειδικό αγορητή αυτόν, δεν θα μπορούσε να είναι διαφορετικά. Δεν θα μπορούσε να είναι διαφορετικά! Κι όμως εμείς πιστεύουμε ότι θα μπορούσε να είναι διαφορετικά. 
Την παρελθούσα Τρίτη, όταν εσυζητείτο νομοσχέδιο για τη σύσταση Γραφείου Ελληνικής Προεδρίας, έκανα μια παρατήρηση στον κύριο Υφυπουργό Εξωτερικών. Μου απάντησε:  «Έτσι τα βρήκαμε τα πράγματα και σύμφωνα με όσα βρήκαμε πράττουμε». Τον ρώτησα ποιος έφερε τα πράγματα σε αυτήν την κατάσταση. Τα έφεραν αυτοί οι οποίοι συνθέτουν, συγκροτούν τώρα την παρούσα Κυβέρνηση και υπηρέτησαν τα κόμματά τους τα εθνοκτόνα, τα οποία αλογίστως εδανείζοντο!
Πιστεύετε ότι μπορεί να μας τα χαρίσουν, να μας λυπηθούν; Αυτοί είναι ανελέητοι. Θέλουν να πάρουν τη γη μας, θέλουν να πάρουν τα πάντα. Ήδη διαιρούν την Ελλάδα σε οικονομικές ζώνες. Ήδη ο γεωπολιτικός χάρτης αλλάζει. Έλεγαν κάποτε μερικοί αφελείς: «Α, τι καλά που κάνουμε συμμαχία με το Ισραήλ.». Ορίστε, όμως, τι έγινε. Επανενεργοποιήθη το στρατηγικό σύμφωνο μεταξύ Τουρκίας και Ισραήλ, το οποίο σημαίνει ότι οι γεωπολιτικές μεταβολές θα είναι τεράστιες. 
Θα παρακαμφθεί η Κύπρος –αυτό το μαρτυρικό νησί- την οποία κυριολεκτικά κατεπρόδωσαν και προδίδεται χρόνια τώρα, από το 1959 με τη συνθήκη Ζυρίχης-Λονδίνου. Θα παρακαμφθεί η Κύπρος και ο αγωγός θα πάει στη νότια Τουρκία και από εκεί –αυτό σχεδιάζουν τώρα ο Νετανιάχου και ο άλλος, ο Τούρκος- στην Ευρώπη. 
Επίσης, αυτό το αρχικό σχέδιο για υγροποίηση του αερίου στη Νήσο το σκέπτονται –λέει- οι Εβραίοι, οι φίλοι μας! Και μένουμε πού εμείς; Μένουμε κλειστοί σε έναν κύκλο, σε έναν ασφυκτικό κύκλο με γύρω-γύρω εχθρούς, οι οποίοι υποβλέπουν την εδαφική μας ακεραιότητα. 
Τις προάλλες «βγήκε από τη ναφθαλίνη» ο Αρσένης και μας είπε ότι θα ακρωτηριαστεί εδαφικά ένα κομμάτι της πατρίδας μας. Πού το ήξερε αυτό ο κύριος αυτός ο αμερικανοτραφείς και το είπε; Τα είχε πει, βέβαια, η Μπενάκη το 2005 εδώ, όταν καλωσόρισε τον νεοεκλεγέντα τότε Πρόεδρο της Δημοκρατίας και κανείς δεν αντέδρασε και από τους τέσσερις Βουλευτές που ήσαν παρόντες  και από τον ίδιο τον Πρόεδρο. 
Τα είχε πει ως δεδομένα, όχι ως πιθανά, όχι ως ενδεχόμενα. Και καθόμαστε τώρα και μεμψιμοιρούμε με αριθμούς και με συντάξεις, όταν οι ίδιοι, όταν ο Επίτροπος κ. Ρεν, λέει ότι θα κοπούν ακόμα περισσότερο οι συντάξεις. Το ίδιο είπε και ο κ. Χουντής.
Από εκεί και πέρα πού πάμε; Δεν μας έδωσε μια σαφή εικόνα ο κύριος Υπουργός των Οικονομικών για το πού πάμε, ωσαύτως και ο Κοινοβουλευτικός Εκπρόσωπος. Ωραιολογίες μόνο άκουγα και τίποτε άλλο.
Θα περιοριστώ στα προαναφερθέντα, αξιότιμε κύριε Πρόεδρε, και στη δευτερολογία μου ή στην αυριανή πρωτολογία που θα συζητήσουμε κατ’ άρθρον το νομοσχέδιο, θα αναφέρω ορισμένα πράγματα. 
Θα ήθελα, όμως, πραγματικά ει δυνατόν απόψε, μετά τα όσα είχα την τιμή ενώπιον υμών να εκθέσω, να ακούσω μια σαφή, όχι αριθμολογική, όχι αόριστον, απάντηση από τον κύριο Υπουργό.
Σας ευχαριστώ.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"71968"," Το λόγο έχει ο κ. Τσούκαλης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71969"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η Δημοκρατική Αριστερά σε καμμία περίπτωση δεν πιστεύει ότι όλη η υφήλιος έχει συνωμοτήσει, προκειμένου να καταβροχθίσει την Ελλάδα και ούτε βεβαίως ότι η τιμή του χρυσού πήγε στα 1.400 δολάρια προκειμένου κάποιοι να το αποσύρουν από τη χώρα. 
Και η μόνιμη, η σταθερή, διαχρονική συνωμοσιολογία περί του ξένου εχθρού που επιβουλεύεται την Ελλάδα είναι το άλλοθι αυτών που δεν θέλουν να βάλουν πλάτη, προκειμένου να βοηθήσουν τη χώρα. Είναι αυτοί οι οποίοι δίνουν άλλοθι –σκόπιμα, άθελά τους;- στο εγχώριο πολιτικό δυναμικό για τις εγκληματικές πολιτικές που έχουν ακολουθήσει όλες τις τελευταίες δεκαετίες και όχι μόνο και οδήγησαν τη χώρα εδώ που την οδήγησαν.
Η Δημοκρατική Αριστερά πιστεύει ότι πάντα η Ελλάδα πλήρωνε τα λάθη τα δικά της και δεν πλήρωνε λάθη άλλων. Δυστυχώς, υπάρχουν οι συσχετισμοί συμφερόντων σε όλο τον κόσμο. Και όταν η Ελλάδα έκανε τις σωστές επιλογές και είχε ταχθεί με τους συσχετισμούς εκείνους που την ευνοούσαν, πάντα μεγαλουργούσε. Αντιθέτως, όταν συγκρουόταν με αυτούς τους συσχετισμούς, υφίστατο τις μεγαλύτερες καταστροφές.
Είναι γεγονός ότι σήμερα έχουμε μια επέτειο, τρία χρόνια μνημονίου στη χώρα. Μια επέτειος η οποία θα μείνει στην ιστορία ως άλλη μια -από αυτές που έχει περάσει στη νεότερη ιστορία της η Ελλάδα- ακόμα χρεοκοπία. Φαίνεται, όμως, ότι οι προηγούμενες χρεοκοπίες, τα αντίστοιχα συμβάντα του παρελθόντος δεν μας έχουν κάνει αρκετά σοφότερους προκειμένου να διαχειριστούμε με τον τρόπο που πρέπει τις τύχες αυτής της χώρας. 
Σε τελευταία ανάλυση, ξέρετε, δεν διαχειριζόμαστε μια επιχείρηση ούτως ώστε να ασχολούμαστε απλώς με τα έσοδα και τα έξοδα. Διαχειριζόμαστε τις τύχες ενός λαού, διαχειριζόμαστε τις τύχες πολιτών. Και εδώ θα ήθελα να κάνω μία αναφορά στον αγαπητό συνάδελφο κ. Βορίδη, Κοινοβουλευτικό Εκπρόσωπο της Νέας Δημοκρατίας, ότι βεβαίως η διακύμανση των εσόδων είναι κρίσιμος παράγοντας όταν διαχειρίζεσαι τις τύχες μιας χώρας και δεν διαχειρίζεσαι απλώς τις τύχες μιας επιχείρησης, διότι η πτώση των εσόδων είναι στοιχείο που διαμορφώνει ή αποτυπώνει τη δυναμική μιας κοινωνίας, τη δυναμική μιας οικονομίας. 
Και δεν είναι αμελητέα ποσότητα, παραδείγματος χάριν, το να λες ότι μειώνονται οι φόροι λόγω πτώσης βιοτικού επιπέδου –γνωρίζετε πάρα πολύ καλά τι σημαίνει- ή το να αμνηστεύουμε όλους αυτούς οι οποίοι ευθύνονται για το ότι μέχρι σήμερα –θα πω μέχρι σήμερα, δεν θα αθωώσω το δεκάμηνο που πέρασε- η μάχη κατά της φοροδιαφυγής είχε πενιχρά έως και μηδαμινά αποτελέσματα για τη χώρα.
Έτσι, λοιπόν, καλή είναι η περιστολή δαπανών. Η Ελλάδα τουλάχιστον τα τελευταία χρόνια, μέσα στο πλαίσιο του πελατειακού συστήματος, είχε δείξει πρωτόγνωρη δραστηριότητα όσον αφορά την ασυδοσία και τη φαυλοκρατία σε αυτό το επίπεδο. 
Όμως, αν αυτή η διαχείριση της κρίσης έδειξε κάτι –έτσι τουλάχιστον όπως τη βιώνουμε το τελευταίο δεκάμηνο- είναι ότι, δυστυχώς για τη χώρα, όλη αυτή η διαχείριση ήταν μονόδρομος. Ό,τι και να προσπαθεί να πει η Αντιπολίτευση περί εναλλακτικών δρόμων, περί δημοκρατικής επιλογής ενός λαού σε μια άλλη διέξοδο, η πραγματικότητα είναι αμείλικτη και αποτυπώθηκε με τον πλέον παραστατικό τρόπο, κυρίες και κύριοι συνάδελφοι, από τη σημερινή συνάντηση του Αρχηγού της Αξιωματικής Αντιπολίτευσης, του κ. Τσίπρα, με το νέο Γενικό Γραμματεία του ΑΚΕΛ, τον κ. Άντρο Κυπριανού.","ΝΙΚΟΛΑΟΣ ΤΣΟΥΚΑΛΗΣ",520
"71970"," Παλιός είναι, δεν είναι νέος.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"71971"," Νέος Γενικός Γραμματέας.","ΝΙΚΟΛΑΟΣ ΤΣΟΥΚΑΛΗΣ",520
"71972"," Παλιός είναι.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"71973"," Παλιός, συγγνώμη. 
Σε μια αποστροφή, λοιπόν, της τοποθέτησής του ο κ. Τσίπρας είπε «κακό το μνημόνιο, αλλά δυστυχώς η Κύπρος υπέγραψε ένα μνημόνιο» και απευθυνόταν, βεβαίως, στον ηγέτη του κόμματος που υπέγραψε το μνημόνιο. 
Επειδή έχουμε αυτήν την επέτειο, νιώθω την ανάγκη να σχολιάσω μια αναφορά, επίσης του Αρχηγού της Αξιωματικής Αντιπολίτευσης, που όταν, μετά τους πανηγυρισμούς του «όχι» της κυπριακής Βουλής, φάνηκε ότι οδηγείται η νέα απόφαση του κυπριακού Κοινοβουλίου σε ένα συμβιβασμό –εγώ δεν θα πω αποδοχή των τετελεσμένων-, κατηγόρησε τα κόμματα της Κυβέρνησης –και βεβαίως μεταξύ αυτών και τη Δημοκρατική Αριστερά- ότι ουσιαστικά μποϊκοτάραμε αυτήν την εξέλιξη του «όχι», επειδή εμείς θα διαψευδόμασταν στην πολιτική μας και ότι εμείς θέλαμε το «όχι» που είπαν οι Κύπριοι στην πρώτη τους απόφαση να ανατραπεί. 
Κυρίες και κύριοι συνάδελφοι, σας το λέμε ευθέως. Αυτό το οποίο ευχόμαστε είναι πραγματικά να διαψευστούμε στην επιλογή μας, στην επιλογή  δηλαδή ότι ο δρόμος αυτός που ακολουθούσαμε ήταν μονόδρομος. Δυστυχώς, δεν διαψευστήκαμε. Όπως επίσης σήμερα επαναλήφθηκε, για άλλη μία φορά, η ίδια μομφή στα κόμματα της συγκυβέρνησης και –σε ό,τι μας αφορά- προς τη Δημοκρατική Αριστερά.
Κυρίες και κύριοι συνάδελφοι, η Δημοκρατική Αριστερά θεωρεί ότι το παρόν νομοσχέδιο δεν είναι τομή, όπως δεν ήταν τομή και τα προηγούμενα νομοσχέδια και του Υπουργείου Εσωτερικών και του Υπουργείου Ανάπτυξης. Ήταν νομοσχέδια τα οποία διευθετούσαν κρίσιμα ζητήματα και εκκρεμότητες που ήθελαν άμεση παρέμβαση. 
Το ερώτημα είναι το εξής: Αν ήταν τομή –και αυτό και τα προηγούμενα- θα υπήρχε ευήκοον ους από τα κόμματα της Αντιπολίτευσης; Θα συζητούσαμε σοβαρά επί αυτών των νομοσχεδίων-τομών;  Η εκτίμησή μας είναι ότι δυστυχώς η στάση της Αντιπολίτευσης –και αναφέρομαι σε όλη την Αντιπολίτευση- καταδεικνύει ότι απλώς αυτή η αναφορά είναι ένα άλλοθι, διότι δυστυχώς έχει μια επιλογή ιδεοληπτική και εμμονική ότι οτιδήποτε εισαγάγει αυτή η Κυβέρνηση είναι εξ ορισμού κάτι που πρέπει να ριχθεί στο πυρ το εξώτερον.
Και αναφέρομαι ειδικά σ’ αυτό το νομοσχέδιο, γιατί ήταν μία ευκαιρία, κυρίες και κύριοι συνάδελφοι, η Αντιπολίτευση πραγματικά να πει ένα «ναι». Είναι ένα νομοσχέδιο που δεν είναι μνημονιακό. Είναι ένα νομοσχέδιο που τήρησε κατά γράμμα τους κανόνες καλής νομοθέτησης –κατά γράμμα!-, είναι ένα νομοσχέδιο που δόθηκε στη διαβούλευση στις 10 Ιανουαρίου. Κρατήθηκε αναρτημένο δέκα ημέρες, κατατέθηκαν διακόσια εβδομήντα σχόλια, έγιναν βελτιώσεις, συζητήθηκε στην επιτροπή, χωρίς τη διαδικασία του κατεπείγοντος, και οδηγηθήκαμε στην Ολομέλεια. 
Περιλαμβάνει κάποια κεφάλαια, τα οποία είναι αδιαμφισβήτητης χρησιμότητας. Μπορεί να υπάρχουν ενστάσεις επιμέρους σε κάποια εδάφια, σε κάποιες παραγράφους –όλοι τις έχουμε αυτές τις ενστάσεις- αλλά τι πιο χρήσιμο αυτήν την κρίσιμη στιγμή από το να δώσουμε ένα δείγμα γραφής αυτού που λέμε προγραμματική αντιπολίτευση ή αυτού που λέμε κατάθεση άποψης και θέσης για την επόμενη μέρα;
Αντιθέτως, με προκατασκευασμένες επιχειρηματολογίες και επιχειρήματα προσπαθούμε να δικαιολογήσουμε κάτι το οποίο δεν δικαιολογείται. Όμως, το νομοσχέδιο αυτό είναι νομοσχέδιο, κυρίες και κύριοι συνάδελφοι, μιας περιόδου έκτακτης ανάγκης, μιας περιόδου κρίσεως και δεν μπορεί να στηρίζεται η οποιαδήποτε κριτική μας στη μη περιγραφή και μη ρύθμιση καταστάσεων που θα μπορούσαν να ισχύσουν σε ομαλές περιόδους. 
Κυρίες και κύριοι συνάδελφοι, ναι, είχαμε σαράντα χιλιάδες εκκρεμότητες καταβολής εφάπαξ, είχαμε αθρόες υποβολές αιτήσεων για συνταξιοδότηση και είχαμε συγχρόνως ένα διαλυμένο κρατικό μηχανισμό. Όλα αυτά συσσωρεύτηκαν, όλα αυτά πρέπει να αντιμετωπιστούν πάρα πολύ γρήγορα. Όμως αυτά δεν μπορείς να τα αντιμετωπίσεις απ’ τη μια στιγμή στην άλλη. 
Έτσι λοιπόν πρέπει να υπάρξει πειστική τοποθέτηση εκ μέρους της Αντιπολίτευσης για ποιο λόγο δεν ψηφίζει τις συγκεκριμένες διατάξεις, το Κεφάλαιο Α΄, άρθρα 1-5, για την προκαταβολή των συντάξεων, για την παράκαμψη της Επιτροπής Ελέγχου Πράξεων Κανονισμού Συντάξεων, που τόσο πολύ ταλαιπωρούσε όσους προσέφευγαν, σε τελική ανάλυση, στο Ελεγκτικό Συνέδριο.","ΝΙΚΟΛΑΟΣ ΤΣΟΥΚΑΛΗΣ",520
"71974"," Δείτε την Έκθεση της Επιτροπής της Βουλής.","ΔΗΜΗΤΡΙΟΣ ΓΑΚΗΣ",79
"71975"," Κύριε Γάκη, την είδα την Έκθεση, την είδα πάρα, μα πάρα, πολύ καλά. Καταθέστε βελτιωτική πρόταση. Είναι για καταψήφιση το νέο πλαίσιο για τις ανενεργές καταθέσεις;","ΝΙΚΟΛΑΟΣ ΤΣΟΥΚΑΛΗΣ",520
"71976"," Άμα δεν διορθώσετε…","ΔΗΜΗΤΡΙΟΣ ΓΑΚΗΣ",79
"71977"," Πολλά μπορούμε να πούμε. Επαναλαμβάνω, είναι για καταψήφιση το νέο πλαίσιο για τις ανενεργές καταθέσεις ή το Κεφάλαιο Γ΄ για τη θεσμική βελτίωση των δημοσιονομικών ελέγχων; Αυτά τα τρία είναι που θα έπρεπε απλώς να τα βελτιώσετε. 
Δυστυχώς, δεν το κάνατε και μάλιστα χάσατε μία ευκαιρία, προκειμένου να έχει μία συνέχεια η κοινή διαπίστωση ότι σήμερα επικράτησαν σε αυτήν την Αίθουσα χαμηλοί τόνοι. Και πολύ καλά έκαναν και επικράτησαν χαμηλοί τόνοι. Δεν είναι στοιχείο της αντιπολίτευσης οι υψηλοί τόνοι. Στοιχείο της αντιπολίτευσης είναι η επιχειρηματολογία. Η ευχή η δική μας είναι αυτό το κλίμα που επικράτησε σήμερα στην Ολομέλεια της Βουλής να τηρηθεί και σε άλλα νομοσχέδια.  
Κύριε  Υπουργέ, επειδή μιλάμε για γραφειοκρατία, θα κλείσω με αυτό, κάτι που μου έκανε πολύ μεγάλη εντύπωση από την έκθεση αξιολόγησης. Κυρίες και κύριοι συνάδελφοι, προκειμένου να υλοποιηθούν τα άρθρα 1 έως 5, λέει το σχετικό απόσπασμα: «Αναφέρετε αναλυτικά τις υπηρεσίες  που θα ήταν αρμόδιες για την εφαρμογή κάθε ξεχωριστής δράσης που προέρχεται από την εξεταζόμενη ρύθμιση» -άρθρα 1 έως 5. 
Πρώτον, Διεύθυνση Ελέγχου και Εντολής Πληρωμής Πολιτικών Συντάξεων. Δεύτερον, Διεύθυνση Κανονισμού και Εντολής Πληρωμής Στρατιωτικών και Πολεμικών Συντάξεων. Τρίτον, Διεύθυνση Εγγύησης Κεφαλαίων και Εγγυήσεων Δανείων και Αξιών. Τέταρτον, Διεύθυνση Συντονισμού και Ελέγχου Εφαρμογής Δημοσιονομικών Διατάξεων. Πέμπτον, Διεύθυνση Πληροφοριακών Συστημάτων. Έκτον, Διεύθυνση Κανονισμού Πολιτικών Συντάξεων. Έβδομον, Διεύθυνση Κανονισμού Συντάξεων Υπαλλήλων Νομικών Προσώπων Δημοσίου Δικαίου και Ειδικών Κατηγοριών. Έκτον, Διεύθυνση Νομοπαρασκευαστικής Εργασίας και δέκατο, ενδέκατο, δωδέκατο, Επιτροπή Άσκησης Ένδικων Μέσων και Διεθνών Σχέσεων. Αυτές οι επιτροπές και οι διευθύνσεις, κυρίες και κύριοι συνάδελφοι, πρέπει στην αξιολόγηση των νέων δομών να τύχουν της δέουσας μεταχείρισης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ευχόμαστε -και ολοκληρώνω, κύριε  Πρόεδρε- όταν έλθει αυτή η νέα δομή -γιατί θα έλθει- προκειμένου να αξιολογηθεί στην ελληνική Βουλή, να μην αντιμετωπίσουμε την καχυποψία και αυτήν την αντιπολιτευτική και τυφλή διάθεση, που, μέχρι τώρα τουλάχιστον, αυτή η Κυβέρνηση αντιμετωπίζει.
 Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"71978"," Κύριε  Πρόεδρε, θα ήθελα να πω μία πρόταση μόνο.","ΧΡΗΣΤΟΣ ΣΤΑΪΚΟΥΡΑΣ",476
"71979"," Έχετε το λόγο, κύριε  Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71980"," Στη συνέχεια της τελευταίας παρατήρησης του κ. Τσούκαλη, θα ήθελα να πω ότι σήμερα συνεδρίασε το Συμβούλιο Μεταρρύθμισης υπό την προεδρία του κυρίου Πρωθυπουργού και θέλω να σας πω ότι στο Υπουργείο Οικονομικών η πρόταση που υπάρχει, και περιλαμβάνει πολλές από τις διαπιστώσεις σας, καταλήγει σε μείωση των δομών κατά 49%.","ΧΡΗΣΤΟΣ ΣΤΑΪΚΟΥΡΑΣ",476
"71981"," Και αυτό το έκανε η Κυβέρνησή μας.","ΜΑΥΡΟΥΔΗΣ ΒΟΡΙΔΗΣ",69
"71982"," Ο κ. Νίκος Καραθανασόπουλος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71983"," Ευχαριστώ, κύριε  Πρόεδρε.
Βεβαίως, εδώ πέρα παρακολουθήσαμε μια προσπάθεια της Κυβέρνησης, με πρώτο και καλύτερο τον κύριο Υπουργό αλλά και τους εκπροσώπους των κομμάτων που απαρτίζουν την Κυβέρνηση, να ωραιοποιήσει την κατάσταση. Σε αυτή την προσπάθεια ωραιοποίησης, βεβαίως τους διευκολύνει –εμείς το λέμε πολύ καθαρά- η αδιέξοδη και άσφαιρη -όσο και αν είναι οξυμένη- κριτική που κάνει η Αξιωματική Αντιπολίτευση. 
Τι λέει η Αξιωματική Αντιπολίτευση; «Δεν είστε καλοί διαχειριστές.». Μα, αν ήταν έτσι τα πράγματα, αν ήταν πρόβλημα διαχειριστού, τότε τα ζητήματα που αντιμετωπίζει η ελληνική κοινωνία και η καπιταλιστική ελληνική οικονομία θα ήταν μόνο για την Ελλάδα, θα αφορούσαν μόνο την Ελλάδα και ο υπόλοιπος κόσμος θα ήταν ένας όμορφος κόσμος, ηθικός και αγγελικά πλασμένος. Όμως, είναι έτσι τα πράγματα και στην υπόλοιπη Ευρώπη και όχι μόνο;
 Άρα, λοιπόν, το πρόβλημα δεν είναι ζήτημα καλύτερου διαχειριστή. Και να κάνει τι αυτός ο καλύτερος διαχειριστής; Ποιος θα διαπραγματευτεί καλύτερα; Πού; Μέσα στη λυκοσυμμαχία της Ευρωπαϊκής Ένωσης και με δοσμένη τη στρατηγική επιλογή, την οποία δεν αμφισβητείτε, λόγω ακριβώς των στρατηγικών συμφωνιών, για θωράκιση της ανταγωνιστικότητας των μονοπωλιακών ομίλων της Ευρωπαϊκής Ένωσης, όταν βλέπουμε ότι αυτές οι διαπραγματεύσεις έχουν αντιλαϊκό περιεχόμενο και προσανατολισμό και όταν βλέπουμε να έχουν χρεοκοπήσει όλες οι συμμαχίες στις οποίες εσείς μέχρι στιγμής έχετε αναφερθεί, από τη συμμαχία του Νότου μέχρι την πρόσφατη διαπραγμάτευση με αφορμή την κυπριακή τραγωδία.
Δεύτερο ζήτημα. Ποιος θα έχει πρωτογενή πλεονάσματα στον κρατικό προϋπολογισμό; Ανεξάρτητα από το χαρακτήρα αυτών των πρωτογενών πλεονασμάτων. Είναι αυτά τα πρωτογενή πλεονάσματα, κύριε Υπουργέ, πάντοτε σε βάρος των λαϊκών αναγκών, σε βάρος της ίδιας της κατάστασης του λαϊκού εισοδήματος, είτε αφορούν το σκέλος των εσόδων από τη φοροεπιδρομή είτε αφορούν στο σκέλος των δαπανών από τη συρρίκνωση και την ταυτόχρονη εμπορευματοποίηση των κοινωνικών δαπανών; Ικανοποιούν λαϊκές ανάγκες;
Και στο κάτω-κάτω της γραφής, ακόμη και αν υπάρξουν αυτά τα πρωτογενή πλεονάσματα, θα επιστρέψουν δέκα στον κόσμο, όταν τους έχετε αφαιρέσει εκατό; Και αυτά τα εκατό δεν έφταναν ούτε τότε για να καλύψουν τις λαϊκές ανάγκες, γιατί, αν τις κάλυπταν, τότε δεν κατέφευγαν οι κυβερνήσεις στον υπερδανεισμό. 
Ποιος θα είναι αυτός ο οποίος θα διαμορφώσει; Έχετε μια διαπάλη. Ένα καλύτερο πλαίσιο, ένα πιο ευνοϊκό περιβάλλον για την καπιταλιστική ανάκαμψη. Μια καπιταλιστική ανάκαμψη, που βασίζεται στην εκμετάλλευση των εργαζόμενων, στην επιδείνωση της θέσης τους. Ποιος θα είναι τελικά ο καλύτερος αναμορφωτής του δημόσιου τομέα, με πρόσχημα την αντιμετώπιση των επίορκων υπαλλήλων. Λες και ο δημόσιος τομέας είναι μια ουδέτερη μεταβλητή. Λες και δεν έχει συγκεκριμένα ταξικά χαρακτηριστικά. 
Αυτός ο δημόσιος τομέας που γνωρίσαμε ήταν αντιλαϊκός, γιατί ήθελε να θωρακίσει και να ικανοποιήσει πρώτα και κύρια τις ανάγκες του κεφαλαίου και ταυτόχρονα να διατηρήσει αυτό το πολιτικό και κομματικό σύστημα που εξυπηρετεί αυτές τις ανάγκες. Και βέβαια, η αναμόρφωση του δημόσιου τομέα θα γίνει ακόμη πιο αντιλαϊκή και ακόμη πιο βάρβαρη. Εμείς θεωρούμε ότι ο δημόσιος τομέας είναι παράγοντας της καπιταλιστικής κρίσης. 
Όλα αυτά πού οδηγούν; Οδηγούν στον εφησυχασμό του λαϊκού παράγοντα. Ο λαός, δηλαδή, να κάθεται στον καναπέ του και να παρακολουθεί από τις οθόνες της τηλεόρασης τον ανταγωνισμό, ο οποίος γίνεται σε επίπεδο Κοινοβουλίου, με αυτήν την άσφαιρη αντιπαράθεση και κριτική και εσείς να τον καλείτε να επιλέξει με βάση το ψευτοδίλημμα «αυτή ή η άλλη κυβέρνηση», το ψευτοδίλημμα «Μέρκελ ή Ομπάμα;».  Αυτό του λέτε: «Διάλεξε ή Μέρκελ ή Ομπάμα.». 
Βεβαίως όλα αυτά φαίνονται από την υπόθεση ακριβώς που αφορά το μνημόνιο. Γίνονται αφιερώματα στα αφιερώματα. Έχουμε επέτειο σήμερα για το μνημόνιο και την εξαγγελία του. Όμως δεν είναι το μνημόνιο η αιτία του προβλήματος. Το μνημόνιο αποτυπώνει το αποτέλεσμα από τη διαχείριση μιας βαθιάς καπιταλιστικής κρίσης, που είχε δυο πολύ συγκεκριμένους σκοπούς: πρώτον, τη δημοσιονομική εξυγίανση σε βάρος του λαού και, δεύτερον, τη μείωση του εργατικού κόστους και την κατάργηση των εργασιακών και ασφαλιστικών δικαιωμάτων, για να γίνει πιο ανταγωνιστική και πιο κερδοφόρα η επόμενη μέρα για το μεγάλο κεφάλαιο και τους επιχειρηματικούς ομίλους. Σε αυτούς τους δύο στόχους πέτυχε το μνημόνιο. 
Και βέβαια, το μνημόνιο και οι αναθεωρήσεις οι οποίες ακολούθησαν είναι η κωδικοποίηση όλων των μέτρων που εφαρμόζονται σε όλες τις χώρες της Ευρωπαϊκής Ένωσης, είτε έχουν μνημόνιο είτε δεν έχουν. Γιατί δεν άλλαξε ξαφνικά, βεβαίως, η Ευρωπαϊκή Ένωση. Δεν ήταν διαφορετική πριν από δέκα ή πριν από είκοσι χρόνια. Ήταν μια ταξική, αντιδραστική λυκοσυμμαχία, που σήμερα γίνεται ακόμη πιο βάρβαρη. 
Και από αυτήν την άποψη, επιβεβαιώνεται ότι η καπιταλιστική κρίση δεν αφορά σήμερα μόνο τους αδύναμους κρίκους, την Ελλάδα, την Κύπρο, άντε την Πορτογαλία, την Ιρλανδία και την Ισπανία ή την Ιταλία. Αλλά όσο πάει αγκαλιάζει και προσεγγίζει και τον ίδιο το σκληρό πυρήνα της Ευρωζώνης, παραδείγματος χάριν τη γαλλική οικονομία. 
Αυτό έχει οδηγήσει σε ακόμη μεγαλύτερες αντιθέσεις στο πλαίσιο της Ευρωπαϊκής Ένωσης. Αντιθέσεις οι οποίες διαμορφώνουν ακόμη πιο ισχυρές τις φυγόκεντρες τάσεις στο πλαίσιο της Ευρωζώνης και της αλλαγής της αρχιτεκτονικής της. Για αυτό δεν είναι τυχαίο, όχι μόνο στην Ελλάδα, αλλά σε πάρα πολλές χώρες, ακόμη και στην ίδια τη Γερμανία, ότι διαμορφώνονται τα plan B, που εδώ πέρα τα ντύνουμε και με προοδευτικό μανδύα. 
Διαμορφώνονται plan B, λες και είναι το νόμισμα το πρόβλημα, αν θα έχουμε δηλαδή εσωτερική ή εξωτερική υποτίμηση, που για το λαό είναι το ίδιο. Για το λαό είναι το ίδιο, είτε έχεις εσωτερική υποτίμηση είτε έχεις εξωτερική υποτίμηση με το νόμισμα, έχει ακριβώς το ίδιο αποτέλεσμα, αντιλαϊκό αποτέλεσμα. Και βάζουμε λοιπόν το plan B. 
Διαμορφώνουμε plan B για ποιο πράγμα; Έχουμε εναλλακτικό σχέδιο σε τι; Σε αυτό που εφαρμόζεται σήμερα. Και τι θα έχει αυτό ως αποτέλεσμα; Τη διάσωση του καπιταλιστικού συστήματος και των επιχειρηματικών ομίλων και την εξυπηρέτηση συγκεκριμένων τμημάτων των μονοπωλιακών ομίλων, που σήμερα έχουν δει τη θέση τους να υπονομεύεται, να αδυνατίζει, εξαιτίας ακριβώς του ισχυρού ευρώ. Αν ήταν αδύναμο το ευρώ, δεν θα υπήρχε αυτό το ζήτημα. 
Να λοιπόν ποιο είναι το θέμα. Και όλο αυτό, το plan B δηλαδή, είναι ντυμένο με ένα μανδύα φιλολαϊκό, προοδευτικό, ακόμη και αντικαπιταλιστικό .
Το συμπέρασμα είναι πολύ συγκεκριμένο, καθαρό πλέον και αδιαμφισβήτητο. Έχουμε ένα βαθύτατα αντιλαϊκό χαρακτήρα ως μορφή διεξόδου από την καπιταλιστική κρίση και ταυτόχρονα τη χρεοκοπία οποιωνδήποτε άλλων εναλλακτικών σεναρίων διαχείρισης. Το παράδειγμα της Κύπρου είναι πραγματικό, δεν αμφισβητείται. 
Άρα αυτό το οποίο βγαίνει είναι ότι η διέξοδος στο πλαίσιο κυριαρχίας των μονοπωλιακών ομίλων, αλλά ταυτόχρονα και η αποδοχή της συμμετοχής της Ευρωπαϊκής Ένωσης, θα έχει αντιλαϊκά χαρακτηριστικά και θα έχει και προσωρινό χαρακτήρα, γιατί θα διαμορφώσει τις προϋποθέσεις για την εμφάνιση ακόμη μιας πιο βαθιάς καπιταλιστικής κρίσης.
Και σε αυτό δύο είναι οι παράγοντες που διαμορφώνουν αυτόν το χαρακτήρα του αντιλαϊκού και του προσωρινού. Ο πρώτος παράγοντας είναι το ίδιο το καπιταλιστικό σύστημα, το οποίο έχει στο DNA του τις κρίσεις και δεν μπορεί να απαλλαγεί -και όσο ιστορικά έχει ξεπεράσει τα όριά του, τόσο οι κρίσεις θα ’ναι πιο βαθιές, πιο οξυμένες και πολύ πιο συχνές- και τη δράση βεβαίως των μονοπωλιακών ομίλων που είναι χαρακτηριστικό του γνώρισμα. Ταυτόχρονα, παράγοντας που επιδεινώνει ακόμη περισσότερο την καπιταλιστική κρίση στη χώρα μας είναι η συμμετοχή στην Ευρωπαϊκή Ένωση. 
Άρα, αν δεν αμφισβητείς και δεν συγκρουστείς με αυτούς τους δυο βασικούς παράγοντες, δεν μπορεί να υπάρξει διέξοδος προς όφελος του λαού. 
Γι’ αυτό λέμε ότι απέναντι στη δικτατορία του κεφαλαίου, ανεξάρτητα τι μορφή περιλαμβάνει –αν είναι Κοινοβουλευτικής Δημοκρατίας ή δικτατορίας- η απάντηση για το λαό είναι μία: η ανατροπή αυτής της εξουσίας, η εξουσία της εργατικής τάξης με την κοινωνικοποίηση των βασικών και συγκεντρωμένων μέσων παραγωγής, τον εργατικό έλεγχο και την αποδέσμευση από την Ευρωπαϊκή Ένωση. Αυτή είναι η διέξοδος. 
Αυτό, όμως, δεν σημαίνει ότι στο πλαίσιο αυτό δεν πρέπει ως ΚΚΕ να προτείνουμε, να διεκδικήσουμε, να απαιτήσουμε και τέτοια ζητήματα που μπορεί να ανακουφίσουν –όχι ότι θα δώσουν διέξοδο- τα χειμαζόμενα λαϊκά στρώματα. Βεβαίως θα το κάνουμε αυτό, ταυτόχρονα, όμως, αφήνοντας ανοιχτό το δρόμο στη διέξοδο και την προοπτική. Από αυτήν την άποψη, βάζεις στόχους πάλης, διεκδίκησης και απαίτησης για το σήμερα που ανοίγει το δρόμο στην ελπιδοφόρα αυτήν προοπτική. 
Από αυτήν την άποψη, εμείς απαντάμε πάρα πολύ καθαρά και στο ερώτημα που έκανε ο κύριος Υπουργός «γιατί δεν κάνετε προτάσεις;» και στην παρατήρηση που έκανε ο Κοινοβουλευτικός Εκπρόσωπος της Δημοκρατικής Αριστεράς, ότι αυτό το νομοσχέδιο είναι για την επόμενη μέρα. Μα, ακριβώς αυτό λέμε κι εμείς, ότι είναι για την επόμενη μέρα. Μια επόμενη μέρα που λέει ότι οι συντάξεις αυτές, που εγγυάται το κράτος, θα είναι 360 ευρώ. Αυτή θα είναι η επόμενη μέρα, από τη στιγμή που οδηγείτε τα ασφαλιστικά ταμεία στη χρεοκοπία. 
Αλήθεια, πού θα πάνε οι μετοχές που έχουν τα ασφαλιστικά ταμεία στην Εθνική Τράπεζα μετά την ανακεφαλαιοποίηση, κύριε Υπουργέ; Πώς σκέφτεστε να καλύψετε αυτές τις τεράστιες απώλειες; Ούτε καν για ταπετσαρία δεν μπορούμε να τις χρησιμοποιήσουμε, γιατί οι μετοχές είναι άυλες, δεν είναι καν τυπωμένες. Τότε, θα βρείτε την αφορμή να πείτε  «χρεοκόπησαν τα ασφαλιστικά ταμεία, μειώστε ακόμη περισσότερο τις συντάξεις». 
Έρχεστε και λέτε ότι με το συγκεκριμένο νομοσχέδιο κάνετε ένα βήμα προς τη σωστή κατεύθυνση. Ποιο, δηλαδή; Ότι αντιμετωπίζετε δυσλειτουργίες. Δηλαδή εν έτει 2013 είναι πολυτέλεια να πεις ή είναι κάτι το παράλογο ότι πρέπει να κάνει δεκατρείς και δεκατέσσερις μήνες ένας δημόσιος υπάλληλος, που δεν έχει διαδοχική σύνταξη, να πάρει σύνταξη από το δημόσιο. Σιγά το μεγάλο ζήτημα. Γιατί το κάνετε αυτό; 
Εμείς λέμε ότι είναι συνειδητή επιλογή –δεν είναι θέμα αδυναμίας- γιατί από τη μια μεριά έχετε έναν εσωτερικό δανεισμό και από την άλλη μεριά, ταυτόχρονα,  τι κάνετε; Πού μεταφέρετε την ευθύνη; Τη μεταφέρετε στην ίδια την υπηρεσία, η οποία είναι υποστελεχωμένη –όχι ότι δεν μπορεί να υπάρχουν υπάλληλοι οι οποίοι μπορεί να μην είναι αποτελεσματικοί, αυτό όμως δεν είναι το κύριο- χωρίς τον απαραίτητο τεχνολογικό εξοπλισμό. Και η υπηρεσία αυτή θα μπορούσε άμεσα και ταχύτατα να διεκπεραιώνει αυτές τις υποθέσεις. 
Λέτε «πείτε μας ένα ζήτημα που επιδεινώνει το νομοσχέδιο». Εμείς σας είπαμε. Οι τιμητικές συντάξεις δεν επιδεινώνονται; Δεν μειώνονται οι τιμητικές συντάξεις; Μειώνονται οι τιμητικές συντάξεις στους καλλιτέχνες και μάλιστα τις περιορίζετε και σε είκοσι τον αριθμό κατ’ έτος. Σιγά, δηλαδή, τη μεγάλη προσφορά, την οποία κάνατε. 
Δεύτερο ζήτημα, τα μεγάλα επιτεύγματα, τα οποία λέτε. Θα αξιοποιήσετε τις αδρανείς καταθέσεις των τραπεζικών λογαριασμών. Βεβαίως, από το να μένουν στις τράπεζες ας τις αξιοποιήσει το κράτος λέμε εμείς. Όμως, πού θα πάει αυτή η αξιοποίηση; Η αξιοποίηση αυτών των αδρανών καταθέσεων με αυτούς τους περιορισμούς και τον τρόπο τον οποίο λέτε θα πάει για να υλοποιηθεί η δημοσιονομική πολιτική, η αντιλαϊκή, η αντιδραστική, η ταξική και σε απώτερο στόχο –ζήσε Μάη μου να φας τριφύλλι- θα δούμε και τη βοήθεια στα πλέον χειμαζόμενα τμήματα του πληθυσμού. Έτσι είπατε, κύριε Υπουργέ «ως απώτερο στόχο». 
Άρα σήμερα θα κατευθυνθεί εκεί. Δηλαδή με άλλον τρόπο αυτά τα έσοδα, τα οποία θα έχετε από τις αδρανείς καταθέσεις, θα πάνε για να στηρίξουν, για να χρηματοδοτήσουν, για να ενισχύσουν τους επιχειρηματικούς ομίλους. Είτε πάνε, λοιπόν, μέσω του αστικού κράτους είτε μέσω των τραπεζικών χρηματοδοτήσεων, το αποτέλεσμα είναι σαφές και συγκεκριμένο. Δεν πρόκειται να αναστείλουνε την επίθεση, την οποία δέχονται τα λαϊκά νοικοκυριά.
Γι’ αυτόν το λόγο εμείς είπαμε επί της αρχής ότι το συγκεκριμένο νομοσχέδιο υλοποιεί μια βαθύτατα αντιλαϊκή πολιτική, αντιασφαλιστική πολιτική  και δεν μπορούμε να το στηρίξουμε. Καταψηφίζουμε το νομοσχέδιο επί της αρχής.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"71984"," Ευχαριστούμε τον κ. Καραθανασόπουλο.
Ο κ. Σκρέκας έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71985"," Ευχαριστώ, κύριε Πρόεδρε.
Κυρίες και κύριοι συνάδελφοι, θα ξεκινήσω από τον τελευταίο αγορητή, τον ειδικό αγορητή του ΚΚΕ. Θα ήθελα να πω ότι είμαι έτοιμος, πραγματικά, να ακούσω και να συζητήσω οποιαδήποτε θεωρία και πρόταση έχετε να κάνετε, αφού πρώτα, όμως, σας παρακαλώ πολύ να τις εφαρμόσετε στους μη κερδοσκοπικού χαρακτήρα οργανισμούς και επιχειρήσεις σας και επαναπροσλάβατε αυτούς που απολύσατε και επαναφέρετε τους μισθούς στα προ της κρίσης επίπεδα.","ΚΩΝΣΤΑΝΤΙΝΟΣ ΣΚΡΕΚΑΣ",468
"71986"," Το άλλο ανέκδοτο με τον Τοτό το ξέρετε;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"71987"," Όταν το κάνετε αυτό, τότε είμαι έτοιμος να σας ακούσω και να συζητήσουμε εναλλακτικές λύσεις.
Όμως θα ήθελα να σχολιάσω αυτά, τα οποία είπε ο Κοινοβουλευτικός Εκπρόσωπος του ΣΥΡΙΖΑ. Αυτά, τα οποία άκουσα, με γέμισαν αμφιβολίες για το συντεταγμένο του κόμματος του ΣΥΡΙΖΑ. Θα σας πω τι θέλω να πω με αυτό.
Φαίνεται ότι θα δούμε στιγμές απείρου κάλλους σε ό,τι αφορά το ΣΥΡΙΖΑ το επόμενο χρονικό διάστημα, καθώς αυτή η κεντροδεξιά κατεύθυνση, την οποία προσπαθεί να δώσει ο κ. Τσίπρας στο κόμμα του, επισκεπτόμενος Αγγλία, Αμερική, Γερμανία και άλλες φιλελεύθερες οικονομικά χώρες, δεν μπορεί να γίνει αποδεκτή από τους Βουλευτές του ΣΥΡΙΖΑ. Οπότε, ή θα πρέπει να τις σταματήσει ή θα πρέπει να ψάχνει τελικά τους Βουλευτές του.
Θα εξηγήσω τι εννοώ. Δείτε τι ωραία, τι απαλά, τι γλυκά «κάρφωσε» σήμερα ο κ. Λαφαζάνης τον Αρχηγό κ. Τσίπρα. Πώς το έκανε αυτό; Ξεκίνησε και μας περιέγραψε τι έκανε ο κ. Παπανδρέου προεκλογικά. Και τι είπε ο κ. Παπανδρέου; Ο κ. Παπανδρέου είπε ότι «λεφτά υπάρχουν». Και τι έκανε ο άθλιος, έτσι όπως τον περιέγραψε ο κ. Λαφαζάνης, αμέσως μετά τις εκλογές; Έδωσε παροχές. Και αφού έδωσε παροχές, ξαφνικά είδε ότι σε λίγους μήνες έφτασε σε αδιέξοδο. Και τι έκανε μετά; Μας έβαλε στο μνημόνιο.
Υπενθυμίζω τι είπε ο κ. Τσίπρας προεκλογικά: «Θα προσλάβουμε εκατό χιλιάδες δημοσίους υπαλλήλους επειδή έχει ανάγκες το δημόσιο και θα επαναφέρουμε τους μισθούς στο δημόσιο και τις συντάξεις στα επίπεδα προ κρίσης». Ποιο θα ήταν το αποτέλεσμα; Μάλλον η καταστροφή της χώρας.
Άρα φαίνεται ότι ο κ. Λαφαζάνης έχει αρχίσει και παίρνει το δρόμο του. Πάντως, εδώ που έχουμε φθάσει -και εδώ που έχει φθάσει η χώρα σήμερα- πρέπει να δώσουμε λύσεις στα προβλήματα, τα οποία έχουν συσσωρευθεί εδώ και τριάντα χρόνια και που πρέπει να ολοκληρώσουμε τη λύση τους στα επόμενα δύο χρόνια.
Αυτές οι λύσεις θα πρέπει να είναι προς δύο κατευθύνσεις. Κατ’ αρχήν θα πρέπει να είναι λύσεις μεσοπρόθεσμες και μακροπρόθεσμες στα χρόνια δομικά προβλήματα της οικονομίας και της χώρας, τα οποία μπορούμε να τα προσδιορίσουμε στην ασυνέχεια του κράτους, στην πάταξη της διαφθοράς και της αδιαφάνειας, που ταλανίζει το κράτος μας σχεδόν από τη γένεσή του στην ισόρροπη και δίκαιη επιβάρυνση των φορολογουμένων ανάλογα με αυτά που κερδίζουν και ανάλογα με τη δυνατότητα που έχουν, στη βελτίωση της υγείας, στο συνταξιοδοτικό -κάποτε είχε ξεκινήσει ο κ. Γιαννίτσης να δώσει λύση, παραλίγο να πέσει η τότε κυβέρνηση του ΠΑΣΟΚ- και στη διασφάλιση ενός περιβάλλοντος σταθερότητας τελικά, για να μπορέσουμε να πετύχουμε όλα αυτά, τα οποία πρέπει να κάνουμε.
Πάνω απ’ όλα πρέπει να παραμείνουμε σε αυτό το καράβι της Ευρωπαϊκής Ένωσης, ώστε όταν τελικά θα δοθούν και επιπλέον λύσεις -οι οποίες αυτήν τη στιγμή δεν υπάρχουν- και θα υπάρχουν και άλλα όπλα στη φαρέτρα μας, να είμαστε μέσα σε αυτό το καράβι και να κάνουμε και εμείς χρήση αυτών των όπλων. Πάνω απ’ όλα για να διασφαλίσουμε ένα αξιοπρεπές, ένα υψηλό βιοτικό επίπεδο στον Έλληνα. Αυτό είναι το ζητούμενο. Αυτή είναι η πρώτη κατεύθυνση.
 Η άλλη κατεύθυνση είναι να δώσουμε λύσεις στα βραχυπρόθεσμα προβλήματα, τα οποία έχουν προκύψει από τα αποτελέσματα της κρίσης. Για παράδειγμα, έχουμε πάρα πολλούς ανέργους και έτσι ερχόμαστε με προγράμματα, χρησιμοποιώντας χρήματα της Ευρωπαϊκής Ένωσης, να δώσουμε βραχυπρόθεσμες λύσεις με πεντάμηνη απασχόληση μέχρι τελικά η οικονομία να δημιουργήσει τις απαραίτητες θέσεις εργασίας και να μπορούν αυτοί οι άνθρωποι να βρουν πιο μόνιμη εργασία.
Σε αυτό το πλαίσιο γίνεται και το παρόν νομοσχέδιο. Βλέπετε, όμως, ότι όσον αφορά την Αξιωματική Αντιπολίτευση και την Αντιπολίτευση στο σύνολό της δεν αντέχει η καρδιά της να στηρίξει τίποτα, έστω και αν αυτό είναι σωστό. 
Να υπενθυμίσω ότι η Νέα Δημοκρατία υπό την αρχηγία του Αντώνη Σαμαρά, ακόμα και τότε που ήταν το μνημόνιο στην αρχή, όταν μας έβαλε τότε ο Γιώργος Παπανδρέου, όπως είπε ο κ. Λαφαζάνης, ακόμα και τότε που δεν συμφωνούσαμε, κάποια πράγματα τα οποία θεωρούσαμε σωστά, τα ψηφίζαμε. 
Εδώ ο ΣΥΡΙΖΑ και η υπόλοιπη Αντιπολίτευση δεν έχει ψηφίσει τίποτα. Και τι δεν ψηφίζει; Λόγω των δομικών προβλημάτων του δημοσίου κάνουνε μήνες πολλούς -και χρόνια ίσως- για να πάρουν σύνταξη οι δημόσιοι υπάλληλοι, αφού τελειώσουν τη θητεία τους. Έρχεται ο Υπουργός και φέρνει ένα νομοσχέδιο, το οποίο λέει ότι σε οκτώ μήνες θα πρέπει να έχει βγει οριστική σύνταξη. Εν τω μεταξύ, για να μη μένουν χωρίς εισόδημα, θα παίρνουν το 50% της σύνταξης και εάν είναι ΑΜΕΑ το 60%. Αυτό, όμως, δεν αρέσει στον ΣΥΡΙΖΑ. Δηλαδή καλύτερα να μην πάρουν τίποτα, παρά να παίρνουν τη μισή σύνταξη.","ΚΩΝΣΤΑΝΤΙΝΟΣ ΣΚΡΕΚΑΣ",468
"71988"," Εμείς λέμε να παίρνουν αυτά που παίρνουν, να παίρνουν το μισθό που παίρνουν. Αυτό λέμε.","ΔΗΜΗΤΡΙΟΣ ΓΑΚΗΣ",79
"71989"," Αλλά επειδή δεν μπορεί να γίνει εκ των πραγμάτων…","ΚΩΝΣΤΑΝΤΙΝΟΣ ΣΚΡΕΚΑΣ",468
"71990"," Γιατί δεν μπορεί να γίνει, αφού γίνεται για τρεις μήνες.","ΔΗΜΗΤΡΙΟΣ ΓΑΚΗΣ",79
"71991"," Άρα να μη γίνει καθόλου. Να μην τρώνε τίποτα. Και δεν συμφωνείτε να παίρνουν το 50%.
Προχωρώ παρακάτω. Δεν θέλετε, για παράδειγμα, να γίνεται απογραφή κάθε πέντε χρόνια των συνταξιούχων. Γιατί να γίνεται απογραφή; Και εάν υπάρχουν κάποιοι που έχουν πεθάνει και κατά λάθος τελικά το σύστημα τους πληρώνει, να συνεχίζει να τους πληρώνει αυτούς τους ανθρώπους και να επιβαρύνονται κάποιοι άλλοι.
Για να μην τα μακρυγορώ, δεν θέλετε να δοθεί τελικά λύση ούτε σε ό,τι αφορά τους αδρανείς λογαριασμούς στις τράπεζες. Θέλετε τα χρήματα αυτά, τα οποία μένουν στην αδράνεια για πάνω από είκοσι χρόνια, να πηγαίνουν στις τράπεζες και να μην πηγαίνουν σε έναν ειδικό λογαριασμό του κράτους, που θα μπορεί τελικά αυτά να τα ανακατανείμει σε κοινωνικές ομάδες που έχουν ανάγκη.
Πάντως θέλω να σας πω, κυρίες και κύριοι συνάδελφοι, ότι η Ελλάδα σήμερα έχει έναν Πρωθυπουργό, τον Αντώνη Σαμαρά, ο οποίος δουλεύει νυχθημερόν. Έχει μία Κυβέρνηση, η οποία παλεύει συντεταγμένα και ομαδικά. Δουλεύουν όλοι αυτοί οι άνθρωποι για να κάνουν πράξη ένα όραμα, το οποίο θα έπρεπε να έχουμε όλοι μας. Ένα όραμα για μία σύγχρονη Ελλάδα, για μία νοικοκυρεμένη Ελλάδα. Ένα όραμα για μία μεγάλη Ελλάδα, για μία Ελλάδα που, όταν βγαίνουμε στο εξωτερικό, δεν θα χαιρόμαστε μόνο για τα επιτεύγματα των προγόνων μας αλλά θα χαιρόμαστε και θα αισθανόμαστε περήφανοι για τα επιτεύγματα των δικών μας χρόνων, των νεοελληνικών χρόνων. Και για ένα μέλλον, το οποίο θα είναι γεμάτο προσδοκίες για μία καλύτερη ζωή για τους Έλληνες.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΣΚΡΕΚΑΣ",468
"71992"," Η κ. Παπακώστα έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71993"," Ευχαριστώ πολύ, κύριε Πρόεδρε.
Αγαπητοί συνάδελφοι, «θα μπω στο ψητό», στην ουσία, για το νομοσχέδιο του Υπουργείου Οικονομικών και θα θέσω το εξής ρητορικό ερώτημα: ποιος είναι ο στόχος; Ο στόχος της Κυβέρνησης είναι να μείνουμε στο μνημόνιο -μιας και μιλούμε για επέτειο- ή να φύγουμε από το μνημόνιο; 
Στόχος της Κυβέρνησης και της κυβερνητικής πλειοψηφίας είναι ασφαλώς, προφανώς, ευθέως, καθαρά να φύγουμε από το μνημόνιο. Αυτός είναι ο στόχος.
 Διαπιστώσεις και κριτική ακούμε απ’ όλες τις πτέρυγες της Βουλής. Πολύ ωραία. Νομιμοποιείστε να κάνετε και διαπιστώσεις, νομιμοποιείστε να ασκείτε και κριτική αλλά δεν νομιμοποιείστε να κάνετε μοναχά αυτό.
Και εξηγούμαι. Δεν υπάρχει πολιτική εναλλακτική πρόταση. Τουλάχιστον εγώ όλο αυτό το διάστημα και φαντάζομαι και οι συνάδελφοί μου, δεν έχουμε ακούσει την εναλλακτική πολιτική σας πρόταση, προκειμένου το υπαρκτό δημοσιονομικό υφεσιακό πρόβλημα της χώρας να πάψει να υφίσταται, διότι πρέπει να πάψει να υφίσταται.
Συμπέρασμα. Ανάγνωση πίσω απ’ αυτά που λέτε, πίσω από τις γραμμές. Λέτε αυτά που λέτε και εγώ ερωτώ: Μας προτείνετε η πολιτική της χώρας και η ίδια η χώρα να γίνει εσωστρεφής, να γίνει φοβική, να στραφεί στον εαυτό της, να περιθωριοποιηθεί; 
Ακούσαμε και προηγουμένως ότι δεν είναι καλό πράγμα η Κυβέρνηση να λειτουργεί με τον τρόπο που λειτουργεί. Μάλιστα, πολύ ωραία. Άρα, δηλαδή, μας προτείνετε να μείνουμε μόνοι μας; Μπορεί μια χώρα στις σημερινές συγκυρίες, μόνη της, χωρίς συνέργειες, χωρίς τις καλές πρακτικές που καθημερινά επικαλούμεθα στις επιτροπές μας, να διαπραγματευτεί το παρόν και το μέλλον της, ολομόναχη, περίκλειστη; 
Η εξωτερική μας πολιτική πρέπει να είναι τύπου «biz-bize», δηλαδή «μεταξύ μας» όπως λένε οι φίλοι και οι γείτονες Τούρκοι; Αυτή είναι η πρόταση μιας περίκλειστης και απομονωμένης πολιτείας, ενός φοβικού, ενός εσωστρεφούς κράτους; Δεν είναι καλό, παραδείγματος χάριν, κατά την άποψη της Αξιωματικής Αντιπολίτευσης και του συνόλου των κομμάτων της Αντιπολίτευσης που η Ελλάς είναι μέλος της Ευρωπαϊκής Ένωσης; Δεν πήρε η χώρα τρία Κοινοτικά Πλαίσια Στήριξης από τη συμμετοχή της στην Ευρωπαϊκή Ένωση;
Το ερώτημα, λοιπόν, που τίθεται είναι το εξής: Ουδεμία ευθύνη έχουμε εμείς για το πρόβλημα; Δεν άκουσα λέξη από κανέναν και από καμμία πτέρυγα. Μήπως θέλουμε ενδεχομένως ανταλλακτική οικονομία; Πείτε το. Πείτε «εμείς προτείνουμε την ανταλλακτική οικονομία». Θέλουμε περιθωριοποίηση της χώρας; Πείτε το. Είναι μια πρόταση, αν την πιστεύετε.  
Το Κομμουνιστικό Κόμμα Ελλάδας έχει μια συγκεκριμένη πρόταση. Λέει ένα, δύο, τρία πράγματα, αν θέλετε στοχευμένα. Είναι αυτά και τέλος. Το λένε δημοσίως. 
Πείτε το, όμως και εσείς. Πείτε μας ο τρόπος ποιος είναι; Να κάνουμε εθνικοσοσιαλισμό στη χώρα; Να εγκαταλείψουμε τη δημοκρατία; Υπάρχουν κάποιες πτέρυγες που το προτείνουν. Πίσω από τις λέξεις δεν κρύβεται ο Αλέξης! Πίσω από τις λέξεις κρύβεται ο εθνικοσοσιαλισμός. Πείτε το ευθέως, μην κρύβεστε με μισόλογα. 
Κάποιες από τις πτέρυγες της Βουλής θέλετε -με αυτά που άκουσα πριν λίγο- να εγκαταλείψουμε τη δημοκρατία, με τις αρρυθμίες της, με τις αδυναμίες της και να προσχωρήσουμε στο ολιγαρχικό πολίτευμα; Να έχετε τη γενναιότητα και το σθένος να το πείτε ξεκάθαρα, εάν αυτή η είναι η πρότασή σας. 
Όταν μας μέμφεστε γιατί τα σύνορα της Ελλάδας είναι πια και σύνορα της Ευρώπης, τότε τι να σκεφθώ; Να σκεφθώ για παράδειγμα ότι τα Ελληνόπουλα θα πρέπει να εκπαιδεύονται, να είναι ισχυρά το δέμας στις όχθες του ποταμού Ευρώτα και να πίνουμε το μέλανα ζωμό; 
Με αυτόν τον τρόπο θα λυθούν τα προβλήματα της καθημερινότητας; Με αυτόν τον τρόπο θα προσελκύσουμε επενδύσεις; Με αυτόν τον τρόπο θα επιλύσουμε το θέμα της ανεργίας; Με αυτόν τον τρόπο θα μας σεβαστούν οι φίλοι μας και θα μας εκτιμήσουν οι αντίπαλοί μας ή οι εχθροί μας, όπως νομίζουν κάποιοι, όπως θέλουν να το λένε; Να επιστρέψουμε μήπως στην αρχαία μνα; Τι να κάνουμε επιτέλους για να λύσουμε το πρόβλημα της χώρας, το οποίο, επαναλαμβάνω, ότι είναι υπαρκτό; 
Εγώ νομίζω ότι η πρόταση που η Κυβέρνηση, με τις νομοθετικές της πρωτοβουλίες, καθημερινά καταθέτει στην Εθνική μας Αντιπροσωπεία είναι μια λογική, ορθολογική, πραγματιστική, ρεαλιστική πολιτική βάση, η οποία πατάει στις συγκυρίες, στα δεδομένα. 
Υπάρχουν αδυναμίες; Πολλές. Υπάρχουν προβλήματα; Πάρα πολλά επίσης.
Υπάρχει βελτίωση; Αυτό είναι το κριτήριο. Φαίνεται πως ναι. Υπάρχει προοπτική; Βεβαίως και υπάρχει!
Κατά συνέπεια οι αφορισμοί, οι διαπιστώσεις και τα ευχολόγια πόρρω απέχουν από αυτό που ονομάζεται ρεαλιστική πολιτική και πολιτική πρόταση.
Κλείνοντας, κύριε Υπουργέ και αγαπητοί συνάδελφοι, θέλω, επειδή αύριο θα βρεθώ στις Βρυξέλλες ως επικεφαλής της αντιπροσωπείας μας για τη συνεδρίαση της Επιτροπής Νομικών και Πολιτικών Υποθέσεων του ΟΣΕΠ, να μου επιτρέψετε να αναφερθώ σε δύο τροπολογίες:
Η πρώτη τροπολογία με αριθμό 395 αφορά στην αποκατάσταση της αδικίας εις βάρος των αντισυνταγματαρχών που προέρχονται από τη παραγωγική Σχολή Μονίμων Υπαξιωματικών Στρατού. 
Γνωρίζετε, κύριε Υπουργέ, ότι ενώ οι αντίστοιχοι απόφοιτοι της παραγωγικής Σχολής Δοκίμων Αξιωματικών Λιμενικού Σώματος, της ΣΤΥΑ, ΣΥΔ και άλλων σχολών έχουν αποστρατευθεί με το βαθμό αυτόν, οι αντισυνταγματάρχες του Στρατού Ξηράς δεν έχουν την αναλογική εφαρμογή και την ίση μεταχείριση που έχουν οι αντιστοίχων βαθμών συνάδελφοί τους.
Κατά συνέπεια, επειδή αυτό δεν συνεπάγεται κανένα μισθολογικό κόστος, παρακαλώ πάρα πολύ να το δείτε, διότι εκτιμώ πως είναι μία δίκαιη αποκατάσταση κι εφαρμόζεται η αρχή της ίσης μεταχείρισης αναλογικά και γι’ αυτούς. 
Τέλος, θέλω να αναφερθώ στην τροπολογία –που είχα την τιμή να την καταθέσω με πολλούς άλλους συναδέλφους και είχα την πρωτοβουλία αυτής της τροπολογίας μαζί με τον κ. Κουκουλόπουλο- για την εργασιακή αποκατάσταση προσωπικού καθαριότητας στις Δημόσιες Οικονομικές Υπηρεσίες, των οποίων οι συμβάσεις απασχόλησης έχουν λήξει από τον Ιανουάριο του 2013 και δεν έχουν ανανεωθεί.
Νομίζω ότι εδώ χρειάζεται παρέμβαση. Η δαπάνη του δημοσίου είναι ελαχίστη, αν αναλογιστεί δε κανείς ότι, έτσι κι αλλιώς, ακόμη κι αν δεν ανανεώνατε τις εν λόγω συμβάσεις, το δημόσιο θα χρειαστεί πάλι να δαπανήσει τα χρήματα για την καθαριότητα των κτηρίων του. Έχω την αίσθηση ότι εδώ χρειάζεται να δείξουμε την ευαισθησία μας και να επιλύσουμε ένα δίκαιο αίτημα.
Τέλος, κύριε Υπουργέ, παρακαλώ διευκρινίστε αν αυτά, τα οποία είπατε σχετικά με τα ΚΕΠΑ και την ΑΣΥΕ,  την Ανωτάτη Υγειονομική Επιτροπή του Στρατού, σε σχέση με την ισοτιμία στην πιστοποίηση των αναπηριών από τις δύο αυτές θεσμοθετημένες αρχές, είναι αυτό που αντιλήφθηκα ή είναι  κάτι άλλο.
Εν πάση περιπτώσει, κύριε Πρόεδρε και αγαπητοί συνάδελφοι, θεωρώ ότι αυτό το νομοσχέδιο δίνει διεξόδους σε μικρά, σε μεσαία και σε μεγαλύτερα προβλήματά, επιλύει αδικίες και είναι ένα νομοσχέδιο που μπορεί να μην είναι τομή αλλά είναι ουσιαστικό για εκείνους που έχουν ανάγκη τις ρυθμίσεις του.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"71994","  Κι εμείς ευχαριστούμε. 
Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Οικονομικών: «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών» .
Ερωτάται το Σώμα: Γίνεται δεκτό το νομοσχέδιο επί της αρχής;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71995"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"71996","  Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"71997"," Συνεπώς το νομοσχέδιο του Υπουργείου Οικονομικών: «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών» έγινε δεκτό επί της αρχής κατά πλειοψηφία.
Κύριοι συνάδελφοι, έχουν διανεμηθεί τα Πρακτικά της Παρασκευής 22 Μαρτίου 2013 και ερωτάται το Σώμα αν τα επικυρώνει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"71998"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"71999","  Συνεπώς τα Πρακτικά της Παρασκευής 22 Μαρτίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"72000"," Μάλιστα, μάλιστα.
Με τη συναίνεση του Σώματος και ώρα 0.54’ λύεται η συνεδρίαση για σήμερα Τετάρτη 24 Απριλίου 2013 και ώρα 10.00΄, με αντικείμενο εργασιών του Σώματος: α) κοινοβουλευτικό έλεγχο και β) νομοθετική εργασία, σύμφωνα με την ημερήσια διάταξη που έχει διανεμηθεί. 
    Ο","ΟΛΟΙ ΟΙ ΒΟΥΛΕΥΤΕΣ",NA
