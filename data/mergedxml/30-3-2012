"","Content","name","ParlmemberID"
"105161","Date","30-3-2012",NA
"105162"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Δευτέρας 2 Απριλίου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής) 
1. Η με αριθμό 681/27-3-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Χρύσας Αράπογλου προς την Υπουργό Ανάπτυξης, Ανταγωνιστικότητας και Ναυτιλίας, σχετικά με την επαναλειτουργία του εργοστασίου «SIEMENS» στη Θεσσαλονίκη.
2. Η με αριθμό 693/27-3-2012 επίκαιρη ερώτηση του Βουλευτή της Νέας Δημοκρατίας κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με τη διαλεύκανση της υπόθεσης του ΕΛΓΑ. 
3. Η με αριθμό 703/27-3-2012 επίκαιρη ερώτηση του Βουλευτού του Κομμουνιστικού Κόμματος Ελλάδας κ. Ιωάννη Ζιώγα προς τον Υπουργό Παιδείας, Διά Βίου Μάθησης και Θρησκευμάτων, σχετικά με τις προθέσεις της Κυβέρνησης για την κατάργηση των διδάκτρων στα Δημόσια ΙΕΚ.
4. Η με αριθμό 696/27-3-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αστέριου Ροντούλη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα τέλη «Υπηρεσιών Κοινής Ωφέλειας» στους λογαριασμούς της ΔΕΗ.
5. Η με αριθμό 706/27-3-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Θεόδωρου Δρίτσα προς την Υπουργό Ανάπτυξης, Ανταγωνιστικότητας και Ναυτιλίας, σχετικά με το νόμο που επιτρέπει τις «ειδικές συνθέσεις» στα πληρώματα των πλοίων. 
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 690/27-3-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ηλία Καρανίκα προς τον Υπουργό Οικονομικών, σχετικά με την ανάγκη επανεξέτασης του τρόπου υπολογισμού της φορολογίας των υγρών καυσίμων. 
2. Η με αριθμό 688/27-3-2012 επίκαιρη ερώτηση της Βουλευτού της Νέας Δημοκρατίας κ. Φωτεινής Πιπιλή προς τον Υπουργό Εργασίας και Κοινωνικής Ασφάλισης, σχετικά με την απόδοση ευθυνών για την «παράνομη» χορήγηση προνοιακών επιδομάτων. 
3. Η με αριθμό 704/27-3-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Θεόδωρου Ιγνατιάδη προς τους Υπουργούς Εργασίας και Κοινωνικής Ασφάλισης και Ανάπτυξης, Ανταγωνιστικότητας και Ναυτιλίας, σχετικά με την αντιμετώπιση των προβλημάτων των εργαζομένων στο εργοστάσιο «ΣΕΛΜΑΝ» του ομίλου «ALFAWOODS». 
4. Η με αριθμό 697/27-3-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αλέξανδρου Χρυσανθακόπουλου προς τον Υπουργό Οικονομικών, σχετικά με τη ρύθμιση των ιδιωτικών χρεών στις τράπεζες.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105163"," Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα ξεκινήσουμε με την πρώτη με αριθμό 678/39/27-3-2012 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με την κατάσταση των Ασφαλιστικών Ταμείων. 
Το λόγο έχει ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης για δύο λεπτά, για να παρουσιάσει την επίκαιρη ερώτησή του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105164"," Ευχαριστώ, κύριε Πρόεδρε.
Κύριε Πρωθυπουργέ, δράττομαι της ευκαιρίας, με την παρουσία σας στην Αίθουσα, να αναφερθώ σε ένα αίτημα που έχω καταθέσει προς τον Πρόεδρο της Βουλής για συζήτηση προ ημερησίας διατάξεως σε επίπεδο Αρχηγών, για τα εθνικά θέματα. 
Η Βουλή κλείνει σε περίπου δέκα ημέρες. Δεν μπορούμε να πάμε στις κάλπες, χωρίς να έχει γίνει μία ουσιαστική συζήτηση πάνω στα εθνικά θέματα, τα οποία ταλανίζουν σήμερα τη χώρα. Σας παρακαλώ πολύ, εάν μπορείτε, να τοποθετηθείτε και να μας πείτε ποια ημέρα -σε συνεννόηση πάντα με τον Πρόεδρο της Βουλής- θα γίνει αυτή η συζήτηση. Είναι απαραίτητο να γίνει αυτή η συζήτηση, για να ξέρει ο κόσμος, τουλάχιστον, ποιοι είναι οι όποιοι κίνδυνοι που μας περιβάλλουν σήμερα παραμονές των εκλογών. 
Επί του θέματος τώρα: Είναι βραδυφλεγής φλόγα η κατάσταση των ασφαλιστικών ταμείων. Βρισκόμαστε στο πρώτο τρίμηνο της χρονιάς και ήδη το ΙΚΑ έχει πάρει το 65% της κρατικής χορηγίας. Αντιλαμβάνεται κανείς πώς θα αντιμετωπιστούν οι επόμενοι εννέα μήνες. Το πιθανότερο είναι να τιναχθεί στον αέρα η όποια προσπάθεια γίνεται για το χρέος και το έλλειμμα. 
Η μείωση των μισθών, η διαρκώς αυξανόμενη και κλιμακούμενη ανεργία, η ύφεση δημιουργούν ένα αποπνικτικό πλαίσιο για τα ταμεία. Ταυτοχρόνως, το PSI τους στέρησε τεράστια αποθέματα. 
Πρέπει, λοιπόν, να μας πείτε τι σκέφτεστε, πώς θα βγούμε από αυτήν την περιδίνηση, από αυτόν τον φαύλο κύκλο ύφεσης, ανεργίας, μείωσης μισθών, αύξηση εξόδων. Πρέπει να βρεθεί μία λύση. 
Φτάσαμε σε αυτήν την οικτρά κατάσταση, γιατί οσάκις Υπουργός σκεφτόταν να κάνει ένα βήμα, είχαμε τους επαγγελματίες εργατοπατέρες που έμπαιναν μπροστά ως «μπουλντόζα». Τις περισσότερες φορές έκαναν πίσω. Υπήρξε μια προσπάθεια από τον πρώην Πρόεδρο της Βουλής και τότε αρμόδιο Υπουργό να κάνει κάποια βήματα, αλλά από εκεί και πέρα υπήρξε μία διαρκής οπισθοχώρηση όλων των Υπουργών. Αποτέλεσμα; Αυτό το οποίο ζούμε σήμερα. Ο Έλληνας πολίτης αισθάνεται την πείνα προ των πυλών, την ανασφάλεια από την εγκληματικότητα και βεβαίως, μια πρόσθετη ανασφάλεια αν αύριο το πρωί θα έχει τη σύνταξή του.
Θέλω, λοιπόν, τις σκέψεις σας για το πώς θα βγούμε από αυτό το αδιέξοδο.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"105165"," Ο Πρωθυπουργός κ. Λουκάς Παπαδήμος, έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105166"," Κύριε Πρόεδρε της Βουλής, κύριε Πρόεδρε του ΛΑΟΣ, όσον αφορά το ερώτημα που θέσατε στην αρχή της παρέμβασής σας, ύστερα από συνεννόηση με τον Πρόεδρο της Βουλής, θα σας ενημερώσω για το πότε μπορεί να γίνει η συζήτηση για τα θέματα που έχετε θέσει.
Τώρα όσον αφορά τις ειδικότερες ερωτήσεις που έχετε θέσει σήμερα, θα ήθελα πρώτα να επισημάνω ότι η πολιτεία έχει στηρίξει και στηρίζει με συνέπεια τα ασφαλιστικά ταμεία, έτσι ώστε να μπορούν να ανταποκριθούν στις υποχρεώσεις τους και να καταβάλουν τις συντάξεις και τις άλλες παροχές στους συνταξιούχους και στους εργαζόμενους και η στήριξη αυτή περιλαμβάνει σημαντική επιχορήγηση που καταβάλλεται κάθε χρόνο από τον κρατικό προϋπολογισμό.
Από το 2000 έως το 2012 οι επιχορηγήσεις αυτές έχουν φτάσει στο ποσό των 154,6 δισεκατομμύρια ευρώ για το σύνολο του ασφαλιστικού συστήματος. Για την επόμενη τριετία, 2013-2015, η χρηματοδότηση από τον κρατικό προϋπολογισμό, με βάση τις προβλέψεις που περιλαμβάνονται στο οικονομικό πρόγραμμα, πρόκειται να ανέλθει στο ποσό των 41 δισεκατομμυρίων ευρώ. 
Επομένως, από τα στοιχεία που παρουσίασα, και για το παρελθόν και για το μέλλον, προκύπτει ότι η κρατική συμμετοχή στη χρηματοδότηση του ασφαλιστικού συστήματος είναι πολλαπλάσια της περιουσίας των ασφαλιστικών ταμείων, που ανερχόταν σε 26 δισεκατομμύρια ευρώ πριν από την εφαρμογή του PSI. Οι αριθμοί είναι 154,6 δισεκατομμύρια για την περίοδο 2000-2012, 41 δισεκατομμύρια για την επόμενη τριετία, η συνολική περιουσία των ταμείων πριν από το PSI 26 δισεκατομμύρια. Αυτοί οι αριθμοί υπογραμμίζουν τη μεγάλη συμβολή του κράτους στη στήριξη των ταμείων. 
Παράλληλα, όπως γνωρίζετε, με αφορμή τη συμμετοχή των ταμείων στη διαδικασία ανταλλαγής των ομολόγων η ελληνική Βουλή ψήφισε ύστερα από εισήγηση της Κυβέρνησης, ρύθμιση, με την οποία προβλέπεται η σύσταση ταμείου στήριξης του ασφαλιστικού συστήματος. Το ταμείο αυτό έχει ως αποκλειστικό σκοπό την οικονομική στήριξη των ασφαλιστικών ταμείων. Μετά την ολοκλήρωση όλων των διαδικασιών και την εκπόνηση της σχετικής μελέτης θα είμαστε σε θέση να οριστικοποιήσουμε τις αποφάσεις μας για τον τρόπο και τα μέσα με τα οποία θα στηριχθούν τα ασφαλιστικά ταμεία. 
Δεν προβλέπεται όμως να παρασχεθούν στα ασφαλιστικά ταμεία οι μετοχές των τραπεζών που θα προκύψουν από την ανακεφαλοποίηση των τραπεζών, διότι όπως είναι γνωστό αυτές οι μετοχές θα περιέλθουν στο ελληνικό ταμείο χρηματοπιστωτικής σταθερότητας. 
Κυρίες και κύριοι Βουλευτές, πιστεύω ότι είναι σημαντικό να γίνει αντιληπτό ότι τα μεγάλα προβλήματα των ασφαλιστικών ταμείων δεν οφείλονται στο PSI. Αντίθετα, θα ήταν καταστροφική η εξέλιξη για τα ταμεία, εάν η χώρα δεν είχε πετύχει να διασφαλίσει το νέο χρηματοπιστωτικό πακέτο ύψους 136 δισεκατομμυρίων ευρώ και να υπογράψει τη νέα δανειακή σύμβαση, προαπαιτούμενο της οποίας ήταν η επιτυχής ολοκλήρωση του PSI. Σ’ αυτήν την περίπτωση η χώρα δεν θα μπορούσε να χρηματοδοτήσει τα ασφαλιστικά ταμεία τα επόμενα χρόνια. Επομένως, σήμερα έχουν εξασφαλιστεί οι πόροι και δημιουργούνται και για τα ταμεία συνθήκες ασφάλειας με τη συνέχιση της χρηματοδότησης τους. Ωστόσο η διασφάλιση των ταμείων δεν είναι δυνατόν να βασιστεί στις κρατικές ενισχύσεις. 
Γνωρίζουμε όλοι τα προβλήματα που εξακολουθεί να αντιμετωπίζει το ασφαλιστικό σύστημα. Προβλήματα που σήμερα γίνονται ακόμη πιο έντονα, όπως είπατε, κύριε Πρόεδρε, λόγω της ύφεσης και της αύξησης της ανεργίας. Η μεταρρύθμιση του ασφαλιστικού συστήματος που έχει ξεκινήσει και συνεχίζεται αποτελεί γι’ αυτό το λόγο μεγίστη προτεραιότητα, και η διασφάλιση της βιωσιμότητας του ασφαλιστικού συστήματος απαιτεί μία σειρά ενέργειες και παρεμβάσεις. Απαιτεί αποτελεσματικό έλεγχο για την περιστολή των δαπανών. Απαιτεί εξορθολογισμό των παροχών και ενοποίηση των κλάδων υγείας και επικουρικών ταμείων. 
Τέτοιες ενέργειες έχουν ήδη οδηγήσει σε σημαντικά αποτελέσματα. Πρέπει, όμως να συνεχιστούν, και να ενισχυθούν με ένα αποτελεσματικό σύστημα ελέγχου και είσπραξης των εισφορών. Και τέλος, είναι αυτονόητο ότι πρέπει να εκδιωχθεί η καλύτερη αξιοποίηση της ακίνητης περιουσίας των ταμείων.
Γενικότερα –και κλείνω με αυτήν την επισήμανση- η υγεία και η μακροπρόθεσμη ευρωστία του ασφαλιστικού συστήματος είναι άρρηκτα συνδεδεμένες με την πορεία της οικονομίας. Η σταθεροποίηση της οικονομίας, η μετάβασή της σε σταθερά υψηλούς ρυθμούς ανάπτυξης και η ενίσχυση της απασχόλησης αποτελούν βασικές προϋποθέσεις ώστε το σύστημα κοινωνικής ασφάλισης να παρέχει επαρκή κοινωνική προστασία στους πολίτες. 
Επομένως με την επάνοδο της οικονομίας σε τροχιά ανάπτυξης και την ενίσχυση της απασχόλησης που προβλέπεται να σημειωθεί από τα μέσα του επομένου έτους, θα ενισχυθεί και με αυτόν τον τρόπο η ευρωστία του ασφαλιστικού συστήματος. 
Ευχαριστώ. 
(Χειροκροτήματα από την πτέρυγα του ΠΑΣΟΚ)","ΛΟΥΚΑΣ ΠΑΠΑΔΗΜΟΣ",398
"105167"," Το λόγο έχει ο Πρόεδρος της Κοινοβουλευτικής Ομάδας του ΛΑΟΣ κ. Καρατζαφέρης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105168"," Κύριε Πρωθυπουργέ, είκοσι χρόνια σε αυτόν το χώρο και άλλα τόσα χρόνια ως δημοσιογράφος του κοινοβουλευτικού ρεπορτάζ άκουγα για «θνησιγενές ασφαλιστικό σύστημα». Κάτι πρέπει να κάνουμε! 
Είπατε ότι δίναμε 155 δισεκατομμύρια ευρώ τα δώδεκα χρόνια, το κράτος δηλαδή, ενίσχυσε περίπου κατά 12 δισεκατομμύρια το χρόνο τα ταμεια. Τώρα είναι 22 για τα δυο χρόνια. Είπατε 44, άρα, λοιπόν, ανέβηκε κατά 10 δισεκατομμύρια. Είναι μεγάλα τα ποσά. Άρα, πού πάμε; Πού οδηγούμεθα; Ποια θα είναι η κατάληξη; 
Οι άνθρωποι που έχουν ανάγκη αυξάνονται, οι εργαζόμενοι λιγοστεύουν, οι λαθρομετανάστες χρειάζονται την περιποίησή τους. Ήδη λέτε ότι θα βάλετε τριάντα χιλιάδες σε αυτά τα στρατόπεδα. Σπάει κάποιος το πόδι του, αρρωσταίνει και κάποιος πρέπει να πληρώσει γι’ αυτό. Ποιος θα πληρώσει; Η κ. Μέρκελ; Ο Έλληνας φορολογούμενος θα πληρώσει! Επομένως, δεν πρέπει να βρούμε μία ριζοσπαστική λύση, να φύγουμε από αυτά τα τετριμμένα; Αυτό το σύστημα είναι από το 1938. Γέρασε, πάει, βγήκε στη σύνταξη. Κάτι καινούργιο πρέπει να κάνουμε. 
Η δική μας η πρόταση είναι ξεκάθαρη. Χρειάζεται ένα ειδικό τέλος επί της κατανάλωσης. Αυτό σημαίνει ότι θα πληρώνουν όλοι, όποιος καταναλώνει είτε είναι το παιδί με τις πάνες είτε είναι ο τουρίστας το καλοκαίρι που θα παραγγείλει ένα μουσακά είτε είναι ο λαθρομετανάστης που θα πάει να πάρει ένα παντελόνι. 
Τώρα δουλεύουν δύο εκατομμύρια και πρέπει να εξασφαλίσουν το φάρμακο και το γιατρό για δέκα εκατομμύρια Έλληνες, για δύο εκατομμύρια λαθρομετανάστες και για δεκαπέντε εκατομμύρια τουρίστες που θα έρθουν το καλοκαίρι. Τα δύο εκατομμύρια δουλεύουν, δηλαδή, για τα είκοσι πέντε εκατομμύρια. Δεν γίνεται! Δεν υπάρχει τρόπος! Πρέπει να τα αλλάξουμε, να τελειώσει αυτή η ιστορία! 
Θα είναι ένας ενιαίος φορέας που είναι το κράτος, χωρίς ταμεία, χωρίς τσακωμούς, χωρίς διαφοροποιήσεις. Πρέπει να αλλάξουμε νοοτροπία, να κάνουμε μία ριζοσπαστική πολιτική προς τα εμπρός. Μένουμε με βαρίδια στα πόδια και γι’ αυτό υπάρχει αυτή η κόπωση της Ελλάδας την οποία παρακολουθούμε. 
Εάν δεν γίνει κάτι τέτοιο, φοβούμαι ότι ματαιοπονούμε, κύριε Πρωθυπουργέ. 
Τι ψαλίδι μάς περιμένει σε δύο μήνες; Είσαστε ο μόνος που μπορεί να μας πει, γιατί εάν δεν μπορείτε να μας το πείτε κι εσείς, τότε θα πρέπει να απευθυνθούμε στον Πολ Τόμσεν, ο οποίος πάει σε ξένα πανεπιστήμια και αναγγέλλει ότι θα έχουμε 14 δισεκατομμύρια ψαλίδισμα σε δαπάνες, γιατί έχει σταματήσει –το είπε καθαρά η κ. Λαγκάρντ- η φοροδοτική ικανότητα των Ελλήνων. 
Τι αφορούν αυτά τα 13,5 δισεκατομμύρια; Τι θα κόψουμε; Ξανά μισθούς; Θα υλοποιηθεί αυτό το οποίο περιγράφεται στη σελίδα 427 του μνημονίου για μισθούς και συντάξεις της Νοτιανατολικής Ευρώπης, δηλαδή Ρουμανίας, Βουλγαρίας, Κροατίας, Αλβανίας, Σλοβενίας; Τι μας περιμένει; Αν, λοιπόν, συμβεί αυτό, πώς μπορούν μετά τα ταμεία να βγουν πάνω; 
Ένα άλλο κρίσιμο μέγεθος είναι οι συντάξεις-μαϊμού, τα επιδόματα-μαϊμού. Τα ταμεία πλημμύρισαν από αυτά, έχουν γίνει σχεδόν ένα προς τέσσερα. 
Ερωτώ: Θα στείλετε στον εισαγγελέα εκείνους που διετέλεσαν διοικητές του ΙΚΑ, που επέτρεπαν, ανέχτηκαν ή δεν ήλεγξαν την κατάσταση για να γίνονται αυτά τα εκφυλιστικά φαινόμενα που παρατηρήθηκαν στο υποκατάστημα της Καλλιθέας, αλλά και σε όλη την άλλη Ελλάδα; Τι σημαίνει το «απλώς, δεν το πήρα είδηση»; Γι’ αυτό είναι εκεί ο διοικητής, για να ελέγχει την κατάσταση. Μιλάμε για 2,5 δισεκατομμύρια διαφυγόντα. Θα δομηθεί, επιτέλους, αυτή η πολιτεία; Είμαστε αποφασισμένοι να το κάνουμε; 
Πιστεύω, λοιπόν, κύριε Πρωθυπουργέ, ότι πρέπει να μας πείτε τις σκέψεις, τις ιδέες της επόμενης μέρας. Τι θα γίνει μετά τις εκλογές; Από πού θα περικοπούν αυτά τα 13,5 δισεκατομμύρια; 
Κλείνω με το θέμα του PSI. Είναι ανήθικο, κύριε Πρωθυπουργέ, στις 9 του μηνός να έχει αποθέματα το ΤΕΙ Αθηνών –είναι οι δηλώσεις του Προέδρου του, δεν είναι δικές μου- στις 12 του μηνός να τις παίρνει ο κ. Προβόπουλος και στις 13 του μηνός να έχουν χάσει το 68% της αξίας τους. Λένε ότι είναι νόμιμο. Ελέγχεται και αυτό. Δεν είναι, όμως, ηθικό. Γιατί αν ξέρετε καλά το νόμο, ο νόμος λέει ότι ναι μεν μπορούν, αλλά αφού εξασφαλιστεί η επάρκεια των ταμείων. Είναι εξασφαλισμένη η επάρκεια των ταμείων, όταν σχεδόν όλα τα ταμεία –με εξαίρεση ένα, δύο- είναι με το χέρι έτσι; Πώς, λοιπόν, τους αφαιρέσαμε αυτήν την επάρκεια, πέρα από το ποιος τους ρώτησε σε μία τέτοια κρίσιμη περίοδο, όταν μάλιστα προχθές έφερα πέντε τίτλους της «GOLDMAN SACHS» οι οποίοι δεν ψαλιδίστηκαν; 
Είναι, λοιπόν, εντελώς άκομψο και θα έλεγα και προσβλητικό να κόβονται οι τίτλοι των ασφαλιστικών ταμείων, των πανεπιστημίων, των νοσοκομείων και της «GOLDMAN SACHS» να μένουν ανέπαφοι. Θα ήθελα τη θέση σας, κύριε Πρωθυπουργέ. 
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"105169"," Το λόγο έχει ο Πρωθυπουργός, κ. Λουκάς Παπαδήμος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105170"," Κύριε Πρόεδρε του ΛΑΟΣ, έχετε θέσει τρία ερωτήματα. Θα τα αντιμετωπίσω με τη σειρά. 
Πρώτον όσον αφορά τα ελλείμματα των ταμείων. Τα ελλείμματα των ταμείων διατηρούνται ακόμα σε υψηλό επίπεδο για τους πολύ γνωστούς λόγους που συνδέονται με τις πηγές των εσόδων τους σε σχέση με τις παροχές. 
Αλλά η μεταρρύθμιση που έχει ξεκινήσει, η οποία έχει ξεκινήσει ουσιαστικά πριν από δύο χρόνια και βρίσκεται σε εξέλιξη, θα οδηγήσει σε σταδιακή μείωση των ελλειμμάτων αυτών τα επόμενα χρόνια. Όχι στα επόμενα δύο-τρία χρόνια (και γι’ αυτό προβλέπεται ενίσχυση των ταμείων από το κράτος κατά 41 δισεκατομμύρια την τριετία 2013-2015), αλλά στην επόμενη δεκαετία. 
Και η μεταρρύθμιση αυτή, όπως ανέφερα και πριν, περιλαμβάνει μεταξύ άλλων και εξορθολογισμό της λειτουργίας των ταμείων καθώς και ενοποίηση των ταμείων. Τα αποτελέσματα όμως απαιτούν χρόνο. 
Η πρόταση που κάνατε αφορά τον τρόπο με τον οποίο θα χρηματοδοτηθούν τα ελλείμματα όσο υπάρχουν, και είναι ένας εναλλακτικός τρόπος από αυτόν που χρησιμοποιείται τώρα, που βασίζεται στα έσοδα του κρατικού προϋπολογισμού. Σε τελική όμως ανάλυση, εφ’ όσον υπάρχουν ελλείμματα θα επιβαρυνθεί ή με τον έναν τρόπο ή με τον άλλο ο Έλληνας φορολογούμενος. Μπορεί πάντως να εξεταστεί σε ποιο βαθμό ο ένας μηχανισμός χρηματοδότησης είναι «πιο αποτελεσματικός», πιο κατάλληλος από τον άλλο. 
Όσον αφορά τώρα το θέμα της περιστολής των δαπανών το οποίο θίξατε, το θέμα είναι όντως μεγάλο διότι στα επόμενα δύο χρόνια 2013-2014, απαιτείται σύμφωνα με το νέο οικονομικό πρόγραμμα να μειωθούν οι κρατικές δαπάνες κατά περίπου 12 δισεκατομμύρια ευρώ. Οι αποφάσεις αυτές δεν είναι εύκολες, αλλά είναι ευθύνη της σημερινής Κυβέρνησης -και αυτό το ανέφερα σε προηγούμενη συνεδρίαση του Υπουργικού Συμβουλίου- και είναι και υποχρέωσή της, σύμφωνα με το νέο πρόγραμμα, να προετοιμάσει το έδαφος, προκειμένου η επόμενη κυβέρνηση να λάβει τις σχετικές αποφάσεις. 
Έχουν επομένως τώρα ξεκινήσει μελέτες οι οποίες γίνονται υπό την εποπτεία του Γενικού Λογιστηρίου του Κράτους, σε συνεργασία με το ΚΕΠΕ και σε συνεργασία με όλα τα Υπουργεία, προκειμένου να συγκεντρωθεί η κατάλληλη στατιστική βάση, να γίνει μία κατηγοριοποίηση των δαπανών οι οποίες μπορούν να περισταλούν και με βάση την εξέταση των στοιχείων και τη σχετική ανάλυση, θα γίνουν γενικές προτάσεις οι οποίες θα ολοκληρωθούν πριν από το τέλος της θητείας αυτής της Κυβέρνησης, επομένως θα σας δώσουμε τη σχετική πληροφόρηση, ούτως ώστε η επόμενη κυβέρνηση, με βάση τα τελευταία διαθέσιμα στοιχεία και την ανάλυση που έχει προηγηθεί, να πάρει τις σχετικές αποφάσεις. 
Σήμερα όμως δεν είναι δυνατόν χωρίς να έχει προηγηθεί αυτή η επεξεργασία, κανένας να κάνει συγκεκριμένες προτάσεις για τον τρόπο με τον οποίο θα γίνει η μείωση των δαπανών. 
Πιστεύω πάντως ότι πρέπει να γίνει κάθε προσπάθεια, ώστε η μείωση των δαπανών να είναι τέτοια που να περιορίζεται η σπατάλη και να μην επιβαρύνονται περισσότερο τα εισοδήματα των εργαζομένων στο δημόσιο.","ΛΟΥΚΑΣ ΠΑΠΑΔΗΜΟΣ",398
"105171"," Αυτό το διαβεβαιώνετε, κύριε Πρωθυπουργέ; Δεν θα έχουμε περαιτέρω μειώσεις μισθών και συντάξεων; Αυτό είναι το ζητούμενο. Πάμε σε εκλογές, να ξέρει ο ελληνικός λαός τι γίνεται.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"105172"," Αναφέρθηκα στους μισθούς. Αλλά είναι, όπως σας είπα, ένα θέμα το οποίο θα πρέπει να αποφασίσει η επόμενη κυβέρνηση και η ελληνική Βουλή, λαμβάνοντας υπ’ όψιν τα τελευταία στοιχεία με τις προοπτικές της οικονομία, όπως θα διαμορφωθούν με βάση τις εξελίξεις. Το ανέφερα ως επιδίωξη. Αλλά δεν μπορεί να υπάρξει δέσμευση ανεξάρτητα από τις εξελίξεις και τις προοπτικές.
Το τελευταίο θέμα στο οποίο αναφερθήκατε είναι ακριβώς το θέμα στο οποίο θα απαντήσω αναλυτικότερα σε δύο λεπτά γιατί είναι το θέμα που έχει θέσει ο Πρόεδρος του ΣΥΡΙΖΑ, επομένως, για να μην επαναλαμβάνω τα ίδια πράγματα δύο φορές, παρακαλώ να κάνετε λίγη υπομονή και θα απαντήσω.","ΛΟΥΚΑΣ ΠΑΠΑΔΗΜΟΣ",398
"105173"," Επόμενη είναι η δεύτερη με αριθμό 679/40/27-2-2012 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με την επένδυση των ρευστών διαθεσίμων των Νομικών Προσώπων Δημοσίου Δικαίου σε ομόλογα και το κούρεμά τους από την Τράπεζα της Ελλάδος. 
Ο κ. Τσίπρας έχει δύο λεπτά για να παρουσιάσει την επίκαιρη ερώτησή του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105174"," Ευχαριστώ, κύριε Πρόεδρε. Δείξτε σας παρακαλώ μία ανοχή, διότι έχουμε πάρα πολύ καιρό τη χαρά και την τιμή να δούμε τον Πρωθυπουργό. Ενδεχομένως να μην έχουμε ξανά την ευκαιρία. Επομένως, πέραν του ερωτήματός μου, στο οποίο έχετε ετοιμαστεί να απαντήσετε, επιτρέψτε μου να σας θέσω και ένα γενικότερο ερώτημα, κύριε Πρωθυπουργέ.
Αναλάβατε Πρωθυπουργός σε μία Κυβέρνηση ειδικού σκοπού, να διεκπεραιώσετε ένα έργο με το οποίο αρχικά ως τεχνοκράτης και ως επιστήμονας είχατε εκφράσει τις αμφιβολίες και την αμφισβήτησή σας, το κούρεμα των ομολόγων και το PSI. Το μοναδικό σας επιχείρημα τελικά δεν ήταν ότι προχωράμε σε μία διαδικασία η οποία θα είναι επωφελής για την κοινωνία και για την οικονομία, αλλά προχωράμε αναγκαστικά, διότι αν δεν προχωρήσουμε, υπάρχει τεράστιος κίνδυνος εξόδου της χώρας από το ευρώ. Αυτό ήταν το τελικό σας επιχείρημα. 
Έρχεται χθες η κ. Μέρκελ, πρωτύτερα ο κ. Σόιμπλε και ο κ. Γιούνγκερ και ξεθεμελιώνουν αυτόν το θεμέλιο λίθο της επιχειρηματολογίας σας. Ορφάνεψε, κύριε Πρωθυπουργέ, το μνημόνιο, δεν έγινε ούτε για το χρέος ούτε για το ευρώ. Γιατί έγινε; Μας το είπε ο κ. Τόμσεν. Για να έχουμε μισθούς Βουλγαρίας και Ρουμανίας. Έρχεται και ο κ. Μορς και μας λέει ποιοι θα κάνουν τη βρώμικη δουλειά; ΠΑΣΟΚ και Νέα Δημοκρατία. 
Το λέω αυτό, γιατί θέλω ένα σχόλιο, κύριε Πρωθυπουργέ. Εσείς μπορεί σε λίγους μήνες να είσαστε στη θαλπωρή του επιστημονικού σας επαγγέλματος και του γραφείου, κάπου μακριά από εδώ και θα λέτε «δεν έσκασε στα χέρια μου η βόμβα». Όμως, στη συντριπτική πλειοψηφία της ελληνικής κοινωνίας θα έχει σκάσει η βόμβα στα χέρια, διότι ξεθεμελιώνεται το κοινωνικό κράτος, μένουν τα ασφαλιστικά ταμεία στον αέρα και διότι οι συνέπειες αυτής της έκρηξης θα είναι οδυνηρές. Διότι μπορεί η εγχείρηση να πέτυχε αλλά ο ασθενής να απεβίωσε. 
Έρχομαι στο συγκεκριμένο ερώτημά μου. Ξέρετε ότι έχω επανατοποθετηθεί στο θέμα του PSI λέγοντας ότι πρόκειται για πλιάτσικο στα ασφαλιστικά ταμεία, αυτό το επιλεκτικό κούρεμα στους μικροομολογιούχους και στα ασφαλιστικά ταμεία όταν μένουν στο απυρόβλητο τα ομόλογα της Ευρωπαϊκής Κεντρικής Τράπεζας. Αυτό που δεν μπορούσα, όμως, να φανταστώ, είναι ότι θα υπάρξει και αυτή η ανήθικη στάση απέναντι σε δημόσιους οργανισμούς, νομικά πρόσωπα δημοσίου δικαίου, νοσοκομεία, πανεπιστήμια, όπου τις καταθέσεις τις οποίες έχουν στην Τράπεζα της Ελλάδας για να αντλούν χρήματα για τις λειτουργικές τους ανάγκες μέσα σε μία νύχτα ο κ. Βενιζέλος και ο κ. Προβόπουλος τις καταλήστεψαν. Έφθασαν στο σημείο να πηγαίνουν πρυτάνεις και διοικητές νοσοκομείων να πάρουν για τις άμεσες λειτουργικές τους ανάγκες χρήματα και έβλεπαν ότι χωρίς να τους ρωτήσει κανένας, τα χρήματα αυτά έχουν εξανεμιστεί. Διότι αφότου είχε αποφασιστεί το κούρεμα, επενδύθηκαν αυτά τα χρήματα σε ομόλογα προκειμένου να κουρευτούν. 
Κύριε Πρωθυπουργέ, τα ερωτήματά μου είναι τρία και συγκεκριμένα και κλείνω με αυτά:
Για ποιο λόγο η Τράπεζα της Ελλάδας, προφανώς σε συνεννόηση με την Κυβέρνηση, θυσίασε τα ρευστά διαθέσιμα αυτών των φορέων εντάσσοντάς τα στο κοινό κεφάλαιο κατά το χρονικό διάστημα που το κούρεμα είχε ήδη αποφασιστεί; 
Για ποιο λόγο αυτά τα ρευστά διαθέσιμα επενδύθηκαν σε μακροχρόνιους τίτλους αντί να επενδυθούν σε βραχυπρόθεσμους τίτλους, όπως τα έντοκα γραμμάτια του δημοσίου, τα οποία εξαιρέθηκαν από το κούρεμα; 
Τέλος -και το ποιο ουσιαστικό- ποια άμεσα μέτρα θα λάβετε, αν θα λάβετε, για να αποκατασταθεί αυτή η ζημιά που προκλήθηκε σε νομικά πρόσωπα δημοσίου δικαίου, ακόμα και σε οίκους ευγηρίας –έχω να καταθέσω έγγραφα- σε νοσοκομεία, τα οποία το επόμενο διάστημα προχωρούν σε σφράγιση ακάλυπτων επιταγών, έχουν άμεσες λειτουργικές ανάγκες, σε πανεπιστήμια τα οποία κλείνουν; Ποιες άμεσες κινήσεις θα κάνετε για να αποκαταστήσετε αυτήν τη ζημιά;","ΑΛΕΞΙΟΣ ΤΣΙΠΡΑΣ",515
"105175"," Το λόγο έχει ο Πρωθυπουργός κ. Λουκάς Παπαδήμος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105176"," Κύριε Πρόεδρε της Βουλής, κύριε Πρόεδρε του ΣΥΡΙΖΑ, κυρίες και κύριοι Βουλευτές, οι καταγγελίες ορισμένων νομικών προσώπων δημοσίου δικαίου και τα συγκεκριμένα ερωτήματα που θέτετε σχετικά με τη διαχείριση των διαθεσίμων των φορέων αυτών στην Τράπεζα της Ελλάδος στηρίζονται σε ορισμένες εσφαλμένες παραδοχές και πληροφορίες όσον αφορά, πρώτον, τη φύση των λογαριασμών που τηρούνται στην Τράπεζα της Ελλάδος και, δεύτερον, τη διαχείριση αυτών των λογαριασμών από την Κεντρική Τράπεζα. Όπως είναι γνωστό, τα νομικά πρόσωπα δημοσίου δικαίου και οι ασφαλιστικοί φορείς τηρούν στην Τράπεζα της Ελλάδος δύο ειδών λογαριασμούς: Λογαριασμούς διαθεσίμων κεφαλαίων, υποχρεωτικά και λογαριασμούς ταμειακής διαχείρισης προαιρετικά. Οι λογαριασμοί διαθεσίμων κεφαλαίων σε αυτούς αναφέρεστε, συνιστούν το λεγόμενο κοινό κεφάλαιο που διαχειρίζεται η Κεντρική Τράπεζα. Όμως η Τράπεζα της Ελλάδος δεν μπορεί να μεταφέρει από μόνη της κεφάλαια από τους λογαριασμούς ταμειακής διαχείρισης των νομικών προσώπων δημοσίου δικαίου στους λογαριασμούς διαθεσίμων κεφαλαίων, αλλά μόνο κατόπιν σχετικής εντολής των φορέων, οι οποίοι είναι και οι μόνοι αρμόδιοι να καθορίσουν το ύψος των διαθεσίμων κεφαλαίων τους. Επομένως, οι τοποθετήσεις αυτές στους λογαριασμούς διαθεσίμων κεφαλαίων έγιναν με τη βούληση των φορέων και όχι εν αγνοία τους. Αυτό είναι το πρώτο σημείο που θα ήθελα να επισημάνω.
Δεύτερον, στο πλαίσιο της διαχείρισης του κοινού κεφαλαίου είναι δυνατόν να επενδύεται και μέρος από τα κεφάλαια ταμειακής διαχείρισης των φορέων με την προϋπόθεση ότι θα εξασφαλίζεται κάθε φορά επάρκεια κεφαλαίων για την κάλυψη των τακτικών δαπανών των νομικών προσώπων δημοσίου δικαίου. Στην πράξη τα κεφάλαια ταμειακής διαχείρισης ήταν πάντα διαθέσιμα στο ακέραιο, ενώ δεν επηρεάστηκαν από το πρόγραμμα ανταλλαγής ομολόγων του ελληνικού δημοσίου. 
Ο ισχυρισμός ότι η Τράπεζα της Ελλάδος μετέφερε εντός του 2012 διαθέσιμα κεφάλαια νομικών προσώπων δημοσίου δικαίου στο κοινό κεφάλαιο, ότι τα επένδυσε σε ομόλογα του ελληνικού Δημοσίου και στη συνέχεια τα κούρεψε, είναι εσφαλμένος. Και είναι εσφαλμένος όχι μόνο επειδή, προφανώς, η Τράπεζα της Ελλάδος δεν κούρεψε η ίδια τα ομόλογα του κοινού κεφαλαίου που εντάχθηκαν στο πρόγραμμα ανταλλαγής ομολόγων στο πλαίσιο της γενικότερης αναδιάταξης του ελληνικού χρέους, αλλά επειδή η Τράπεζα της Ελλάδος δεν απέκτησε εντός του 2012 νέα ομόλογα από τα διαθέσιμα των φορέων που εντάχθηκαν στο κοινό κεφάλαιο. 
Συγκεκριμένα: Τα ομόλογα που ανήκουν στο κοινό κεφάλαιο και εντάχθηκαν στο πρόγραμμα ανταλλαγής ομολόγων του ελληνικού δημοσίου, στο πλαίσιο της αναδιάταξης του ελληνικού χρέους, αποκτήθηκαν όλα πολύ πριν από το χρόνο στον οποίο έγινε γνωστό το παραπάνω πρόγραμμα ανταλλαγής ομολόγων.
Ειδικότερα, σύμφωνα με στοιχεία που μας έχει δώσει η Τράπεζα της Ελλάδας, η τελευταία αγορά ομολόγων στο πλαίσιο του κοινού κεφαλαίου έγινε το Μάιο του 2011, όταν δεν είχε ακόμα τεθεί οποιοδήποτε ζήτημα ανταλλαγής ομολόγων και περικοπής της ονομαστικής αξίας. Δηλαδή, υπήρχε το κοινό κεφάλαιο, το 2012, το οποίο περιελάμβανε ομόλογα και άλλους βραχυπρόθεσμους τίτλους, αλλά τα ομόλογα αυτά είχαν αποκτηθεί από την Τράπεζα της Ελλάδας τελευταία φορά το Μάιο του 2011.
Το τρίτο σημείο που θα ήθελα να επισημάνω είναι ότι τα διαθέσιμα των φορέων, δηλαδή οι μερίδες των φορέων στο κοινό κεφάλαιο επενδύονται, σύμφωνα με το νόμο από την Κεντρική Τράπεζα, υποχρεωτικά και αποκλειστικά σε τίτλους του ελληνικού δημοσίου και κατά το χρόνο απόκτησης των ομολόγων που εντάχθηκαν στο πρόγραμμα ανταλλαγής ομολόγων ακολουθήθηκε η πάγια επενδυτική πολιτική. Επομένως 20% των διαθεσίμων κεφαλαίων τοποθετήθηκε σε βραχυπρόθεσμους τίτλους με απόδοση 2%, και 80% σε μακροπρόθεσμους τίτλους, δηλαδή σε ομόλογα, που είχαν υπερδιπλάσια απόδοση, ακριβέστερα 4,6%. 
Το σύνολο των διαθεσίμων στο κοινό κεφάλαιο ήταν 24 δισεκατομμύρια ευρώ πριν από το PSI, στις 24 Φεβρουαρίου 2012. Αν η Κεντρική Τράπεζα ρευστοποιούσε το 2012 ομόλογα προκειμένου να τα υποκαταστήσει με έντοκα γραμμάτια, δηλαδή τίτλους που δεν θα υφίσταντο το κούρεμα, η τιμή πώλησης θα ήταν περίπου 50% της ονομαστικής αξίας επομένως, πάλι θα πραγματοποιείτο ζημιά. 
Ένα άλλο σημείο που θέλω να επισημάνω: Σύμφωνα με τις γενικές αρχές που διέπουν τη συμφωνία ανταλλαγής ομολόγων που οδήγησε στη μείωση του δημόσιου χρέους, όλοι οι κάτοχοι των ομολόγων του ελληνικού δημοσίου πρέπει να αντιμετωπιστούν με ενιαίο τρόπο. Επομένως δεν είναι νομικά εφικτό να αποκατασταθούν οι ζημιές των ταμείων από την απομείωση του χρέους. Η πολιτεία όμως –και αυτό το είπα πριν, απαντώντας στην προηγούμενη ερώτηση- στο πλαίσιο της γενικότερης πολιτικής έχει στηρίξει και θα στηρίζει τα ασφαλιστικά ταμεία και άλλους κοινωνικούς φορείς ώστε να μπορέσουν να ανταποκριθούν στις υποχρεώσεις τους. 
Τώρα, όσον αφορά στη γενικότερη τοποθέτησή σας, στην αρχή της παρέμβασής σας, πρέπει να πω ότι δεν είμαι σίγουρος τι εννοείτε με «μία βόμβα» που ενδέχεται να σκάσει στα επόμενα χρόνια. Η επιδίωξη της Κυβέρνησης και η επιδίωξη του οικονομικού προγράμματος, το οποίο εγκρίθηκε και από τη Βουλή των Ελλήνων, είναι ότι με την εφαρμογή του, με την εισαγωγή των διαφόρων μεταρρυθμίσεων και την υλοποίηση των μέτρων που προβλέπει, η ελληνική οικονομία σταδιακά θα σταθεροποιηθεί και στα επόμενα χρόνια θα επανέλθει σε τροχιά ανάκαμψης. Είναι δύσκολο να προβλέψει κανείς το μέλλον με ακρίβεια, αλλά όλες οι εκτιμήσεις και προβλέψεις, που έχουν γίνει τόσο από διεθνείς οργανισμούς όσο και από ιδιωτικούς φορείς, οδηγούν στο συμπέρασμα ότι ενώ κατά το τρέχον έτος η ύφεση θα συνεχιστεί, και πιθανόν το ποσοστό ανεργίας να αυξηθεί περαιτέρω, και ενώ η πραγματική οικονομία θα παραμείνει αδύνατη και στο μεγαλύτερο μέρος του 2013, αναμένεται ότι με την εφαρμογή των μέτρων αυτών και την εισαγωγή των μεταρρυθμίσεων, με τη βελτίωση της ανταγωνιστικότητας, την ενίσχυση της εμπιστοσύνης και ως αποτέλεσμα συγκεκριμένων παρεμβάσεων οι οποίες αποσκοπούν στην ενίσχυση της ρευστότητας της οικονομίας και στην αύξηση της πιστωτικής επέκτασης θα διαμορφωθούν συνθήκες σταθερότητας και ανάκαμψης της οικονομίας. 
Αυτό που έχει σημασία όμως είναι οι πολιτικές που ενσωματώνονται στο οικονομικό πρόγραμμα να εφαρμοστούν με αποτελεσματικότητα και εγκαίρως. Γιατί αν αυτό δεν θα συμβεί, κανένας δεν μπορεί να αναμένει ότι τα προβλεπόμενα αποτελέσματα θα πραγματοποιηθούν. 
Γνωρίζω, όπως και όλοι γνωρίζετε, ότι η διαδικασία προσαρμογής της ελληνικής οικονομίας, προκειμένου να διασφαλιστεί η βιωσιμότητα του δημόσιου χρέους ακόμα και μετά την αναδιάρθρωση του και προκειμένου να αποκατασταθεί η ανταγωνιστικότητα της ελληνικής οικονομίας, που αποτελεί βασική προϋπόθεση προκειμένου να ανακάμψει, συνεπάγεται βραχυπρόθεσμα μείωση των εισοδημάτων και αύξηση της ανεργίας. 
Και δυστυχώς, η ύφεση που έχει παρατηρηθεί και η μείωση της απασχόλησης είναι όντως μεγαλύτερη απ’ αυτήν που είχε προβλεφθεί πριν από δύο και τρία χρόνια. Αυτό οφείλεται σε διάφορους παράγοντες, αλλά δεν είναι μόνο αποτέλεσμα των βραχυπρόθεσμων αρνητικών, αν θέλετε, συνεπειών εφαρμογής του προγράμματος, είναι αποτέλεσμα και άλλων παραγόντων. Ωστόσο οι συνθήκες αυτές εκτιμώνται και θα είναι προσωρινές. Θα μου πείτε βεβαίως, τρία χρόνια αντιμετωπίζουμε αυτήν την κατάσταση. Αλλά πιστεύω ότι έχουμε κάνει μεγάλη πρόοδο, και σταδιακά -παρ’ όλο που όπως ανέφερα και πριν από λίγο και η φετινή χρονιά δεν θα είναι εύκολη και η αρχή της επομένης θα είναι εξίσου δύσκολη- η οικονομία θα μπει σε μια τροχιά ανάπτυξης, θα αποκατασταθεί η ανταγωνιστικότητα και θα διαμορφωθούν οι συνθήκες που θα προάγουν την ανάπτυξη με ένα μόνιμο και σταθερό τρόπο. 
Πρέπει επομένως να συνεχίσουμε όλοι την προσπάθεια με ενότητα και αλληλεγγύη, ώστε οι θυσίες του ελληνικού λαού να μην πάνε χαμένες. Πιστεύω ότι αν γίνει αυτό, δεν θα ανακύψουν τα προβλήματα τα οποία προβλέψατε στην αρχική σας τοποθέτηση.","ΛΟΥΚΑΣ ΠΑΠΑΔΗΜΟΣ",398
"105177"," Κύριε Τσίπρα, θα ήθελα να κάνω μια ανακοίνωση για να αποδεσμεύσουμε τα παιδιά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθήτριες και μαθητές και τρεις εκπαιδευτικοί από το Γυμνάσιο Κορινού Πιερίας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105178"," Κύριε Πρωθυπουργέ, σε σχέση με αυτό που είπα για τη βόμβα που θα σκάσει, θέλω να σας πω ότι δεν έχω κάτι ύποπτο στο μυαλό μου, ούτε κανένα σενάριο συνωμοσίας. Εδώ όμως είναι φανερό. Αν διαβάσει κανείς το διεθνή Τύπο το βλέπει, το αντιλαμβάνεται. Αν δει την ίδια την έκθεση του Διεθνούς Νομισματικού Ταμείου, που μας έχει οδηγήσει ως εδώ, για την πορεία της ελληνικής οικονομίας, το αντιλαμβάνεται. Αναρωτιέμαι αν το Διεθνές Νομισματικό Ταμείο μετά τον Ιούνιο θα συνεχίσει να χρηματοδοτεί ένα πρόγραμμα το οποίο οδηγείται με μαθηματική ακρίβεια στην αποτυχία. Αναρωτιέμαι. 
Εδώ έχετε βάλει ως προϋπόθεση για να φτάσουμε στο στόχο να έχουμε 120% χρέος το 2020, τόσο δηλαδή ή περισσότερο απ’ όσο είχαμε όταν μπήκαμε στην κρίση -και δεν ξέρω καμμία χώρα να μπορεί να δανείζεται με τόσο χρέος- 4% πρωτογενές πλεόνασμα για σειρά ετών, από το 2012 έως το 2020.
Κύριε Πρωθυπουργέ, ξέρετε κανένα ιστορικό προηγούμενο στη σύγχρονη ιστορία; Εγώ ξέρω μόνο δύο χώρες που κατάφεραν να έχουν τόσο μεγάλο χρονικό διάστημα πρωτογενές πλεόνασμα του ύψους του 4%. Να σας πω ποιες είναι; Η Ρουμανία του Τσαουσέσκου και η Αίγυπτος του Μουμπάρακ. Αν πιστεύουμε ότι μπορεί η Ελλάδα να γίνει και να λειτουργήσει με τέτοιους τρόπους στην οικονομία, την κοινωνία και την πολιτική ζωή, να το πούμε καθαρά. Διότι βρισκόμαστε για πέμπτη συνεχόμενη χρονιά στην ύφεση, πράγμα το οποίο έχουμε να δούμε από την περίοδο της κατοχής. Δεν έχει ξανασυμβεί ως γεγονός στη σύγχρονη ευρωπαϊκή ιστορία, παρά μονάχα για τις χώρες του πρώην υπαρκτού σοσιαλισμού μετά την κατάρρευση της Σοβιετικής Ένωσης. Μας λέτε ότι θα είναι βραχυπρόθεσμες οι συνέπειες και μετά θα βγούμε στην ανάπτυξη. 
Τι είδους ανάπτυξη θα είναι αυτή, κύριε Πρωθυπουργέ; Θα είναι μία ανάπτυξη με μισθούς πείνας και με ενάμισι εκατομμύριο ανέργους; Οι στόχοι έχουν τεθεί. Τους θέτει ο κ. Ράιχενμπαχ, ο κ. Τόμσεν, ο οποίος έχει το θράσος να πηγαίνει και στο Ευρωπαϊκό Κοινοβούλιο και να λέει λάθος στοιχεία για τους μισθούς στην Ελλάδα. Και δεν βλέπω καμμία παρέμβαση από την πλευρά της δικής σας Κυβέρνησης. Διότι εσείς υιοθετήσατε ως εθνικό πρόγραμμα ένα πρόγραμμα καταστροφής, το οποίο μας υπαγόρευσαν η κ. Μέρκελ, ο κ. Σόιμπλε, το Διεθνές Νομισματικό Ταμείο, που στο τέλος θα την «κάνει», θα βγάλει την ουρά του απ’έξω. Και οδηγούμαστε με μαθηματική ακρίβεια στα βράχια. Κι εσείς λέτε ότι αυτό είναι επιτυχία. Όχι, κύριε Πρωθυπουργέ. Αυτό δεν είναι επιτυχία. 
Η βόμβα, λοιπόν, είναι ότι θα σκάσει το ασφαλιστικό μετά τις εκλογές, διότι τα ταμεία δεν θα επαρκούν να πληρώσουν μισθούς και συντάξεις. Η βόμβα είναι ότι έχουμε μέτρα 16 δισ. τα οποία έχετε αποφασίσει, 11 δισ. στο μεσοπρόθεσμο μετά τις εκλογές. Αυτή είναι η βόμβα: Ότι ο κόσμος δεν αντέχει άλλο πια. 
Έρχομαι τώρα στο θέμα που σας έθεσα με το ερώτημά μου: 
Κύριε Πρωθυπουργέ, αν όντως, όπως λέτε, τα ομόλογα αυτά είχαν αγοραστεί πριν, είναι βεβαίως ένα ελαφρυντικό για τον κ. Προβόπουλο και για τον κ. Βενιζέλο. Αλλά ουδόλως αποκαθιστά την οδυνηρή πραγματικότητα γι’ αυτά τα νομικά πρόσωπα δημοσίου δικαίου, για τα νοσοκομεία, για τα πανεπιστήμια, που ξαφνικά -και όχι εν γνώσει τους, κύριε Πρωθυπουργέ, γιατί δεν είναι τρελοί οι άνθρωποι να ψάχνουν να βρουν να κάνουν μήνυση στον κ. Προβόπουλο, διότι δεν μπορούν να πληρώσουν ληξιπρόθεσμες οφειλές- βλέπουν ότι από κάποιους λογαριασμούς που έπαιρναν για να πληρώνουν ακόμη και μισθοδοσίες, λειτουργικές ανάγκες, αυτά κουρεύτηκαν. Δεν είναι τρελοί οι άνθρωποι. Δεν ήταν εν γνώσει τους. Το πραγματικό πρόβλημα –και μου απαντήσατε, μου είπατε ότι δεν θα αποκατασταθεί- είναι ότι ξαφνικά από το Πάντειο Πανεπιστήμιο, που είχε αποθεματικά 17,5 εκατομμύρια ευρώ, χωρίς την έγκρισή του κουρεύτηκαν και η αξία τους πήγε στα 9 εκατομμύρια ευρώ. Και τώρα έπεσε και στα 5 εκατομμύρια ευρώ. Από εκεί που ήξεραν ότι έχουν 17,5 εκατομμύρια στην άκρη για άμεσες λειτουργικές ανάγκες, τώρα έχουν 5. Πείτε, λοιπόν, σε αυτούς τους ανθρώπους πώς θα ασκήσουν διοίκηση. Ή στο Εθνικό Μετσόβιο Πολυτεχνείο, που είχε 37 εκατομμύρια και τώρα έχει φτάσει η αξία τους στα 7. Ή δώστε μία απάντηση στο Θεραπευτήριο Χρόνιων Παθήσεων Δωδεκανήσου, στο Θεραπευτήριο Χρόνιων Παθήσεων «Άγιος Ανδρέας», στον Οίκο Ευγηρίας Δωδεκανήσου, στο Τεχνικό Επιμελητήριο Ελλάδας. Γιατί εδώ δεν μιλάμε θεωρητικά. Αυτοί οι άνθρωποι ασκούν διοίκηση και πρέπει να αντεπεξέλθουν σε πολύ δύσκολες συνθήκες.
Επιπλέον, κύριε Πρωθυπουργέ, ο νόμος, στον οποίο και εσείς αναφερθήκατε, ο 2469/1997, άρθρο 15, παράγραφος 11, λέει ότι «το κοινό κεφάλαιο των ΝΠΔΔ μπορεί από την Τράπεζα της Ελλάδας να επενδύεται σε τίτλους του ελληνικού δημοσίου, με την προϋπόθεση ότι θα εξασφαλίζεται εκάστοτε επάρκεια ταμειακών διαθεσίμων για την κάλυψη τακτικών δαπανών αυτών των νομικών προσώπων δημοσίου δικαίου». Ξέρετε εσείς ότι μπορεί σήμερα με αυτήν την επάρκεια που υπάρχει να καλύπτονται αυτές οι ανάγκες; Εάν, όμως, ήταν ένας κοινός απατεώνας, ένας κοινός κλέφτης και πήγαινε να κάνει ένα ριφιφί, θα είχε τις συνέπειες του νόμου. Ο κ. Προβόπουλος δεν θα έχει τις συνέπειες του νόμου. Και να σας πω γιατί: Διότι ο νόμος είναι το μνημόνιο. Και το μνημόνιο προέβλεψε να καλύψει αυτήν την πιθανότητα: Νόμος 4046, άρθρο 8, παράγραφος 8: «Η απόφαση συμμετοχής ή μη του κοινού κεφαλαίου νομικών προσώπων δημοσίου δικαίου και ασφαλιστικών φορέων σε πρόγραμμα ανταλλαγής τίτλων του δημοσίου κατ’ εφαρμογή προγράμματος για την αναδιάταξη του ελληνικού χρέους ανήκει αποκλειστικά στην αρμοδιότητα της Τράπεζας της Ελλάδας ως διαχειριστή του κοινού κεφαλαίου, η οποία, καθώς και τα στελέχη της κατά την άσκηση της αρμοδιότητας αυτής, δεν υπέχουν καμμία ευθύνη: ποινική, αστική, διοικητική ή άλλη». Είναι καλυμμένος ο κ. Προβόπουλος.
Έρχομαι στην ουσία, κύριε Πρωθυπουργέ. Η ουσία είναι ότι η Κυβέρνησή σας, όχι εσείς προσωπικά ενδεχομένως, αλλά τα κόμματα που σας στηρίζουν και που διεκδικούν την ψήφο του λαού για να συνεχίσουν αυτό το καταστροφικό έργο, στην πραγματικότητα βγάζουν ένα μίσος απέναντι στην κοινωνία και μία εκδικητικότητα. Δεν μπορώ να χαρακτηρίσω αλλιώς αυτήν την εμμονή τής πρώην Υπουργού Παιδείας, η οποία ό,τι έπιασε στα χέρια της το κατεδάφισε. Άφησε τα σχολεία χωρίς βιβλία, προχώρησε σε ένα νόμο αντισυνταγματικό και αντιδημοκρατικό, που θέλει να καταργήσει εκλεγμένους πρυτάνεις και θέλει σώνει και καλά την εφαρμογή αυτού του νόμου, ενώ έχει γίνει μπάχαλο το δημόσιο πανεπιστήμιο. Και τώρα βάλλει με έναν εκδικητικό τρόπο εναντίον του Υπουργού που εσείς επιλέξατε, του κ. Μπαμπινιώτη, ο οποίος λέει ότι απλά δεν μπορεί να εφαρμοστεί αυτή η ιστορία. 
Και σας ερωτώ: Δεν φτάνει που διαλύσατε τα δημόσια πανεπιστήμια, δεν φτάνει που τους στερείτε βασικούς πόρους για τη λειτουργία τους με τον εκβιασμό αντίστοιχο με αυτόν που κάνει η τρόικα –«αν δεν το εφαρμόσετε, δεν θα πάρετε λεφτά»- προχωρήσατε και σε αυτή τη λεηλασία των αποθεματικών που είχαν στην Τράπεζα της Ελλάδας. 
Με συγχωρείτε, κύριε Πρωθυπουργέ, αλλά έχω την αίσθηση ότι εδώ υπάρχει ένας ρεβανσισμός και μία εκδικητικότητα. Και δεν μπορούμε να λειτουργούμε με αυτόν τον τρόπο. Δεν ξέρω γιατί, αλλά ίσως κάποιοι να έχουν ορισμένα συμπλέγματα. Ίσως κάποιοι έχουν μίσος και εκδίκηση για θύλακες της κοινωνίας, όπου παράγεται έργο. Στα πανεπιστήμιά μας υπάρχουν άνθρωποι, ερευνητές, πανεπιστημιακοί κύρους, που παράγουν έργο. Και λένε ότι η διαφθορά είναι εκεί. Υπάρχει και εκεί διαφθορά. Αλλά στην άλλη πλευρά, στην πλευρά της πολιτικής εξουσίας, υπάρχει μόνο διαφθορά. Δεν υπάρχει κύρος, δεν υπάρχει επιστημονικότητα. 
Έχω την αίσθηση ότι δεν μπορείτε σε αυτό το θέμα να κάνετε το διαιτητή, κύριε Πρωθυπουργέ. Πρέπει να πάρετε θέση.","ΑΛΕΞΙΟΣ ΤΣΙΠΡΑΣ",515
"105179"," Ο κύριος Πρωθυπουργός έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105180"," Ευχαριστώ πολύ, κύριε Πρόεδρε. 
Έχετε θέσει σειρά θεμάτων αλλά να ξεκινήσω με το να επισημάνω ότι οι λέξεις «εκδικητικότητα, λεηλασία, καταστροφή» και δεν αρμόζουν και δεν αντανακλούν την πραγματικότητα. Λυπάμαι που τις χρησιμοποιείτε. Για ποιο λόγο το κράτος, για ποιο λόγο μία κυβέρνηση ή άλλες αρχές να έχουν τέτοιου είδους διαθέσεις έναντι φορέων, κοινωνικών φορέων και ειδικότερα των πανεπιστημίων;
Αλλά ας πάρω, όμως, τα ερωτήματα που θέσατε. Νομίζω ότι είναι τελείως αδικαιολόγητοι οι χαρακτηρισμοί που κάνατε, όπως θεωρώ ότι είναι απαράδεκτοι και οι χαρακτηρισμοί που χρησιμοποιήσατε για το Διοικητή της Τράπεζας της Ελλάδας. 
Θα ξεκινήσω με τα θέματα που αφορούν τις επιπτώσεις του PSI στα ταμεία και στους ασφαλιστικούς φορείς και στα άλλα νομικά πρόσωπα δημοσίου δικαίου. Όπως εξήγησα πριν, για νομικούς λόγους, επειδή πρέπει όλοι οι κάτοχοι των ομολόγων να αντιμετωπιστούν με τον ίδιο τρόπο, δεν είναι δυνατόν να αποκατασταθούν οι ζημιές των φορέων αυτών, που προέκυψαν από την ανταλλαγή ομολόγων και το κούρεμά τους. Ωστόσο υπογράμμισα στο τέλος ότι στο πλαίσιο της γενικότερης πολιτικής που ασκεί η Κυβέρνηση, και αυτή και οι επόμενες, θα στηριχθούν τα ασφαλιστικά ταμεία και οι άλλοι φορείς ώστε να γίνει εφικτή η συνέχιση, ώστε να αντιμετωπιστούν τα χρηματοοικονομικά προβλήματα που έχουν προκύψει. Αυτό θα γίνει στο πλαίσιο μιας γενικότερης πολιτικής λαμβάνοντας υπ’όψιν τους άλλους πόρους και τις επιχορηγήσεις που δίνονται σε αυτούς τους φορείς. Δεν υπάρχει επομένως μία προς μία αντιστοίχιση ζημιών και στήριξης, αλλά οι φορείς αυτοί θα στηριχθούν όπως είπα καταλλήλως ώστε να μπορέσουν να ανταποκριθούν στις υποχρεώσεις τους. Αυτό αφορά και νοσοκομείο και πανεπιστήμια. 
Δεύτερον, τα ευρύτερα θέματα που θίξατε, που αφορούν το οικονομικό πρόγραμμα: Δεν συμμερίζομαι την άποψή σας, την οποία την έχετε επαναλάβει πολλές φορές, ότι η υιοθέτηση αυτού του οικονομικού προγράμματος και η εφαρμογή του θα οδηγήσει τη χώρα σε καταστροφή. Αντίθετα, εάν δεν είχαμε καταφέρει μέσα από την υιοθέτηση αυτού του προγράμματος τη συμφωνία για τη νέα χρηματοδοτική στήριξη της χώρας κατά 136 δισεκατομμύρια ευρώ για τα επόμενα τρία χρόνια, και δεν είχαμε επιτύχει την αναδιάρθρωση του δημόσιου χρέους, η χώρα θα είχε οδηγηθεί σε αδιέξοδο και στην καταστροφή.
Αυτό δεν σημαίνει ότι ο δρόμος από εδώ και μπρος θα είναι ρόδινος όπως είπατε, και όπως αναφέρει και το ίδιο το πρόγραμμα, παρά την αναδιάρθρωση του χρέους, στο τέλος του 2020 το δημόσιο χρέος της χώρας σε σχέση με το ΑΕΠ θα είναι κοντά στο 120% αλλά οι τελευταίες εκτιμήσεις δείχνουν ότι θα είναι αρκετά χαμηλότερο από το 120%, εφόσον βεβαίως εφαρμοστεί η πολιτική που έχει υιοθετηθεί.
Είπατε: «Μα αυτό το ύψος του χρέους σε σχέση με το ΑΕΠ δεν είναι και πολύ διαφορετικό από αυτό που είχαμε πριν μερικά χρόνια». Αυτό είναι σωστό, αλλά αυτό που συνέβη τα προηγούμενα χρόνια είναι ότι λόγω των ελλειμμάτων της τάξεως 15% του ΑΕΠ στο ένα έτος, 10% στο επόμενο, σχεδόν 9% το 2011, προκλήθηκε μία σωρευτική περαιτέρω αύξηση του χρέους η οποία χωρίς την αναδιάρθρωση θα είχε οδηγήσει το χρέος, σε σχέση με το ΑΕΠ στο 190% του ΑΕΠ. 
Λοιπόν, πρέπει, να συγκρίνουμε την εκτίμηση για το ύψος του χρέους σε σχέση με το ΑΕΠ το 2020, μετά την αναδιάρθρωση και δεδομένης της εφαρμογής του προγράμματος με το ύψος που θα ήταν αν δεν είχε πραγματοποιηθεί η αναδιάρθρωση κι αν δεν είχε εφαρμοστεί ένα πρόγραμμα.
Δεν είναι εύκολο να επιτευχθεί και να διατηρηθεί ένα πρωτογενές πλεόνασμα της τάξης του 4,5% του ΑΕΠ, αλλά πιστεύω ότι είναι εφικτό. Και είναι εφικτό όχι επειδή θα υπάρξουν περαιτέρω επιβαρύνσεις των φορολογούμενων ή επειδή θα υπάρχουν συνεχείς μειώσεις των δαπανών μετά το 2015, αλλά επειδή λόγω της αναδιάρθρωσης της οικονομίας και των μεταρρυθμίσεων που θα εισαχθούν θα μπορέσει η οικονομία να ανακάμψει, θα μπορέσει να επανέλθει σε τροχιά ανάπτυξης και αυτό θα συμβάλει ώστε τα έσοδα του κράτους σε σχέση με το ΑΕΠ να διαμορφωθούν σε πολύ υψηλότερο επίπεδο απ’ ότι είναι τώρα.
Λοιπόν ο συνδυασμός της περιστολής των δαπανών με την οικονομική ανάπτυξη που προβλέπεται ότι θα πραγματοποιηθεί στα επόμενα χρόνια θα συντελέσουν στο να επιτύχουμε αυτό το αποτέλεσμα.
Μία άλλη παρατήρηση που κάνατε, είναι ότι «διεθνείς Οργανισμοί ή εκπρόσωποι διεθνών οργανισμών κάνουν αναφορές σε αρνητικά σενάρια όσον αφορά το μέλλον της ελληνικής οικονομίας και στην ανάγκη περαιτέρω συρρίκνωσης μισθών ή περιστολής δαπανών».
Αυτό που πρέπει όλοι να γνωρίζουμε είναι ότι αυτές οι αναφορές δεν αντιστοιχούν στο κεντρικό σενάριο που θα προκύψει σύμφωνα με το πρόγραμμα εφόσον υλοποιηθούν οι πολιτικές και οι μεταρρυθμίσεις που περιλαμβάνονται σε αυτό. Αφορούν αρνητικά σενάρια, που μπορεί με κάποια πιθανότητα να πραγματοποιηθούν ως αποτέλεσμα είτε κλυδωνισμών είτε της ανεπιτυχούς αναποτελεσματικής εφαρμογής του προγράμματος. 
Δεν είναι αυτό που προβλέπεται ότι θα συμβεί εφόσον κάνουμε σωστά τη δουλειά μας. Αλλά υπογραμμίζονται οι κίνδυνοι, υπογραμμίζονται τα ενδεχόμενα τα οποία μπορεί να αντιμετωπίσει η χώρα με έναν και μόνο σκοπό: Να επισημανθεί η ανάγκη της αποτελεσματικής εφαρμογής της πολιτικής που έχει υιοθετηθεί. Δεν αποτελούν εναλλακτικές προβλέψεις.
Να ολοκληρώσω με ορισμένες επισημάνσεις για τα θέματα που έχουν προκύψει στο χώρο της ανωτάτης εκπαίδευσης. Θα ήθελα να επισημάνω τρία- τέσσερα πράγματα.
Πρώτον, ότι ο νόμος για την ανώτατη παιδεία πρέπει να εφαρμοστεί και θα εφαρμοστεί. Αυτή είναι η θέση της Κυβέρνησης, αυτή είναι η θέση η δική μου, αυτή είναι η θέση του Υπουργού Παιδείας που έχει δηλώσει ο ίδιος επανειλημμένα τις τελευταίες ημέρες και ο βασικός λόγος είναι ότι το πλαίσιο αυτό θα συντελέσει στην ουσιαστική αναβάθμιση της ποιότητας της ανώτατης παιδείας και στην πιο αποτελεσματική λειτουργία των πανεπιστημίων.
Δεύτερη επισήμανση: Είναι γεγονός ταυτόχρονα ότι ο νόμος αυτός που είναι νόμος του κράτους από το Σεπτέμβριο του 2011 δεν έχει εφαρμοστεί στην πράξη -ή τουλάχιστον, δεν έχει εφαρμοστεί πλήρως. Δεν έχει εφαρμοστεί σε κανένα από τα πανεπιστήμια και μόνο σε έναν αριθμό ΤΕΙ.
Επομένως, προκύπτει, εκ του αποτελέσματος ότι υπάρχουν κάποια προβλήματα. Υπάρχουν δυσλειτουργίες και επομένως είναι σκόπιμο να εξετάσουμε με προσοχή με ποιο τρόπο μπορούν να γίνουν ορισμένες βελτιώσεις ώστε να εφαρμοστεί αυτός ο νόμος με ένα σωστό και αποδεκτό τρόπο.
Η πρόταση του Υπουργού Παιδείας είναι να δημιουργηθεί μία ομάδα εργασίας, η οποία σε ένα σχετικά σύντομο χρονικό διάστημα, έως τα μέσα του Μαΐου, να εξετάσει τους λόγους για τους οποίους ο νόμος δεν έχει εφαρμοστεί πλήρως στην πράξη, να εντοπίσει τις δυσλειτουργίες και να κάνει προτάσεις για βελτιώσεις. Βελτιώσεις οι οποίες ενδεχομένως να απαιτούν κάποιες τροποποιήσεις ορισμένων διατάξεων, αλλά όχι προκειμένου να ανατραπεί ο νόμος αυτός καθ’ εαυτός, το πλαίσιο, αλλά ενδεχομένως συγκεκριμένες ρυθμίσεις οι οποίες να συντελέσουν στην ομαλή και αποτελεσματική εφαρμογή του.
Λοιπόν, νομίζω ότι όλοι συμφωνούμε ότι η κατάσταση στα Ανώτατα Πανεπιστημιακά Ιδρύματα και στα ΤΕΙ πρέπει να βελτιωθεί. Νομίζω ότι είναι διαπίστωση της κοινωνίας γενικότερα, και είναι και διαπίστωση όλων οι οποίοι έχουν αξιολογήσει την ποιότητα των σπουδών που παρέχονται, είναι μία απαίτηση της κοινωνίας.
Χωρίς να επαναλαμβάνω και να κουράζω, νομίζω ότι πρέπει όλοι να στηρίξουμε αυτή την προσπάθεια προκειμένου αυτός ο νόμος να εφαρμοστεί και να συντελέσει στην αναβάθμιση της ανώτατης εκπαίδευσης. Και αυτό θα γίνει αν υπάρξει διάλογος, αν υπάρξει συνεργασία, αν δεν υπάρχει καχυποψία ή αβεβαιότητα σχετικά με τις ενέργειες που έχουν δρομολογηθεί.
Ευχαριστώ, κύριε Πρόεδρε.","ΛΟΥΚΑΣ ΠΑΠΑΔΗΜΟΣ",398
"105181"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαέξι μαθητές και μαθήτριες και μία εκπαιδευτικός από το 110ο Δημοτικό Σχολείο Αθήνας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"105182"," Κυρίες και κύριοι συνάδελφοι, η τρίτη με αριθμό 705/27-3-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Δημητρίου Κουσελά προς τον Υπουργό Οικονομικών, σχετικά με την ανάγκη παράτασης της περιόδου χάριτος των δανείων που χορηγήθηκαν σε επιχειρήσεις πυρόπληκτων περιοχών, δεν συζητείται λόγω κωλύματος Υπουργού και διαγράφεται.
Επίσης, η τέταρτη με αριθμό 687/27-3-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αναστολή της δημιουργίας και λειτουργίας του σταθμού παραγωγής ηλεκτρικής ενέργειας στη θέση «Ασπρούδια» του Δήμου Μονεμβασιάς, δεν συζητείται λόγω κωλύματος Υπουργού και διαγράφεται.
Η πέμπτη με αριθμό 701/27-3-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Χαράλαμπου Χαραλάμπους προς τον Υπουργό Οικονομιών, σχετικά με την περιοχή «Ερημίτη» στην Κέρκυρα, δεν συζητείται λόγω κωλύματος του κυρίου Υπουργού και διαγράφεται.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"105183"," Κύριε Πρόεδρε, θα ήθελα το λόγο.","ΧΑΡΑΛΑΜΠΟΣ ΧΑΡΑΛΑΜΠΟΥΣ",541
"105184"," Ορίστε, κύριε Χαραλάμπους, έχετε το λόγο για ένα λεπτό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"105185"," Θα είμαι πολύ σύντομος, κύριε Πρόεδρε.
Εμείς θεωρούμε ότι δεν πρόκειται περί κωλύματος Υπουργού, διότι είναι η δεύτερη φορά, κύριε Πρόεδρε, που μας αναβάλουν την ίδια ερώτηση. Το Υπουργείο δεν έχει μόνο Υπουργό, έχει Αναπληρωτές Υπουργούς, έχει Υφυπουργούς που θα μπορούσαν να απαντήσουν. 
Είναι κλασσική περίπτωση φυγομαχίας, γιατί η ερώτησή μας αφορά το ξεπούλημα της πιο όμορφης γωνιάς της Κέρκυρας, πιθανά της πιο όμορφης γωνιάς της πατρίδας μας, μια γωνιά την οποία με τους αγώνες τους οι κάτοικοι της περιοχής και οι Κερκυραίοι διαφύλαξαν τόσα χρόνια και από την οικοπεδοποίηση και από την οικοδόμηση. Ουσιαστικά, ακόμα και η φύση σεβάστηκε αυτό το τέλειο οικοσύστημα. Πραγματικά, δεν έχουν τι να αντιπαραθέσουν στο ξεπούλημα του «Ερημίτη». Και κατά την άποψή μας γι’ αυτό δεν παρευρίσκονται επανειλημμένα.
Εμείς, όμως, τους προειδοποιηθούμε ότι θα ξανακαταθέσουμε την ερώτηση και ελπίζουμε τότε να μην υπάρχει κώλυμα Υπουργού.
Ευχαριστώ.","ΧΑΡΑΛΑΜΠΟΣ ΧΑΡΑΛΑΜΠΟΥΣ",541
"105186"," Ευχαριστούμε τον κ. Χαραλάμπους.
Η έκτη με αριθμό 699/27-3-2012 επίκαιρη ερώτηση πρώτου κύκλου του Βουλευτή της Δημοκρατικής Αριστεράς κ. Ιωάννη Αμοιρίδη προς τον Υπουργό Οικονομικών, σχετικά με την επεξεργασία των δεδομένων των εμβασμάτων εξωτερικού, επίσης, δεν συζητείται λόγω κωλύματος του κυρίου Υπουργού και διαγράφεται.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"105187"," Θα ήθελα το λόγο, κύριε Πρόεδρε.","ΙΩΑΝΝΗΣ ΑΜΟΙΡΙΔΗΣ",21
"105188"," Ο κ. Αμοιρίδης, έχει το λόγο για ένα λεπτό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"105189"," Θεωρώ τεχνητό το κώλυμα. Είναι πολύ σοβαρή η υπόθεση. Αυτή η κατάσταση στα χέρια του Υπουργείου είναι έξι μήνες. Οι καταστάσεις του ’10 και του ’11 δεν ήρθαν ποτέ στη Βουλή, παρ’ότι υπήρχε δέσμευση της Κυβέρνησης και του Υπουργείου. Και επειδή την επόμενη εβδομάδα δεν υπάρχει δυνατότητα συζήτησης επίκαιρων ερωτήσεων θεωρώ ότι ήταν ένας πολύ καλός τρόπος να αποφύγει προεκλογικά την απάντηση σε ένα τόσο σοβαρό θέμα.
Έχουν κατατεθεί ερωτήσεις για το «πόθεν έσχες» των Βουλευτών, των δημοσιογράφων, των επιχειρηματιών και θεωρήθηκε κορυφαία πράξη η συναίνεση όλων των πλευρών και όλων των Βουλευτών του Κοινοβουλίου. Θεωρώ ότι αν μη τι άλλο σήμερα έπρεπε να είναι εδώ ο Υπουργός να απαντήσει όχι σε εμένα, στη Δημοκρατική Αριστερά, έπρεπε να απαντήσει στον ελληνικό λαό για τα δισεκατομμύρια που έχουν φύγει με εμβάσματα. Είναι τα εμβάσματα από την Τράπεζα της Ελλάδας. Τα ξέρει το Υπουργείο Οικονομικών. Ξέρει και υπάρχουν δηλώσεις με μηδενικά εισοδήματα, περίπου 1.500.000.000 κάθε έτος, το ’09, το ’10 και το ’11. Γι’ αυτούς τους ανθρώπους που δεν έχουν πληρώσει ούτε ένα ευρώ φόρο για αυτά τα εισοδήματα και υπάρχουν τα αποδεικτικά στοιχεία όφειλε απαντήσεις και σε εμένα και στο κόμμα μου, αλλά κυρίως στον ελληνικό λαό.
Ευχαριστώ.","ΙΩΑΝΝΗΣ ΑΜΟΙΡΙΔΗΣ",21
"105190"," Κυρίες και κύριοι συνάδελφοι, η πρώτη με αριθμό 686/27-3-2012 επίκαιρη ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Σάββα Εμινίδη προς τον Υπουργό Εργασίας και Κοινωνικής Ασφάλισης, σχετικά με την ασφαλιστική και υγειονομική κάλυψη των ασφαλισμένων στον Οργανισμό Ασφάλισης Ελεύθερων Επαγγελματιών (ΟΑΕΕ), δεν συζητείται λόγω κωλύματος του κυρίου Υπουργού και διαγράφεται.
Προσθέτως, η δεύτερη με αριθμό 692/27-3-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Θεόφιλου Λεονταρίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την υλοποίηση του έργου της Εταιρείας Παροχής Αερίου (ΕΠΑ), δεν συζητείται λόγω κωλύματος του κυρίου Υπουργού και διαγράφεται.
Υπάρχει μια μικρή επιδημία κωλυμάτων Υπουργών πλην των παρόντων Υφυπουργών, οι οποίοι τιμούν τον κοινοβουλευτικό έλεγχο και το Κοινοβούλιο. Ίσως η πολιτική συγκυρία προ των εκλογών να το δικαιολογεί.
Επίσης, η τρίτη με αριθμό 702/27-3-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Οικονομικών, σχετικά με τη λήψη μέτρων προστασίας για τα υπερχρεωμένα νοικοκυριά, δεν συζητείται λόγω κωλύματος του κυρίου Υπουργού και διαγράφεται.
Το επόμενο κώλυμα, αλλά και τη συζήτηση των επομένων ερωτήσεων θα αναλάβει αμέσως τώρα να το διαχειριστεί ο κ. Πολύδωρας.
 (Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝΑΣ ΠΟΛΥΔΩΡΑΣ )","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"105191"," Κυρίες και κύριοι συνάδελφοι, έχω να κάνω δύο ανακοινώσεις προς το Σώμα.
Η Επιτροπή Κανονισμού της Βουλής καταθέτει την έκθεσή της στην από 19 Μαρτίου 2012 πρόταση του Προέδρου της Βουλής «Για την τροποποίηση διατάξεων του Κανονισμού της Βουλής (Μέρος Κοινοβουλευτικό)».
Η Διαρκής Επιτροπή Παραγωγής και Εμπορίου καταθέτει τις εκθέσεις της στα σχέδια νόμων:
α) Του Υπουργείου Περιβάλλοντος Ενέργειας και Κλιματικής Αλλαγής: «Κύρωση του Μνημονίου Συναντίληψης μεταξύ του Υπουργείου Περιβάλλοντος, Ενέργειας και Κλιματικής Αλλαγής της Ελληνικής Δημοκρατίας και του Υπουργείου Γεωργίας, Φυσικών Πόρων και Περιβάλλοντος της Κυπριακής Δημοκρατίας στον τομέα της Προστασίας του Περιβάλλοντος και της Αειφόρου Ανάπτυξης» και 
β) του Υπουργείου Ανάπτυξης, Ανταγωνιστικότητας και Ναυτιλίας: «Κύρωση της Απόφασης με αριθμό 131 του Συμβουλίου Διοικητών της Τράπεζας Εμπορίου και Ανάπτυξης Ευξείνου Πόντου, με την οποία υιοθετείται ένα σχέδιο απόφασης του Συμβουλίου σχετικά με τις προτεινόμενες τροποποιήσεις στη Συμφωνία Ίδρυσης της Τράπεζας Εμπορίου και Ανάπτυξης Ευξείνου Πόντου».
Τώρα θα συζητηθεί η πέμπτη με αριθμό 700/27-3-2012 επίκαιρη ερώτηση δευτέρου κύκλου του Βουλευτή της Δημοκρατικής Αριστεράς κ. Ηλία Θεοδωρίδη προς τον Υπουργό Υγείας και Κοινωνικής Αλληλεγγύης, σχετικά με τις υπερτιμολογήσεις των προμηθειών στον τομέα της Υγείας.
Στην επίκαιρη ερώτηση εκ μέρους της Κυβερνήσεως θα απαντήσει ο Υφυπουργός Υγείας και Κοινωνικής Αλληλεγγύης, κ. Μάρκος Μπόλαρης, Βουλευτής Σερρών.
Το λόγο έχει ο ερωτών συνάδελφος, κ. Ηλίας Θεοδωρίδης, προκειμένου να αναπτύξει προφορικά την επίκαιρη ερώτησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105192"," Ευχαριστώ, κύριε Πρόεδρε.
Η ερώτηση μου δεν αναφέρεται πρώτη φορά. Αφορά σε δύο ζητήματα, τα οποία έχουν σχέση με το χώρο της υγείας. Το πρώτο σκέλος αφορά στην ερώτηση που απευθύνθηκε προς το Υπουργείο Υγείας εδώ και ένα χρόνο περίπου και αφορά στην ανάγκη καθορισμού ενός ελεγκτικού μηχανισμού για τον έλεγχο των δαπανών, του τρόπου επιχορήγησης του Υπουργείου Υγείας, των τρόπων διοίκησης και διαχείρισης των οικονομικών της υγείας και αφορά στην πενταετία της κυβέρνησης Καραμανλή, με Υπουργό τον κ. Αβραμόπουλο.
Ο χώρος αυτός είναι εκτεθειμένος στη συνείδηση του ελληνικού λαού και ήταν στοιχειώδης υποχρέωση των προηγούμενων κυβερνήσεων να διαλευκάνουν, να διερευνήσουν και να αποδώσουν τις ευθύνες για το πως δαπανήθηκαν οι πόροι στο χώρο της υγείας. Η σπατάλη του χρήματος στην υγεία καθορίζει αποφασιστικά ότι το χρέος της Ελλάδας ήταν επαχθές. Υπάρχει πρόβλημα με τον τρόπο που δαπανήθηκαν αυτοί οι πόροι με βάση τις γενικευμένες υπερτιμολογήσεις στον τομέα, στην απόκτηση ιατρικού υλικού, στο φαρμακευτικό υλικό που είχε ανάγκη το σύστημα υγείας της χώρας. Εκκρεμεί ένα τεράστιο ζήτημα ελέγχου αυτών των δαπανών, το οποίο εγώ θα επαναφέρω όσο μου είναι δυνατόν και στη συνέχεια. Είναι μια απαράδεκτη εκκρεμότητα και οφείλουμε μια απάντηση στον ελληνικό λαό, όταν μάλιστα το δημόσιο σύστημα υγείας συνέβαλε σε πάνω από 20% στη διαμόρφωση του δημοσίου χρέους της χώρας.
Η δεύτερη, πολύ σύντομα, αφορά στην καταγγελία συγκάλυψης σκανδάλου από εξαετίας προερχόμενου, το οποίο είχε δηλώσει ο νυν υπεάρχης της Α΄ ΥΠΕ και Γ΄ ΥΠΕ, ο οποίος είπε: «σκάνδαλο έξι ετών, εγώ θα το λύσω μέσα σε έξι ώρες». Πέρασαν έξι εβδομάδες και όχι μόνο δεν λύθηκε το σκάνδαλο, αλλά έχει απολυθεί ο διοικητής του Νοσοκομείου της Έδεσσας, έχει επανατοποθετηθεί ο κ. Σαμπατακάκης στη θέση του επικεφαλής του ΣΕΥΠ της χώρας.
Δεν έχει απολυθεί από τη θέση του ο ελεγκτής γιατρός στη Θεσσαλονίκη, ο οποίος ήταν ελεγχόμενος για το σκάνδαλο ορθοπεδικού υλικού στο «Ιπποκράτειο» Νοσοκομείο Θεσσαλονίκης. Τώρα αυτό που μένει είναι μόνο να απολυθεί ο ελεγκτής επιθεωρητής, ο οποίος τεκμηρίωσε το συγκεκριμένο σκάνδαλο. 
Ο εισαγγελέας της υπόθεσης περιμένει από το ΣΕΥΠ να του αποδοθεί η επίσημη έκθεση της υπηρεσίας, ώστε να ξεκινήσει τη διερεύνηση του σκανδάλου για τυχόν ποινικές ευθύνες. 
Αυτό που ζητάω να μάθω είναι: Έχει το Υπουργείο τη διάθεση να ανοίξει τον πειθαρχικό και διοικητικό έλεγχο προς τους ελεγχόμενους από εδώ και μπρος;
Ευχαριστώ πολύ.","ΗΛΙΑΣ ΘΕΟΔΩΡΙΔΗΣ",161
"105193"," Ευχαριστούμε τον κ. Θεοδωρίδη.
Το λόγο έχει ο Υφυπουργός Υγείας και Κοινωνικής Αλληλεγγύης, κ. Μάρκος Μπόλαρης, προκειμένου να απαντήσει στον ερωτώντα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105194"," Ευχαριστώ, κύριε Πρόεδρε.
 Κύριε συνάδελφε, θα πρέπει ξεκινώντας να σας συγχαρώ για την επιμονή με την οποία επανέρχεστε στο θέμα.","ΜΑΡΚΟΣ ΜΠΟΛΑΡΗΣ",348
"105195"," Κι εγώ συγχαίρω.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105196"," Γνωρίζω πάρα πολύ καλά ότι η υπόθεση αυτή που ξεκίνησε με καταγγελία –και επαινούμε τον καταγγέλλοντα- πριν από εξαετίας μπορεί να είναι χαρακτηριστικό δείγμα της αναποτελεσματικότητας των ελεγκτικών θεσμών του κράτους. Δυστυχώς, αυτή η αναποτελεσματικότητα οδηγεί σε ατιμωρησία με όλα τα γνωστά συνεπακόλουθα. 
Αναφέρω, κύριε Πρόεδρε, χαρακτηριστικά ότι η υπόθεση αυτή αφορά κακή διαχείριση στο ιατρικό υλικό στο Νοσοκομείο Έδεσσας, όπου η πρώτη καταγγελία αφορούσε διανοίξεις του καρπιαίου σωλήνα για τις οποίες χρέωνε ο θεράπων ιατρός δυο ή τρεις χιλιάδες ευρώ ανά περίπτωση, ενώ είναι γνωστό στους γιατρούς ότι οι συγκεκριμένες επεμβάσεις που είχαν γίνει στο νοσοκομείο δεν χρειάζονταν καθόλου υλικά. Το ποσό των δυο και τριών χιλιάδων ευρώ είναι για κάθε μια περίπτωση, ενώ οι περιπτώσεις είναι πάρα πολλές.
Η διαδικασία πέρασε από προκαταρτική εξέταση, πέρασε από ΕΔΕ και έφτασε στο ΣΕΥΠ. Συμβαίνει να γνωρίζω, όχι μόνο λόγω της θητείας στο Υπουργείο, αλλά και λόγω της καταγωγής μου από τη Μακεδονία την εξαιρετική ποιότητα των ελεγκτών, οι οποίοι ασχολήθηκαν με την υπόθεση και την αποτελεσματικότητά τους. 
Βέβαια, γνωρίζετε, κύριε συνάδελφε, ότι η διαχείριση του υλικού ήταν χιλιάδων σελίδων και για χιλιάδες υλικά. Έγινε, λοιπόν, μια σύντομη προσπάθεια για να αποκαλυφθεί, ποια είναι η αλήθεια.
Κύριε Πρόεδρε, η πρώτη καταγγελία έγινε το 2006. Οι επιθεωρητές του ΣΕΥΠ ασχολήθηκαν από το 2010 μέχρι το τέλος του 2011, περίπου ενάμιση χρόνο, για να έχουμε μια αρχική εικόνα. 
Στη συνέχεια ζήτησαν από τους καταγγελλόμενους να προσκομίσουν τις απόψεις τους. Κατά μια φοβερή σύμπτωση οι απόψεις των ελεγχομένων κατατέθηκαν τη μέρα που έληγε η θητεία των ελεγκτών του ΣΕΥΠ. Αυτό έγινε κατά μια φοβερή σύμπτωση! Αυτό έγινε το Δεκέμβριο του 2011. 
Επειδή η υπόθεση είναι εξαιρετικά ενδιαφέρουσα και κρίσιμη όχι μόνο για την Έδεσσα όχι μόνο για την Πέλλα αλλά αφορά συνολικά το Υπουργείο Υγείας, αναδείχτηκε και με τον κοινοβουλευτικό έλεγχο αλλά και με παρεμβάσεις από πλευράς του Υπουργείου Υγείας και από πλευράς του Υπουργείου Δικαιοσύνης. Και παρενέβη το Υπουργείο Δικαιοσύνης και ζήτησε διευκρινήσεις για την καθυστέρηση η οποία υπάρχει στο συγκεκριμένο φάκελο. 
Δεν μνημόνευσα –γιατί είναι γνωστό στον ερωτώντα- ότι υπάρχει ανοιχτή εισαγγελική δικογραφία στην Εισαγγελία Έδεσσας. Ο φάκελος είναι στο Πταισματοδικείο Έδεσσας για τα διαδικαστικά, για τις εξετάσεις. Παρενέβη το Υπουργείο Δικαιοσύνης και ζήτησε πληροφορίες αποδεικνύοντας την πίεση που υπάρχει και τη βούληση από πλευράς Κυβέρνησης για να προωθηθεί και να εξελιχθεί η διαδικασία.
Το Υπουργείο Δικαιοσύνης, κύριε συνάδελφε, παρενέβη το Φεβρουάριο του 2012. Τις αμέσως επόμενες μέρες έχουμε έγγραφα από την Εισαγγελία Πρωτοδικών Εδέσσης και από το Ειρηνοδικείο Εδέσσης προς το ΣΕΥΠ με τα οποία ζητούν να κλείσει αυτή η διαδικασία και να πάει το πόρισμα του ΣΕΥΠ επιτέλους στην εισαγγελία για να τρέξει ποινικά η διαδικασία. 
Το τελευταίο έγγραφο που διακινήθηκε από πλευρά της εισαγγελίας προς το ΣΕΥΠ είναι στις 27 Μαρτίου προχθές. Η τελευταία ενέργεια από πλευράς εισαγγελίας προς την ίδια κατεύθυνση και για το ίδιο θέμα είναι στις 28 Μαρτίου, προχθές, με την οποία απευθύνεται στο Υπουργείο Δικαιοσύνης και ενημερώνει για τις ενέργειες που έχουν γίνει, την πίεση, η οποία έχει ασκηθεί προκειμένου να κλείσει η διαδικασία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, να ολοκληρώσω για την ενότητα του λόγου μου; Αφού εκθέσω το πρόβλημα, πιθανώς στη συνέχεια να μη χρειαστεί δευτερολογία.","ΜΑΡΚΟΣ ΜΠΟΛΑΡΗΣ",348
"105197"," Μάλιστα, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105198"," Ευχαριστώ, κύριε Πρόεδρε.
Το ΣΕΥΠ από την πλευρά του, κύριε συνάδελφε, είναι στη διαδικασία επιλογής των επιθεωρητών. Έληξε η θητεία τους, όπως προείπα, το Δεκέμβριο. Η διαδικασία επιλογής των επιθεωρητών γίνεται από επιτροπή με κριτήρια ΑΣΕΠ αξιολογικά, αξιοκρατικά και έχει καθυστερήσει. Το πρόβλημα, λοιπόν, σε αυτήν τη φάση βρίσκεται στο γεγονός ότι δεν έχει οριστεί ο νέος επιθεωρητής του ΣΕΥΠ, ο οποίος πρέπει να υπογράψει το πόρισμα αφού ελέγξει τις απόψεις των καταγγελλομένων γιατρών –δεν λέω ονόματα, δεν χρειάζεται, είναι γνωστά- και να υποβληθεί άμεσα η υπόθεση στην Εισαγγελία Πρωτοδικών της Έδεσσας. 
Είναι, λοιπόν, θέμα ημερών για να οριστούν οι διάδοχοι επιθεωρητές. Με την υπογραφή του πορίσματος του ΣΕΥΠ θα πρέπει, αφού υποβληθεί στην εισαγγελία, να ενεργήσουν οι του ΣΕΥΠ και τα πειθαρχικά διοικητικά μέτρα σε βάρος αυτών για τους οποίους έχει βγει το πόρισμα –εγώ δεν προδικάζω τίποτα- εφόσον είναι σε αυτήν την κατεύθυνση. 
Ευχαριστώ πολύ.","ΜΑΡΚΟΣ ΜΠΟΛΑΡΗΣ",348
"105199"," Κι εμείς ευχαριστούμε τον Υπουργό, κ. Μάρκο Μπόλαρη.
Το λόγο έχει ο ερωτών συνάδελφος, κ. Ηλίας Θεοδωρίδης, για τη δευτερολογία του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105200"," Ευχαριστώ, κύριε Πρόεδρε.
 Κύριε Υπουργέ, υπάρχουν τρομερές αδικαιολόγητες καθυστερήσεις που μπορούν να μπουν κάτω από τον τίτλο της κωλυσιεργίας ενός ολόκληρου ελεγκτικού μηχανισμού, ώστε να μην αποδοθούν ευθύνες σε αυτό το σκάνδαλο. Είπατε κι εσείς, ότι μια τέτοια κωλυσιεργία μπορεί να οδηγεί – και οδηγεί- στην ατιμωρησία. 
Αυτό οδηγεί σε μια πολιτική διαπίστωση: Αυτό το κράτος έχει συνέχεια μόνο στη συγκάλυψη και στην ατιμωρησία. Αυτό που θα ήθελα να πω είναι ότι δυστυχώς σε αυτήν την κατεύθυνση συνηγορούν ελεγκτικοί μηχανισμοί, ολόκληροι οργανισμοί και εξωθούνται στην απελπισία οι άνθρωποι οι οποίοι κάνουν με συνείδηση τη δουλειά τους. Αποθαρρύνονται αυτοί οι άνθρωποι, ώστε να μη συμμετέχουν στην ελεγκτική διαδικασία. 
Εάν εντός κάποιων εβδομάδων δεν δοθεί η πολιτική λύση σε αυτό το πρόβλημα, τότε ο μόνος δρόμος που μένει είναι η εισαγγελική προσφυγή. 
Ευχαριστώ πολύ.","ΗΛΙΑΣ ΘΕΟΔΩΡΙΔΗΣ",161
"105201"," Ευχαριστούμε τον κ. Θεοδωρίδη.
Το λόγο έχει ο Υφυπουργός, κ. Μπόλαρης.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105202"," Ευχαριστώ, κύριε Πρόεδρε.
Κύριε συνάδελφε, θέλω να συμφωνήσω μαζί σας σε αυτό που αναφέρατε για την κωλυσιεργία.
Το υπαινίχθηκα προηγουμένως. Είπα ότι υπάρχει η φοβερή σύμπτωση να κατατεθούν οι απόψεις των κληθέντων για να αιτιολογήσουν τα γεγονότα την ημέρα που έληγε η θητεία των επιθεωρητών. Εγώ δεν το θεωρώ καθόλου τυχαίο. 
Κύριε Πρόεδρε, είμαι βέβαιος ότι υπήρχε εσωτερική πληροφόρηση. Ξέρω ότι αυτό που λέω είναι βαρύ. Μετρώντας μια-μία τις λέξεις μου, ξέρω πως είπα το βαρύτερο, ότι η παρούσα υπόθεση μπορεί να είναι χαρακτηριστικό δείγμα της ανεπάρκειας ελεγκτικών μηχανισμών στη χώρα. Γι’ αυτό είπα εισαγωγικά, κύριε συνάδελφε, ότι επαινώ την εμμονή σας, προκειμένου να φθάσει αυτή η υπόθεση σε κάθαρση. Είμαι βέβαιος ότι θα γίνει, γιατί το απαιτεί και ο λαός της Έδεσσας, της Πέλλας, αλλά και γιατί αυτή είναι υποχρέωσή μας σαν ένα κράτος που θέλει να λειτουργεί συντεταγμένα, ιδιαίτερα αυτές τις κρίσιμες στιγμές που πρέπει να μετρούμε και να υπολογίζουμε τα χρήματα όχι μέχρι την τελευταία δραχμή, όπως λέγαμε παλαιότερα, αλλά μέχρι το πρώτο ευρώ. 
Ευχαριστώ πολύ, κύριε Πρόεδρε.","ΜΑΡΚΟΣ ΜΠΟΛΑΡΗΣ",348
"105203"," Σας ευχαριστούμε, κύριε Υφυπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ενημερώθηκαν για την ιστορία του κτιρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και δύο εκπαιδευτικοί από το Γυμνάσιο Φούρνων Σάμου. Οι μαθητές φιλοξενούνται στην Αθήνα στο πλαίσιο του εκπαιδευτικού προγράμματος που οργανώνει το Ίδρυμα της Βουλής. 
Η Βουλή καλωσορίζει τα παιδιά από τη Σάμο, από το Γυμνάσιο Φούρνων, τους εύχεται καλή πρόοδο και καλή επιτυχία στη ζωή τους και τα ενημερώνω ότι σήμερα είναι ημέρα κοινοβουλευτικού ελέγχου, που σημαίνει ότι στη συζήτηση συμμετέχει ο ερωτών Βουλευτής και ο Υπουργός που απαντά. Γι’ αυτό δεν είναι και άλλοι Βουλευτές στην Αίθουσα, πάρα μόνον οι ερωτώντες. 
Σας καλωσορίζουμε και πάλι. 
(Χειροκροτήματα από όλες τις πτέρυγες της Βουλής)
Η τέταρτη με αριθμό 695/27-3-2012 επίκαιρη ερώτηση δεύτερου κύκλου του Βουλευτή του Λαϊκού Ορθόδοξου Συναγερμού κ. Κυριάκου Βελόπουλου προς τον Υπουργό Προστασίας του Πολίτη, σχετικά με τη δημιουργία κέντρων κράτησης παράνομων μεταναστών δεν συζητείται λόγω κωλύματος συντρέχοντος στο πρόσωπο του Υπουργού και διαγράφεται.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105204"," Κύριε Πρόεδρε, παρακαλώ, το λόγο.","ΚΥΡΙΑΚΟΣ ΒΕΛΟΠΟΥΛΟΣ",57
"105205"," Θέλετε το λόγο για ένα λεπτό, για να κάνετε μια μικρή παρέμβαση;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105206"," Μάλιστα.","ΚΥΡΙΑΚΟΣ ΒΕΛΟΠΟΥΛΟΣ",57
"105207"," Κανονικά δεν μπορείτε να πάρετε το λόγο. Σας δίνω, όμως, το λόγο για ένα λεπτό κατ’ οικονομία. 
Ορίστε, κύριε Βελόπουλε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105208"," Ευχαριστώ πολύ.
Κύριε Πρόεδρε, όλοι οι τηλεοπτικοί δίαυλοι, όλη η Ελλάδα, επί μια εβδομάδα ασχολούνται με το θέμα των στρατοπέδων συγκεντρώσεως.","ΚΥΡΙΑΚΟΣ ΒΕΛΟΠΟΥΛΟΣ",57
"105209"," Αυτό είναι αληθές.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105210"," Ακριβώς. Εγώ αναρωτιέμαι, πώς είναι δυνατόν τρεις Υπουργοί να μαζεύουν όλοι τους λαθρομετανάστες και να μην είναι κανένας εδώ. Πού είναι οι Υπουργοί; Χθες το απόγευμα με ενημέρωσαν και οι τρεις ότι δεν μπορούν να έρθουν. Εάν αυτό δεν είναι καταστρατήγηση της Βουλής και της λογικής, τι μπορεί να είναι; 
Εγώ θεωρώ ότι αυτό είναι μια πλήρης περιφρόνηση της Βουλής, μια απαξίωση. Θα έλεγα ξεκάθαρα ότι εξευτελίζουν τη Βουλή και ευτελίζουν τη δημοκρατία τέτοιες συμπεριφορές.","ΚΥΡΙΑΚΟΣ ΒΕΛΟΠΟΥΛΟΣ",57
"105211"," Αρκεί.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105212"," Κύριε Πρόεδρε, ένα μήνα πριν από τις εκλογές –αυτό και αν είναι πολιτικαντισμός και καιροσκοπισμός από τη Κυβέρνηση και τους Υπουργούς της- αποφασίζουν να λύσουν ένα μείζον θέμα που ταλανίζει την Ελλάδα εδώ και δεκαετίες, περίπου εδώ δεκαπέντε χρόνια. Ποιος είναι, λοιπόν, ο πολιτικαντισμός; Ποια είναι η εξαπάτηση του ελληνικού λαού; Αυτό είναι εξαπάτηση.","ΚΥΡΙΑΚΟΣ ΒΕΛΟΠΟΥΛΟΣ",57
"105213"," Αρκετά, κύριε Βελόπουλε!","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105214"," Κλείνω, κύριε Πρόεδρε, με το εξής. Δεν πρέπει να ανακαταλάβουμε τις πόλεις μας, τη χώρα πρέπει να ανακαταλάβουμε. 
Να πω σε κάποιους, όπως στον κ. Χρυσοχοΐδη που συμπεριφέρεται ως Βοναπάρτης –και το εννοώ αυτό- τι είχε πει ο Βοναπάρτης. Εσείς, κύριε Πρόεδρε, ξέρετε καλά ιστορία. Είχε πει το εξής: «Νόμιζα ότι κατόρθωσα κάτι σπουδαίο, ξεγελάστηκα. Το μεγαλειώδες από γελοίο δεν απέχει παρά μόνο ένα βήμα». Είναι γελοίοι, γιατί συμπεριφέρονται με γελοιότητα και με φαυλότητα. Δυστυχώς! 
Σας ευχαριστώ.","ΚΥΡΙΑΚΟΣ ΒΕΛΟΠΟΥΛΟΣ",57
"105215"," Έπρεπε να μη σας δώσω το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105216"," Κύριε Πρόεδρε, έπρεπε να τα πω, δεν γίνεται.","ΚΥΡΙΑΚΟΣ ΒΕΛΟΠΟΥΛΟΣ",57
"105217"," Ξέρετε γιατί, διότι χρησιμοποιήσατε οξείες εκφράσεις και δεν πρέπει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105218"," Δεν γίνεται αλλιώς, κύριε Πρόεδρε. Είναι εμπαιγμός!","ΚΥΡΙΑΚΟΣ ΒΕΛΟΠΟΥΛΟΣ",57
"105219"," Δεύτερον, ο Κανονισμός προβλέπει την αναβολή…","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105220"," Ζητώ συγγνώμη!","ΚΥΡΙΑΚΟΣ ΒΕΛΟΠΟΥΛΟΣ",57
"105221"," Εκτός από τις οξείες εκφράσεις, ο Κανονισμός προβλέπει την αναβολή της συζητήσεως λόγω κωλύματος συντρέχοντος στο πρόσωπο του Υπουργού.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105222"," Τρεις Υπουργοί είναι, κύριε Πρόεδρε!","ΚΥΡΙΑΚΟΣ ΒΕΛΟΠΟΥΛΟΣ",57
"105223"," Έχω και τρίτο. Δεν έπρεπε να σας δώσω το λόγο, διότι δεν δείχνετε κατανόηση στο ότι πρώτη φορά έρχεται η ερώτησή σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105224"," Είναι τρεις Υπουργοί.","ΚΥΡΙΑΚΟΣ ΒΕΛΟΠΟΥΛΟΣ",57
"105225"," Άλλο αυτό. Πρώτη φορά έρχεται η ερώτησή σας. Ο αρμοδιότερος είναι ο Υπουργός Προστασίας του Πολίτη, ο επί των ημερών μου Δημοσίας Τάξεως και συνέτρεξε κώλυμα…","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105226"," Μαζεύει ψηφοφόρους…","ΚΥΡΙΑΚΟΣ ΒΕΛΟΠΟΥΛΟΣ",57
"105227"," Αυτά είναι εντός του πλαισίου του Κανονισμού. Εκτός των πλαισίων ήταν οι οξείες εκφράσεις. 
Ευχαριστούμε τον κ. Βελόπουλο. 
Θα συζητηθεί τώρα η έκτη με αριθμό 698/27-3-2012 επίκαιρη ερώτηση δευτέρου κύκλου του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Οικονομικών και Εθνικής Άμυνας, σχετικά με τις προθέσεις της Κυβέρνησης για «πάγωμα» της παραγγελίας υποβρυχίων και φρεγατών. 
Την επίκαιρη ερώτηση εκ μέρους της Κυβερνήσεως θα απαντήσει ο Υφυπουργός Εθνικής Άμυνας κ. Κωνσταντίνος Σπηλιόπουλος. 
Παρακαλείται ο ερωτών συνάδελφος κ. Παπαδημούλης να λάβει το λόγο, προκειμένου να αναπτύξει προφορικά την επίκαιρη ερώτησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105228"," Ευχαριστώ, κύριε Πρόεδρε. 
Κύριε Υπουργέ, η υπόθεση των τεσσάρων γερμανικών υποβρυχίων είναι μια αμαρτωλή υπόθεση. Αγοράστηκαν πανάκριβα και η αγορά τους στην Ελλάδα συνδέεται με μίζες.
Στη Γερμανία για αυτήν την αγορά η «FERROSTAAL», που τα πούλησε στην Ελλάδα, καταδικάστηκε σε πρόστιμο 140 εκατομμυρίων ευρώ και δύο Γερμανοί αξιωματούχοι πήγαν φυλακή. 
Στην Ελλάδα δεν έχει επιβληθεί κανένα πρόστιμο στη «FERROSTAAL» ούτε καν έχετε ζητήσει 1 ευρώ. Κανείς ακόμα δεν έχει κάτσει στο εδώλιο, Πόσω μάλλον να πάει φυλακή και επιπλέον προχωράτε κανονικά στην προμήθεια των αμαρτωλών υποβρυχίων. 
Κύριε Σπηλιόπουλε, έχουν δώσει οι κυβερνήσεις σας μέχρι τώρα 2 δισεκατομμύρια και έχετε να δώσετε ακόμη άλλο 1 δισεκατομμύριο. Σας ερωτώ: Γιατί δεν παγώνετε την προμήθεια των δύο γερμανικών υποβρυχίων που απομένουν, για να γλιτώσουμε από τις δημόσιες δαπάνες 1 δισεκατομμύριο; Ξέρω ότι υπάρχουν συμβάσεις, αλλά ξέρετε ότι υπάρχουν και μίζες. Γιατί, λοιπόν, δεν αξιοποιείτε την αποκάλυψη των μιζών και την απόφαση του γερμανικού δικαστηρίου για να παγώσετε αυτήν την προμήθεια και να γλιτώσει το δημόσιο δαπάνες 1 δισεκατομμυρίου ευρώ; 
Έρχομαι στο θέμα των φρεγατών. Έξι γαλλικές φρεγάτες θα κοστίσουν 3 με 4 δισεκατομμύρια ευρώ, κύριε Πρόεδρε. Τι ακριβώς γίνεται με αυτές τις φρεγάτες; Διαβάζω στον διεθνή Τύπο ότι, όπως οι Γερμανοί απαιτούν το μερτικό τους, το απαιτούν και οι Γάλλοι. Υπάρχει πίεση; Έχουν αναληφθεί δεσμεύσεις; Έχει παγώσει αυτή η προμήθεια, ναι ή όχι; Διότι, ακούγοντας τον κ. Αβραμόπουλο, που είναι ο μάστορας της γενικότητας, άλλες φορές λέει «ναι, έχουν παγώσει» και άλλες φορές το αφήνει ανοιχτό. 
Στην Επιτροπή Εξωτερικών Υποθέσεων, που είναι αρμόδια, ο κ. Αβραμόπουλος πριν από λίγες εβδομάδες τα είπε μπερδεμένα και διαβάζω ότι έχει προγραμματιστεί και ένα ταξίδι στη Γαλλία με αντικείμενο τις φρεγάτες. Πείτε μας, λοιπόν: Έχετε καταθέσει ως Κυβέρνηση τώρα ή παλιότερα στη διάρκεια του μνημονίου πρόταση στην τρόικα, στους Γερμανούς, στους Γάλλους, κάποια εξοπλιστικά προγράμματα, από τα οποία βγάζουν «της Παναγιάς τα μάτια» οι βιομηχανίες τους με μίζες, να παγώσουν, να ακυρωθούν; Εάν ναι, εάν το διεκδικήσατε, τι σας απάντησαν; Εάν όχι, με ποια καρδιά, με ποιο κουράγιο, με ποια λογική κόβετε μισθούς, συντάξεις, επιδόματα ανεργίας, το κοινωνικό κράτος και δεν τολμάτε να κόψετε αυτά τα εξοπλιστικά προγράμματα; 
Κλείνω, κύριε Πρόεδρε, με δύο στοιχεία, με δύο αριθμούς, από το Ινστιτούτο της Στοκχόλμης που ασχολείται με την ειρήνη και με τους εξοπλισμούς. Η Ελλάδα του μνημονίου, η Ελλάδα της σκληρής μονόπλευρης λιτότητας, αγοράζει το 15% των γερμανικών εξαγωγών σε όπλα και το 12% των γαλλικών εξαγωγών σε όπλα. Αυτή είναι η πολιτική σας;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"105229"," Ευχαριστούμε τον κ. Παπαδημούλη. 
Πριν δώσω το λόγο στον Υφυπουργό κ. Κωνσταντίνο Σπηλιόπουλο, θέλω να πω στα παιδιά ότι ξέρουμε ότι είναι από την Ικαρία, αλλά βάλαμε τη Σάμο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105230"," Οι Φούρνοι είναι νησί ανάμεσα στην Σάμο και στην Ικαρία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"105231"," Ναι, αυτοτελώς. Οι Φούρνοι είναι δίπλα στη Σάμο και στην Ικαρία. Γνωρίζουμε τον τόπο σας και τον τιμούμε.
Παρακαλείται ο Υφυπουργός Εθνικής Άμυνας, κ. Κωνσταντίνος Σπηλιόπουλος να λάβει το λόγο, προκειμένου να απαντήσει στον ερωτώντα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105232"," Ευχαριστώ, κύριε Πρόεδρε.
Κύριε συνάδελφε, άκουσα τα όσα είπατε, διάβασα πολύ καλά και την ερώτηση, την οποία έχετε καταθέσει και βλέπω ότι πολλά στοιχεία της ερώτησής σας προέρχονται από δημοσιεύματα του ξένου και του ελληνικού Τύπου. Θέλω, λοιπόν, να πω ότι πολλά από τα δημοσιεύματα αυτά δεν είναι αθώα. Διότι, όπως γνωρίζετε και αυτά τα δημοσιεύματα και πολλά μέσα ενημέρωσης, αλλά και blogs που δραστηριοποιούνται γύρω από τις δραστηριότητες των Ενόπλων Δυνάμεων, δεν αναφέρονται πάντοτε με αθώο τρόπο. Έχουν σκοπούς, έχουν επιδιώξεις και εξυπηρετούν πολλές φορές και συμφέροντα. Το λέω αυτό σαν μία γενική παρατήρηση. 
Έρχομαι τώρα στο θέμα των εξοπλιστικών προγραμμάτων και θα μιλήσω κάπως γενικότερα στην αρχή και θα απαντήσω και για τα υποβρύχια και για τις φρεγάτες πολύ εξειδικευμένα. 
Κύριε συνάδελφε, όπως γνωρίζετε, το εξοπλιστικό πρόγραμμα της Ελλάδος και ο αντίστοιχος προϋπολογισμός του Υπουργείου για το 2012 θα υλοποιηθεί εντός του πλαισίου που καθορίζονται πια από το ν. 4046/2012 και ο οποίος αποτελεί πυξίδα για την έξοδο της ελληνικής οικονομίας από την τρέχουσα δημοσιονομική κρίση. Σ' αυτό, λοιπόν, το πλαίσιο το ζήτημα της περικοπής των αμυντικών δαπανών προς όφελος της εθνικής οικονομίας και με σκοπό την εξυπηρέτηση του δημοσίου συμφέροντος, έχει ρυθμιστεί με το ανωτέρω νομοθετικό πλαίσιο και το οποίο υπερψηφίστηκε με ευρεία πλειοψηφία από το εθνικό Κοινοβούλιο.
Θέλω, όμως, να σας ενημερώσω, γιατί ακούμε πολλά για τα εξοπλιστικά προγράμματα, για τις αμυντικές δαπάνες κ.λπ.., ότι ο προϋπολογισμός του Υπουργείου Εθνικής Άμυνας ως προς το Ακαθάριστο Εθνικό Προϊόν βαίνει συνεχώς μειούμενος από το 2,78 που ήταν το 2009, σε 1,94 το 2012 αρχικά και στο 1,75 μετά την πρόσφατη επικαιροποίηση με το ν. 4046/2012. Και αυτό αν σκεφθούμε και πόσο έχει μειωθεί και ο παρανομαστής, το ακαθάριστο εθνικό προϊόν λόγω της ύφεσης. Αυτό σημαίνει ότι μειώνονται πάρα πολύ οι δαπάνες του Υπουργείου Εθνικής Άμυνας. Τι σημαίνει, όμως, αυτός για εμάς; Σημαίνει κάτι για την άμυνα; 
Θέλω να μιλήσω ξεκάθαρα. Σε κάθε περίπτωση η βούληση για περαιτέρω εξορθολογισμό των στρατιωτικών δαπανών, όπως αυτή απορρέει και από το νόμο που σας είπα προηγουμένως μέσα στο πλαίσιο της συγκεκριμένης δημοσιονομικής πολιτικής, έχει ως σκοπό, βεβαίως, τα οικονομικά μεγέθη αλλά κυρίως και την αμυντική ικανότητα της χώρας μας. 
Είμαι πεπεισμένος ότι η υπάρχουσα κρίση χρέους και η συνακόλουθη μείωση του προϋπολογισμού μπορούν να αποτελέσουν καταλύτη για τη βελτίωση μη λειτουργικών διαδικασιών της ευθυγράμμισης οργανικών δομών και της επιδίωξης νέου τεχνολογικού εκσυγχρονισμού. 
Τι θέλω να πω μ' αυτό; Πέρυσι –θα το πω με ένα συγκεκριμένο νούμερο- μειώθηκε ο προϋπολογισμός σε όλα τα επιτελεία –θα σας αναφέρω ένα, το ναυτικό- κατά 30%. Η διαθεσιμότητα, όμως, των πλοίων αυξήθηκε. Τι σημαίνει αυτό, κύριε συνάδελφε; Σημαίνει ότι οργανώθηκαν καλύτερα οι υπηρεσίες, οι προμήθειες, οι λειτουργίες και αυτό απέδωσε οφέλη. Μπορούμε, λοιπόν, με λιγότερα χρήματα μειώνοντας τον προϋπολογισμό να έχουμε καλύτερα αποτελέσματα. Άρα, δεν είναι σκοπός πάντα να αυξάνουμε τον προϋπολογισμό προκειμένου να έχουμε καλύτερο αποτέλεσμα, αλλά μπορούμε, αν αξιοποιήσουμε λιγότερους πόρους, οργανώνοντας καλύτερα το ανθρώπινο προσωπικό, να έχουμε καλύτερα αποτελέσματα. 
Ολοκληρώνοντας το ζήτημα των αμυντικών δαπανών σε σχέση με τις δημοσιονομικές υποχρεώσεις της χώρας μας θέλω να τονίσω και να πω με σαφήνεια, ότι ουδεμία πίεση υφίσταται η χώρα μας και πολύ περισσότερο το Υπουργείο Εθνικής Άμυνας για συνέχιση εξοπλιστικών προγραμμάτων και αγορά νέων οπλικών συστημάτων. Είναι ζητήματα τα οποία αφορούν αποκλειστικά και μόνο τη χώρα μας και το Υπουργείο Εθνικής Άμυνας και ως μοναδικό στόχο και γνώμονα έχουμε το συμφέρον της πατρίδας και το συμφέρον των Ενόπλων Δυνάμεων. Κι εμείς έχουμε ως στόχο να διατηρούμε ψηλά το αξιόμαχο των Ενόπλων Δυνάμεων και την επιχειρησιακή τους ικανότητα και νομίζω ότι το κάνουμε με τον καλύτερο τρόπο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Κύριε Πρόεδρε, στη συνέχεια θα απαντήσω στα άλλα ζητήματα.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"105233"," Ευχαριστούμε τον Υπουργό, κύριο κ. Σπηλιόπουλο.
Παρακαλείται ο ερωτών συνάδελφος, κ. Παπαδημούλης, να λάβει το λόγο για να δευτερολογήσει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105234"," Εδώ και δυόμισι χρόνια προσπαθώ να πείσω τους Υπουργούς και τους Υφυπουργούς στην αρχική τους απάντηση να απαντούν στην ερώτηση και δεν το κάνουν. Κάνουν το κλασικό κόλπο, κύριε Πρόεδρε, να λένε στην αρχή κάποια γενικά και να απαντούν στην ερώτηση στη δευτερολογία τους, όταν πια εγώ με βάση τον Κανονισμό δεν έχω τη δυνατότητα του σχολιασμού. Αυτό είναι μικροπολιτικό, κύριε Σπηλιόπουλε. Είναι αργά πια να αλλάξετε μυαλά, πάμε σε εκλογές.
Επανέρχομαι. Δόθηκαν μίζες για τα γερμανικά υποβρύχια; Δόθηκαν. Το λένε οι ίδιοι οι Γερμανοί. Έβαλαν πρόστιμο 140 εκατομμύρια ευρώ στη «FERROSTAAL» για τα υποβρύχια που πούλησε στην Ελλάδα και έβαλαν και δύο στελέχη της «FERROSTAAL» στη φυλακή τη γερμανική. Εσείς στην Ελλάδα μπορείτε να μου πείτε τι κάνατε για να αξιοποιήσετε αυτήν τη νομολογία, αυτήν την απόφαση; Τι κάνατε; Κάνατε κάποια αγωγή για να πάρετε λεφτά; Χρησιμοποιήσατε την απόφαση του γερμανικού δικαστηρίου για να παγώσετε τα δύο γερμανικά υποβρύχια να γλιτώσουμε το 1 δισεκατομμύριο; Χρησιμοποιήσατε αυτήν την καταδίκη για να επαναδιαπραγματευτείτε την πανάκριβη τιμή που είχε μέσα και τις μίζες; Στείλατε κανέναν φυλακή; Κάνατε καμμία δήλωση ότι αργοπορεί η ελληνική δικαιοσύνη; Στην υπόθεση μπλέκεται και πρώην Υπουργός Άμυνας. Για να καμαρώνετε, μου λέτε ότι κόψαμε 30% τις δαπάνες, αλλά αυξήσαμε την αποτελεσματικότητα; Αυτό είναι η ομολογία ενός άθλιου πολιτικού συστήματος στις πλάτες της άμυνας του ελληνικού λαού και στις πλάτες της τσέπης του. Διότι σημαίνει ότι τόσα χρόνια τα λεφτά που ξοδεύτηκαν εκεί, πολλά δισεκατομμύρια ευρώ, δεν ήταν για να καλύπτουν αμυντικές δαπάνες αλλά για να καλύπτουν μαύρο χρήμα, μίζες, πλασματικές δαπάνες, πελατειακά δίκτυα. 
Σας ερωτώ, λοιπόν: Γιατί δεν παγώνετε τα δύο υποβρύχια, να γλιτώσουμε 1 δισεκατομμύριο; Γιατί δεν επιβάλλετε πρόστιμο στη «FERROSTAAL»; Γιατί κανείς δεν έχει κάτσει στο σκαμνί; Γιατί μονίμως τα σκάνδαλα που λαδώνονται Έλληνες πολιτικοί και αξιωματούχοι τα αποκαλύπτουν αρχές άλλων κρατών και ποτέ η ελληνική κυβέρνηση και ποτέ η ελληνική δικαιοσύνη.
Έρχομαι τώρα στο θέμα των φρεγατών. Εντάξει, λέτε ότι δεν σας πιέζουν. Και να σας πίεζαν δεν θα το ομολογούσατε. Μπορείτε να μου πείτε τι θα γίνει; Θα προχωρήσει αυτό το πρόγραμμα; Έχει σχεδιαστεί ένα ταξίδι να πάνε κάποιοι αξιωματούχοι Έλληνες στη Γαλλία να τους επιδειχθούν οι φρεγάτες. Αν είναι να παγώσει αυτό το πρόγραμμα και να ακυρωθεί, όπως διεκδικούμε και μας τα λέτε μία έτσι, μία αλλιώς, τι χρειάζεται το ταξίδι; 
Θεωρείτε φυσιολογικό, κύριε Σπηλιόπουλε, να αγοράζει η Ελλαδίτσα της λιτότητας, της ύφεσης, της ανεργίας, των περικοπών μισθών και εισοδημάτων και κοινωνικού κράτους, του μεγάλου χρέους και των υψηλών ελλειμμάτων, το 15% των εξαγωγών της Γερμανίας σε όπλα και το 12% της Γαλλίας; Τα έβαλε αυτά ποτέ κανείς στη Μέρκελ και στο Σαρκοζί; 
Κι επειδή είπατε κάτι και για τις δαπάνες του προϋπολογισμού του 2012, τα στοιχεία που έχω εδώ λένε ότι ο προϋπολογισμός του 2012 με τις οικονομίες που κάνατε, προβλέπει αύξηση δαπανών για το ΝΑΤΟ 17% και αύξηση δαπανών για εξοπλιστικά προγράμματα σε σχέση με την προηγούμενη χρονία 67%. Σε κάθε προσπάθεια περιορισμού της σπατάλης, μεγαλύτερης αποτελεσματικότητας, σωστού σχεδιασμού είμαστε οι τελευταίοι που θα πούμε «όχι», γιατί δεκαετίες τώρα φωνάζουμε ότι εκεί ξοδεύονται πάρα πολλά λεφτά όχι στο όνομα των αμυντικών δαπανών αλλά για άλλους σκοπούς, όχι στο όνομα πραγματικών δαπανών. Και πολλές φορές δεν φωνάξαμε και όσο πρέπει για λόγους που αφορούν την πατρίδα μας. Αλλά δεν είναι ντροπή, κύριε Σπηλιόπουλε, ότι πριν λίγα χρόνια αγοράσατε τανκς χωρίς να αγοράσετε τα βλήματα που θα χρησιμοποιούσαν τα τανκς και ξοδεύτηκαν του κόσμου τα λεφτά για τανκς τα οποία δεν είχαν τα βλήματα για να χρησιμοποιήσουν. 
Δεν μιλήσαμε τότε, γιατί είμαστε μία δύναμη εθνικής ευθύνης. Ξέρετε όμως πολύ καλά ότι κάθε τέτοια προμήθεια, αγοράζω τανκς αλλά δεν αγοράζω βλήματα, αγοράζω αεροπλάνα, αλλά δεν αγοράζω τον ηλεκτρονικό εξοπλισμό του πιλοτηρίου, κύριε Πρόεδρε, σημαίνει ότι δένομαι με μία εταιρία και μετά, το αγοράζω πανάκριβα. Στο μεταξύ έχω ξοδέψει του κόσμου τα λεφτά και έχω έναν εξοπλισμό που δεν μπορώ να τον χρησιμοποιήσω. Επομένως μη μου λέτε γενικούρες κ. Σπηλιόπουλε και μη μου αφήνετε υπαινιγμούς «σαν τη σουπιά» ότι εγώ τα είδα σε κάποια δημοσιεύματα τα οποία υπηρετούν συμφέροντα. Ξέρω ότι υπηρετούνται συμφέροντα και το βλέπω μέσω πολιτικών που ντρέπεστε να πείτε ότι ήταν Υπουργοί σας, ενώ κάποτε πήγαιναν για Πρωθυπουργοί και για Αρχηγοί του κόμματός σας.
Εγώ σας λέω το εξής: Πείτε μου εάν σε αυτά που σας ρωτώ κάνετε κάτι ή όχι, με στοιχεία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"105235"," Ευχαριστούμε τον κ. Παπαδημούλη.
Παρακαλείται ο κ. Σπηλιόπουλος, Υφυπουργός Εθνικής Άμυνας να λάβει το λόγο για να δευτερολογήσει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105236"," Κύριε συνάδελφε, έχετε μία προσφιλή μέθοδο να χρησιμοποιείτε εδώ στη Βουλή. Να επιλέγετε διάφορα πράγματα που ούτε καν τα περιγράψατε στην ερώτησή σας, να τα λέτε εδώ, να δημιουργείτε εντυπώσεις και να μην φτάνουν ώρες ολόκληρες για να απαντήσουμε. Θέλετε μόνο και μόνο να δημιουργήσετε εντυπώσεις, να ακουστούν πράγματα τα οποία δηλητηριάζουν την κοινή γνώμη. Όχι πως δεν υπάρχουν προβλήματα ή δεν υπήρξαν συγκεκριμένα προβλήματα, σχετικά με τους εξοπλισμούς και με τον τρόπο με τον οποίο γίνονταν οι προμήθειες των εξοπλιστικών προγραμμάτων και σε σχέση με το ύψος των εξοπλιστικών προγραμμάτων. Υπήρξαν προβλήματα αλλά όχι να χρησιμοποιείτε όλα αυτά τα θέματα για να δηλητηριάζετε την κοινή γνώμη και πολύ περισσότερο για έναν ευαίσθητο τομέα, τον τομέα της άμυνας.
Η Ελλάδα, είναι αναγκασμένη να προσφεύγει σε εξοπλισμούς. Πρέπει να διατηρεί υψηλό επιχειρησιακό επίπεδο στις Ένοπλες Δυνάμεις γιατί έχει να αντιμετωπίσει κινδύνους και την ασφάλεια της χώρας και των πολιτών απέναντι σε υπαρκτούς κινδύνους. Γι’ αυτό υπάρχει η μεγαλύτερη αποδοχή στην κοινή γνώμη όσον αφορά τις Ένοπλες Δυνάμεις και στο ρόλο τον οποίο εξυπηρετούν. 
Θέλω όμως να πω ότι δεν διαβάζετε καλά τα στοιχεία, κύριε συνάδελφε. Πριν από λίγο είπατε ότι το 2012 αυξήσαμε το εξοπλιστικό πρόγραμμα. Το μειώνουμε, κύριε συνάδελφε. Θα σας πω ένα νούμερο. Το 2011 ήταν 1.600.000.000 ευρώ και μετά από την πρόσφατη περικοπή που έγινε, είναι 700.000.000 ευρώ. Πώς το αυξήσαμε; Πώς λέτε τέτοια στοιχεία στην Αίθουσα; Αυτά είναι τα στοιχεία.
Όσον αφορά τώρα τα υποβρύχια, είναι ένα όπλο που το χρειάζονται οι Ένοπλες Δυνάμεις και το έχουν τονίσει και στην επιτροπή. Ήσασταν στην επιτροπή που ήταν και ο Αρχηγός του Γενικού Επιτελείου Ναυτικού που είπε ότι τα χρειαζόμαστε και ότι είναι αναγκαία για την εξυπηρέτηση των αναγκών μας και των στόχων μας.
Θέλω, λοιπόν, να σας πω ότι όσον αφορά τον πυρήνα της υπόθεσης των υποβρυχίων, θα πρέπει να σας πω ότι η συμφωνία που έγινε με το ν.3885, υπήρξε το πρόγραμμα για τα ναυπήγηση των υποβρυχίων «214» και του εκσυγχρονισμού του παλιού υποβρυχίου «Ωκεανός», του τύπου «209». Βεβαίως μέχρι σήμερα έχει καταβληθεί το 71% του συνόλου της συμβατικής τιμής, χρήματα τα οποία υπάρχει κίνδυνος να απολεστούν σε περίπτωση ακύρωσης της υφιστάμενης σύμβασης. Αυτή είναι η αλήθεια. Μία ακόμη σημαντική παράμετρος την οποία πρέπει να γνωρίζετε και πρέπει να την πούμε, να ακουστεί εδώ. Άμεσα με την υλοποίηση του ανωτέρου προγράμματος αφορά τη διασφάλιση λειτουργίας των ναυπηγείων με σκοπό τη διαφύλαξη των θέσεων εργασίας. Εκεί εργάζονται χίλιοι εκατό εργαζόμενοι και σας έχουν επισκεφθεί και σας έχουν πει γι’ αυτά τα προγράμματα και για τις ανάγκες που υπάρχουν στα ναυπηγεία και την εξέλιξη βεβαίως των εξοπλιστικών προγραμμάτων επ’ ωφελείας των Ένοπλων Δυνάμεων.
Στα πλαίσια αυτά, κύριε Πρόεδρε ήδη το Υπουργείο Εθνικής Άμυνας βρίσκεται κοντά στη συγκρότηση επιτροπών, όπως ανακοίνωσε ο Υπουργός στην αρμόδια επιτροπή Εξοπλιστικών Προγραμμάτων με σκοπό να προσδιοριστεί το ακριβές στάδιο ναυπήγησης του κάθε υποβρυχίου. Δεύτερον να οριστικοποιηθούν τα χρονοδιαγράμματα προόδου που προτάθηκαν από τα ναυπηγεία και τρίτον να διασυνδεθούν οι πληρωμές με την εξέλιξη των εργασιών, κάτι απολύτως σωστό και λογικό. 
Όλα τα ανωτέρω λοιπόν αποτελούν τις παραμέτρους για την εξεύρεση μίας ουσιαστικής λύσης, γιατί όντως υπάρχει πρόβλημα στα ναυπηγεία που θα διασφαλίζει την άμεση παράδοση των υποβρυχίων τα οποία χρειαζόμαστε όπως σας είπα αλλά και θα κατοχυρώνει την προοπτική και τη βιωσιμότητα των ναυπηγείων, μιάς πολύ μεγάλης σημασίας ναυπηγοεπισκευαστική ζώνη και μία πολύ μεγάλη επιχείρηση, μεγάλης σημασίας και για τη χώρα μας.
Επειδή αναφερθήκατε κύριε συνάδελφε και στις φρεγάτες, θέλω να σας πω ότι από τις αρχές του 2009 τον Ιανουάριο -αναφέρθηκε και ο Υπουργός στην ενημέρωση για τα εξοπλιστικά προγράμματα στην αρμόδια επιτροπή- το ΚΥΣΕΑ είχε πράγματι αποφασίσει την προμήθεια έξι φρεγατών. Μέχρι να φτάσουμε στην επόμενη απόφαση του ΚΥΣΕΑ για την οριστικοποίηση της προμήθειας των φρεγατών έχουμε πολλά στάδια μπροστά μας. Θα περάσει πολύς χρόνος, θα αξιολογηθούν τα προγράμματα αυτά και οι ανάγκες της χώρας μας και οι ανάγκες των Ενόπλων Δυνάμεων. Μη βιάζεστε, λοιπόν. Όλα θα συζητηθούν. Άλλωστε ο Υπουργός το έχει πει και το τονίζω και εγώ εδώ στη Βουλή, οποιαδήποτε εξέλιξη γίνεται σ’ αυτά τα θέματα, ειδικά στα θέματα των προμηθειών, θα ενημερώνεται η Αρμόδια Επιτροπή Εξωτερικών και Άμυνας της Βουλής και η επιτροπή εξοπλιστικών προγραμμάτων. Άρα, λοιπόν, κύριε συνάδελφε, νομίζω ότι δεν πρέπει να υπάρχει αυτή η ανησυχία. 
Κλείνοντας, άφησα για το τέλος ένα ευαίσθητο θέμα, κύριε συνάδελφε, που αφορά τη διαφάνεια και την διαφθορά στις προμήθειες αμυντικού υλικού που θίγετε λόγω αυτής της ερώτησης για τα υποβρύχια, χωρίς να παραγνωρίζω κύριε συνάδελφε τι έχει συμβεί στο παρελθόν, όπως είπα και στην αρχή, που πράγματι υπήρξαν προβλήματα. Θέλω να επισημάνω ότι η τελευταία κυβέρνηση του ΠΑΣΟΚ και ειδικά ο Υπουργός τότε και σημερινός Πρόεδρος του ΠΑΣΟΚ, κ. Βενιζέλος, έφερε προς ψήφιση στη Βουλή δύο νόμους. Είναι ο 3883/2010 και ο 3978/2011, με τους οποίους τερματίστηκαν οριστικά αδιαφανείς διαδικασίες όπως ήταν ο τρόπος λειτουργίας των ΑΩ, η κατάρτιση συμβάσεων με μεσάζοντες και απευθείας αναθέσεις.
Θέλω επίσης να σας διαβεβαιώσω πως ό,τι χρειαστεί, στο πλαίσιο ερευνών που έγιναν και θα γίνουν –μπορεί και η δικαιοσύνη να το κάνει αυτό που είπατε προηγουμένως αν υπάρχουν ζητήματα- είμαστε ανοικτοί και διατεθημένοι σε κάθε περίπτωση να δώσουμε την αναγκαία βοήθεια και τα στοιχεία προκειμένου να υπάρξει φως και διαφάνεια στα θέματα των εξοπλισμών και των Ενόπλων Δυνάμεων.
Εν πάση περιπτώσει, κύριε συνάδελφε, θέλω να πω ότι σήμερα πια και λόγο της δυσμενούς κατάστασης την οποία αντιμετωπίζει η χώρα τα χρήματα του ελληνικού λαού πιάνουν τόπο στις Ένοπλες Δυνάμεις. Παρά τις μειώσεις, το τονίζω και πάλι, οι Ένοπλες Δυνάμεις βρίσκονται σε υψηλό επίπεδο και όσον αφορά την ετοιμότητά τους αλλά και την επιχειρησιακή τους ικανότητα.
Ευχαριστώ, κύριε Πρόεδρε.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"105237"," Ευχαριστούμε τον Υπουργό κ. Κωνσταντίνο Σπηλιόπουλο.
Επόμενη είναι η έβδομη με αριθμό 691/27-03-2012 επίκαιρη ερώτηση δευτέρου κύκλου του Ανεξάρτητου Βουλευτού κ. Γεωργίου Καρασμάνη προς τον Υπουργό Αγροτικής Ανάπτυξης και Τροφίμων, σχετικά με την ανάγκη καταβολής των αποζημιώσεων στους πληγέντες δενδροκαλλιεργητές του Νομού Πέλλας. 
Εννοείται ότι ο ερωτών συνάδελφος είναι εκπρόσωπος του Νομού Πέλλας.
Στην επίκαιρη ερώτηση εκ μέρους της Κυβερνήσεως θα απαντήσει ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας.
Ο ερωτών συνάδελφος κ. Γεώργιος Καρασμάνης έχει το λόγο προκειμένου να αναπτύξει προφορικά την επίκαιρη ερώτησή του.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105238"," Ευχαριστώ, κύριε Πρόεδρε.
Στις 3 Φεβρουαρίου, είχαμε συζητήσει στην Ολομέλεια μία επερώτηση η οποία αναφερόταν στα δραματικά προβλήματα που αντιμετωπίζουν οι Έλληνες αγρότες. Σ’ αυτά τα ερωτήματα ο κύριος Υφυπουργός, κατά την εκτίμησή του, επειδή ήταν πολλά δεν μπόρεσε να απαντήσει και μας προέτρεψε, πολύ σωστά, να καταθέσουμε επιμέρους επίκαιρες ερωτήσεις προκειμένου να πάρουμε απαντήσεις. Αυτό ακριβώς πράττω λοιπόν. 
Η επίκαιρη ερώτηση κατατέθηκε στις 10 Φεβρουαρίου, αλλά λόγω διαδικαστικών προβλημάτων της Βουλής δεν καταφέραμε να τη συζητήσουμε.
Η επίκαιρη ερώτηση αναφέρεται σε δύο σημαντικά θέματα. Το πρώτο είναι ότι έχει να κάνει με την αποζημίωση των πληγέντων παραγωγών, δενδροκαλλιεργητών, μηλοπαραγωγών, κερασοπαραγωγών, παραγωγών αχλαδιών, ακτινιδίων των οποίων η παραγωγή επλήγη από ακραία καιρικά φαινόμενα του 2009. Επίσης και η σχετική έκθεση του υποκαταστήματος του ΕΛΓΑ καταγράφει ζημιές από 40% μέχρι 90%. Παρά τις διαβεβαιώσεις της πρώην Υπουργού, της κ. Μπατζελή, οι άνθρωποι αυτοί δεν έχουν αποζημιωθεί. 
Θα ήθελα να σημειώσω ότι σε ορισμένους νομούς της χώρας παραγωγοί με ανάλογες ζημιές αποζημιώθηκαν και πολύ ορθώς. 
Όμως, οι δενδροκαλλιεργητές της Πέλλας έχουν αδικηθεί κατάφωρα, καθώς για ίδιες ζημιές δεν έχουν αποζημιωθεί ακόμα. Θα πρέπει να ληφθεί υπ’ όψιν ότι είναι οι ίδιοι δενδροκαλλιεργητές που και το 2010 αποκλείστηκαν από αποζημιώσεις, διότι δεν αναγνωρίστηκε πάλι η ακαρπία, αλλά και το 2011 είναι πάλι οι ίδιοι παραγωγοί των οποίων η παραγωγή υπέστη ζημιά από ακραία καιρικά φαινόμενα. Το αποτέλεσμα είναι οι άνθρωποι αυτοί επί τρία συνεχή χρόνια να είναι χωρίς εισόδημα. 
Το δεύτερο θέμα, έχει σχέση με ένα σημαντικό αριθμό παραγωγών συμπύρηνου ροδάκινου που δεν πήραν τα 4 λεπτά, εξ αιτίας του γεγονότος ότι ο ΟΠΕΚΕΠΕ έχει κάνει κάποια λάθη. Ο κ. Σκανδαλίδης είχε δεσμευθεί εδώ και ένα χρόνο ότι οι άνθρωποι αυτοί θα πληρωθούν. Μέχρι στιγμής δεν έχουν πάρει τα 4 λεπτά. 
Ερωτώ τον κύριο Υφυπουργό, αν έστω και την ύστατη ώρα, θα καταθέσει συμπληρωματικό πρόγραμμα ΠΣΕΑ, όπως έχει κάνει με τους άλλους νόμους και για τους πληγέντες παραγωγούς, δενδροκαλλιεργητές της Πέλλας και αν θα δώσει εντολή στον ΟΠΕΚΕΠΕ για άμεση πληρωμή των 4 λεπτών στους ροδακινοπαραγωγούς που από υπαιτιότητα του οργανισμού, δεν τα έχουν πάρει μέχρι τώρα. 
Κύριε Υπουργέ, θα σας παρακαλέσω πάρα πολύ να μείνουμε ακριβώς στα δύο θέματα, να μη χάσουμε την ουσία της επίκαιρης ερώτησης. 
Ευχαριστώ πολύ.","ΓΕΩΡΓΙΟΣ ΚΑΡΑΣΜΑΝΗΣ",196
"105239"," Ευχαριστούμε τον κ. Καρασμάνη. Παρακαλείται ο Υφυπουργός κ. Ιωάννης Δριβελέγκας να λάβει το λόγο για να απαντήσει στον ερωτώντα συνάδελφο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105240"," Ευχαριστώ πολύ, κύριε Πρόεδρε.","ΙΩΑΝΝΗΣ ΔΡΙΒΕΛΕΓΚΑΣ",138
"105241"," Επειδή δεν έχετε ροδάκινα στη Χαλκιδική, δεν πρέπει να είστε αδιάφορος.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105242"," Όχι, έχουμε φρούτα στη Χαλκιδική και πολύ καλά. Δεν είμαι, όμως, αδιάφορος, είμαι αυστηρός πρώτα από όλα στη Χαλκιδική, αλλά και σε όλους τους νομούς. Εύκολο είναι, κύριε Πρόεδρε, με ξένα χρήματα, με τα χρήματα του κόσμου να κάνουμε τον καλό, αλλά πρέπει αυτά να υπάρχουν. Επειδή δεν υπάρχουν και επειδή είναι λίγα, πρέπει να τα τιμούμε. Και αυτό κάνουμε, κύριε συνάδελφε και σας ευχαριστώ για την ερώτηση. 
Πράγματι, εγώ ο ίδιος σας είπα ότι πρέπει να κάνουμε συγκεκριμένες ερωτήσεις για συγκεκριμένα θέματα και πολύ ορθώς πράξατε. 
Έχω σήμερα να σας ανακοινώσω την κατάσταση για το νομό σας. Σήμερα που μιλάμε -χθες βγήκε- πληρώνονται όλες οι αποζημιώσεις και οι καταστροφές του 2011 που καλύπτονται από τον ΕΛΓΑ. Για το Νομό Πέλλης είναι 3.244.621 ευρώ και 3 λεπτά. Άρα, λοιπόν, ό,τι έχει σχέση με τις καταστροφές που έχουν γίνει το 2011 που καλύπτονται από τον ΕΛΓΑ –επαναλαμβάνω- ήδη είναι στα βιβλιάρια των δικαιούχων κατοίκων του νομού σας. 
Δεύτερον, επανέρχεστε συνέχεια στο θέμα των αποζημιώσεων του 2009 κυρίως. Έχουμε πει ότι δεν υπάρχει καμμία εκκρεμότητα σε ότι αφορά αυτά που καλύπτονταν από τα αίτια του ΕΛΓΑ και το 2009 και το 2010 και το 2011. 
Σας είχαμε πει επανειλημμένα –και το ξέρετε- ότι έγιναν επισημάνσεις από τον ΕΛΓΑ και διαπιστώθηκε εκεί, κύριε συνάδελφε, ότι τα αίτια της ζημιάς δεν καλύπτονται από τον ΕΛΓΑ. Γι’ αυτό και δεν υπέβαλε κανένας παραγωγός εξατομικευμένη εκτίμηση. Δεν έγινε καμμία. Δεν καταβλήθηκαν τέλη εκτίμησης και επομένως, δεν εκκρεμεί καμμία αποζημίωση από τον ΕΛΓΑ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Επιτρέψτε μου, κύριε Πρόεδρε, να μιλήσω ένα λεπτό ακόμη, γιατί είπα κάποια άλλα πράγματα πριν. Θα μιλήσω και στη δευτερολογία μου περαιτέρω.","ΙΩΑΝΝΗΣ ΔΡΙΒΕΛΕΓΚΑΣ",138
"105243"," Εντάξει, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105244"," Άρα, λοιπόν, δεν υπάρχει θέμα αποζημίωσης αυτών, ιδιαίτερα λόγω ακαρπίας ούτε και τώρα που λέτε ότι υπάρχει ακαρπία. 
Είπαμε ότι αυτή η ιστορία πρέπει να τελειώσει και τελείωσε, κύριε συνάδελφε. Δεν υπάρχει περίπτωση –όσο τουλάχιστον υπάρχει αυτή η πολιτική ηγεσία στο Υπουργείο Αγροτικής Ανάπτυξης- να υπογράφουμε κατ’ εξαίρεση αποζημιώσεις –γιατί αυτό είναι κατ’ εξαίρεση αποζημίωση- για αίτια μη καλυπτόμενα. 
Αυτό το λέω, για να μη δημιουργούμε ελπίδες και προσδοκίες στον κόσμο ότι θα πάρουν κάποια χρήματα και επίσης να μη δίνουμε την εντύπωση στον κόσμο -και ιδιαίτερα στον αγρότη- ότι καλλιεργούμε το μοντέλο του αγρότη «της ξάπλας» –δηλαδή τι;- του αγρότη που δεν καλλιεργεί, προστρέχει στους Βουλευτές και στους παράγοντες, για να διεκδικήσει μία αποζημίωση. Δεν είναι καλό αυτό. Και αυτό το έχουμε κόψει. Και γι’ αυτό έχει γίνει πολύ καλή δουλειά, νοικοκύρεμα στον ΕΛΓΑ. 
Σας βεβαιώνω εγώ προσωπικά, κύριε συνάδελφε, ότι του χρόνου θα βάλουμε καινούρια αίτια που δεν καλύπτονται από τον ΕΛΓΑ, έτσι ώστε όλα νομότυπα, σοβαρά, τεκμηριωμένα και επιστημονικά να αποζημιώνονται. Αυτή είναι η σωστή τακτική και αυτό κάνω. Ξέρετε ότι το κάνει ένας άνθρωπος, ο οποίος έχει αγωνιστεί χρόνια για την αγροτική παραγωγή και έχει την ίδια ευαισθησία τουλάχιστον με εσάς, γιατί ξέρω ότι και εσείς ασχολείστε με τα προβλήματα των αγροτών. 
Στη δευτερολογία μου θα απαντήσω, κύριε Πρόεδρε, με την ανοχή σας για τα ΠΣΕΑ.","ΙΩΑΝΝΗΣ ΔΡΙΒΕΛΕΓΚΑΣ",138
"105245"," Στη δευτερολογία σας, κύριε Υπουργέ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105246"," Θα σας πω μία κουβέντα για τα τέσσερα λεπτά. 
Αυτά τα χρήματα θα τα πάρουν, να τους διαβεβαιώσετε. Έχουν τελειώσει οι διαδικασίες, έχει παρθεί η έγκριση. Μιλάνε –από ότι με διαβεβαίωσε ο ΟΠΕΚΕΠΕ- για έναν πολύ μικρό αριθμό –δεν τον ξέρω- δικαιούχων παραγωγών. Περιμένουμε να πάρουμε τα χρήματα –γιατί τώρα αυτά τα χρήματα ξέρετε καλά από ποιες ενισχύσεις είναι, δεν χρειάζεται να πούμε- και να διαβεβαιώσετε αυτούς τους ανθρώπους ότι θα τα πάρουν. 
Ευχαριστώ, κύριε Πρόεδρε.","ΙΩΑΝΝΗΣ ΔΡΙΒΕΛΕΓΚΑΣ",138
"105247"," Ευχαριστούμε τον Υπουργό κ. Δριβελέγκα.
Παρακαλείται ο κ. Γεώργιος Καρασμάνης να λάβει το λόγο για να δευτερολογήσει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105248"," Κύριε Πρόεδρε, είναι λυπηρό που για μία εξόφθαλμη αδικία σε βάρος φτωχών παραγωγών απαιτούνται πάνω από δέκα επίκαιρες ερωτήσεις, επερωτήσεις, σε μία προσπάθεια να βρουν αυτοί οι άνθρωποι το δίκιο τους. 
Κύριε Υπουργέ, η κ. Μπατζελή είχε αναγνωρίσει το δίκιο των παραγωγών και είχε δεσμευθεί ότι θα αποκαταστήσει αυτήν την αδικία. Το ίδιο ακριβώς είχε κάνει και ο κ. Κουτσούκος. Δεν νομίζω να αμφισβητείτε αυτά που λέω, κύριε Υφυπουργέ, γιατί εδώ έχω τα Πρακτικά των δεσμεύσεων. 
Πέρα από αυτά, όμως και εσείς ο ίδιος ήσασταν αυτήκοος μάρτυρας έξω από την Αίθουσα, όταν ήσασταν Πρόεδρος της Επιτροπής Παραγωγής και Εμπορίου –σε μια πετυχημένη προεδρία, οφείλω να το τονίσω αυτό- όπου η κ. Μπατζελή με είχε διαβεβαιώσει ότι οι άνθρωποι αυτοί θα αποζημιωθούν. Δεν ευτύχησε η κ. Μπατζελή να παραμείνει στο Υπουργείο, έφυγε και γι’ αυτό δεν υπήρξε αυτή η αποκατάσταση της αδικίας. 
Έρχεστε εσείς, όμως, το Σεπτέμβριο, συγκεκριμένα στις 14 Σεπτεμβρίου και παίρνετε μία απόφαση -και μπράβο σας- και καταθέτετε πρόγραμμα ΠΣΕΑ αποζημιώσεων παραγωγών άλλων νομών, δενδροκαλλιεργητών. Ορθώς το πράξατε. Επίσης, στις 30-12-2011 εντάξατε στα ΠΣΕΑ τους πληγέντες ελαιοπαραγωγούς άλλων πέντε νομών. Επαναλαμβάνω ότι πολύ καλά κάνατε. Αφήσατε, όμως, απέξω τους δενδροκαλλιεργητές της Πέλλας, κύριε Υπουργέ. 
Τι είναι, δηλαδή, οι παραγωγοί της Πέλλας; «Πολίτες δεύτερης κατηγορίας»; Το έχω πει κι άλλη φορά σ’ αυτή την Αίθουσα. Είναι «παιδιά ενός κατώτερου Θεού»; Ή δεν έχουν «μπάρμπα στην Κορώνη», δηλαδή δεν υπάρχει ένα υψηλόβαθμο στέλεχος, προκειμένου να παρέμβει, να προωθήσει το θέμα, αυτή την κραυγαλέα αδικία; Έχετε στα χέρια σας επίσημα χαρτιά -τα έχω καταθέσει στη Βουλή- που βεβαιώνουν με τον πιο κατηγορηματικό τρόπο ότι οι δενδροκαλλιεργητές της Πέλλας έχουν υποστεί μεγάλες ζημιές. 
Έχω στα χέρια μου, κύριε Υπουργέ, τη σχετική έκθεση-πόρισμα του εποπτευόμενου από εσάς ΕΛΓΑ, που επίσης πιστοποιεί τις εκτεταμένες ζημίες. Το έχω εδώ το πόρισμα, κύριε Υπουργέ. Τι λέει; Λέει –σας διαβάζω αυτολεξεί- ότι στα κεράσια «Μπουρλά» υπάρχει ζημιά της τάξεως του 40%, στα τραγανά της Έδεσσας 70%, στα μπακιρτζέικα 90%, κ.ο.κ.. Επίσης, στα μήλα 40%. Και ό,τι απέμεινε, το αποτελείωσε η ασθένεια φουσικλάδι. Στα αχλάδια 50%, στα ακτινίδια 50%. Να μην σας κουράσω. Είναι στοιχεία, τα οποία καταγράφονται από το ίδιο το υποκατάστημα του ΕΛΓΑ. 
Έχω καταθέσει κατ’ επανάληψη στα Πρακτικά της Βουλής φάκελο όπου υπάρχουν μέσα όλα τα στοιχεία από δέκα μετεωρολογικούς σταθμούς, που δείχνουν τα ακραία καιρικά φαινόμενα, ότι οι θερμοκρασίες τότε ήταν κάτω από τους τρεις, τέσσερις και πέντε βαθμούς στις πεδινές εκτάσεις και στις ορεινές είχε επτά και οκτώ βαθμούς. Έχω καταθέσει επιστημονική έκθεση του Γεωπονικού Πανεπιστημίου Θεσσαλονίκης, που αποδεικνύει τη μεγάλη αυτή καταστροφή. 
Τι είναι αυτό, κύριε Δριβελέγκα, που σας κάνει να αναγάγετε την αποζημίωση των ανθρώπων αυτών σε ανατολικό ζήτημα; Γιατί δεν τους αποζημιώνετε; Δώστε μας μία πειστική απάντηση. Πώς θα επιβιώσουν αυτοί οι άνθρωποι; Πώς θα συνεχίσουν τις καλλιέργειές τους; Πώς θα προμηθευτούν τα εφόδια; Πώς θα πληρώσουν τα δάνειά τους; Δεν ζητάνε τίποτε το παράλογο, τίποτα το υπερβολικό. Ζητάνε ίση μεταχείριση. Και δεν είναι η πρώτη φορά που στους ίδιους αυτούς ανθρώπους επιφυλάσσεται η ίδια άνιση αντιμετώπιση. 
Να σας θυμίσω -το είπα και στην πρωτολογία μου- ότι και το 2010 πάλι δεν τους αποζημιώσατε. Δεν αναγνωρίσατε την αποζημίωση, την ακαρπία. Το ίδιο ακριβώς πάει να γίνει και για το 2011.","ΓΕΩΡΓΙΟΣ ΚΑΡΑΣΜΑΝΗΣ",196
"105249"," Το 2011 κατεβλήθησαν.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105250"," Οι άνθρωποι αυτοί έχουν πληγεί από μία σφοδρότατη χαλαζόπτωση στις 17 Μαΐου. Καταστράφηκαν οι άνθρωποι αυτοί.","ΓΕΩΡΓΙΟΣ ΚΑΡΑΣΜΑΝΗΣ",196
"105251"," Για τη χαλαζόπτωση πληρώθηκαν.","ΙΩΑΝΝΗΣ ΔΡΙΒΕΛΕΓΚΑΣ",138
"105252"," Έχω εδώ το φάκελο των καταγγελιών των ανθρώπων αυτών, τη διαμαρτυρία των παραγωγών των ορεινών χωριών της Έδεσσας: Βρυτά, Κερασιά, κλπ. Έχω μέσα στο φάκελο φωτογραφίες απ’ αυτή τη βιβλική καταστροφή με τα εκτιμητήρια που έστειλε ο ΕΛΓΑ. Είναι κοροϊδία. Τους εμπαίζετε απροκάλυπτα, με εκτιμητήρια από ψίχουλα έως μηδενικά. Τα καταθέτω για τα Πρακτικά.
(Στο σημείο αυτό ο Βουλευτής κ. Γεώργιος Καρασμάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Φτάνουμε σε σημείο, παραγωγός που είναι πάνω από υψόμετρο χίλια εκατόν πενήντα μέτρα να μην αποζημιώνεται. Υπάρχει παραγωγός που έχει ένα χωράφι είκοσι στρεμμάτων και του λέτε: «Τα μισά στρέμματα είναι πάνω από χίλια εκατόν πενήντα μέτρα, αποζημιώνεσαι. Τα άλλα μισά είναι στα χίλια εκατόν σαράντα πέντε μέτρα, δεν αποζημιώνεσαι». 
Κύριε Υπουργέ, αυτά είναι κραυγαλέες αδικίες. Θέλουμε πραγματικά ξεκάθαρες απαντήσεις. Δεν ζητάμε να τετραγωνίσετε τον κύκλο. Απλές κουβέντες ζητάμε. 
Τα τέσσερα λεπτά για τα ροδάκινα, κύριε Υπουργέ: Κατ’ επανάληψη μου έχει απαντήσει ο κ. Καλαρής ότι θα τα δώσει. Πότε όμως; Θα τα δώσετε τώρα, πριν τις εκλογές; 
Θέλω να σας διαβεβαιώσω πως σε ό,τι μας αφορά, το θέμα αυτό δεν θα το αφήσουμε έτσι. Θέλετε να καταγραφείτε στη συνείδηση των παραγωγών ότι τους αδικείτε, ότι υπάρχει μία κατάφωρη αδικία; Εγώ δεν θέλω εσείς να το πράξετε αυτό, γιατί ξέρω πόσο δίκαιος άνθρωπος είστε και πόσο ευαίσθητος στα αγροτικά θέματα. Όσο, όμως, μας αφορά εμάς, το θέμα αυτό δεν θα το αφήσουμε. Από τα πρώτα θέματα που θα φέρουμε στην επόμενη Βουλή, η οποία θα προκύψει από τις επικείμενες εκλογές, θα είναι αυτό. Δεν ανέχομαι αυτή τη μεγάλη αδικία. Δεν το δέχεται η συνείδησή μου. Υπάρχουν ντοκουμέντα. Υπάρχουν στοιχεία. Τα έχω καταθέσει κατ’ επανάληψη. Δώστε λύση. Αποκαταστήστε αυτή τη μεγάλη αδικία. Είναι αδιανόητο οι άνθρωποι αυτοί τρία χρόνια να περιμένουν και να ζουν χωρίς εισόδημα. 
Σας παρακαλώ, στη δευτερολογία σας δώστε μας ξεκάθαρη απάντηση. Αποκαταστήστε την αδικία.
Ευχαριστώ.","ΓΕΩΡΓΙΟΣ ΚΑΡΑΣΜΑΝΗΣ",196
"105253"," Καλώς, κύριε Καρασμάνη. Ευχαριστούμε πολύ.
Ο κ. Υπουργός έχει το λόγο για να ολοκληρώσει την απάντησή του δι’ ολίγων κατά το δυνατόν και σαφών επιχειρημάτων.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105254"," Σαφέστατα, κύριε Πρόεδρε. Είμαι πρακτικός άνθρωπος και απαντώ συγκεκριμένα είτε αρέσουν είτε δεν αρέσουν οι απαντήσεις. Δεν πρόκειται να τις ωραιοποιήσουμε. 
Κύριε συνάδελφε, πρώτον, πράγματι υπήρξε καταστροφή. Δεν το αρνούμαι. Και δικαίως εξανίστασθε. Υπήρξε. Εγώ δεν είμαι από αυτούς που λένε ότι δεν υπάρχει, γιατί υπάρχουν εκτιμήσεις: τριάντα, σαράντα, πενήντα. Υπάρχουν. Και υπάρχουν, όπως σας είπα και στο νομό μου. Αλλά ποια είναι διαφορά; Σας το λέω: Δεν πρόκειται να το κάνουμε. Δεν πρόκειται να τα πάρουν. Για ποιο λόγο δεν πρόκειται; Θα σας πω. Δεν καλύπτονται…","ΙΩΑΝΝΗΣ ΔΡΙΒΕΛΕΓΚΑΣ",138
"105255"," Στα ΠΣΕΑ.","ΓΕΩΡΓΙΟΣ ΚΑΡΑΣΜΑΝΗΣ",196
"105256"," Περιμένετε ένα λεπτό. Να τα ξεκαθαρίζουμε ένα-ένα. Κατ’ εξαίρεση, λοιπόν, δεν πρόκειται να δοθεί.","ΙΩΑΝΝΗΣ ΔΡΙΒΕΛΕΓΚΑΣ",138
"105257"," Δεν μιλάμε για κατ’ εξαίρεση.","ΓΕΩΡΓΙΟΣ ΚΑΡΑΣΜΑΝΗΣ",196
"105258"," Ωραία. Τελειώσαμε με αυτό.","ΙΩΑΝΝΗΣ ΔΡΙΒΕΛΕΓΚΑΣ",138
"105259"," Στα ΠΣΕΑ.","ΓΕΩΡΓΙΟΣ ΚΑΡΑΣΜΑΝΗΣ",196
"105260"," Και καλό είναι να τηρηθεί αυτό πάντα. Ένα αυτό.","ΙΩΑΝΝΗΣ ΔΡΙΒΕΛΕΓΚΑΣ",138
"105261"," Υπάρχει στο νόμο.","ΓΕΩΡΓΙΟΣ ΚΑΡΑΣΜΑΝΗΣ",196
"105262"," Δεύτερον, πάμε τώρα στα ΠΣΕΑ. Ξέρετε τη διαδικασία. Δεν χρειάζεται να την πω. Μιλάμε τώρα δύο άνθρωποι που γνωρίζουν καλά τα θέματα. Όμως, για να είναι κατόπιν έγκρισης της Ευρωπαϊκής Ένωσης ….","ΙΩΑΝΝΗΣ ΔΡΙΒΕΛΕΓΚΑΣ",138
"105263"," Αφού υποβάλεις το φάκελο.","ΓΕΩΡΓΙΟΣ ΚΑΡΑΣΜΑΝΗΣ",196
"105264"," Αφού υποβάλεις το φάκελο, κατόπιν γίνεται έγκριση της Ευρωπαϊκής Ένωσης. Όμως, για να υποβάλεις το φάκελο, πρέπει να υποβάλεις στοιχεία.","ΙΩΑΝΝΗΣ ΔΡΙΒΕΛΕΓΚΑΣ",138
"105265"," Υπάρχουν.","ΓΕΩΡΓΙΟΣ ΚΑΡΑΣΜΑΝΗΣ",196
"105266"," Τα στοιχεία δεν είναι τα στοιχεία που λένε για τη ζημιά. Δεν θέλουν αυτό. Ποια είναι τα στοιχεία; Ότι θα τεκμηριώνουμε πως αυτή η ζημιά δεν είναι γενικά και αόριστα ζημιά, αλλά υπάγεται σε συγκεκριμένη δυσμενή καιρική συνθήκη. Δηλαδή, είχε επί δέκα μέρες, επί ένα μήνα τεράστιο ύψος βροχών. Και λέμε ότι πρέπει να τεκμηριώνεται επιστημονικά πως η ζημιά πρώτον, οφείλεται σε συγκεκριμένη δυσμενή καιρική συνθήκη. Πώς γίνεται αυτό; Αυτό τεκμαίρεται από τα μετεωρολογικά στοιχεία εκείνης της περιόδου. Επίσης, να υπάρχει ζημιά κάτω από το 30%. Αυτή είναι η έκθεση της Επιτροπής, που υποβάλλεται για έγκριση ΠΣΕΑ. 
Θέλετε να κοροϊδεύουμε τον κόσμο; Τι μπορούμε να κάνουμε;","ΙΩΑΝΝΗΣ ΔΡΙΒΕΛΕΓΚΑΣ",138
"105267"," Πληρούν τις προϋποθέσεις. Τα πάντα υπάρχουν.","ΓΕΩΡΓΙΟΣ ΚΑΡΑΣΜΑΝΗΣ",196
"105268"," Όχι, δεν υπάρχουν. Θέλετε να υποβάλει το Υπουργείο αίτημα και να λέμε: Εμείς το υποβάλλαμε στα ΠΣΕΑ, αλλά το απέρριψε η Ευρωπαϊκή Ένωση; Εγώ δεν θα το κάνω.","ΙΩΑΝΝΗΣ ΔΡΙΒΕΛΕΓΚΑΣ",138
"105269"," Η κ. Μπατζελή είχε δεσμευθεί να το κάνει. Ήσασταν αυτήκοος μάρτυς.","ΓΕΩΡΓΙΟΣ ΚΑΡΑΣΜΑΝΗΣ",196
"105270"," Κύριε Καρασμάνη, κατανοώ ότι πρέπει να στηρίξετε το αίτημα. Ξέρετε, όμως, ότι δεν υπάρχει απόφαση της επιτροπής που να τεκμηριώνει τις δυσμενείς καιρικές συνθήκες. Εάν υπάρξει, θα πάνε για ΠΣΕΑ. Δεν υπάρχει.","ΙΩΑΝΝΗΣ ΔΡΙΒΕΛΕΓΚΑΣ",138
"105271"," Υπάρχουν ντοκουμέντα. Τα έχω καταθέσει.","ΓΕΩΡΓΙΟΣ ΚΑΡΑΣΜΑΝΗΣ",196
"105272"," Δεύτερον, ενώ υπάρχει για το φουσικλάδι του 2009, που λέτε ότι γίνονται χαριστικές πράξεις σε άλλους νομούς…","ΙΩΑΝΝΗΣ ΔΡΙΒΕΛΕΓΚΑΣ",138
"105273"," Δεν είπα εγώ τέτοιο πράγμα. Εγώ επαινώ την πράξη σας.","ΓΕΩΡΓΙΟΣ ΚΑΡΑΣΜΑΝΗΣ",196
"105274"," Λέτε, λοιπόν, ότι δώσαμε αλλού και καλώς δώσαμε. Εκεί, λοιπόν, τεκμηριώσαμε για το φουσικλάδι από καλλιέργεια μηλιάς, Γρεβενά, Καστοριά, τις πυρκαγιές του 2009 και το ετήσιο πρόγραμμα του 2010. Αυτά είναι τα στοιχεία ΠΣΕΑ που έχουν υποβληθεί με αποφάσεις, επαναλαμβάνω, των επιτροπών. Και σας παρακαλώ να το δείτε. Δεν υπάρχει επιστημονική τεκμηρίωση. Και αν το υποβάλουμε, θα απορριφθεί. Και εγώ δεν θέλω να κάνω τέτοια κόλπα. Να κάνω εγώ τον καλό εδώ, στη Βουλή και να το απορρίψει η Ευρωπαϊκή Ένωση. Και να αφήσουμε δύο χρόνια τον κόσμο να νομίζει ότι θα πάρει χρήματα, ενώ δεν πρόκειται να τα πάρει ποτέ. 
Καλό θα είναι, λοιπόν, όλοι μας από εδώ και πέρα να συμμορφωθούμε σ’ αυτές τις γραμμές. Νοικοκυρεύουμε τον ΕΛΓΑ. Θα τα πούμε και άλλη φορά. Θα μπούνε καινούργιες καλύψεις. Μακάρι να έχουμε τη δυνατότητα να βάλουμε αποζημιώσεις και από ακαρπία. Ο δικός μου νομός φέτος είχε πάνω από 70% ακαρπία στην ελιά και εν τούτοις δεν μπήκε. Το λέω για να δείτε ότι δεν υπάρχουν κάποιες πράξεις άλλων νομών. Τουλάχιστον αυτό που θα μπορούσα να κάνω είναι στους άλλους νομούς να μη μπει και η Χαλκιδική που δεν υπάρχει κάτι τέτοιο.
Θέλω να είμαι απολύτως ειλικρινής μαζί σας. Δεν ξέρω τι σας έλεγα πριν. Ανακεφαλαιώνω. Για την ακαρπία του 2009 δεν θα πληρωθούν. Όλες οι ζημιές του 2011 πληρώθηκαν. Μιλάω για το χαλάζι που είπατε. Θα σας δώσω την κατάσταση όλων των δικαιούχων του 2011 του Νομού Πέλλας. Θα την καταθέσω και στα Πρακτικά για να την πάρετε. 
Για το τρίτο θέμα που βάλατε, για τα τέσσερα λεπτά για το ροδάκινο, θέλω να σας πω ότι θα πληρωθεί μόλις πάρουμε τα χρήματα από το Υπουργείο Οικονομικών. Κύριε Καρασμάνη, δεν είναι χρήματα δικά μας και το ξέρετε. Μόλις θα πάρουμε τα χρήματα από το Υπουργείο Οικονομικών, αυτοί οι λίγοι άνθρωποι θα εξοφληθούν. 
Ευχαριστώ, κύριε Πρόεδρε.","ΙΩΑΝΝΗΣ ΔΡΙΒΕΛΕΓΚΑΣ",138
"105275"," Είναι ενδιαφέρον το θέμα. 
Θα ήθελα να κάνω μια ερώτηση εγώ στον Υπουργό. Πάντοτε μου διεγείρεται το ενδιαφέρον να κάνω ερωτήσεις, για να εμπλουτίζω τις γνώσεις μου. 
Η ακαρπία, σαν θεώρημα και σαν πολιτική πράξη, λαμβάνει υπόψη της τον κύκλο των δυο ετών, δηλαδή ένα χρόνο να έχουμε δικαιολογημένη ακαρπία και τον επόμενο να έχουμε καρποφορία; Πώς γίνεται;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105276"," Αναφέρεστε στην ελιά κυρίως, που είναι ανά δυο έτη.","ΙΩΑΝΝΗΣ ΔΡΙΒΕΛΕΓΚΑΣ",138
"105277"," Κυρίως στην ελιά.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105278"," Κύριε Πρόεδρε, αυτό δεν είναι σωστό.","ΙΩΑΝΝΗΣ ΔΡΙΒΕΛΕΓΚΑΣ",138
"105279"," Είναι υγιές να εμφανίζεται αυτή η…","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105280"," Ξέρετε πώς προέρχεται; Θα σας πω, για να κάνουμε και μια κουβέντα επιστημονική.","ΙΩΑΝΝΗΣ ΔΡΙΒΕΛΕΓΚΑΣ",138
"105281"," Θα χαρώ πολύ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105282"," Έχω ελιές που καρποφορούν κάθε δύο χρόνια. Ξέρετε γιατί; Μαζεύουμε τις ελιές Δεκέμβριο, Γενάρη πολλές φορές και δεν προλαβαίνει το δέντρο να αναζωογονηθεί και να κάνει τον κύκλο του. Ενώ η βρώσιμη ελιά μαζεύεται Σεπτέμβρη με αρχές Οκτώβρη, λιπαίνεται, κλαδεύεται, οργώνεται κ.λπ. και ξανακαρποφορεί τον ίδιο χρόνο. 
Επίσης, η ακαρπία αυτή τη στιγμή δεν καλύπτεται από τον κανονισμό του ΕΛΓΑ. Είμαι αυτός που λέει ότι μόλις νοικοκυρευτεί –που έχει νοικοκυρευτεί κατά πολύ ο ΕΛΓΑ, έχει αποκτήσει και χρήματα και θα σας πω άλλη φορά τα στοιχεία- το πρώτο που θέλω να βάλω, κύριε Πρόεδρε, είναι η ακαρπία. Αλλά επιστημονικά τεκμηριωμένη και όχι γενικά και αόριστα, για να δημιουργήσουμε τους ανεύθυνους -δεν είναι όλοι βέβαια έτσι- αγρότες «της ξάπλας». Έχω συγκεκριμένες καταγγελίες, κύριε Πρόεδρε, ακόμα και γνώση. Στα χωριά γνωρίζονται ο ένας με τον άλλον.","ΙΩΑΝΝΗΣ ΔΡΙΒΕΛΕΓΚΑΣ",138
"105283"," Έχει και συνώνυμο «η ξάπλα»: το Θανάση.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105284"," Υπάρχουν κάποιοι αγρότες που συστηματικά δεν καλλιεργούν, που δεν έχουν πουλήσει ένα προϊόν. Επί χρόνια ολόκληρα ζουν μόνο απ’ αυτές τις κατ’ εξαίρεση αποζημιώσεις.","ΙΩΑΝΝΗΣ ΔΡΙΒΕΛΕΓΚΑΣ",138
"105285"," Κύριε Πρόεδρε, θα ήθελα το λόγο.","ΓΕΩΡΓΙΟΣ ΚΑΡΑΣΜΑΝΗΣ",196
"105286"," Πριν σας δώσω το λόγο, θέλω να κάνω μια ανακοίνωση στο Σώμα. 
Κυρίες και κύριοι συνάδελφοι, η Εξεταστική Επιτροπή «σχετικά με το έλλειμμα του 2009 και τους παράγοντες που οδήγησαν στην αμφισβήτηση των ελληνικών στατιστικών στοιχείων» καταθέτει το Πόρισμά της, το οποίο θα καταχωριστεί στα Πρακτικά της σημερινής συνεδρίασης. 
Το προαναφερθέν πόρισμα έχει ως εξής:
(Να μπει το πόρισμα σελ. 98-186)","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105287"," Κύριε Καρασμάνη, κλείνουμε τη συνεδρίαση με μια δική σας καταληκτική λέξη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105288"," Ευχαριστώ, κύριε Πρόεδρε.
Η ακαρπία καλύπτεται και από τον κανονισμό του ΕΛΓΑ. Άλλωστε, ο πρόσφατος νόμος που ψηφίστηκε το Σεπτέμβριο του 2010 προβλέπει στο άρθρο 4, παράγραφος 5 την κατ’ εξαίρεση αποζημίωση. Άλλο αν η Κυβέρνηση δεν θέλει να κάνει εφαρμογή αυτού του άρθρου, για τους δικούς της ευνόητους λόγους.","ΓΕΩΡΓΙΟΣ ΚΑΡΑΣΜΑΝΗΣ",196
"105289"," Θα ορίζεται με επιστημονικούς όρους.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105290"," Φυσικά. Προβλέπεται από το ν. 3877 που ψηφίστηκε το Σεπτέμβρη του 2010. Ανεξάρτητα όμως απ’ αυτό, από τη στιγμή που δεν αποζημιώνεται από τον ΕΛΓΑ, υπάρχουν τα ΠΣΕΑ. Τα στοιχεία που έχει καταθέσει το υποκατάστημα ΕΛΓΑ της Ημαθίας συνηγορούν. Είναι καταλυτικά. Καταγράφουν το μέγεθος της ζημιάς και τα αίτια.","ΓΕΩΡΓΙΟΣ ΚΑΡΑΣΜΑΝΗΣ",196
"105291"," Καλώς, κύριε Καρασμάνη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105292"," Επίσης, σας είπα ότι υπάρχουν οι μετεωρολογικοί σταθμοί που αποδεικνύουν ότι οι θερμοκρασίες είναι κάτω από το μηδέν. Υπάρχει η επιστημονική έκθεση του Πανεπιστημίου Θεσσαλονίκης που δείχνει τα αίτια.","ΓΕΩΡΓΙΟΣ ΚΑΡΑΣΜΑΝΗΣ",196
"105293"," Να τελειώνουμε, κύριε συνάδελφε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105294"," Τα στοιχεία είναι αδιάσειστα, κύριε Πρόεδρε και αδιαφιλονίκητα. Άρα, λοιπόν, μπορεί να υποβληθεί πρόγραμμα ΠΣΕΑ, όπως πολύ σωστά –και το επαινώ αυτό- κατατέθηκε για άλλους νομούς της Δυτικής Μακεδονίας και άλλους πέντε νομούς για τους πληγέντες…","ΓΕΩΡΓΙΟΣ ΚΑΡΑΣΜΑΝΗΣ",196
"105295"," Απήντησε. Να τελειώνουμε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105296"," Μπορεί να γίνει αυτό. Υπάρχουν στοιχεία.","ΓΕΩΡΓΙΟΣ ΚΑΡΑΣΜΑΝΗΣ",196
"105297"," Κύριε Καρασμάνη, σας παρακαλώ.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105298"," Και είχε συνηγορήσει και η κ. Μπατζελή και ο κ. Κουτσούκος.","ΓΕΩΡΓΙΟΣ ΚΑΡΑΣΜΑΝΗΣ",196
"105299"," Φτάνει. Εκτιμώ την αγωνιστικότητά σας, αλλά να έχουμε ένα τέρμα. 
Ορίστε, κύριε Δριβελέγκα, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105300"," Κύριε Καρασμάνη, σας το είπα. Πράγματι, υπάρχει ζημιά και υπάρχει και έκθεση της επιτροπής. Το είπατε. Δεν τεκμηριώνονται, όμως, οι δυσμενείς καιρικές συνθήκες. Τι να κάνουμε; Θέλετε να το υποβάλουμε έτσι και να απορριφθεί; Θα απορριφθεί.","ΙΩΑΝΝΗΣ ΔΡΙΒΕΛΕΓΚΑΣ",138
"105301"," Ολοκληρώθηκε η συζήτηση των επικαίρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"105302"," Μάλιστα, μάλιστα.
Με τη συναίνεση του Σώματος και ώρα 12:30’ λύεται η συνεδρίαση για την προσεχή Δευτέρα 2 Απρίλιου 2012 και ώρα 18:00’, με αντικείμενο εργασιών του Σώματος α) κοινοβουλευτικό έλεγχο: συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
