"","Content","name","ParlmemberID"
"81884","Date","26-2-2013",NA
"81885"," Κυρίες και κύριοι συνάδελφοι, το αγροτικό ζήτημα δεν είναι ακόμα ένα πρόβλημα κυβερνητικής πολιτικής δίπλα σε πολλά άλλα. Είναι ένα κεντρικό πρόβλημα ύπαρξης για την ελληνική κοινωνία, ένα θεμελιώδες πρόβλημα για κάθε κοινωνία, μόνο που σε εμάς σήμερα τίθεται με τον πλέον επιτακτικό τρόπο.
Δεν έχουμε το δικαίωμα να αντιμετωπίσουμε το πρόβλημα αυτό με το συνηθισμένο, ξεπερασμένο, λαϊκίστικο τρόπο, ως μιαν ακόμα αφορμή για να καταδημαγωγήσουμε ένα τμήμα του πληθυσμού. Οφείλουμε να το αντιμετωπίσουμε ως αυτό που είναι, μια μοναδική, δηλαδή, ευκαιρία να απελευθερώσουμε τη δυναμική και το δυναμικό της Ελλάδας, το δυναμικό που υπάρχει, αλλά δεν το αξιοποιούμε, τη δυναμική που μπορεί να απελευθερωθεί, αν πιστέψουμε στα ανταγωνιστικά μας πλεονεκτήματα.
Άλλωστε, σε όλη τη διαδρομή της ανθρώπινης ιστορίας το αγροτικό ζήτημα υπήρξε ίσως το πιο καθοριστικό για τη διαμόρφωση των κοινωνιών. Αυτό ισχύει όχι μόνο για τον αρχαίο κόσμο, την Ασία, την Αίγυπτο, την αρχαία Ελλάδα, τη Ρώμη, αλλά ισχύει και στους νεότερους χρόνους, από την Ολλανδία και την Ιταλία της Αναγέννησης ως τη Βρετανία των νόμων για τα σιτηρά, στο πρώτο μισό του 19ου αιώνα, ως την Αμερική των αλλεπάλληλων μεταρρυθμίσεων μετά τον αμερικανικό εμφύλιο, με αποκορύφωμα τις μεταρρυθμίσεις του «New Deal», ως τη σύγχρονη Ευρώπη της ΚΑΠ, που είχε και προβλήματα, αλλά που απετέλεσε κορυφαία κοινοτική πολιτική.
Το πώς έλυσαν μεγάλες ιστορικά χώρες το αγροτικό τους ζήτημα καθόρισε τη μετέπειτα πορεία τους για πολλές δεκαετίες, θα έλεγα και για αιώνες ακόμα. Στη νεότερη Ελλάδα, η μεγάλη αγροτική μεταρρύθμιση του Κουμουνδούρου στα μέσα του 19ου αιώνα και του Ελευθερίου Βενιζέλου στη δεύτερη και τρίτη δεκαετία του 20ου διαμόρφωσαν σε μεγάλο βαθμό τη σύγχρονη ελληνική κοινωνία και, βεβαίως, ο Κωνσταντίνος Καραμανλής, που δημιούργησε τον ΟΓΑ και έβαλε την Ελλάδα στην Ευρώπη.
Τις τελευταίες δεκαετίες, όμως, έγινε ένα σημαντικό λάθος. Εκλέγομαι τριάντα πέντε χρόνια από αγροτική περιοχή σε αγροτική περιφέρεια και το έζησα. Επιβλήθηκε η άποψη ότι, για να γίνουμε σύγχρονη χώρα, έπρεπε να μειωθεί ο πρωτογενής τομέας -γεωργία και κτηνοτροφία- και να αναπτυχθεί η βιομηχανία καθώς και ο κλάδος των υπηρεσιών. Αυτό το δόγμα, να αναπτυχθούν οι σύγχρονοι τομείς της οικονομίας σε βάρος των πιο παραδοσιακών, κυρίως του αγροτικού, ίσχυσε πράγματι σε άλλες κοινωνίες, σε άλλες εποχές. Όμως, δεν ευσταθούσε πια στην ευρωπαϊκή Ελλάδα στα τέλη του 20ου αιώνα.
Το αποτέλεσμα το είδαμε. Μειώθηκε δραματικά η αγροτική οικονομία, χωρίς να έχουμε πια σύγχρονη βιομηχανία, με λαμπρές εξαιρέσεις βέβαια. Χάσαμε έτσι έναν τομέα με δεκάδες κλάδους οικονομικής δραστηριότητας, όπου η Ελλάδα έχει μεγάλα συγκριτικά πλεονεκτήματα, την πρωτογενή παραγωγή των αγροτών μας, που ποιοτικά προϊόντα της θα μπορούσαν σήμερα να κατακλύζουν τις αγορές της Ευρώπης. Όμως, αυτό δεν συνέβη.
Χάσαμε έτσι και ένα δεύτερο τομέα, που θα μπορούσε επίσης να κατακλύζει τις ευρωπαϊκές αγορές, τη μεταποίηση αγροτικών και κτηνοτροφικών προϊόντων, που θα έδινε και αναπτυξιακή ώθηση στην ελληνική περιφέρεια.
Αποδυναμώσαμε ακόμα και μια σειρά από άλλους τομείς, που αναπτύχθηκαν τις τελευταίες δεκαετίες, αλλά δεν εξάντλησαν το δυναμισμό τους, μια που είχαν συνέργειες με την πρωτογενή παραγωγή, που υστερούσε πολύ, όπως, για παράδειγμα, ο τουρισμός. Τις τελευταίες δεκαετίες, που αναδείχθηκε σε παγκόσμια κλίμακα η μεσογειακή διατροφή ως αξία και τρόπος ζωής διεθνώς, εμείς, η πατρίδα της μεσογειακής διατροφής, δεν είδαμε ελληνικά προϊόντα να προσφέρονται ούτε εκτός των συνόρων μας αλλά ούτε και μέσα στα σύνορά μας, στους τουρίστες, που μας επισκέπτονται κατά εκατομμύρια κάθε χρόνο.
Βέβαια, για να είμαστε δίκαιοι, υπήρχαν και φωτεινές εξαιρέσεις σε αυτές τις δυσμενείς τάσεις των τελευταίων δεκαετιών. Για παράδειγμα, η οινοπαραγωγή, τα ελληνικά κρασιά αναβαθμίστηκαν εντυπωσιακά. Κατοχύρωσαν ονομασία προέλευσης, απέκτησαν ποιότητα, κέρδισαν διεθνείς αγορές, αλλά και εδώ υπάρχουν ακόμα σημαντικά περιθώρια ανάπτυξης.
Άλλο παράδειγμα επιτυχίας είναι η ιχθυοκαλλιέργεια. Έχουν γίνει άλματα προόδου, ιδιαίτερα στην τσιπούρα και το λαβράκι, με πολύ σημαντικές εξαγωγές για την Ελλάδα. Όμως και εδώ υπάρχουν προβλήματα και σίγουρα υπάρχουν και τεράστια περιθώρια βελτίωσης.
Ένα τρίτο παράδειγμα σωστής στρατηγικής επιλογής είναι ο αγροτοτουρισμός, αλλά οι επιτυχίες εδώ είναι σποραδικές και σίγουρα δεν τις αξιοποιήσαμε συστηματικά.
Τέλος, υπάρχουν και κλάδοι ανταγωνιστικών ελληνικών προϊόντων που τα πολύ τελευταία χρόνια κερδίζουν έδαφος, όπως τα ελληνικά τυριά και το ελαιόλαδο, όπως τα φαρμακευτικά και αρωματικά φυτά και το μέλι. Στα φυτά αυτά υπάρχει μία αυξανόμενη παγκόσμια ζήτηση που ξεπερνά, όπως είδα στο ίντερνετ, τα 50 δισεκατομμύρια ευρώ το χρόνο. Από χίλια πεντακόσια φυτά αυτής της κατηγορίας διεθνώς, τα μισά περίπου φύονται σχεδόν μόνο στην Ελλάδα, όπως η μαστίχα Χίου, η ρίγανη, ο κρόκος Κοζάνης, για να δώσω μόνο κάποια παραδείγματα. Κι όμως, πολύ τελευταία τα ανακαλύπτουμε. Τα περιθώρια συνεπώς είναι τεράστια. 
Και στο ελληνικό μέλι είναι τεράστια τα περιθώρια. Έχει εξαιρετική ποιότητα, λόγω κλιματολογικών συνθηκών, παρουσιάζει πολύ μεγάλη ποικιλία, λόγω βιοποικιλότητας της ελληνικής χλωρίδας και έχει τη δυνατότητα μεγάλης κλίμακας παραγωγής, αν στηριχθεί σωστά και ιδιαίτερα για την παραγωγή γύρης αλλά και όλων των άλλων παραγώγων της μελισσοκομίας. Και σε πολλές άλλες καλλιέργειες κάνουμε σημαντικές προόδους, από τα ακτινίδια και τα σπαράγγια ως το ρόδι. 
Όμως, πέρα από όλα αυτά τα παρήγορα και τα ελπιδοφόρα, υπάρχουν και σημαντικά πεδία στα οποία φαίνεται η αποτυχία της μέχρι τώρα αγροτικής παραγωγής. Κλασικό παράδειγμα το λάδι. Έχουμε το καλύτερο λάδι στον κόσμο με απόσταση και έχουμε σημαντικές ποσότητες που θα μπορούσαμε να εξάγουμε, αλλά δεν καταφέραμε ακόμα να τις εξαγάγουμε ανταγωνιστικά στον υπόλοιπο κόσμο. Στις περισσότερες περιπτώσεις, δυστυχώς το διαθέτουμε χύμα και το εξάγουν άλλοι στις διεθνείς αγορές, αφού το ανακατέψουν πρώτα με το δικό τους -που είναι κατώτερης ποιότητας- με αποτέλεσμα να επιτυγχάνουν εκείνοι πολύ υψηλότερες τιμές από τους δικούς μας ελαιοπαραγωγούς.
Άλλο παράδειγμα αποτελεί η κτηνοτροφία, όπου ουσιαστικά έχουν καταργηθεί τα βοσκοτόπια, με αποτέλεσμα η ελληνική κτηνοτροφία να είναι κυρίως σταβλική και να στηρίζεται στις ζωοτροφές, πράγμα που επιβαρύνει υπέρμετρα το κόστος της, παρά την εξαιρετική ποιότητα των προϊόντων της. Εδώ, προφανώς, πρέπει να γίνουν πάρα πολλά.
Κυρίες και κύριοι συνάδελφοι, από τη σημερινή κρίση θα βγούμε με συνολική μεταρρύθμιση. Από όλες τις μεταρρυθμίσεις που πρέπει να κάνουμε, η πιο σημαντική ίσως είναι η αγροτική. Αυτή θα δημιουργήσει ευκαιρίες απασχόλησης και επενδύσεων και στον ίδιο τον πρωτογενή τομέα και στη μεταποίηση. Αυτή θα φέρει ξανά κόσμο με παραγωγικές ασχολίες στην περιφέρειά μας. Θα ενισχύσει την ελληνική περιφέρεια πληθυσμιακά και οικονομικά, δηλαδή θα υποκινήσει την αναγέννησή της. Αυτή θα αναβαθμίσει και την ποιότητα πολλών άλλων κλάδων, όπως είναι και ο τουρισμός. Αυτή θα δημιουργήσει εξωστρέφεια στην ελληνική οικονομία, με προϊόντα που πράγματι μπορούν να κατακλύσουν τις διεθνείς αγορές. Αυτή θα βοηθήσει και στην αντιστροφή των δημογραφικών τάσεων, γιατί, αν γεννηθεί ξανά η ελληνική επαρχία, θα αναγεννηθεί πληθυσμιακά η ίδια η Ελλάδα.
Η αγροτική μεταρρύθμιση είναι ίσως η πιο δύσκολη, αλλά και η πιο αποφασιστική που έχουμε μπροστά μας. Το δημοσιονομικό έλλειμμα θα το εξαλείψουμε, το χρέος θα το τιθασεύσουμε, αλλά από την κρίση δεν θα βγούμε μακροχρόνια, αν δεν αλλάξουμε το παραγωγικό μας μοντέλο. Υπ’ αυτό το πρίσμα, μέσα σ’ αυτό το πλαίσιο και μ’ αυτήν την προοπτική, θα πρέπει να συζητάμε στο εξής και το αγροτικό μας ζήτημα, όχι απλώς για κάποια αιτήματα των αγροτών μας που πρέπει να ικανοποιήσουμε όσο μπορούμε. Ασφαλώς πρέπει να κρατήσουμε όρθιο τον αγροτικό κόσμο, αλλά δεν είναι μόνο αυτό. Δεν πρέπει απλώς να θυμόμαστε το αγροτικό πρόβλημα μία φορά το χρόνο, όταν κατεβαίνουν τα τρακτέρ στις εθνικές οδούς. Ζητούμενο είναι να κάνουμε τους αγρότες μας πρωταγωνιστές της νέας αναπτυξιακής Ελλάδας, όχι πρωταγωνιστές επεισοδίων σε κάθε τέτοια εποχή.
Με άλλα λόγια, θέλουμε να τους αναβαθμίσουμε ουσιαστικά, όχι απλώς να τους καθησυχάσουμε προσωρινά. Θέλουμε να τους ανοίξουμε μεγάλες αναπτυξιακές προοπτικές, για να πάρουν τη μοίρα τους στα χέρια τους και όχι απλώς να τους πείσουμε να φύγουν από τους δρόμους. Ανάπτυξη δεν μπορεί να υπάρξει, αν δεν υπάρξει έμφαση στον πρωτογενή τομέα. Ανάπτυξη δεν μπορεί να υπάρξει, αν δεν υπάρχει εκσυγχρονισμός της υπαίθρου μας. Νέοι αγρότες, σύγχρονη εκπαίδευση για όλους –και ειδικά για όσους επιστρέφουν σήμερα στην αγροτική ζωή- καθορισμός ζωνών χρήσης γης, αποτελεσματική διαχείριση υδάτινων πόρων, σύγχρονη τεχνική και διαχειριστική εκπαίδευση, καινοτομίες, παραγωγή προϊόντων ποιότητας και υψηλής προστιθέμενης αξίας με εξαγωγικό προσανατολισμό και καθαροί κανόνες λειτουργίας της αγοράς είναι οι στόχοι ύψιστης προτεραιότητας.
Άλλωστε, ήδη έχουμε κάποιες πρώτες πολύ ελπιδοφόρες ενδείξεις. Αύριο, η εταιρεία «PHILIP MORRIS» αγοράζει πάνω από τη μισή παραγωγή των ελληνικών καπνών ανατολικού τύπου. Βέβαια, η ίδια εταιρεία και πέρυσι και πρόπερσι αγόρασε ελληνικά καπνά, μόνο που φέτος αγοράζει μεγαλύτερη ποσότητα. Το σπουδαιότερο είναι ότι δεσμεύεται να κάνει το ίδιο για τρία χρόνια. 
Αυτή είναι μία ψήφος εμπιστοσύνης στην Ελλάδα, στον αγροτικό κόσμο, στην αγροτική πολιτική. Τα καπνά είναι μία παραδοσιακή ελληνική καλλιέργεια, που αφορά δώδεκα χιλιάδες καλλιεργητές, στην οποία εργάζονται δεκατρείς χιλιάδες άτομα, ενώ και άλλες τρεις χιλιάδες ασχολούνται με τη μεταποίηση του καπνού. Είναι μεγάλη ανάσα σε σημαντικό κλάδο που δοκιμάζεται συνεχώς τα τελευταία χρόνια. 
Βέβαια, αυτή δεν είναι η μοναδική περίπτωση. Άλλη μία εταιρεία θα διπλασιάσει τη συμβολαιακή αγορά κριθαριού για μπίρα, ενώ μία ακόμα γαλλική εταιρεία κάνει συμβόλαιο με κτηνοτρόφους για αγορά γάλακτος και παραγωγή τυριών στην Ελλάδα. 
Θα μπορούσα να αναφέρω κι άλλα τέτοια παραδείγματα. Όμως, κυρίες και κύριοι συνάδελφοι, είναι αλήθεια ότι ασκούμε αυτήν την αγροτική μας πολιτική υπό τους περιορισμούς της σημερινής κρίσης, που επιβάλλει θυσίες σε όλες τις κοινωνικές ομάδες. Όμως, δεν μας απασχολεί μόνο το πώς θα επιμερίσουμε τις θυσίες δίκαια. Μας απασχολεί πρωτίστως πώς, παράλληλα με τις θυσίες, θα ανοίξουμε το δρόμο της ανάπτυξης. Βασική μας επιλογή είναι να ενισχύσουμε την επιχειρηματικότητα παντού. 
Ειδικά στους αγρότες, όμως, η επιχειρηματικότητα είναι κεντρική μας επιλογή για την αναβάθμισή τους. Για χρόνια, οι κυβερνήσεις τούς επιδοτούσαν ουσιαστικά να εγκαταλείπουν σταδιακά τα χωράφια τους. Η τωρινή επιλογή μας είναι να τους κάνουμε επιχειρηματίες, να τους βοηθήσουμε να γυρίσουν στη γη τους, να αναβαθμίσουν την παραγωγή τους, να εξαλείψουμε όλες τις στρεβλώσεις που υπάρχουν και επιβαρύνουν το κόστος τους, να εξαλείψουμε στρεβλώσεις στα κυκλώματα εμπορίας ,που δημιουργούν αυτήν τη γνωστή τεράστια ψαλίδα ανάμεσα στο χωράφι και το ράφι. Θέλουμε να τους ενθαρρύνουμε νομοθετικά, αλλά και με επιδοτήσεις, να αλλάξουν την κλίμακα των εκμεταλλεύσεων, να αλλάξουν τις μορφές εμπορίας των προϊόντων τους, να τους φέρουμε πιο κοντά στη μεταποίηση, για να αποκτήσουν και πρόσβαση στις ξένες αγορές.
Βασικός προσανατολισμός μας είναι η απαλλαγή των ενδιάμεσων εισροών –αυτό που λέμε «παραγωγικοί συντελεστές»- από κάθε επιβάρυνση κατά τη διαδικασία της παραγωγής, ιδιαίτερα σε κλάδους εξαγωγικού προσανατολισμού και παραγωγής κτηνοτροφικών προϊόντων, ώστε να διασφαλιστεί η επάρκεια διατροφής του πληθυσμού. Αυτό που έχουμε πει για μείωση του ΦΠΑ στα αγροτικά εφόδια θα το κάνουμε μέσα στην τετραετία.
(Χειροκροτήματα από την πτέρυγα της Νέας Δημοκρατίας)
Πλούσιο κράτος είναι εκείνο που μπορεί να θρέψει τους κατοίκους του. Δυστυχώς, μέχρι σήμερα, με τη φορολόγηση και γενικά με την επιβάρυνση των ενδιάμεσων εισροών, το κόστος παραγωγής αυξάνεται και η ανταγωνιστικότητα των προϊόντων μειώνεται. Το κόστος παραγωγής του αγροτικού τομέα πρέπει να το συγκρατήσουμε και να το ρίξουμε. Αυτή είναι η πρώτη προϋπόθεση μίας επιτυχημένης μεταρρύθμισης.
Μία σκέψη καταθέτω, γιατί πρέπει να τα σκεφτούμε ξανά όλα από την αρχή για τον αγροτικό τομέα. Κάθε ενίσχυση, κάθε κίνητρο που δίνουμε, να πηγαίνει κατευθείαν στην παραγωγή, στην παραγωγικότητα, στους πραγματικούς παραγωγούς, ώστε να αυξάνεται η αποτελεσματικότητα της εκμετάλλευσης και η ανταγωνιστικότητα του προϊόντος. Αυτό θα δημιουργήσει προσφορά προϊόντων σε ικανοποιητικές τιμές στον παραγωγό και σε προσιτές τιμές στον καταναλωτή, ενώ παράλληλα θα εξυγιαίνει το εμπορικό σύστημα της διατροφικής αλυσίδας από τον παραγωγό ως τον καταναλωτή.
Το σημερινό σύστημα των οικονομικών παροχών προς τον παραγωγό -και όχι προς την παραγωγή- έχει υψηλό δημοσιονομικό κόστος και οδηγεί σε στρεβλώσεις και πολλές φορές σε αναξιοπιστία, γιατί ένα μέρος των ενισχύσεων πάει σε μη πραγματικούς παραγωγούς, ενώ παράλληλα συντηρούνται εκμεταλλεύσεις υψηλού κόστους και πολύ χαμηλής απόδοσης. Σε κάθε περίπτωση, ψάχνουμε τρόπους να βοηθήσουμε τον αγρότη άμεσα, αλλά ανοίγουμε και δρόμους για να του δημιουργήσουμε αύριο ευκαιρίες, οι οποίες ξεπερνούν κατά πολύ τα σημερινά του αιτήματα. 
Θα σας δώσω μερικά συγκεκριμένα παραδείγματα. Καταβλήθηκε, όπως είχαμε δεσμευτεί, η εξισωτική αποζημίωση των 160 εκατομμυρίων ευρώ σε εβδομήντα δύο χιλιάδες κτηνοτρόφους ορεινών και μειονεκτικών περιοχών. Για πρώτη φορά ενεργοποιήσαμε τον κοινοτικό κανονισμό de minimis, που δίνει κρατικές ενισχύσεις στους κτηνοτρόφους 30 εκατομμύρια ευρώ μόνο για φέτος.
Ήδη έχει δοθεί στους περισσότερους, κυρίως των πεδινών περιοχών. Το επόμενο διάστημα θα δοθεί και στους υπόλοιπους, κυρίως των ορεινών περιοχών. Η συνδεδεμένη ενίσχυση 200 εκατομμυρίων ευρώ καταβάλλεται –νομίζω ότι θα το πει ο κύριος Υπουργός αύριο, πάντως τις επόμενες μέρες- στους βαμβακοπαραγωγούς, ασχέτως αν επλήγησαν ή όχι από το πράσινο σκουλήκι και ανεξάρτητα, δηλαδή, από το αν έπιασαν το πλαφόν της παραγωγής που απαιτείται. Πολλοί, βέβαια, ισχυρίζονται ότι αυτά τα δίναμε κάθε χρόνο. Όμως, σήμερα η χώρα δίνει τη μάχη να επιβιώσει, με αποτέλεσμα να κόβονται πολλά κεκτημένα πολλών κλάδων. Έτσι, οι ενέσεις ρευστότητας προς τον αγρότη δεν είναι τόσο εύκολη ούτε τόσο αυτονόητη υπόθεση, όσο θέλουν κάποιοι να την παρουσιάζουν. Θέλει κόπο και διαπραγμάτευση. Μέσα σε συνθήκες κρίσης –η οποία είναι πανευρωπαϊκή- όπου η Ελλάδα επλήγη περισσότερο από οποιαδήποτε άλλη χώρα, βρίσκουμε χρήματα που απαλύνουν τις αρνητικές συνέπειες για τον αγρότη αυτής της γενικότερης δυσπραγίας. 
	Ακόμα, ήδη προχωράμε στην ίδρυση Ταμείου Αγροτικής Επιχειρηματικότητας με κεφάλαια πάνω από 350 εκατομμύρια ευρώ, εξασφαλίζοντας έτσι ρευστότητα στους αγρότες που μπαίνουν στα σχέδια βελτίωσης, σε εκείνους που ασχολούνται με τη μεταποίηση αγροτικών προïόντων και σε όσους κάνουν αγροτικές επενδύσεις στον αγροτικό τομέα. 
Νωρίτερα από κάθε άλλη χρονιά, δίνουμε φέτος την επιστροφή από τον ειδικό φόρο κατανάλωσης του πετρελαίου, 80 εκατομμύρια τώρα και πιστεύουμε άλλα τόσα το Σεπτέμβριο, αν συνυπολογίσουμε και το αδιάθετο ποσό που φαίνεται να προκύπτει από το επίδομα θέρμανσης. Θυμίζω ότι η πρόβλεψη για φέτος είναι να δοθούν 30 εκατομμύρια λιγότερα. Με την προσθήκη αυτού του ισοδύναμου, προβλέπω  ότι μάλλον θα την αποφύγουμε αυτήν τη μείωση. 
Όσον αφορά στην επιστροφή ΦΠΑ, προβλέφθηκε μείωση από το 11% στο 6% λόγω της προσαρμογής. Όμως, ανακαλύφθηκε από τους σχετικούς ελέγχους ότι κάποιες χιλιάδες από τις διακόσιες ενενήντα δύο χιλιάδες δικαιούχους αγρότες έπαιρναν ΦΠΑ πολύ μεγαλύτερο από εκείνον που έπρεπε να παίρνουν.  Και αυτό πλέον αντιμετωπίζεται. Και από τις οικονομίες που θα προκύψουν θα δημιουργηθεί ένας κουμπαράς, που πρόθεσή μας είναι να αναδιανεμηθεί σε όσους αγρότες δηλώνουν τα πραγματικά τους στοιχεία. 
Καταπολεμούμε την ψαλίδα τιμών ανάμεσα στο χωράφι και στο ράφι με μια σειρά από πολύ σημαντικές παρεμβάσεις. Από την επόμενη χρονιά οι αγρότες μας θα τηρούν βιβλία εσόδων-εξόδων. Έτσι το κίνητρο που υπήρχε μέχρι τώρα να αναγράφουν υψηλότερες τιμές στην πώληση των προϊόντων τους, για να πάρουν μεγαλύτερη επιστροφή ΦΠΑ, θα εξαλειφθεί πλέον. Και ταυτόχρονα, με χαμηλότερες τιμές προς τους μεσάζοντες, δεν θα μπορούν οι μεσάζοντες να πωλούν σε αστρονομικές τιμές στον τελικό καταναλωτή. Αυτή είναι μια εξυγίανση, η οποία θα δώσει τελικά υψηλότερες τιμές στον παραγωγό και χαμηλότερες στον καταναλωτή. Άλλωστε, είμαστε ήδη σε διάλογο για τα θέματα των λαϊκών αγορών. 
Ταυτόχρονα, όμως, για να λειτουργήσει ο ανταγωνισμός, προωθούμε τη λειτουργία των αγροτικών αγορών, όπου οι παραγωγοί μπορούν να πωλούν απευθείας τα προϊόντα τους στους καταναλωτές χωρίς μεσάζοντες. Και ακόμα περισσότερο, προωθούμε την ηλεκτρονική πλατφόρμα για την αγορά προϊόντων από το διαδίκτυο, χωρίς περιορισμούς από γεωγραφική πρόσβαση. Αυτό θα επιτρέψει ακόμα καλύτερες τιμές, ενώ θα δώσει κίνητρα και για την τυποποίηση. 
Τέλος, προωθούμε το Μητρώο Εμπόρων Αγροτικών Προϊόντων, που θα βάλει καθαρούς κανόνες στις συναλλαγές, ώστε να απαλλαγεί ο παραγωγός από τις πιέσεις και τους εκβιασμούς διάφορων επιτηδείων, που πολλές φορές καθυστερούν την εξόφληση των αγροτών. Ακόμα προωθούμε, όπως είπα και πριν, τη συμβολαιακή γεωργία, που ήδη δίνει περισσότερο και σταθερότερο εισόδημα, αλλά πολλές φορές και πάρα πολύ καλύτερες τιμές. 
Σε ό,τι αφορά τη συνταξιοδότηση, τα εξήντα επτά χρόνια είναι το γενικό όριο που ισχύει για όλους τους Έλληνες. Και για τους αγρότες, όμως, θα υπάρξει ρύθμιση, βάσει της οποίας όποιος έχει σαράντα χρόνια ασφαλιστικών εισφορών μπορεί να βγει στη σύνταξη στα εξήντα δύο. 
(Χειροκροτήματα από την πτέρυγα της Νέας Δημοκρατίας)
Και ειδικά για τους συνταξιούχους του ΟΓΑ, θα κατατεθεί νομοσχέδιο με πρόβλεψη όσοι έχουν φτάσει το όριο συνταξιοδότησης, αλλά οφείλουν μέχρι 4.000 ευρώ στον ΟΓΑ, να βγαίνουν στη σύνταξη με σταδιακή παρακράτηση του οφειλόμενου ποσού. 
Τέλος, ειδικά για όσους αγρότες έχουν γεννηθεί το 1948, είχαν βγει σε πρόωρη σύνταξη και κινδύνευαν να μείνουν μετέωροι, δώσαμε τη λύση να επεκταθεί το πρόγραμμα από τα δέκα στα δώδεκα χρόνια, ώστε να τους καλύψει και φέτος και για του χρόνου, οπότε και θα προστεθούν και οι γεννηθέντες το 1949. 
Κυρίες και κύριοι συνάδελφοι, σας έδωσα το γενικό περίγραμμα της κυβερνητικής πολιτικής για το Αγροτικό ζήτημα και την κατεύθυνση, αν θέλετε, της μεταρρύθμισης που προωθούμε. Λίγο αργότερα οι αρμόδιοι Υπουργοί θα σας μιλήσουν πιο αναλυτικά και για κάποια άλλα σημαντικά ζητήματα που δεν κάλυψα, όπως είναι ο ΕΛΓΑ. 
Θα ολοκληρώσω με κάποια γενικότερα προβλήματα, που δείχνουν ότι δεν κάνουμε απλή διαχείριση των αγροτικών αιτημάτων, αλλά ότι προχωρούμε με μεταρρυθμίσεις ουσιαστικές και με παράλληλη φροντίδα για τη στήριξη του αγροτικού κόσμου σε αυτήν ιδιαίτερα την κρίσιμη μεταβατική φάση. 
Και έρχομαι πρώτα στην αγροτική πίστη. Η Αγροτική Τράπεζα, για την οποία γίνεται τόσος θόρυβος, έδινε τα τελευταία χρόνια μόλις το 13% των χορηγήσεών της σε αγρότες και συνεταιρισμούς. Και αυτό με πολύ υψηλά επιτόκια, λόγω των προβλημάτων της. Ταυτόχρονα, όμως, δέσμευε με υποθήκη πολλαπλάσιας αξίας γη και ακίνητα για τα δάνεια που έδινε στους αγρότες. 
Εμείς ρυθμίζουμε το πρόβλημα της υποθηκευμένης αγροτικής γης, μειώνουμε ήδη τις υποθήκες στο 120% της αξίας του δανείου που έχει απομείνει, ενώ ταυτόχρονα για δάνεια που έχουν εξοφληθεί, επισπεύδουμε την εξάλειψη της υποθήκης χωρίς κόστος για τον αγρότη. Όλα αυτά, για κάποιον που παρακολουθεί αγρότη-αγρότη, πρόβλημα-πρόβλημα και χωριό-χωριό την πραγματική κατάσταση, είναι καίριες τομές, που απελευθερώνουν μεγάλης έκτασης και αξίας αγροτικές γαίες, δεσμευμένες σε υποθήκες για πολλές δεκαετίες. Όμως, ρυθμίζονται επίσης και τα «κόκκινα» χρέη των αγροτών και των κτηνοτρόφων στην παλιά Αγροτική. Η Κυβέρνηση φέρνει νομοθετική ρύθμιση που δίνει λύση στο πρόβλημα, διασφαλίζοντας ότι η γη θα παραμείνει στον αγρότη. Όσα λέγονται ή γράφονται τελευταία και προβάλλουν το αντίθετο δεν ισχύουν και σύντομα θα δοθεί η τελική λύση στο πρόβλημα. 
(Χειροκροτήματα από την πτέρυγα της Νέας Δημοκρατίας)
Ακόμα, το διάδοχο σχήμα της Αγροτικής, δηλαδή η Πειραιώς-ΑΤΕ, αρχίζει να χορηγεί τα λεγόμενα «ΑΔΑ», τα ανοικτά δάνεια για τους αγρότες για τη νέα καλλιεργητική περίοδο, παράλληλα με την ίδρυση του Ταμείου της Αγροτικής Επιχειρηματικότητας των 350 εκατομμυρίων που ανέφερα προηγουμένως. Βλέπετε ότι, παρά τις μεγάλες δυσκολίες, κάνουμε ό,τι μπορούμε για να υπάρξει ρευστότητα στον αγρότη. 
Δεύτερον, έρχομαι στη φορολογία. Δεν πρόκειται να υπάρξει ουσιαστική επιβάρυνση στα αγροτεμάχια, ιδιαίτερα του μικρού κλήρου. Από την άλλη πλευρά, είναι άδικο κάποιος με χίλια στρέμματα να μην πληρώνει τίποτα, όταν όλοι οι Έλληνες έχουν επωμιστεί δυσανάλογα βάρη. Στόχος μας είναι να καταστήσουμε ανταγωνιστική την αγροτική εκμετάλλευση και όχι να την υπερφορολογήσουμε. Ακόμα, θέλουμε να δώσουμε κίνητρο σε ιδιοκτήτες αγροτικής γης που έχουν απομακρυνθεί από την αγροτική παραγωγή, είτε να επιστρέψουν οι ίδιοι είτε να δώσουν τη γη τους για καλλιέργεια, ώστε να βγάλουν και οι ίδιοι κάποιο πρόσθετο εισόδημα. Όλη αυτή η προσπάθεια θα απελευθερώσει αγροτικές γαίες προς εκμετάλλευση και θα αυξήσει την αξία τους. 
Τρίτον, θεσπίζουμε το αγροτικό νυχτερινό ρεύμα, ώστε να επιβαρύνεται λιγότερο το ενεργειακό κόστος των αγροτών. Ακόμα, μελετάται η διεύρυνση της πρόβλεψης αυτής, ώστε να μπορούν οι αγρότες να το χρησιμοποιούν περισσότερες ώρες. Μάλιστα, αυτές τις μέρες συγκροτείται ειδική επιτροπή, που θα εισηγηθεί τη θέσπιση αγροτικού πετρελαίου κίνησης με μειωμένη φορολόγηση και τακτοποίηση δεδομένων για κάθε αγρότη, ώστε να αντικατασταθεί το σημερινό σύστημα επιστροφής φόρου. Το θέμα αυτό είναι υπό εξέταση. 
(Χειροκροτήματα από την πτέρυγα της Νέας Δημοκρατίας)
Τέταρτον, περνάμε σε συνέργειες με άλλους τομείς, όπως είναι ο τουρισμός. Με το ελληνικό πρωινό, που θεσπίζεται πλέον στα ελληνικά ξενοδοχεία, αλλά και με την παλέτα ελληνικών τυριών ονομασίας προέλευσης, για να αναφέρω μόνο δύο πρωτοβουλίες που έχουν ξεκινήσει από πολλές άλλες αντίστοιχες που επεξεργαζόμαστε. Στόχος μας είναι τα εκατομμύρια των τουριστών που επισκέπτονται την Ελλάδα κάθε χρόνο να γίνουν πρεσβευτές των ελληνικών αγροτικών προϊόντων στο εξωτερικό. Αυτό θα πει «συνέργειες». Όπως τα εκλεκτά ελληνικά προϊόντα αναβαθμίζουν το τουριστικό μας πρωινό, έτσι και ο τουρισμός μας θα μπορέσει να ενισχύσει τη ζήτηση των ελληνικών προϊόντων αύριο στο εξωτερικό. 
Κυρίες και κύριοι συνάδελφοι, εδώ και χρόνια, ήδη από το 2004, υπήρχε διάχυτος ο φόβος σε όλες τις χώρες της Ευρώπης που παίρνουν σημαντικές αγροτικές επιδοτήσεις ότι η Κοινή Αγροτική Πολιτική θα καταργηθεί και ότι οι επιδοτήσεις θα σταματήσουν. 
Όπως βλέπετε, αυτό δεν συνέβη. Με τη βοήθεια μεγάλων χωρών, όπως είναι η Γαλλία, η ΚΑΠ διατηρήθηκε, αν και στρέφεται πλέον περισσότερο στην ανάπτυξη. Παρ’ όλα αυτά οι Έλληνες αγρότες θα πάρουν για την επόμενη επταετία 2014-2020 σχεδόν τα ίδια ακριβώς χρήματα που έπαιρναν και πριν, πράγμα που κανείς δεν το πίστευε μέχρι πριν από λίγο καιρό. Ταυτόχρονα, θα υπάρξει και ένα σημαντικό κονδύλι 3,8 δισεκατομμυρίων για αναπτυξιακά έργα στον αγροτικό τομέα. 
Εμείς, όμως, δεν πιστεύουμε ότι μπορεί να ζει η ελληνική γεωργία εξαρτημένη για πάντα από εισοδηματικές ενισχύσεις. Κάνουμε ό,τι μπορούμε, για να στηρίξουμε τους αγρότες μας σήμερα και τα επόμενα χρόνια, αλλά μεσοπρόθεσμα και μακροχρόνια πρέπει να τους καταστήσουμε ανταγωνιστικούς. Πώς; Με επενδύσεις, καινοτομία, αναδιάρθρωση καλλιεργειών, εκμεταλλεύσεων,  ιδιαίτερη μέριμνα για τους νέους αγρότες, πρόσβαση στις διεθνείς αγορές, απαλλαγή από στρεβλώσεις, καθετοποίηση της επεξεργασίας, δηλαδή μια σύγχρονη μεταποίηση, που θα δώσει θέσεις εργασίας και διάχυση ευημερίας σε όλη την Ελλάδα. 
Ποντάρουμε στην πρωτογενή παραγωγή. Ποντάρουμε στους αγρότες μας. Δεν τους καταδημαγωγούμε. Στηριζόμαστε σε αυτούς. Ανοίγουμε δρόμους γι’ αυτούς και  δεν θα αργήσει η ώρα που θα μετατραπεί το μεγάλο δυναμικό που έχουν στα χέρια τους σε ευημερία για τους ίδιους αλλά και πλούτο και δύναμη για τη χώρα. 
Κλείνοντας, κυρίες και κύριοι συνάδελφοι, θα ήθελα να κάνω μία παρατήρηση απόλυτα επίκαιρη. Τις τελευταίες μέρες ζήσαμε κάποια γεγονότα που δεν είναι συνηθισμένα, που δεν μπορούμε να τα αποδεχθούμε ως συνηθισμένα ούτε ως γεγονότα ρουτίνας. Όλοι βλέπουν ότι αγωνιζόμαστε να φέρουμε επενδύσεις σε αυτόν τον τόπο παντού. Κάποιοι, όμως, ανώνυμοι και κουκουλοφόροι πάνε το βράδυ και καίνε τις εγκαταστάσεις επιχειρήσεων που βρίσκονται ήδη στην Ελλάδα. Αυτό, όμως, δεν μπορεί να περάσει έτσι. Δεν μπορεί να φανεί στον έξω κόσμο ότι έτσι γίνονται τα πράγματα στην Ελλάδα. Εμείς οι Έλληνες δεν το δεχόμαστε ή τουλάχιστον δεν το ανεχόμαστε πια. 
Δυο μέρες μετά τα θλιβερά, πράγματι, γεγονότα της Χαλκιδικής ήρθε στην Αθήνα ο Γάλλος Πρόεδρος της Δημοκρατίας. Για πρώτη φορά τέτοια επίσκεψη εδώ, στην Ελλάδα, μετά από πολλά χρόνια. Και όμως, την ημέρα εκείνη έγινε ξεχωριστή απεργία -ειδικά για την επίσκεψή του- από τα Μέσα Μαζικής Ενημέρωσης, για να μη δει ο ελληνικός λαός την έμπρακτη στήριξη που προσφέρει η Γαλλία στην Ελλάδα, για να μην αντιληφθεί κανένας μέσα στην Ελλάδα τη μεγάλη μάχη που δίνουμε και τα κέρδη που αποκομίζουμε για λογαριασμό ολόκληρης της χώρας. 
Αυτά τα γεγονότα δεν αφορούν μόνον εμένα ούτε μόνο τα κόμματα της Κυβέρνησης ούτε μόνο τα κόμματα της Αντιπολίτευσης. Αφορούν όλους τους Έλληνες, τον καθένα ξεχωριστά. Σας αφορούν όλους προσωπικά. 
Τι νόημα έχει να παλεύουμε να φέρουμε επενδύσεις, όταν κάποιοι συστηματικά προσπαθούν να τις διώξουν και όταν δεν μπορούν να τις εμποδίσουν, επιδίδονται σε τρομοκρατία κατά των επενδυτών και καταστροφή των επενδύσεων; 
Τι νόημα έχει να παλεύουμε να κερδίζουμε συμμάχους και στήριξη για τη χώρα μας στο εξωτερικό, όταν κάποιοι προσπαθούν να τα τινάξουν στον αέρα; Δεν τους πέρασε αυτήν τη φορά, δεν θα τους περάσει την επόμενη, αλλά, αν συνεχιστεί, αυτή η ζημιά γίνεται. 
Δεν θέλω να καταγγείλω κανέναν και δεν δείχνω με το δάκτυλο κανέναν. Μόνο σάς καλώ όλους να σκεφθείτε: Αν αυτό δεν λέγεται «εθνική υπονόμευση», τότε τι λέγεται «εθνική υπονόμευση»; Αν αυτό δεν είναι «εθνική δολιοφθορά», τότε τι ακριβώς είναι; 
Εμείς, βέβαια, θα σηκώσουμε την Ελλάδα στα πόδια της, θα  φέρουμε την ανάκαμψη, θα βγάλουμε τη χώρα από την κρίση, αλλά αυτές οι δολιοφθορές θα τελειώσουν. Αυτή η καταστροφική μανία κατά της χώρας θα αντιμετωπιστεί όπως αξίζει και από την πολιτεία και από τους πολίτες.  
(Χειροκροτήματα από την πτέρυγα της Νέας Δημοκρατίας)
Το είδατε και προχθές με την αποτυχημένη απόπειρα απόδρασης βαρυποινίτη από τις Φυλακές Τρικάλων. Οι οδηγίες είναι σαφείς: Καμμία ανοχή στο έγκλημα. Κράτος με σοβαρότητα!
(Χειροκροτήματα από την πτέρυγα της Νέας Δημοκρατίας)
Ζητώ, λοιπόν, από όλους σας να είμαστε ενωμένοι όσο ποτέ, να απομονώσουμε όσους υπονομεύουν κάθε προσπάθεια, κάθε αχτίδα ελπίδας. Μπορούμε να διαφωνούμε όσο θέλετε για το μνημόνιο, για τους πολλαπλασιαστές του ΔΝΤ ή για ό,τι άλλο θέλετε, αλλά δεν μπορούμε να «τρώμε μόνοι μας τις σάρκες μας», όταν έρχονται επενδύσεις που θα δώσουν εισόδημα, θέσεις εργασίας για τον άνεργο και ευημερία για τον τόπο. 
Δεν μπορούμε να αγωνιζόμαστε να καταργήσουμε το λαβύρινθο της γραφειοκρατίας και, όταν καταφέρει, επιτέλους, μια επένδυση να περάσει όλες τις δοκιμασίες και να πάρει τις άδειές της, να εμφανίζονται κάποιοι άγνωστοι τη νύχτα και να της βάζουν φωτιά. Ποιος θα πάρει στα σοβαρά μια χώρα που μόνη της «βγάζει τα μάτια της»; 
Αν όλα αυτά τα ανεχόμασταν στο παρελθόν ή τα θεωρούσαμε ρουτίνα, τώρα πρέπει να καταλάβουμε ότι δεν είναι ρουτίνα. Είναι αρρώστια, που μας πεθαίνει. Είναι γάγγραινα, που μας σαπίζει. Είναι τέλμα, μέσα στο οποίο βουλιάζουμε και οφείλουμε όλοι να αντιδράσουμε. 
Δεν σας ζητώ να συμφωνείτε με όλες τις πολιτικές της Κυβέρνησης. Σας καλώ, όμως, να προστατέψουμε όλοι μαζί το συμφέρον του ελληνικού λαού. 
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ΑΝΤΩΝΗΣ ΣΑΜΑΡΑΣ",451
"81886"," Ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του ΣΥΡΙΖΑ – Ενωτικού Κοινωνικού Μετώπου κ. Αλέξης Τσίπρας έχει το λόγο. 
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81887"," Ποιοι είναι οι κολλητοί;
","ΑΛΕΞΑΝΔΡΑ ΠΑΠΑΡΗΓΑ",413
"81888"," Εγώ δεν τους ξέρω!
","ΑΛΕΞΑΝΔΡΑ ΠΑΠΑΡΗΓΑ",413
"81889"," Τα διαβάζετε…
","ΓΕΩΡΓΙΟΣ ΚΑΛΑΝΤΖΗΣ",174
"81890"," Ο Πρόεδρος της Κοινοβουλευτικής Ομάδας του ΠΑΣΟΚ, κ. Ευάγγελος Βενιζέλος, έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81891"," Κυρίες και κύριοι Βουλευτές, η μία και μόνη δέσμευση που ανέλαβε ο κ. Τσίπρας έναντι των Ελλήνων αγροτών, μάλλον τους προσβάλλει. Ο Έλληνας αγρότης είναι χιλιάδες χρόνια δεμένος με τη γη του και δεν περιμένει καμμιά υπόσχεση κανενός κόμματος για να συνεχίσει να δουλεύει στο χωράφι του, να παράγει, για να ζήσει την οικογένειά του και για να συμβάλει στην ανάπτυξη της χώρας. Αλίμονο εάν πιστεύει ο ΣΥΡΙΖΑ ότι ήρθε τώρα να δώσει αυτήν την εγγύηση και ότι αυτό περιμένει από τα ελληνικά πολιτικά κόμματα και ιδίως από την Αντιπολίτευση, ο Έλληνας αγρότης.
Ο Έλληνας αγρότης, κυρίες και κύριοι Βουλευτές, περίμενε είκοσι επτά λεπτά να ακούσει τον άσχετο πρόλογο που έκανε ο κ. Τσίπρας, επί παντός του επιστητού, για να αφιερώσει δυόμισι λεπτά στην ελληνική γεωργία και την ανάπτυξή της!
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)
Ως πρόσχημα και ως άλλοθι χρησιμοποίησε τον Έλληνα αγρότη, την αγωνία του και τις κινητοποιήσεις του, ο Πρόεδρος του ΣΥΡΙΖΑ, για να έρθει στη Βουλή και να πει τα ίδια, να αναπτύξει την κλασική αντιμνημονιακή πολιτική με μονότονο και παρωχημένο τρόπο. Ούτε καν στοιχειώδη επικαιροποίηση αυτών που λέει δεν κάνει. 
Βεβαίως, η ομιλία του έχει πολύ μεγάλο γραμματολογικό ενδιαφέρον, διότι προφανώς επηρεασμένος από το νέο παίγνιο, που είναι η σχέση Εκκλησίας και Αριστεράς, μας μίλησε με πολλές αναφορές στην εκκλησιαστική γλώσσα. 
Η θύραθεν αριστερή παιδεία της μαρξιστικής –υποτίθεται- Αριστεράς, βεβαίως, υποκλίνεται πάντα μπροστά στην εκκλησιαστική παιδεία και τη βυζαντινή ποίηση. «Θου, Κύριε, φυλακήν τω στόµατί µου και θύραν περιοχής περί τα χείλη μου.»
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)
Όταν λέτε αυτά τα πράγματα, κύριε Τσίπρα, όλο φαντάζεστε τον Γολγοθά, τον Πόντιο Πιλάτο. Ξέρετε, δεν υπάρχει μεγαλύτερη αμαρτία από την αλαζονεία και μάλιστα την αλαζονεία ενός κόμματος που υποτίθεται ότι είναι Αριστερό. 
(Θόρυβος από την πτέρυγα του ΣΥΡΙΖΑ-ΕΚΜ)
Και επειδή κάνετε κριτική στον κ. Σαμαρά, γιατί από την αντιμνημονιακή εποχή του επί αντιπολίτευσης, ορθά προσχώρησε στη μόνη εφικτή και ασφαλή εθνική στρατηγική και επειδή θεολογείτε τώρα τελευταία, πρέπει να σας πω ότι και ο Σαούλ ανέβλεψε καθ’ οδόν προς τη Δαμασκό και έγινε ο Απόστολος Παύλος. Σας περιμένουμε κι εσάς να προσχωρήσετε στη λογική της εθνικής ανάκαμψης και σωτηρίας!
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)
Αλλά αυτό το οποίο έκανε ο κ. Τσίπρας, το μνημειώδες, είναι ότι ξεκίνησε την ομιλία του καταγγέλλοντας τις δημαγωγικές πρακτικές των παλαιών κομμάτων εξουσίας, της Νέας Δημοκρατίας και του ΠΑΣΟΚ, σε σχέση με τους αγρότες και αφού κατήγγειλε τις παλαιές, παλαιοκομματικές, δημαγωγικές πρακτικές, τις επανέλαβε στο έπακρον ως φάρσα. Γιατί περί αυτού πρόκειται. Ήταν ένας δημαγωγός ο οποίος απευθυνόταν σε όλους και υποσχόταν σε όλους τα πάντα με τη λύση την οποία έχει πει, να φύγουμε από το μνημόνιο, τις δεσμεύσεις του μνημονίου, δηλαδή να κάνουμε μία επιλογή που απέρριψε συνειδητά στις διπλές εκλογές Μαΐου-Ιουνίου ο ελληνικός λαός.
Και του λέτε «αυτή η πολιτική έφερε φτώχεια, ύφεση, ανεργία». Ναι, έφερε όντως, θυσίες και πόνο. Όμως, ο ελληνικός λαός ξέρει ότι η άλλη επιλογή, όχι η κακή επιλογή που αναγκαστήκαμε να κάνουμε μέσα σε μία συντηρητική Ευρώπη και σε μία συντηρητική παγκόσμια οικονομία, αλλά η καταστροφική επιλογή που εσείς προτείνατε και προτείνετε δυστυχώς, δεν θα οδηγούσε σε ύφεση, αλλά σε πλήρη ακύρωση της εθνικής οικονομίας. Δεν θα οδηγούσε σε φτώχεια, αλλά σε εξαθλίωση. Δεν θα οδηγούσε σε ανεργία, αλλά σε μία ζούγκλα. Και από αυτά γλίτωσε ο κόσμος. 
Αλλά, φυσικά, όταν δεν ζεις κάτι, επειδή το έχεις αποφύγει με κόπο, δεν μπορείς να συγκρίνεις μία περιγραφή με αυτό που ζεις, που είναι λιγότερο κακό. Αυτή είναι η μοίρα η δική μας, να υπερασπιζόμαστε την ορθολογική, υπεύθυνη και ασφαλή λύση και η άνεση η δική σας είναι να λέτε αζημίως ό,τι να ‘ναι. 
Υπόσχεστε τα πάντα. Έρχεστε εδώ. Κατεβήκατε με τις στήλες με τις δέκα εντολές του Μωυσέως και υπόσχεστε τα πάντα, έναν νέο νόμο όπου όλοι θα είναι ευτυχείς. Ποιος δεν θέλει να είναι ευτυχισμένος, υγιής και πλούσιος; Είναι κανείς που θέλει να είναι δυστυχισμένος, φτωχός και άρρωστος; Φοβερά διλήμματα τίθενται ενώπιον του ελληνικού λαού! Αν ήταν αυτά τα διλλήματα,  θα μπορούσαμε να κάνουμε πολύ εύκολη επιλογή. 
Θέλετε να πείτε στον αγρότη την αλήθεια; Πείτε στον αγρότη την αλήθεια λοιπόν, ότι θέλει δουλειά, ότι θέλει έξυπνες καλλιεργητικές επιλογές, ότι θέλει να στραφεί από τη φυτική στη ζωική παραγωγή, ότι πρέπει να στηριχθεί ο ίδιος στις δυνάμεις του και να φύγουμε από μια πολιτική ενισχύσεων και επιδοτήσεων. 
Όμως, για ρωτήστε τον Έλληνα αγρότη: Συνολικά από το 1981 έως σήμερα τι αίσθηση έχει; Ότι η ένταξη στην Ευρωπαϊκή Ένωση και η ΚΑΠ του πήγε καλά ή του πήγε κακά; Η αίσθηση όλων είναι ότι πήγε πάρα πολύ καλά. Γι’ αυτό θέλουμε τους ίδιους τουλάχιστον πόρους για τη νέα ΚΑΠ από το 2014 έως το 2020 και έχουμε τους ίδιους πόρους και για τον πυλώνα των άμεσων ενισχύσεων, της ενιαίας ενίσχυσης και για τον διαρθρωτικό, αναπτυξιακό πυλώνα και για τις συνέργειες με τα άλλα προγράμματα του ΕΣΠΑ. 
Να πούμε την αλήθεια στον αγρότη. Αυτό έχει σημασία. Να του πούμε ότι πρέπει να κινηθεί με επιχειρηματικά κριτήρια, να αναπροσανατολίσει τις επιλογές του, να αξιοποιήσει την περιουσία του, να στραφεί προς την ποιότητα, την τυποποίηση, την επωνυμία, τις συνέργειες. 
Δεν του λέτε όμως τίποτα που δεν είναι ευχάριστο στα αυτιά. Του λέτε ψέματα. Αυτή είναι η αλήθεια. Και έρχεστε και κατηγορείτε τα κυβερνητικά κόμματα για κομματικά παραμάγαζα στον αγροτικό κόσμο, λες και η αντιπολίτευση, παλαιότερη και νεότερη, δεν έχει καμμία σχέση με κομματικές κινητοποιήσεις και σκοπιμότητες και με κομματικά παραμάγαζα και με στελέχη κομματικά τα οποία ηγούνται των μπλόκων σε πολλές περιοχές. 
Ας ήμαστε μεταξύ μας ειλικρινείς και σοβαροί. Γιατί η κοινωνία –λέει- θέλει την αλήθεια. Βεβαίως, ένα μέρος της κοινωνίας ζητά την αλήθεια, αλλά ρέπει προς το ευχάριστο ψέμα. Πρέπει να αλλάξουμε συμπεριφορές όλοι. Δεν βοηθάτε σε αυτό. Δεν συμβάλλετε σε μία εθνική προσπάθεια. 
Επιτίθεστε στον Πρωθυπουργό και του λέτε ποιες είναι οι δικές του ευθύνες και οι ευθύνες των κυβερνητικών κομμάτων και της Πλειοψηφίας για το έλλειμμα ανάπτυξης. Υπάρχει ανάπτυξη χωρίς σταθερότητα; Υπάρχει ανάπτυξη χωρίς πολιτική και κοινωνική σταθερότητα, χωρίς κοινωνική ειρήνη, χωρίς συναίνεση; 
Έρχεστε και λέτε την αντιπρότασή σας. Ποια είναι η αντιπρότασή σας; Περίμενα με αγωνία, μόλις είπατε «ποια είναι η πρότασή μας» να ακούσω ποια είναι η πρότασή σας. 
Η πρώτη πρόταση ήταν να στηριχτούμε στις δικές μας δυνάμεις. Άρα, δεν θέλετε τα κονδύλια της ΚΑΠ; Το δεύτερο ήταν να αρχίσουμε από τους ανθρώπους. Φυσικά, από τους ανθρώπους θα αρχίσουμε. Ενδογενείς πόροι ανάπτυξης είναι οι γη και οι άνθρωποι και στον πρωτογενή τομέα έχουμε ακριβώς αυτόν το συνδυασμό, τη γη στην πιο απλή και αυθεντική μορφή και τον άνθρωπο. Μετά, παρακολούθησα την πατριδογνωσία σας για τα χωράφια, τις θάλασσες, το τοπίο, μια κινηματογραφική περιγραφή. 
Όμως, πείτε μου μια επένδυση που έχετε στηρίξει, όχι μια επένδυση χρυσού, όχι μια επένδυση μεταλλευτική, αλλά έστω μια επένδυση τουριστική. Δεν υπήρχε μέχρι πριν από λίγα λεπτά καμμία επένδυση που να ξέρω ότι έχει στηρίξει και δεν έχει υπονομεύσει το Κόμμα σας.
Τώρα, είδα ότι είστε ξαφνικά κήρυκας και πρεσβευτής μέσα στην Αίθουσα της Βουλής μιας επένδυσης σε ανανεώσιμες πηγές ενέργειας -στην «DEUTSCHE AEOLIA» μάλιστα, ήταν η υπηρεσία αυτή στραμμένη- και λέτε: Είναι δυνατόν η «DEUTSCHE BANK» με υπογραφή του κ. Άκερμαν να  στηρίζει μια επένδυση 13 εκατομμυρίων και να μην κάνει τίποτα η εκάστοτε ελληνική κυβέρνηση;
Κατ’ αρχάς, δεν ξέρω πόσο είναι θεσμικά θεμιτό να έρχεται ο Αρχηγός οποιουδήποτε κόμματος και να μιλά για συγκεκριμένη επένδυση, για συγκεκριμένο φάκελο, για συγκεκριμένο επενδυτή.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)
Ούτε πρέπει να πηγαίνει σε συνέδρια χρηματοδοτημένα από διεθνείς κερδοσκόπους, κύριε Τσίπρα, όπως ο κ. Σόρος.
","ΕΥΑΓΓΕΛΟΣ ΒΕΝΙΖΕΛΟΣ",58
"81892"," Φέρνετε στα Πρακτικά της Βουλής μια επιστολή με την οποία δηλώνει την πρόθεσή της να στηρίξει μια επένδυση η DEUTSCHE BANK του Λονδίνου με την υπογραφή ενός κυρίου Άκερμαν, που δεν είναι ο Γιόσεφ Άκερμαν που ξέρετε, ο Πρόεδρος της DEUTSCHE BANK, αλλά ένας συνεπώνυμος Νιλς Άκερμαν, ένας υπάλληλος στην DEUTSCHE BANK του Λονδίνου.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)
Γιατί φεύγουν οι επενδυτές; Επειδή, εμμέσως πλην σαφώς, με όσα είπατε και με όσα παραλείψατε να πείτε, στηρίξατε πολιτικά την τρομοκρατική επίθεση στις Σκουριές της Χαλκιδικής. Δεν έπρεπε σήμερα να τοποθετηθείτε από το Βήμα αυτό ρητά και κατηγορηματικά, καθαρά και με ευθύτητα; Όμως, δεν είπατε τίποτα και οι σιωπές είναι πιο αποκαλυπτικές των προθέσεων, διότι είναι στοιχείο της γλώσσας και αυτές. Είναι η υπόρρητη αλήθεια του κόμματός σας, η ευθύνη σας. 
Έχει, λοιπόν, πάρα πολύ μεγάλη σημασία –εάν θέλετε πράγματι, να ανοίξουμε το διάλογο για την εναλλακτική στρατηγική εξόδου από την κρίση- να πείτε ποιες είναι οι προϋποθέσεις αυτής της εναλλακτικής στρατηγικής, οι δημοσιονομικές, οι χρηματοοικονομικές, όχι να πετάτε εύκολα πυροτεχνήματα παλαιοσυνδικαλιστικού τύπου για την ανεργία των νέων, για την ανάπτυξη, για τις επενδύσεις, για τους αγρότες. Αυτά είναι η παλιά πολιτική. Είναι η πολιτική που οδήγησε τη χώρα στην κρίση και στο αδιέξοδο, στις θυσίες και τον πόνο. 
Έρχεστε προτείνοντας στον ελληνικό λαό να επαναλάβει τη διαδρομή που έχει ιστορικά καταδικαστεί. Εμείς έχουμε αναγνωρίσει τις ευθύνες, έχουμε ασκήσει  αυτοκριτική. Εσείς όμως, που βρεθήκατε χωρίς να το έχετε υπολογίσει σε άλλα επίπεδα κοινοβουλευτικά και εκλογικά, επειδή ο λαός ήθελε να εκφράσει την αντίδρασή του και όχι επειδή του είπατε τίποτα δελεαστικό και πειστικό, θέλετε να ξανακάνουμε την ίδια διαδρομή, δηλαδή, θέλετε να ξαναζήσουμε την ιστορία ως φάρσα, όπως είπα.
Αυτή είναι η θλιβερή πραγματικότητα του δημόσιου βίου, ότι δεν μπορούμε στην πραγματικότητα να συνεννοηθούμε. Γι’ αυτό έχει σημασία ο ελληνικός λαός να ακούσει μια ρεαλιστική και υπεύθυνη πρόταση, που την έχουμε διατυπώσει καθ’ οδόν προς το συνέδριό μας, που την άκουσαν με προσοχή εκατόν δέκα χιλιάδες πολίτες, που ψήφισαν στις εκλογές για την ανάδειξη των συνέδρων του επικείμενου συνεδρίου του ΠΑΣΟΚ. Την άκουσαν οι κοινωνικές παραγωγικές τάξεις, που ήρθαν στο διάλογο για το Εθνικό Σχέδιο Ανασυγκρότησης.
 Το Εθνικό Σχέδιο Ανασυγκρότησης ξεκινά από τον πρωτογενή τομέα, από την αγροτική παραγωγή, από τον αγροτοδιατροφικό τομέα, γιατί συμπεριλαμβάνεται και η μεταποίηση, η βιομηχανία τροφίμων. Εδώ έχουμε και γη και ανθρώπους, όπως είπα, έχουμε συγκριτικά πλεονεκτήματα, έχουμε παράδοση και έχουμε τεράστια κοιτάσματα απασχόλησης. Μπορούμε να διευρύνουμε την παραγωγική βάση της χώρας, γιατί η ιστορία διδάσκει ότι μετά από κάθε κρίση, με τελευταίο παράδειγμα την Κατοχή και τον Εμφύλιο πόλεμο, την Ελλάδα την έσωσε η αγροτική παραγωγή, ο πρωτογενής τομέας. 
Και τώρα, στις υπό μεταβιομηχανικές συνθήκες κρίσης, ο πρωτογενής τομέας πάλι θα μας βοηθήσει να βγούμε από την κρίση, φυσικά με στόχους οι οποίοι είναι σύγχρονοι και συγκεκριμένοι. Χρειάζεται άλλο ισοζύγιο μεταξύ φυτικής και ζωικής παραγωγής. Η ελληνική κτηνοτροφία έχει τεράστιες δυνατότητες, σε άμεση σύνδεση με τη βιομηχανία τροφίμων. Η ελληνική αλιεία το ίδιο. Μόνον έτσι θα λύσουμε οριστικά το τεράστιο πρόβλημα του ελλείμματος του ισοζυγίου των εμπορικών συναλλαγών, που οφείλεται σε πολύ μεγάλο βαθμό στα τρόφιμα και στις ζωοτροφές. Το 85% των τροφίμων που καταναλώνει ο ελληνικός λαός και  το 90% των ζωοτροφών είναι εισαγόμενα. Άρα, όταν μιλάμε για εξωστρέφεια, όταν μιλάμε για υποκατάσταση εισαγωγών στον πρωτογενή τομέα, μιλάμε για πολύ συγκεκριμένα, άμεσα, απτά πράγματα.
Για τα επόμενα χρόνια, μέχρι το 2050, σε όλον τον κόσμο και ιδίως στην Ευρώπη το μεγάλο πρόβλημα είναι η διατροφική αυτάρκεια και ασφάλεια. Πρέπει να μεγαλώνει ο αγροτικός τομέας, κατά, περίπου, 20% κάθε δεκαετία, για να έχουμε επάρκεια και ασφάλεια. Η αγροτική παραγωγή πρέπει να διογκώνεται τουλάχιστον κατά 17,5% για να έχει διασφαλισμένη την επιβίωσή του ο Ευρωπαίος πολίτης. 
Άρα έχει τεράστια περιθώρια η ελληνική αγροτική παραγωγή, με σεβασμό και αξιοποίηση των εθνικών χαρακτηριστικών της γεωργίας μας, δηλαδή, της μικρής και μεσαίας παραγωγής. Εκεί χρειάζονται έξυπνες λύσεις και προσανατολισμό σε καλλιέργειες οι οποίες αποδίδουν, οι οποίες είναι διασφαλισμένες, οι οποίες δίνουν επώνυμο προϊόν, με επωνυμία προελεύσεως, με δυνατότητες τυποποίησης, προϊόν που κατακτά την αγορά και μένει στην αγορά.
Μίλησε και ο Πρωθυπουργός για τις συνέργειες με τον τουρισμό, για τις αγροτοτουριστικές δραστηριότητες, για το ελληνικό προϊόν. Υπάρχουν τεράστιες συνέργειες με τον τομέα της Υγείας, όχι μόνο υγειονομικός τουρισμός, αλλά η καλλιέργεια τροφίμων για ειδικές ομάδες καταναλωτών με προβλήματα υγείας. Ο Υπουργός Αγροτικής Ανάπτυξης, ο κ. Τσαυτάρης, ως καθηγητής και ερευνητής, έχει τεράστιο έργο στη σύνδεση αγροτικής παραγωγής και υγείας για την παραγωγή προϊόντων που είναι περιζήτητα διεθνώς, για ανθρώπους που έχουν προβλήματα, δυσανεξίες, αλλεργίες. Είναι μία τεράστια αγορά σε παγκόσμιο επίπεδο.
 Έχει, επίσης, πολύ μεγάλη σημασία αυτό που ήδη ειπώθηκε για τη συμβολαιακή γεωργία, γιατί αυτό απελευθερώνει τον αγρότη από την εκμετάλλευση του μεσάζοντα. Αυτό είναι που του δίνει ασφάλεια και προοπτική και εκλογικεύει την παραγωγική διαδικασία στον πρωτογενή τομέα.
Η αγροτική επιχειρηματικότητα δεν είναι μία νέα ρητορεία. Η αγροτική επιχειρηματικότητα είναι μία νέα ελπίδα ζωής και για τους υπάρχοντες αγρότες, αλλά κυρίως για νέους ανθρώπους, που μπορούν να κάνουν τη ζωή τους τώρα ως αγρότες-επιχειρηματίες και να γυρίσουν στην ύπαιθρο. Χρειαζόμαστε, όμως, και νέες μορφές συλλογικής οργάνωσης, κλαδικούς συνεταιρισμούς, κλαδικές συνεταιριστικές ομάδες παραγωγής, πράγματα που έχουν νομοθετηθεί και που πρέπει να ενεργοποιηθούν το ταχύτερο. Πρέπει να μετατρέψουμε όλα τα μειονεκτήματά μας σε πλεονεκτήματα και μπορούμε. 
Χρειάζονται, βεβαίως, μηχανισμοί αγροτικής πίστης και χρηματοοικονομικής στήριξης. Αναφέρθηκε το Ταμείο Αγροτικής Επιχειρηματικότητας. Μιλήσαμε για τη νέα ΚΑΠ και το δεύτερο πυλώνα. Υπάρχουν και άλλα ζητήματα. Ένα είναι η επιδότηση επιτοκίου για τα αγροτικά δάνεια, που είναι εφικτή. Το κόστος είναι ελάχιστο και νομίζω ότι οι εταίροι μας έχουν υποχρέωση να μας στηρίξουν στο να επιδοτήσουμε το επιτόκιο των αγροτικών δανείων με υφιστάμενους πόρους που υπάρχουν στη διάθεση της Τράπεζας της Ελλάδος. 
Φυσικά στον αγροτικό τομέα υπάρχει τεράστιο περιθώριο για νέα δάνεια. Η έκθεση των τραπεζών για τον αγροτικό τομέα είναι ελάχιστη. Τα δάνεια που έχουν πάρει οι αγρότες είναι 1,5 δισεκατομμύριο, ενώ ο τουρισμός έχει πάρει 7 δισεκατομμύρια. Τα πολλά δάνεια είναι σε άλλους τομείς της παραγωγής. Υπάρχουν τεράστια περιθώρια πιστωτικής επέκτασης.
Βεβαίως, αυτά που έχουμε σκεφτεί και αυτά που έχουμε προτείνει και που αγωνιζόμαστε να κάνουμε ως κοινοβουλευτική πλειοψηφία για τη μείωση του κόστους παραγωγής είναι συγκεκριμένα, άμεσα, εφικτά. Μιλήσαμε για το αγροτικό ρεύμα, το θεωρητικά νυχτερινό, ως φθηνότερο. Μιλήσαμε για τη μείωση του ΦΠΑ στα εφόδια το ταχύτερο δυνατό και βέβαια για την κάρτα του αγροτικού πετρελαίου για την οποία υπάρχει τεράστια προετοιμασία και μπορεί η συνεργασία των δύο Υπουργείων Αγροτικής Ανάπτυξης και Οικονομικών να οδηγήσει σε άμεσα αποτελέσματα. Δεν θα επιβαρυνθούν οι αγρότες τον ενδιάμεσο χρόνο, 2013, από τη φορολογία τους και δεν θα επιβαρυνθεί η αγροτική γη για το μέσο αγρότη, ο οποίος τη χρησιμοποιεί ως εργαλείο δουλειάς. Τα εργαλεία δουλειάς τα είχαμε ούτως ή άλλως εξαιρέσει και στο ειδικό τέλος ακινήτων.
Μίλησε ο Πρωθυπουργός για το συνταξιοδοτικό και θα επιμείνουμε να γίνουν όλα αυτά και γι’ αυτούς που έχουν οφειλές ως 4.000 ευρώ στον ΟΓΑ και γι’ αυτούς που συμπληρώνουν σαράντα χρόνια ασφάλισης στον ΟΓΑ και για τους γεννημένους το 1948 και το 1949, που είναι στο προσυνταξιοδοτικό πρόγραμμα. 
(Χειροκροτήματα από την πτέρυγα του ΠΑΣΟΚ)
 Φυσικά, περιττεύει να επαναλάβω αυτονόητες δεσμεύσεις για αγροτική εκπαίδευση, για χρήση αγροτικής γης, για τους υδατικούς πόρους, κ.ο.κ.. Το μεγάλο στοίχημα είναι να συνδέσουμε τον αγροτικό τομέα με τις πολιτικές καταπολέμησης της ανεργίας, ιδίως των νέων, γιατί στον πρωτογενή τομέα έχουμε τεράστια κοιτάσματα απασχόλησης και αυτό αφορά και νεοεισερχόμενους και νέους σε ηλικία αγρότες, αλλά και μεγαλυτέρων ηλικιών ανθρώπους που θέλουν να γυρίσουν στην ύπαιθρο, αλλά με κίνητρα μετεγκατάστασης, με παραχώρηση ή εκμίσθωση αγροτικής γης, με φορολογικά κίνητρα για νέους αγρότες και συλλογικές παραγωγικές πρωτοβουλίες. 
Τελειώνω, κυρίες και κύριοι Βουλευτές, αναφερόμενος στην ανάγκη να συγκροτηθούν περιφερειακές αναπτυξιακές ταυτότητες, ιδίως στον πρωτογενή τομέα, καλάθι προϊόντων ανά περιφέρεια, περιφερειακές αγροτικές συμπράξεις, τα περιβόητα clusters, που παρακολουθούν τα πάντα, χρηματοδότηση, τυποποίηση, μεταποίηση, πιστοποίηση, προβολή, προώθηση. Σε περιφερειακό επίπεδο θα κινηθούν τα δημοπρατήρια και οι αγορές παραγωγών. Σε τοπικό και περιφερειακό επίπεδο παρακολουθείς πολύ πιο αποτελεσματικά το κύκλωμα εμπορίας και διακίνησης αγροτικών προϊόντων, μέσα από το ηλεκτρονικό τιμολόγιο και μέσα από το ολοκληρωμένο σύστημα διακίνησης ενισχύσεων που μπορεί να παρακολουθεί και διακίνηση αγαθών και εφοδίων και όχι μόνο ενισχύσεις. 
Το ηλεκτρονικό γενικό εμπορικό μητρώο εύκολα μας επιτρέπει να έχουμε μητρώο εμπόρων αγροτικών προϊόντων. Βεβαίως, έτσι η αγροτική παραγωγή και ο παραγωγός συνδέονται με το αγροτικό κίνημα και με την αγωνία της νοικοκυράς για το καλάθι της, δηλαδή, με το πρόβλημα των τιμών στο σούπερ μάρκετ, στο ράφι. 
Όλα αυτά προϋποθέτουν ότι ο αγροτικός κόσμος με τις συλλογικές του εκφράσεις, όπως και όλες οι άλλες παραγωγικές δυνάμεις της χώρας, θα μετάσχει -αυτή η πρόσκλησή μας- σε μια μεγάλη, εθνική, παραγωγική, αναπτυξιακή συμφωνία που θα έχει αντικείμενο, υπόσταση και ισχύ. Γιατί μόνο έτσι όλη η κοινωνία, όλοι οι Έλληνες και οι Ελληνίδες θα βγάλουμε τη χώρα ξανά στην επιφάνεια, στο ξέφωτο. 
Θα κάνουμε τη χώρα ισότιμη και αυτοδύναμη. Θα δώσουμε πίσω στον ελληνικό λαό και ιδίως στη νέα γενιά αυτό που του στέρησε η κρίση. Αυτό είναι στόχος εθνικός, στόχος εφικτός.
Ευχαριστώ.
(Χειροκροτήματα από τη πτέρυγα του ΠΑΣΟΚ και της Νέας Δημοκρατίας)","ΕΥΑΓΓΕΛΟΣ ΒΕΝΙΖΕΛΟΣ",58
"81893","  Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα πέντε μαθητές και μαθήτριες και τρεις εκπαιδευτικοί συνοδοί τους από το Γενικό Λύκειο Αξιού Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος της Κοινοβουλευτικής Ομάδας των Ανεξάρτητων Ελλήνων, κ. Παναγιώτης Καμμένος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81894"," Περίμενα να καλωσορίσω τον Πρωθυπουργό στη Βουλή για τρίτη φορά μετά την εκλογή του, αλλά δεν είχα πάλι αυτή την τύχη. Φαίνεται ότι το Κοινοβούλιο δεν αποτελεί το χώρο διαλόγου. Το χώρο διαλόγου, πλέον, αποτελούν τα σαλόνια της τρόικας, τα κόκκινα χαλιά της κ. Μέρκελ και οι επίτροποι των Υπουργείων οι οποίοι συνεδριάζουν και δίνουν εντολές στην Κυβέρνηση.
Περίμενε, όμως, και ο ελληνικός λαός να ακούσει. Περίμεναν να ακούσουν οι αγρότες. Να ακούσουν τον Πρωθυπουργό της χώρας να τους μιλάει για τη νέα ΚΑΠ. Περίμεναν οι ψαράδες στο Αιγαίο να ακούσουν τι γίνεται με τον κόκκινο τόνο. Περίμεναν οι συνταξιούχοι του ΟΓΑ να ακούσουν τι συμβαίνει με τις συντάξεις τους. Περίμεναν εκείνοι, οι οποίοι πρέπει να πληρώσουν ένα στρέμμα γης για να κινήσουν το τρακτέρ τους για τρεις μέρες στον κάμπο. Περίμεναν οι υπάλληλοι της Ελληνικής Βιομηχανίας Ζάχαρης, οι αγρότες που παράγουν τεύτλα. Περίμεναν οι υπάλληλοι της Δωδώνης. Περίμεναν εκείνοι οι οποίοι πίστεψαν στις επενδύσεις στα φωτοβολταϊκά να ακούσουν σήμερα την Κυβέρνηση. 
Αντ’ αυτού, ακούσαμε τον Πρωθυπουργό να κάνει μία ιστορική αναφορά και το σωματοφύλακα της Κυβέρνησης και συμμετέχοντα σε αυτήν, τον κ. Βενιζέλο,  να κάνει μία επίδειξη γνώσεων, σχετικά με το οργανόγραμμα της « ","ΠΑΝΑΓΙΩΤΗΣ ΚΑΜΜΕΝΟΣ",181
"81895"," Ο Πρόεδρος της Κοινοβουλευτικής Ομάδας του Λαϊκού Συνδέσμου Χρυσή Αυγή, κ. Νικόλαος Μιχαλολιάκος έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81896"," Κύριε Πρόεδρε, κυρίες και κύριοι Βουλευτές, άχαρος, πράγματι, ο ρόλος του Πρωθυπουργού –του οποίου την ομιλία παρακολούθησα- να δικαιολογήσει τα αδικαιολόγητα μετά από τρία χρόνια μνημονίου. Σε δύο μήνες, συμπληρώνονται ακριβώς τρία χρόνια από τότε που ο Γεώργιος Παπανδρέου από το Καστελλόριζο -το οποίο σήμερα οι Τούρκοι θεωρούν δικό τους- μας είπε ότι με το περίφημο μνημόνιο θα σώσει την πατρίδα. 
Τρία ολόκληρα χρόνια πέρασαν και αυτήν τη στιγμή έχει φορολογικά εξοντωθεί ο ελληνικός λαός. Ο μέσος Έλληνας έχει στεγνώσει. Δεν μπορείτε να του πάρετε άλλα χρήματα. Και μέσα σε αυτά τα πλαίσια, βέβαια, έρχεται και το μέγα ζήτημα, το αγροτικό, το οποίο όμως -για να είμεθα ειλικρινείς- δεν αφορά μόνο το μνημόνιο. Αφορά και τα τριάντα δύο χρόνια της παρουσίας της χώρας μας στην Ευρωπαϊκή Ένωση και τα δώδεκα χρόνια της παρουσίας της χώρας μας στην Ευρωζώνη. 
Είναι τραγικό. Το 1981, η Ελλάδα ήταν, πράγματι, μία παραγωγική χώρα, κυρίως γεωργική και κτηνοτροφική. Συμφωνήσαμε τότε την ένταξη στην Ευρωπαϊκή Ένωση, συμφωνώντας να πάψει να είναι παραγωγική, γεωργική και κτηνοτροφική. 
Σας θυμίζω ότι στις εκλογές του 1990, υπήρχε στην προεκλογική περίοδο ένας έντονος πολιτικός διάλογος μεταξύ των τότε διεκδικητών υποψηφίων Πρωθυπουργών Κωνσταντίνου Μητσοτάκη και Ανδρέα Παπανδρέου για τις πρόωρες αγροτικές συντάξεις. Βγήκε τότε ο Ανδρέας Παπανδρέου και είπε «μα τις είχαμε συμφωνήσει από το 1981». Ναι, από το 1981 είχαμε συμφωνήσει να δίνουμε λεφτά στους αγρότες, να μειώνουμε την αγροτική μας παραγωγή και να γίνουμε χώρα παροχής υπηρεσιών. 
Στην ομιλία του ο κύριος Πρωθυπουργός, είπε για το λόγο που παίζει η γεωργία. Αν υπάρχει σήμερα ανθρώπινο γένος, στον πληθυσμό που υπάρχει, οφείλεται ακριβώς στη γεωργική επανάσταση. Προηγουμένως οι άνθρωποι, όπως μας λένε όλοι οι ανθρωπολόγοι, ήταν τροφοσυλλέκτες-κυνηγοί, με περιορισμένους πληθυσμούς σε μικρές κοινότητες. Η γεωργία ήταν μία πραγματική επανάσταση, όπως μία πραγματική επανάσταση στη συνέχεια ήταν και η βιομηχανική επανάσταση. 
Στο σημείο αυτό, αξίζει τον κόπο -για να μη μιλάμε μόνο για τα σημερινά και εφήμερα- να αναφέρουμε ότι ο Γουίλ Ντιράντ, στην παγκόσμια ιστορία του πολιτισμού, λέει ότι οι Έλληνες είχαν βρει τον ατμό. Η ατμομηχανή ήταν αυτή που δημιούργησε τη βιομηχανική επανάσταση με τη συσκευή του Ήρωνος του Αλεξανδρέως και πολλά άλλα. Δεν προχώρησαν, όμως, στη βιομηχανική επανάσταση. 
Ο Γουίλ Ντιράντ το δικαιολογεί, λέγοντας ότι δεν προχώρησαν διότι είχαν άφθονους δούλους. Λάθος! Δεν προχώρησαν, γιατί ο αρχαίος ελληνικός πολιτισμός ήταν ένας πολιτισμός με υψηλά ιδεώδη, που δεν στηριζόταν στη δουλεία της οικονομίας, δεν στηριζόταν στους νόμους της προσφοράς, της ζήτησης και της οικονομίας. 
Άχαρος ο ρόλος του Πρωθυπουργού και τα όσα είπε ενδιαφέροντα. Φοβούμαι, όμως, ότι όλα αυτά περί παραμερίσματος των μεσαζόντων, περί μειώσεως του κόστους παραγωγής κ.λπ., έχουν απέναντί τους ένα τείχος, ένα τείχος που είναι η συμφωνία σας με την Ευρωπαϊκή Ένωση, ένα τείχος που λέγεται GAP, συμφωνία περί απελευθερώσεως του παγκοσμίου εμπορίου. Πώς θα τα ξεπεράσετε όλα αυτά; Είναι δυνατόν; Δεν είναι. 
Ο Θεός επεφύλαξε για τους Έλληνες να κατοικήσουν, πράγματι, στην ωραιότερη πατρίδα, τη γη που μπορεί να παράγει τα πάντα, τη γη που γέννησε το αρκαδικό ιδεώδες, την αναπόληση της αθώας ζωής του παραδείσου, τη νοσταλγία για τις αγνές αξίες της ζωής, που σαγήνευσε και ενέπνευσε ποιητές, πολιτικούς, ζωγράφους, της ζωής σύμφωνα με τη φύση, στην οποία δεν μπορεί ο άνθρωπος, όσο και αν θέλει, να της επιβληθεί. 
Από τότε μέχρι σήμερα, ο αγροτικός τομέας, ως γνωστόν, αποτελεί το βασικότερο πυλώνα κάθε οικονομίας. Είναι ο τομέας στον οποίο στηρίχθηκε η επιβίωση και η ανάπτυξη των λαών στην ιστορική τους πορεία.
Την ιδιαίτερη σημασία του θα πρέπει να τη βλέπουμε όχι μόνο οικονομικά, αλλά κυρίως εθνικά, αναλογιζόμενοι ότι πολλές φορές στο απώτερο αλλά και στο πρόσφατο παρελθόν, η επιστροφή στη γη είναι που έσωσε το έθνος μας σε όλες τις περιόδους κρίσεως. Με αυτό το μάτι πρέπει να το βλέπουμε και να στηρίζουμε το γεωργικό τομέα όχι με τα λόγια, όχι δημαγωγώντας, όχι υποσχόμενοι μικροπαροχές αλλά να τον βλέπουμε σαν την ατμομηχανή, πραγματικά, της εθνικής μας οικονομίας, εγώ θα έλεγα αυτής της ίδιας της ύπαρξης του έθνους μας. Διότι ο αγρότης, είναι ο φύσει πατριώτης, είναι αυτός που έχει να υπερασπιστεί βωμούς, εστίες, που εκεί, στον τόπο που καλλιεργεί και βγάζει το ψωμί του είναι και ο τάφος του παππού του, είναι η ιστορία του, είναι το αίμα του.
Αυτά αντίθετα με τον κοσμοπολίτη των μεγαλουπόλεων, που είναι η απρόσωπη μάζα, που είναι εύκολο να λεηλατηθεί η ψυχή του και ο νους του από διάφορες καινοφανείς θεωρίες. Παράδειγμα μέγα από την ιστορία είναι η αρχαία Ρώμη, ο αγρότης-πολεμιστής. Τότε ήταν αυτοκρατορία η Ρώμη. Όταν έπαψε πλέον το Λάτιο να είναι μια περιοχή με κλήρους αγροτών-πολεμιστών, παρήκμασε, τελείωσε. Έγινε η παγκοσμιοποίηση της εποχής με το διάταγμα του Καρακάλλα, αυτό που γίνεται τώρα με τα μνημόνια.
Είναι γεγονός ότι η Βιομηχανική Επανάσταση προσέφερε πολλά αλλά δεν κράτησε για πολύ. Έπεσε στα νύχια του λεγόμενου χρηματοπιστωτικού συστήματος, του άυλου χρήματος, αυτού που εξουσιάζει σήμερα και την πατρίδα μας μέσω του μνημονίου, που είναι ένα παράσιτο που φεύγει από χώρα σε χώρα και λεηλατεί τους λαούς.
Η Αμερική σήμερα βιομηχανικά πεθαίνει, αν δεν το ξέρετε. Στο Ντιτρόιτ έχουν κλείσει τα μισά εργοστάσια. Ποια; Η Αμερική! Και στην Ευρώπη το ίδιο θα γίνει. Αυτοί που κρατούν στα χέρια τους το άυλο χρήμα πήγαν αλλού, πήγαν στην Κίνα, πήγαν στην Ασία, πήγαν στην Αφρική, πήγαν στην Ινδία και κερδίζουν και πάλι. Αυτός είναι ο σκοπός τους.
Στο σημείο αυτό, μιλώντας για την τραγική κατάσταση στην οποία βρίσκεται και ο Έλληνας αγρότης, όπως και ολόκληρος ο ελληνικός λαός, πρέπει να επισημάνουμε τις διαχρονικές ευθύνες του πολιτικού μας συστήματος, αυτού που κυβέρνησε τη χώρα μας τα τελευταία τριάντα δύο χρόνια, από τη Μεταπολίτευση, θα έλεγα και μετά, κυρίως, όμως του πολιτικού συστήματος αυτών των κυβερνήσεων που διαχειρίστηκαν δισεκατομμύρια κονδύλια, προκειμένου να αναδιατάξουν, αν θέλετε, την ελληνική οικονομία.
Φθάσαμε στο σχιζοφρενικό σημείο να πληρώνουν βαρκάρηδες, αλιείς με επαγγελματικά καΐκια, να τα κόβουν, να τα καταστρέφουν, για να κάθονται. Και αυτό ήταν εθνική οικονομία, αυτό ήταν εθνική παραγωγή! Την ίδια ώρα, οι Ιταλοί αλώνιζαν το Ιόνιο και το Αιγαίο και κατέστρεφαν τις θάλασσές μας. Φθάσαμε στο σημείο να πληρώνουμε γεωργούς να κόβουν δένδρα, λες και ήμασταν στην εποχή του Ιμπραήμ. Ένας νέος Ιμπραήμ ήταν για τη γεωργική μας παραγωγή αυτή η περίφημη πολιτική των επιδοτήσεων.
Εσείς εδώ, που βρίσκεστε στην Εθνική Αντιπροσωπεία και εκπροσωπείτε τα κόμματα που κυβέρνησαν όλα αυτά τα χρόνια, θα πρέπει να κάνετε, πρώτα απ’ όλα, την αυτοκριτική σας και να απολογηθείτε για τον τρόπο που διαχειριστήκατε τον κρίσιμο αυτόν τομέα. Δεν υπήρξε τίποτα παραπάνω για σας από εκλογική πελατεία, την οποία χρησιμοποιούσατε ευκαιριακά. Ψηφοφόροι ήταν για σας οι αγρότες και όχι η ραχοκοκαλιά του έθνους. Ποτέ δεν ασχοληθήκατε σοβαρά και μάλιστα, με τα τόσα «πακέτα» που πήρατε από την Ευρωπαϊκή Ένωση, για να εκσυγχρονίσετε και να δημιουργήσετε τις νέες υποδομές που θα αναπτύξουν και θα απογειώσουν την ελληνική γεωργία.
Νομίζατε πως οι κουτόφραγκοι μας έδιναν τα λεφτά για να τα τρώμε. Δεν γνωρίζατε ότι σκάβαμε το λάκκο της Ελλάδος με αυτόν τον τρόπο. Μειώναμε τους Έλληνες αγρότες προς όφελος των Γάλλων και των Γερμανών αγροτών και κτηνοτρόφων, παρομοίως. Δεν είναι δυνατόν η χώρα μας, με τέτοιο μοναδικό ίσως κλίμα, να κάνει αθρόες εισαγωγές κηπευτικών -αν είναι δυνατόν!- από την Ολλανδία, το Βέλγιο και χώρες οι οποίες κλιματικά είναι πολύ λιγότερο ευνοημένες από εμάς. Είναι παράδοξο αυτό το πράγμα!
Μήπως συμβαίνει κάτι άλλο; Μήπως αυτοί οι έντιμοι Ευρωπαίοι που σήμερα μας εγκαλούν και μας πίνουν το αίμα με τα τοκοχρεολύσια -600 εκατομμύρια ευρώ έβγαλε η Ευρωπαϊκή Κεντρική Τράπεζα τον περασμένο χρόνο από τόκους από την Ελλάδα- μήπως όλοι αυτοί, μας φέρνουν αυτά τα προϊόντα τα οποία είναι δήθεν από τη Γαλλία, δήθεν από τη Δανία, δήθεν από την Ολλανδία και είναι από τρίτες χώρες που πειρατικά τα παίρνουν και εισάγονται εδώ εσωευρωπαϊκά; Αυτό το εξέτασε ποτέ κανείς;
Θέλω να εκφράσω την εξής απορία. Πώς είναι δυνατόν σε αλυσίδες πολυκαταστημάτων, οι οποίες -τι σύμπτωση!- ανήκουν όλες σε πολυεθνικές, να βρίσκεις τα ίδια προϊόντα φθηνότερα στη Γαλλία απ’ ό,τι στην Ελλάδα; Πώς συμβαίνει αυτό το πράγμα; Τι είναι; Θαύμα; Μήπως τα ενταύθα υποκαταστήματά τους, αγοράζουν από τη Γαλλία σε τιμή λιανικής, ανώτερη της λιανικής της Γαλλίας και πωλούν εδώ ακριβότερα; Και τι κάνει το κράτος γι’ αυτό το πράγμα; Τίποτα, βεβαίως.
Μήπως ακούσατε κάποιες ιστορίες για κάποια καράβια που ξεκινούν από την Κορέα με χοιρίδια, φθάνουν ως χοιρινά μεγάλα στη Γαλλία, τρεφόμενα στη διάρκεια του πλου και μετά πωλούνται ως γαλλικά, χωρίς δασμούς στην Ελλάδα και έτσι έχουν καταστραφεί όλες οι ελληνικές κτηνοτροφικές μονάδες; Μήπως ακούσατε κάποιες ιστορίες για βοοειδή τα οποία φορτώνονται από την Αφρική, πηγαίνουν σε άλλες χώρες και έρχονται πάλι στην Ελλάδα ως ευρωπαϊκά;
Δεν είναι δυνατόν, λοιπόν, να μην έχουμε μετατρέψει επίσης αυτήν την πλούσια ηλιοφάνεια που έχουμε και που μας χάρισε ο Θεός σε συγκριτικό πλεονέκτημα του ανταγωνιστικού κόστους για τα προϊόντα μας. Δεν είναι δυνατόν να υστερούμε με τέτοιο κλίμα που έχουμε, ακόμα και στην ποιότητα και στην εμφάνιση των προϊόντων μας. Δεν είναι δυνατόν, να μην έχουμε υλοποιήσει ακόμα και μέχρι σήμερα την πώληση των αγροτικών προϊόντων μας μέσα από οργανωμένες αγορές -μίλησε για οργανωμένες αγορές ο Πρωθυπουργός στην εισήγησή του- και να επιτρέπουμε την ανεξέλεγκτη διακίνησή τους από αδίστακτους εμπόρους που βαπτίζουν και πωλούν ως ελληνικά αμφιβόλου προελεύσεως και ανεξέλεγκτα υγειονομικά προϊόντα αλλά και ευκαιριακούς εμποράκους που ρίχνουν κάθε τόσο «κανόνι». Δεν είναι δυνατόν, από το χωράφι μέχρι το ράφι του σούπερ μάρκετ, να πενταπλασιάζεται η τιμή ενός προϊόντος και το κράτος -εν ονόματι μιας δήθεν ελεύθερης οικονομίας, που στην πραγματικότητα δεν είναι ελεύθερη, είναι ασύδοτη και είναι γκανγκστερική- να επιτρέπει να γίνεται αυτό το πράγμα.
Κύριε Πρόεδρε, κυρίες και κύριοι Βουλευτές, δεν μπορεί να παραμένουμε θεατές στο όργιο της ανεξέλεγκτης διακίνησης των προϊόντων, τα οποία φθάνουν στην αγορά σε τιμές πολλαπλάσιες. Δεν είναι δυνατόν! Τόσο δύσκολο είναι να ελεγχθούν τα κυκλώματα, οι μεσάζοντες, οι περίφημοι μεσάζοντες; Όταν στη Χαλάστρα της Θεσσαλονίκης, που είχα συναντήσει προσωπικά αγρότες, δεν μπορούσαν να πουλήσουν το ρύζι ούτε με 20 λεπτά, αυτό έφθανε στο σούπερ μάρκετ στο 1 ευρώ και στο 1,5. Πώς γίνεται αυτό το πράγμα;
Δεν είναι, κύριοι, λοιπόν, μόνο οι επιδοτήσεις, τις οποίες συνεχώς προβάλλετε, αυτές που θα στηρίξουν το αγροτικό εισόδημα και με τις οποίες εδώ και χρόνια σχεδόν αποκλειστικά ασχολείται το Υπουργείο Γεωργίας. Το Υπουργείο Γεωργίας, είναι ένα Υπουργείο αγροτικών επιδομάτων και τίποτα άλλο.
Οι επιδοτήσεις αυτές, οι οποίες είναι και συνεχώς μειούμενες, κάποια στιγμή θα σταματήσουν να χορηγούνται. Μόνο η αυτοδύναμη ανάπτυξη της ελληνικής γεωργίας θα της δώσει προοπτική και μέλλον και όχι τα όποια δεκανίκια μάς παρέχονται από τους Ευρωπαίους εταίρους μας, με αντάλλαγμα την υποθήκευση του μέλλοντος της χώρας μας. Αυτό έκαναν τριάντα δύο ολόκληρα χρόνια. Όπως λέει ο λαός, τσάμπα είναι μόνο το τυρί στη φάκα. Και τυρί στη φάκα, ήρθαν όλες αυτές οι επιδοτήσεις και όλα όσα έγιναν εις βάρος των Ελλήνων αγροτών.
Βεβαίως, θα μου πείτε το εξής. Πώς θα τα κάνουμε αυτά με τις συμφωνίες που έχουμε υπογράψει; Ιδού δόξης στάδιον λαμπρόν. «Δεν έχουμε, κύριοι, να σας πληρώσουμε. Αλλάξτε τις συμφωνίες, δώστε μας τη δυνατότητα να παράγουμε και έτσι θα σας ξεπληρώσουμε».
Είναι μία ευκαιρία κι αυτή η κρίση. Όμως, δεν άκουσα να τίθεται αυτό το θέμα ούτε κατά διάνοια. Αφήσαμε όλα αυτά τα χρόνια, να πάνε χαμένα τα λεγόμενα «ευρωπαϊκά πακέτα» που θα μπορούσαν να εκσυγχρονίσουν τις υποδομές της ελληνικής γεωργίας. 
Στο σημείο αυτό –νομίζω πως είναι και η αφορμή της σημερινής συζητήσεως- έχουμε από τη μία πλευρά τους γεωργούς μας, που δικαίως διαμαρτύρονται. Δεν διαμαρτύρονται τώρα αλλά κάθε χρόνο διαμαρτύρονται εδώ και πάρα πολλά χρόνια. Το σημείο, μάλιστα, που προβάλλει η Κυβέρνηση –το είπε και ο Πρωθυπουργός στην ομιλία του- είναι η περίφημη έγκαιρη επιστροφή του φόρου πετρελαίου, την οποία πανηγυρικά εξήγγειλε.
Ξέρετε –για να ακούσει ο κόσμος- πόση είναι η επιστροφή φόρου πετρελαίου, για την οποία τόσος ντόρος γίνεται από μία γεωργική εκμετάλλευση διακοσίων στρεμμάτων; Είναι το πολύ 1.000 ευρώ, δηλαδή 5 ευρώ το στρέμμα. Πιστεύετε ότι ένας άνθρωπος, ένας επιχειρηματίας που έχει διακόσια στρέμματα και κάνει μία καλλιέργεια, θα λύσει το πρόβλημά του μ’ αυτό το πενιχρό ποσό; Αυτό δεν είναι λύση αλλά κατάφωρος εμπαιγμός. 
Το Υπουργείο Γεωργίας, έχει πλέον καταντήσει –έχει εξελιχθεί, αν θέλετε, είναι λάθος η λέξη «καταντήσει»- σε Υπουργείο διεκπεραιώσεως των ευρωπαϊκών επιδοτήσεων και τίποτε άλλο και οι υπάλληλοί του γραφειοκράτες και αποξενωμένοι εντελώς από την ανάπτυξη και την αναδιάρθρωση του αγροτικού τομέα. Πού είναι οι γεωργικές εφαρμογές, που αποτελούσαν το κύριο και επιτυχημένο εργαλείο για την ανασυγκρότηση του κατεστραμμένου από την Κατοχή- αλλά κυρίως από την αλληλοσφαγή- αγροτικού τομέα; Τίποτα δεν έγινε. 
Ήρθε το σχέδιο Μάρσαλ. Τι έκανε τότε το αστικό κράτος του κέντρου και της Δεξιάς, το ψυχροπολεμικό κράτος εκείνης της περιόδου; Έφερε τους Έλληνες από τα χωριά και τους έκανε θυρωρούς, λαχειοπώλες και τους έστρεψε και σε άλλα παρασιτικά επαγγέλματα. Τους απομάκρυνε από την παραγωγή. Αντί με κάθε τρόπο να επιδοτήσει και να δώσει χρήματα για να μείνουν στη γη τους και να συνεχιστεί η εθνική παραγωγή, τους έφερε στην τερατούπολη, εδώ, στην Αθήνα.
Ποιος μπορεί να είναι τώρα ο συμβουλευτικός ρόλος και ο σχεδιασμός του Υπουργείου, όταν οι γεωτεχνικοί του, με τον «Καποδίστρια» και τον «Καλλικράτη» έχουν αποκοπεί πλήρως από την πραγματικότητα; Ακούγεται σαν κακόγουστο αστείο και αποτελεί καινοφανή εμπαιγμό των ανέργων που δυστυχούν, αυτό που επιχειρείται σήμερα από τις ανακοινώσεις της Κυβερνήσεως, για επιστροφή στη γεωργία με τις δήθεν ευκαιρίες από τις νέες καλλιέργειες.
Κύριε Πρόεδρε, κυρίες και κύριοι Βουλευτές, ο αγροτικός τομέας, πάντα λειτουργούσε ανασχετικά στην ανεργία της χώρας μας με την ανέξοδη για το κράτος απασχόληση που πρόσφερε εργασία σε χιλιάδες παιδιά της υπαίθρου. Αν τώρα δεν προσέξουμε και δεν βιαστούμε, σύντομα αντί να απορροφήσει την ανεργία, θα συμβάλει κι αυτός ραγδαία στην αύξησή της. 
Θα πρέπει στο σημείο αυτό, να ανακληθούν όλες οι άδειες παραμονής των αλλοδαπών, οι οποίοι ασχολούνται ανασφάλιστοι και παράνομοι στη γεωργία. Ο Πρωθυπουργός, ο κ. Σαμαράς –μια και είναι και επίκαιρη η κινηματογραφική ταινία «Αβραάμ Λίνκολν»- μπορεί να γίνει ο Αβραάμ Λίνκολν της Ελλάδας. Το ανάστημα το διαθέτει. Το μούσι δεν το διαθέτει βεβαίως αλλά θα μπορούσε να απαλλάξει την ελληνική κοινωνία από τη δουλεία, από τα 10 ευρώ μεροκάματο που υπάρχουν από τον Έβρο μέχρι την Κρήτη. Για μας λέτε ότι είμαστε ρατσιστές. Εμείς δεν είμαστε ρατσιστές. Δεν θέλουμε αυτοί οι άνθρωποι να δουλεύουν σαν δούλοι. Αυτήν τη δουλεία με την παράνομη εργασία των λαθρομεταναστών στα χωράφια, πώς την επιτρέπετε όλοι εσείς οι αντιρατσιστές, οι δημοκράτες, οι ευαίσθητοι για τα ανθρώπινα δικαιώματα; Πώς ανέχεστε να ζουν σε τρώγλες μέσα σε ανθυγιεινές συνθήκες και να παίρνουν 10 ευρώ μεροκάματο συνάνθρωποί σας; 
Τι έχετε κάνει, λοιπόν και τι προτίθεστε να κάνετε για όλα αυτά; Τι έχετε να πείτε για το θέμα του ελαιολάδου που είναι γνωστό; Κατάγομαι από τη Λακωνία. Είναι γνωστό ότι οι Ιταλοί έμποροι περνούν από τα ελαιοτριβεία και παίρνουν το λάδι με 1,80 ευρώ ή 2 ευρώ –άντε 2,20 ευρώ στην καλύτερη περίπτωση- το οποίο μετά πωλείται στα ράφια στα ελληνικά σούπερ μάρκετ, το ίδιο το ελληνικό λάδι, με 6 ευρώ και 7 ευρώ ή 5 ευρώ στην καλύτερη περίπτωση. 
Τι έχετε κάνει και τι προτίθεστε να κάνετε, για να σταματήσετε την ασυδοσία του εμπορίου των αγροτικών προϊόντων; Ποιος είναι ο προγραμματισμός σας για την κατεύθυνση της αυτάρκειας των γεωργικών προϊόντων, για να λύσουμε το επισιτιστικό πρόβλημα που μας απειλεί;
Θα ήθελα να πω κι άλλα αλλά θα αρκεστώ στο να θέσω την εξής λογική απορία. Πώς είναι δυνατόν ένα ελληνικό προϊόν, ελληνικής εταιρίας, να πωλείται στο 1/2 της τιμής του σε σούπερ μάρκετ στη Βουλγαρία και στην Ελλάδα να έχει διπλάσια τιμή; Αυτό σκεφτείτε το και δώστε μου μόνο την απάντησή σας.
Θα μπορούσαμε να μιλήσουμε, βεβαίως, για την επιδότηση στην εθνική παραγωγή που δεν υπάρχει, στον εθνικό προστατευτισμό που δεν υπάρχει. Αν δεν σπάσεις αυγά, δεν γίνεται ομελέτα. Πρέπει να κοντραριστούμε και με την Ευρωπαϊκή Ένωση και με τον κόσμο ολόκληρο, αν είναι να σώσουμε τον Έλληνα αγρότη.
Και στο σημείο αυτό, τελειώνοντας θα σας θυμίσω τα λόγια του Ίωνος Δραγούμη που είχε πει ότι αν τρέξουμε να σώσουμε τη Μακεδονία, δεν θα σώσουμε εμείς τη Μακεδονία αλλά η Μακεδονία θα σώσει εμάς. Κατ’ ανάλογο τρόπο, αν τρέξουμε να σώσουμε σήμερα τους αγρότες, δεν θα σώσουμε εμείς τους αγρότες αλλά οι αγρότες θα σώσουν την Ελλάδα. 
Η Χρυσή Αυγή, προτείνει επιστροφή στην εθνική παραγωγή έναντι οποιουδήποτε τιμήματος.
Σας ευχαριστώ.
(Χειροκροτήματα από την πτέρυγα της Χρυσής Αυγής)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"81897"," Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81898"," Κυρίες και κύριοι συνάδελφοι, ο αγροτικός κόσμος της χώρας βιώνει και αυτός την πεντάχρονη ύφεση, βιώνει τη δύσκολη κατάσταση της χώρας μας. Η μείωση του εισοδήματος των αγροτών οφείλεται στην ταυτόχρονη επίδραση δύο παραγόντων. Ο πρώτος είναι η μεγάλη άνοδος του κόστους παραγωγής που αυξήθηκε κατά 18% τα τελευταία τρία χρόνια, κυρίως λόγω της αύξησης των τιμών της ενέργειας και των λιπασμάτων. Ο δεύτερος είναι η τιμή παραγωγού που ορίζεται χαμηλά, την ίδια στιγμή βεβαίως που η τιμή για τον καταναλωτή είναι πολύ μεγαλύτερη. Είναι μία διαφορά που δεν δικαιολογείται από ένα εύλογο κέρδος. Οι αγρότες πωλούν τα προϊόντα φθηνά και οι καταναλωτές τα πληρώνουν πανάκριβα. 
Αυτή η κατάσταση, προφανώς, δεν είναι άσχετη με τη δράση των μεσαζόντων στη διαδικασία διακίνησης των αγροτικών προϊόντων. Ταυτοχρόνως, το νέο περιβάλλον της κρίσης μείωσε κατακόρυφα τη χρηματοδότηση των τραπεζών προς τη γεωργία. Βρισκόμαστε σε μία κατάσταση που αρκετοί αγρότες δεν μπορούν να ξεκινήσουν την παραγωγή τους. 
Στο πλαίσιο αυτό πρέπει να κρίνεται και το ζήτημα των αντιδράσεων του αγροτικού κόσμου. Οι κινητοποιήσεις γίνονται στο έδαφος πραγματικών προβλημάτων. Όμως, όλοι γνωρίζουμε ότι η περίοδος που διανύουμε είναι ειδική. Η δημοσιονομική στενότητα δημιουργεί περιορισμούς που βεβαίως πρέπει να ξεπεράσουμε, αλλά αυτό μπορεί να γίνει με σταδιακές αλλαγές που θα επαναθεμελιώσουν την αγροτική παραγωγή και θα δημιουργήσουν νέα εισοδήματα.
Κυρίες και κύριοι συνάδελφοι, οι πρόσφατες αποφάσεις της Κυβέρνησης επεχείρησαν να αντιμετωπίσουν τα οξυμένα προβλήματα και τα αιτήματα των αγροτών στο πλαίσιο των δημοσιονομικών δυνατοτήτων της χώρας. Εμείς, η Δημοκρατική Αριστερά, υποστηρίζουμε ότι πρέπει να υπάρξουν στο πρόγραμμα προσαρμογής της χώρας τροποποιήσεις μέτρων που δεν αποδίδουν και συμπληρώσεις με νέα μέτρα, με σκοπό να ενισχυθεί η πραγματική οικονομία και να λειτουργήσουν αναπτυξιακές διαδικασίες.
Το ίδιο λέμε και για τα αγροτικά ζητήματα. Πρέπει να υποστηριχθούν οι αγρότες με τρόπο που θα οδηγήσει στην ανάπτυξη της αγροτικής οικονομίας και στη βελτίωση του εισοδήματος των αγροτών. Όχι μόνο πρέπει να μείνουν οι αγρότες στην αγροτική παραγωγή, αλλά σε αυτήν πρέπει να ενταχθούν και άλλοι. 
Μας βρίσκει αντίθετους η πολιτική που περιγράφει ένα πλήρες αδιέξοδο και ένα καταστροφικό μέλλον. Ναι, υπάρχουν προβλήματα, αλλά η πολιτική δεν μπορεί να οικοδομείται στην εκμετάλλευσή τους προς ίδιον κομματικό όφελος. Όχι, δεν θα φύγει ο κόσμος από τα χωράφια ούτε θα πάει στο εξωτερικό. Θα αλλάξουμε τις συνθήκες και θα οδηγήσουμε τη χώρα στη σταθεροποίηση, στην ανάπτυξη και στη διάχυση των ωφελειών από αυτή. Έτσι αντιμετωπίζουμε εμείς τα αιτήματα των αγροτών και όχι με ψηφοθηρική λογική. Δεν «χαϊδεύουμε αυτιά» και δεν πιστεύουμε ότι μπορούν να υπάρξουν βιώσιμα εισοδήματα με τη διατήρηση παθογόνων καταστάσεων του παρελθόντος. 
Κυρίες και κύριοι συνάδελφοι, πιστεύουμε ότι πρέπει να εξαντληθούν όλα τα περιθώρια για ρυθμίσεις που θα μειώνουν το κόστος παραγωγής και θα βελτιώνουν την ανταγωνιστικότητα της ελληνικής αγροτικής οικονομίας. Τέτοια μέτρα είναι η θέσπιση αγροτικού πετρελαίου κίνησης με βάση αντικειμενικά κριτήρια, όπως είναι οι στρεμματικές ανάγκες και το είδος της καλλιέργειας, και η μείωση της τιμής του ηλεκτρικού ρεύματος με την καθιέρωση ειδικού αγροτικού τιμολογίου. Σε κάθε περίπτωση, το νυχτερινό τιμολόγιο πρέπει να ισχύει τουλάχιστον για δώδεκα ώρες. Άλλο τέτοιο μέτρο είναι η εντός συγκεκριμένου χρονικού διαστήματος με συγκεκριμένο επίσης χρονοδιάγραμμα μείωση του ΦΠΑ σε χαμηλά κλιμάκια για τα αγροτικά εφόδια, όπως είναι οι σπόροι, τα λιπάσματα, τα φυτοφάρμακα και οι ζωοτροφές. 
Σε σχέση δε με τα φυτοπροστατευτικά προϊόντα και τα αγροεφόδια, πρέπει να ιδρυθεί παρατηρητήριο τιμών, το οποίο θα παρακολουθεί τις τιμές και με αγορανομικές διατάξεις θα τις καθορίζει στο μέσο όρο των τριών χαμηλότερων τιμών της νότιας ζώνης της Ευρωπαϊκής Ένωσης. 
Πολύ σημαντικό είναι και το ζήτημα της συνταξιοδότησης των αγροτών. Οι γεννηθέντες τα έτη 1948 και 1949, που μόλις είχαν ενταχθεί στο μέτρο της πρόωρης συνταξιοδότησης, είναι πραγματικά εγκλωβισμένοι, κυρίες και κύριοι συνάδελφοι, καθώς έχουν δώσει τα χωράφια τους στο πλαίσιο του μέτρου της πρόωρης συνταξιοδότησης και τώρα πρέπει να περιμένουν άλλα δύο έτη έως τα εξήντα επτά. Γι’ αυτούς τους αγρότες πρέπει να διεκδικήσουμε άμεσα τη λύση του προβλήματος, η οποία θεωρούμε ότι είναι εφικτή. 
Παρόμοια ρύθμιση πρέπει να υπάρξει και για τους αλιείς. Επιπροσθέτως, οι αγρότες εφόσον έχουν συμπληρώσει σαράντα χρόνια ασφάλισης, θα πρέπει να έχουν τη δυνατότητα συνταξιοδότησης στο εξηκοστό δεύτερο έτος της ηλικίας τους. Η αγροτική δουλειά και ο αγροτικός κάματος δεν επιτρέπει δουλειά επάνω από ορισμένη ηλικία, δεν επιτρέπει τη δουλειά πάνω από τα εξήντα πέντε. 
Κρίσιμο ζήτημα για το εισόδημα των αγροτών, αλλά και για την προστασία του καταναλωτή είναι η εξυγιαντική παρέμβαση στο κύκλωμα εμπορίας και διακίνησης των προϊόντων. Η διατήρηση λογιστικών βιβλίων εσόδων-εξόδων θα βοηθήσει σημαντικά στην εξυγίανση του εμπορίου και θα προστατεύσει τον ίδιο τον αγρότη από παράνομες και αθέμιτες διαδικασίες της εμπορίας. Το υπό κατάρτιση Μητρώο Εμπόρων Αγροτικών Προϊόντων πρέπει, κυρίες και κύριοι συνάδελφοι, να τεθεί άμεσα σε λειτουργία. Συνιστά χρήσιμο εργαλείο για την προστασία των αγροτών από τις κακές, από τις επιζήμιες εμπορικές πρακτικές. 
Η ελληνική ύπαιθρος μπορεί και πρέπει να στηρίξει παραγωγικά έναν ποιοτικό και ανταγωνιστικό αγροδιατροφικό τομέα. Αυτό απαιτεί την εξυγίανση των εγχώριων αγορών και την ανάκτηση από την πλευρά του κράτους του ρυθμιστικού του ρόλου στην ισορροπία ισχύος μεταξύ αγροτών, εμπορίου και βιομηχανίας. 
Αποτελεί ιδιαίτερο πρόβλημα η ορθή λειτουργία των κανόνων του ανταγωνισμού και η πάταξη της κάθε είδους κερδοσκοπίας που λειτουργεί είτε στο χώρο της προμήθειας των αγροτικών εφοδίων είτε στο χώρο της εμπορίας των αγροτικών προϊόντων. Το θεσμικό πλαίσιο που υπάρχει πρέπει και να εφαρμοσθεί, αλλά και να καλυφθούν τα νομικά κενά του. Το κράτος θα πρέπει να εγγυηθεί την εύρυθμη λειτουργία της αγοράς.
Κυρίες και κύριοι συνάδελφοι, ένας βασικός στόχος που είχαμε θέσει ήταν η διεκδίκηση του μέγιστου δυνατού προϋπολογισμού για τη νέα Κοινή Αγροτική Πολιτική. Τα αποτελέσματα της Συνόδου Κορυφής για τη νέα προγραμματική περίοδο 2014-2020 ήταν ικανοποιητικά για τον αγροτικό τομέα της χώρας μας. Το στοιχείο αυτό είναι αρκετά ενθαρρυντικό, με το δεδομένο ότι θα υπάρχει χρηματοδότηση για την προώθηση αναπτυξιακών δράσεων στην ελληνική ύπαιθρο, με στόχο την παραγωγική ανασυγκρότηση της χώρας.
Το ζήτημα της διαχείρισης των πόρων με σύνεση και με τρόπο που θα αυξάνει την ανταγωνιστικότητα και την εγχώρια προστιθέμενη αξία, πρέπει να αντιμετωπισθεί αποφασιστικά και ολοκληρωμένα. 
Χθες –κατά κυριολεξία χθες- συζητήθηκε στη Βουλή στη βάση της επίκαιρης επερώτησης της Δημοκρατικής Αριστεράς η πρότασή μας για τη λήψη έκτακτων μέτρων υποστήριξης των ανέργων και ιδιαίτερα των ομάδων υψηλού κινδύνου, όπως είναι οι άνεργοι που ζουν σε νοικοκυριά στα οποία δεν υπάρχει ενήλικας εργαζόμενος, οι μακροχρόνια άνεργοι με παρωχημένες ειδικότητες και οι άνεργοι άνω των πενήντα πέντε ετών. Επισημάναμε, λοιπόν, την ανάγκη να υπάρξει χρηματοδότηση των δράσεων υποστήριξης με αναπροσανατολισμό των πόρων του ΕΣΠΑ και με αξιοποίηση της εισφοράς κοινωνικής αλληλεγγύης. Τα μέτρα αυτά είναι άκρως απαραίτητα.
Ταυτόχρονα, όμως, πρέπει να υπάρξει προώθηση του νέου αναπτυξιακού μοντέλου της χώρας και να δημιουργηθούν δουλειές σε τομείς διεθνών εμπορεύσιμων αγαθών. Η αγροτική παραγωγή, κυρίες και κύριοι συνάδελφοι, είναι ένας τομέας που πρέπει να κρατήσει τους νέους και να προσελκύσει και άλλους στη βάση ενός ολοκληρωμένου σχεδίου, που πρέπει άμεσα να οριστικοποιηθεί από την Κυβέρνηση. Το σχέδιο αυτό πρέπει να περιλαμβάνει όλες τις παραμέτρους, όπως είναι η παροχή γης, η υποδοχή, η αρχική χρηματοδοτική στήριξη, η σύντομη και ταχύρρυθμη εκπαίδευση και η υποστήριξη κυρίως στην έναρξη της δραστηριότητας.
Στην προγραμματική μας συμφωνία γίνεται σαφής αναφορά στη δημιουργία νέων χρηματοδοτικών μέσων και στην ίδρυση Ταμείου Ενίσχυσης Αγροτών και Αγροτικών Επιχειρήσεων. Πρόσφατα ανέφερα την ανάγκη μιας προγραμματικής συμφωνίας μεταξύ Κυβέρνησης και τραπεζών. Στο πλαίσιο αυτό, είναι σε σωστή κατεύθυνση η ενεργοποίηση ειδικού ταμείου με την επωνυμία Ταμείο Αγροτικής Επιχειρηματικότητας, με το οποίο επιδιώκεται να ενισχυθεί η επιχειρηματικότητα μέσω της χορήγησης χαμηλότοκων δανείων από τις τράπεζες στους δικαιούχους των επενδυτικών μέτρων, του Προγράμματος Αγροτικής Ανάπτυξης. Οι τράπεζες πρέπει να δραστηριοποιηθούν. Πρέπει να υποχρεωθούν σε αυτή την κατεύθυνση. Στα θετικά στοιχεία συμπεριλαμβάνεται και η εξέλιξη στην αξιολόγηση και έγκριση των επενδυτικών σχεδίων βελτίωσης.
Κυρίες και κύριοι συνάδελφοι, πρόκειται για περισσότερα από επτά χιλιάδες επενδυτικά σχέδια βελτίωσης δημόσιας δαπάνης 670 εκατομμυρίων ευρώ, τα οποία μέχρι το καλοκαίρι και για περισσότερα από ένα έτη δεν είχαν καν αξιολογηθεί. Μέσα σε διάστημα μόλις πέντε μηνών έχουν αξιολογηθεί όλα, ενώ ήδη έχουν εγκριθεί περισσότερα από δύο χιλιάδες σχέδια.  
Όσον αφορά τη μετατροπή του αρνητικού ισοζυγίου εισαγωγών-εξαγωγών στον αγροτικό τομέα σε θετικό, συνεχίζει η προσπάθεια αυτή να είναι πρώτιστος στόχος. Απαιτείται όμως η λήψη συγκεκριμένων δράσεων προς την κατεύθυνση αυτή. 
Δύο σημαντικά θέματα είναι η λειτουργία συμβατικών και ηλεκτρονικών δημοπρατηρίων και η ενίσχυση της συμβολαιακής γεωργίας. Για τα θέματα αυτά οι όποιες  δράσεις σχεδιάζονται είναι αναγκαίο να επισπευσθούν άμεσα. 
Για τον εκσυγχρονισμό και την εξυγίανση των συνεταιρισμών θα πρέπει το αρμόδιο Υπουργείο να επισπεύσει τη διαδικασία των όποιων αλλαγών έχει μελετήσει και σχεδιάζει να υλοποιήσει σχετικά με το νόμο για τους συνεταιρισμούς. Στο πλαίσιο της εξυγίανσης είναι και πάλι σε σωστή κατεύθυνση και οι έλεγχοι που γίνονται στις οργανώσεις, ώστε να υπάρξει πλήρης διαφάνεια. Υποστηρίζουμε τον αναντικατάστατο ρόλο των συλλογικών οργανώσεων και της δράσης τους ως συλλογικών οικονομικών επιχειρήσεων των παραγωγών. 
Κυρίες και κύριοι συνάδελφοι, η ελληνική γεωργία μπορεί και πρέπει να διαδραματίσει το στρατηγικό ρόλο στην έξοδο της Ελλάδος από την οικονομική κρίση, αποτελώντας έναν από τους σημαντικότερους μοχλούς οικονομικής ανάπτυξης και δημιουργίας, βέβαια, νέων θέσεων εργασίας. 
Στην προσπάθεια να απαντήσουμε θετικά στα προβλήματα του αγροτικού κόσμου και της ελληνικής υπαίθρου, οφείλουμε να διαμορφώσουμε ένα πλαίσιο αρχών και πολιτικών με σαφείς στόχους και προτεραιότητες, που εμφανίζουν συνέργεια και βοηθούν τόσο στην προσαρμογή της ελληνικής γεωργίας στο περιβάλλον της νέας ΚΑΠ, όσο και στην ανασύνθεση του κοινωνικού ιστού της ελληνικής υπαίθρου. 
Στόχοι μας πρέπει να είναι: Η ανάπτυξη της υπαίθρου στη βάση ενός νέου προτύπου, το οποίο θα αναγνωρίζει τη διασύνδεση της οικονομίας και της παραγωγής με τα φυσικά οικοσυστήματα. Η στροφή σε μια γεωργία που τα προϊόντα της θα είναι ποιοτικά και η οποία θα μπορεί να υποστηρίξει και να συνδυαστεί με άλλες τοπικές αναπτυξιακές δράσεις, όπως είναι, για παράδειγμα, ο τουρισμός της υπαίθρου. Η προτυποποίηση του παραδοσιακού τρόπου παραγωγής των προϊόντων μας και η δημιουργία κινήτρων για τη στήριξη της «πράσινης» επιχειρηματικότητας, της καινοτομίας και της απασχόλησης. Η σύνδεση των επιδοτήσεων με την παραγωγή, την ποιότητα των προϊόντων και τις ορθές γεωργικές πρακτικές και την ανάπτυξη ενός περισσότερο ευέλικτου, διαφανούς και απλοποιημένου συστήματος διαχείρισης και ελέγχου για την καταβολή των ενισχύσεων. Η προώθηση της ανταγωνιστικότητας του αγροτικού τομέα με μέτρα μείωσης του κόστους παραγωγής, εξυγίανσης του εμπορίου των αγροτικών προϊόντων, προστασίας της αγροτικής γης, με σαφή καθορισμό των χρήσεών της, αναδιάρθρωσης των καλλιεργειών και της συμβολαιακής γεωργίας. Η ανάπτυξη ενός ολοκληρωμένου συστήματος εκπαίδευσης τεχνοοικονομικής  συμβουλευτικής στήριξης των αγροτών και σύνδεσης με την έρευνα. Η στήριξη της συνεταιριστικής και γενικότερα της επιχειρηματικής δραστηριότητας στον αγροτικό τομέα. 
Κυρίες και κύριοι συνάδελφοι, στην ύπαιθρο, τον κοινωνικό ιστό που συνθέτουν μικρές πόλεις και χωριά σε όλη την επικράτεια, η αγροτική δραστηριότητα ήταν  κυρίαρχη. Σήμερα, δεν αρκεί για να δώσει από μόνη της το επιθυμητό επίπεδο απασχόλησης και εισοδήματος σε όλους τους κατοίκους της. Η μετατροπή του αγροτικού τομέα σε δυναμικό μοχλό ανάπτυξης, αλλά και η δημιουργία εισοδημάτων, σε συνδυασμό και με δραστηριότητες πέρα από την αγροτική παραγωγή, θα πρέπει να είναι οι στόχοι της οικονομίας της υπαίθρου. Στις μικρές πόλεις και στα χωριά πρέπει να υπάρχει ποιότητα ζωής που θα συγκρατήσει και θα προσελκύσει ακμαίο δημογραφικά πληθυσμό. Να υποστηρίξουμε επαγγελματίες αγρότες, να ανοίξουμε προοπτική στους νέους, να εγγυηθούμε ασφάλεια και φροντίδα στις ηλικίες αγροτών που ολοκληρώνουν τον παραγωγικό τους κύκλο. 
Κυρίες και κύριοι συνάδελφοι, το τοπίο έχει αλλάξει. Το τοπίο αλλάζει! Σήμερα, τα μέτρα για την ανάπτυξη και τη στήριξη της υπαίθρου πρέπει να ξεφύγουν από το πλαίσιο και το μοντέλο του παρελθόντος. Αυτό το μοντέλο πρέπει να αλλάξει και γι’ αυτή την αλλαγή,  στηρίζοντας τον αγρότη, επιμένουμε, σταθερά και συστηματικά.
Σας ευχαριστώ. 
(Χειροκροτήματα)","ΦΩΤΗΣ ΚΟΥΒΕΛΗΣ",241
"81899"," Και εμείς ευχαριστούμε.
Η Γενική Γραμματέας και Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας, κ. Αλέκα Παπαρήγα, έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81900"," Κυρίες και κύριοι Βουλευτές, καταθέτω, για την ιστορία, τα δεκαέξι αιτήματα των περίπου τριάντα μπλοκ αγροτών που απέρριψε η Διυπουργική Επιτροπή τη Δευτέρα, κατά τη συνάντηση. 
Πρέπει να σας πω ότι βεβαίως αυτά τα δεκαέξι αιτήματα εμείς τα στηρίξαμε, τα υποστηρίζουμε, παρά το γεγονός ότι έχουμε επίγνωση πως ακόμα και αν η Κυβέρνηση έκανε παραχωρήσεις και ικανοποιούσε αυτά τα δεκαέξι ή τα δέκα ή τα δώδεκα ή τα δεκατέσσερα αιτήματα, απλώς θα μετατίθετο ο χρόνος θανάτου για ένα μεγάλο μέρος της φτωχής αγροτιάς. Αντί για τον αργό θάνατο, η Κυβέρνηση προτιμά το βίαιο θάνατο. Και το λέω αυτό γιατί δεν απαιτούμε, προκειμένου να στηρίξουμε αγώνες, να συμφωνήσουν όλοι σε όλα μαζί μας. 
(Στο σημείο αυτό η Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας κ. Αλεξάνδρα Παπαρήγα                         καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κύριε Βενιζέλο, ναι, εμείς ήμαστε στα μπλοκ της αγροτιάς. Να αναρωτηθείτε για τη σύνθεση του κόσμου, που ήταν εκεί και ανήκαν σε όλα τα κόμματα. Και δεν «κρυβόμαστε πίσω από το δάχτυλό μας». Ήμαστε και οφείλαμε να ήμαστε, γιατί δεν  περιοριζόμαστε να κάνουμε αντιπολίτευση μέσα στη Βουλή. Σκεφθείτε, όμως, ποιοι ήταν στα μπλοκ. Ήταν άνθρωποι που ψήφισαν και τη Νέα Δημοκρατία και το ΠΑΣΟΚ και όλα τα κόμματα. Και η μεγάλη πλειοψηφία -εντάξει, το ξέρουμε- ότι δεν ήταν κομμουνιστές. Για σκεφθείτε το. Και σκεφθείτε αν ήταν πολύ περισσότεροι και δεν παραπλανιόνταν είτε από υποσχέσεις είτε από το φόβο.
Από χθες έχει αρχίσει μια πολύ μεγάλη συζήτηση στα Μέσα Μαζικής Ενημέρωσης, με τη μορφή του πανικού, για το τι έγινε στις ιταλικές εκλογές και όλοι λένε: «Δραματική η κατάσταση». Άλλοι πανηγυρίζουν γιατί η πολιτική Μόντι-Μέρκελ ηττήθηκε, αλλά ταυτόχρονα ανησυχούν για το πού πήγαν οι ψήφοι. Ύστερα από τις γαλλικές εκλογές, είχαμε τις ελληνικές, πήγαμε χθες στις ιταλικές. Να δούμε και στις άλλες χώρες που γίνονται. 
Δεν ξέρω αν τα βλέπουμε εμείς σωστά -νομίζω όμως ότι δεν τα βλέπουμε λάθος- αλλά ξέρετε κάτι; Το καπιταλιστικό σύστημα -γιατί γι’ αυτό μιλάμε, για την καπιταλιστική ανάπτυξη μιλάμε- έχει ανάγκη και από τον Μόντι τον σοβαρό και την κυβέρνηση τεχνοκρατών -έχει πολύ μεγάλη ανάγκη από τον Μόντι- έχει ανάγκη από τον Μπερσάνι, έχει ανάγκη και τον Μπερλουσκόνι, έχει ανάγκη και τον Γκρίλο, έχει ανάγκη και τους ναζιστές, σαν κι αυτούς που έχουμε εμείς εδώ στην Ελλάδα, τη Χρυσή Αυγή, απ’ όλα έχει ανάγκη. 
Αν μετρήσουμε τώρα από πού έφυγαν και πού πήγαν οι ψήφοι και τα  προγράμματά τους -πάρτε και τον κ. Γκρίλο, ο οποίος λέει: «Έξω από το ευρώ», όλα αυτά τελικά μπορούν να ξαναχωνευθούν στο σύστημα από μία άλλη κυβέρνηση. Αυτό που δεν ανέχεται -να το πω καθαρά- το σύστημα και στην πορεία θα κάνει ό,τι μπορεί για να το τσακίσει, είναι να μιλάς και να λες ότι έξω από τον καπιταλισμό υπάρχει και κάτι άλλο. Αυτό δεν το ανέχεται. 
Σήμερα άκουσα τον κ. Σαμαρά, άκουσα τον κ. Τσίπρα και τους άλλους. Δεν απαιτούμε και δεν παίρνουμε σαν μέτρο ό,τι λέμε εμείς να το υιοθετήσετε. Αλίμονο! Τότε δεν θα είχατε λόγο ύπαρξης ή δεν θα είχαμε λόγο εμείς, αν συμφωνούσαμε. Όμως δεν μπορεί να μιλάς για αγροτική πολιτική και να μην τοποθετηθείς πάνω στην ΚΑΠ. Είναι καλή; Μάλιστα. Ήταν καλή και δεν εφαρμόστηκε καλά στην Ελλάδα; Να ειπωθεί.  
Γιατί η Κοινή Αγροτική Πολιτική -για να μην το ξεχνάμε- ως ενιαία υποχρεωτική πολιτική υπήρχε από τη δεκαετία του ‘60, πριν ακόμα ενταχθεί η Ελλάδα, πριν το ’81, σε κάποια στοιχεία της. Και η Κοινή Αγροτική Πολιτική -η ενιαία πολιτική στα αγροτικά- υπήρχε πολύ πριν υπάρξει η ενιαία πολιτική στην εξωτερική πολιτική, στην αμυντική βιομηχανία, στα δημοσιονομικά, στο Πρόγραμμα Σύγκλισης και εκείνα ή τα άλλα. 
Τα περισσότερα κατοχυρώθηκαν επισήμως από το 1992 και μετά με τη Συνθήκη του Μάαστριχτ, αλλά η ενιαία αγροτική πολιτική προϋπήρχε. Εγώ, θυμάμαι –γιατί βλέπετε είμαι και ηλικιωμένη τώρα– ότι στη δεκαετία του ’60 υποχρέωναν τους μικροεμπόρους που πουλούσαν λάδι να αγοράζουν υποχρεωτικά μέσω «ΕΛΑΙΟΥΡΓΙΚΗΣ» το ισπανικό λάδι. Σε υποχρέωναν! Θυμάμαι που γινόταν συζήτηση ανάμεσα στους μικρούς εμπόρους –πιθανόν και τους χονδρεμπόρους να υποχρέωναν, η «ΕΛΑΙΟΥΡΓΙΚΗ» τους υποχρέωνε- που έλεγαν «αγοράζουμε την ισπανική μούργα». 
Θυμάμαι το θέμα που δημιουργήθηκε. Στις 21 Απριλίου του 1967, όταν έγινε η χούντα, σ’ αυτούς που είχαν τα μικρομάγαζα και είχαν χρέη στην «ΕΛΑΙΟΥΡΓΙΚΗ», γιατί έπαιρναν εμπόρευμα με συναλλαγματική –ποιο μικρομάγαζο μπορούσε να δώσει ρευστό;- έκαναν προληπτικές κατασχέσεις. Από τότε υπήρχε σε ορισμένα πράγματα ενιαία πολιτική. Εδώ δεν γίνεται καμμία αναφορά. Μιλάμε έτσι, μιλάμε αλλιώς.
Δεν μπορεί, παραδείγματος χάριν –γι’ αυτό παρενέβην στον κ. Τσίπρα όταν κατέβαινε- να δίνεις χίλιους λόγους «θα κυβερνήσω έτσι, θα κάνω αυτό». Πρέπει να πεις εάν θα πειθαρχήσεις ή δεν θα πειθαρχήσεις στην ΚΑΠ και σε άλλα που είναι συστατικά στοιχεία της ΚΑΠ. Δεν γίνεται αλλιώς. «Στη δευτερολογία» -λέει- «θα απαντήσω.» Μα, δευτερεύον ζήτημα είναι η ΚΑΠ; Είναι ασυμβίβαστο. 
Δεν λέω τώρα να πάμε να πούμε: καπιταλισμός ή σοσιαλισμός. Δεν είναι αυτή η συζήτηση για το Κοινοβούλιο. Είναι, όμως, ασυμβίβαστη η ανάπτυξη της αγροτικής οικονομίας χωρίς φτωχοποίηση ενός μεγάλου μέρους της αγροτιάς και έξωση από τη γη του με την εφαρμογή της ΚΑΠ. Δεν γίνεται.
Ο κ. Σαμαράς είπε διάφορα και μίλησε για κάτι παροχές. Ειλικρινά, δεν μπόρεσα να τις συγκρατήσω όλες, αλλά θα ήθελα να αναφερθώ σε μία που αφορά στα χρέη των αγροτών σε σχέση με την Αγροτική Τράπεζα, την ελάφρυνση κ.λπ..
Βεβαίως, στο δάνειο που έπαιρναν οι αγρότες το 250% ήταν το κόστος της υποθήκης. Οι άλλες τράπεζες έδιναν δάνεια υποθηκεύοντας το 120% της αξίας του δανείου. Τώρα που η Αγροτική Τράπεζα πάει στην ιδιωτική οικονομία, θα απελευθερώσουν ένα μέρος από τις υποθήκες και θα υποχρεώσουν τους αγρότες ή να πληρώσουν ή να χάσουν τη γη τους.
Ήδη, στη στατιστική του 2011 που έφερε όλα αυτά για τον αριθμό των αγροτικών νοικοκυριών, η μικρή ιδιοκτησία δείχνει να έχει μια αντοχή. Σε ένα βαθμό πρέπει να υπολογίσουμε το εξής: Υπάρχουν αγρότες που ή δεν παράγουν και παίρνουν τα 5.000 ευρώ το χρόνο συν την αγροτική σύνταξη –ειδικά οι ηλικιωμένοι- ή δεν μαζεύουν την παραγωγή να την πουλήσουν ή κάνουν κατάτμηση της περιουσίας, τα μοιράζουν στους γιους, στις κόρες, στα παιδιά για να εισπράξουν την επιδότηση όσο διαρκέσει. 
Ακόμη, έχουμε υπενοικιάσεις, έχουμε κατασχέσεις και περιπτώσεις, όπου ο αγρότης συμφωνεί με την τράπεζα να συνεχίζει να καλλιεργεί ως ενοικιαστής, ως εργάτης γης τη δική του γη. Γιατί υπάρχει και αυτό, αφού έχουμε μάθει τον κόσμο να λέει «είμαι άνεργος, είμαι αναξιοπρεπής», «έχασα το σπίτι, είμαι αναξιοπρεπής». Καθόλου αναξιοπρεπής δεν είναι, αλλά ντρέπεται να πει –κακώς!- ότι του πήραν τη γη και καλλιεργεί τη δική του γη ως ενοικιαστής ή ως εργάτης γης. Έτσι δεν είναι; Είδα που κουνάτε το κεφάλι. Ο διπλανός δεν ξέρει, τώρα, αν κρατάει την ιδιοκτησία γης ή αν την έχει χάσει.
Επομένως, εμείς προσπαθήσαμε να μελετήσουμε την τελευταία στατιστική, αλλά ούτε έτσι βγαίνει. Πρέπει να συνδυάσεις τα νούμερα με την εμπειρία και άμα τα συνδυάσεις με την εμπειρία, λες ότι η μικρή ιδιοκτησία στην Ελλάδα άντεξε.
Και εγώ σας λέω τώρα ότι ακόμα και τα δέκα έξι σημεία να έκανε η Κυβέρνηση –που δεν τα έκανε και αυτό δείχνει το μέγεθος για το τι κυβέρνηση έχουμε- δεν θα βοηθούσαν. Εδώ δεν έσωσαν τους φτωχούς αγρότες, τη μικρομεσαία αγροτιά οι επιδοτήσεις, οι οποίες βεβαίως είχαν ανταλλάγματα, τα πακέτα 1,2,3,4, τα ΜΟΠ, από εδώ, από εκεί. Εν πάση περιπτώσει, όμως, για ορισμένα χρόνια έδωσαν μια ορισμένη βελτίωση και στο βιοτικό επίπεδο της αγροτιάς. Δεν έσωσαν οι επιδοτήσεις, θα σώσει τώρα η κάρτα για το πετρέλαιο και η επιστροφή του ΦΠΑ ή ένα μέρος του; Μην τα λέμε αυτά τώρα. Ή είσαι με την ΚΑΠ ή δεν είσαι. Και δεν είναι θέμα διαπραγμάτευσης.
Κύριε Σαμαρά, μου έκανε τρομερή εντύπωση το εξής πράγμα: Αναφέρατε στην ομιλία σας τους κουκουλοφόρους στις Σκουριές. Άντε να βρούμε ποιοι κουκουλοφόροι ήταν. Ξέρετε, εκεί υπάρχουν και μεγάλα συμφέροντα που μπορεί να ανταγωνίζονται. Δεν είναι οι κάτοικοι μόνο που δικαιολογημένα είτε δεν θέλουν την ιδιωτικοποίηση είτε φοβούνται τις περιβαλλοντικές συνέπειες. Γιατί εδώ που τα λέμε, άμα η επιχείρηση αυτή πάρει μέτρα για το περιβάλλον, δεν θα βγάλει κέρδη. Τα περιβαλλοντικά μέτρα, μάλλον, κοστίζουν. 
Εν πάση περιπτώσει, είδατε τους κουκουλοφόρους και μας είπατε και για τον Βλαστό. Δεν ξέρω τι σχέση έχει ο Βλαστός με το θέμα που συζητάμε. Δηλαδή, δεν ξέρω πώς συνδέετε τον αγωνιζόμενο λαό –με συντεχνιακά αιτήματα, με λαθεμένα αιτήματα, με σωστά αιτήματα, με όποια μορφή πάλης επιλέξει- με κουκουλοφόρους και τον Βλαστό. 
Αυτό δείχνει πώς βλέπετε τον αγωνιζόμενο λαό, όταν μάλιστα του αναγνωρίζετε ότι έχει προβλήματα. Δεν κατάλαβα γιατί το είπατε αυτό. Γιατί μας είπατε σ’ αυτό το θέμα για τους κουκουλοφόρους στις Σκουριές και τον Βλαστό; Τι σχέση έχουν; Κακοποιοί δηλαδή ήταν αυτοί οι αγρότες που έκλειναν για μια, δύο ή τέσσερις ώρες τους δρόμους ή δεν τους έκλεισαν καθόλου ή που έκαναν άλλα μπλόκα;
Ας βάλουμε, λοιπόν, το εξής ζήτημα προς όλα τα κόμματα. Γιατί λέμε, λέμε, λέμε και μιλάμε ανάπτυξη με κέντρο τον άνθρωπο και κάτι τέτοια. Εδώ έχεις Κοινή Αγροτική Πολιτική και έχεις μεγάλα μονοπώλια και απελευθέρωση αγοράς κ.λπ. κ.λπ. και πρόβλημα σε παγκόσμιο επίπεδο. 
Το 2010 –δεν πάω στην περίοδο του Τρικούπη- η Ευρωπαϊκή Ένωση εισήγαγε αγροτικά προϊόντα 78 δισεκατομμυρίων ευρώ και ανάμεσα σ’ αυτά τα 20 δισεκατομμύρια ήταν ευπαθή οπωροκηπευτικά προϊόντα από τη Βραζιλία και την Αργεντινή. Είναι οι χώρες που θαυμάζει ο κ. Τσίπρας. Και μακάρι να τα έτρωγε ο φτωχός Βραζιλιάνος αγρότης και ο Αργεντίνος. Μα, δεν κέρδισαν αυτοί. 
Και ρωτάω: Η Ελλάδα ή όλος ο Νότος –δεν μιλάω μόνο για την Ελλάδα- δεν μπορεί να δώσει προϊόντα στις βόρειες χώρες ή σε κάποιες χώρες που δεν έχουν αντίστοιχα οπωροκηπευτικά; Πρέπει να τα φέρνουμε από τη Βραζιλία και την Αργεντινή; Και μετά μιλάμε για ανταγωνιστικότητα; Ε, βέβαια, άμα παίρνουμε και 100 ευρώ το μήνα είμαστε πάρα πολύ χρήσιμοι και πάρα πολύ καλοί και άμα δουλεύουμε και δωρεάν, ακόμα καλύτεροι.
Όμως, το πιο σημαντικό είναι αυτό. Δεν μας αναφέρατε κάτι. Δεν μπορεί να είσαι ή να διεκδικείς κυβέρνηση και να μην τοποθετείσαι σ’ αυτά και θα σας πω τι εννοώ. Εδώ πατάτε στο εξής γεγονός, ότι αν δεν μάθει ο ελληνικός λαός τι γίνεται, δεν μπορεί και να σας κρίνει σε όλα. Γι’ αυτό είναι πάρα πολύ ελεύθερες οι εκλογές, σούπερ ελεύθερες!
Να πω, λοιπόν, το εξής: Γίνεται ή δεν γίνεται συζήτηση ανάμεσα στην Ευρωπαϊκή Ένωση και τη Μερκοσούρ –ιδιαίτερα Βραζιλία, Αργεντινή- για νέες εισαγωγές αγροτικών προϊόντων και οπωροκηπευτικών; Ζήτησε η Βραζιλία να σταματήσουν οι όποιες επιδοτήσεις έχει κρατήσει η Ευρωπαϊκή Ένωση στα αγροτικά προϊόντα και μάλιστα έβαλε θέμα για τα βαμβάκια; Γιατί το θέλει ακριβό, ώστε να συναγωνίζεται. 
Ζήτησε η Ευρωπαϊκή Ένωση να μην βάζει δασμούς η Βραζιλία στα βιομηχανικά της προϊόντα; Ε, βέβαια, μειώθηκαν οι εξαγωγές προς την Κίνα και τώρα ψάχνουμε εκεί.
Ποιος θα πληρώσει τη συμφωνία Ευρωπαϊκή Ένωση - Μερκοσούρ; Οι χώρες του Νότου –δεν λέω μόνο η Ελλάδα- η φτωχή αγροτιά του Νότου. Διότι οι μεγάλοι καπιταλιστές, παραδείγματος χάριν, οι μεγάλοι θερμοκηπιάδες θα τα καταφέρουν. 
Λέμε τώρα για τη βιομηχανία της ζάχαρης. Υπάρχει θέμα με τις ποσοστώσεις που έβγαλε η Κοινή Αγροτική Πολιτική ή μόνοι μας τις βάλαμε τις ποσοστώσεις; Βεβαίως, υπάρχει ευθύνη των κυβερνήσεων, γιατί εναρμονίζονται τα συμφέροντα της κυρίαρχης τάξης στην Ελλάδα με τα συμφέροντα των κυρίαρχων τάξεων της Ευρωπαϊκής Ένωσης, με ανταγωνισμό βέβαια και διαμάχη μεταξύ τους.
Και λέμε τώρα να μην ιδιωτικοποιηθεί η ζάχαρη. Είχαμε 350.000 παραγωγή ζάχαρης και έχουμε 150.000 με τις ποσοστώσεις και με την απαξίωση των εγκαταστάσεων των βιομηχανιών φθάνει στις 60.000. Και μιλάμε τώρα για συμβόλαια. Μα, είχαν συμβόλαια οι τευτλοπαραγωγοί. Οι τευτλοπαραγωγοί ρίχνουν την παραγωγή πιο κάτω, γιατί δεν ξέρουν εάν θα τους πάρει 60, εάν θα τους πάρει 100 ή εάν θα τους πάρει 120. Θα κάτσει ο άλλος να παράγει τεύτλα, χωρίς να ξέρει εάν θα υπάρχει η βιομηχανία ζάχαρης, αφού ιδιωτικοποιείται; 
Και προσέξτε, του Γάλλου που πήγε στην Ορεστιάδα –διότι απ’ ότι φαίνεται το εργοστάσιο το παίρνει η «CRYSTAL UNION», είναι πιο μπροστά- του ξέφυγε εκεί και είπε ότι θα το κλείσουν το εργοστάσιο της Ορεστιάδας. Σ’ αυτήν την περιοχή θα πάρουν τα οικόπεδα και αυτά που είναι παραλιακά –δεν ξέρω- θα τα πουλήσουν για ξενοδοχειακά συγκροτήματα, για μαρίνες κ.λπ..
Θα την πάρει η «CRYSTAL UNION», θα χρησιμοποιήσει τους χώρους για αποθήκες και θα κάνει 100% εισαγωγή ζάχαρης. Το ίδιο θα συμβεί αν την πάρουν οι Πολωνοί. 
Ρωτάμε με την ευκαιρία: Μήπως μπορείτε να δώσετε εδώ, στη Βουλή, τα χαρτιά του διαγωνισμού, να ξέρουμε τι πρόσφερε ο καθένας; Όχι ότι εμείς εξαρτόμαστε από το τίμημα, αλλά κι αυτό έχει σημασία. Γίνεται ένας διαγωνισμός –γιατί όλο για διαφάνεια ακούμε, έχουμε τρελαθεί στη διαφάνεια εδώ πέρα- «τρεις το λάδι, τρεις το ξύδι». Ποιοι πήραν μέρος; Ήταν μια γαλλική εταιρεία, μια πολωνική, μια βουλγαρική και μια ρουμανική, αν δεν κάνω λάθος. Η βουλγαρική και η ρουμανική δεν φαίνεται να έχουν τέτοιες δυνατότητες. Τι θα γίνει;
Διότι λέτε: το ΚΚΕ τι προτείνει;. Μα, το ΚΚΕ δεν μπορεί να κάνει προτάσεις αγνοώντας, όλες αυτές τις δεσμεύσεις. Δηλαδή, εσείς θέλετε να δεχτούμε τις δεσμεύσεις, να δεχτούμε τα πάντα και να κάνουμε πρόταση. Τι πρόταση να κάνουμε, αν δεν τα σαρώσει ο ελληνικός λαός αυτά;
Ας πάμε στη συμφωνία που έγινε στην τελευταία Σύνοδο της Ευρωπαϊκής Ένωσης. Μειώθηκε ο προϋπολογισμός της Ευρωπαϊκής Ένωσης. Είναι προϋπολογισμός ισοσκελισμένος στην Ευρωπαϊκή Ένωση, αλλά μη ισοσκελισμένος σε επίπεδο κάθε κράτους. Για να ισοσκελίζεται, θα παίρνονται νέα εσωτερικά μέτρα και χωρίς να περνάνε και από τα Κοινοβούλια. Ποιο κομμάτι κόπηκε περισσότερο; Το αγροτικό κομμάτι. Το 40% του προϋπολογισμού, αν δεν κάνω λάθος, αφορά αγροτικές χρηματοδοτήσεις. 
Για να δείτε, τώρα, αυτές τις περίφημες «συμμαχίες» εντός της Ευρωπαϊκής Ένωσης. Όλοι τώρα είναι κατά της Μέρκελ. Μόλις πεις ότι είσαι κατά της Μέρκελ, λύθηκε το ζήτημα. Η Μέρκελ όμως είναι μόνο; Εμείς είμαστε κατά της Ευρωπαϊκής Ένωσης είτε είναι η Μέρκελ είτε είναι ο σοσιαλδημοκράτης που πάει τώρα και συζητάει να κατέβει με τους «Πράσινους» και το κόμμα «Die Linke». Συζητάνε κατά της Μέρκελ, αλλά δεν ξέρω αν θα συμφωνήσουν. 
Ρωτήθηκε ο κ. Τσίπρας ποιοι είναι οι κολλητοί της Κυβέρνησης. Δεν μας ενδιαφέρει, να σας πω την αλήθεια. Δεν είμαστε ούτε με τους κολλητούς της Κυβέρνησης ούτε με τους αντίπαλους των κολλητών. Είμαστε κατά των καπιταλιστών. Δεν πάει να λέγονται όπως θέλουν. 
Με την ευκαιρία, λοιπόν, να πούμε τι έγινε στην Ευρωπαϊκή Ένωση. Η Γαλλία συνήθως τα βρίσκει με τη Γερμανία. Αλλά η Γαλλία δεν τα βρήκε με τη Γερμανία. Τα βρήκε μεν, αλλά πήγε στο αντίθετο στρατόπεδο. Γιατί; Διότι η Γαλλία έχει 17% καλλιεργήσιμης γης, ενώ η Ιταλία -η φίλη μας, που είναι του Νότου- έχει 9% καλλιεργήσιμης γης. 
Επομένως, από τη μείωση των επιδοτήσεων στην αγροτική παραγωγή δεν είχε κανένα πρόβλημα η Ιταλία, ο Μόντι. Το ίδιο θα έκανε και ο Μπερλουσκόνι και ο Μπέπε Γκρίλο κ.λπ.. Η Γερμανία έχει 10% καλλιεργήσιμης γη ενώ η Γαλλία έχει 17%. Επομένως, τη Γαλλία την ενδιέφερε -και πάλεψε για τον εαυτό της- να πάρει μεγαλύτερο μέρος των επιδοτήσεων. Η Ιταλία πήγε με τη Γερμανία, τη Βρετανία και τις βόρειες χώρες. Αυτή είναι η Ευρωπαϊκή Ένωση, η «συμμαχία των ισότιμων χωρών» που παλεύουμε να γίνει. 
Δεν πρόκειται να υπάρξει καμμιά ισοτιμία. Ανάλογα με την οικονομική, στρατιωτική, πολιτική ή γεωστρατιωτική θέση της κάθε χώρας θα υπάρχουν, έτσι ή αλλιώς, συμμαχίες. 
Δεν είδατε τι είπε η Μέρκελ; Και χαιρετίζεται ως θετικό, τώρα, που πήγε στην Τουρκία. Κατ’ αρχάς, είπε: είναι ανεξάρτητο το Κυπριακό θέμα από την ένταξη της Τουρκίας στην Ευρωπαϊκή Ένωση και μετά είπε: ναι, αλλά η Τουρκία πρέπει να ανοίξει τα λιμάνια κ.λπ. για τους υδρογονάνθρακες. Αυτό δεν σημαίνει ότι θα λυθεί το ζήτημα της Κύπρου και θα αποτραπεί η διχοτόμηση. Τη Μέρκελ δεν την ενδιαφέρει αυτό. 
Δεν ανέφερε τις θέσεις που έχει το Συμβούλιο Ασφαλείας του Οργανισμού Ηνωμένων Εθνών για ενιαίο κράτος, ενιαία προσωπικότητα, διζωνική, δικοινοτική ομοσπονδία. Δεν είπε αυτό η Μέρκελ. Είπε: ανοίξτε τα λιμάνια. Τι τη νοιάζει τώρα αν είναι στη μισή Κύπρο έτσι ή αν είναι δύο κράτη στην Κύπρο. Τη νοιάζει να είναι ανοιχτά τα λιμάνια. 
Υπήρξε χειροκρότημα γι’ αυτό: Α, η Μέρκελ μίλησε υπέρ του Κυπριακού. Γιατί να μιλήσει υπέρ του Κυπριακού; Για δείτε τα αποτελέσματα στην Κύπρο. Το Σχέδιο Ανάν ήταν το πέμπτο θέμα και το κριτήριο για τα κόμματα. Τέλειωσε αυτό. Το πέμπτο θέμα ήταν. Έτσι είναι, μεταστρέφονται οι άνθρωποι. Φυσικά, όχι για πάντα. Κάποια στιγμή θα πάνε προς τα μπρος, περνώντας και μέσα από οπισθοχωρήσεις. Τι να κάνουμε; Έτσι γίνεται. Γι’ αυτό λέω ότι χρειάζεται το σύστημα και τον Μπερλουσκόνι και τον ιστορικό συμβιβασμό του Μπερλινγκουέρ και τα ανανεωμένα κομμουνιστικά κόμματα και τα κομμουνιστικά κόμματα που βγάζουν τα σφυροδρέπανα. 
Όλα είναι χρειαζούμενα για το σύστημα. Καλά είναι όλα αυτά. Χρειαζόμαστε και την ανανέωση και το δογματισμό και τη συντήρηση. 
Με την ευκαιρία, κύριε Σαμαρά, κάνατε μία ιστορική αναδρομή κι όλα αυτά για να βγει αθώο το σύστημα. Ποια ήταν αυτή η ιστορική αναδρομή; Αν δεν κάνω λάθος, είπατε ότι μια ζωή στην Ελλάδα –πήγαμε ακόμη και στον Τρικούπη και δεν ξέρω πού αλλού- δινόταν βάρος στην ανάπτυξη της βιομηχανίας και όχι στην αγροτική παραγωγή. Πείτε μου μία χώρα της Δυτικής Ευρώπης -δεν πάω στην Αφρική ούτε στις Ηνωμένες Πολιτείες- που από τα τέλη του 19ου αιώνα και της αρχές του 20ου αιώνα έκανε αυτό που λέμε «ισόρροπη ανάπτυξη» με βάση τις δυνατότητες της βιομηχανίας και της αγροτικής παραγωγής. 
Η συσσώρευση χρημάτων έγινε πρώτα με τις επενδύσεις στη βιομηχανία και μετά με την αγροτική παραγωγή. Το ίδιο ισχύει για την Αγγλία και για την Γερμανία. Είχαν τις αποικίες τους και έφερναν από εκεί τα προϊόντα. Και για να αναπτυχθεί η αγροτική παραγωγή, ο πρωτογενής τομέας, χρειάζεται να πέσει πολύ χρήμα. Πρέπει να βελτιωθεί η ζωή του αγρότη, πρέπει να βελτιωθεί  το μορφωτικό του επίπεδο, πρέπει να γίνει εκμηχάνιση και από εκεί που έπαιρνε τη συσσώρευση. Και σήμερα αυτό δεν θα αλλάξει.
Για παράδειγμα, τη δεκαετία του ’50 στη μεταπολεμική Ελλάδα –με ό,τι πέρασε κ.λπ.- ο ρυθμός ανάπτυξης του ΑΕΠ ήταν ο δεύτερος στην Ευρώπη, μετά της Γερμανίας και ο ρυθμός του μέσου όρου –αυτό το νόθο πράγμα που βγαίνει, ο μέσος άνθρωπος- του κατά κεφαλήν εισοδήματος στην Ελλάδα ήταν στην τρίτη θέση. 
Τρεισήμισι φορές αναπτυσσόταν η αγροτική οικονομία και πεντέμισι φορές η βιομηχανική παραγωγή. Παρ’ ότι το Σχέδιο Μάρσαλ αρχικά ήταν για τη βιομηχανία, ύστερα το πήγαν για στρατιωτικούς σκοπούς κ.λπ.. Γινόταν ανάπτυξη. Πόσα εκατομμύρια μετανάστες έχουμε από τις αγροτικές περιοχές κυρίως; Τέτοια ανάπτυξη και τέτοιοι εκσυγχρονισμοί θα γίνουν στην Ελλάδα.
Μέχρι το ’70 το κατά κεφαλήν εισόδημα της Ελλάδας -που είχε ξεκινήσει από τον πάτο- έφτασε το 50% της Ευρώπης. Πόσους μετανάστες είχαμε; Είχαμε ένα εκατομμύριο μετανάστες στην Ευρώπη και αλλού. 
Τέτοια ανάπτυξη βεβαίως θα κάνετε. Θα αναπτυχθεί και η αγροτική παραγωγή. Και προχθές στην τηλεόραση έβγαιναν οι επιτήδειοι, τα «παπαγαλάκια» και έλεγαν: Τώρα οι γυναίκες προτιμούν τα φυτικά καλλυντικά, γιατί τα χημικά είναι προβληματικά. Θα καλλιεργούμε φυτά για να κάνουμε κρέμες. Στο τέλος θα βάλουμε τις φυτικές κρέμες και στο φαΐ, άμα δεν θα έχουμε τίποτα άλλο. Σε τέτοια φυτά θα έχουμε ανάπτυξη. Αλλά εάν αυξηθούν οι εισαγωγές από τη Βραζιλία και την Αργεντινή, τι θα γίνει; 
Έχουμε νέα αύξηση και σε οπωροκηπευτικά. Οι μεγάλοι «θερμοκηπιάδες» θα επιβιώσουν. Όλοι οι άλλοι τι θα κάνουμε; Το πολύ-πολύ άμα έχουμε κήπο, θα καλλιεργούμε για να τρώμε εμείς. Αυτοσυντήρηση δηλαδή. Θα γυρίσουμε στην κοινοβιακή ζωή. Τέτοια πράγματα, τέτοια ανάπτυξη θα κάνετε. Δεν έχουμε καμμία αντίρρηση, εμείς δεν καταστροφολογούμε. 
Από αυτό το Βήμα, δύο παραλλαγές ακούστηκαν. Τις τυποποιώ, αν θέλετε, με έναν δικό μου τρόπο: λιτότητα με ανάπτυξη ή ανάπτυξη με λιτότητα. Αυτό είναι το δίπολο Νέα Δημοκρατία – ΣΥΡΙΖΑ με τους συν αυτώ. Να το πω και πιο επιστημονικά: φιλελευθερισμός - κεϋνσιανισμός, νεοφιλελευθερισμός - νέοκεϋνσιανισμός. Αυτά συζητούνται στην Ευρώπη. 
Μπορεί να αλλάξει η συνταγή στην Ευρώπη –διόλου απίθανο- ανάλογα με το τι ανάγκη έχει σε κάθε χώρα η καπιταλιστική ανάπτυξη. Μπορεί να έχει ανάγκη από νεοκεϋνσιανισμό, γιατί ο παλιός τέλειωσε. Μπορεί να γίνει κι αυτό. Αλλά εμάς μας ενδιαφέρει τι θα γίνει για την εργατική τάξη, το λαό κ.λπ.. 
Η ανεργία στην ύπαιθρο θα είναι μεγάλη. Γίνεται αναφορά στους νέους επιχειρηματίες. Με συγχωρείτε, κάποιοι που έχουν μεγάλη ιδιοκτησία γης, που έχουν μία βοήθεια κ.λπ.. μπορεί να επιβιώσουν. Δεν καταστροφολογούμε. Θα πάει η αγροτιά στο 4%, στο 5%.
Άκουσα κάποιον που είπε εδώ στη Βουλή ότι η ΚΑΠ βοηθάει τους Γερμανούς αγρότες κ.λπ. Μα, πόσο επί τοις εκατό είναι οι αγρότες στη Γερμανία; Είναι 4%. Τι είναι αυτό το 4%; Αγροτιά; Αυτοί που ήτανε στα μπλόκα είναι στη Γερμανία; Ε, όχι. Ένα 4% θα μείνει. 
Δεν ωφελήσαμε τους Γερμανούς αγρότες. Αυτοί ξεμπέρδεψαν με τη μικρή ιδιοκτησία πιο πριν από εμάς. Εδώ καθυστέρησε. 
Εμείς επιμένουμε σ’ αυτά τα δεκαέξι αιτήματα των αγροτών. Ούτε επαναστατικά είναι ούτε τίποτα. Απλώς, είναι ο αργός θάνατος. Να έχουν και λίγο χρόνο. Γιατί είτε με λιτότητα με ανάπτυξη της Νέας Δημοκρατίας και της Κυβέρνησης είτε με ανάπτυξη με λιτότητα του ΣΥΡΙΖΑ και δεν ξέρω ποιων άλλων, για την αγροτιά όπως και για όλο τον εργαζόμενο λαό τα πράγματα θα είναι πάρα πολύ άσχημα. Για τους λίγους θα είναι πολύ καλύτερα.","ΑΛΕΞΑΝΔΡΑ ΠΑΠΑΡΗΓΑ",413
"81901"," Το λόγο έχει ο Υπουργός Αγροτικής Ανάπτυξης και Τροφίμων, κ. Αθανάσιος Τσαυτάρης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81902"," Ευχαριστώ, κύριε Πρόεδρε.
Αγαπητοί Αρχηγοί, κύριε Πρωθυπουργέ, κυρίες και κύριοι Βουλευτές, η σημερινή συζήτηση στη Βουλή για την ελληνική γεωργία, όσο και αν ακούγεται παράξενο και με τις οξύτητες που ακούστηκαν, μας δίνει μια ευκαιρία συνεννόησης στα θέματα του αγροτικού τομέα, τόσο στο σχεδιασμό όσο και στο μέλλον που προδιαγράφεται σε έναν τομέα κρίσιμο για τη χώρα μας, όπως είναι ο πρωτογενής. Χαίρομαι που όλες οι πτέρυγες ουσιαστικά συμφώνησαν ότι η γεωργία ήταν και μπορεί να ξαναγίνει πυλώνας ανάπτυξης αυτού του τόπου και ειδικά σε αυτή τη δύσκολη οικονομική συγκυρία, μπορεί να γίνει γρήγορος πυλώνας ανάπτυξης του τόπου. 
Η κοινωνία μας συνεχώς αυξάνει τις απαιτήσεις της από τη γεωργία. Ζητούσε για χρόνια να παράξει ψωμί, να χορτάσει δηλαδή με τρόφιμα τον άνθρωπο, ζωοτροφές για τα ζώα. Ζητούσε να παράξουμε λουλούδια για την αναψυχή του. Ζητούσε τώρα να παράξουμε αρώματα και φαρμακευτικά προϊόντα. Τελευταία, απαιτεί να παράξουμε βιοκαύσιμα. Μάλιστα, για ορισμένες κατηγορίες απαιτήσεων, όπως είναι αυτές των τροφίμων, μας ζητά τα επόμενα δεκαπέντε χρόνια να διπλασιάσουμε την παραγωγή τροφίμων και στα επόμενα πενήντα να την τετραπλασιάσουμε, ενώ συνεχώς σαν κοινωνία συρρικνώνουμε τους πόρους της γεωργικής παραγωγής. 
Θέλω να πιστεύω ότι αυτές είναι οι αιτίες που έκαναν και την ίδια την Ευρωπαϊκή Ένωση να αλλάξει την πολιτική της έναντι της γεωργικής παραγωγής. Η Ευρωπαϊκή Ένωση, όπως σωστά επισημάνατε, οδήγησε σε σημαντικές στρεβλώσεις και συρρικνώσεις τη γεωργική παραγωγή της Ευρώπης, γιατί ως πλούσια χώρα πίστευε ότι θα μπορούσε πραγματικά από άλλα μέρη, όπου οι συντελεστές παραγωγής είναι υψηλότεροι –φανταστείτε τη γονιμότητα των βραζιλιάνικων εδαφών λόγω των νερών, όταν είναι πρόσφατα ουσιαστικά εκχερσωθέντα δάση- να βρει φθηνότερα τέτοια αγαθά και τρόφιμα. Έκανε λάθος, όμως, γιατί δεν υπολόγισε σωστά ούτε τη δημογραφική έκρηξη ούτε και τη γιγάντια απαίτηση σε τρόφιμα δύο γιγάντιων χωρών, όπως είναι η Κίνα και η Ινδία, που από μόνες τους μαζεύουν το 1/3 περίπου των ψυχών σ’ αυτόν τον πλανήτη και έχουν γιγάντιες απαιτήσεις σε τρόφιμα.
Άρα, λοιπόν, έχοντας πει αυτά, διαφαίνεται ότι όποιος καταπιάνεται με τη γεωργία και μπορεί να εξασφαλίσει αυτά τα αγαθά για την ανθρωπότητα, πρέπει ουσιαστικά το μέλλον του να είναι λαμπρό και είναι λαμπρό.
Η συνεννόηση, όμως, απαιτεί ορισμένες βασικές προϋποθέσεις. Θέλει βούληση για συνεννόηση και φυσικά θέλει ακρίβεια, ακεραιότητα της πληροφορίας, αυστηρά, ακριβή δεδομένα γιατί αλλιώς δεν θα συνεννοηθούμε. Δεν μπορεί να καταστροφολογούμε. Δεν μπορεί να λέμε ανακρίβειες. 
Πότε, κύριε Αρχηγέ της Αντιπολιτεύσεως, σπέρνουν οι γεωργοί τα χωράφια στη χώρα μας, που λέτε ότι τα εγκαταλείπουν; Στη χώρα μας έχουμε το 73% των καλλιεργήσιμων ξηρικών εκτάσεων να σπέρνονται τον Σεπτέμβριο, τον Οκτώβριο τα γνωστά σιτηρά και δευτερευόντως τα όσπρια που έχουν ουσιαστικά εγκαταλειφθεί. Δεν είδα κανέναν γεωργό το φθινόπωρο να αφήσει άσπαρτα χωράφια για σιτηρά. 
Θα σας δώσω και ορισμένα παραδείγματα παρακάτω.
Τα υπόλοιπα 23% των εκτάσεων που είναι οι αρδευόμενες εκτάσεις στον τόπο μας, θα σπαρθούν τώρα, μόλις θα τελειώσουν οι βροχές του Φεβρουαρίου και θα μπουν να βάλουν ανοιξιάτικες καλλιέργειες. Σ’ αυτό το 23% των εκτάσεων, σας διαβεβαιώ, δεν θα μείνει ούτε σπιθαμή ακαλλιέργητης γης, γιατί στριμώχνονται σε αυτά να βάλουν είτε τεύτλα είτε καλαμπόκια είτε βαμβάκια είτε ντομάτες είτε ηλίανθους και δεν χωρούν σ’ αυτό το 23% των αρδευόμενων εκτάσεων. Πού βλέπετε τις εγκαταλελειμμένες εκτάσεις των εδαφών ένεκα του κόστους; 
Ακούστηκαν και άλλες ανακρίβειες. Για παράδειγμα, κάνατε συγκρίσεις ανόμοιων πραγμάτων, κυρία Παπαρήγα. Ο ευρωπαϊκός Βορράς έχει μεγάλη παραγωγική διαδικασία σε ό,τι αφορά την ενσταβλισμένη εντατική κτηνοτροφία. Γι’ αυτό και βλέπετε μικρό αριθμό κτηνοτρόφων να έχουν μεγάλες επιχειρήσεις. Γι’ αυτό και έχοντας το 4% έχουν τόσο μεγάλη παραγωγική διαδικασία. 
Όμως, δεν συγκρίνονται με το δικό μας. Δεν είναι ο στόχος της δικιάς μας παραγωγικής διαδικασίας να πάμε το μοντέλο στο 4%. Ίσα-ίσα αγωνιζόμαστε αυτό το ήδη στρεβλωμένο μοντέλο που έχουμε υπέρ της τόσο γιγάντιας φυτικής παραγωγικής διαδικασίας και της συρρικνωμένης κτηνοτροφίας, να το ισορροπήσουμε εις όφελος της κτηνοτροφίας και ιδιαίτερα των μεγάλων εισαγωγών κτηνοτροφικών προϊόντων και φυσικά εις όφελος των εξαιρετικής ποιότητος δικών μας κτηνοτροφικών προϊόντων, ιδιαίτερα της αιγοπροβατοτροφίας, τόσο σε κρέας όσο και σε γαλακτοκομικά προϊόντα, μια και αποτελούν τη βάση της φέτας και των κασεριών μας.
Άκουσα επίσης, άλλα παραδείγματα, ότι δεν παράγουμε τίποτα σε αυτό τον τόπο. Γιατί μειώνουμε από μόνοι μας αυτή τη σημασία της παραγωγής μας;","ΑΘΑΝΑΣΙΟΣ ΤΣΑΥΤΑΡΗΣ",511
"81903"," Ποιος το είπε αυτό;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"81904"," Και από εσάς...
","ΑΘΑΝΑΣΙΟΣ ΤΣΑΥΤΑΡΗΣ",511
"81905"," Όχι από εσάς, κύριε Πρόεδρε.","ΑΘΑΝΑΣΙΟΣ ΤΣΑΥΤΑΡΗΣ",511
"81906"," Ο Πρωθυπουργός το είπε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"81907"," Εννοώ ότι ακούστηκε από το Βήμα αυτό ότι δεν παράγουμε τίποτα. Από δε τους αγρότες αυτές τις μέρες ακούμε διάφορα.
Ας δώσω τα παραδείγματά μου, για να συνεννοηθούμε καλύτερα. Λέω ότι μπορεί να έχουμε ελλείψεις σε συγκεκριμένα προϊόντα ή εποχικές ελλείψεις σε άλλα προϊόντα. Δεν παράγουμε δώδεκα μήνες το χρόνο τα πάντα. Όμως, αυτό δεν σημαίνει ότι αναγκαστικά δεν παράγουμε τίποτα. Παράγουμε, όπως είπατε, το 140% των αναγκών μας σε εξαιρετικής ποιότητας σκληρό σιτάρι, γιατί έχει υψηλές τιμές, καλύπτουμε 100% τις δικές μας ανάγκες και εξάγουμε με πολύ καλές τιμές αυτό το εξαιρετική ποιότητας σκληρό στάρι στο εξωτερικό. 
Δεύτερον, είμαστε πρώτη δύναμη στην Ευρώπη, τόσο στην παραγωγή σαν ύψος παραγωγής όσο και στην ποιότητα σαν ποιότητα παραγωγής βαμβακιού. Και είπα και από αυτό το Βήμα γιατί συνήθως γίνεται διάκριση ανάμεσα στο πρωτογενή τομέα και στον τομέα της βιομηχανικής ανάπτυξης. Μα, σε αυτό το βαμβάκι της ποιότητας του ελληνικού βάμβακος στηρίχτηκε ο βιομηχανικός τομέας τόσο στα εκκοκκιστήρια όσο και στα κλωστοϋφαντουργεία και στα νηματουργεία.","ΑΘΑΝΑΣΙΟΣ ΤΣΑΥΤΑΡΗΣ",511
"81908"," Ποια κλωστοϋφαντουργεία;","ΝΙΚΟΛΑΟΣ ΒΟΥΤΣΗΣ",75
"81909"," Τελειώνω. Σας παρακαλώ μη με διακόπτετε. Δε διέκοψα κανέναν.","ΑΘΑΝΑΣΙΟΣ ΤΣΑΥΤΑΡΗΣ",511
"81910"," Συνεχίστε. Μη δίνετε σημασία στους διακοψίες.","ΑΠΟΣΤΟΛΟΣ ΚΑΚΛΑΜΑΝΗΣ",172
"81911"," Παράγουμε εξαιρετικής ποιότητας κριθάρια σε αυτά τα ξηρικά χωράφια, τόσο εξάστιχο κριθάρι που είναι ζωοτροφή και τροφή για τον άνθρωπο, όπως επίσης και δίστιχο κριθάρι για την μπύρα. 
Λίγοι ξέρετε ότι μόνο μία πολυεθνική, που έφτιαχνε μέχρι τώρα συμβολαιακή παραγωγή για δίστιχο κριθάρι μπίρας, έκανε τριάντα χιλιάδες  τόνους και ζητά σήμερα σταδιακά να τους βοηθήσουν και να πάνε στις πενήντα χιλιάδες τόνους. Γιατί; Διότι είναι εξαιρετικής ποιότητας το προϊόν που παράγουμε. Αντίστοιχα, τέσσερις χιλιάδες τόνους συμβολαιακή παραγωγή κάνει μια ελληνική βιομηχανία στη Ροδόπη και, όπως ακούσατε, και ένας τρίτος μπαίνει τώρα σε αυτήν την παραγωγική διαδικασία, πάλι στηριγμένος στο εξαιρετικής ποιότητας κριθάρι που είναι προϊόν των ξηρικών μας χωραφιών.
Είπε ο κύριος Πρωθυπουργός ότι μία πολυεθνική εταιρεία έρχεται για να αγοράσει τα εξαιρετικής ποιότητας καπνά μας, τα ανατολικού τύπου καπνά. Αγοράζει ήδη αρκετές χιλιάδες τόνους και ζητάει να πάει στις δεκατρεισήμισι χιλιάδες  τόνους, φτάνοντας ουσιαστικά το 50% της ελληνικής παραγωγής.
Δεν θέλω να απαριθμήσω και άλλα τέτοια παραδείγματα, με το λάδι, τα ροδάκινα, τις ντομάτες, το τυρί φέτα κ.λπ. ούτε να ξαναθυμίσω αυτό που ειπώθηκε και είπα και εγώ από αυτό το Βήμα για τις μεγάλες δυνατότητες που έχουν τα αρωματικά και φαρμακευτικά φυτά στον τόπο μας. Μόνον σήμερα και μόνον η χρήση της ρίγανης ή του ριγανέλαιου στη διατροφή των ζώων ως υποκατάστατο της χρήσης αντιβιοτικών ανέβασε δύο κλίμακες μεγέθους την ανάγκη αυτού του προϊόντος διεθνώς.
Τι χαρακτηρίζει την επιτυχία όλων αυτών των παραδειγμάτων που ανέφερα; Πρώτον, η ποιότητά τους. Δεν είναι φθηνότερα προϊόντα. Είναι, όμως, ποιοτικά προϊόντα και γι’ αυτό τα προτιμούν όλοι. Είναι προϊόντα αυτής της γης, αυτού του περιβάλλοντος, αυτών των γεωργών, αυτής της παράδοσης. 
Δεν θέλω να αδικήσω -καθώς μιλώ πολύ περισσότερο για τη γη- τα εξίσου ποιοτικά προϊόντα της θάλασσας. Είχα πει από αυτό το Βήμα για τις δυνατότητες που έχει η ιχθυοκαλλιέργεια της τσιπούρας και του λαυρακιού στις ιχθυοκαλλιέργειες του τόπου μας. Η χώρα μας παράγει αυτήν τη στιγμή αγαθά από αυτές τις καλλιέργειες αξίας 800 εκατομμυρίων ευρώ, εκ των οποίων 400 εκατομμύρια εξάγονται. Παράγουμε εκατόν είκοσι χιλιάδες τόνους τέτοιων ψαριών. 
Θέλω μόνο να σας δώσω δύο νούμερα, για να καταλάβετε τη δυνατότητα που έχουμε σε αυτόν τον τομέα. Πρώτον, γι’ αυτές τις εκτροφές οι Έλληνες ιχθυοπαραγωγοί αξιοποιούν μονάχα επτά χιλιάδες στρέμματα από τη θάλασσα που έχουμε. Αντιλαμβάνομαι ότι τα προηγούμενα τριάντα χρόνια, όταν ξεκίνησε αυτή η διαδικασία στον τόπο μας, η τότε τεχνολογία, η τότε δυνατότητα προσέγγισης της θάλασσας ανάγκαζε αυτές τις δραστηριότητες να είναι κοντά στις ακτές, κοντά σε άλλες αναπτύξεις, μακριά από τα ρεύματα, που θα μπορούσαν να μεταφέρουν τυχόν μολύνσεις. 
Όμως, η σημερινή τεχνολογία, η δυνατότητα πάκτωσης αυτών των κλωβών σε βαθύτερα στρώματα, μας δίνει τη δυνατότητα να διπλασιάσουμε αυτήν την παραγωγική διαδικασία, δίνοντας άλλα επτά χιλιάδες στρέμματα θάλασσας. Ξέρετε τι σημαίνει επτά χιλιάδες στρέμματα θάλασσας; Είναι περίπου κάτι από το μισό Αεροδρόμιο των Αθηνών που είναι δεκαοχτώ χιλιάδες στρέμματα. Δεν ήταν οικολογική παρέμβαση αυτή όταν ξηλώσαμε όλο αυτόν τον κάμπο, να τον κάνουμε τσιμέντα, διαδρόμους, κτήρια;","ΑΘΑΝΑΣΙΟΣ ΤΣΑΥΤΑΡΗΣ",511
"81912"," Δεν διαφωνούμε σε αυτό.","ΕΥΑΓΓΕΛΟΣ ΑΠΟΣΤΟΛΟΥ",35
"81913"," Επομένως, γιατί δεν μπορούμε να συνεννοηθούμε και να πάμε δύο και τρεις φορές επάνω; 
Δεύτερος που μας ακολουθεί σε αυτήν την παραγωγική διαδικασία είναι η Τουρκία που ανεβάζει ραγδαία την παραγωγική της διαδικασία, όχι γιατί η ίδια κάνει επενδύσεις, αλλά γιατί οι Έλληνες παραγωγοί βρίσκουν εκεί αποκούμπι στην ανάπτυξη των δραστηριοτήτων τους.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Υπουργού)
Θα μπορούσα, κυρίες και κύριοι, να καταναλώσω χρόνο εξηγώντας πολύ περισσότερα από τα συγκεκριμένα θέματα. Θέλω να πιστεύω, όμως, ότι οι δυνατότητες στον πρωτογενή τομέα είναι εκεί. Σε σχέση με πολλές ανακρίβειες που ακούστηκαν σε ό,τι αφορά τη συρρίκνωση των δυνατοτήτων που προσφέρει η νέα ΚΑΠ, όπως ότι θα μειωθούν κατά 30% τα κονδύλια, απ’ ό,τι είπα και από ό,τι ειπώθηκε ήδη και από τον Πρωθυπουργό, δεν συρρικνώνονται οι αριθμοί αυτοί. Τα εργαλεία αυτά, αν πραγματικά θέλουμε να τα χρησιμοποιήσουμε σαν εργαλεία ανάπτυξης, είναι εκεί και είναι μία μεγάλη ευκαιρία να πιάσουν τόπο και είναι μια μεγάλη ευκαιρία να κάνουμε πραγματικά τη γεωργία πυλώνα ανάπτυξης του τόπου.
Σας ευχαριστώ πολύ.
(Χειροκροτήματα)","ΑΘΑΝΑΣΙΟΣ ΤΣΑΥΤΑΡΗΣ",511
"81914"," Ο Πρόεδρος της Κυβερνήσεως κ. Αντώνης Σαμαράς, έχει το λόγο για να δευτερολογήσει.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81915"," Έναν καινούργιο άθλο έκανε απόψε ο Πρόεδρος του ΣΥΡΙΖΑ, κυρίες και κύριοι συνάδελφοι. Προκάλεσε συζήτηση για το αγροτικό, χωρίς να πει τίποτα για το αγροτικό. Ένα είπε μόνο σαφές –ακούστε το- ότι θα κάνει ό,τι περνάει από το χέρι του για να μπορέσουν οι αγρότες να συνεχίσουν να εργάζονται στα χωράφια τους. 
Μας φωτίσατε, κύριε Τσίπρα. «Αγρόν αγοράσατε» για τα αγροτικά!
(Χειροκροτήματα από την πτέρυγα της Νέας Δημοκρατίας)
Τώρα τι να σας πω; Είναι πια τόσο φοβερό αμάρτημα που πήγατε και είδατε τους Αμερικανούς και τον Σόιμπλε, ώστε να έρθετε εδώ πέρα και να αρχίσετε να βρίζετε εμένα για να εξιλεωθείτε στα μάτια των δικών σας από αυτό το μεγάλο αμάρτημά σας; Αυτή είναι η νοοτροπία σας; 
Αυτή η τρικομματική Κυβέρνηση, κύριε Τσίπρα, κατόρθωσε και έκανε και πάλι την απαξιωμένη στα μάτια της διεθνούς κοινότητας Ελλάδα συμπαθή, αξιόπιστη και ελπιδοφόρα. Και αυτή η τρικομματική Κυβέρνηση, κύριε Τσίπρα, κράτησε την Ελλάδα στο ευρώ, όταν εσείς είχατε τη δραχμή και τον Ούγκο Τσάβες για σημαία σας.
(Χειροκροτήματα από την πτέρυγα της Νέας Δημοκρατίας)
Ζήτησα στην πρωτολογία μου να πάψουμε να ανεχόμαστε όλοι μας ό,τι δεν ανέχεται ο πολίτης σε καμμιά χώρα του κόσμου και αυτό αφορά και τις καταλήψεις των δρόμων και τις καταλήψεις των λιμανιών και τις καταστροφές των επιχειρήσεων και την τρομοκράτηση των επενδυτών, να πάψουμε να «χαϊδεύουμε», δηλαδή, την ασυδοσία, την ανομία, την τρομοκρατία. Διαφορετικά, αυτό δεν λέγεται δημοκρατία. Είναι υπονόμευση της δημοκρατίας και της ελευθερίας. Τυραννία λέγεται αυτό.
Γι’ αυτά, βέβαια, που είπα στην πρωτολογία κουβέντα δεν είπατε. Είπατε, όμως, ότι εσείς θα διαπραγματευτείτε τα πάντα από την αρχή, ότι θα ξεκινήσετε από την αρχή. Δεν έχετε καταλάβει τι γίνεται γύρω σας. Πώς νομίζετε ότι έγινε ό,τι έγινε το τελευταίο διάστημα; Πώς πετύχαμε μείωση χρέους το Μάρτιο και νέα μείωση χρέους με επαναγορά το Δεκέμβριο και μάλιστα χωρίς να μεσολαβήσει χρεοκοπία; 
Η Αργεντινή που εσείς φέρνετε ως πρότυπο, χρεοκόπησε το 2002 και έκοψε συνολικά 65 με 80 δισεκατομμύρια από το χρέος της το 2005 και ακόμη το υπόλοιπο χρέος της την κυνηγάει. Εμείς μέσα σε μερικούς μήνες –ακούστε το νούμερο- κόψαμε 145 δισεκατομμύρια χρέους χωρίς χρεοκοπία. Αυτό δεν έχει γίνει πουθενά μέχρι σήμερα, ως τώρα. 
(Χειροκροτήματα από την πτέρυγα της Νέας Δημοκρατίας)
Και νομίζετε ότι αυτό το πετύχαμε χωρίς διαπραγμάτευση; Και για το υπόλοιπο χρέος που παραμένει, πήραμε αναστολή πληρωμής τόκων, αναστολή πληρωμής χρεολυσίων, επιστροφή υπερκερδών –που αποκόμισαν οι κεντρικές τράπεζες από παλιά ελληνικά ομόλογα- επιστροφή από τις τράπεζες που λέγατε ότι παίρνουν και ρουφάνε το αίμα του κόσμου. Εμείς κερδίσαμε επιστροφή των κερδών τους!
(Χειροκροτήματα από την πτέρυγα της Νέας Δημοκρατίας)
Νομίζετε ότι τα κάναμε χωρίς διαπραγμάτευση; Εμείς δεσμευτήκαμε με αξιοπιστία να κάνουμε αυτά που πρέπει να κάνουμε έτσι κι αλλιώς και οι δανειστές μας άλλαξαν τους όρους του δανεισμού μας με τρόπο που δεν έχει ξαναγίνει πουθενά. Επαναλαμβάνω, μας κόβουν το χρέος και τα επιτόκια. Και πώς τα πετύχαμε αυτά; Χωρίς διαπραγμάτευση; 
Γιατί πάσχισα να αποκαταστήσω εξαρχής, όσο μπορούσα, την αξιοπιστία της χώρας; Διότι δεν υπάρχει επιτυχής διαπραγμάτευση χωρίς αξιόπιστο πρωθυπουργό, κύριε Τσίπρα και χωρίς αξιόπιστη κυβέρνηση και χωρίς αυτήν τη δύναμη που δίνουν οι άλλοι δύο πολιτικοί Αρχηγοί και τα κόμματά τους, αυτή δηλαδή τη δυνατότητα να είμαστε ένα πράγμα όταν διαπραγματευόμαστε.
(Χειροκροτήματα)
 Εσείς πώς ακριβώς καταλαβαίνετε τις διαπραγματεύσεις; Πάτε και τα κάνετε όλα λίμπα και θα τους εκβιάσετε για να σας φοβηθούν. Εσείς δεν λέτε ότι θα τα καταργήσετε όλα με ένα νόμο κι ένα άρθρο; Τι θα διαπραγματευθείτε μετά; Εκφράζεστε απαξιωτικά για τους περισσότερους Ευρωπαίους ηγέτες.
Εξαγγέλλετε ότι θα σκίσετε ό,τι έχει υπογράψει μέχρι τώρα η χώρα μας, τους όρους με τους οποίους την έχουν δανείσει και περιμένετε ότι εκείνοι θα συνεχίζουν να μας δανείζουν, θα υποχωρήσουν σε εσάς. Γιατί; Επειδή έχετε συστατική επιστολή από τον κ.Τσάβες;
Μερικοί έφτασαν στο σημείο να μιλάνε για δική μας μεταμόρφωση. Εμείς έχουμε ζαλιστεί από τις καθημερινές σας μεταμορφώσεις. Το ευρώ δεν είναι φετίχ από τη μία, το ευρώ είναι το εθνικό μας νόμισμα από την άλλη. Θα καταγγείλουμε το μνημόνιο από τη μία. Όχι δεν θα το καταγγείλουμε από την άλλη, απλώς θα καταργήσουμε ορισμένους όρους που ψηφίστηκαν. 
Θα σας θυμίσω, λοιπόν, ότι εμείς δεν είμαστε το ίδιο. Εμείς -και εγώ προσωπικά- είχαμε διαφωνήσει με τους όρους, την συνταγή -αν θέλετε- του μνημονίου, πριν βουλιάξει η χώρα σε ύφεση αλλά ποτέ δεν είπαμε ούτε ότι  θα καταργήσουμε μονομερώς ούτε ότι θα σκίσουμε το μνημόνιο. 
Αντίθετα, από την πρώτη στιγμή, με την παράταξη της Νέας Δημοκρατίας, τονίζαμε ότι θα σεβαστούμε τις συμβατικές υποχρεώσεις της χώρας και ότι η Ελλάδα έχει και φιλότιμο, ως κράτος, και συνέχεια. 
Εμείς δεν είχαμε αντίρρηση, άλλωστε, για τις διαρθρωτικές αλλαγές και όπου μπορέσαμε τις προωθήσαμε. Δεν είχαμε αντίρρηση για την αξιοποίηση της ακίνητης περιουσίας του δημοσίου, ούτε για τις αποκρατικοποιήσεις. Επιμείναμε να γίνουν. 
Τον περασμένο Ιούνιο είχαμε υποσχεθεί ότι θα κρατήσουμε την Ελλάδα στο ευρώ. Το είπαμε και το κάναμε. Μιλήσαμε και για επιμήκυνση και για αλλαγή κάποιων όρων της δανειακής σύμβασης. Το είπαμε και το κάναμε. Είπαμε ότι θα δώσουμε, ως Κυβέρνηση, επίδομα ανεργίας και στους ελεύθερους επαγγελματίες, που αυτά τα κρύβετε όλα. Το είπαμε και το κάναμε. Μόλις χθες το προχώρησε ο Υπουργός ο κ. Βρούτσης. Τώρα τι μας λέτε; Ότι δεν διορθώσαμε μέσα σε οχτώ μήνες κακοδαιμονίες που ταλαιπωρούν την Ελλάδα εδώ και δεκαετίες; Αυτό μας λέτε;
Επιπλέον, πέρα από τα οικονομικά, η εισροή λαθρομεταναστών ελαχιστοποιήθηκε. Τα κέντρα των πόλεών μας αρχίζουν και αλλάζουν όψη. Τους κουκουλοφόρους τους πιάνουμε. Η Αστυνομία συλλαμβάνει πια επί τόπου τρομοκράτες. Επίορκοι δημόσιοι υπάλληλοι συλλαμβάνονται και λογοδοτούν. Πλήθος περιπτώσεων διαφθοράς έρχονται στη φόρα, ελέγχονται. 
Μένει να κάνουμε πολλά ακόμη, ναι. Θα τα κάνουμε όμως. Τις δεσμεύεις μας έχουμε αρχίσει και τηρούμε αλλά έως τώρα καταφέραμε το πιο δύσκολο: να κρατήσουμε τη χώρα στο ευρώ. Ξέρετε ποιο είναι αυτό. Είναι το εθνικό μας νόμισμα που εκτός Ελλάδος το επικαλείστε και εντός Ελλάδος το υπονομεύετε όποτε μπορείτε.
Εσείς μπορείτε να μας πείτε αν τηρήσατε τις δεσμεύσεις σας κύριε Τσίπρα; Ποιες δεσμεύσεις σας θα τηρήσετε; Τις δεσμεύσεις που δίνετε εντός Ελλάδας ή εκτός Ελλάδας; Αυτά που λέτε τώρα, αυτά που λέγατε προχθές, αυτά που λέγατε πριν από ένα μήνα, πριν τρεις μήνες, πριν έξι μήνες; Ποια; Αυτά που λέει η πρώτη, η έκτη ή η δωδέκατη συνιστώσα σας; Ε, όχι, λοιπόν, να μας μιλάτε και εσείς για συνέπεια κύριε Τσίπρα!
(Χειροκροτήματα από την πτέρυγα της Νέας Δημοκρατίας)
Είπατε για σκάνδαλα και για διαπλοκή. Καταγγέλλετε εδώ μέσα ξεπουλήματα, διαπλοκή, πειρατές επιχειρηματίες. Τα λέτε προφανώς για να μαζευτούν εδώ πέρα όλες οι επενδύσεις. Μας απειλείτε και έξω από τη Βουλή, και από τις στήλες του Τύπου, και όπου βρείτε την ευκαιρία. Λοιπόν, μην χάνετε τον καιρό σας. Δεν μασάμε από απειλές κύριε Τσίπρα! Κανένας από εδώ.
(Ζωηρά και παρατεταμένα χειροκροτήματα από την πτέρυγα της Νέας Δημοκρατίας)
Το δημόσιο έχει αδρανή περιουσιακά στοιχεία. Τα μετατρέπουμε σε εθνικό κεφάλαιο που δίνει αξίες, υπεραξίες, εισόδημα αλλά και ανάπτυξη. Να δώσουμε θέσεις εργασίας στον κόσμο προσπαθούμε. Να βρούμε χρήματα για τον προϋπολογισμό, να ανακουφίσουμε τον φορολογούμενο, να ξεπληρώσουμε το χρέος και να πάψουμε να είμαστε σε διαρκή επιτήρηση προσπαθούμε.
Σε ποια άλλη χώρα το κράτος διαθέτει τόση μεγάλη ακίνητη περιουσία και απαξιώνεται; Σε ποια άλλη χώρα το κράτος διαθέτει ακίνητα τα οποία «κάθονται» άδεια ενώ  οι υπηρεσίες του πάνε και νοικιάζουν άλλα ακίνητα; 
Εμείς όλα αυτά θέλουμε να τα εντάξουμε στο δημόσιο συμφέρον. Εσείς πείτε μας, ποια συμφέρονται εξυπηρετείτε όταν θέλετε όλα αυτά να μείνουν αδρανή και να απαξιώνονται; Και πώς είναι δυνατόν να μας καταγγέλλετε ότι θέλουμε να κάνουμε και στην Ελλάδα ότι έχει γίνει παντού στην Ευρώπη και απέδωσε; Γιατί απέδωσε! Δημόσιες επενδύσεις - θέσεις απασχόλησης. Εύχομαι οι επενδυτές να μην σας παίρνουν στα σοβαρά. Προσέξτε, όμως, όταν τους λέτε «πειρατές», νομιμοποιείτε τη δράση τους να πηγαίνουν και να βάζουν φωτιές και από πάνω.
Ως προς εμένα: Δουλεύω δεκαοκτώ ώρες την ημέρα, επτά μέρες την εβδομάδα, κύριε Τσίπρα. Και βρίσκομαι εκεί που πρέπει μέχρι να περάσουν οριστικά τα δύσκολα. Η Βουλή λειτουργεί και όποτε χρειάζεται παίρνετε τις απαντήσεις που πρέπει είτε από μένα είτε από τους Υπουργούς.
Πιστέψτε με και εγώ προτιμώ –και πολύ περισσότερο θα το ευχαριστιόμουν- να ερχόμουν εδώ και να απολαμβάνω τις διαμάχες μαζί σας, από το να εξαντλούμαι ή να εξαντλώ τους Υπουργούς κάθε μέρα σε αυτό το δύσκολο έργο που έχει η Κυβέρνηση. Αγωνίζομαι για έκτακτες λύσεις σε έκτακτες καταστάσεις.
(Χειροκροτήματα από την πτέρυγα της Νέας Δημοκρατίας)
Μια όμως, που μου κάνετε εμένα κριτική γιατί δεν έρχομαι τακτικά στη Βουλή, θα κάνω και εγώ την αντίστροφη ακριβώς κριτική. Εσείς που έρχεστε, νομίζετε ότι με την παρουσία του κόμματός σας αναβαθμίζετε τη Βουλή; Γιατί πολλοί λένε ότι μάλλον την υποβαθμίζετε.
(Χειροκροτήματα από την πτέρυγα της Νέας Δημοκρατίας)
 Διαδικασίες, ενστάσεις, καταγγελίες, καμμιά σύγκλιση, καμμιά προσπάθεια σύγκλισης. Όταν εμείς ήμασταν αντιπολίτευση –και δεν είχαμε τότε τις καλύτερες σχέσεις, να το παραδεχτούμε, με την τότε Κυβέρνηση- πολλά πράγματα που τα βρίσκαμε θετικά τα ψηφίζαμε και αναζητούσαμε συγκλίσεις. Και κάποιες φορές κιόλας πετύχαμε.
Δεν σας ενδιαφέρουν όμως, ούτε οι συγκλίσεις ούτε η συζήτηση ουσίας. Μόνο ο κοινοβουλευτικός κλεφτοπόλεμος καταγγελιών σας ενδιαφέρει. Ε, δεν είναι, λοιπόν, φοιτητικό αμφιθέατρο εδώ μέσα, κύριε Τσίπρα, Βουλή είναι. Ξεπεράστε τις παιδικές σας ασθένειες.  
 (Χειροκροτήματα από την πτέρυγα της Νέας Δημοκρατίας)
Είπατε, μέσα σε όλα αυτά, ότι θα επαναφέρετε τον κατώτατο μισθό. Είδατε τη συνέντευξη του κ. Δραγασάκη στη ΝΕΤ; Σε άλλο κόμμα ανήκει από εσάς, ο κ. Δραγασάκης; Τι είπε; Ότι δεν θα μπορέσετε και εσείς, αν αναλαμβάνατε την Κυβέρνηση, να αυξήσετε τον κατώτατο μισθό αμέσως και τις συντάξεις και τα λοιπά. Ομολογεί, ούτε να φέρει στους μισθούς στην προ της κρίσεως εποχή, ούτε και να κόψει το χαράτσι. Ο κ. Σκουρλέτης, εκπρόσωπος του κόμματός σας, έσπευσε χθες μαζί του να συμφωνήσει. Εσείς δεν μας λέγατε ότι όλα αυτά θα τα ανατρέψετε με ένα άρθρο; Τώρα τι έγινε; Είδατε ξαφνικά το φώς; Και γιατί ακριβώς εμάς μας κατηγορείτε; Ότι δεν κάνουμε εμείς εκείνα που εσείς λέτε ότι δεν μπορείτε να κάνετε; Εμείς παλεύουμε για να μπει η χώρα στην ανάπτυξη και θα το πετύχουμε.
 Δεν καταλαβαίνω, επίσης, τι ακριβώς ρωτάτε. Μας λέτε για την Αγροτική. Πολύ πριν ακόμα αναλάβουμε τη διακυβέρνηση στον έλεγχο που πραγματοποίησε η Ευρωπαϊκή Κεντρική Τράπεζα σε τραπεζικά ιδρύματα όλης της Ευρώπης, τα λεγόμενα stress tests, η Αγροτική είχε έρθει τελευταία, ενενηκοστή πρώτη. Πολύ πριν αναλάβουμε τη διακυβέρνηση είχε τεθεί το ζήτημα της εκκαθάρισης της Αγροτικής σε καλή και σε κακή τράπεζα. Και πολύ πριν αναλάβουμε η Τράπεζα της Ελλάδος είχε ζητήσει προσφορές για την εξαγορά της καλής Αγροτικής. Τις πρώτες μέρες, μόλις είχαμε αναλάβει, η Τράπεζα της Ελλάδος, δηλαδή, η εποπτεύουσα αρχή προχώρησε στη μεταβίβαση του καλού κομματιού στην τότε τράπεζα, στην Τράπεζα Πειραιώς. Να σημειωθεί ότι καμμιά άλλη τράπεζα κιόλας δεν είχε κάνει τότε προσφορά.  Από τη στιγμή που μια τράπεζα κρίνεται μη βιώσιμη, η εποπτεύουσα αρχή αυτό και έπρεπε να κάνει. Τι ακριβώς ρωτάτε; 
Αλλά, έχετε και μια άλλη κακή συνήθεια. Κινδυνολογείτε συνεχώς για διάφορα πράγματα. Τώρα μας είπατε ότι και οι αγρότες θα χάσουν την περιουσία τους. Μην ανησυχείτε δεν θα συμβεί αυτό. Παλαιότερα, όμως, να θυμίσω – και τότε κινδυνολογούσατε ότι τάχα μπαίνει νέος φόρος 45% σε μισθούς και συντάξεις από 25.000 ετησίως-  ψηφίσαμε φόρο σε μισθούς και συντάξεις που είναι συνολικά μικρότερες από ό,τι τώρα και το 70% των φορολογουμένων θα πληρώνουν προσωπικά μικρότερο φόρο εισοδήματος. Τώρα, βέβαια, κανείς δεν μιλάει για αυτό. Πυροτέχνημα ήταν και πέρασε. 
Ύστερα, είπατε ότι θα φορολογηθούν τα παιδιά ως τεκμήριο. Δώσαμε όμως επίδομα για κάθε παιδί, από το πρώτο, και μάλιστα με κριτήρια εισοδηματικά ενώ για τους πολύτεκνους θα δίνεται και πρόσθετο επίδομα για κάθε παιδί. Εξορθολογίζουμε έτσι, τη στήριξη της οικογένειας, την κάνουμε πιο δίκαιη και στο μέλλον πρόθεσή μας είναι μόλις μπορέσουμε να δώσουμε και άλλα, ιδιαίτερα για τον πολύτεκνο. Τώρα κανείς δεν μιλάει για αυτό. Πυροτέχνημα!
Ύστερα, κινδυνολογήσατε ότι θα βάλουμε δήθεν νέους φόρους στην ακίνητη περιουσία. Εξηγήσαμε ότι καταργούνται οι πολλαπλοί φόροι που επιβλήθηκαν ως τώρα και στη θέση τους θα υπάρχει ένας λογικός, υποφερτός και πάντως από τους χαμηλότερους στην Ευρώπη φόρους, ενώ μειώνεται πολύ και η φορολόγηση εισοδημάτων από ενοίκια, τουλάχιστον, μέχρι ενός ορίου. 
Η επιβάρυνση καθενός θα μειωθεί, γιατί διευρύνουμε τη φορολογική βάση. Αυτή, άλλωστε, είναι και η φιλοσοφία μας, να παίρνουμε λίγα από πολλούς και από τον καθένα ανάλογα με τις δυνατότητές του. Αυτό είναι και δίκαιο και ταυτόχρονα αναπτυξιακό. Ως σήμερα ποιοι φορολογούνται; Οι συνήθως ύποπτοι, αυτοί που δεν μπορούν να ξεφύγουν, δηλαδή οι μισθωτοί και συνταξιούχοι. 
Πάψτε, λοιπόν, να πολιτεύεστε με πυροτεχνήματα και με κραυγές. Μην ποντάρετε στο φόβο του κόσμου. Δεν είναι καλό για την πατρίδα. Επιχειρήματα, όμως, δεν έχετε. Εναλλακτική λύση δεν προσφέρετε. Διαβάλλετε τους πάντες. Σκιαμαχείτε συστηματικά, καθ’ έξιν. Η πολιτική, όμως, δεν είναι θέατρο σκιών ούτε σηκώνει να παίζετε με τον πόνο του κόσμου και να δημιουργείτε πανικό. 
Αναρωτιέστε γιατί δεν είδα τους αγρότες. Σας πιάνω αδιάβαστο. Τους είδα τους αγρότες, κύριε Τσίπρα. Συναντήθηκα με την Πανελλήνια Συντονιστική Επιτροπή Αγροτών που είχαν είκοσι δύο μπλόκα σε όλη την Ελλάδα. Τους μίλησα με ειλικρίνεια. Δεν χάιδεψα αυτιά. Κατάλαβαν. Δέστε την ανακοίνωση που έβγαλαν. Εκτίμησαν αυτά που είπα. Η Λάρισα και οι Σέρρες σήμερα αποχώρησαν. Όλα αυτά, όμως, εσείς –προφανώς- δεν τα καταλαβαίνετε. 
Είπατε για ορισμένες ελληνικές επιχειρήσεις στην Ελλάδα, περνώντας την εντύπωση ότι εγκατέλειψαν τη χώρα, όπως για παράδειγμα την «COCA-COLA», «ΦΑΓΕ». Δεν είπατε, όμως, ότι μετέφεραν την έδρα τους στο εξωτερικό, όχι την παραγωγική αλυσίδα που έχουν στην Ελλάδα, όχι την παραγωγική τους βάση στην Ελλάδα. Δεν εγκατέλειψαν τους εργαζόμενους. Πήγαν να εξασφαλίσουν –πράγματι- καλύτερους όρους ρευστότητας στη διεθνή αγορά. Αυτό πήγαν να κάνουν. Αν δεν έβρισκαν εδώ πέρα δάνεια, έπρεπε να μείνουν και να απολυθούν οι εργαζόμενοι; Ή αν βρουν φθηνότερα έξω και τα ρίξουν στην Ελλάδα, είναι κακό; 
Είπατε για επενδύσεις. Πρώτα από όλα, θέλω να σας πω ότι από την ώρα που πήραμε το δάνειο, τελείωσε η δραχμοφοβία, το Grexit. Αν θέλατε να πάρετε το χθεσινό «WALL STREET JOURNAL», θα βλέπατε ότι αντιλαμβάνονται ότι χάρη στις θυσίες του ελληνικού λαού και τις προσπάθειες των τριών κομμάτων, «τα ξένα κεφάλαια» -είναι ο τίτλος- «επιστρέφουν στην Ελλάδα», με αυξανόμενο ρυθμό, θα έλεγα. Δεν θέλω να πω συγκεκριμένες επιχειρήσεις και ξένες εταιρείες που έχω υπ’ όψιν μου. Δεν θέλω να πω για ξένες εταιρείες οι οποίες έχουν εδώ πέρα αποφασίσει να αυξήσουν την εγχώρια παραγωγή τους. 
Θα ήθελα να πω μόνο για την «PROCTER & GAMBLE» ότι έφτιαξε νέο κέντρο έρευνας και καινοτομίας και μόλις το τρίτο στην Ευρώπη μετά την Αγγλία και τη Γερμανία. Είχαμε τη συμφωνία της «COSCO» με την «HEWLETT PACKARD» και την «ΤΡΑΙΝΟΣΕ». Θα κάνει τον Πειραιά διεθνές διαμετακομιστικό κόμβο. Είδατε τη συμφωνία που κάναμε –και ευχόμαστε τελικά να κριθεί αυτή η πιο συμφέρουσα για τους Αζέριους- τη «Συμφωνία του TAP», που θα δώσει και γεωστρατηγικό ρόλο στην Ελλάδα και καινούργιες θέσεις εργασίας για τα νέα παιδιά. 
Η επιστροφή του Κατάρ στο διαγωνισμό για το Ελληνικό και η δημόσια δήλωσή τους ότι θα κάνουν και 1 δισεκατομμύριο επένδυση στην Ελλάδα εσείς τη βρήκατε κατάρα. Αυτά είναι μοναδικά πράγματα και χαίρομαι που υπάρχει κόσμος που σας ακούει. 
Επιχειρήσεις της χώρας μας επέστρεψαν με επιτυχία στις αγορές και εξέδωσαν εταιρικά ομόλογα, όπως είναι η περίπτωση του ΟΤΕ. 
Χαρακτηριστικά θα ήθελα να σας πω το παράδειγμα για ένα νέο λιμάνι της κρουαζιέρας που θέλουμε να έρθει στην Ελλάδα και η κατασκευή του οποίου θα χρηματοδοτηθεί από τις ίδιες εταιρείες που θα το χρησιμοποιούν με ό,τι αυτό συνεπάγεται για τον τουρισμό και για την πρωτεύουσα. Δεν πρόκειται να σας πω ονόματα επιχειρήσεων, γιατί είστε και λίγο μαρτυριάρηδες και ίσως θελήσετε να τις διώξετε και αυτές, κύριε Τσίπρα. 
(Χειροκροτήματα από την πτέρυγα της Νέας Δημοκρατίας)
Θα ήθελα να σας πω ότι η εκτέλεση από πλευράς μακροοικονομικών του προϋπολογισμού το Γενάρη του 2013 είναι ενδεικτική μιας επιτυχούς προσπάθειας στη δημοσιονομική προσαρμογή. Το πρωτογενές πλεόνασμα διαμορφώθηκε στα 398, έναντι ελλείμματος 33 τον περασμένο Γενάρη, όταν ο προϋπολογισθείς στόχος, μάλιστα, ήταν για πρωτογενές έλλειμμα 413 εκατομμυρίων ευρώ. Το κόστος εξυπηρέτησης –το είπαμε- του δημοσίου χρέους μειώθηκε ουσιαστικά. Η εικόνα του ελληνικού Χρηματιστηρίου παρουσιάζει σημεία ανάκαμψης. Ο πληθωρισμός αποκλιμακώνεται. Η ανταγωνιστικότητα της οικονομίας ενισχύεται. Το ανταγωνιστικό, το επιχειρηματικό –που λέμε- περιβάλλον ενδυναμώθηκε και μάλιστα η σχετική κατάταξη της χώρας βελτιώθηκε κατά είκοσι δύο θέσεις σε σχέση με πέρυσι. Το οικονομικό κλίμα βελτιώνεται. Ο σχετικός δείκτης βρέθηκε το Γενάρη του 2013 σε ένα από τα υψηλότερα επίπεδα των τελευταίων είκοσι τεσσάρων μηνών και η διαφορά σε σχέση με την Ευρωζώνη από τον Οκτώβριο του 2009 έχει σχεδόν εξαλειφθεί. 
Θα ήθελα να αναφέρω ένα τελευταίο σημείο. Φθάσατε και μιλήσατε προηγουμένως για καταστολή, ότι αυτή η Κυβέρνηση παίρνει μέτρα καταστολής. Το συνδέω και το συνδυάζω με αυτό που είπε ένας από τους δικούς σας Βουλευτές ότι θα έπρεπε να μην είναι τέτοια η αντίδραση των φυλάκων που πυροβολούν και ότι είναι επικίνδυνα πράγματα. Εγώ προσωπικά δίνω συγχαρητήρια στους φύλακες.
(Χειροκροτήματα από την πτέρυγα της Νέας Δημοκρατίας)
Πείτε μου αν υπήρχε άλλος τρόπος από τους πυροβολισμούς. Η πολιτεία το βαρυποινίτη τον έβαλε φυλακή, η κοινωνία τους θέλει μέσα. Ασφάλεια του πολίτη σημαίνει μεταξύ άλλων ότι το έγκλημα δεν κάνει ό,τι θέλει. Μέχρι τώρα χαϊδεύατε τους κουκουλοφόρους. Τώρα χαϊδεύετε και τους βαρυποινίτες. 
Σε ποια χώρα οι βαρυποινίτες προσπαθούν να αποδράσουν;","ΑΝΤΩΝΗΣ ΣΑΜΑΡΑΣ",451
"81916"," Να μη λέτε ψέματα! 
(Θόρυβος στην Αίθουσα)","ΔΗΜΗΤΡΙΟΣ ΣΤΡΑΤΟΥΛΗΣ",485
"81917"," Οι φύλακές τους τους κουνάνε το μαντίλι; Και τι θα λέγατε αν πετύχαινε η απόδραση; Ότι είναι μία ανίκανη Κυβέρνηση. Αν είναι να μην τους εμποδίζουν οι φύλακες, μήπως να ανοίξουμε τις φυλακές, να φύγουν όλοι, να τελειώνουμε; 
Θέλετε ανοιχτές φυλακές, αλλά εσείς στο πρόγραμμά σας μιλάτε για άοπλη Αστυνομία. Σας καταλαβαίνω. Δεν θέλετε απλώς να αφοπλίσετε το φύλακα, τον αστυνόμο, όμως, το νόμο συνολικά, την κοινωνία δεν την έχετε ρωτήσει.
Είπατε για καταστολή, αλλά είπατε και ότι δεν διώχνετε τις επενδύσεις. Εγώ δεν πρόκειται να πω για δικούς σας Βουλευτές-θαυμαστές από τον αναρχισμό μέχρι τις καταλήψεις δημοσίων κτηρίων ή δικούς σας Βουλευτές που καθύβρισαν τον Υπουργό κ. Δένδια ως νεοναζί, γιατί η Αστυνομία κατάφερε να συλλάβει μετά από συμπλοκή τους ληστές τράπεζας στο Βελβεντό που ήταν πάνοπλοι και κρατούσαν όμηρο. 
Φοβάμαι ότι το χειρότερο, κύριε Τσίπρα, είναι ότι προσπαθείτε με αυτές τις απειλές να διώξετε τις επενδύσεις. Πρόσφατα δικό σας στέλεχος αποκάλεσε όσους ξένους έρχονται να επενδύσουν –ξέρετε πώς τους είπε;- «κατσαπλιάδες» και διεθνή λαμόγια. Την επιλογή των λέξεων την αφήνω. Δικό σας είναι αυτό το επίπεδο. 
Ρωτάω, όμως, χωρίς επενδύσεις, πώς θα δημιουργηθούν θέσεις εργασίας. Δεν είναι ότι δεν σας αρέσουν κάποιες επενδύσεις. Δεν θέλετε καθόλου επενδύσεις. Εμείς προσπαθούμε να ανακόψουμε την ανεργία και εσείς προσπαθείτε να κάνετε ό,τι μπορείτε για να την επιδεινώσετε. 
Επομένως, ύστερα σας φταίμε εμείς, το ότι ο Σαμαράς είναι εναντίον της ανάπτυξης, εναντίον των επενδύσεων. Μόνοι σας εκτίθεστε στα μάτια του ελληνικού λαού. Αυτά που λέτε προκαλούν οργή. Και εγώ θέλω μόνο ένα να πω: Φθάνει πια, κύριε Τσίπρα!
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ΑΝΤΩΝΗΣ ΣΑΜΑΡΑΣ",451
"81918"," Ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του ΣΥΡΙΖΑ-Ενωτικού Κοινωνικού Μετώπου κ. Αλέξης Τσίπρας έχει το λόγο για δέκα λεπτά. 
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81919"," Ε, όχι και ομάδα λάσπης!
","ΗΛΙΑΣ ΒΛΑΧΟΓΙΑΝΝΗΣ",64
"81920"," Δεν έγραφαν έτσι. Είχαν τους πληροφοριοδότες τους.
(Χειροκροτήματα από την πτέρυγα της Νέας Δημοκρατίας)
","ΑΛΕΞΑΝΔΡΑ ΠΑΠΑΡΗΓΑ",413
"81921"," Είσαι μικρός. Δεν ξέρεις.
","ΑΛΕΞΑΝΔΡΑ ΠΑΠΑΡΗΓΑ",413
"81922"," Μην πάρεις επάνω σου αυτό.
","ΑΛΕΞΑΝΔΡΑ ΠΑΠΑΡΗΓΑ",413
"81923"," Άρα δεν θα επανέλθουν.
","ΣΟΦΙΑ ΒΟΥΛΤΕΨΗ",73
"81924"," Ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81925"," Κυρίες και κύριοι Βουλευτές, ο κ. Τσίπρας στην αρχική του αγόρευση μας χαιρέτησε από τα μπλόκα των αγροτών. Στη δευτερολογία του μίλησε ως μέλος της Βουλής των Λόρδων. Μας έκανε θεσμικές συστάσεις. Παραδίδει μαθήματα πολιτικού πολιτισμού και κοινοβουλευτικής δεοντολογίας. Και ενοχλείται βεβαίως, γιατί δέχθηκε επιθέσεις. Υπήρξε αμφισβήτηση της ηθικής υπόστασης του ΣΥΡΙΖΑ. Κάποιοι υπαινίχθησαν ότι μπορεί να υπάρχουν σχέσεις με επενδυτές ή με μυστικά συμφέροντα.
Έτσι, κύριε Τσίπρα! Σας πειράζουν αυτά! Όταν εσείς, χωρίς καμμία αίσθηση των συνεπειών αυτού που λέτε, συκοφαντείτε, οργανώνετε πολιτικές σκευωρίες, χυδαιολογείτε, αμφισβητείτε την ηθική υπόσταση των πολιτικών σας αντιπάλων, είναι καλά;
(Χειροκροτήματα από την πτέρυγα του ΠΑΣΟΚ)
Τι είναι αυτό που δίνει, σε όποιον αυτοχαρακτηρίζεται ως αριστερός ή ριζοσπάστης, το δήθεν ηθικό δικαίωμα να λέει ό,τι θέλει, όπως θέλει, όποτε θέλει, εναντίον όποιου θέλει, αλλά δεν δέχεται μύγα στο δικό του σπαθί;
(Χειροκροτήματα)
Όποιος έχει όμως τη μύγα μυγιάζεται. Διότι, αν σας ενοχλούσαν αυτά τα δημοσιεύματα, έπρεπε να έχετε απαντήσει αμέσως σε αυτά. Είδα χαρακτηριστική καθυστέρηση στην αντίδραση μεταξύ των δημοσιευμάτων του περιοδικού «WIRTSCHAFTSWOCHE» -το οποίο επαναλήφθηκε από «ΤΑ ΝΕΑ»- και της αντίδρασής σας. Δεν είδα άμεση αντίδραση και απόρριψη, όπως έπρεπε.
Επίσης ασεβείτε θεσμικά κατά του κοινοβουλευτικού συστήματος μ’ αυτήν την αλαζονική στάση σας, που είναι η αλαζονεία του νεόπλουτου που του έτυχε ένα εκλογικό λαχείο, αλλά ξόδεψε όλα τα λεφτά του πάρα πολύ γρήγορα.  Είναι το ΠΑΣΟΚ συνιστώσα της Νέας Δημοκρατίας; Είναι και η ΔΗΜΑΡ συνιστώσα της Νέας Δημοκρατίας; Είμαστε μία Κυβέρνηση τρικομματικής συνεργασίας, στο πλαίσιο του κοινοβουλευτικού συστήματος διακυβέρνησης. Ποιο είναι το δικό σας όνειρο; Τι λέτε στον ελληνικό λαό, ότι θα κυβερνήσετε με μία αυτοδύναμη πλειοψηφία; 
Εμείς λοιπόν είμαστε οι τρεις συνιστώσες της συνισταμένης της πολιτικής και εθνικής ευθύνης. Εσείς, ο ΣΥΡΙΖΑ, τι είστε; Είστε μία συνιστώσα της ετερόκλητης αντιμνημονιακής Αντιπολίτευσης. Είστε μία συνιστώσα μαζί με το ΚΚΕ –τιμώ τη στάση του, είναι πολύ καθαρή- με τους Ανεξάρτητους Έλληνες, που ετοιμάζεστε να κάνετε κυβερνητικό συνασπισμό και τη Χρυσή Αυγή, γιατί δεν ανοίγετε το συνταγματικό τόξο με καθαρό μέτωπο σε σχέση με τη Χρυσή Αυγή.
Επίσης δεν παίρνετε καθαρή θέση και στις προτάσεις μας για το τι πρέπει να γίνει για την αντιμετώπιση της βίας, γιατί είναι αμφίθυμος και αμφίσημος ο λόγος σας σε σχέση με τα φαινόμενα βίας. Είναι επαμφοτερίζουσα η ρητορική σας. Αυτή είναι η πραγματικότητα. Και δεν είπατε τίποτα εδώ σήμερα. 
Ποια ήταν η ανάλυσή σας για την Ιταλία; Είναι χαρακτηριστικό του τρόπου που σκέφτεστε το ιταλικό παράδειγμα. Ποιο είναι το ομόλογο κόμμα σας στην Ιταλία; Για ποιον χαρήκατε και για ποιον λυπηθήκατε;","ΕΥΑΓΓΕΛΟΣ ΒΕΝΙΖΕΛΟΣ",58
"81926"," Για τον Μπερλουσκόνι.","ΑΘΑΝΑΣΙΟΣ ΜΠΟΥΡΑΣ",350
"81927"," Για τον Μπερλουσκόνι.","ΣΟΦΙΑ ΒΟΥΛΤΕΨΗ",73
"81928"," Τι είναι αυτό που σας λύπησε; Τι είναι αυτό που σας φόβισε; Ο κ. Γκρίλο; Η θριαμβευτική επάνοδος με «photo finish» του κ. Μπερλουσκόνι; Ποια είναι η ανάλυσή σας για τους πανευρωπαϊκούς συσχετισμούς; Πώς θα επηρεάσει την Ελλάδα και την Κύπρο το εκλογικό αποτέλεσμα στην Ιταλία; Αυτό να μας πείτε, γιατί η Ευρώπη είναι ένα γήπεδο δύσκολων συσχετισμών και κατά βάθος το αποτέλεσμα των ιταλικών εκλογών είναι συντηρητικό, επειδή προκαλεί φόβο και ανασφάλεια. Άρα λειτουργεί συντηρητικά σε μία Ευρώπη που, δυστυχώς, είναι συντηρητική, γιατί μία καθαρή νίκη της κεντροαριστεράς με τον Πιερ Λουίτζι Μπερσάνι θα ήταν μία λύση. Όμως βλέπετε ότι ανεκόπη αυτή η λύση. Βεβαίως η κ. Μέρκελ δεν ήθελε τη νίκη του Μπερσάνι. Είχε πει ανοιχτά ποια είναι η θέση της. 
Έχει λοιπόν πολύ μεγάλη σημασία να μας πείτε πώς βλέπετε τις ομόλογες σχέσεις σας μ’ αυτές τις χώρες, γιατί ειλικρινά δεν έχουμε καταλάβει. Πήγα στη Γερμανία, είδα το SPD και τους Πράσινους. Εσείς θέλατε να συναντήσετε τον κ. Σόιμπλε. Πολύ ωραία! Και μετά πήγατε στις Ηνωμένες Πολιτείες και μείνατε εκστασιασμένος απέναντι στην αμερικανική πολιτική, στην πολιτική του Προέδρου Ομπάμα και στην πολιτική της Ομοσπονδιακής Τράπεζας των Ηνωμένων Πολιτειών. Έχετε αναρωτηθεί τι γίνεται στο Διεθνές Νομισματικό Ταμείο, στο Διοικητικό Συμβούλιο, με χώρες, όπως είναι οι χώρες που επισκεφθήκατε, όπως είναι η Βραζιλία, για παράδειγμα; Δεν αναρωτηθήκατε. 
Δεν απαντήσατε στη δευτερολογία σας στα ερωτήματα της κ. Παπαρήγα για την ΚΑΠ. Δεν τηρήσατε την υπόσχεσή σας απέναντι στο πατρικό σας, μητρικό σας, κόμμα που είναι το ΚΚΕ.
(Γέλωτες από την πτέρυγα της Νέας Δημοκρατίας και του ΠΑΣΟΚ)
(Θόρυβος-Διαμαρτυρίες από την πτέρυγα του ΣΥΡΙΖΑ-ΕΚΜ και του ΚΚΕ)
Έτσι δεν είναι; Προέρχεστε από μία μήτρα, την οποία φαντάζομαι ότι πρέπει πολιτικά να τη σέβεστε στον πολιτικό διάλογο. Γιατί δεν λέτε λοιπόν τη στάση σας για την ΚΑΠ και για τον Παγκόσμιο Οργανισμό Εμπορίου; Διότι οι συσχετισμοί που διαμορφώνονται, εν σχέσει με την ΚΑΠ, είναι απολύτως συναρτημένοι με τις μεγάλες συμφωνίες, σε επίπεδο Παγκοσμίου Οργανισμού Εμπορίου. Τι είπατε στην Αργεντινή και στη Βραζιλία για τον Παγκόσμιο Οργανισμό Εμπορίου; Γιατί επικαλείσθε αυτά τα παραδείγματα και δεν επισκεφθήκατε τη Χιλή, ως παράδειγμα ανασυγκρότησης μίας οικονομίας, που πέρασε από κρίση; Διότι και αυτό έχει πολύ μεγάλο ενδιαφέρον.
Θέλω να κάνω μία ερώτηση, απευθυνόμενος και στο ΣΥΡΙΖΑ και σε όλη την Αντιπολίτευση. Κυρίες και κύριοι συνάδελφοι του ΣΥΡΙΖΑ και προσωπικά, κύριε Αρχηγέ της Αξιωματικής Αντιπολίτευσης –που τόσο χαίρεστε με τον τίτλο αυτό τον οποίο φέρετε- τι θέλετε; Πώς θέλετε να πάνε τα πράγματα; Πώς θέλετε να ονειρεύεστε να πορευτεί η χώρα τα επόμενα δύο, τρία δύσκολα χρόνια; Θέλετε να πάμε καλά; Θέλετε να πετύχουμε; Θέλετε να σωθούμε; Θέλετε να βελτιωθεί η κατάσταση της κοινωνίας, των νοικοκυριών, των επιχειρήσεων; Θέλετε να περάσουμε σε θετικούς ρυθμούς ανάπτυξης; Θέλετε να μειωθεί η ανεργία, να αποκαταστήσουμε εισοδήματα και αδικίες; Το θέλετε αυτό; 
Θέλετε να παλέψουμε μαζί γι’ αυτό, στο πλαίσιο μίας εθνικής συστράτευσης, με διακεκριμένους θεσμικούς ρόλους Κυβέρνησης-Αντιπολίτευσης ή θέλετε το αδιέξοδο, την καταστροφή και επενδύετε πολιτικά σε αυτό που τραβά και υφίσταται ο ελληνικός λαός και θέλετε να αντλήσετε μικροκομματικά οφέλη;","ΕΥΑΓΓΕΛΟΣ ΒΕΝΙΖΕΛΟΣ",58
"81929"," Δυστυχώς!","ΑΠΟΣΤΟΛΟΣ ΚΑΚΛΑΜΑΝΗΣ",172
"81930"," Πείτε καθαρά, με το χέρι στην καρδιά, κοιτώντας τους Έλληνες και τις Ελληνίδες στα μάτια, τι θέλετε! Ποια είναι η επιδίωξή σας, η επιθυμία σας, το όνειρό σας; Πείτε τα με ειλικρίνεια, με αλήθεια και όχι με τερτίπια, γιατί πρέπει να είμαστε άξιοι των περιστάσεων και δεν είμαστε, όταν κάνουμε αυτού του τύπου τις συζητήσεις. 
Τι άκουσε η κοινωνία σήμερα από εσάς για τις μεγάλες αγωνίες της; Ποια είναι η λύση; Ναι πράγματι, υπάρχει 25% σωρευτική ύφεση. Στο 30% κοντεύει να πάει η ανεργία και στο 60% στους νέους. Υπάρχει υπερχρέωση των νοικοκυριών, έλλειψη εμπιστοσύνης. Πώς θα αντεπεξέλθουμε; 
Εμείς λέμε ότι υπάρχει μία εθνική στρατηγική. Η εθνική στρατηγική θέλει διεθνή στήριξη, αλλά κυρίως εσωτερική στήριξη. Υπάρχουν εξωτερικές προϋποθέσεις, στις οποίες έχω αναφερθεί κατ’ επανάληψη. Πρέπει οι εταίροι μας να καταλάβουν ότι δεν αντέχουμε άλλα δημοσιονομικά και εισοδηματικά μέτρα. Δεν πρόκειται να λάβουμε. Πρέπει να είναι συνεπείς στις δόσεις και να διατυπώνουν ένα δημόσιο λόγο, που αναγνωρίζει τις θυσίες της Ελλάδας και τα επιτεύγματά της και τιμά τους Έλληνες. Πρέπει να μας δώσουν αναπτυξιακή στήριξη. Πρέπει να ξεμπλοκαριστεί η Ευρωπαϊκή Επιτροπή και η Ευρωπαϊκή Τράπεζα Επενδύσεων, η οποία λειτουργεί γραφειοκρατικά και στην πραγματικότητα παρεμποδίζει και ιδιωτικοποιήσεις και επενδύσεις.
Όμως εμείς βάλαμε στη σύμβαση του Φεβρουαρίου τη ρήτρα βαθύτερης ύφεσης. Εμείς προβλέψαμε την επιμήκυνση ως δυνατότητα. Δεν ανακαλύψαμε τώρα τα δήθεν λάθη του Διεθνούς Νομισματικού Ταμείου, που είναι ιδεολογικές επιλογές και όχι λάθη τεχνικά. Αυτό εννοούσαμε, λέγοντας «Πρώτα να συμφωνήσουμε στο μακροοικονομικό πλαίσιο και στην επιμήκυνση και μετά μέτρα. Και βεβαίως όχι άλλα μέτρα. Τελευταία φορά!».
Είπα και στην αρχή της συζήτησης ότι οι εσωτερικές προϋποθέσεις είναι πρωτίστως πολιτικές και θεσμικές. Σταθερότητα. Ο κόσμος θέλει σταθερότητα. Το ΠΑΣΟΚ εγγυάται τη σταθερότητα και την καθαρότητα της εθνικής στρατηγικής.
(Χειροκροτήματα από την πτέρυγα του ΠΑΣΟΚ)
Όμως υπάρχουν και προϋποθέσεις δημοσιονομικές. Πρέπει να πετύχουμε δημοσιονομικούς στόχους. Υπάρχουν και προϋποθέσεις χρηματοοικονομικές, να έχουμε τράπεζες, οι οποίες να κινηθούν αναπτυξιακά, να βοηθήσουν νοικοκυριά και επιχειρήσεις, αγρότες, νέους επιχειρηματίες, καινοτόμες ιδέες με δάνεια. Πρέπει να γυρίσουν οι καταθέσεις, γιατί, αν δεν γυρίσουν οι καταθέσεις, που υπάρχουν σε πολύ μεγάλο βαθμό στην Ελλάδα εκτός τραπεζικού συστήματος –αλλά φυσικά και στο εξωτερικό- δεν μπορούμε να έχουμε τα αναγκαία χρηματοοικονομικά εργαλεία, ό,τι και να μας δώσουν οι εταίροι μας με τη μορφή δόσεων ή ανακεφαλαιοποίησης.
Φυσικά πέρα από τις στενά αναπτυξιακές και διαρθρωτικές προϋποθέσεις, θέλει κοινωνική συνευθύνη των εταίρων, των παραγωγικών φορέων, του ιδιωτικού τομέα. Όλα τα ζητούν από το κράτος. Το κακό κράτος ευθύνεται για όλα, το κακό κράτος πρέπει να τα ξανακάνει όλα. Ναι αλλά με τη βοήθεια της κοινωνίας και του ιδιωτικού τομέα, που πρέπει να αναλάβει τις δικές του δεσμεύσεις.
Γι’ αυτό έχει πολύ μεγάλη σημασία ο ρόλος του ΠΑΣΟΚ και γι’ αυτό χτυπάνε το ΠΑΣΟΚ. Όμως αντέχει. Αυτό είναι το μήνυμα.","ΕΥΑΓΓΕΛΟΣ ΒΕΝΙΖΕΛΟΣ",58
"81931"," Θα αντέξει!","ΑΠΟΣΤΟΛΟΣ ΚΑΚΛΑΜΑΝΗΣ",172
"81932"," Και προσέξτε τον τόνο και το ύφος της ομιλίας που έκανε ένας άνθρωπος, που δεν είναι πολιτικός, αλλά είναι βαθύς γνώστης του αγροτικού προβλήματος της Ελλάδας, όπως είναι ο καθηγητής και Υπουργός Αγροτικής Ανάπτυξης και Τροφίμων κ. Τσαυτάρης. Μίλησε για την Ελλάδα που παράγει, για τον Έλληνα αγρότη και παραγωγό, που έχει ιδέες και που προσφέρει στην αγορά, εσωτερική και διεθνή, προϊόντα υψηλής ποιότητας. Μίλησε με έναν τόνο αισιόδοξο, δημιουργικό και παραγωγικό για την Ελλάδα που θέλουμε, για την Ελλάδα που δεν είναι μίζερη, για την Ελλάδα που ελπίζει, για την Ελλάδα που μπορεί. Αυτό έχει σημασία. Η καθηλωμένη Ελλάδα της μιζέριας και της μικροκομματικής σύγκρουσης, της τυφλής, της μυωπικής δεν βγαίνει πουθενά. Αυτό είναι ένα άλλο υπόδειγμα επιστημονικού, κοινωνικού και πολιτικού λόγου. 
Έχει σημασία λοιπόν να συσπειρωθούμε γύρω από μια νέα τέτοια αντίληψη, η οποία είναι και αισιόδοξη και ρεαλιστική, γιατί τα πράγματα είναι δύσκολα και καθόλου, μα καθόλου εύκολα. Έχουμε πλήρη συνείδηση των δυσκολιών, τις οποίες μπορούμε να ξεπεράσουμε. Όμως θέλει σχέδιο, συναίνεση, συστράτευση, ευθύνη, δουλειά. Όμως πρέπει να είμαστε αποφασισμένοι να πετύχουμε. 
Και εμείς που έχουμε σηκώσει τεράστιο βάρος, εμείς που έχουμε πληρώσει δυσανάλογα μεγάλο κόστος, ξέρουμε αυτό που λέω κατ’ επανάληψη, ότι, όπως κατεβήκαμε μαζί με τη χώρα, θα ανέβουμε μαζί με τη χώρα, γιατί η χώρα θα ανέβει ξανά. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"81933"," Το λόγο έχει ο Πρόεδρος της Κοινοβουλευτικής Ομάδας των Ανεξαρτήτων Ελλήνων κ. Πάνος Καμμένος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81934"," Είκοσι χρόνια σ’ αυτήν την Αίθουσα, πρώτη φορά βλέπω Πρωθυπουργό να φεύγει σαν λαγός κάθε φορά που σηκώνονται να μιλήσουν οι Αρχηγοί της Αντιπολίτευσης. Είναι απίστευτο!
Κυρίες και κύριοι συνάδελφοι, την ώρα που γίνεται αυτή η συζήτηση, υπάρχουν κτηνοτροφικές μονάδες, υπάρχουν Έλληνες κτηνοτρόφοι που δεν έχουν να πληρώσουν τις ζωοτροφές και βλέπουν τα ζώα τους να κανιβαλίζονται. 
Την ίδια στιγμή που εμείς μιλάμε και ο Πρωθυπουργός λέει άλλα αντί άλλων στην Αίθουσα αυτή, ο Γιώργος Κατσοτούρκης, ο ψαράς από την Κάλυμνο, περίμενε να ακούσει για τον κόκκινο τόνο και δεν πήρε καμμία απάντηση. 
Την ίδια στιγμή που εμείς τώρα συζητάμε την υψηλή πολιτική, οι παράκτιοι αλιείς, ο Νίκος Παπάς, ο καπετάν Νίκος, ανοιχτά στις Φλέβες, παλεύει με τα κύματα και περιμένει τι θα ακούσει για τις ανεμότρατες, που δεν τις παρακολουθεί πια κανείς και καλάρουνε γυαλό. 
Την ίδια στιγμή που εμείς μιλάμε, κάποιοι παραγωγοί στην Κρήτη έχουν καθίσει στην Ιεράπετρα, στο Ηράκλειο, στα Χανιά, στο Ρέθυμνο και περιμένουν να δουν, γιατί το λάδι εδώ πουλιέται 2,10 έως 2,40 και στην Ισπανία πουλιέται 3,20. 
Την ίδια στιγμή, ο ροδακινοπαραγωγός Γιάννης Ιωαννίδης, ο Μακεδόνας από την Πέλλα, ρωτάει τι θα γίνει με τα λιπάσματα, τι θα γίνει αυτήν τη στιγμή με τα εφόδια και τι θα γίνει με τα φάρμακα και αντί αυτού, ακούει για το PSI.
Την ίδια στιγμή στον Κάμπο, κάτω στη Θεσσαλία, βρίσκονται οι παραγωγοί που ζητούν από μόνοι τους να πληρώσουν τους μετασχηματιστές, για να δουλέψουν οι πομώνες από τη ΔΕΗ και ακούνε τον Πρωθυπουργό να τους κάνει υψηλή πολιτική και να μην τους δίνει καμμία απάντηση. Και ξέρετε γιατί συμβαίνει αυτό; Διότι αυτό που είπε ο Πρωθυπουργός –και γι’ αυτό φεύγει σαν λαγός- το είπε, γιατί είναι πλήρως αναξιόπιστος. Ο Πρωθυπουργός είναι ο «κύριος αναξιόπιστος» και όχι αξιόπιστος! 
Κυρίες και κύριοι συνάδελφοι, εγώ θα διαβάσω για πρώτη φορά από τα Πρακτικά της Βουλής, ένα απόσπασμα από τις 11 Φεβρουαρίου του 2011, που ο αναξιόπιστος Αντώνης Σαμαράς, ο Αρχηγός της Νέας Δημοκρατίας, έλεγε απ’ αυτό το Βήμα, απαντώντας σε επερώτηση με θέμα την αγροτική ανάπτυξη, τα εξής: «Σας είχαμε προειδοποιήσει ότι το μνημόνιο ήταν ολέθριο σφάλμα: Πρώτον, γιατί δεν έβγαιναν τα νούμερα. Τώρα επιβεβαιωθήκαμε. Το ακούμε πια και από τους δικούς σας Βουλευτές μέσα στη Βουλή. Μας επιβεβαίωσαν και ξένοι οικονομολόγοι που συζητούν τρόπους, για να χαλαρώνουν τους όρους αποπληρωμής. Γιατί, όπως τους υπογράψατε πέρυσι, δεν βγαίνουν». Και συνεχίζει ο Αντώνης Σαμαράς: «Δεύτερον, σας είπαμε ότι δεν θα πετυχαίνατε τη μείωση του ελλείμματος με ικανοποιητικούς ρυθμούς. Πολύ μεγάλες θυσίες και πολύ πενιχρά αποτελέσματα. Και πάλι μας δικαιώνουν οι ίδιοι οι δανειστές μας, που έρχονται σήμερα και ζητούν νέα μέτρα εκτός μνημονίου και εντελώς διαφορετικά από εκείνα που προέβλεπε το μνημόνιο». Και συνεχίζει ο «αξιόπιστος» Αντώνης Σαμαράς: «Τώρα μάλιστα συζητιέται όχι απλά νέα «επικαιροποίηση» του μνημονίου που υπογράψατε πέρυσι, αλλά συζητιέται μνημόνιο 2 που θα κρατήσει πολύ περισσότερο και που θα έχει πολύ αυστηρότερες δεσμευτικές πολιτικές». 
Και συνεχίζει ο αναξιόπιστος Αντώνης Σαμαράς, λέγοντας τα εξής: «Εμείς σας το λέμε ευθέως. Όπως απορρίψαμε το Μνημόνιο 1, έτσι απορρίπτουμε και αυτά που προεξοφλούνται πια για το πολύ χειρότερο Μνημόνιο 2». Και το ψήφισε! Αυτός είναι ο αναξιόπιστος Πρωθυπουργός της χώρας, που σε ό,τι έχει πει μέχρι σήμερα, ήταν αναξιόπιστος. 
(Χειροκροτήματα από την πτέρυγα των Ανεξαρτήτων Ελλήνων)
Στη συνέχεια, στα Πρακτικά της Βουλής στη σελίδα 5321, έχουμε  «Χειροκροτήματα από την πτέρυγα της Νέας Δημοκρατίας». 
Κυρίες και κύριοι συνάδελφοι, αυτά έλεγε ο Αντώνης Σαμαράς πριν πάρει την ψήφο του ελληνικού λαού και πριν καταγγείλει ουσιαστικά τους αντιμνημονιακούς για παράλογη πολιτική. Ήταν οι εποχές που μιλούσε για το φάρμακο που σκοτώνει τον ασθενή και τώρα ο ίδιος σκοτώνει τους Έλληνες με τη λάθος συνταγή που επέλεξε. 
Καταθέτω στη Βουλή για τα Πρακτικά, για να τα δει το σύνολο του ελληνικού λαού, αλλά και οι Έλληνες Βουλευτές.
(Στο σημείο αυτό ο Πρόεδρος των Ανεξαρτήτων Ελλήνων κ. Πάνος  Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Είναι αναξιόπιστος, γιατί ήρθε σήμερα να μας πει για το PSI. Ποιους κουρέψατε; Κουρέψατε τα ασφαλιστικά ταμεία, κουρέψατε τα πανεπιστήμια, κουρέψατε τα νοσοκομεία, κουρέψατε την Ελλάδα, κουρέψατε τους Έλληνες μικροομολογιούχους και δεν κουρέψατε τους δανειστές και τους τοκογλύφους. Πού είναι τα δεκαοκτώ σημεία, κύριε Σαμαρά, για τα οποία λέγατε προεκλογικά στον ελληνικό λαό; Λέτε ψέματα στον ελληνικό λαό, για να πάρετε την ψήφο του και ζητάτε να σας ακολουθήσουν οι Βουλευτές σας. 
Μιλούσατε για σπιράλ θανάτου και τώρα στο σπιράλ θανάτου βάζετε την Ελλάδα. 
Μιλήσατε για μια και μόνο εξεταστική επιτροπή και όταν ήρθε η συζήτηση για τον κ. Παπανδρέου, βάλατε τέσσερις κάλπες. Όμως ογδόντα δικοί σας Βουλευτές ψήφισαν αντίθετα με τη δική σας φασιστική νοοτροπία, η οποία προσβάλλει τη Βουλή, την οποία ποτέ δεν σεβαστήκατε. Και ευτυχώς βρέθηκαν Βουλευτές της Νέας Δημοκρατίας, οι οποίοι τουλάχιστον προφύλαξαν το κύρος μαζί με τον πρώην Πρωθυπουργό κ. Κώστα Καραμανλή και δεν προσέβαλαν τη δημοκρατία και τη Βουλή. 
Το ίδιο είπατε στους αποστράτους και στους εν ενεργεία αξιωματικούς και υπαξιωματικούς, άντρες και γυναίκες, των Ενόπλων Δυνάμεων και των Σωμάτων Ασφαλείας. Τους είπατε ότι δεν θα μειώσετε τους μισθούς και ότι δεν θα περιληφθούν στα ειδικά μισθολόγια. Τώρα εξευτελίζετε εντελώς τους αξιωματικούς. Και οι τέσσερις μαζί οι Αρχηγοί των Επιτελείων, του Γενικού Επιτελείου Εθνικής Άμυνας, του ΓΕΑ, του ΓΕΝ και του ΓΕΣ, παίρνουν τα μισά λεφτά απ’ ό,τι παίρνει ένας σύμβουλος του Ταμείου Χρηματοπιστωτικής Σταθερότητας. Αυτή είναι η πολιτική σας! Σ’ αυτούς είπατε ψέματα, όπως είπατε και στους συνταξιούχους, όπως είπατε και ότι ο ΟΠΑΠ θα πουληθεί τέσσερις φορές την αξία του. 
Λέτε ψέματα κατ’ επάγγελμα, κύριε Σαμαρά, εσείς και η Κυβέρνησή σας, για να πάρετε την ψήφο του ελληνικού λαού, όταν λέτε ότι αυτό το σχέδιο θα μας βγάλει από την κρίση. Είναι τα ίδια που έλεγε ο παριστάμενος Υπουργός κ. Στουρνάρας σαν Πρόεδρος του ΙΟΒΕ το 2010, όταν παρακινούσε να ψηφίσουν το πρώτο μνημόνιο, λέγοντας ότι η ανάπτυξη έρχεται από το τέλος του 2012. 
Και βεβαίως ζείτε σε μια άλλη χώρα. Μας λέτε για ανάπτυξη, όπως μας λέτε και για επιχειρηματικό περιβάλλον. Ποιο επιχειρηματικό περιβάλλον; Οι μικρομεσαίες επιχειρήσεις κλείνουν η μια μετά την άλλη. Λουκέτα, λουκέτα, λουκέτα παντού! 
Και έρχομαι στον «Τειρεσία». Κάποτε έμπαινε κάποιος στον «Τειρεσία» και έλεγε «Θεέ μου, είναι προσβολή να μπω στον «Τειρεσία» και να μην μπορώ να πάρω ασφαλιστική και φορολογική ενημερότητα», ενώ τώρα είναι ελάχιστες οι εξαιρέσεις εκείνων που ακόμα αντέχουν. Είναι ελάχιστες οι εξαιρέσεις εκείνων που αντέχουν να πληρώνουν το φόρο και το χαράτσι στην ακίνητη περιουσία, στο κεραμίδι. Σε λίγο θα τους πάρουν τα σπίτια, όπως και τα χωράφια. Και υπεύθυνοι είστε εσείς, όπως είστε και οι ηθικοί αυτουργοί για τις τρεισήμισι χιλιάδες αυτοκτονίες, για τους τρεισήμισι χιλιάδες Έλληνες που πήδηξαν από το μπαλκόνι γιατί δεν άντεχαν, για το ένα εκατομμύριο οκτακόσιες χιλιάδες ανέργους! 
Ήρθατε εδώ και γελάτε και λέτε και αστεία. Λέτε τον Αρχηγό της Αξιωματικής Αντιπολίτευσης «μαρτυριάρη». Εσείς όμως κάνετε «μάρτυρες» τους Έλληνες, τους κάνετε «μάρτυρες» με την πολιτική του μνημονίου την οποία καταγγέλλατε στο παρελθόν. Και είστε απόλυτα συνυπεύθυνοι με το ΠΑΣΟΚ σ’ αυτήν την πορεία. 
Και πέραν αυτού, έρχεστε εδώ και αντί να ζητήσετε συγγνώμη από τον ελληνικό λαό, αντί να πείτε στους αγρότες «σας είπαμε ψέματα» και να πείτε στους στρατιωτικούς «σας είπαμε ψέματα», να πείτε στους δημοσίους υπαλλήλους ότι, όταν μιλάγατε για μη απολύσεις, τους λέγατε ψέματα, έρχεστε εδώ και λέτε ότι «δεν μασάτε από απειλές». Μπορεί από απειλές να μη «μασάτε», αλλά «μασάτε» από εντολές και τις καταπίνετε από την κ. Μέρκελ και από τους δανειστές! 
(Χειροκροτήματα από την πτέρυγα των Ανεξαρτήτων Ελλήνων)
 Και «μασάτε» χοντρά από απειλές και από εντολές των δανειστών. Και αν δεν «μασάτε», γιατί δεν προχωράτε στη διερεύνηση των σκανδάλων εκείνων για τα χρήματα, τα οποία έχουν κλέψει επώνυμοι Έλληνες; Θα μου πείτε: «Βάλαμε κάποιους φυλακή». 
Τον Λαυρεντιάδη τον ξέρετε; Για ρωτήστε τον κ. Λαυρεντιάδη, πριν πάρει την PROTON, όταν είχε την ευθύνη ο κ. Προβόπουλος, δάνεια, όπως αυτά που έδωσε ο Λαυρεντιάδης και πήγε στη φυλακή, έδωσε ο Προβόπουλος; Εγώ προκαλώ τον οικονομικό εισαγγελέα να το ψάξει τώρα. Και δεν είναι σε ασυλία αυτός, γιατί σε ασυλία μπορεί να τον βάλατε, παραδείγματος χάριν, για το θέμα τού ότι έβαλε στο PSI τα λεφτά των ταμείων -και των μετοχικών ταμείων και των ασφαλιστικών και των νοσοκομείων- και εν συνεχεία τα κούρεψε, ενώ γνώριζε ότι θα πάει στο 50%. Και εκεί μπορεί να τον προστατεύετε δήθεν, αλλά δεν τον προστατεύετε από τις μέρες που διοικούσε την PROTON. Για ψάξτε το και αυτό, αφού δεν «μασάτε». 
Η ιστορία σας, κύριε Πρωθυπουργέ, δείχνει ότι όχι απλώς «μασάτε», όχι απλώς παίρνετε εντολές, αλλά είναι και περίεργος ο ρόλος σας. Γιατί, αν δεν «μασάτε», ελάτε εδώ στη Βουλή, όπου σας κάλεσα έξι φορές και απαντήστε: Έχετε διαπραγματευτεί το όνομα «Βόρεια Μακεδονία» για τα Σκόπια; Γιατί δεν μιλάτε και να απαντήσετε; 
Εχθές παρουσίασε το βιβλίο του ο Κωνσταντίνος Μητσοτάκης. Τον ανατρέψατε το 1993 με τον Βουλευτή τον οποίο είχατε, δήθεν για το θέμα του ονόματος της Μακεδονίας. Τώρα, ως Πρωθυπουργός, θα παραδώσετε το όνομα της Μακεδονίας; Σας ερωτώ να απαντήσετε, αλλά φεύγετε. «Λαγός» ο κ. Σαμαράς!
Σας λέω λοιπόν ότι τη Βουλή θα πρέπει να τη σέβεστε, ανεξαρτήτως των θέσεων τις οποίες έχετε ή των εντολών που παίρνετε από τους δανειστές. Δεν είναι δυνατόν να συνεχιστεί το νταραβέρι αυτό και να έρχεται  με πράξεις νομοθετικού περιεχομένου και να νομοθετεί η Βουλή. Δεν είναι δυνατόν να αρνούνται οι εξωκοινοβουλευτικοί σας Υπουργοί να έρχονται εδώ και να απαντάνε στις ερωτήσεις των Βουλευτών του ελληνικού Κοινοβουλίου. Δεν είναι δυνατόν να τολμάτε να μιλάτε για τις επιχειρήσεις, οι οποίες θα έρθουν -και μας είπατε και παραδείγματα μίας πολυεθνικής εταιρείας που έρχεται να επενδύσει- όταν τρεις χιλιάδες επιχειρήσεις λόγω της βαριάς φορολογίας, βάζουν την έδρα τους στην Αλβανία, στα Σκόπια, στην Τουρκία ή στη Βουλγαρία. 
Για πηγαίνετε μία βόλτα να δείτε τι γίνεται στην παραμεθόριο. Πηγαίνετε να δείτε ότι αυτήν τη στιγμή πηγαίνουν και βάζουν πετρέλαιο στα Σκόπια, στην Τουρκία, στην Αλβανία και στη Βουλγαρία οι ταξιτζήδες από τη Βόρεια Ελλάδα και την παραμεθόριο. Πηγαίνετε να δείτε ότι άνοιξαν γραφεία στη Μυτιλήνη, για να πηγαίνουν καταναλωτές στην Τουρκία. 
Και τι να κάνετε; Σας το λέμε ευθέως: Ρίξτε τους φόρους. Αυτή είναι η λύση. Η Αλβανία έχει 10%, όπως και τα Σκόπια, η Βουλγαρία και η Τουρκία; Η Ελλάδα να έχει 8%. Να φέρουμε μέσα να ψωνίζουν από την Ελλάδα, να ανοίξουν οι δουλειές, να φύγουν τα «λουκέτα». Κάντε τον ειδικό λογαριασμό για τις μικρομεσαίες επιχειρήσεις, να ξαναπιάσει δουλειά ο κόσμος. Όμως δεν θέλετε. Δεν θέλετε, γιατί, όπως τσακίζετε τους αγρότες, τσακίζετε και τους εργαζομένους. Δεν θέλετε, γιατί εκτελείτε εντολή. Δεν θέλετε, γιατί θα πρέπει κάποια στιγμή να πείτε για ποιο λόγο, όταν ήρθε ο κ. Ολάντ εδώ, μιλήσατε για ευρωπαϊκή ΑΟΖ, για ευρωπαϊκό ορυκτό πλούτο και για ευρωπαϊκούς υδρογονάνθρακες. Δεν είναι ευρωπαϊκοί οι υδρογονάνθρακες, δεν είναι ευρωπαϊκή η ΑΟΖ. Ελληνική είναι η ΑΟΖ και ελληνικοί είναι οι υδρογονάνθρακες και το φυσικό αέριο! 
 (Χειροκροτήματα από την πτέρυγα των Ανεξαρτήτων Ελλήνων)
Και επειδή είδα ότι τελευταία διαφημίσατε και το θέμα της κίνησής σας για την ΑΟΖ, τι κάνατε; Ρηματική διακοίνωση κάνατε, διαμαρτυρηθήκατε δηλαδή, γιατί έκοψε «οικόπεδα» η Τουρκία και τα πούλησε. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Εμείς σας προκαλούμε: προεκλογικά υποσχεθήκατε την ανακήρυξη της ΑΟΖ. Ανακηρύξτε την, ξεχωρίζοντας τους υδρογονάνθρακες και το φυσικό αέριο από το ΤΑΙΠΕΔ, που έχετε βάλει σαν εγγύηση στους δανειστές και στους τοκογλύφους, διότι ο σχεδιασμός σας είναι εκτελών τα σχέδια, αυτά ακριβώς να παραδώσετε.
 Και πίσω από τους εμίρηδες κρύβονται και Έλληνες, κύριε Πρωθυπουργέ, -σας τους καταγγείλαμε εδώ-, συνέταιροι Έλληνες. Κάποτε πήγαινε ο Νικολάκης ο Παπανδρέου με το κυβερνητικό αεροσκάφος στον εμίρη, γιατί συνήθιζαν να πηγαίνουν μέλη της οικογένειας. Μήπως πίσω από το Κατάρ υπάρχουν και άλλοι εφοπλιστές Έλληνες, που έχουν το δικό τους αρχιτέκτονα; Έτσι, για να δούμε ποιες είναι οι επενδύσεις ή για να δούμε ποιοι δικάζονται για λαθρεμπόριο και είναι οι μεγάλοι επενδυτές, που θα μας φύγουν κιόλας!
Εμείς σας τα έχουμε πει, με όνομα και επίθετο. Σας τα έχουμε καταγγείλει. Και αυτά τα οποία γράφονται σ’ αυτήν την Αίθουσα, θα χρειαστούν σαν Πρακτικά στα ειδικά δικαστήρια αύριο, στα οποία θα περάσετε, αν συνεχίσετε αυτήν την πολιτική. 
Κυρίες και κύριοι συνάδελφοι, κλείνει η συζήτηση για το θέμα της αγροτικής ανάπτυξης. Και κλείνω μόνο με ένα πράγμα, με το θέμα των προτάσεων που έκανε ο Υπουργός Αγροτικής Ανάπτυξης, ο οποίος έχει επιστημονική βάση, όπως είπε ο «σωματοφύλακας» του κ. Σαμαρά, ο κ. Βενιζέλος, έχει ειδικές γνώσεις, αλλά ξέρετε πού; Στα μεταλλαγμένα! Κρατήστε αυτήν τη λέξη και κρατήστε το νέο διατροφικό κώδικα. Δεν θα μας πάτε στη νέα τάξη πραγμάτων, χωρίς τουλάχιστον να πέσει μία πιστολιά -με λόγους εννοώ- εδώ μέσα! 
Και επειδή έχετε μάθει να κατεβάζετε τις κουκούλες, θυμηθείτε τι λέγατε σε επερώτηση για τα αγροτικά στις 11 Φεβρουαρίου στο ΠΑΣΟΚ, κατηγορώντας το ότι συλλαμβάνει τους αγρότες. «Φτάσατε στο σημείο να απαγορεύετε τη συνάθροιση», λέει στο ΠΑΣΟΚ ο κ. Αντώνης Σαμαράς, «και να συλλαμβάνετε ανθρώπους στις Σέρρες, επειδή συναθροίστηκαν. Το κακό δεν είναι μόνο ότι έτσι μας φέρνετε πίσω σε άλλες εποχές. Το πολύ χειρότερο είναι, ότι έτσι επισπεύδετε και διευκολύνετε αυτό που υποτίθεται ότι θέλετε να αποφύγετε, την κοινωνική έκρηξη». 
Εσείς όχι απλώς συλλαμβάνετε -και εμείς δεν είμαστε κατά στο να συλλάβετε τους κακοποιούς- αλλά απειλείτε τους αγρότες παρουσία των ΜΑΤ, που έπρεπε να κάνουν «επίδειξη» και να χτυπήσουν τους πατεράδες τους, για να δείξουν ότι αντιδρούν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου των Ανεξαρτήτων Ελλήνων)
Με αυτές τις πολιτικές οδηγείτε τον τόπο σε πολύ κακό δρόμο. Θα σας το απαγορεύσουμε!
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΟΣ ΚΑΜΜΕΝΟΣ",181
"81935"," Θα ήθελα να ανακοινώσω προς το Σώμα ότι ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής και οι Υπουργοί Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη και Επικρατείας κατέθεσαν σχέδιο νόμου με τίτλο: «Επείγουσες ρυθμίσεις του Υπουργείου Περιβάλλοντος, Ενέργειας και Κλιματικής Αλλαγής και άλλες διατάξεις».
Παραπέμπεται στην αρμόδια Διαρκή Επιτροπή.
Επίσης θα ήθελα να ανακοινώσω προς το Σώμα ότι οι Υπουργοί Υγείας, Εργασίας, Κοινωνικής Ασφάλισης και Πρόνοιας και ο Αναπληρωτής Υπουργός Οικονομικών κατέθεσαν σχέδιο νόμου: «Κατεπείγουσες ρυθμίσεις του Υπουργείου Υγείας». 
Το ως άνω σχέδιο νόμου έχει χαρακτηριστεί από την Κυβέρνηση ως κατεπείγον. 
Παραπέμπεται στην αρμόδια Διαρκή Επιτροπή.
Ο Πρόεδρος της ΔΗΜΑΡ κ. Κουβέλης έχει το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"81936"," Κυρίες και κύριοι συνάδελφοι, δεν θα αναφερθώ στο θέμα, το οποίο έθεσε η σημερινή συζήτηση και που είναι το αγροτικό ζήτημα, γιατί προσπάθησα διεξοδικά να αναφερθώ σε εκείνα που αποτελούν τη δική μας θέση και τη δική μας διεκδίκηση για την αντιμετώπιση των ζητημάτων της αγροτικής οικονομίας και των αγροτών.
Παίρνω το λόγο, στο πλαίσιο της δευτερολογίας, για να πω μερικά πράγματα αναφορικά με το τι συμβαίνει σήμερα. 
Κυρίες και κύριοι συνάδελφοι, πρέπει να σας πω ότι η Δημοκρατική Αριστερά είχε την τιμή να εξασφαλίσει από τον ελληνικό λαό το 6,23% των Ελλήνων ψηφοφόρων. Θα μας ήταν εξαιρετικά βολικό, θα μας ήταν εξαιρετικά ευχερές και άνετο να περιοριστούμε στα έδρανα της ελάσσονος Αντιπολίτευσης, με έντονα πιθανολογούμενο το ενδεχόμενο να μη σχηματιστεί κυβέρνηση και η πολιτική ζωή του τόπου να οδηγηθεί σε μία επικίνδυνη ρευστότητα, με άμεση και αυτονόητη τη συνέπεια σε βάρος της κοινωνίας, η οποία και αυτή θα περιέπιπτε σε κατάσταση ρευστότητας. 
Εμείς δεν είχαμε ψηφίσει ούτε το πρώτο ούτε το δεύτερο μνημόνιο ούτε το μεσοπρόθεσμο πρόγραμμα, ούτε τους εφαρμοστικούς νόμους, στη βάση συγκεκριμένης επιχειρηματολογίας. Και τούτο, ανεξάρτητα από το γεγονός ότι σταθερά επιμείναμε από την πρώτη στιγμή, ότι πέρα και ανεξάρτητα από το μνημόνιο, οι μεταρρυθμίσεις στον τόπο έπρεπε να γίνουν, πρέπει να γίνουν και θα γίνουν. 
Το κάναμε από υπεύθυνη θέση και στηρίξαμε, χωρίς να εκχωρούμε την πολιτική και ιδεολογική μας ταυτότητα σε κανένα άλλο κόμμα από εκείνα τα οποία στηρίζουν το σημερινό κυβερνητικό σχήμα, αυτήν την Κυβέρνηση εθνικής συνευθύνης.
Για πείτε μου ποια θα ήταν η εξέλιξη, εάν δεν υπήρχε κυβέρνηση; Θα έβγαινε ή δεν θα έβγαινε η χώρα από την Ευρωζώνη; Θα έβγαινε η Ελλάδα από το χώρο της Ευρωπαϊκής Ένωσης και μάλιστα θα οδηγείτο στην απομόνωση, όχι μόνο οικονομική αλλά και πολιτική, με ό,τι αυτό αυτονόητα συνεπάγεται για την όποια εξέλιξη αυτού του τόπου, αυτής της πατρίδας. Αυτό ήταν εκείνο που υπαγόρευσε τη συγκεκριμένη θέση της Δημοκρατικής Αριστεράς.
Είπε ο κ. Τσίπρας ότι η Κυβέρνηση που και η Δημοκρατική Αριστερά στηρίζει, ένα πρόγραμμα έχει: το μνημόνιο. Δηλαδή; Το μνημόνιο είναι υπαρκτό. Τι εισηγείται η Αξιωματική Αντιπολίτευση; Να το καταγγείλουμε και μάλιστα μονομερώς και μάλιστα με όλες εκείνες τις διαδικασίες, που κατά καιρούς έχει διατυπώσει, που, εάν τις δούμε σχηματικά, διαμορφώνουν το τόξο του εκκρεμούς –σήμερα η μία θέση, αύριο η άλλη θέση- με αποτέλεσμα η αντίφαση και η αντιφατικότητα να είναι τα στοιχεία που προσδιορίζουν τη συγκεκριμένη πολιτική, αναφορικά με την κατάσταση της χώρας, σε σχέση και με το μνημόνιο; 
Και δεν έγινε τίποτα; Δεν υπήρξε διαπραγμάτευση; Δεν υπήρξε διαπραγμάτευση και το λένε ότι δεν υπήρξε, λες και προέκυψαν όλα αυτά από παρθενογένεση. Και ποια είναι αυτά; Θυμηθείτε: Περικοπή μισθών και συντάξεων ζητούσαν οι εταίροι Ευρωπαίοι από το πρώτο ευρώ, για να φθάσουμε στα 1.000 ευρώ. Ζητούσαν οριζόντιες εφαρμογές, αλλά τις αποφύγαμε, διότι το παλέψαμε, διότι διεκδικήσαμε.
Μας είπαν εδώ και καιρό ότι ένας τεράστιος αριθμός δημοσίων υπαλλήλων, υπαλλήλων του ευρύτερου δημόσιου τομέα, θα βρεθεί στην ανεργία, θα φύγει. Και δεν έχει βρεθεί κανένας στην ανεργία. Και η διαθεσιμότητα δεν είναι ανεργία. Και η διοικητική μεταρρύθμιση δεν είναι ανεργία. Είναι βασική μεταρρύθμιση, την οποία έχει ανάγκη ο τόπος.
Μας είπαν ότι θα εκδιωχθούν πάρα πολλοί από τον ευρύτερο δημόσιο τομέα. Ποιος εξεδιώχθη; Και ποιος υπαγόρευσε αυτήν τη θολούρα μέσα στην ελληνική κοινωνία, ότι επέρχεται η καταστροφή; 
Ξέρω, κυρίες και κύριοι συνάδελφοι, το ξέρει πάρα πολύ καλά η Δημοκρατική Αριστερά ότι υποφέρει η κοινωνία. Ξέρουμε ότι πρέπει να ληφθούν μέτρα που θα ανακουφίζουν, ιδιαίτερα τα οικονομικά αδύναμα στρώματα αυτού του τόπου. Γνωρίζω πάρα πολύ καλά ότι το 31% του ελληνικού λαού ζει κάτω από το όριο της φτώχειας. Αλλά για πείτε μου εσείς, που έχετε ως πολιτική επιλογή –με τις διακυμάνσεις και τις κατά καιρούς αποχρώσεις- την καταγγελία του μνημονίου και μάλιστα τη μονομερή, πόση θα ήταν η ανεργία; Τι θα είχε ως συνεπαγωγή η επιστροφή της χώρας στη δραχμή; Τι θα είχε ως συνεπαγωγή η έξοδος της χώρας από την Ευρωζώνη; Θα ήταν καλύτερη η κατάσταση σήμερα; Χειρότερη θα ήταν. Θα ήταν επιστροφή σε μακρινές δεκαετίες.
Ε λοιπόν σήμερα, όχι, διότι έχουν λυθεί τα πάντα όχι, διότι η κοινωνία δεν υποφέρει, εκείνο το οποίο προωθείται, είναι η πολιτική που είναι δυνατόν να βγάλει τη χώρα από το αδιέξοδο, στο οποίο βρέθηκε εδώ και τρία χρόνια, με παρούσα βέβαια την ύφεση εδώ και πέντε χρόνια. Αυτή είναι η υπεύθυνη πολιτική. 
Εμείς δεν θα πάρουμε μέρος σε κανένα επικοινωνιακό παιχνίδι. Εμείς δεν θα ρωτήσουμε ποτέ για τα αυτονόητα. Αλλά για πείτε μου, κυρίες και κύριοι συνάδελφοι, ξέρετε καμμία άλλη κυβέρνηση, όπως αυτήν την Κυβέρνηση, την οποία στηρίζουμε κι έχουμε πολλές φορές διαφωνίες σε διάφορα ζητήματα –αναζητούμε βέβαια τον κοινό πολιτικό τόπο- που να έχει ελέγξει φορολογικά τόσους πολλούς, μέσα σε τόσο μικρό χρονικό διάστημα; Γνωρίζετε άλλη κυβέρνηση, η οποία να έχει κάνει αυτά τα βήματα που κάνει η παρούσα Κυβέρνηση, αναφορικά με τον έλεγχο της φοροδιαφυγής και της παραοικονομίας;
Δεν είμαι ευχαριστημένος. Θα έπρεπε να είναι ταχύτερα τα βήματα. Θα έπρεπε να είναι ταχύτερη η διαδικασία του φορολογικού ελέγχου και του «πόθεν έσχες».
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Όμως, ο πολιτικός λόγος –έστω και αντιπολιτευτικός λόγος- για να είναι αποτελεσματικός, πρέπει να είναι και ειλικρινής. Και δεν είναι ειλικρινής, γι’ αυτό και δεν είναι αποτελεσματικός, όταν δεν αναγνωρίζει εκείνα τα βήματα τα οποία κινούνται προς θετική κατεύθυνση.
Άκουσα, αγαπητέ Πρόεδρε των Ανεξαρτήτων Ελλήνων, να αναφέρεστε στο θέμα της ρηματικής διακοίνωσης. Το ερώτημα μου είναι ευθύ: γνωρίζετε άλλη διαδικασία –όταν αμφισβητείται κυριαρχικό δικαίωμα της χώρας- απ’ αυτή που έγινε, δηλαδή τη ρηματική διακοίνωση; Τι έπρεπε να κάνει η ελληνική Κυβέρνηση;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Την έκανε μετά από οκτώ μήνες, κύριε Πρόεδρε!","ΦΩΤΗΣ ΚΟΥΒΕΛΗΣ",241
"81937"," Τι έπρεπε να κάνει…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μετά από οκτώ μήνες!","ΦΩΤΗΣ ΚΟΥΒΕΛΗΣ",241
"81938"," Κοιτάξτε και πάλι ο πολιτικός λόγος, για να είναι αποτελεσματικός, πρέπει να είναι ειλικρινής. Άκουσα τώρα να φωνάζει ένας συνάδελφος Βουλευτής «την έκανε μετά από οκτώ μήνες». Ή ζούμε σε διαφορετικό κόσμο ή έχουμε διαφορετική θεώρηση των πραγμάτων.
(Χειροκροτήματα)
Μα, ο χάρτης με τα οικόπεδα που εξεπόνησε η γειτονική Τουρκία είναι πρόσφατος.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι, δεν είναι!","ΦΩΤΗΣ ΚΟΥΒΕΛΗΣ",241
"81939"," Είναι πρόσφατος.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να είστε ενήμερος, κύριε Πρόεδρε!","ΦΩΤΗΣ ΚΟΥΒΕΛΗΣ",241
"81940"," Φωνάζετε, αλλά εγώ δεν θα σας διακόψω ποτέ, όταν ανεβείτε στο Βήμα. Σας το υπόσχομαι, δεν θα σας διακόψω!","ΦΩΤΗΣ ΚΟΥΒΕΛΗΣ",241
"81941"," Σας παρακαλώ, κύριε συνάδελφε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81942"," Αλλά φαίνεται ότι με αυτά που λέτε, επιβεβαιώνεται εκείνο που αρχικά είπα, ότι ζούμε σε διαφορετικό κόσμο ή, ακριβέστερα, έχουμε διαφορετική πολιτική ηθική απέναντι στα μεγέθη και στις πραγματικές καταστάσεις.
(Χειροκροτήματα)
Κυρίες και κύριοι συνάδελφοι, επαναλαμβάνω –και ολοκληρώνω, κύριε Πρόεδρε- η Κυβέρνηση αυτή δίνει μάχη. Θα της ήταν εύκολο της Κυβέρνησης να μην υπάρχει. Και αναφέρομαι στα κόμματα που τη συγκροτούν. 
Και για να μη δεσμεύω άλλα πολιτικά κόμματα, ας μιλήσω για τη Δημοκρατική Αριστερά. Θα μας ήταν εύκολο -συγχωρήστε μου την επανάληψη- θα μας ήταν βολικό, στο όνομα μάλιστα και της ιδεολογικής καθαρότητας και σε απόλυτη συνέπεια με εκείνο που πράξαμε, αναφορικά με τα μνημόνια τα οποία καταψηφίσαμε, να μείνουμε μακριά από τα πράγματα. Όμως, τότε θα ήμασταν ανεύθυνοι απέναντι στην ελληνική κοινωνία, απέναντι στην Ελλάδα, στην πατρίδα. Κι αυτήν την ανευθυνότητα ποτέ δεν την υιοθέτησα! Ποτέ δεν θα την υιοθετήσουμε!
(Χειροκροτήματα)","ΦΩΤΗΣ ΚΟΥΒΕΛΗΣ",241
"81943"," Η Γενική Γραμματέας και Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδος κ. Αλέκα Παπαρήγα έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81944"," Κύριε Πρόεδρε, θα ήθελα το λόγο.","ΠΑΝΟΣ ΚΑΜΜΕΝΟΣ",181
"81945"," Κύριε Πρόεδρε, στη συζήτηση Αρχηγών δεν έχει ξαναγίνει αυτό!","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81946"," Θέλω το λόγο επί προσωπικού, όπως προβλέπει ο Κανονισμός, κύριε Πρόεδρε. Αναφέρθηκε στο όνομά μου ο κ. Κουβέλης.","ΠΑΝΟΣ ΚΑΜΜΕΝΟΣ",181
"81947"," Μα, δεν υπάρχει προσωπικό.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81948"," Μιλήστε, αφού τελειώσω. Δεν χάνεται το προσωπικό.","ΑΛΕΞΑΝΔΡΑ ΠΑΠΑΡΗΓΑ",413
"81949"," Κύριε Πρόεδρε, μόνο μία λέξη.
Δεν κατατέθηκαν χάρτες από την Ελλάδα, όπως κατέθεσε η Κύπρος, ο μεγάλος Τάσος Παπαδόπουλος, ο αείμνηστος Τάσος Παπαδόπουλος, γιατί έτσι μόνο προβλέπει η διαδικασία ανακήρυξης της ΑΟΖ…","ΠΑΝΟΣ ΚΑΜΜΕΝΟΣ",181
"81950"," Κύριε Πρόεδρε, σας παρακαλώ, δεν υπάρχει προσωπικό.
Η κ. Παπαρήγα έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81951"," Κατ’ αρχάς, θεωρώ ότι ακολουθήσαμε πάλι την πεπατημένη. Πρώτος γύρος επί του αντικειμένου –ας πούμε- δεύτερος γύρος «περιβόλι», τα πάντα μπήκαν μέσα, χωρίς να σημαίνει ότι δεν μπορεί να διευρύνεται η συζήτηση. Αλλά, κατά τη γνώμη μας, και μόνο αν μείνουμε στο θέμα αγροτική οικονομία-αγροτιά, μπορεί να γίνει μία πολύ καλή αντιπαράθεση, αντίλογος και φασαρία επί της ουσίας. Δεν είναι ανάγκη να συζητήσουμε λίγο απ’ όλα.
Ξεμπερδέψαμε, δηλαδή, με τον πρώτο γύρο; Βεβαίως, κύριε Σαμαρά, δώσατε το παράδειγμα στο δεύτερο γύρο. Στον πρώτο γύρο ήταν ήρεμη η κατάσταση. Ο δεύτερος γύρος μού θύμισε αλήστου μνήμης συζητήσεις Μητσοτάκη–Παπανδρέου κ.λπ.. Δεν χρειαζόταν αυτό στο δεύτερο γύρο. Τον αδικήσατε τον κ. Τσίπρα. Σήμερα είπε ορισμένα πράγματα για τα κίνητρα στους επιχειρηματίες. Είπε γιατί έφυγε η εταιρεία «CARREFOUR», γιατί διώξατε επενδύσεις, γιατί δεν υπάρχουν σταθεροί κανόνες. Εντάξει, τι άλλο δηλαδή να πει; Η ωρίμανση είναι ταχύτατη.
Αλλά κι εσάς, με συγχωρείτε, κύριε Σαμαρά, σας βολεύει μία τέτοια συζήτηση. Τώρα, πού θα πάμε, δεν το ξέρω. Με αυτήν την έννοια, λοιπόν, θέλω να ξεκαθαρίσω ορισμένα πράγματα. Ο κύριος Υπουργός μπορεί να ξέρει πολύ καλά μία σειρά από ζητήματα, αλλά θέλω να διευκρινίσω γιατί το ΚΚΕ διαφωνεί ριζικά, κάθετα, οριζόντια κ.λπ.. 
Εμείς δεν είπαμε ότι στην Ελλάδα παύει η παραγωγή και μάλιστα όλες οι στατιστικές μελέτες δείχνουν ότι, ανεξάρτητα αν έχουμε προϊόντα που πέφτουν κάθετα, για παράδειγμα η ζάχαρη ή το μαλακό σιτάρι, συνολικά έχουμε παραγωγή που καλύπτει το 70%, το 80%, το 85%, το 90% μέχρι και πάνω από 95% της αυτάρκειας. Το θέμα είναι ότι τα προϊόντα δεν πωλούνται. Δεν συμφέρει τον αγρότη να τα μαζεύει και να τα πουλάει. Και όταν τα πουλάει, το κάνει σε εξευτελιστική τιμή. 
Επιπλέον, έχουμε «θάλασσα εισαγωγών» και λέμε ότι δεν είναι ανταγωνιστικά τα ελληνικά προϊόντα. Με τι κριτήρια τώρα μετράται η ανταγωνιστικότητα; Σας αναφέραμε ορισμένα παραδείγματα, πώς γίνεται η σύμπραξη με τη Βραζιλία,  με την Αργεντινή κ.λπ. Βεβαίως, με τους όρους που λέτε εσείς, δεν είναι ανταγωνιστικά, γιατί στην Ελλάδα, παραδείγματος χάριν, πρέπει να πάει η αγροτική σύνταξη στα 150 ευρώ. Και άμα πάει ο βασικός μισθός, ο εγγυημένος μισθός, στα 180 ευρώ για τον εργατοϋπάλληλο και από εκεί και πέρα ό,τι πιάσεις ανάλογα με τις εισφορές, θα είμαστε πιο ανταγωνιστικοί. Αν και η ανταγωνιστικότητα δεν έχει σχέση μόνο με το μισθολογικό. Είναι βασικό, αλλά δεν είναι μόνο αυτό. Επομένως εμάς δεν μας λέει τίποτα η ανταγωνιστικότητα. 
Έχουμε παραγωγή γιατί τις ποσοστώσεις δεν τις εφάρμοσαν οι αγρότες. Άλλωστε, την αγροτική παραγωγή δεν μπορείς να τη ρυθμίσεις ακριβώς και όταν μάλιστα έχεις ένα τόσο μεγάλο αριθμό μικροϊδιοκτητών. Γι’ αυτό πρέπει να εκτοπιστούν οι μικροϊδιοκτήτες, για να σταματήσουν να παράγουν. 
Εμείς, πριν κάνουμε μία μελέτη στο κόμμα, πιστεύαμε ότι έχει πέσει πολύ η αγροτική παραγωγή. Αυτό όμως δεν ισχύει. Σε κάποια προϊόντα -δεν είναι της ώρας να σας πω- έπεσε η παραγωγή, αλλά θα μπορούσαμε να έχουμε ελάχιστες εισαγωγές. Άρα αλλού είναι το πρόβλημα. Το πρόβλημα δεν είναι στο αν παράγονται  προϊόντα, πολλά ή λίγα, αλλά σε αυτό που λέμε κόστος παραγωγής, κέρδος κ.λπ. και στην τάση συγκέντρωσης της παραγωγής, που έγινε με αργούς ρυθμούς στην Ελλάδα και τώρα πάει να γίνει με ταχύτητα. Όταν λένε αναδιαρθρώσεις, αυτό εννοούν. 
Εμείς είμαστε με τους μικρούς και φτωχούς αγρότες. Βεβαίως, πρέπει να οργανωθεί η μεγάλη παραγωγή. Όταν έχεις μικρή παραγωγή κατακερματισμένη, ανεβαίνει το κόστος. Ο κάθε κλήρος έχει κι από ένα τρακτέρ. Εκεί πήγανε οι κοινοτικές επιδοτήσεις και σκοπίμως. Έφυγαν τα άροτρα από τη μέση και μπήκαν τα τρακτέρ, οι σύγχρονες μηχανές, τα σύγχρονα συστήματα άρδευσης. Και τώρα αυτή είναι η αντίφαση για το καπιταλιστικό σύστημα. Δεν μπορεί να έχεις μικρή παραγωγή, μικρό κλήρο. 
Με αυτήν την έννοια αναφερόμαστε στον καπιταλιστικό δρόμο ανάπτυξης. Είτε είναι κυβέρνηση Σαμαρά είτε είναι κυβέρνηση Τσίπρα, από τη στιγμή που είσαι μέσα στο πλαίσιο του συστήματος, δεν μπορείς να αγνοήσεις τους οικονομικούς λόγους του. Τα περιθώρια της ευελιξίας είναι πάρα πολύ στενά -δεν έχω χρόνο να τα αναπτύξω- γι’ αυτό έχουμε ριζικά διαφορετική άποψη και γι’ αυτό δεν παίρνουμε μέρος σε κυβέρνηση για να διαχειριστούμε αυτό το ζήτημα, διότι θα ακολουθήσουμε αυτήν την πολιτική, δηλαδή μεγάλη ιδιοκτησία γης με εκδίωξη της φτωχής αγροτιάς και με ανεργία. 
Δεν υπάρχει τώρα η διέξοδος, η μετανάστευση που υπήρχε στη δεκαετία του ’60 στη Γερμανία και στις άλλες χώρες. Άρα, δεν είπαμε εμείς ότι έχει πάψει η παραγωγή.
Όσον αφορά την κτηνοτροφία, ναι, συμφωνούμε να δοθεί έμφαση τώρα στην ανάπτυξη της κτηνοτροφίας. Εντάξει, ήρθε η ώρα. Αυτό δεν συνιστά από μόνο του ούτε πολιτική υπέρ της πλειοψηφίας των κτηνοτρόφων, ούτε είναι μια προοδευτική ή αριστερή ή οτιδήποτε άλλο ή δημοκρατική πολιτική. Στην κτηνοτροφία είχαμε το ’90 τετρακόσιες ογδόντα χιλιάδες μονάδες. Σήμερα έχουμε τριακόσιες εβδομήντα χιλιάδες μονάδες. Έχουμε μείωση 23%. Προσέξτε, όμως. Από τις τριακόσιες εβδομήντα χιλιάδες μονάδες, οι δύο χιλιάδες τριακόσιες εξήντα μονάδες ελέγχουν το 22% της παραγωγής. Εκεί θα πάμε. Πόσες θα μείνουν; Θα μείνουν εκατό χιλιάδες; Και ο σχεδιασμός είναι σταδιακά να πάμε -αν τα καταφέρει η Ελλάδα και δεν είναι εύκολο- στο επίπεδο της Ολλανδίας.
Τι θα γίνουν όλοι αυτοί οι μικροί; Θα καταστραφούν. Ή θα κάνεις, όπως προτείνουμε εμείς, λαϊκό συνεταιρισμό, που όμως από πάνω του θα έχει τον κοινωνικοποιημένο τομέα και όχι την Κοινή Αγροτική Πολιτική της Ευρωπαϊκής Ένωσης και τους βιομηχάνους και τους τραπεζίτες κ.λπ.. Επομένως είμαστε υπέρ της οργάνωσης της μεγάλης ιδιοκτησίας, αλλά όχι με εξολόθρευση των μικρών κ.λπ. Οι ηλικιωμένοι, εντάξει, αλλά τι θα γίνουν οι υπόλοιποι;
Εδώ γίνεται συζήτηση για τις επενδύσεις. Μας λέτε «δεν θέλετε να γίνουν επενδύσεις;». Κύριε Σαμαρά, τα ξέρετε εσείς τα προβλήματα. Αλλά και ο ΣΥΡΙΖΑ και τα άλλα κόμματα –και ο κ. Καμμένος που ξιφουλκεί εκεί με την ΑΟΖ και τα ρηματικά- τα ξέρουν. Και υπάρχουν κι οι εμπειρίες από την κυβέρνηση Καραμανλή. Αλλά αυτά τα βάζετε «κάτω από το χαλί», δεν τα λέτε στον ελληνικό λαό. Εδώ, αν θέλετε, είναι κι οι διαφορές μας.
Γίνεται ο διαγωνισμός για τις ΔΕΠΑ, ΔΕΣΦΑ κ.λπ.. Εδώ πέρα γίνεται σκοτωμός. Οι Αμερικανοί λένε «μην τις δώσετε στους Ρώσους, γιατί θα…». Και μπορούν να τους εκβιάσουν. Αν πάμε με τους διαγωνισμούς, οι Ρώσοι δίνουν τρεις φορές παραπάνω από ό,τι δίνουν οι υπόλοιποι. Ξαναγίνεται διαγωνισμός, συνεχίζεται και ξαναμπαίνουν οι Άραβες, αυτοί που είχαν απορριφθεί την πρώτη φορά και ξανάρχεται το Κατάρ. Αυτοί είναι οι σύμμαχοι της Ελλάδας. 
Γίνεται μια μεγάλη διαπάλη και με εκβιασμό. Κι εδώ έτσι είναι τα καπιταλιστικά κράτη μεταξύ τους, ενωμένα κατά των εργαζομένων. Είναι ικανά να ρουφήξουν το αίμα του συμμάχου τους. Δεν βλέπετε πώς γίνονται οι διαγωνισμοί; Είναι τυχαίο δηλαδή; Μην κοιτάτε τώρα την εφημερίδα «ΑΚΡΟΠΟΛΗ» που έχει μια μικρή κυκλοφορία και λέει «Σαμαρά, μην το δώσεις στους Ρώσους γιατί θα πάθουμε». Εδώ είναι γεμάτο απειλές. 
Το ίδιο γίνεται και με την ΑΟΖ και γι’ αυτό όλοι όσοι μίλαγαν για τις ΑΟΖ, τώρα έχουν βάλει τα κεφάλια μέσα. Γιατί, τι είπαν οι Ηνωμένες Πολιτείες; Και αν είναι σωστά και τα δημοσιεύματα -τα είπαν και στον κ. Τσίπρα, δεν ξέρω τι απάντησε- είπαν: «Όχι χάρτες. Πηγαίνετε τα χαρτιά στον ΟΗΕ, αλλά όχι χάρτες». Καλά, εδώ τους χάρτες τούς έχει καταργήσει το ΝΑΤΟ. Δεν δέχεται χάρτες. Δεν υπάρχουν χάρτες στο ΝΑΤΟ. Τώρα ανακαλύψαμε το «όχι χάρτες»; 
Η Τουρκία είναι μόνο το ζήτημα; Θέλετε τη γνώμη μας; Η ελληνική Κυβέρνηση, η σημερινή ή η αυριανή –γιατί δεν προβλέπουμε εμείς στις εκλογές να είμαστε σε κυβέρνηση- θα συρθεί στην εξής συζήτηση: Ή μπαίνετε σε συνδιαχείριση στο Αιγαίο χωρίς χάρτες κ.λπ., με συμφωνία επιχειρήσεων και όχι διακρατική. Η διακρατική θα είναι συνεργασία με επιχειρηματίες. Θα τσακώνονται μεταξύ τους και για την κατανομή των κερδών. Ή χάνετε και τους διαδρόμους, τα οικόπεδα. Και εδώ πρόκειται για σκληρό ανταγωνισμό. Για ρωτήστε τους Κύπριους. Ποια ήταν η πιο σκληρή ανταγωνίστρια; Η γαλλική εταιρεία «TOTAL». Δεν έκανε πίσω ούτε στο ελάχιστο στη διαπραγμάτευση που είχε -δεν θυμάμαι τώρα- με κάποια χώρα. Αυτό θα γίνει. 
Επομένως αυτά τα κυριαρχικά δικαιώματα και εκείνο και το άλλο, εμείς τα υπερασπιζόμαστε. Όσο υπάρχουν ξεχωριστά κράτη και, όπως εμείς λέμε, ιμπεριαλισμός, δεν δεχόμαστε να πειραχτεί ούτε τόσο από τα σύνορα. Δεν πάει να φωνάζει τώρα ο κ. Καμμένος και να λέει «σαράντα χαρτιά». Θα απαντήσει, επομένως. Άμα έχεις τις δεσμεύσεις του ΝΑΤΟ και άμα έχεις τις δεσμεύσεις της Ευρωπαϊκής Ένωσης, δεν καταλαβαίνετε ότι δεν μπορείς να είσαι και μέσα και να βάλεις τους δικούς σου κανόνες; 
Γι’ αυτό έχει γίνει θέμα διαπραγμάτευσης. Ο τάδε Πρωθυπουργός δεν διαπραγματεύεται, εγώ θα διαπραγματευθώ. Δεν είναι θέμα διαπραγμάτευσης. Εμείς να δεχθούμε ότι μπορεί να υπάρχουν διαφορετικές ικανότητες στους Πρωθυπουργούς ή στους Υπουργούς. Αυτό ισχύει και μέσα σε ένα κόμμα και ανάμεσα σε διαφορετικά κόμματα. Είναι θέμα ικανότητας; Δεν είναι θέμα ικανότητας. Ο συσχετισμός δυνάμεων είναι συγκεκριμένος.
Και θα δείτε ότι οι υδρογονάνθρακες θα είναι ο τάφος του Κυπριακού. Είμαστε αντίθετοι να αξιοποιήσουμε τους υδρογονάνθρακες; Όχι, καθόλου. Αυτές τις αντιφάσεις, όμως, δεν τις λέτε τα κόμματα που υποστηρίζετε και ζητάτε την κυβερνητική ψήφο. Πρέπει να βγείτε και να πείτε ότι αν βάλουν αυτό το θέμα, θα κάνω εκείνο, αυτά τα plan a, b, c. Αλλά είστε όλο μεγάλα λόγια, όχι χάρτες. 
Και εδώ δεν έχουμε να κάνουμε μόνο με την Τουρκία. Έχουμε να κάνουμε με την Αίγυπτο. Έχουμε να κάνουμε με την Αλβανία. Συμφώνησε η κυβέρνηση Καραμανλή με την Αλβανία και η Αλβανία τα πήρε πίσω, ανέτρεψε τη συμφωνία. Αυτά θα είναι παρόντα σε κάθε βήμα. Γιατί όταν γίνονται εκλογές ή όταν δεν γίνονται εκλογές, δεν τα λέτε στον ελληνικό λαό; 
Γιατί σας κάνει εντύπωση; Τώρα, συζητάμε ποιος νίκησε στην Ιταλία. Το σύστημα το καπιταλιστικό νίκησε. Έχασε ο Μόντι; Έχασε η Μέρκελ; Σοβαρά; Απειλείται δηλαδή η Ιταλία να πάει σε άλλο δρόμο; Άλλωστε ο Μόντι ήταν για ένα διάστημα. Ήρθε να κάνει κυβέρνηση τεχνοκρατών. Άλλον Μόντι θα βρουν. Θα ξαναπάνε σε εκλογές. Δεν θα γίνει κυβέρνηση; Αν ο λαός της Ιταλίας πει «Αμάν, μην τυχόν έχω ακυβερνησία», τότε θα πάει ακόμη χειρότερα. Μπορεί να γίνει και ο Μπερλουσκόνι Πρωθυπουργός. «Basta, Monti», γράφει στην πρώτη σελίδα η «ΑΥΓΗ». Αυτό το «Forza Berlusconi», δεν έχει κανένα θέμα; Εγώ δεν λέω αυτό το μονόπλευρο, αλλά τι; «Basta, Monti;»","ΑΛΕΞΑΝΔΡΑ ΠΑΠΑΡΗΓΑ",413
"81952"," «Basta» γενικώς.","ΝΙΚΟΛΑΟΣ ΒΟΥΤΣΗΣ",75
"81953"," Όλο το ζήτημα ήταν η ήττα του Μόντι. Ωραία, έχασε ο Μόντι. Αυτό ήταν να κάνει ο Μόντι. Πήρε τα μέτρα. Θα βρουν άλλον.","ΑΛΕΞΑΝΔΡΑ ΠΑΠΑΡΗΓΑ",413
"81954"," Basta, Μέρκελ.","ΖΩΗ ΚΩΝΣΤΑΝΤΟΠΟΥΛΟΥ",272
"81955"," Μέσω Μόντι. Αφήστε τα τώρα. Δεν καταψήφισαν τη Μέρκελ. 
Μα, αυτό είναι το ελιξίριο του καπιταλιστικού συστήματος. Κάποτε, είχαν «Μητσοτάκης-Παπανδρέου». Φύγαμε από το «Μητσοτάκης-Παπανδρέου» και μετά πήγαμε στο «έτσι και αλλιώς και αλλιώτικα». 
Διάβασα. Όλο το πνεύμα είναι ότι ηττήθηκε ο Μόντι που ήταν ο μετριοπαθής, ο σοβαρός κ.λπ.. Δεν κάνει εντύπωση πώς στον ιταλικό λαό που έχει παραδόσεις και έχει και Κομμουνιστικό Κόμμα με 30% κάποτε, έφθασε στο  σημείο τώρα να παίρνει 30% ο Μπερλουσκόνι; Αυτό δεν μας απασχολεί;  Όχι με την έννοια να φοβηθούμε. Ηττήθηκε η Μέρκελ. Α, καλά. Η Μέρκελ είναι πιο έξυπνη απ’ όσο φανταζόμαστε, το σύστημα. Εν πάση περιπτώσει, ίσως χρειάζεται κάποια στιγμή να ηττηθεί η Μέρκελ, για να έρθουν οι άλλοι Μέρκελ. Δεν το σκέφτεστε αυτό; 
Αυτά, λοιπόν, λέμε στον κόσμο; Μετά λέμε γιατί οι εργαζόμενοι δεν απεργούν, όπως πρέπει. Ε, πώς! Έτσι είναι και έχουμε ευθύνη για τη συνείδηση του κόσμου. Και όταν λεγόμαστε Αριστεροί, κομμουνιστές κ.λπ., έχουμε ευθύνη για το πώς διαμορφώνεται η συνείδηση του κόσμου. 
Τέλος, υπάρχουν και διάττοντες αστέρες, για να μην πω ονόματα. Και δεν αναφέρομαι στον Τσίπρα. Μην πείτε ότι αναφέρομαι σε αυτόν. Θυμάστε σε κάτι εκλογές του 2002 που έβγαιναν κάποιοι διάττοντες αστέρες στην τηλεόραση και απαντούσαν σε είκοσι δύο δευτερόλεπτα τα πάντα, προγραμματισμένοι; Ήταν τα καινούργια πρόσωπα. Πού είναι; Τους έχει ξεχάσει ο κόσμος. Καταλαβαίνετε τι θέλω να πω, έτσι; Να μην πω το όνομα. Πού είναι τώρα αυτοί; Και το σύστημα γεννά πολλά. 
Επομένως θα συζητάμε τώρα για τον καπιταλισμό, το σοσιαλισμό, την ΚΑΠ; Άμα πάμε τώρα και συζητάμε ποιος είναι προδότης ή δεν είναι, θα αποβλακωθεί ο κόσμος –με συγχωρείτε- με δική μας ευθύνη. Δεν γεννήθηκε κανείς αποβλακωμένος αλλά αποβλακώνεσαι και στα εξήντα σου.","ΑΛΕΞΑΝΔΡΑ ΠΑΠΑΡΗΓΑ",413
"81956"," Το λόγο έχει ο Αναπληρωτής Υπουργός Αγροτικής Ανάπτυξης και Τροφίμων κ. Μάξιμος Χαρακόπουλος για δέκα λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81957"," Ευχαριστώ, κύριε Πρόεδρε.
Κυρίες και κύριοι συνάδελφοι, παρά την ένταση που υπήρξε και το γεγονός ότι στο δεύτερο γύρο, όπως είπε και η κ. Παπαρήγα, μάλλον βγήκαμε εκτός θέματος, θεωρώ ότι η αποψινή συζήτηση ήταν χρήσιμη, διότι ανέδειξε  τις χρόνιες παθογένειες της ελληνικής γεωργίας, αλλά και τις ευκαιρίες, τις δυνατότητες που υπάρχουν για ανάπτυξη.
Χρόνια τώρα παρακολουθώ τις εξελίξεις στον αγροτικό τομέα. Μεγάλωσα με τα προβλήματα των Ελλήνων γεωργών και σέβομαι τον αγώνα τους, γιατί είναι αγώνας καθημερινής βιοπάλης. Ως Βουλευτής μιας κατ’ εξοχήν αγροτικής περιοχής, αλλά και ως Αναπληρωτής Υπουργός Αγροτικής Ανάπτυξης και Τροφίμων πέρασα αμέτρητες ώρες με αγρότες, σε συσκέψεις και συναντήσεις, σε γραφεία και χωράφια, συζητώντας τα προβλήματά τους και ψάχνοντας λύσεις. Παρακολουθώ, τις αγροτικές κινητοποιήσεις από τις πρώτες το 1995 και κάθε χρόνο  Γενάρη-Φλεβάρη  τους αγρότες που βγαίνουν στους δρόμους διεκδικώντας λύση στα προβλήματά τους. 
Κάθε χρόνο ο βασικός κορμός των αιτημάτων τους είναι ίδιος, το κόστος παραγωγής και ιδιαίτερα οι τιμές στο πετρέλαιο κίνησης και το αγροτικό ρεύμα, τα έργα υποδομών που θα μειώσουν το κόστος παραγωγής, όπως φράγματα και ταμιευτήρες, το πρόβλημα της ρευστότητας, οι κατ’ εξαίρεση αποζημιώσεις, όπως το αίτημα για αποζημίωση στις ζημιές από το πράσινο σκουλήκι στο βαμβάκι, το άνοιγμα της ψαλίδας των τιμών ανάμεσα στο χωράφι και το ράφι, οι ελληνοποιήσεις εισαγόμενων αγροτικών προϊόντων, τα φέσια που ρίχνουν έμποροι στους παραγωγούς και οι καθυστερήσεις στις πληρωμές. Σε αυτά οι αγρότες της ΠΑΣΥ προσθέτουν, την κατάργηση της «αντιαγροτικής» ΚΑΠ, την έξοδο της χώρας από την Ευρωπαϊκή Ένωση και την καθιέρωση εγγυημένων τιμών στα αγροτικά προϊόντα.
Για την αντιμετώπιση των σοβαρών αυτών αιτημάτων που ανακυκλώνονται κάθε χρόνο, η πολιτεία κατέφευγε σε μια λογική διαχείρισης και μετάθεσης των προβλημάτων στο μέλλον με έκτακτες παροχές και κατ’ εξαίρεση αποζημιώσεις. Η κοντόφθαλμη αυτή διαχειριστική λογική αντιμετώπισης των αγροτικών προβλημάτων είχε διπλό κόστος. 
Πρώτον, τα προβλήματα διογκώνονταν, κακοφόρμισαν, έγιναν χρόνιες παθογένειες και πλέον τα συνήθη μερεμέτια δεν αρκούν, δεν αντέχουν το βάρος της δημοσιονομικής προσαρμογής. Την ίδια ώρα, η χώρα σέρνεται στα ευρωπαϊκά δικαστήρια για ενισχύσεις που δεν θεωρούνται συμβατές με ευρωπαϊκά ειωθότα. Χαρακτηριστικό παράδειγμα είναι το λεγόμενο «πακέτο Χατζηγάκη». Τώρα πια, η εποχή των παχιών αγελάδων έχει περάσει. Υπό μια έννοια είμαστε τυχεροί που δεν μπορούμε να συνεχίσουμε την ίδια διαχειριστική λογική. Δεν είναι δυνατόν να μεταθέτουμε τα προβλήματα στον επόμενο χρόνο, στις πλάτες κατ‘ ουσία της επόμενης γενιάς. 
Τώρα επιτέλους, έστω και την ύστατη στιγμή, οφείλουμε να βρούμε λύσεις ουσίας και να μη βάλουμε τα προβλήματα στο συρτάρι κοροϊδεύοντας εαυτούς και αλλήλους. Αντί της διαχείρισης και της μετάθεσης των προβλημάτων από χρόνο σε χρόνο, χρειάζονται τομές και μεταρρυθμίσεις για να αναδιοργανώσουμε τον πρωτογενή τομέα, να στηρίξουμε την αγροτική παραγωγή και να δημιουργήσουμε ευνοϊκές συνθήκες για την ελληνική γεωργία του αύριο.
Προχωρούμε, λοιπόν, σε επτά μεταρρυθμίσεις, αντί για διαχείριση. 
Πρώτη μεταρρύθμιση: Η αλλαγή του φορολογικού συστήματος των αγροτών, με την καθιέρωση βιβλίων εσόδων και εξόδων. Έτσι δίνουμε καίριο χτύπημα σε δύο παθογένειες, οι οποίες ταλανίζουν την ελληνική οικονομία, τις ελληνοποιήσεις αγροτικών προϊόντων και το άνοιγμα της ψαλίδας στις τιμές ανάμεσα στο χωράφι και στο ράφι. 
Σήμερα, με το δέλεαρ της μεγαλύτερης επιστροφής ΦΠΑ, πολλοί αγρότες ενδίδουν στον πειρασμό που τους υποβάλλουν οι έμποροι και οι μεσάζοντες και καταγράφουν περισσότερα κιλά από εκείνα που πραγματικά πουλούν. Έτσι δίνουν τη δυνατότητα στον έμπορο να έχει νόμιμα παραστατικά και να «βαφτίσει» ελληνικά τα εισαγόμενα προϊόντα και να τα διαθέσει ως τέτοια στην αγορά. Ομοίως, κάποιοι αγρότες γράφουν στα τιμολόγια ότι πούλησαν ακριβότερα τη σοδειά τους, προκειμένου πάλι να λάβουν μεγαλύτερη επιστροφή ΦΠΑ. Με αυτόν τον τρόπο, όμως, ο έμπορος νομιμοποιείται να πουλήσει το προϊόν σε ακριβότερη τιμή στον καταναλωτή. 
Με τη φορολογική μεταρρύθμιση μπαίνει τέλος σε αυτήν τη διπλή πληγή. Από τη στιγμή που οι αγρότες θα φορολογούνται με βάση τα έσοδα, δεν έχουν κανένα κίνητρο να γράφουν υψηλότερες τιμές ή περισσότερα κιλά των πραγματικών. Έτσι, ούτε παραπλάνηση των καταναλωτών έχουμε με τις ελληνοποιήσεις, ούτε ακριβότερες τιμές για τον καταναλωτή ούτε απώλεια εσόδων για το κράτος από επιστροφή ΦΠΑ με εικονικά τιμολόγια. Στην άμβλυνση της ψαλίδας ανάμεσα στο χωράφι και στο ράφι θα συμβάλει και η καθιέρωση και θεσμοθέτηση των αγροτικών αγορών.
Δεύτερη μεταρρύθμιση: Η θέσπιση αγροτικού πετρελαίου μειωμένης φορολόγησης, με ταυτοποίηση δεδομένων για κάθε αγρότη, με στόχο, βεβαίως –όταν τα δημοσιονομικά της χώρας το επιτρέψουν- το αγροτικό πετρέλαιο να είναι αφορολόγητο. Άμεσα συγκροτείται επιτροπή με στελέχη του Υπουργείου Αγροτικής Ανάπτυξης και του Υπουργείου Οικονομικών για να μελετήσει όλες τις πτυχές του θέματος και να εισηγηθεί στην Κυβέρνηση την καθιέρωση της  κάρτας πετρελαίου. 
Επιπλέον, μελετάμε την καθιέρωση ειδικού νυχτερινού αγροτικού ηλεκτρικού ρεύματος. Με δεδομένες τις δρομολογηθείσες αυξήσεις στην τιμή του ρεύματος τον Μάιο και τον Ιούλιο, στόχος του μέτρου είναι να αμβλυνθούν στο βαθμό του δυνατού οι συνέπειες για τους αγρότες. Βεβαίως, το κόστος παραγωγής επιβαρύνεται και από τον υψηλό συντελεστή ΦΠΑ στα αγροτικά εφόδια. Η δέσμευση της Κυβέρνησης για μείωση του ΦΠΑ στα αγροτικά εφόδια, όπως τόνισε και ο Πρωθυπουργός στην πρωτολογία του, ισχύει και ισχύει στο ακέραιο. 
Τρίτη μεταρρύθμιση: Η ενεργοποίηση της προαιρετικής ασφάλισης στον ΕΛΓΑ για νόσους και ασθένειες, που σήμερα δεν αποζημιώνονται από τον οργανισμό. Χαρακτηριστικό παράδειγμα είναι οι ζημιές από το πράσινο σκουλήκι στο βαμβάκι και όχι μόνο. Με βάση αναλογιστικές μελέτες που θα εκπονηθούν, θα οριστεί και το επιπρόσθετο ασφάλιστρο. Έτσι ο αγρότης θα έχει τη δυνατότητα με επιπλέον ασφάλιστρο να ασφαλίζει την παραγωγή του για αίτια που μέχρι σήμερα δεν αποζημιώνεται.
Τέταρτη μεταρρύθμιση: Η σύσταση του Ταμείου Αγροτικής Επιχειρηματικότητας που στοχεύει στην ενίσχυση της ρευστότητας των αγροτών, που μπαίνουν σε σχέδια βελτίωσης στη μεταποίηση, σε επενδύσεις στον αγροτικό τομέα. Υλοποιείται, δηλαδή, ένα πάγιο αίτημα των αγροτών, η θέσπιση του λεγόμενου αγρο-ΤΕΜΠΜΕ, που και εγώ όπως και πολλοί συνάδελφοι από αγροτικές περιοχές ζητούσαμε μετ’ επιτάσεως από τις κυβερνήσεις των τελευταίων ετών. Με κεφάλαιο άνω των 300 εκατομμυρίων ευρώ, πιστεύω ότι θα είναι ένα πολύτιμο εργαλείο στα χέρια των αγροτών.
Πέμπτη μεταρρύθμιση: Η υπαγωγή του Μητρώου Εμπόρων Αγροτικών Προϊόντων στο Γενικό Μητρώο του Υπουργείου Ανάπτυξης. Η εξέλιξη αυτή θα δώσει τέλος σε νοσηρές καταστάσεις, που καθιστούν τους αγρότες ομήρους των εμπόρων. Χαρακτηριστικό παράδειγμα είναι οι ροδακινοπαραγωγοί που έμεναν επί μήνες απλήρωτοι για τη σοδειά που είχαν πουλήσει. Με το Μητρώο Εμπόρων θα υπάρχουν εγγυητικές επιστολές και κυρίως συμβόλαια με τους παραγωγούς, που θα καθορίζουν τους όρους πώλησης του προϊόντος. Ξεκάθαροι λογαριασμοί, ξεκάθαροι κανόνες. 
Έκτη μεταρρύθμιση: Τα έργα υποδομών που θα μειώσουν το κόστος παραγωγής. Πέραν της μερικής μεταφοράς νερού από τον Αχελώο στο Θεσσαλικό Κάμπο –που είναι κατ’ εξοχήν περιβαλλοντικό- οφείλουμε στη νέα προγραμματική περίοδο 2014-2020 να μην ενδώσουμε σε πελατειακές πιέσεις για αναπλάσεις και πλατείες, αλλά να κατευθύνουμε όσο το δυνατόν περισσότερους πόρους για φράγματα, ταμιευτήρες, λιμνοδεξαμενές και εγγειοβελτιωτικά έργα. Χρέος μας είναι να αξιοποιήσουμε στο έπακρο υδάτινους πόρους που χύνονται ανεκμετάλλευτοι στη θάλασσα, αποθηκεύοντας όσο περισσότερο νερό μπορούμε για άρδευση και εμπλουτισμό του υδροφόρου ορίζοντα. 
(Στο σημείο αυτό κτυπάει το κουδούνι λήξεως του χρόνου ομιλίας του Αναπληρωτή Υπουργού)
Ένα λεπτό, κύριε Πρόεδρε.
Έβδομη μεταρρύθμιση: Η επένδυση στην τυποποίηση και μεταποίηση των αγροτικών προϊόντων, προκειμένου να μένει εδώ η προστιθέμενη αξία. Το παράδειγμα με το λάδι που εξάγεται χύμα και τυποποιείται στην Ιταλία είναι γνωστό σε όλους. Με το νέο πρόγραμμα αγροτικής ανάπτυξης θα δώσουμε προτεραιότητα στη χρηματοδότηση επενδυτικών προτάσεων για την τυποποίηση και μεταποίηση των αγροτικών μας προϊόντων. 
Κυρίες και κύριοι συνάδελφοι, μέσω του διαλόγου μπορούμε να βρούμε λύσεις εφικτές στο πλαίσιο, βεβαίως, της δύσκολης οικονομικής κατάστασης που βιώνει η χώρα. Οι διαχειριστικές λογικές του παρελθόντος αποδείχθηκε ότι δεν λύνουν τα προβλήματα. Δεν έχουμε, λοιπόν, την πολυτέλεια να χρονοτριβούμε, να βρισκόμαστε σε αντιπαράθεση για χρήματα που δεν υπάρχουν. 
Αντιθέτως, έχουμε χρέος να διαμορφώνουμε το αύριο της ελληνικής γεωργίας και κτηνοτροφίας. Αυτό το στοίχημα κερδίζουμε στις διαπραγματεύσεις μας στην Ευρώπη, αυτό σχεδιάζουμε στην Ελλάδα, το αύριο για μία ελληνική, ποιοτική, αγροτική παραγωγή με αξιώσεις στην Ευρώπη και θέση στον κόσμο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΞΙΜΟΣ ΧΑΡΑΚΟΠΟΥΛΟΣ",537
"81958","  Ολοκληρώνεται η συζήτηση με την τριτολογία του Πρωθυπουργού κ. Αντώνη Σαμαρά, που έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81959"," Κύριε Πρόεδρε, θα ήθελα το λόγο επί προσωπικού.","ΜΑΝΩΛΗΣ ΓΛΕΖΟΣ",143
"81960"," Δεν προβλέπεται, κύριε Γλέζο, προσωπικό στη συζήτηση Αρχηγών κομμάτων, αλλά δεν αναφέρθηκε και τίποτα για σας επί προσωπικού.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81961"," Δεν αναρωτήθηκε ο Πρόεδρος του ΠΑΣΟΚ τι θέλει ο ΣΥΡΙΖΑ; Απευθύνθηκε και μας είπε «πείτε μας καθαρά τι θέλετε».","ΜΑΝΩΛΗΣ ΓΛΕΖΟΣ",143
"81962","  Αυτή ήταν ρητορική ερώτηση. Δεν είναι προσωπικό, κύριε Γλέζο, με όλο το σεβασμό και την εκτίμηση, επιτρέψτε μου, επειδή έχω δώσει το λόγο στον Πρωθυπουργό.
Ορίστε, κύριε Πρόεδρε, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81963"," Είναι περασμένη η ώρα και θα είμαι σύντομος.
Πάντως εγώ, κύριε Τσίπρα, εξήντλησα στην πρωτολογία μου τα αγροτικά θέματα. Με ρωτήσατε γιατί δεν μίλησα επ’ αυτών στη δευτερολογία. Εσείς, όμως, δεν μιλήσατε ούτε στην πρωτολογία ούτε στη δευτερολογία για τα αγροτικά. 
Εν πάση περιπτώσει, υποθέτω ότι θα περιμένουμε κάποια νέα ερώτηση για να έχουμε μία πλήρη απεικόνιση των θέσεων του κάθε κόμματος και μετά βέβαια θα καθίσω και εγώ να μάθω ό,τι θέλετε για τα αγροτικά. Μου είπατε ακόμα και για τους αγρότες της Μεσσηνίας. Αν είναι δυνατόν! Εγώ θέλω μόνο να σας πω ότι αν αφήναμε την Ελλάδα να χρεοκοπήσει, δεν θα υπήρχαν συντάξεις ούτε για την αγρότισσα της Μεσσηνίας ούτε για κανέναν. 
Όμως, επειδή κάνατε μαθήματα πολιτικού ύφους και είπατε διάφορα πράγματα τα οποία χρήζουν απαντήσεως, όπως «έχουμε χαλκεία που σας συκοφαντούν», δεν ξέρω αν μιλάτε για τον εαυτό σας, κύριε Τσίπρα, γιατί έφτασε η «ΑΥΓΗ», η δικιά σας, να με καταγγείλει προσωπικά ότι φροντίζω να καλύπτω κρίσιμες εξοπλιστικές ανάγκες της χώρας με φθηνό τρόπο, υπονοώντας μάλιστα ότι γι’ αυτόν το λόγο θα με βάλει και φυλακή. Δεν ξέρω αν καταλαβαίνετε τι λέτε εδώ, εκτός αν δεν είναι το όργανο του κόμματος.
Το ΚΥΣΕΑ, όπως ξέρετε, έχει αποφασίσει εδώ και πολλά χρόνια να αγοράσει η Ελλάδα έξι υπερσύγχρονες φρεγάτες από τη Γαλλία. Σήμερα προφανέστατα, λόγω της κρίσης, δεν υπάρχει ευρώ για να αγοράσουμε τίποτα. Λέμε ότι όποτε μπορέσουμε θα θελήσουμε, προφανέστατα, μία φρεγάτα να την αγοράσουμε. Όποτε μπορέσουμε. Ως τότε, όμως, εμείς τι πρέπει να κάνουμε; Να αφήσουμε το Αιγαίο ανυπεράσπιστο; 
Και ποιους απειλείτε; Εμένα απειλείτε με αυτό; 
Κανονικά αυτό το αισχρό δημοσίευμα, κύριε Τσίπρα, θα έπρεπε να το είχατε καταγγείλει. Θα μου πείτε, είναι δύσκολο για εσάς να καταγγείλετε το όργανό σας. 
Για την κ. Παπαρήγα να πω μόνο ότι θα είναι απόλυτα διαφανής η διαδικασία για τον διαγωνισμό ΔΕΠΑ, ΔΕΣΦΑ και αυτό θα το δούμε στην πορεία, εδώ είμαστε. 
Σχετικά με τις ιταλικές εκλογές, μου κάνει εντύπωση που υπάρχουν έστω και ψήγματα ικανοποίησης στον κ. Τσίπρα, για το αποτέλεσμα που αφορά τον Μπερλουσκόνι. Αυτό θα ήθελα πολύ να το ακούσω. Πραγματικά, είναι μοναδικό. Ξέρετε, βέβαια, ο Μπερλουσκόνι ανήκει στο Ευρωπαϊκό Λαϊκό Κόμμα και τον αντιπαθεί σφόδρα η Αριστερά. Μη μου πείτε ότι ξαφνικά τον αγαπήσατε. Φιλικά σας λέω: Προσέξτε τι λέτε, γιατί έτσι και το πάρουν χαμπάρι οι φεμινίστριες από τις συνιστώσες σας καήκατε! 
(Χειροκροτήματα από την πτέρυγα της Νέας Δημοκρατίας)
Το να πανηγυρίζατε για τον Γκρίλο θα ήταν πιο φυσιολογικό. Είναι μέγας λαϊκιστής και έχει κάνει και αυτός «σημαία» του την έξοδο από το ευρώ, όπως και εσείς. Μόνο που αυτός αυτό που λέει δεν το αλλάζει. Κάθε μέρα λέει το ίδιο. Τώρα, πόσο αριστερός ή προοδευτικός είναι ο Γκρίλο, αυτό δεν είναι δικό μου θέμα να το ξέρω.
Θα ήθελα να πω κάτι σοβαρό, όμως, γι’ αυτό το θέμα, για την Ιταλία. Σκεφτείτε τώρα που, λόγω των αποτελεσμάτων στην Ιταλία, υπάρχει μια αίσθηση γενίκευσης μιας ανασφάλειας που προϋπήρχε, να μην είχαμε εξασφαλίσει νωρίτερα την αλλαγή των όρων δανεισμού και τη συνέχιση της ομαλής χρηματοδότησης για τον τόπο μας. Σκεφτείτε να ήμασταν και εμείς «στον αέρα», τώρα που πολλοί λένε ότι ίσως χρειαστούν πολλά περισσότερα, πολλαπλάσια χρήματα για άλλες χώρες. 
Εμείς έχουμε εξασφαλιστεί για την ώρα και απ’ ό,τι καλύτερο προκύψει στην Ευρώπη θα μπορέσουμε να επωφεληθούμε, γιατί είμαστε μέσα. Φανταστείτε να είχαμε βρεθεί έξω και να μπαίναμε στη διαδικασία καταστροφής πολύ πριν βρει η Ευρώπη το δρόμο της και ανεξάρτητα από το τι θα συνέβαινε σ’ αυτήν. Αυτή είναι, λοιπόν, η διαδικασία του πώς κανείς κατοχυρώνει τη θέση της χώρας του. 
Νομίζω ότι ήταν πράγματι χρήσιμη η συζήτηση. Ήταν και άχαρη. Δεν νομίζω ότι είναι σωστό να γίνεται οποιοσδήποτε αρχιπροφήτης της καταστροφής, ούτε άλλοι που το μόνο που βλέπουν παντού είναι συνομωσίες στη χώρα, χωρίς στοιχεία, χωρίς ειρμό, χωρίς κάποια εναλλακτική πρόταση, να σπάνε ρεκόρ λαϊκισμού, αλλά στην κλίμακα της υπευθυνότητας να πιάνουν πάτο. 
Είναι, όμως, πολύ άχαρο να καταλαβαίνει ο κόσμος ότι ορισμένοι θέλουν να επωφεληθούν πολιτικά από την κατάρρευση της χώρας. Γι’ αυτό θα ήθελα να φρεσκάρω λίγο τη μνήμη εκείνων που μας έλεγαν ότι «απ’ αυτά τα τόσο αναγκαία για την αγροτιά κονδύλια» -τα οποία πήραμε από τα διαρθρωτικά ταμεία για την περίοδο 2014-2020- «δεν θα πάρετε ούτε 14 δισεκατομμύρια ευρώ». Είναι γραμμένα στα Πρακτικά. Είναι γραμμένη, επίσης, στα Πρακτικά και η άποψη Βουλευτή σας, κύριε Τσίπρα, που λέει ότι «αν παίρνατε 16 δισεκατομμύρια ευρώ θα ήταν μεγάλη επιτυχία». 
Και, όμως, πριν ξεκινήσει η διαδικασία, την ώρα που βρίσκομαι με τους ηγέτες των άλλων χωρών στις Βρυξέλλες και είμαστε έτοιμοι να ξεκινήσουμε τη διαδικασία, υπάρχει ανακοίνωση του ΣΥΡΙΖΑ ότι «ο Σαμαράς χωρίς φωνή, άλαλος, απλώς παρακολουθεί το Συνέδριο Κορυφής». 
Τελικά πήραμε τα 18,5 δισεκατομμύρια ευρώ, κρατήσαμε ανέπαφα τα κονδύλια για τις αγροτικές επιδοτήσεις, άλλα 15 δισεκατομμύρια ευρώ, που όλα μαζί, συν κάτι πρόσθετα, τα κοινοτικά χρήματα που θα πάρουμε έως το 2020 ξεπερνούν τα 35 δισεκατομμύρια ευρώ. 
(Χειροκροτήματα από την πτέρυγα της Νέας Δημοκρατίας)
Μαζί με εκείνα, δε, τα οποία ακόμη δεν έχουν απορροφηθεί από το ΕΣΠΑ, θα έχουμε για την επόμενη οκταετία 44 δισεκατομμύρια ευρώ, με τα οποία προικοδοτείται, κατά την άποψή μου, και η ανάπτυξη. Αυτά υπάρχουν, μαζί με τις όποιες άλλες κινήσεις γίνονται ταυτόχρονα. 
Μας είπατε απόψε ότι έχει ανατραπεί το δημοσιονομικό μας πρόγραμμα λόγω υστέρησης εσόδων. Πράγματι, υπήρξε υστέρηση εσόδων τον πρώτο μήνα. Βέβαια, μικρότερη από εκείνη που είχε πανηγυρίσει όπως πάντα η Αντιπολίτευση. Πράγματι, διατηρήθηκε η υστέρηση το δεύτερο μήνα, αλλά με φθίνοντα ρυθμό. Δεν προσέξατε, όμως, ότι πήγαμε πολύ καλύτερα από την πλευρά των δαπανών. Και έτσι, ο ισολογισμός του πρώτου δύσκολου μήνα, του Ιανουαρίου, έκλεισε με πρωτογενές πλεόνασμα και το πρόσφατο Eurogroup αποδέχτηκε επίσημα ότι είμαστε μέσα στους στόχους του προγράμματος και έτσι εκταμιεύθηκε και η δεύτερη δόση του δανείου. Και έτσι, για άλλη μια φορά, πέσατε έξω.
Ασφαλώς, υπάρχουν προβλήματα. Ασφαλώς, προσπαθούμε να τα λύσουμε. Φοβάμαι, όμως, ότι ορισμένοι -σαν και εσάς- ποντάρουν στο να βουλιάξει η χώρα. Και αυτό είναι κάτι το οποίο μπορεί να το προκαλεί η όποια πολιτική σας άποψη, αλλά δεν θα το αφήσουμε να γίνει. Δεν μπορώ να κάνω κάτι σ’ αυτό. Το έχετε αναγάγει σε ιδεολογία. Ας προσέχατε, γιατί δεν θα γίνει. Φυσικά, τίποτα δεν έχει τελειώσει, είμαστε ακόμα σε «κόκκινο» συναγερμό, αλλά τώρα πια δεν πάμε προς τα κάτω, πάμε προς τα πάνω.
Τώρα πια κανένας δεν προεξοφλεί την καταστροφή μας. Πιστεύω ότι ποντάρουν πολλοί στη δικιά μας σωτηρία. Τώρα, για όποιον δεν θέλει να το καταλάβει, κρίμα. Όμως είναι άχαρο να συζητάμε, όταν ξέρουμε εκ των προτέρων ότι θα ήταν πολύ καλύτερα αν είχαμε συμπαραστάτες σ’ αυτή τη προσπάθεια. Το αντίθετο συμβαίνει και για μένα είναι στενάχωρο. Είναι όμως και χρήσιμη η συζήτηση στο μέτρο που αποκαλύπτεται κάποιος αμοραλισμός –πολιτικός τυχοδιωκτισμός, πείτε τον όπως θέλετε- να ποντάρει κανείς στην καταστροφή και να θλίβεται όταν απομακρυνόμαστε απ’ αυτήν.
Και να συνεχίσω στο ταξίδι που σας πήγε ο κ. Βενιζέλος στη Βραζιλία και στην Αργεντινή. Είδατε, όταν πήγατε στην Αργεντινή, ότι ξέσπασαν εκεί πέρα ταραχές. Όχι επειδή πήγατε εσείς, αλλά γιατί ακόμα τους κυνηγάει το χρέος που έχει απομείνει.
Εμείς «κουρέψαμε» –σας θυμίζω και πάλι- διπλάσιο χρέος χωρίς χρεοκοπία. Και ύστερα, βέβαια, πήγατε στη Βραζιλία, η οποία λίγες μέρες μετά καταψήφισε τη χρηματοδότηση της χώρας στο Διεθνές Νομισματικό Ταμείο. Μειοψηφία. Και όταν σας το επισημάναμε αυτό, ξέρετε τι απήντησε ο ΣΥΡΙΖΑ; Ότι και εσείς στη θέση της Βραζιλίας θα το καταψηφίζατε στο Διεθνές Νομισματικό Ταμείο. Αν είναι δυνατόν! Και δεν αντιλαμβάνεστε καν ότι αν σας έπαιρναν οι ξένοι στα σοβαρά, θα μπορούσατε πραγματικά να είχατε κάνει μεγάλη ζημιά στην Ελλάδα.
Εγώ πάντως, είμαι επιεικής και δεν πιστεύω ότι ποντάρετε πια στην καταστροφή της χώρας, απλώς βλέπω ότι πολιτικά τα έχετε χαμένα, τελείτε σε σύγχυση, σας ταλαιπωρούν και οι συνιστώσες σας. Τι να πω; Κατά βάθος σας καταλαβαίνω. Πάντως, το γαρ πολύ της θλίψεως γεννά παραφροσύνη. Να είστε καλά!
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ΑΝΤΩΝΗΣ ΣΑΜΑΡΑΣ",451
"81964"," Κυρίες και κύριοι συνάδελφοι, ολοκληρώθηκε η συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής, με πρωτοβουλία του Αρχηγού της Αξιωματικής Αντιπολίτευσης και Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς –Ενωτικού Κοινωνικού Μετώπου κ. Αλέξη Τσίπρα σε επίπεδο Αρχηγών κομμάτων, με θέμα τα προβλήματα του αγροτικού κόσμου. 
Δέχεστε στο σημείο αυτό να λύσουμε τη συνεδρίαση;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"81965"," Μάλιστα, μάλιστα.
Με τη συναίνεση του Σώματος και ώρα 23.43΄ λύεται η συνεδρίαση για μεθαύριο Πέμπτη 28 Φεβρουαρίου 2013 και ώρα 9.30΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί.
Ο","ΟΛΟΙ ΟΙ ΒΟΥΛΕΥΤΕΣ",NA
