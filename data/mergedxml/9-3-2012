"","Content","name","ParlmemberID"
"145346","Date","9-3-2012",NA
"145347"," Σύμφωνα με την από 8/3/2012 εξουσιοδότηση του Σώματος επικυρώθηκαν με ευθύνη του Προεδρείου τα πρακτικά της ΡΑ’ συνεδριάσεώς του, της Πέμπτης 8 Φεβρουαρίου 2012 σε ό,τι αφορά την ψήφιση στο σύνολο του σχεδίου νόμου: «Ρυθμίσεις για την κτηνοτροφία και τις κτηνοτροφικές εγκαταστάσεις και άλλες διατάξεις».)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Ιωάννη Κοραντή, Βουλευτή Επικρατείας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται να ενισχυθούν οικονομικά οι ορεινοί Δήμοι του Νομού Ηρακλείου που υπέστησαν ζημιές από τις πρόσφατες χιονοπτώσεις.
2) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία το τμήμα ανατολικής Κρήτης του Τεχνικού Επιμελητηρίου Ελλάδας αιτείται την ουσιαστική αποκέντρωση και αναβάθμιση των τεχνικών υπηρεσιών του Υπουργείου Υποδομών, Μεταφορών και Δικτύων στην Κρήτη.
3) Η Βουλευτής Έβρου κ. ΟΛΓΑ ΡΕΝΤΑΡΗ - ΤΕΝΤΕ κατέθεσε αναφορά με την οποία ο Πρόεδρος του Επιμελητηρίου Έβρου αιτείται την κατάργηση της υποχρέωσης δημοσίευσης ισολογισμών εταιρειών σε εφημερίδες.
4) Οι Βουλευτές, Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ και Κερκύρας κ. ΧΑΡΑΛΑΜΠΟΣ ΧΑΡΑΛΑΜΠΟΥΣ κατέθεσαν αναφορά με την οποία ο Πρόεδρος της Τοπικής Κοινότητας Αγίου Γεωργίου του Δήμου Μεσολογγίου αιτείται την επίλυση θέματος που αφορά την εύρυθμη λειτουργία του ιατρείου της Κοινότητας.
5) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Δήμαρχος Αίγινας εκφράζει την έντονη ανησυχία των κατοίκων της περιοχής για τη φημολογούμενη υποβάθμιση του Παραρτήματος ΙΚΑ-ΕΤΑΜ Αίγινας.
6) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Δήμαρχος Ανδρίτσαινας-Κρεστένων αιτείται την κήρυξη της περιοχής ως πληγείσας από θεομηνία.
7) Ο Βουλευτής Λέσβου κ. ΣΠΥΡΙΔΩΝ ΓΑΛΗΝΟΣ κατέθεσε αναφορά με την οποία ο Δήμαρχος Λήμνου εκφράζει την αντίθεσή του σε επικείμενη συγχώνευση του Νοσοκομείου Λήμνου με το Βοστάνειο Νοσοκομείο Λέσβου στα πλαίσια του υπό ψήφιση σχεδίου νόμου του Υπουργείου Υγείας και Κοινωνικής Αλληλεγγύης.
8) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία το Δημοτικό Συμβούλιο του Δήμου Ηρακλείου εκφράζει την αντίθεσή του στην κατάργηση των Ειδικών Εξεταστικών Κέντρων της Κρήτης για τους μαθητές των ΕΠΑΛ με μαθησιακές δυσκολίες και αιτείται την επαναλειτουργία τουλάχιστον ενός στο Ηράκλειο. 
9) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία το Τεχνικό Επιμελητήριο Ελλάδας, τμήμα ανατολικής Κρήτης αιτείται την ουσιαστική αποκέντρωση και αναβάθμιση των τεχνικών υπηρεσιών του Υπουργείου Υποδομών, Μεταφορών και Δικτύων στην Κρήτη με την ένταξη στο οργανόγραμμά του της ΕΥΔΕ/Κρήτης με αρμοδιότητες προϊσταμένης και διευθύνουσας υπηρεσίας.
10) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΣΕΛΑΣ κατέθεσε αναφορά με την οποία το Επιμελητήριο Μεσσηνίας αιτείται τη μη επιβολή πάγιου ειδικού φόρου κατανάλωσης (ΕΦΚ) στο απλό και στο αφρώδες κρασί.
11) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στην κατάληψη του κτηρίου του Οίκου του Ναύτη από τους εργαζομένους, οι οποίοι αντιδρούν στην ένταξη του ιατροφαρμακευτικού φορέα ναυτικών στον ΕΟΠΥΥ.
12) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στην έλλειψη υπηρεσιακών οχημάτων που αντιμετωπίζει η Αστυνομία.
13) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο κ. Νικόλαος Λάσκαρης εκφράζει τη δυσαρέσκειά του για τη μη εφαρμογή της νομοθεσίας για τη μείωση του φορολογητέου ποσού κατά 2.400 ευρώ για τους έχοντες αναπηρία άνω του 67% από την ΚΑ΄ΔΟΥ και το ΚΕΠΥΟ.
14) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Υπαλλήλων Καταστήματος Κράτησης Νεάπολης αιτείται τη μη εξαίρεση των διοικητικών υπαλλήλων των σωφρονιστικών και αναμορφωτικών καταστημάτων από τη λήψη του επιδόματος επικίνδυνης και ανθυγιεινής εργασίας.
15) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία οι κ.κ. Γεώργιος και Αναστασία Πλαίτη αιτούνται την τροποποίηση των άρθρων 975 και 977 του Κ.Πολ.Δ., ώστε να συμπεριληφθούν σε αυτά και τα άτομα με ειδικές ανάγκες (ΑΜΕΑ).
16) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία το Δημοτικό Συμβούλιο Ηρακλείου καταθέτει ψήφισμα, αντιδρώντας στην επικείμενη κατάργηση των ειδικών κέντρων για τους μαθητές με μαθησιακές δυσκολίες.
17) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται ενημέρωσης σχετικά με την έκδοση προεδρικού διατάγματος για την αναγνώριση προϋπηρεσίας στον ιδιωτικό τομέα.
18) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται ενημέρωσης ως προς την καθυστέρηση καταβολής των προνοιακών επιδομάτων.
19) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία ο Δήμος Ηρακλείου Κρήτης αιτείται την κατασκευή του έργου «Φράγμα Ασιτών-Πρινιά».
20) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία η κ. Βασιλική Τριανταφύλλου αιτείται την επίλυση θέματος που αφορά σε διακανονισμό του χρέους της προς το ΙΚΑ.
21) Ο Βουλευτής Νομού Αττικής κ. ΠΑΝΤΕΛΕΗΜΩΝ (ΠΑΝΤΕΛΗΣ) ΑΣΠΡΑΔΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων και Φίλων Ατόμων με Ειδικές Ανάγκες <Το Εργαστήρι> αιτείται τη βιωσιμότητα των Στεγών Υποστηριζόμενης Διαβίωσης που παρέχουν αποτελεσματική φροντίδα σε ευπαθείς ομάδες.
22) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο Παραγωγικός Προμηθευτικός και Καταναλωτικός Συνεταιρισμός Αγγειοπλαστών και Κεραμιστών Αμαρουρίου (ΣΥΝΠΕ) αιτείται την επίλυση θέματος του κλάδου αναφορικά με την προμήθεια πρώτων υλών.
23) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Ένωση Υπαλλήλων Πυροσβεστικού Σώματος Περιφέρειας Στερεάς Ελλάδας αιτείται την αποκατάσταση τέκνων θανόντων πυροσβεστών κατά την εκτέλεση του καθήκοντος.
24) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ Πέτρος Καμαριωτίδης αιτείται το διακανονισμό χρέους του υιού του ώστε να το εξοφλεί ο ίδιος με παρακράτηση από τη σύνταξή του.
25) Ο Βουλευτής Νομού Αττικής κ. ΠΑΝΤΕΛΕΗΜΩΝ (ΠΑΝΤΕΛΗΣ) ΑΣΠΡΑΔΑΚΗΣ κατέθεσε αναφορά με την οποία η Περιφερειακή Ενότητα Δυτικής Αττικής αιτείται τον επανακαθορισμό των ορεινών όγκων των Γερανείων Δήμου Μάνδρας Ειδυλλίας και του νέου Λιμένος Ελευσίνας, ως περιοχών υψηλής προστασίας.
26) Ο Βουλευτής Αχαΐας κ. ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ κατέθεσε αναφορά με την οποία αιτείται ενημέρωσης σχετικά με τα δικαιολογητικά συμμετοχής εργοληπτικών εταιρειών σε διαγωνισμούς δημοσίων έργων.
27) Ο Βουλευτής Α΄ Πειραιώς κ. ΕΜΜΑΝΟΥΗΛ ΜΠΕΝΤΕΝΙΩΤΗΣ κατέθεσε αναφορά με την οποία ο Δήμαρχος Πόρου Νομού Αττικής αιτείται την εξασφάλιση επαρκών ακτοπλοϊκών δρομολογίων στην πορθμειακή γραμμή Πόρου-Γαλατά.
28) Ο Βουλευτής Αχαΐας κ. ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ κατέθεσε αναφορά με την οποία αιτείται ενημέρωσης σχετικά με τα κριτήρια παράλειψης πρόσθεσης μορίων για όσους έχουν υπηρετήσει ως αερονόμοι ενώ προστίθενται για όσους έχουν υπηρετήσει ως στρατονόμοι.
29) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία ο Δήμαρχος Δίου-Ολύμπου εκφράζει τη δυσαρέσκειά του για τη συγχώνευση του ΙΚΑ Λιτοχώρου με το ΙΚΑ Κατερίνης.
30) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία το Επιμελητήριο Πιερίας αιτείται τον επανακαθορισμό των προϋποθέσεων υπαγωγής στη ρύθμιση των ληξιπρόθεσμων οφειλών προς το δημόσιο.
31) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία ο Δήμαρχος Κατερίνης Νομού Πιερίας αιτείται τη χρηματοδότηση του δήμου λόγω των πρόσφατων χιονοπτώσεων.
32) Ο Βουλευτής Λαρίσης κ. ΒΑΣΙΛΕΙΟΣ ΕΞΑΡΧΟΣ κατέθεσε δημοσίευμα εφημερίδας το οποίο αφορά στην έλλειψη ειδικότητος οδοντιάτρου στο ΙΚΑ Τυρνάβου.
33) Ο Βουλευτής Νομού Αττικής κ. ΠΑΝΤΕΛΕΗΜΩΝ (ΠΑΝΤΕΛΗΣ) ΑΣΠΡΑΔΑΚΗΣ κατέθεσε αναφορά με την οποία ο Δήμος Μάνδρας-Ειδυλλίας Νομού Αττικής αιτείται την τροποποίηση του σχεδιασμού διαχείρισης στερεών αποβλήτων της Περιφέρειας Αττικής.
34) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Πρόεδρος του Δημοτικού Συμβουλίου του Δήμου Ηρακλείου Κρήτης εκφράζει την αντίθεσή του στην κατάργηση των Οργανισμών Εργατικής Κατοικίας και Εργατικής Εστίας.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Περιφερειακό Συμβούλιο Ηπείρου εκφράζει την αντίθεσή του στην κατάργηση των Οργανισμών Εργατικής Κατοικίας και Εργατικής Εστίας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1283/01-11-2011 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. ΤΚΕ/Φ.2/4091/14-02-2012 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
2. Στην με αριθμό 4118/10-01-2012 ερώτηση της Βουλευτού κ. Βόζεμπεργκ Ελισσάβετ (Ελίζας) δόθηκε με το υπ’ αριθμ. Δ13/Β/Φ.5.25/3511/14-02-2012 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
3. Στην με αριθμό 4736/20-01-2012 ερώτηση του Βουλευτή κ. Αποστολάτου Βαΐτση δόθηκε με το υπ’ αριθμ. 7102 Β/14-02-2012 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
4. Στην με αριθμό 4737/20-01-2012 ερώτηση της Βουλευτού κ. Μίχου Μαρίας δόθηκε με το υπ’ αριθμ. Φ.900α/9004/12454/14-02-2012 έγγραφο από τον Υφυπουργό Εθνικής Άμυνας η ακόλουθη απάντηση:
5. Στην με αριθμό 4762/20-01-2012 ερώτηση του Βουλευτή κ. Κουβέλη Φωτίου - Φανουρίου δόθηκε με το υπ’ αριθμ. Φ.90022/2478/181/14-02-2012 έγγραφο από τον Υπουργό Εργασίας και Κοινωνικής Ασφάλισης η ακόλουθη απάντηση:
6. Στην με αριθμό 4827/23-01-2012 ερώτηση της Βουλευτού κ. Ζήση Ροδούλας δόθηκε με το υπ’ αριθμ. B13-36/14-02-2012 έγγραφο από τον Αναπληρωτή Υπουργό Ανάπτυξης Ανταγωνιστικότητας και Ναυτιλίας η ακόλουθη απάντηση:
7. Στην με αριθμό 4932/24-01-2012 ερώτηση του Βουλευτή κ. Πλεύρη Αθανασίου δόθηκε με το υπ’ αριθμ. Δ1/Α/οικ.3535/14-02-2012 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
 �
8. Στην με αριθμό 5605/09-02-2012 ερώτηση του Βουλευτή κ. Αρβανιτίδη Γεωργίου δόθηκε με το υπ’ αριθμ. 7017/4/14597/14-02-2012 έγγραφο από τον Υπουργό Προστασίας του Πολίτη η ακόλουθη απάντηση:
ΠΡΟΕΔΡEΥΩΝ (Γρηγόριος Νιώτης): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 12ης Μαρτίου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
 1. Η με αριθμό 603/5-3-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ανδρέα Μακρυπίδη προς τον Υπουργό Υποδομών, Μεταφορών και Δικτύων, σχετικά με την ένταξη στο ΕΣΠΑ του Οδικού τμήματος «Πλατυγιάλι-Αστακός» Αιτωλοακαρνανίας. 
 2. Η με αριθμό 622/6-3-2012 επίκαιρη ερώτηση του Βουλευτή της Νέας Δημοκρατίας κ. Νικολάου Νικολόπουλου προς τον Υπουργό Εθνικής Άμυνας, σχετικά με τη νοθεία στα καύσιμα των Ενόπλων Δυνάμεων. 
 3. Η με αριθμό 627/6-3-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Περιβάλλοντος, Ενέργειας και Κλιματικής Αλλαγής και Εργασίας και Κοινωνικής Ασφάλισης, σχετικά με την αντιμετώπιση των προβλημάτων στην «Ελληνική Χαλυβουργία» στον Ασπρόπυργο.
 4. Η με αριθμό 619/6-3-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την οριοθέτηση των ρεμάτων της Σκιάθου.
 5. Η με αριθμό 616/6-3-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Θεοδώρου Δρίτσα προς την Υπουργό Ανάπτυξης, Ανταγωνιστικότητας και Ναυτιλίας, σχετικά με το νόμο που επιτρέπει τις «ειδικές συνθέσεις» στα πληρώματα των πλοίων. 
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφος 4 του Κανονισμού της Βουλής)
 1. Η με αριθμό 599/5-3-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αικατερίνης Μπατζελή προς τον Υπουργό Αγροτικής Ανάπτυξης και Τροφίμων, σχετικά με την καταβολή των αποζημιώσεων στους βαμβακοπαραγωγούς που επλήγησαν από την κακοκαιρία στην περιοχή του Δέλτα Σπερχειού. 
 2. Η με αριθμό 623/6-3-2012 επίκαιρη ερώτηση του Βουλευτή της Νέας Δημοκρατίας κ. Χρήστου Σταϊκούρα προς τον Υπουργό Παιδείας, Διά Βίου Μάθησης και Θρησκευμάτων, σχετικά με τη μη συμπερίληψη της Περιφέρειας Στερεάς Ελλάδας στην υλοποίηση των Προγραμμάτων Διά Βίου Μάθησης (ΔΒΜ). 
 3. Η με αριθμό 628/6-3-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Γεωργίου Μαυρίκου προς τους Υπουργούς Εργασίας και Κοινωνικής Ασφάλισης και Οικονομικών, σχετικά με τη διαχείριση των αποθεματικών των Ασφαλιστικών Ταμείων από την Τράπεζα της Ελλάδος. 
 4. Η με αριθμό 620/6-3-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Χρήστου Καλαποθαράκου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την υλοποίηση του έργου εγκατάστασης φωτοβολταϊκού πάρκου στο Πεντελικό Όρος.
Επίσης, θα ήθελα να κάνω μία ευχάριστη ανακοίνωση. Γίνεται γνωστό στο Σώμα ότι φωτίζουν με την παρουσία τους την Αίθουσα του Κοινοβουλίου πενήντα επτά μαθητές και μαθήτριες και τέσσερις εκπαιδευτικοί από το 1ο Γενικό Λύκειο Ιεράπετρας Κρήτης.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
ΠΡΟΕΔΡEΥΩΝ (Γρηγόριος Νιώτης): Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτη είναι η με αριθμό 609/35/6-3-2012 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τη λήψη μέτρων κατά της αύξησης της εγκληματικότητας στη χώρα μας. 
Στην επίκαιρη ερώτηση του Προέδρου του Λαϊκού Ορθόδοξου Συναγερμού κ. Καρατζαφέρη θα απαντήσει ο Υπουργός Προστασίας του Πολίτη, ο κ. Μιχάλης Χρυσοχοΐδης. 
Παρακαλείται ο Πρόεδρος της Κοινοβουλευτικής Ομάδας του Λαϊκού Ορθόδοξου Συναγερμού κ. Γεώργιος Καρατζαφέρης, να πάρει το λόγο.","ΕΠΙΚΥΡΩΣΗ ΠΡΑΚΤΙΚΩΝ",NA
"145348"," Κύριε Υπουργέ, άλλη μία φορά να ορκιστείτε Υπουργός Δημοσίας Τάξεως, θα σπάσετε το ρεκόρ του Ακριτίδη. Θυμάμαι πριν από είκοσι χρόνια, τον ένα μήνα ήταν Υπουργός Εμπορίου, τον άλλο μήνα τον αλλάζανε. Έτσι και εσείς. Έχετε ορκιστεί τρεις φορές Υπουργός Δημοσίας Τάξεως. Αυτό σημαίνει ότι δεν υπάρχει άλλος, υπάρχει λειψανδρία στην Κυβέρνηση, στα δύο μεγάλα κόμματα και καταφεύγουν σε εσάς. 
Βέβαια, χαίρομαι που θα απαντήσετε στην ερώτηση, γιατί ξέρετε το αντικείμενο, αλλά έχω να κάνω μία παρατήρηση: Έχει καταργηθεί η ώρα του Πρωθυπουργού. Έχουμε να δούμε τον Πρωθυπουργό περισσότερο από ένα μήνα. Δεν είναι μόνο τα θέματα της οικονομίας. Η κοινωνία έχει τα δικά της θέματα που την απασχολούν. Και δεν είναι βέβαια μόνο το οικονομικό, δεν είναι η εξαθλίωση, που είναι αποτέλεσμα των δύο κομμάτων. Γιατί αυτά τα κόμματα έφεραν τη χώρα εδώ και αυτά ευελπιστούν ότι θα κυβερνήσουν από κοινού και την επόμενη μέρα. 
Έχουμε κι άλλα θέματα. Και η καλπάζουσα εγκληματικότητα κι η διαρκώς αυξανόμενη ανασφάλεια είναι ένα κυρίαρχο θέμα. Δεν μπορεί, λοιπόν, ο Πρωθυπουργός να αγνοεί τη Βουλή. Μπορεί να είναι ένας Πρωθυπουργός ο οποίος έγινε Πρωθυπουργός με τη γνωστή διαδικασία και με την ευθύνη και τη δική μας, αλλά είναι Πρωθυπουργός κοινοβουλευτικής δημοκρατίας. Πρέπει να είναι εδώ. Είπαμε: τη μία φορά έχει ταξίδι, τη δεύτερη φορά έχει να κάνει τηλεφωνήματα. Δεν μπορεί όμως ο Πρωθυπουργός να απουσιάζει τόσες πολλές φορές από την ώρα του Πρωθυπουργού, γιατί έχει αυτοκαταργηθεί. Αυτή είναι η μία παρατήρηση, την οποία θα ήθελα παρακαλώ να τη μεταφέρετε. 
 Όσον αφορά την εγκληματικότητα, ομολογήσατε κι εσείς με την ανάληψη των καθηκόντων σας ότι έχει διαλυθεί η Αστυνομία ή τουλάχιστον ένα τμήμα, αυτό το τμήμα το οποίο προφυλάσσει τους πολίτες. Τι σημαίνει αυτό, κύριε Υπουργέ; Σημαίνει ότι ο Έλληνας πολίτης που βάλλεται οικονομικά, που βάλλεται καθημερινώς, θα βάλλεται συνεχώς περισσότερο από την εγκληματική αδηφαγία κακοποιών στοιχείων; Τρεις δολοφονίες σε μία ημέρα; Έχουν πάψει οι δολοφονίες να είναι είδηση! Εκεί καταφέρατε να φθάσει η χώρα, στο να μην είναι είδηση η δολοφονία ενός ανθρώπου! Πάει ο μεροκαματιάρης ο περιπτεράς να ανοίξει το περίπτερο και τον πυροβολούν στο κεφάλι! Τόσο απλά. Βιάζονται γυναίκες στο δρόμο! Ληστεύονται κάθε μέρα μαγαζιά, τα οποία μάλιστα βλέπουμε και στην τηλεόραση ως αμερικάνικη υπερπαραγωγή. Μπήκαν οι άλλοι στο χρυσοχοείο, τους αφόπλισαν, έριξαν κάτω τον κόσμο, τους πήραν τα λεφτά και τελείωσε η υπόθεση. 
Πώς μπορεί να ζει ο Έλληνας -εξηγήστε μου- όταν φοβάται να βγει το βράδυ έξω από το σπίτι; Μπορεί η γυναίκα του καθενός από εμάς να πάει το βράδυ, μετά τη δύση του ηλίου, επίσκεψη στη φίλη της στα διακόσια μέτρα και να μην κινδυνεύσει; Μπορεί γυναίκα να φέρει τσάντα μαζί της για να πάει να κάνει τα ψώνια της; Από παντού έρχεται το έγκλημα, ένα έγκλημα διαρκώς αυξανόμενο, επειδή δεν μπορείτε να ελέγξετε τα σύνορα κι έχουμε κάθε μέρα καινούργιους λαθρομετανάστες που τους νομιμοποιείτε από το «παράθυρο», όπως έγινε προχθές με το νομοσχέδιο του κ. Λοβέρδου. Μία καταγγελία προς το αφεντικό και γίνεται αυτόματα η νομιμοποίηση! Μα, είναι δυνατόν; Πού οδηγείτε τη χώρα; Στον πλήρη ευτελισμό; Οι Υπουργοί της Σουηδίας, της Αυστρίας, της Γερμανίας μάς κατήγγειλαν ότι τα σύνορά μας είναι «πόρτα σε αχυρώνα». Επιτέλους, τι άλλο θα κάνετε στην Ελλάδα; Πόσο ακόμα θα ασελγήσετε; Πόσο θα αφήσετε τους Έλληνες πολίτες έρμαιο των ορέξεων των εγκληματιών; 
Πρέπει να αναλάβετε ευθύνες, τις οποίες δυστυχώς δεν μπορέσατε επί δεκαετίες να αναλάβετε, γι’ αυτό και φθάσαμε σ’ αυτό το αποτέλεσμα.
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"145349"," Το λόγο έχει ο Υπουργός Προστασίας του Πολίτη κ. Χρυσοχοϊδης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145350"," Ευχαριστώ, κύριε Πρόεδρε. 
Κύριε Πρόεδρε του Λαϊκού Ορθόδοξου Συναγερμού, σας ευχαριστώ που μου δίνετε την ευκαιρία μία ημέρα μετά την ανάληψη των καθηκόντων μου να αναφερθώ σ’ ένα από τα μεγαλύτερα ίσως προβλήματα που απασχολούν τον τόπο και τους πολίτες, όπως πολύ σωστά είπατε και συμφωνώ μαζί σας. Και λέω τον τόπο γιατί δεν είναι μόνο το ζήτημα της ανασφάλειας των πολιτών, αλλά είναι και η διάβρωση της ελληνικής κοινωνίας μέσα από ένα φαινόμενο το οποίο καθημερινά όλο και περισσότερο τα τελευταία χρόνια διαβρώνει και διαπερνά την κοινωνία μας και δημιουργεί προβλήματα συνολικότερης ασφάλειας και εσωτερικής και εθνικής. 
Ο λόγος είναι ότι εδώ και πολλά χρόνια, μετά τις αλλαγές που έγιναν στον κόσμο, δυστυχώς, έχουμε γίνει κεντρική πύλη της Ευρώπης στη λαθρομετανάστευση. Μία μικρή χώρα δέχεται εκατοντάδες χιλιάδες λαθρομετανάστες και κάνουμε μεγάλη προσπάθεια προκειμένου να αναχαιτίσουμε αυτό το ρεύμα. Εφαρμόζουμε ευρωπαϊκές πολιτικές, όπως ξέρετε. Ελπίζω τώρα που εφαρμόζεται πια ένα ολοκληρωμένο σχέδιο για την αντιμετώπιση της λαθρομετανάστευσης, αυτό να αποδώσει και να γίνουμε μια χώρα σύγχρονη ούτως ώστε ούτε οι άλλοι να μας κατηγορούν, υποκριτικά κατά τη γνώμη μου, αλλά ούτε κι εμείς να φερόμαστε στους ανθρώπους αυτούς με τρόπο πολλές φορές βάναυσο και να μπορεί ο καθένας από τη στιγμή που μπαίνει στη χώρα αυτή να επαναπροωθείται στη δική του χώρα, αφού εδώ δεν είναι δυνατόν να ζήσει γιατί είναι παράνομος. 
Το θέμα της ασφάλειας είναι μείζον ζήτημα γιατί δημιουργεί και μία, αν θέλετε, αρνητική ψυχολογία στους πολίτες. 
Τρομοκρατημένος και φοβισμένος άνθρωπος και πολίτης, δυστυχώς δεν είναι ψύχραιμος και δεν παίρνει σωστές αποφάσεις. Και όσο βαθαίνει η κρίση τόσο περισσότερο τα προβλήματα πολλαπλασιάζονται με την εγκληματικότητα, την οποία χαρακτηρίσατε καλπάζουσα.
Εγώ θα έλεγα ότι υπάρχουν και φαινόμενα στη χώρα, κύριε Πρόεδρε, τα οποία δεν συμβαίνουν αλλού. Δηλαδή, το γεγονός ότι η διάδοση των όπλων και μάλιστα αυτών που έχουν χαρακτηριστικά πολεμικών όπλων, να χρησιμοποιούνται μέσα στους δρόμους αυτής της χώρας εναντίον αθώων πολιτών, νομίζω ότι είναι μεγάλο ζήτημα.
Εδώ, κύριε Πρόεδρε, χρειάζεται θα έλεγα η συμβολή όλων μας να δούμε το σωφρονιστικό σύστημα της χώρας μας, να δούμε το σύστημα απόδοσης δικαιοσύνης. Ψηφίσαμε πριν από λίγες μέρες στο Υπουργικό Συμβούλιο και εδώ διατάξεις για την επιεική μεταχείριση πάρα πολλών οι οποίοι έχουν καταδικαστεί με βαριές καταδικαστικές αποφάσεις. Αυτό είναι σωστό από τη μια πλευρά. Από την άλλη πλευρά, όμως, πρέπει να δούμε και το σωφρονιστικό μας σύστημα, με ποιο τρόπο θα λειτουργήσει. 
Συνεπώς η γνώμη μου είναι ότι θα πρέπει να συνεργαστούμε άμεσα για το ζήτημα όχι απλά της αστυνομικής αντιμετώπισης της εγκληματικότητας, αλλά κυρίως να συνεργαστούμε για να αντιμετωπίσουμε συνολικά το ζήτημα σε επίπεδο δικαιοσύνης, σωφρονισμού, αντιμετώπισης λαθρομετανάστευσης και το αστυνομικό ζήτημα.
Θα μου δοθεί η δυνατότητα να σας πω στη συνέχεια ως νέος Υπουργός και τι έχει γίνει μέχρι σήμερα σχετικά με το ζήτημα της αντιμετώπισης αυτής καθαυτής της εγκληματικότητας.","ΜΙΧΑΗΛ ΧΡΥΣΟΧΟΪΔΗΣ",554
"145351"," Το λόγο έχει ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης, για τη δευτερολογία του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145352"," Χαίρομαι κατ’ αρχάς, κύριε Υπουργέ, που ασπαστήκατε τις απόψεις που αναπτύξαμε εδώ όταν ήρθε εκείνο το νομοσχέδιο του Υπουργείου Δικαιοσύνης, το οποίο στην ουσία απελευθέρωνε μια σειρά εγκληματιών. Φωνάξαμε, το περιορίσαμε κάπως κ.λπ..
Πρέπει, όμως, να δούμε κάποιους αμείλικτους αριθμούς. Για ληστείες με εισβολή σε σπίτια σε κάποιες περιοχές της χώρας η αύξηση ήταν εκπληκτική μεταξύ ’10 και ’11. Μέσο όρο στην Ελλάδα 132%, δυτική Μακεδονία και Ήπειρος αύξηση 300%, Θεσσαλία 340%, Κρήτη, αύξηση 700%! Δηλαδή, στην ουσία δεν υπάρχει σπίτι στο οποίο δεν έχουν μπουκάρει μέσα ληστές και εγκληματίες.
Πρέπει να ληφθούν μέτρα, να αλλάξει η νομοθεσία, κύριε Υπουργέ. Όταν ληστής μπαίνει στο σπίτι σου ή μπαίνει στην επιχείρησή σου, μπορείς και τον πυροβολείς! Ξεκάθαρα! Μπορείς και τον πυροβολείς!
(Χειροκροτήματα από την πτέρυγα του ΛΑΟΣ)
Εκείνη τη στιγμή που σου μπαίνει μέσα ο ληστής δεν θα κάνεις διάκριση όπλων. Αυτό ας το καταλάβουν. Πρέπει να αλλάξει και ο νόμος για την Αστυνομία. Περιμένει, δηλαδή, ο αστυνομικός πρώτα να τον σημαδεύσει με το καλύτερο όπλο, που εσείς ομολογήσατε ότι διαθέτει ο εγκληματίας, και μετά να τραβήξει το δικό του.
Ή θα αποφασίσουμε να λάβουμε μέτρα προστασίας της κοινωνίας ή όλες αυτές οι ψευτοπροοδευτικές υστερίες θα στερούν ζωές από τον ελληνικό λαό. Να το καταλάβουμε.
Τι γίνεται με το φράχτη; Κόσκινο είναι πάνω τα σύνορα μας. Και αν διαμαρτύρεται η Αυστρία, η Γερμανία και η Σουηδία για το μεγάλο αριθμό λαθρομεταναστών, να τους στείλετε πακέτο. Βρείτε το θάρρος να φύγετε από το Δουβλίνο II που μας εμπλέξατε, σφραγίστε ταξιδιωτικά έγγραφα να φύγουν πενήντα χιλιάδες λαθρομετανάστες να πάνε στις χώρες τους, να δουν τη γλύκα. Εκ του ασφαλούς ομιλούν, έχοντας 2% μετανάστες και έχοντας η χώρα της Ευρώπης που δεινοπαθεί οικονομικά 20%. Και όσο η οικονομία πέφτει, τόσο αυτοί δεν έχουν δουλειές, τόσο θα σφάζουν κόσμο.
 Πρέπει να προστατεύσουμε τους Έλληνες πολίτες, είναι απαραίτητη προϋπόθεση.
Και βλέπετε ότι τα πράγματα εκτραχύνονται. Είναι δυνατόν, κύριε Υπουργέ, να μην μπορεί να γίνει παρέλαση; Καταργήθηκε η παρέλαση; Το ζητούσε χρόνια η Αριστερά να καταργηθούν οι παρελάσεις και επειδή δεν ενέδωσε ο αστικός κόσμος που σέβεται τους νεκρούς και τους ήρωες, βρέθηκε ο τρόπος τώρα. Πάμε και προκαλούμε! 
«Ταγματασφαλίτης» ο Πρόεδρος της Δημοκρατίας; Είναι δυνατόν; Πήγαν προχθές να τιμήσουν την απελευθέρωση των Δωδεκανήσων οι Βουλευτές και προπηλακίστηκαν; Τι συμβαίνει επιτέλους; Δεν ξέρουμε ποιοι είναι; 
Υπάρχει τέτοια αδυναμία της Ελλάδος να τους ελέγξει; Θα παραδώσετε την Ελλάδα στα άκρα, σ’ αυτήν τη νοοτροπία;
Πώς θα πάμε σε εκλογές σε δέκα ημέρες, κύριε Υπουργέ; Πώς θα γίνει συγκέντρωση ανοιχτή, όταν ο οποιοσδήποτε θα μπορεί να πάει να προπηλακίζει πότε με γιαούρτια, πότε με αυγά, αύριο με πέτρες και μεθαύριο με σφαίρες;
Πού πάμε; Σε ποιες εκλογές οδηγούμε τον κόσμο; Τον οδηγούμε σε ένα διχασμό που κάποιοι επιζητούν; Θα προστατεύσετε το αστικό καθεστώς; Μπορείτε; Έχετε τη δύναμη; Μπορείτε να εγγυηθείτε ότι θα έχουμε ήρεμες εκλογές; Είναι δυνατόν;
Έχετε αποτύχει οικτρά τα δύο μεγάλα κόμματα και αυτήν την αποτυχία σας, πώς θέλετε να την αποτυπώσετε, κύριε Υπουργέ; Τι πηγαίνετε να κάνετε; Τι έγκλημα είναι αυτό; Όταν πεθαίνει ο φουκαράς, όταν του παίρνουν το μισθό πάνω από 1000 ευρώ αν χρωστάει στην εφορία, όταν δεν μπορεί να κάνει ούτε μία ημέρα καθυστέρηση στην τράπεζα γιατί πάει και τον απειλεί, εσείς αποπειράστε να γλυτώσετε τα λεφτά που χρωστάτε στις τράπεζες; 
Είστε από τους συντελεστές της πτωχεύσεως της Αγροτικής Τράπεζας και φέρνετε εδώ «ντροπολογίες» και όχι τροπολογίες; Είναι δυνατόν να σας χαριστούν τόκοι, να μην πληρώνετε; Πού το έχετε βρει αυτό το «νταβατζηλίκι» ότι παίρνετε λεφτά από το κράτος, ότι παίρνετε λεφτά από τις τράπεζες και δεν πληρώνετε ποτέ μία δόση, παρά από τις κρατήσεις της χορηγίας;
Αυτά ξεχάστε τα! Μην τολμήσετε αυτό να το φέρετε εδώ! Μην τολμήσετε!
Επαναλαμβάνω την πρόταση του Λαϊκού Ορθόδοξου Συναγερμού: εκεί που είναι η χώρα πεινασμένη, εκεί που η χώρα βασανίζει τους πολίτες της, λεφτά δεν μπορούν να πάρουν τα κόμματα φέτος. 
(Χειροκροτήματα από την πτέρυγα του ΛΑΟΣ)
Εμείς λέμε ότι φέτος δεν πρέπει να πάρουμε λεφτά. Θα κάνουμε εκλογές με ό,τι έχουμε από τις προηγούμενες χρονιές, τίμιες εκλογές, απλές εκλογές, όχι φανφάρες. Θα πληρώσουμε το «αμπαλάζ» όλων αυτών των οίκων επικοινωνίας που θέλετε να επιστρατεύσετε για να μην αποδειχθούν τα ανομήματά σας; 
Σας το λέω ευθέως και πιστεύω ότι υπάρχουν κι άλλοι που συμφωνούν μέσα στην Αίθουσα: δεν χρειάζεται να πάρουμε φέτος αυτά τα 25 εκατομμύρια. Ας τα δώσουμε στους μη προνομιούχους Έλληνες. Μπορούμε να κάνουμε εκλογές, χωρίς να πάρουμε λεφτά.
Μάλιστα, επειδή υπήρξαν οι «μπαταξήδες», τα δύο μεγάλα κόμματα, και έβαλαν μέσα την Αγροτική Τράπεζα, πρέπει να φέρουμε τώρα νόμο να γλυτώσουν τα λεφτά, να μην τα επιστρέψουν.
Πρέπει να κάνετε μία προσπάθεια να κάνετε σεισάχθεια σε εκείνους, οι οποίοι δεν μπορούν να πληρώσουν. Όταν το PSI πέτυχε όσο πέτυχε και από τη στιγμή που οι τράπεζες θα πάρουν 50 δισεκατομμύρια, πείτε ότι όλα τα χρέη κάτω από ένα ποσό χαρίζονται στον ελληνικό λαό για να «αναπνεύσει».
(Χειροκροτήματα από την πτέρυγα του ΛΑΟΣ)
Προχωρήστε, λοιπόν. Μόνο προστασία των τραπεζών θα κάνετε; 
Πρέπει, επίσης, να δούμε τι θα γίνει στην ανοχύρωτη πόλη, στον Άγιο Παντελεήμονα. Θα δώσετε «αναπνοή» ή θα αφήσετε την πόλη υπό την προστασία των ακραίων; Μπορεί η Αστυνομία να επιβάλει το νόμο; Μπορεί να επιβάλει την τάξη; 
Θα μπορέσουμε ποτέ, κύριε Υπουργέ, να περπατήσουμε την οδό Ευριπίδου μετά τη δύση του ηλίου; Υπάρχει τρόπος; Ελλάδα είναι εδώ. Δεν είναι χώρες ακραίες της Μέσης Ανατολής. Δεν κυκλοφορεί τίποτα. Μπορεί να πιει καφέ κάποιος το βράδυ στην Ομόνοια; Ποια προστασία υπάρχει; 
Χρειάζεται δουλειά να γίνει και δεν φταίνε κάθε φορά οι δήμαρχοι της Αθήνας, το «εύκολο μπαλάκι» της κεντρικής εξουσίας. Αναλάβετε να καθαρίσετε την Αθήνα. Αναλάβετε! 
Πρέπει να αναλάβετε πρωτοβουλίες, τις οποίες δεν αναλάβατε τόσα χρόνια. Πρέπει και μπορεί να γίνει. Επιτέλους, δεν μπορεί να είμαστε και πεινασμένοι και τρομαγμένοι. Είμαστε πεινασμένοι και ευτελισμένοι από το προσκύνημα, το οποίο κάναμε στους Γερμανούς, αλλά μην είμαστε και τρομοκρατημένοι.
Αν θα πάει ο ελληνικός λαός με αυτά τα διλήμματα, βεβαίως, δεν μπορεί να υπάρξει ένα δημοκρατικό αποτέλεσμα. Είναι φοβισμένος οικονομικά, φοβισμένος κοινωνικά, φοβισμένος από τις γραμμές, τις οποίες προσπαθεί να εισβάλει εις την εθνική συνείδηση η Γερμανία.
Επιτέλους, είμαστε Έλληνες. Μπορούμε να ζήσουμε ελεύθεροι. Μπορούμε να τακτοποιήσουμε τα του οίκου μας. Δεν χρειαζόμαστε αυτές τις παραινέσεις που άκουσα χθες από τους Υπουργούς Εξωτερικών, που κάποιος εξ αυτών, αξιωματούχος της Γερμανίας, σας «περιποιήθηκε» και εσάς. 
Πρέπει κάποια στιγμή να αναλάβουμε την ευθύνη μας, το φιλότιμό μας. Δεν πολέμησαν οι γονείς μας το 1941 για να υποταχθεί η Ελλάδα στη Γερμανία το 2012. Επιτέλους!
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"145353"," Κύριε Υπουργέ, επεκτάθηκε σε πολλά πεδία ο Πρόεδρος του Λαϊκού Ορθόδοξου Συναγερμού.
Ορίστε, έχετε το λόγο για τη δευτερολογία σας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145354"," Ευχαριστώ, κύριε Πρόεδρε. 
Θα ήθελα να ξεκινήσω από το τελευταίο. Θα ήθελα να πω ότι καθένας από μας οφείλει να υπηρετεί την πατρίδα του, με βάση το συμφέρον του ελληνικού λαού, το δημόσιο συμφέρον και το συμφέρον του τόπου. Σε ό,τι με αφορά, αυτό έκανα. Θέλω να σας πω ότι ουδέποτε διαπραγματεύτηκα -ούτε κατά κεραία- τα συμφέροντα του τόπου, για να γίνουμε αρεστοί σε κάποιους. 
Αν σε ορισμένες περιπτώσεις ορισμένοι χρησιμοποιούν τις διακρατικές σχέσεις, αν χρησιμοποιούνται αυτήν τη στιγμή οι Έλληνες πολίτες, οι οποίοι υποφέρουν από τα μέτρα λιτότητας, προκειμένου να ανακάμψει η πατρίδα μας, αυτό νομίζω αφορά αυτούς. Και θα κριθούν και από το λαό τους και από την ιστορία. 
Νομίζω ότι μία είναι η προτεραιότητά μας, να μπορέσει ο τόπος να ξαναβρεί την κοινωνική ειρήνη, όπως είπατε και εσείς, να βρούμε τρόπους να ενισχύσουμε την κοινωνική συνοχή μέσα σε καθεστώς κρίσης και να μπορέσουμε να γίνουμε μια χώρα ασφαλής σε μία περιοχή η οποία, δυστυχώς, κάθε άλλο παρά συνοχή έχει, αφού ζουν σε αυτή άνθρωποι κάτω από καθεστώς έντασης και πίεσης. 
Επίσης, θα ήθελα να πω ότι εμείς πρέπει να είμαστε ψύχραιμοι και πρέπει να εκπέμπουμε ως πολιτικοί μηνύματα ψυχραιμίας και σταθερότητας. Δεν λύνουν τα προβλήματα ούτε η αυτοδικία ούτε η ένταση ούτε ο φόβος ούτε ο τρόμος. Είναι υποχρεωμένο το κράτος να αποκαταστήσει την τάξη σε αυτόν τον τόπο. 
Επειδή με ρωτήσατε, θέλω να σας πω ότι ο δημόσιος χώρος και η ασφάλειά του θα αποκατασταθούν και γρήγορα μάλιστα, γιατί συμφωνώ μαζί σας, κύριε Πρόεδρε, ότι δεν μπορεί σε ορισμένες περιοχές της χώρας ή σε ορισμένες περιοχές των πόλεών μας να δρουν ανεξέλεγκτα και να επιβάλλουν το νόμο κάποιοι ακραίοι είτε από τη μία πλευρά είτε από την άλλη. Και αυτό δεν μπορεί να συνεχιστεί. 
Επίσης, δεν μπορεί να συνεχιστεί αυτή η υποβάθμιση του κέντρου της Αθήνας, η οποία δεν προσβάλλει μόνο την ιστορία μας και τη συγκεκριμένη πόλη, προσβάλλει συνολικά τη χώρα και την εικόνα της προς τα έξω. Δυστυχώς, η χώρα έχει γίνει αυτήν τη στιγμή για πάρα πολλούς -και κυρίως στην Ευρώπη- ένα μαύρο πρόβατο. Διαρκώς προβάλλονται μαύρες, γκρίζες εικόνες, οι οποίες δυσφημίζουν τους Έλληνες και την προσπάθεια που κάνουν. Σχετικά με αυτό, λοιπόν, σας υπόσχομαι ότι πολύ γρήγορα θα αποκαταστήσουμε την κοινωνική ειρήνη και την ασφάλεια σε όλους τους δημόσιους χώρους, όπου ασκούνται κοινωνικές δραστηριότητες και λειτουργίες. 
Θέλω να σας πω ακόμα –και να σας καθησυχάσω ως προς αυτό- ότι υπάρχει μία εξαιρετικά χρήσιμη αποτελεσματική νομοθεσία σε ό,τι αφορά τη χρήση των όπλων από την πλευρά των αστυνομικών. Εκείνο που ανέφερα προηγουμένως –και θέλω να το ξανατονίσω εδώ- είναι ανήκουστο, δεν υπάρχει σε καμμία χώρα της Ευρώπης. Είναι το φαινόμενο που έχουμε εμείς εδώ, ότι υπάρχουν πολεμικά όπλα που χρησιμοποιούνται εναντίον πολιτών ή εναντίον αστυνομικών. Και τούτο διότι η θέση της χώρας τα προηγούμενα χρόνια λόγω της αλλαγής των συνόρων και της αλλαγής της στρατηγικής και της γεωγραφικής πραγματικότητας δημιούργησε τεράστια προβλήματα. Πρέπει απέναντι σε αυτό να είμαστε αμείλικτοι. Η χρήση όπλων –και μάλιστα πολεμικών όπλων- από πολίτες είτε είναι αλλοδαποί είτε είναι Έλληνες αποτελεί ύψιστη εγκληματική πράξη, η οποία οδηγεί σε πανικό την ελληνική κοινωνία. Σε αυτό θέλω να είστε βέβαιοι ότι θα δημιουργήσουμε όλες τις προϋποθέσεις εκείνες, για να μειώσουμε σημαντικά το ζήτημα. 
Έρχομαι σε ένα πρόβλημα που θέσατε, ότι τον τελευταίο καιρό έχει διαταραχθεί η κοινωνική ειρήνη με τις παρελάσεις. Χθες συζητήσαμε στο Υπουργικό Συμβούλιο για το ζήτημα αυτό. Πρέπει να σας πω ότι υπάρχει ένας μεγάλος προβληματισμός ο οποίος ετέθη από τα μέλη του Υπουργικού Συμβουλίου. Τη Δευτέρα θα γίνει και μία κυβερνητική σύσκεψη υπό τον Πρωθυπουργό. 
Δεν είναι δυνατόν μικρές, ακραίες ομάδες να εμποδίζουν τις κοινωνικές εθνικές και όποιες άλλες δραστηριότητες σε αυτήν τη χώρα. Και αυτό δεν πρέπει να το επιτρέψουμε. Πρέπει να σταθούμε όλοι απέναντι. Είναι ισχνές μειοψηφίες, οι οποίες επιχειρούν εν μέσω της κρίσης, του πανικού, της αγωνίας που υπάρχει στους πολίτες να εκμεταλλευτούν και να επιβάλουν τις δικές τους απόψεις. Αυτό δεν μπορεί να γίνεται σε μία δημοκρατία ακόμα και από τον πιο –αν θέλετε- εκνευρισμένο και αγανακτισμένο πολίτη. Αυτό δεν μπορεί να συμβεί ξανά. Και δεν μπορεί να εμποδίζονται λειτουργίες της ελληνικής κοινωνίας, της χώρας. 
Μάλιστα, πολλές φορές, όταν ο ίδιος ο λαός αυθόρμητα βγαίνει στους δρόμους για να εκφραστεί και να διακηρύξει τη θέλησή του, δεν μπορεί να εμποδίζεται από κάποιες μειοψηφίες. Εδώ, λοιπόν, πρέπει να σταθούμε όλοι απέναντι και να προστατεύσουμε αυτά τα αγαθά και αυτά τα δικαιώματα, τα οποία κατακτήσαμε με αγώνες.
Τελειώνω, επανερχόμενος σ’ αυτά που είπα στην αρχή. Νομίζω ότι χρειάζεται να ομονοήσουμε σε ορισμένα ζητήματα μέσα σ’ αυτήν την Αίθουσα. Αυτό το οποίο πρέπει να κάνουμε είναι να δούμε το θέμα της εγκληματικότητας, κύριε Πρόεδρε, από την αρχή, αλλά σε μία ολοκληρωμένη βάση. Πρέπει να λύσουμε, για παράδειγμα, το θέμα της φιλοξενίας των λαθρομεταναστών και το θέμα των υποδομών που χρειάζονται προκειμένου όποιος μπαίνει σ’ αυτήν τη χώρα να ξέρει ότι θα γυρίσει πίσω στην πατρίδα του, γιατί δεν έχει άλλη επιλογή, εκτός αν είναι πρόσφυγας και διώκεται για τα δικαιώματά τους, τις απόψεις του, τη φυλή του, τη θρησκεία. Όλοι οι άλλοι δεν μπορούν να μπουν σ’ αυτήν τη χώρα. 
Αυτό δεν το λέω με αρνητική διάθεση και ρατσισμό, αλλά με μία πολύ απλή σκέψη. Είμαστε μία χώρα σε βαθιά κρίση και δεν μπορούμε να φιλοξενούμε εκατομμύρια δυστυχείς ανθρώπους και έχουμε υποχρέωση να προστατεύσουμε και τους μετανάστες που ζουν εδώ νομίμως.
Ένα μεγάλο ζήτημα, λοιπόν, είναι αυτό, κύριε Πρόεδρε. Ένα δεύτερο μεγάλο ζήτημα –και επανέρχομαι σ’ αυτό- είναι το ζήτημα της δικαιοσύνης, της απονομής της δικαιοσύνης, το σωφρονιστικό σύστημα και, τελικά, η αντιμετώπιση του κοινωνικού προβλήματος. 
Νομίζω ότι γι’ αυτά τα θέματα πρέπει να συζητήσουμε επιτέλους ολοκληρωμένα και σοβαρά σ’ αυτόν τον τόπο.
Ευχαριστώ πολύ, κύριε Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"145355"," Ο κ. Καρατζαφέρης έχει το λόγο για λίγο.
Ορίστε, κύριε Πρόεδρε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145356"," Κύριε Υπουργέ, νομίζω ότι σε όλη αυτήν την προσπάθεια έχετε τον καλύτερο συμπαραστάτη, τους άντρες και τις γυναίκες της Ελληνικής Αστυνομίας, οι οποίοι κάνουν το καθήκον τους με το παραπάνω παρά τους πενιχρούς μισθούς που παίρνουν. Έχετε, λοιπόν, έναν μεγάλο βοηθό και αρωγό. Αξιοποιείστε τους! Δώστε τους την ευκαιρία να παράξουν έργο!
Επιτέλους, πρέπει να λύσουμε το θέμα των λαθρομεταναστών. Ο στρατός κλείνει ολόκληρα στρατόπεδα. Βάλτε τους μέσα και θα τρώει όποιος παράγει για την Ελλάδα! Ένα πιάτο φαγητό, για την Ελλάδα! Να ξέρει, λοιπόν, αυτός που έρχεται από το Αφγανιστάν ότι αν έρθει εδώ, θα μπει σε στρατόπεδο! Δεν θα κυκλοφορεί ελεύθερος να εγκληματεί και θα τρώει, αν παράγει! 
Και βάλτε τους να κάνουν μία δουλειά! Δεν μπορεί να έχουμε τόσους! Το χρόνο βγάζουν 12 δισεκατομμύρια ευρώ από τη χώρα μας! Ό,τι και να κάνει ο Έλληνας, όποια θυσία και να κάνει ο Έλληνας, το έλλειμμα δημιουργείται από τα 12 δισεκατομμύρια ευρώ που βγάζουν στη χώρα τους! Δεν θα πληρώνουμε ισοβίως το έγκλημα του Σαμαρά να ανοίξει τα σύνορα το 1991! Αυτό το έγκλημα δεν μπορεί να συνεχιστεί! Κάποια στιγμή πρέπει να σταματήσει! Όταν θα έρθουμε στα πράγματα, να ξέρουν ότι εμείς θα διώξουμε όλους τους λαθρομετανάστες! Δεν θα αφήσουμε κανέναν! Δεν υπάρχει επιείκεια σ’ αυτούς που βυσσοδομούν εις βάρος του έθνους!
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"145357"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τρεις εκπαιδευτικοί από το Γυμνάσιο Σκύδρας Πέλλας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Εισερχόμαστε τώρα στη συζήτηση της τρίτης με αριθμό 617/6-3-2012 επίκαιρης ερώτησης πρώτου κύκλου του Βουλευτή του ΠΑΣΟΚ κ. Εμμανουήλ Μπεντενιώτη προς την Υπουργό Ανάπτυξης, Ανταγωνιστικότητας και Ναυτιλίας, σχετικά με τις διαφορές στις τιμές των προϊόντων μεταξύ παραγωγού και καταναλωτή.
Παρακαλείται ο ερωτών Βουλευτής Α΄ Πειραιά του ΠΑΣΟΚ και Κοινοβουλευτικός του Εκπρόσωπος κ. Εμμανουήλ Μπεντενιώτης να διατυπώσει την επίκαιρη ερώτησή του.
Ορίστε, κύριε συνάδελφε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145358"," Ευχαριστώ πάρα πολύ, κύριε Πρόεδρε.
Κύριε Υπουργέ, οι εξωφρενικά μεγάλες διαφορές στις τιμές μεταξύ παραγωγού και καταναλωτή εξοργίζουν. Τα υπερκέρδη των καρτέλ ενοχλούν. Η κερδοσκοπία που οργιάζει, αγανακτεί.
Ενδεικτικά, έχουμε από 42% μέχρι 1567% διαφορές τιμών μεταξύ παραγωγής και κατανάλωσης. Ειδικότερα, στα δημητριακά έχουμε διαφορές από 500% έως 1550%, στα ζυμαρικά έχουμε 760% διαφορές, στο κρασί 750%, στο ρύζι 660% και σε μια σειρά άλλων προϊόντων από 170% μέχρι 530%. Μιλάμε για υπερκέρδη και αισχροκέρδεια, μιλάμε για ολιγοπωλιακή διαμόρφωση της αγοράς, μιλάμε για υπερτιμολογήσεις, μιλάμε για εικονική διακίνηση τιμολογίων, μιλάμε για εικονικές επιστροφές ΦΠΑ. 
Άρα, σήμερα που οι πολίτες χάνουν μισθούς, συντάξεις και ένα μεγάλο ποσοστό του πληθυσμού είναι στην ανεργία, αυτά τα φαινόμενα πραγματικά προκαλούν το περί δικαίου αίσθημα και επίσης, υπονομεύουν την ευνομούμενη πολιτεία και ισοπεδώνουν το κοινωνικό κράτος.
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"145359"," Το λόγο έχει ο Αναπληρωτής Υπουργός κ. Σωκράτης Ξυνίδης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145360"," Ευχαριστώ, κύριε Πρόεδρε.
Κύριε συνάδελφε, βεβαίως το θέμα το οποίο θίγετε είναι ένα κυρίαρχο θέμα των ημερών και δεν χωρά αμφιβολία ότι στους Έλληνες πολίτες, οι οποίοι δυσκολεύονται πάρα πολύ πλέον να αντεπεξέλθουν στις υποχρεώσεις τους, το να συντηρούνται υψηλές τιμές είναι πλέον ένα καθημερινό πρόβλημα. 
Όμως, θα ήθελα να κάνω μία προσπάθεια να επαναφέρω το πρόβλημα στη σωστή του βάση και όχι στην εύκολη επικοινωνιακή ανάλυση που ακούμε αυτές τις μέρες.
Κατ’ αρχάς, πρέπει να πούμε ότι οι τιμές στην αγορά διαμορφώνονται ελεύθερα. Είναι πολύ εξαιρετικές οι περιπτώσεις που το κράτος παρεμβαίνει με διατίμηση και νομίζω ότι στη συγκεκριμένη περίπτωση και κατάσταση που βρίσκεται η χώρα μας αυτήν τη στιγμή, δεν θα έπρεπε να μιλούμε για τέτοιες περιπτώσεις. Άρα, εκείνο το οποίο έχει πάρα πολύ μεγάλη σημασία είναι να δούμε πώς παρεμβαίνουμε από εκεί και μετά και αν η πολιτεία κάνει τη δουλειά της. 
Στα οπωροκηπευτικά που κυρίως επικεντρώνετε η ερώτησή σας είναι γεγονός ότι υπάρχουν και κάποιες ιδιαιτερότητες και λόγω κλιματολογικών συνθηκών κ.λπ., αλλά εν πάση περιπτώσει, αυτά θα τα αφήσω στην άκρη. Δημιουργείται, λοιπόν, μία πεποίθηση ότι σε αυτό το ζήτημα της διαφοράς, δηλαδή της διαμόρφωσης των τιμών λιανικής σε αυτά τα προϊόντα, τα οπωρολαχανικά, η Ελλάδα είναι μία πάρα πολύ ακριβή χώρα. 
Εγώ θα σας παρουσιάζω σήμερα τις τιμές λιανικής που δειγματοληπτικά πήραμε στα αντίστοιχα προϊόντα από δύο χώρες οι οποίες βρίσκονται κοντά και κλιματολογικά και οικονομικά, όπως η Ισπανία και η Κύπρος -θα καταθέσω το σχετικό πίνακα- όπου φαίνεται ότι στις τιμές σε όλα τα βασικά προϊόντα λιανικής των οπωροκηπευτικών η χώρα μας είναι σε χαμηλότερα ποσοστά.
Επίσης, θα σας καταθέσω σχετικό πίνακα από πρόσφατη έρευνα που κάναμε για τη σύγκριση των τιμών παραγωγού και λιανικής μεταξύ Ελλάδας και Ισπανίας. Με την ίδια λογική πάλι επελέγη η Ισπανία καθώς είναι μία χώρα που έχει σημαντική παραγωγή στα οπωροκηπευτικά και αντίστοιχων κλιματολογικών συνθηκών, όπου αν εξαιρέσει κάποιος ένα προϊόν από τα περίπου δεκαπέντε-είκοσι τα οποία έχουν μετρηθεί, η ψαλίδα, αυτό που λέμε η τιμή από το χωράφι στο ράφι, στην Ελλάδα σε όλα τα προϊόντα είναι χαμηλότερη από την Ισπανία. 
Γιατί συμβαίνει αυτό; Συμβαίνει διότι δεν λαμβάνουμε υπ’ όψιν μας όλα εκείνα τα πρόσθετα κόστη τα οποία έρχονται να αυξήσουν την τιμή από τον παραγωγό μέχρι τον τελικό καταναλωτή. Πολλές φορές κάποια απ’ αυτά είναι πραγματικά, παραδείγματος χάριν οι τιμές των καυσίμων μπορεί να επηρεάσουν, κάποια όμως είναι προϊόντα χρονίων αγκυλώσεων, που αναφέρονται είτε στη συλλογή των προϊόντων είτε στη μεταφορά και φορτωεκφόρτωση, στην τυποποίηση, στη συσκευασία, στην αποθήκευση και τη συντήρηση.
Είναι, λοιπόν, πάρα πολύ σημαντική η παρέμβαση του κράτους σε αυτούς τους τομείς, ο εκσυγχρονισμός και εξορθολογισμός αυτών των διαδικασιών, προκειμένου να αποφεύγονται πρόσθετα και υπερβολικά κέρδη που προσπαθούν να δικαιολογήσουν την τελική τιμή που έρχεται το προϊόν στην αγορά.
Με αυτόν τον τρόπο ένας μηχανισμός συλλογής τιμών, ο οποίος ήδη λειτουργεί στο πλαίσιο του Υπουργείου, παίρνει τιμές από όλη την Ελλάδα. Οι οικονομίες κλίμακος ή τα συστήματα δημοσιοποίησης των τιμών και το άνοιγμα των κεντρικών αγορών, είναι παρεμβάσεις που μπορούν να επηρεάσουν καθοριστικά αυτές τις τιμές. 
Θέσατε και κάποια άλλα ζητήματα εκτός των οπωροκηπευτικών, όπως είναι το ρύζι. Να σας ευχαριστήσω για την ερώτησή σας αυτή, γιατί μας δώσατε την ευκαιρία να εστιάσουμε στο θέμα του ρυζιού. Κάνουμε μία μεγάλη έρευνα τιμοληψιών, από την οποία προέκυψαν τα εξής:
Πρώτον, οι τιμές χονδρικής των τιμοκαταλόγων σε τέσσερις μεγάλες αλυσίδες, είναι υψηλότερες των τιμών λιανικής. Και είναι παράδοξο οι τιμές λιανικής να είναι χαμηλότερες από τους τιμοκαταλόγους χονδρικής.
Δεύτερον, υπάρχουν πολύ υψηλά περιθώρια μεικτής κερδοφορίας στα προϊόντας ιδιωτικής ετικέτας. Και αυτό είναι επίσης παράδοξο.
Και τρίτον, το εκτιμώμενο ποσοστό κέρδους στα επώνυμα προϊόντα ρυζιού κυμαίνεται για τους λιανοπωλητές μεταξύ 37% και 49,47%. 
Αυτά τα στοιχεία δημιουργούν υπόνοιες ιδίως με βάση το γεγονός ότι είναι δύο οι βασικοί προμηθευτές ρυζιού μεγάλων σούπερ μάρκετ στην Ελλάδα. Επίσης δημιουργούν υπόνοιες και για έλλειψη ανταγωνισμού. 
Γι’ αυτόν το λόγο με σχετικό έγγραφο –το οποίο επίσης θα καταθέσω για τα Πρακτικά- παραπέμφθηκε το θέμα στην Επιτροπή Ανταγωνισμού. Επίσης αυτό που κάναμε στη Γενική Γραμματεία Εμπορίου είναι ότι διαβιβάστηκε αυτή η επιστολή που απευθύνεται προς την Επιτροπή Ανταγωνισμού, στον κ. Τέντε τον Εισαγγελέα του Αρείου Πάγου, προκειμένου να διερευνηθεί αν υφίστανται και ποινικά αδικήματα από τη λειτουργία αυτών των λιανοπωλητών. 
(Στο σημείο αυτό ο Αναπληρωτής Υπουργός κ. Σωκράτης Ξυνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145361"," Ευχαριστούμε τον κύριο Υπουργό.
Το λόγο έχει ο κ. Εμμανουήλ Μπεντενιώτης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145362"," Κύριε Υπουργέ, πράγματι η απάντησή σας είναι πειστική. Όμως δεν μπορεί να αμφισβητηθεί από κανέναν ότι η Ελλάδα είναι η χώρα των καρτέλ.
Πρέπει να παραδεχθούμε και να επισημάνουμε αυτό που η κοινή γνώμη καταγράφει, πως υπάρχει μία ανεπάρκεια και μία αναποτελεσματικότητα στην άσκηση των λειτουργιών και των αρμοδιοτήτων του κράτους. Πολλοί μάλιστα σχολιάζουν ότι «δεν διαβάζετε το μνημόνιο, αλλά διαβάστε τουλάχιστον τις τιμές». 
Είναι ιδιαίτερη χαρά που σήμερα με αυτήν την ανάγνωση των τιμών, προωθήσατε το θέμα στην εισαγγελία και ασκούνται ποινικές διώξεις σε εκείνους που πραγματικά με τον έλεγχο των ολιγοπωλίων στη λιανική πώληση, ελέγχουν όλη αυτή την απαράδεκτη κατάσταση.
Πρέπει, όμως, να σας επισημάνω ότι την τελευταία πενταετία έχουν επιβληθεί πρόστιμα 450 εκατομμυρίων ευρώ σε επιχειρήσεις. Πόσα από αυτά έχουν εισπραχθεί; 
Τα εισαγόμενα καταναλωτικά αγαθά στη συντριπτική τους πλειοψηφία διακινούνται μέσω συγκεκριμένων ολιγοπωλίων. Πώς διαμορφώνονται οι τιμές; Πόσα εικονικά τιμολόγια παρεμβάλλονται για να φθάσουν τις τιμές στα σημεία κατανάλωσης σε τέτοια υπερκέρδη;
Κύριε Υπουργέ, έχουμε τριγωνικές διαδικασίες. Έχουμε ενδοομιλικές συναλλαγές. Αυτά πρέπει να ελεγχθούν, γιατί δεν μπορεί να έχουμε υπερκέρδη όταν δυστυχώς δεν έχουμε συντάξεις, δεν έχουμε μισθούς που να διασφαλίζουν ένα βιοτικό επίπεδο πάνω από τα όρια της φτώχειας. 
Άρα, η σημερινή σας πράξη ανοίγει το δρόμο παράλληλα με το δρόμο που έχουν ανοίξει τα κινήματα κατά των μεσαζόντων –«το κίνημα της πατάτας», το κίνημα όλων των άλλων αγροτικών προϊόντων- ώστε κάποια στιγμή οι πολίτες να μην είναι υπήκοοι σε αυτήν τη χώρα.
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"145363"," Ο κ. Σωκράτης Ξυνίδης Αναπληρωτής Υπουργός Ανάπτυξης, Ανταγωνιστικότητας και Ναυτιλίας, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145364"," Κύριε συνάδελφε, κατ’ αρχάς ήθελα να συμπληρώσω ότι εμείς θα συνεχίσουμε σε όλα τα βασικά προϊόντα αυτό που κάναμε με το ρύζι. Θα ακολουθήσουμε και την ίδια διαδικασία όπου διαπιστώνεται ότι υπάρχουν τέτοιες αποκλίσεις. 
Θα ήθελα να πω για τις ενδοομιλικές συναλλαγές και την καθυστέρηση είσπραξης των προστίμων ότι είναι κάτι που ξεφεύγει από τα όρια της δικής μας βούλησης και μάλιστα σε μια περίοδο που τόσο ανάγκη έχει η χώρα από είσπραξη εσόδων. Πρόσφατα μάλιστα και η Επιτροπή Ανταγωνισμού επέβαλε ένα πολύ μεγάλο πρόστιμο σε μεγάλη αλυσίδα συσκευασμένων τροφίμων. Επίσης και η Γενική Γραμματεία Εμπορίου επέβαλε ένα μεγάλο πρόστιμο 930.000 ευρώ, διοικητικό πρόστιμο πλέον, για διενέργεια ενδοομιλικών συναλλαγών σε πολυεθνικό όμιλο. 
Όμως η είσπραξη, όπως καταλαβαίνετε, είναι σε άμεση συνάρτηση με τις δικαστικές ενέργειες που δυστυχώς αργούν να έχουν αποτέλεσμα. Όμως, όπως και να έχει το θέμα, πιστεύω ότι και το Υπουργείο Δικαιοσύνης έχει κάνει σημαντικά νομοθετήματα για τη συντόμευση και της διοικητικής δίκης ούτως ώστε να μην έχουμε το φαινόμενο της καθυστέρησης της είσπραξης. Η πολιτεία, εν πάση περιπτώσει, δείχνει ότι εξαντλεί τα μέσα που έχει αυτήν τη στιγμή. 
Έχω αναφερθεί και άλλες φορές στο θέμα των ενδοομιλικών. Παρ’ ότι τα μέσα μας είναι πενιχρά έχουμε κάνει πάρα πολύ σημαντικά βήματα. Με το Υπουργείο Οικονομικών θα πορευτούμε μαζί για το επόμενο διάστημα γι’ αυτό και έχει ολοκληρώσει και το έργο της η νομοπαρασκευαστική επιτροπή που ενοποιεί τη νομοθεσία σε σχέση με τις ενδοομιλικές συναλλαγές για να είμαστε ακόμα πιο αποτελεσματικοί. Βρίσκονται όμως κάτω στο μικροσκόπιο των εξειδικευμένων υπαλλήλων της Γενικής Γραμματείας Εμπορίου αρκετές δεκάδες φάκελοι που στοιχειοθετούν ενδεχομένως, ύπαρξη ενδοομιλικών συναλλαγών. Το επόμενο διάστημα θα υπάρχουν και αποτελέσματα. Πάντως πρέπει να ξέρετε ότι σε γενικές γραμμές είναι πολύ δύσκολη η τεκμηρίωση των ενδοομιλικών συναλλαγών και χρειάζεται και χρόνο και μεγάλη δυσκολία συλλογής στοιχείων για να μπορέσεις να τεκμηριώσεις ότι υπάρχει ενδοομιλική συναλλαγή.
Για τα εικονικά τιμολόγια θέλω να πω το εξής. Είναι ένα ζήτημα που αφορά και όλους τους εμπλεκόμενους. Δεν μπορεί –όπως έβλεπα σε ένα ρεπορτάζ προχθές σε πρωινή εκπομπή- να διαμαρτύρεται ένας παραγωγός για τις τιμές των προϊόντων αλλά στην ερώτηση «για ποιο λόγο δεν παίρνει τα χρήματα που του αναλογούν» να ομολογεί ότι οι παραγωγοί αποδέχονται να μπουν εικονικές τιμές στα τιμολόγια, ούτως ώστε μετά να δυσκολευόμαστε να εντοπίσουμε στις τιμές των τιμολογίων το υπερκέρδος, για να κάνουμε αυτό που πρέπει. 
Είναι ένα ζήτημα λοιπόν συλλογικής προσπάθειας που θα πρέπει και όλοι οι εμπλεκόμενοι, πέρα απ’ αυτό που κάνει η πολιτεία, να βοηθήσουν στην αποκατάσταση της πραγματικής κατάστασης στην αγορά και της εξυγίανσής της. 
Κλείνοντας, θέλω να πω ότι και με τη χθεσινή συνάντηση που είχαμε με τη Νέα Υπουργό κ. Άννα Διαμαντοπούλου, η βούλησή μας είναι όλο αυτό το χρονικό διάστημα να ασχοληθούμε με πολύ εντατικό και θα έλεγα πολύ δραστικό τρόπο απέναντι στα προβλήματα της αγοράς και της διαμόρφωσης των τιμών.
Σας ευχαριστώ.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"145365"," Κυρίες και κύριοι συνάδελφοι, θα συζητηθεί τώρα η τρίτη με αριθμό 626/6-3-2012 επίκαιρη ερώτηση δευτέρου κύκλου της Βουλευτού του Κομμουνιστικού Κόμματος Ελλάδας κ. Σοφίας Καλαντίδου, προς τους Υπουργούς Εργασίας και Κοινωνικής Ασφάλισης και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων των εργαζομένων στην επιχείρηση «Αρβανιτίδης ΑΕΕΕ».
Παρακαλείται η κ. Σοφία Καλαντίδου Βουλευτής του Κομμουνιστικού Κόμματος Ελλάδας να διατυπώσει την επίκαιρη ερώτησή της.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145366"," Ευχαριστώ, κύριε Πρόεδρε.
Κύριε Υπουργέ, η επιχείρηση σούπερ μάρκετ «Αρβανιτίδης» βρίσκεται μέσα στις δέκα πρώτες επιχειρήσεις που δραστηριοποιούνται στο λιανικό εμπόριο με εκατόν εξήντα τρία καταστήματα και πάνω από δύο χιλιάδες εργαζόμενους. Ο κύκλος εργασιών της για το 2010 ήταν 239,8 εκατομμύρια ευρώ με υψηλότατη κερδοφορία.
Η επιχείρηση αυτή, «πατώντας» πάνω στην πολιτική της συγκυβέρνησης και του μνημονίου, που άνοιξε τον ασκό του Αιόλου, απαίτησε να μειωθούν οι μισθοί των εργαζομένων γενικευμένα. Στις 17 Φεβρουαρίου διακίνησε τροποποίηση της σύμβασης στους εργαζόμενους με εκβιασμούς, με απειλές απόλυσης. Μέχρι και Κυριακή, ημέρα που δεν εργάζονται οι εμποροϋπάλληλοι, τους καλούσε στα καταστήματα για να προσυπογράψουν μείωση του μισθού μέχρι και 500 ευρώ, αφού τους κατέβαζε έτσι κι αλλιώς στην εθνική συλλογική σύμβαση και μετά φυσικά, θα ερχόταν και η μείωση κατά 22%, που προβλέπεται από την πρόσφατη απόφαση που πήρατε.
Επειδή η άρνηση των εργαζομένων ήταν κάτι που δεν περίμενε ο εργοδότης και υπήρχε προσπάθεια οργάνωσής τους, για να αντιδράσουν στη μείωση των μισθών και στην παραπέρα μείωση των δικαιωμάτων τους, επειδή αυτοί οι εργαζόμενοι δεν έχουν πληρωθεί ούτε το Γενάρη ούτε το Φλεβάρη ακόμη, επειδή σ’ αυτούς τους εργαζόμενους η επιχείρηση χρωστάει και Κυριακές και υπερωρίες, επειδή αυτή η επιχείρηση έχει απασχολήσει πολλές φορές το ΣΕΠΕ και έχει απασχολήσει και το εθνικό Κοινοβούλιο με άλλες ερωτήσεις του κόμματός μου παλιότερα, ο εργοδότης αντέδρασε με τον εξής καταπληκτικό, θρασύτατο, μαφιόζικο τρόπο: Έβαλε να παρακολουθείται η συνέλευση των εργαζομένων στο εργατικό κέντρο Θεσσαλονίκης με κάμερα και με στημένα τρία άτομα. Το σωματείο παρενέβη, καλέσαμε την Αστυνομία, πιάστηκαν οι άνθρωποι αυτοί και έχουν υποβληθεί μηνύσεις και για τους αυτουργούς, αλλά και για τον ηθικό αυτουργό που είναι ο εργοδότης της επιχείρησης.
Με οποιονδήποτε τρόπο προσπαθούν να περάσουν γενικευμένα τις μειώσεις των μισθών. Έχετε ευθύνη με την πολιτική που ακολουθείτε. Η εξέλιξη αυτή είναι η προέκταση της αντεργατικής σας πολιτικής. Αποδεικνύεται από την πρακτική που ακολουθεί η συγκεκριμένη επιχείρηση, ότι αυτή η πολιτική δεν θα περάσει χωρίς καταστολή και ασυδοσία είτε αυτή έρχεται από τους εργοδότες ξεκάθαρα είτε αργότερα από την Κυβέρνηση και από το ίδιο το κράτος.
Εμείς ζητάμε από το Υπουργείο να βάλει φρένο σ’ αυτήν την κατάσταση. Κύριε Υπουργέ, δεν πάει άλλο. Πρέπει με κάποιο τρόπο να περιορίσετε, να σταματήσετε αυτό που συμβαίνει σ’ όλα τα καταστήματα «Αρβανιτίδη». Δεν γίνεται άλλο. Οι εργαζόμενοι κάτω απ’ αυτό το φόβο, ακόμα και αυτοί που υπέγραψαν, σήμερα μαζεύουν υπογραφές και το σωματείο τους θα τις καταθέσει στο Υπουργείο, μέσω του ΣΕΠΕ, ζητώντας να ακυρωθούν ακόμα και αυτές οι συμβάσεις που υπογράφηκαν, αφού δεν ήξεραν ότι υπέγραφαν την καταδίκη τους κάτω από τον τρομερό εκβιασμό της εργοδοσίας.","ΣΟΦΙΑ ΚΑΛΑΝΤΙΔΟΥ",175
"145367"," Ο Υπουργός Εργασίας και Κοινωνικής Ασφάλισης, κ. Γεώργιος Κουτρουμάνης έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145368"," Ευχαριστώ, κύριε Πρόεδρε.
Κυρία συνάδελφε, η συγκεκριμένη επιχείρηση, όπως είπατε κι εσείς, είναι μία μεγάλη επιχείρηση στο συγκεκριμένο κλάδο και απασχολεί περισσότερους από δύο χιλιάδες εργαζόμενους. 
Τα τμήματα των εργασιακών σχέσεων της Περιφερειακής Διεύθυνσης Κεντρικής Μακεδονίας του ΣΕΠΕ έκαναν από την 1η Ιανουαρίου του 2012 μέχρι τις 5 Μαρτίου του 2012, τριάντα εννέα ελέγχους στα καταστήματα της συγκεκριμένης επιχείρησης, που λειτουργούν όχι μόνο στη Θεσσαλονίκη αλλά και στους υπόλοιπους νομούς κυρίως, της κεντρικής Μακεδονίας. 
Κατά τους ελέγχους διαπιστώθηκαν τα εξής: Πρώτον, καθυστέρηση καταβολής δεδουλευμένων αποδοχών μηνός Ιανουαρίου για την οποία καθυστέρηση υποβλήθηκαν μηνύσεις προς τους αρμόδιους εισαγγελείς πλημμελειοδικών. Δεύτερον, δεν έχουν καταβληθεί οι αποδοχές του Φεβρουαρίου, όμως σύμφωνα με τον εσωτερικό κανονισμό που υπάρχει στην επιχείρηση, οι αποδοχές αυτές μπορούν να καταβάλλονται μέχρι τις 20 του επόμενου μήνα, δηλαδή μέχρι τις 20 Μαρτίου. Σε περίπτωση που αυτές δεν καταβληθούν την ορισθείσα ημερομηνία, θα υποβληθούν ανάλογες μηνύσεις. Τρίτον, σε δύο ελέγχους από τους τριάντα εννέα, διαπιστώθηκε απασχόληση σε μέρα ρεπό και ζητήθηκαν γραπτές εξηγήσεις, από την προσκόμιση των οποίων θα εξαρτηθεί η επιβολή ή μη των προβλεπομένων από το νόμο κυρώσεων. 
Σε ό,τι αφορά την πίεση που ασκήθηκε στους εργαζόμενους, για να υπογράψουν νέες ατομικές συμβάσεις με μείωση αποδοχών, διαπιστώθηκε ότι μετά τις αντιδράσεις και των εργαζομένων και του σωματείου, η επιχείρηση απέσυρε τη συγκεκριμένη πρωτοβουλία που είχε αναλάβει.
Για τη μη καταβολή υπερωριακής εργασίας και για την εκτός έδρας αποζημίωση, κανένας εργαζόμενος ούτε το Σωματείο Εμποροϋπαλλήλων δεν προσέφυγε στις τοπικές υπηρεσίες του Σώματος Επιθεώρησης Εργασίας με τα συγκεκριμένα αιτήματα.
Σε ό,τι αφορά την ορισθείσα συζήτηση δύο εργατικών διαφορών στις 26 Ιανουαρίου και 22 Φεβρουαρίου στο Τμήμα Κοινωνικής Επιθεώρησης Ανατολικού Τομέα Θεσσαλονίκης, με αντικείμενο τη μη καταβολή αμοιβής για υπερωριακή απασχόληση και τη μη χορήγηση εβδομαδιαίας ανάπαυσης, οι καταγγέλλοντες δεν προσήλθαν.
Θέλω να πω ότι η συνδικαλιστική δράση και η ελευθερία κατοχυρώνονται απόλυτα με το θεσμικό πλαίσιο που υπάρχει στη χώρα μας και το οποίο είναι από τα, πλέον, προοδευτικά που υπάρχουν στην Ευρώπη. Η πολιτεία διασφαλίζει τη λειτουργία των συνδικάτων και βεβαίως, ταυτόχρονα, προστατεύει τη συνδικαλιστική δράση. Άρα οι εργαζόμενοι δεν έχουν να φοβηθούν τίποτα, μπορούν να λειτουργούν μέσα από τα συλλογικά τους όργανα και μπορούν να παίρνουν τις όποιες αποφάσεις τους. Αυτά που λέτε για καταστολή, δεν αφορούν την Κυβέρνηση, δεν αφορούν το Υπουργείο Εργασίας. Το αντίθετο, οι εργαζόμενοι ξέρουν πολύ καλά ότι το Υπουργείο Εργασίας έχει πάντοτε ανοιχτές τις πόρτες και εγώ προσωπικά, για να βλέπω προβλήματα που υπάρχουν σε κάθε χώρο.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"145369"," Η Βουλευτής Α΄ Θεσσαλονίκης του Κομμουνιστικού Κόμματος Ελλάδας, κ. Σοφία Καλαντίδου έχει το λόγο για την ανάπτυξη της επίκαιρης ερωτήσεώς της.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145370"," Κύριε Υπουργέ, πώς διασφαλίζει η πολιτεία τη συνδικαλιστική δράση, όταν εχθές Παγκόσμια Ημέρα της Γυναίκας, η επιχείρηση «ΑΡΒΑΝΙΤΙΔΗ», δώρισε σε μια εργαζόμενη δέκα χρόνων, τρίτεκνη, ακριβώς μετά τους δεκαοκτώ μήνες προστασίας της μητρότητας την απόλυση; Η απόλυση αυτή ήρθε στην Ειρηνούπολη Νάουσας, γιατί η εργαζόμενη αυτή πρωτοστάτησε στο να οργανωθούν οι συνάδελφοί της και αυτή η ίδια και να αντιδράσουν στην κατάπτυστη πραγματικά και εκβιαστική τροποποίηση της σύμβασης. Έτσι απάντησε ο εργοδότης. 
Πώς θα την προφυλάξουμε; Θα την γυρίσει ο ΣΕΠΕ στη δουλειά ή θα μας στείλετε ξανά στα δικαστήρια μετά από τέσσερα - πέντε χρόνια; Είναι ένα ζήτημα αυτό. 
Επίσης, τη Δευτέρα 20 του μήνα, με πίεση του σωματείου συναντηθήκαμε με τον ίδιο τον εργοδότη, τον Γιώργο τον Αρβανιτίδη και το δικηγόρο του, τον Τάσο Ταρπινίδη, στα κεντρικά γραφεία του ΣΕΠΕ της κεντρικής Μακεδονίας. Ναι, εκεί δήλωσε ότι το αποσύρει. Και το έκανε ξεκάθαρα, κύριε Υπουργέ, για να κερδίσει χρόνο και να εξαπολύσει εκβιαστικά διλήμματα που πατάνε και πάνω στη δική σας πολιτική και θα σας πω γιατί. Γιατί και εσείς παρουσιάζετε τη μείωση των μισθών στους νέους, σαν μια προσπάθεια να βοηθήσετε στην εύρεση νέων θέσεων εργασίας ή να βάλετε φρένο στην ανεργία. 
Η μείωση όμως των μισθών, κύριε Υπουργέ, ξέρετε πολύ καλά ότι είναι πρωταρχική μορφή έντασης της εκμετάλλευσης. Σε συνθήκες κρίσης οι καπιταλιστές αντισταθμίζουν τη χασούρα των κερδών τους, σε συνθήκες ανάκαμψης πολλαπλασιάζουν τα κέρδη τους. Η μείωση των μισθών δεν δημιουργεί θέσεις εργασίας, επιβάλλει εργασιακή ζούγκλα και στην ουσία με παράδειγμα αυτήν την επιχείρηση -και δεν είναι η μόνη- καταργεί θέσεις εργασίας, αφού ταυτόχρονα μειώνει και τις αποζημιώσεις των εργαζόμενων.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Λοιπόν, τι θα κάνουμε; Ο κ. Αρβανιτίδης, έχει πλάτες στην πολιτική σας. Αυτό είναι κατανοητό και οι εργαζόμενοι, οι πολίτες θα κρίνουν. Ωραία. Ο ίδιος διατείνεται ότι έχει και άλλες πλάτες, συγκεκριμένες πλάτες πολιτικών. Πώς, τουλάχιστον, θα περιφρουρήσετε αυτό; 
Κοιτάξτε, τώρα τι προσπαθεί να κάνει. Προσπαθεί με δημιουργία στημένου εργοδοτικού σωματείου ή ένωσης προσώπων να πάει ξανά σ’ αυτές τις μειώσεις. Πώς θα αντιδράσουμε σ’ αυτό; Θα βγείτε και θα πείτε ότι κατοχυρώνουμε τη συνδικαλιστική δράση και άρα αυτά τα σωματεία; Υπάρχει όμως επιτροπή των εργαζόμενων σ’ όλο τον «ΑΡΒΑΝΙΤΙΔΗ», υπάρχει ξεσηκωμός.
Σήμερα, αυτήν τη στιγμή που μιλάμε, έξω από το κατάστημα της Ειρηνούπολης στη Νάουσα γίνεται κινητοποίηση. Ξέρετε πώς αντιδράει ο εργοδότης; Φέρνοντας μέσα στους εργαζόμενους –που κανονικά είναι τρία άτομα στην πρωινή βάρδια- άλλους εργαζόμενους από άλλους χώρους –από τη Θεσσαλονίκη, από τη Βέροια- για να δείξει ότι αυτοί είναι υπέρ του εργοδότη και ταυτόχρονα φέρνει και τραμπούκους έξω, για να αντιμετωπίσει τη συγκέντρωση των σωματείων, των εργαζομένων, του Εργατικού Κέντρου Νάουσας. 
Δεν είναι κατάσταση αυτή. Δεν μπορεί να συνεχιστεί αυτό. Αλλιώς, αλλάξτε τίτλο στο Υπουργείο και κάντε το Υπουργείο Εργοδοτικής Ασυδοσίας, Υπουργός Εργοδοσίας και τελειώσαμε. Να τα έχουμε καθαρά.","ΣΟΦΙΑ ΚΑΛΑΝΤΙΔΟΥ",175
"145371"," Το λόγο έχει ο Υπουργός Εργασίας και Κοινωνικής Ασφάλισης, ο κ. Κουτρουμάνης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145372"," Ευχαριστώ, κύριε Πρόεδρε.
 Αναμφίβολα οι συνθήκες που υπάρχουν στην αγορά είναι πάρα πολύ σκληρές, στις συνθήκες της κρίσης που αντιμετωπίζει η χώρα. Νομίζω ότι πάνω απ’ όλα αυτό που χρειάζεται αυτήν τη στιγμή είναι ενεργά, μαζικά σωματεία, για να αντιμετωπίσουν σημαντικά προβλήματα που υπάρχουν στην αγορά εργασίας.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"145373"," Στηρίξτε τα, κύριε Υπουργέ.","ΣΟΦΙΑ ΚΑΛΑΝΤΙΔΟΥ",175
"145374"," Και βέβαια τα στηρίζουμε. Και αυτό που αναφέρατε για «πλάτες» σε συγκεκριμένες επιχειρήσεις και επιχειρηματίες δεν έχει καμμία σχέση με την πραγματικότητα. 
Εκείνο που προσπαθούμε να κάνουμε είναι να διασφαλίσουμε όρους ομαλής λειτουργίας, να διασφαλίσουμε τη συνέχιση της λειτουργίας των επιχειρήσεων, για να υπάρχουν θέσεις εργασίας. 
Από εκεί και μετά, σας είπα και πάλι –και επαναλαμβάνω- ότι το νομοθετικό πλαίσιο που υπάρχει στη χώρα μας για τη διευκόλυνση της συνδικαλιστικής δράσης και την προστασία των συνδικαλιστικών δικαιωμάτων, είναι από τα πλέον προοδευτικά που υπάρχουν στην Ευρώπη. 
Η χώρα μας έχει ενσωματώσει στο Ελληνικό Δίκαιο όλες τις διεθνείς συμβάσεις εργασίας με τα ν.δ. 4204 και το 4205, αρχικά. Όλοι όμως, γνωρίζουν σε αυτήν τη χώρα ότι ο ν. 1264/1982 είναι ένας δημοκρατικός νόμος, ο οποίος διασφαλίζει τη λειτουργία των συνδικάτων και την ενίσχυση της συνδικαλιστικής δράσης. Έχουν περάσει περίπου τριάντα χρόνια από τότε και κανένας δεν έχει αμφισβητήσει το συγκεκριμένο νόμο σε ό,τι αφορά τη λειτουργία του και την εφαρμογή του στη λειτουργία των συνδικάτων.
Υπάρχουν πιέσεις από τις επιχειρήσεις. Το αντιλαμβανόμαστε αυτό. Πρέπει όμως, να μπούμε σε μια καινούργια λογική. Υπήρξαν, δηλαδή, περιπτώσεις όπου η άρνηση να υπάρξει μια νέα επιχειρησιακή ή κλαδική σύμβαση οδήγησε σε απώλεια θέσεων εργασίας. Δεν μπορούμε να συνεχίσουμε με την ίδια λογική.
Εκείνο που λέμε εμείς –και το λέμε πολύ περισσότερο αυτές τις μέρες μετά τις αλλαγές που έχουν γίνει στο νομοθετικό πλαίσιο για τις εργασιακές σχέσεις- είναι ότι και η μία και η άλλη πλευρά πρέπει να δουν μέσα από την καινούργια οπτική τη θέση τους. Βέβαια η υπογραφή κλαδικών και επιχειρησιακών συμβάσεων μπορεί να διασφαλίσει ένα επίπεδο αξιοπρεπές σε ό,τι αφορά τους μισθούς, ταυτόχρονα, όμως –και αυτό έχει πολύ μεγάλη σημασία- να διατηρήσει θέσεις εργασίας. Σε αυτήν τη συγκυρία, αυτή είναι η προτεραιότητα. 
Υπάρχουν μεγάλες δυσκολίες σε πολλές επιχειρήσεις. Υπάρχουν μεγάλες δυσκολίες σε πολλές περιοχές. Νομίζω ότι πρέπει να επικρατήσει υπευθυνότητα, για να οδηγηθούμε σε συμβάσεις, οι οποίες κατά κύριο λόγο, οδηγούν στη διατήρηση θέσεων εργασίας. 
Ευχαριστώ πολύ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"145375"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι οκτώ μαθητές και μαθήτριες και τέσσερις εκπαιδευτικοί από το Γυμνάσιο Οινουσών Χίου. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Θα συνεχίσουμε με τη συζήτηση της υπ’ αριθμόν 615/6-3-2012 επίκαιρης ερώτησης του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Εργασίας και Κοινωνικής Ασφάλισης, σχετικά με τη μείωση του επιδόματος ανεργίας κατά 22%.
Το λόγο έχει ο κ. Μιχαήλ Κριτσωτάκης για δύο λεπτά, για να παρουσιάσει την επίκαιρη ερώτησή του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145376"," Κύριε Πρόεδρε, κάνουμε αυτήν την επίκαιρη ερώτηση, διότι είναι εξοντωτική πραγματικά για εκατοντάδες χιλιάδες ανέργους η μείωση του επιδόματος ανεργίας κατά 22% και μάλιστα με μια διαδικασία η οποία είναι μεν νόμιμη, αλλά και από την άλλη μεριά υποβαθμίζει το Κοινοβούλιο.
Την ώρα που οι άνεργοι στη χώρα μας έχουν περάσει το ένα εκατομμύριο διακόσιες χιλιάδες, έχουμε αυτήν τη μείωση κατά 22%. Σήμερα διαβάζουμε στην ειδησιογραφία ότι είναι 21%, το Δεκέμβρη, όμως, παρακαλώ, γιατί τώρα έχει αυξηθεί, είναι 6% περισσότερο από ό,τι ήταν πέρυσι και έχει περάσει κατά τα επίσημα στοιχεία το ένα εκατομμύριο τριάντα τρεις χιλιάδες. Να πω και ένα ποιοτικό χαρακτηριστικό, ότι στους νέους μέχρι είκοσι τεσσάρων ετών, πέρασε το 50% και αυτό φαντάζομαι ότι δεν είναι πια αριθμός, αλλά είναι απεικόνιση δράματος. Να υπενθυμίσουμε ότι πριν την περικοπή, το επίδομα ανεργίας στη χώρα μας ήταν το χαμηλότερο στην Ευρωπαϊκή Ένωση των δεκαπέντε και ότι υπολείπεται σημαντικά του 66% του ημερομισθίου τού ανειδίκευτου εργάτη, όπως ορίζει ο ν. 2224/1994 που λέει ότι πρέπει να είναι 55%.
Η απαράδεκτη αυτή απόφαση στέλνει στον Καιάδα της απόλυτης εξαθλίωσης εκατοντάδες χιλιάδες δικαιούχους του επιδόματος ανεργίας. Και εγώ θα σας πω άλλο ένα στοιχείο που εκπλήσσει αρκετούς. Με έπαιρναν τηλέφωνο σήμερα από την Κρήτη και μου έλεγαν για ένα πρωτοσέλιδο δημοσίευμα -θα σας το καταθέσω στα Πρακτικά- όπου λέει πώς γίνεται η ανεργία στην Κρήτη, να κυμαίνεται το Νοέμβριο στο 19,4%, το Δεκέμβριο να μειώνεται στο 17,7% και τον Ιανουάριο με βάση τα επίσημα στοιχεία του ΟΑΕΔ, όπως είχε δημοσιεύσει η ίδια εφημερίδα, να φτάνει στο 20,78%. Και μετά ανακαλύπτουν οι άνθρωποι κάτι που και εσείς ξέρετε και εμείς γνωρίζουμε ότι γίνεται με έναν τρόπο, στατιστικά περίπου με τη μέθοδο του γκάλοπ, που έχει γίνει δεκτή ότι επιστημονικά στέκει, αλλά πρακτικά νομίζω ότι καταλαβαίνετε τι σημαίνει αυτό. 
Εν πάση περιπτώσει, αυτό που ζητάμε, είναι να μας απαντήσετε, κύριε Υπουργέ, αν προτίθεστε να λάβετε άμεσα πρωτοβουλία, για να ακυρωθεί η απαράδεκτη αυτή υπουργική απόφαση, η οποία περικόπτει το επίδομα ανεργίας κάτω από το 22%. Αυτό το θεωρούμε απαραίτητο. Και το δεύτερο, αν προτίθεστε να προχωρήσετε εδώ και τώρα στη λήψη έκτακτων μέτρων για την ουσιαστική στήριξη του συνόλου των ανέργων, όπως για παράδειγμα η αύξηση, η επέκταση, η χρονική επιμήκυνση της χορήγησης του επιδόματος ανεργίας και κάποια άλλα και αν ναι, ποια είναι αυτά τα μέτρα;
Κύριε Υπουργέ, σας παρακαλώ πολύ, επειδή παρακολουθούν αυτό που γίνεται εδώ και μας λένε μην κάνετε πια επίκαιρες ερωτήσεις, διότι ή δεν σας απαντάνε επί της ουσίας ή πολλές φορές φεύγετε με την αίσθηση ότι δεν σας απαντάει ο αρμόδιος Υπουργός. Και μάλιστα κάποιος μου είπε ή κάντε το Γερμανό, δηλαδή μην έρχεστε καθόλου να κάνετε τις ερωτήσεις ή μιλάτε τους γερμανικά. Δώστε μια απάντηση επί της ουσίας.","ΜΙΧΑΗΛ ΚΡΙΤΣΩΤΑΚΗΣ",262
"145377"," Ο Υπουργός Εργασίας και Κοινωνικής Ασφάλισης, κ. Κουτρουμάνης έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145378"," Ευχαριστώ, κύριε Πρόεδρε.
Όπως έχω αποδείξει, απαντώ πάντοτε συγκεκριμένα, κύριε Κριτσωτάκη. Είναι γεγονός ότι υπάρχει μείωση στο επίδομα ανεργίας 22%, το οποίο πάντοτε, όπως ξέρετε, είναι σε συνάρτηση με το κατώτατο μισθό. Υπάρχει μείωση του κατώτατου μισθού και άρα πρέπει να υπάρχει μια αντιστοίχιση ανάμεσα στον κατώτατο μισθό και στο επίδομα ανεργίας που καταβάλλεται.
Θα ήθελα όμως να μου απαντήσετε κι εσείς στο εξής ερώτημα: Εάν σήμερα δεν είχαμε την επιτυχή ολοκλήρωση του PSI, σε ποιο τοπίο θα συζητούσαμε; Δηλαδή, θα συζητούσαμε για το 22%; Θα συζητούσαμε για τα 360 ευρώ, τα 200, τα 100, τα μηδέν; Τι θα συζητούσαμε; Μπορείτε να μου κάνετε μια δική σας προσέγγιση πάνω στο ερώτημα: Τι θα συνέβαινε στη χώρα αυτή αν δεν ήμασταν στην κατεύθυνση υλοποίησης των αποφάσεων της 26ης Οκτωβρίου, δηλαδή της μείωσης του χρέους και της υπογραφής της νέας δανειακής σύμβασης; Έχει ενδιαφέρον να απαντήσετε κι εσείς στους εργαζόμενους, στους ανέργους, στους συνταξιούχους για τους οποίους υπάρχουν, βέβαια δυσάρεστα και επώδυνα μέτρα, όμως, πρέπει να δούμε τι ακριβώς θα συνέβαινε αν δεν παίρναμε αυτά τα μέτρα και αν δεν είχαμε πάρει αυτήν τη σωστή απόφαση, θεωρώ, για να οδηγηθεί η χώρα σε μια νέα πορεία.
Είναι πράγματι το επίδομα ανεργίας χαμηλό, πέρα από όσα είπαμε μέχρι τώρα και πρέπει να δούμε ορισμένες περιπτώσεις, που συνδέονται με εργαζόμενους, οι οποίοι μετά από πολλά χρόνια έχουν χάσει τη δουλειά τους και ενώ έχουν πληρώσει υψηλές ασφαλιστικές εισφορές, τελικά καταλήγουν να παίρνουν το ίδιο επίδομα που παίρνει και εκείνος, ο οποίος κάθε χρόνο επιδοτείται από τον ΟΑΕΔ, κάθε χρόνο παίρνει επίδομα ανεργίας.
Άρα είναι ένα θέμα αυτό, που το εξετάζουμε, ταυτόχρονα, όμως πρέπει να διευκρινίσουμε ότι το επίδομα ανεργίας στη χώρα μας δίνεται με πολύ ευνοϊκότερες προϋποθέσεις απ’ ό,τι σε άλλες χώρες. Δηλαδή δεν θα βρείτε σε άλλη χώρα να συμβαίνει αυτό που συμβαίνει στη χώρα αυτή, να δίνει κάθε χρόνο για πέντε μήνες επίδομα ανεργίας. Δηλαδή πέντε μήνες δουλειά, πέντε μήνες ανεργία.
Είναι λοιπόν ένα θέμα που πρέπει να το επανεξετάσουμε και να είμαστε δικαιότεροι, γιατί το επίδομα ανεργίας δεν είναι προνοιακή παροχή, είναι ασφαλιστική παροχή και πρέπει να συνδέεται και με τις καταβαλλόμενες εισφορές, δηλαδή να έχει μια ανταποδοτική σχέση με τις εισφορές και το χρόνο ασφάλισης που έχει ο καθένας. Αυτό δεν σημαίνει βεβαίως ότι η σχέση αυτή πρέπει να είναι καθαρά ανταποδοτική. Έχει και στοιχεία προνοιακά, έχει στοιχεία αναδιανεμητικά, προκειμένου να διασφαλιστεί ένα ελάχιστο εισόδημα για τον άνεργο. Πρέπει, όμως, να γίνει δικαιότερο.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"145379"," Ο ερωτών Βουλευτής, ο κ. Μιχαήλ Κριτσωτάκης έχει το λόγο για τρία λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145380"," Κύριε Υπουργέ, στον ελάχιστο χρόνο που έχω, μπορώ να σας απαντήσω και να σας πω ότι, ο κατώτατος μισθός, έχετε δίκιο ότι όταν μειώνεται, μειώνει και το επίδομα ανεργίας. Όταν έχουμε αύξηση, λόγω των προηγουμένων, της ανεργίας, τότε θα έχουμε μείωση των συντάξεων και αν έχουμε μείωση των συντάξεων, «τράβα κορδέλα». Αυτή είναι η πολιτική σας και αυτό είναι το αποτέλεσμα που θα φέρει στο τέλος.
Με ρωτήσατε για τη μεγάλη επιτυχία που σημειώθηκε με το PSI και τι θα γίνει. Και εγώ σας λέω, αφού είναι, λοιπόν, μεγάλη επιτυχία, έχει καμμιά σχέση αυτό με τους μισθούς και τα επιδόματα ή δεν έχει καμμία σχέση κι έχει μόνο με τη σωτηρία της πατρίδας; Δεν έχει καμμία σχέση όμως με τη σωτηρία του ελληνικού λαού, άσχετο το ένα με το άλλο. 
Νομίζω ότι αυτή είναι η πολιτική σας, δεν μπορώ να δώσω περισσότερες απαντήσεις, θα ήθελα όμως, «ξύνομαι» που λένε, για να έδινα απαντήσεις σ’ αυτά. 
Φτιάξατε λοιπόν εσείς την κρίση μαζί με τη Νέα Δημοκρατία και τώρα φτιάξατε και Κυβέρνηση αντιμετώπισης της κρίσης, εκείνοι που δημιούργησαν την κρίση. Και θα σας πω ότι προχθές χαρακτηρίσατε και κατηγορήσατε για αμετροέπεια τους εργαζόμενους της «ΕΛΛΗΝΙΚΗΣ ΧΑΛΥΒΟΥΡΓΙΑΣ», στη συζήτηση επίκαιρης ερώτησης που σας έκανα, όσον αφορά τον αγώνα τους, για να περισώσουν τις θέσεις εργασίας. Πώς να χαρακτηρίσουν όμως οι άνεργοι την απόφαση της Κυβέρνησης, την οποία εκπροσωπείτε, της Νέας Δημοκρατίας και του ΠΑΣΟΚ δηλαδή, να πετσοκόψει τα έτσι κι αλλιώς χαμηλά επιδόματα κατά 22%, εξοντωτική, κοινωνικά ανάλγητη, ταξική; Αυτούς στη «ΧΑΛΥΒΟΥΡΓΙΑ» είπατε ότι τους υποκινούν κάποιοι. Εσάς ποιος σας υποκινεί και γιατί; Και γιατί τώρα δεν μπορείτε να μου απαντήσετε ότι εντάξει, «επιτύχαμε με το PSI, ε, να έχει και ένα θετικό αποτέλεσμα στην πλειοψηφία, αυτής της χώρας, των εργαζομένων και των υπολοίπων»;
Όλοι θυμόμαστε τις τοποθετήσεις και τις υποσχέσεις σας εδώ σ’ αυτήν την Αίθουσα, κύριε Υπουργέ. Δηλώνατε με φιλεργατικό σθένος ότι δεν θα καταργηθούν η Εργατική Εστία και η Εργατική Κατοικία. Καταργήθηκαν, όμως. Δηλώνατε επίσης ότι η απόφασή σας να μειώσετε το βασικό μισθό κατά 22%, δεν θα επηρεάσει το επίδομα ανεργίας και τα άλλα επιδόματα. Τον μειώσατε, όμως. Και πολλοί λένε ότι παίξατε και εκείνο το κακόγουστο σκετσάκι με τη διακοπή του Eurogroup. Έτσι λένε. 
Θα σας πω ακόμη ότι το να λέμε «Υπουργείο Πόντιος Πιλάτος» το Υπουργείο Εργασίας, νομίζω ότι είναι ένα κομπλιμέντο βαρύτατο. Περικόψατε και τα εποχικά επιδόματα. Ποιοι είναι οι δικαιούχοι όμως αυτών των επιδομάτων; Οι εργαζόμενοι στον τουρισμό και στον επισιτισμό κυρίως, αλλά και οι οικοδόμοι, οι αναπληρωτές καθηγητές και άλλες κατηγορίες εργαζομένων. Μιλάμε και πάλι για εκατοντάδες χιλιάδες εργαζόμενους, κύριε Υπουργέ, οι οποίοι κατά τη διάρκεια της ανεργίας τους και αυτοί θα έχουν μειωμένες αποδοχές, ενώ όμως δεν μειώνονται τα χρέη τους και οι απαιτήσεις των τραπεζών για τα δάνεια τα καταναλωτικά, τα στεγαστικά και τα υπόλοιπα.
 Προσέξτε, γιατί οι εργαζόμενοι στον τουρισμό-επισιτισμό σε μια τουριστική χώρα καταλαμβάνουν πολύ μεγάλο ποσοστό και θα σας πω ότι είναι εποχικά άνεργοι κάθε χρόνο, έξι, οκτώ και δέκα μήνες σε όλες τις τουριστικές περιοχές. Πώς θα ζήσουν όλοι αυτοί; Θα σας πω ακόμη ότι οι συνδικαλιστές από τη δική σας παράταξη, που είναι πλειοψηφία της ΓΣΕΕ, προσφεύγουν στο Συμβούλιο της Επικρατείας κατά των «βάναυσων, αντεργατικών μέτρων» που λαμβάνει η Κυβέρνηση, όπως αναφέρουν και στο δελτίο Τύπου της ΓΣΕΕ και θα το καταθέσω και αυτό στα Πρακτικά. 
Όσον αφορά το ότι είναι ευνοϊκό το επίδομα ανεργίας στη χώρα μας, θα σας καταθέσω τον πίνακα με τις δεκαπέντε χώρες που λέει ποια είναι η διάρκεια της επιδότησης στην καθεμιά από αυτές και ποιο είναι το ποσοστό αναπλήρωσης κατά την έναρξη της επιδότησης.
Εμείς προτείνουμε συγκεκριμένα μέτρα. Θα σας καταθέσουμε και πρόταση νόμου για το θέμα της ανεργίας. Είναι το μεγαλύτερο πρόβλημα αυτήν τη στιγμή στην ελληνική κοινωνία. Να οριστεί ως βασικό επίδομα ανεργίας το 80% του κατώτερου εγγυημένου μισθού. Στους μακροχρόνια άνεργους και δικαιούχους του επιδόματος να χορηγείται το επίδομα ανεργίας έως την ανεύρεση εργασίας και οι μακροχρόνια άνεργοι ηλικίας άνω των πενήντα πέντε –προσέξτε ιδιαίτερα αυτήν την κατηγορία, μαζί με τη νεολαία- να λαμβάνουν το επίδομα ανεργίας, όπως προβλέπεται στην παράγραφο β΄ του άρθρου 2 είτε να εντάσσονται σε ειδικά προγράμματα απασχόλησης. 
Τέλος, και ευχαριστώ κύριε Πρόεδρε, για την ανοχή σας, οι εγγεγραμμένοι άνεργοι να είναι πλήρως ασφαλισμένοι, συνταξιοδοτικά και να έχουν μια ευνοϊκή μεταχείριση – έχουμε πρόταση ως προς αυτό, αλλά δεν μπορώ να την περιγράψω τώρα- όσον αφορά το ζήτημα της διακοπής παροχής νερού, του σταθερού τηλεφώνου και της ηλεκτρικής ενέργειας. 
Ευχαριστώ πολύ. 
(Στο σημείο αυτό ο Βουλευτής κ. Μιχαήλ Κριτσωτάκης    καταθέτει για τα Πρακτικά τα προαναφερθέντα έγγραφα , τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΜΙΧΑΗΛ ΚΡΙΤΣΩΤΑΚΗΣ",262
"145381"," Το λόγο έχει ο Υπουργός Εργασίας και Κοινωνικής Ασφάλισης, κ. Γεώργιος Κουτρουμάνης.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145382"," Ευχαριστώ, κύριε Πρόεδρε. 
Πάντως δεν μου απαντήσατε, κύριε Κριτσωτάκη, στο ερώτημα. Μου είπατε για όλα τα άλλα, στα οποία θα απαντήσω, αλλά στο βασικό ερώτημα που σας έθεσα, δεν απαντήσατε. 
Θέλω λοιπόν να πω, με αφορμή την αναφορά σας στο θέμα των συντάξεων, ότι οι συντάξεις έχουν μειωθεί μεσοσταθμικά κατά 12%. Η συνολική δαπάνη για την καταβολή των συντάξεων είναι 31,5 δισεκατομμύρια ευρώ και από αυτά τα 16 δισεκατομμύρια ευρώ θα πρέπει να τα πληρώσει το δημόσιο, προκειμένου τα ταμεία να μπορέσουν να ανταποκριθούν στις υποχρεώσεις τους. 
Καταλαβαίνετε λοιπόν πόσο μεγάλη σημασία έχει, το δημόσιο μετά από αυτές τις αποφάσεις να έχει τη δυνατότητα να καταβάλλει αυτά τα χρήματα, προκειμένου να μην υπάρξει μείωση των συντάξεων και καθυστέρηση καταβολής τους. 
Βέβαια, πρέπει να σας πω, γιατί δίνεται μια εικόνα, όχι από εσάς, τις τελευταίες μέρες, για την κατάρρευση των ταμείων και την απαξίωση των συντάξεων, ότι για το 40% των συνταξιούχων δεν υπάρχει καμμία μείωση στις συντάξεις. Δηλαδή, για ένα εκατομμύριο συνταξιούχους δεν υπάρχει μείωση στις συντάξεις. Για το 35% των συνταξιούχων υπάρχει μια μείωση την τριετία, που φτάνει μέχρι 5%. Και υπάρχει μείωση πράγματι στις υψηλές συντάξεις, οι οποίες σε πολλές περιπτώσεις, καταβάλλονται σε συνταξιούχους ηλικίας κάτω των πενήντα πέντε ετών. Εκεί όντως υπάρχει μεγάλη μείωση. 
Σας δίνω όμως ορισμένα στοιχεία που αποδεικνύουν ότι έχει στηριχθεί το σύστημα της κοινωνικής ασφάλισης και τα ασφαλιστικά ταμεία, προκειμένου να διατηρήσουν ένα αξιοπρεπές επίπεδο σε σχέση με τις συντάξεις. Μετά από αυτήν την εξέλιξη και την ολοκλήρωση της διαδικασίας και την υπογραφή της νέας δανειακής σύμβασης, οι δυνατότητες του δημοσίου θα είναι πολύ μεγαλύτερες. 
Δεν είπα ποτέ για αμετροέπεια στην συμπεριφορά των εργαζομένων. Μίλησα για λάθος απόφαση, για λάθος προσέγγιση και εκεί οδήγησαν κάποιοι, οι οποίοι τους συμβουλεύουν σε λάθος κατεύθυνση. Εγώ θεώρησα ότι θα ήταν μια πολύ καλή εξέλιξη να υπογραφεί επιχειρησιακή σύμβαση για τέσσερις μήνες με μειωμένες αποδοχές, για να είναι ανοικτή η επιχείρηση. Δεν επελέγη κάτι τέτοιο. Επελέγη το αντίθετο. Έχουμε απεργία δυόμισι τρεις μήνες με αρνητικές συνέπειες για τους εργαζόμενους πρώτα και κύρια. Η Εργατική Εστία και η Εργατική Κατοικία έχουν καταργηθεί ως οργανισμοί, αλλά δεν έχουν καταργηθεί οι παροχές τους. Οι παροχές τους και οι ανειλημμένες υποχρεώσεις τους θα υλοποιηθούν στο ακέραιο από το διάδοχο σχήμα και από τον ΟΑΕΔ. 
Τέλος, σε ό,τι αφορά το επίδομα ανεργίας, από αυτό το Βήμα είχα πει ότι θα επηρεαστεί, αλλά θα δούμε αυτά που είπα και πριν, δηλαδή εκείνες τις περιπτώσεις εργαζομένων οι οποίοι παίρνουν το επίδομα ανεργίας για πρώτη φορά μετά από πολλά χρόνια εργασίας, όπου χρειάζεται να βελτιώσουμε την κατάσταση για να μην είναι το σύστημα άδικο σε βάρος τους. 
Σε ό,τι αφορά τη σύνδεση του κατώτατου ημερομισθίου και του κατώτατου μισθού με άλλα επιδόματα, με την τροπολογία που καταθέσαμε και ψηφίσαμε πριν από μια εβδομάδα, έχουμε προστατεύσει και τις συντάξεις και τα άλλα επιδόματα τα οποία είχαν συνδεθεί, κακώς, με το ημερομίσθιο του ανειδίκευτου εργάτη. 
Αυτή η αποσύνδεση έχει οδηγήσει στη διατήρηση σημαντικών παροχών και για τους αναπήρους και για μια σειρά άλλους δικαιούχους.
Ευχαριστώ.","ΓΕΩΡΓΙΟΣ ΚΟΥΤΡΟΥΜΑΝΗΣ",256
"145383"," Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δεκαοκτώ μαθήτριες και μαθητές και δύο εκπαιδευτικοί από το 14ο Δημοτικό Σχολείο του Νομού Ηρακλείου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ακολουθεί η με αριθμό 608/34/6-3-2012 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τις ρυθμίσεις των ιδιωτικών χρεών στις τράπεζες.
Θα απαντήσει ο Αντιπρόεδρος της Κυβέρνησης και Υπουργός Οικονομικών, κ. Ευάγγελος Βενιζέλος.
Το λόγο έχει ο κ. Τσίπρας για την παρουσίαση της επίκαιρης ερώτησής του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145384"," Ευχαριστώ πολύ, κύριε Πρόεδρε.
Κύριε Αντιπρόεδρε, σήμερα σας ρωτώ -ρωτώ τον Πρωθυπουργό, αλλά ως συνήθως εσείς έρχεστε να μου απαντήσετε- κάτι πολύ σημαντικό, όχι για εμάς εδώ, για τον απλό κόσμο. Διότι η συντριπτική πλειοψηφία των μικρομεσαίων επιχειρηματιών, η συντριπτική πλειοψηφία των νοικοκυριών έχουν καταχρεωθεί στο τραπεζικό σύστημα την προηγούμενη δεκαετία της ανάπτυξης. Σας θυμίζω ότι στις αρχές του 2000, πριν από μία δεκαετία, οι συνολικές υποχρεώσεις των νοικοκυριών προς τις τράπεζες δεν υπερέβαιναν τα 10 δισεκατομμύρια ευρώ, ενώ σήμερα οι υποχρεώσεις των νοικοκυριών υπερβαίνουν το αμύθητο ποσό των 112 δισεκατομμυρίων ευρώ, περίπου δηλαδή όσο ήταν το πρώτο πακέτο στήριξης της ελληνικής οικονομίας. Παρ’ όλα αυτά, τη διετία που πέρασε όλα τα εισοδήματα έχουν υποστεί πολύ δραματικές μειώσεις, εκτός από πολύ λίγων συμπολιτών μας βεβαίως, που έχουν μείνει σταθερά ή και αυξάνονται. Έχουν υποστεί δραματικές μειώσεις, όμως κανείς δεν συζητά, κανείς δεν προτείνει προς τους τραπεζίτες, οι οποίοι θα πάρουν 58 δισεκατομμύρια για στήριξη, ανακεφαλοποίηση των τραπεζών τους, από το περίφημο αυτό πακέτο, μετά το PSI. Έχουν πάρει πάνω από 130 την τελευταία τριετία σε εγγυήσεις αλλά, κανείς δεν συζητάει για ανάλογη με τη μείωση των εισοδημάτων, απομείωση των δανειακών απαιτήσεων τών δανειοληπτών προς τους τραπεζίτες.
Και το οξύμωρο, κύριε Υπουργέ, είναι το γεγονός ότι και θα πάρουν τα 58 δισεκατομμύρια σε ευρωπαϊκές και κρατικές εγγυήσεις –στο τέλος ο φορολογούμενος θα τις πληρώσει- και θα ξεγράψουν από τους ισολογισμούς τους τις απαιτήσεις εκείνες τις επισφαλείς και θα κυνηγάνε μέσω εισπρακτικών εταιρειών τους δανειολήπτες, προκειμένου να πάρουν ακέραια τα ποσά τα οποία τους χρωστάνε. Αυτό δεν είναι δίκαιο, δεν είναι ηθικό. Είναι παράλογο, παράνομο και πρέπει να σταματήσει. Και μόνο μέσα από μια νομοθετική πρωτοβουλία μπορεί να σταματήσει. 
Εμείς έχουμε προτείνει συγκεκριμένες κατευθύνσεις. Και σας ρωτώ: Θα προχωρήσετε στη μερική ή ολική διαγραφή χρεών, όταν το ατομικό ή οικογενειακό εισόδημα δεν υπερβαίνει αυτό που επισήμως λογίζεται ως όριο της φτώχειας;
Δεύτερον, θα προχωρήσετε σε αντίστοιχη απομείωση των δανειακών υποχρεώσεων δανειοληπτών με αυτήν που έχει καταγραφεί από τις εκκαθαριστικές δηλώσεις στην εφορία, ως απομείωση του εισοδήματος, την τελευταία τριετία; 
Και τέλος, σας ρωτώ εάν σκοπεύετε να νομοθετήσετε, ώστε η μηνιαία καταβολή δόσεων προς τους τραπεζίτες, προς τις τράπεζες, να μην υπερβαίνει το 30% των μηνιαίων ατομικών ή οικογενειακών αποδοχών.
Και ένα τελευταίο, κύριε Υπουργέ. Αυτές οι λύσεις, που είναι λύσεις ουσιαστικές, σωτηρίας, για χιλιάδες συμπολίτες μας, δεν γίνονται μέσα από ευχολόγια ούτε από πιέσεις, αλλά μέσα από νομοθετικές πρωτοβουλίες, διότι μέχρι σήμερα -και κλείνω, κύριε Πρόεδρε- πιέσεις ακούμε ότι δέχεται η Κυβέρνηση από τους τραπεζίτες και όχι οι τραπεζίτες από την Κυβέρνηση. 
Και με την ευκαιρία, θα ήθελα να ξεκαθαρίσετε αν ισχύουν όλα όσα ακούστηκαν το τελευταίο διάστημα, ότι κι εσείς κι η Κυβέρνησή σας δεχθήκατε πιέσεις, για να μείνουν έξω από τη διαδικασία του κουρέματος δάνεια συγκεκριμένου τραπεζικού ομίλου προς δημόσιες επιχειρήσεις κοινής ωφέλειας και μάλιστα πιέσεις απευθείας από τους τραπεζίτες -και όχι μόνο- αλλά και από υψηλόβαθμα στελέχη εκδοτικών ομίλων. Σας δίνω την ευκαιρία να το διαψεύσετε ή να το επαληθεύσετε, για να μην κάνετε κι εσείς ό,τι και ο πρώην Πρωθυπουργός, δηλαδή κατόπιν εορτής, να καταγγέλλετε συμφέροντα, διότι δεν θα είστε πιστευτός.","ΑΛΕΞΙΟΣ ΤΣΙΠΡΑΣ",515
"145385"," Το λόγο έχει ο Αντιπρόεδρος της Κυβέρνησης και Υπουργός Οικονομικών, κ. Ευάγγελος Βενιζέλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145386"," Κύριε Πρόεδρε, με εντυπωσιάζει πάντα –κι αυτό συνέβη και σήμερα- η ευκολία και η συστηματικότητα με την οποία ο Πρόεδρος της Κοινοβουλευτικής Ομάδας του ΣΥΡΙΖΑ, κ. Τσίπρας, παρεμβαίνει σε συγκρούσεις επιχειρηματικών συμφερόντων. Η τελευταία του αναφορά για το δήθεν σενάριο σύμφωνα με το οποίο το κράτος, η Κυβέρνηση, σχεδίασε να απαλλάξει από τη συμμετοχή στο PSI συγκεκριμένους επιλέξιμους τίτλους συγκεκριμένων τραπεζών ή συγκεκριμένης τράπεζας, πιεζόμενη από μία τράπεζα ή από κάποιους εκδότες, επαληθεύει αυτό που είπα προηγουμένως. 
Αυτό το σενάριο κυκλοφόρησε μέσα στην τραπεζική αγορά, ως αποτέλεσμα μιας σύγκρουσης επιχειρηματικών συμφερόντων, πολύ συγκεκριμένων, επώνυμων, ορατών. Κι ενώ έχω πει κατ’ επανάληψιν, δημόσια και στη Βουλή, ότι η συμμετοχή των τραπεζών στο PSI θα ήταν πλήρης και απόλυτη και ήταν πλήρης και απόλυτη κι ενώ εκλήθησαν στο γραφείο μου, με επισκέφθηκαν και μου δήλωσαν ότι θα μετάσχουν, χωρίς καμμία εξαίρεση, αγόγγυστα, σε όλη τη διαδικασία του PSI κι ενώ αυτό έγινε γνωστό, ο κ. Τσίπρας επανέρχεται αναπαράγοντας και εκτελωνίζοντας επισήμως στη Βουλή των Ελλήνων, αθλιότητες επιχειρηματικές, με τη σύμπραξη δημοσιογραφικών προφανώς παραγόντων. Όμως ο ίδιος εξ ονόματος τίνος ομιλεί; Γιατί θέλει να δημιουργήσει αυτήν την εντύπωση; Και δεν είναι –επαναλαμβάνω- η πρώτη φορά που μου δημιουργείται η εντύπωση ότι εξυπηρετούνται συγκεκριμένα συμφέροντα μέσω κοινοβουλευτικών παρεμβάσεων. 
Έρχομαι τώρα στην ουσία της επίκαιρης ερώτησης. Είναι εύλογο το ενδιαφέρον του κ. Τσίπρα για τους δανειολήπτες, αλλά παραβιάζει ανοιχτές θύρες. Τι τον κάνει να πιστεύει ότι έχει μεγαλύτερο ενδιαφέρον και μεγαλύτερη αγωνία από εμένα για το πώς ο κάθε εργαζόμενος, ο κάθε επιχειρηματίας, το κάθε νοικοκυριό θα μπορέσει να ανταποκριθεί στη νέα κατάσταση, στα μειωμένα εισοδήματα, στο μειωμένο κύκλο εργασιών, στην ανεργία, στην κρίση που μαστίζει την ελληνική οικονομία και την ελληνική κοινωνία; Γιατί θεωρεί ότι η Κυβέρνηση, το κόμμα στο οποίο ανήκω, οι Βουλευτές του οποίου έχουν με πρόταση νόμου και με σχετική ερώτηση ζητήσει κατ’ επανάληψιν να αντιμετωπιστεί το ζήτημα αυτό, έχουμε μικρότερη ευαισθησία; Υπάρχει κανείς, που δεν θέλει να βοηθήσει τους Έλληνες πολίτες να ανταποκριθούν μπροστά στις ανάγκες που αντιμετωπίζουν και στα προβλήματα τα οποία έχουν; Προφανώς νομίζω ότι έχουμε μια βαθιά σύγχυση σε σχέση με τους ρόλους. Άλλοι αναγκαζόμαστε, για λόγους εθνικού συμφέροντος, να επιλέξουμε το δύσκολο ρόλο, της διαχείρισης της κρίσης, να αναλάβουμε το βάρος της ευθύνης, το βάρος δύσκολων και μη δημοφιλών αποφάσεων, να προστατεύσουμε τη χώρα, να την κρατήσουμε όρθια, και κάποιοι αρκούνται σ’ έναν πολιτικό συνδικαλισμό, σε μια δημαγωγική ευκολία τού να λέμε καλά λόγια για όλους. Μα όλοι μπορούμε με ευκολία να λέμε καλά λόγια. Ποιος δεν θέλει να λέει συμπαθητικά λόγια γενικής αποδοχής; 
Όμως ο μεγαλύτερος εχθρός της δημοκρατίας είναι η έλλειψη ευθύνης. Κι έλλειψη ευθύνης υπάρχει, όταν το αυτονόητο θέλουμε να το κάνουμε σημαία μας, στο όνομα μιας πολιτικής την οποία δεν μπορούμε να εφαρμόσουμε. 
Πρακτικά και συγκεκριμένα: Έχουμε ανακοινώσει κι έχουμε εκδώσει τις σχετικές διοικητικές πράξεις. Όλοι οι δημόσιοι υπάλληλοι που έχουν δανειστεί από το Ταμείο Παρακαταθηκών και Δανείων, για να λύσουν το πρόβλημα της στέγασής τους, εντάσσονται σε μία ριζοσπαστική, ευνοϊκή ρύθμιση. Η παρακράτηση από το μισθό τους περιορίζεται στο μισό. Αντί για τα 6/10, θα παρακρατείται ποσοστό 3/10 ανά μήνα. 
Και σε καμμία περίπτωση, δεν μπορεί η δόση στο Ταμείο Παρακαταθηκών και Δανείων να ξεπερνά τα 4/10 του μηνιαίου οικογενειακού εισοδήματος, εφόσον στο εισόδημα αυτό υπάρχει και δεύτερος μισθός ή υπάρχουν από άλλες πηγές εισοδήματα, τα οποία διευρύνουν βέβαια τον προϋπολογισμό της κάθε οικογένειας.
Αλλά για το μεγάλο αριθμό των δημοσίων υπαλλήλων και άρα δανειοδοτουμένων από το Ταμείο Παρακαταθηκών και Δανείων, από τα 6/10 πήγαμε αυτήντη στιγμή στα 3/10. 
Δεύτερον, υπάρχει ο μεγάλος όγκος όσων έχουν δανειστεί από τις ελληνικές τράπεζες, στεγαστικά, καταναλωτικά και επιχειρηματικά δάνεια. Συνεχώς σε εβδομαδιαία βάση,συνεργαζόμαστε, δεν ασκούμε απλώς πίεση, με την Ένωση Ελληνικών Τραπεζών, ώστε να εγκαθιδρυθεί –που έχει εγκαθιδρυθεί- και να λειτουργεί σε μία διαρκή βάση, κυλιόμενη, ένας μηχανισμός διακανονισμού των δανείων, διότι καμμία τράπεζα δεν έχει λόγο να διεκδικεί να εισπράξει από κάποιον, που δεν έχει ούτε εισόδημα ούτε περιουσία. 
Έχουμε επίσης νομοθετήσει πολύ συγκεκριμένους δικαστικούς μηχανισμούς προστασίας του δανειολήπτη, που δεν έχει τη δυνατότητα να εκπληρώσει τις δανειακές του υποχρεώσεις.
Οι ίδιες οι τράπεζες, όπως ξέρετε, κατά συντριπτική πλειοψηφία περιέρχονται στο χαρτοφυλάκιο του ελληνικού δημοσίου. Είναι υποχρεωμένες για το στρατηγικό τους σχεδιασμό και τις μεγάλες αποφάσεις τους, να λαμβάνουν την έγκριση του ελληνικού δημοσίου, που έχει επίτροπο, που συγκροτεί την πλειοψηφία, των προνομιούχων μετόχων, που έχει πλήρη έλεγχο επί δύο πολύ συγκεκριμένων σχεδίων, που θα ελέγχει καθημερινά ως προς την εφαρμογή τους το σχέδιο ανασυγκρότησης της τράπεζας και το σχέδιο παροχής ρευστότητας στην πραγματική οικονομία. 
Μέχρι στιγμής, έχουν διευθετηθεί, έχουν διακανονιστεί επτακόσιες πενήντα χιλιάδες δάνεια, τετρακόσιες χιλιάδες καταναλωτικά, διακόσιες χιλιάδες στεγαστικά, εκατόν πενήντα χιλιάδες επιχειρηματικά δάνεια και ο μηχανισμός λειτουργεί και θα λειτουργεί έτσι, ώστε σε ατομική βάση, με βάση το εισόδημα, με βάση τον κύκλο εργασιών, όταν πρόκειται για επιχείρηση, με βάση την περιουσία, με βάση τον κλάδο της αγοράς, με βάση την κατάσταση του νοικοκυριού, να υπάρχουν λύσεις συμβατικές, δηλαδή μέσα από τη δανειακή σύμβαση και όχι νομοθετικές, γιατί η νομοθετική οριζόντια ρύθμιση δημιουργεί πρόβλημα ευστάθειας στο τραπεζικό σύστημα, που έρχεται τελικά να το πληρώσει ο ελληνικός λαός.
Πιστεύω λοιπόν ότι ο ελληνικός λαός, ο οποίος έχει κάθε όφελος να πάρει πίσω το συντομότερο δυνατό τα λεφτά, που αναγκαζόμαστε να επενδύσουμε για τη σωτηρία του τραπεζικού συστήματος και τη σωτηρία των καταθέσεων των Ελλήνων καταθετών, των πολλών εκατομμυρίων Ελλήνων καταθετών, θα αντιληφθεί ότι αυτή είναι η καλύτερη και αποτελεσματικότερη μέθοδος όχι για να λέμε συμπαθητικά λόγια, αλλά για να λύνουμε συγκεκριμένα προβλήματα πολιτών και νοικοκυριών και επιχειρήσεων.
Λέω και κάτι ακόμα. Εάν κάποιος έχει πρόβλημα, υπάρχουν διαδικασίες να το θέσει ώστε να παρέμβουμε. Υπάρχουν κρατικοί μηχανισμοί, πολιτειακοί μηχανισμοί, οι οποίοι προστατεύουν τον πολίτη αμέσως, χωρίς να αναγκάζεται κανείς να πάει στα δικαστήρια, χωρίς να υποβάλλεται σε έξοδα, με πάρα πολύ απλές και αντιγραφειοκρατικές διαδικασίες. Και εάν κάπου παρατηρείται παρόμοιο πρόβλημα, η πολιτεία μπορεί να παρέμβει και να το λύσει αμέσως, ανά κατηγορίες βεβαίως περιπτώσεων αλλά ακόμη και ατομικά. 
Αυτήν τη στιγμή, οι τράπεζες είναι βασικό περιουσιακό στοιχείο του έθνους, του ελληνικού λαού. Και θέλουμε μέσα από τη διαδικασία επανακεφαλαιοποίησης και επαναϊδιωτικοποίησης των τραπεζών, να αντλήσουμε τους πόρους που επενδύουμε και ταυτόχρονα να στρέψουμε τις τράπεζες προς μία αναπτυξιακή, προοδευτική κατεύθυνση. Μόνο έτσι μπορούμε να έχουμε ένα μοχλό για την παροχή ρευστότητας και για την υποστήριξη πολύ συγκεκριμένων επενδυτικών σχεδίων. 
Δεν μπορούμε να μιλάμε για μία φιλοεπενδυτική χώρα, δεν μπορούμε να μιλάμε για ανάπτυξη, δεν μπορούμε να μιλάμε για διαφύλαξη και δημιουργία θέσεων εργασίας, εάν δεν έχουμε τραπεζικό μηχανισμό για την παροχή ρευστότητας και για την υποστήριξη των επενδυτικών σχεδίων. 
Έπρεπε να γίνουν όλα αυτά, να φτάσουμε στη σημερινή ημέρα, για την οποία θα μιλήσω αργότερα, να πετύχουμε με εξαιρετικό βαθμό επιτυχίας στο PSI, προκειμένου να αντιληφθούμε όλοι, ελπίζω -και θα το αντιληφθούν όλοι αργά ή γρήγορα- ότι αυτός είναι ο μοναδικός δρόμος, προκειμένου να κρατήσουμε τη χώρα όρθια και προκειμένου να της δώσουμε μία δεύτερη ιστορική ευκαιρία, την οποία χρειάζεται.
Άρα είναι αξιέπαινο το ενδιαφέρον σας, κύριε Πρόεδρε της Κοινοβουλευτικής Ομάδας του ΣΥΡΙΖΑ. Το συμμεριζόμαστε όλοι. Εμείς το έχουμε εκδηλώσει πολύ νωρίτερα και πολύ πιο πρακτικά. Η απάντηση είναι αυτή. Λύσεις έχουν βρεθεί, βρίσκονται. Εάν έχετε κάτι συγκεκριμένο να μας πείτε, πείτε το.","ΕΥΑΓΓΕΛΟΣ ΒΕΝΙΖΕΛΟΣ",58
"145387"," Ο Πρόεδρος της Κοινοβουλευτικής Ομάδας του ΣΥΡΙΖΑ κ. Τσίπρας έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145388"," Ευχαριστώ, κύριε Πρόεδρε.
Κύριε Υπουργέ, σε άλλες συνθήκες και αν δεν είχα την αίσθηση ότι βρίσκεστε σε τεταμένη, έκρυθμη κατάσταση -εσείς ο ίδιος- ψυχικώς και πολιτικώς και αν δεν είχα, βεβαίως, την αίσθηση και ότι ο ελληνικός λαός, που μας παρακολουθεί, αντιλαμβάνεται και χασκογελάει και έρχεται στο νου του η παροιμία «είπε ο γάιδαρος τον πετεινό κεφάλα» όταν ακούει κάτι τέτοια που λέτε εσείς εδώ απέναντι στην Αριστερά, θα σας ζητούσα να ανακαλέσετε αυτήν την αθλιότητα που εκστομίσατε -θέλω να πιστεύω ότι το είπατε στη ρητορική σας ευφράδεια και όχι επειδή το πιστεύετε- ότι είμαστε εμείς εδώ εκτελωνιστές συμφερόντων. 
Ο καθείς σ’ αυτήν τη χώρα γνωρίζει ποιος έχει την ευθύνη της εγκαθίδρυσης του συστήματος της διαπλοκής και του «τριγώνου» της αμαρτίας. Εμείς δεν «παντρευτήκαμε» τη διαφθορά ούτε τη διαπλοκή!","ΑΛΕΞΙΟΣ ΤΣΙΠΡΑΣ",515
"145389"," Μη γελάτε. Σοβαρευτείτε.","ΘΕΟΔΩΡΟΣ ΔΡΙΤΣΑΣ",139
"145390"," Μη γελάτε, κύριε Υπουργέ. 
Δεν την «παντρευτήκαμε», ούτε εμείς είμαστε αυτοί που διορίσαμε ή ήταν στα πολιτικά μας γραφεία επικεφαλής του ΣΔΟΕ στη Θεσσαλονίκη, οι οποίοι αργότερα μπήκαν ως επικεφαλής συμμοριών του εγκλήματος.
Εμείς σας δώσαμε εδώ μια ευκαιρία να καταγγείλετε παρεμβάσεις επιχειρηματικών συμφερόντων, τις οποίες γνωρίζει ο κάθε πολίτης. Δεν σας κατηγορήσαμε ότι εσείς κρύβεστε πίσω από αυτές. 
Όμως, ευθέως σας λέμε ότι παίζετε διαιτητικό ρόλο και ευθέως λέμε και καταγγέλλουμε δημοσίως στην ελληνική κοινωνία, στον άνεργο, στο μεροκαματιάρη, που χάνει τη δουλειά του και τον κυνηγούν οι τράπεζες, που του βάζετε «χαράτσια» να πληρώσει, ενώ ο μισθός του έχει πάει στα 450 και 600 ευρώ, ότι τα εκδοτικά συγκροτήματα στη χώρα είναι όργανα των τραπεζικών ομίλων. Δεν είναι οι κομματικές εφημερίδες όργανα της Κεντρικής Επιτροπής, είναι τα μεγάλα εκδοτικά συμφέροντα όργανα των μεγάλων τραπεζικών ομίλων. Μιλάμε με καθαρά λόγια. 
Επαναλαμβάνω, όμως, ότι αντιλαμβάνομαι ότι βρισκόμαστε σε μία στιγμή όπου ο καθείς μπορεί να βρίσκεται σε ένταση και να λέει λόγια. Όμως, τα λόγια αυτά μένουν εδώ. Δεν θα πείτε εσείς την Αριστερά «εκτελωνιστές συμφερόντων». 
Τουλάχιστον όχι εσείς, κύριε Υπουργέ.
Έρχομαι στην ουσία. Θα πανηγυρίσετε για άλλη μια φορά για τη μεγάλη επιτυχία του PSI. 
Κύριε Υπουργέ, ξέρετε εσείς καμμία χώρα σήμερα στην Ευρωζώνη με χρέος 120%; Αυτός λέτε ότι θα είναι ο στόχος σας, εάν τα πρωτογενή πλεονάσματα είναι πολύ υψηλά. Αμφιβάλλω, αλλά δεν θέλω να μπω σ’ αυτήν τη συζήτηση. Ξέρετε καμμία χώρα με 120% χρέος που να δανείζεται από τις αγορές; Πώς θέλετε να μας πείσετε ότι θα μπορεί η Ελλάδα το 2020 να δανείζεται από τις αγορές με χρέος 120% του ΑΕΠ, τη στιγμή που είχε 115% όταν μπήκε στα μνημόνια;
Επιπλέον, μπορείτε να μας εξηγήσετε, ποια θα είναι η κοινωνική πραγματικότητα στη χώρα το 2020; Πόσοι θα είναι οι άνεργοι, οι κοινωνικά καταστραμμένοι; Ποιο θα είναι το κοινωνικό περιβάλλον;
Κύριε Υπουργέ, θέλετε να κρύψετε από τον ελληνικό λαό ότι έρχεται «λαίλαπα» το καλοκαίρι με μειώσεις μισθών, εισοδημάτων, συντάξεων, διότι το κόστος από αυτήν τη διαδικασία μη λύσης του δημόσιου χρέους θα είναι ανυπολόγιστο, διότι διαλύονται τα ασφαλιστικά ταμεία.
Ήταν τουλάχιστον ανήθικη η επίθεση που εξαπολύσατε το προηγούμενο διάστημα απέναντι στις διοικήσεις των ταμείων. Είπατε ότι βρίσκονται στα όρια της εθνικής προδοσίας. 
Ποιο έθνος προστατεύετε και υπερασπίζεστε; Το έθνος των πενομένων ανέργων και γερόντων και των καταχρεωμένων νοικοκυριών ή μήπως το έθνος των τραπεζιτών και των ραντιέρηδων; Ποια είναι η πατρίδα που σώζετε; Αυτή που δεν θα έχει ο λαός της τη δυνατότητα να ζει με αξιοπρέπεια; 
Βεβαίως, εάν η «GOLDMAN SACHS», κύριε Υπουργέ, ήταν ασφαλιστικό ταμείο, θα την κουρεύατε, αλλά τα 5 δισεκατομμύρια swap της «GOLDMAN SACHS» τα αφήσατε έξω από τη διαδικασία. Εάν το ΙΚΑ ήταν τράπεζα, θα το σώζατε. Φυσικά, η Ευρωπαϊκή Κεντρική Τράπεζα έμεινε στο απυρόβλητο. 
Σας καταθέτουμε μία συγκεκριμένη πρόταση. Γιατί δεν απαντάτε επί της ουσίας; Να πείτε στους τραπεζίτες ότι το πάρτι τελείωσε. Να πείτε στους τραπεζίτες ότι δεν μπορεί να παίρνουν 58 δισεκατομμύρια για την ανακεφαλοποίηση και των ομολόγων που κουρεύονται και των επισφαλών δανείων και να μη δέχονται συζήτηση για μία νομοθετική πρωτοβουλία, η οποία θα κατοχυρώσει τα ελάχιστα για τα νοικοκυριά που βρίσκονται σε αυτήν την περιδίνηση σήμερα. 
Σε λίγες ώρες από τώρα θα βρεθείτε σε ένα Υπουργικό Συμβούλιο και θα κάνετε και μία τηλεδιάσκεψη στο Eurogroup, η οποία θα αποφασίσει –ξέρετε τι;- από ό,τι μαθαίνουμε και διαβάζουμε εάν θα ενεργοποιηθούν οι ρήτρες υποχρεωτικής συμμετοχής και θα οδηγηθούμε σε πιστωτικό γεγονός. Σε μία από τις ομιλίες σας στη Βουλή είπατε, κύριε Υπουργέ «και τι έγινε, αν ενεργοποιηθούν τα CDS;». Είμαστε μαζί σας και εμείς, συμφωνούμε. 
Γιατί, όμως, δεν μας το λέγατε αυτό δύο χρόνια τώρα; Μόλις πηγαίναμε να πούμε μία εναλλακτική πρόταση μάς λέγατε ότι είμαστε καταστροφικοί, θέλουμε την καταστροφή, διότι θα γίνει πιστωτικό γεγονός με αυτά που λέμε. Προφανώς, πιστωτικό γεγονός υπό συνθήκες μνημονίου είναι μία τεχνική λεπτομέρεια, αλλά πιστωτικό γεγονός χωρίς μνημόνια λιτότητας είναι καταστροφή και κόλαση του Δάντη. Αυτό είναι αναξιοπιστία. Είστε αναξιόπιστοι όταν λέτε τέτοια πράγματα. 
Επιπλέον, το IIF προχθές, για να τρομοκρατήσει τους ομολογιούχους –και ενδεχομένως θεμιτή η στρατηγική του- έβγαλε μία έκθεση η οποία λέει ότι σε περίπτωση αποτυχίας και χρεοκοπίας το κόστος για την Ευρωζώνη θα είναι 1 τρισεκατομμύριο ευρώ. Εμείς έχουμε υποστεί ήδη ένα ανυπολόγιστο κόστος. Αυτό το είχατε υπ’ όψιν σας, όταν διαπραγματευόσασταν και δεν καταφέρατε να κερδίσετε τίποτα, αλλά τα δώσατε όλα; 
Κλείνω με αυτό. Το μεγαλύτερο έγκλημα από όλα όσα έχουν γίνει, που είναι στα όρια όντως της εθνικής ταπείνωσης και της κοινωνικής ντροπής, είναι η απόφαση του Eurogroup στις 20 Φεβρουαρίου, η οποία λέει ότι η χώρα μας δεσμεύτηκε να νομοθετήσει και αργότερα να συνταγματοποιήσει την αρχή «πρώτα οι πιστωτές και μετά οι κοινωνικές ανάγκες». 
Εάν αυτό ισχύει –πόσω δε μάλλον η προοπτική συνταγματοποίησης- τότε αυτό πρέπει να είναι το κεντρικό διακύβευμα στην επόμενη εκλογική αναμέτρηση. Ο λαός μας θέλει να συνταγματοποιηθεί αυτή η εξευτελιστική και αντικοινωνική αρχή; Ας ψηφίσει τότε τα δύο κόμματα. Αν δεν θέλει, ας δώσει επιλογή σε ένα νέο συνασπισμό εξουσίας, που θα ανατρέψει αυτήν την εθνική ντροπή. 
Το δικό σας όραμα είναι να καταφέρετε να συγκυβερνήσετε με τον κ. Σαμαρά. Εσείς, βέβαια και τότε στη θέση του υπάρχου θα είστε διαρκώς, γιατί ο Σαμαράς θα είναι Πρωθυπουργός, έτσι φαίνεται. Δεν νομίζω, όμως, ότι είναι και καμμιά πολύ φιλόδοξη επιλογή να θέλετε να συνεχίσετε να είστε υπό τον κ. Σαμαρά, κύριε Βενιζέλο. 
Εν τοιαύτη περιπτώσει, κλείνω λέγοντας το εξής. Ο κόσμος καταλαβαίνει. Ή θα πάμε σε μία συνολική σύγκρουση με αυτήν την πολιτική, σώζοντας ό,τι μπορεί να σωθεί σε αυτήν τη χώρα -το οποίο προϋποθέτει σύγκρουση με τις τράπεζες, που είναι κράτος εν κράτει και άρα προστασία των δανειοληπτών- ή αυτός ο κατήφορος δεν θα έχει τέλος και το βαρέλι δεν θα έχει πάτο.","ΑΛΕΞΙΟΣ ΤΣΙΠΡΑΣ",515
"145391"," Το λόγο έχει ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"145392"," Κύριε Πρόεδρε, θέλω να ευχαριστήσω τον κ. Τσίπρα για το μεγάλο ενδιαφέρον του για την ψυχική μου κατάσταση, σχετικά με το αν σήμερα είμαι υπό πίεση ή αν έχω κάποια εσωτερική ευφορία. 
Θέλω να ενημερώσω, λοιπόν, τον κ. Τσίπρα ότι σήμερα, μετά από πολύ καιρό, είναι μία πάρα πολύ καλή ημέρα και για μένα προσωπικά, γιατί, όπως θα μου δοθεί η ευκαιρία να ανακοινώσω σε λίγο προς τη Βουλή των Ελλήνων, αυτή η διαδικασία της συμμετοχής των ιδιωτών στη μακροπρόθεσμη βιωσιμότητα του ελληνικού δημοσίου χρέους –το περιβόητο PSI- απέδωσε εξαιρετικά αποτελέσματα. Η χώρα έχει ήδη απαλλαγεί από 105 δισεκατομμύρια ευρώ χρέους, από πενήντα (50) ποσοστιαίες μονάδες του ΑΕΠ χρέους. Η μέρα είναι πραγματικά ιστορική για τη Βουλή, για το λαό, για την εθνική οικονομία.
(Χειροκροτήματα από την πτέρυγα του ΠΑΣΟΚ)
 Όμως, είστε υπότροπος, κύριε Τσίπρα, διότι και στη δευτερολογία σας και πάλι αναμειχθήκατε με πολύ συγκεκριμένη σύγκρουση μεταξύ τραπεζικών συμφερόντων, επικαλούμενος τον περιβόητο τίτλο της Εθνικής Τράπεζας και το αν θα έπρεπε ο τίτλος –όπως λέγεται- που κατέχει στο χαρτοφυλάκιό της η Εθνική Τράπεζα της Ελλάδος, να ενταχθεί και αυτός στη διαδικασία ανταλλαγής ομολόγων.
 Το έχω ακούσει αυτό το επιχείρημα από τραπεζικούς κύκλους. Δεν περίμενα να το ακούσω αυτό το επιχείρημα από εκπρόσωπο, από Αρχηγό ενός πολιτικού κόμματος, γιατί είναι γνωστό ότι αυτός ο τίτλος δεν είναι ομόλογο, δεν είναι επιλέξιμος. Είναι διασταυρούμενα παράγωγα, είναι διασταυρούμενη ανταλλαγή υποσχέσεων και δεν υπάγεται στον κατάλογο των επιλεξίμων τίτλων.
Πιστεύετε εσείς, πιστεύει ο καθένας που ομιλεί στο όνομα των οικονομικών του συμφερόντων –όχι εσάς που παρεμβαίνετε πολιτική στη σύγκρουση αυτή- όταν οργανώνουμε μία τέτοια πρωτοφανή και τεράστια επιχείρηση ανταλλαγής ομολόγων υπό τον έλεγχο των πιστωτών διεθνώς, του IIF, της ομάδας των πιστωτών, του Διεθνούς Νομισματικού Ταμείου, της Ευρωπαϊκής Κεντρικής Τράπεζας, της Ευρωπαϊκής Επιτροπής, του EFSF, ότι είναι δυνατόν να υπάρχουν τίτλοι οι οποίοι να είναι επιλέξιμοι και να μην εντάσσονται, γιατί η Κυβέρνηση δέχεται πιέσεις ή γιατί υπάρχουν συμφέροντα της μίας ή της άλλης τράπεζας;
Είναι τόσο αφελής αυτή η προσέγγιση, ώστε να καθίσταται ύποπτα πονηρή. Επειδή, μάλιστα, τίποτα δεν είναι αθώο, τίποτα δεν είναι ανώδυνο και τίποτα δεν είναι τυχαίο, το να υιοθετεί και να μεταφέρει κανείς στην Αίθουσα αυτή τέτοιου είδους επιχειρήματα προκαλεί το δημοκρατικό και κοινοβουλευτικό φρόνημα, διότι εμείς, κύριε Τσίπρα, ενεργούμε στο όνομα του γενικού συμφέροντος του ελληνικού λαού, στο όνομα της εθνικής οικονομίας και δεν παρεμβαίνουμε σε συγκεκριμένες διαμάχες συμφερόντων υπέρ της μίας ή της άλλης πλευράς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Όταν μιλάτε δε για διαπλοκή, να ξέρετε ότι διαπλοκή δεν υπάρχει μόνο μεταξύ των κυβερνήσεων και των οικονομικών συμφερόντων αλλά και μεταξύ αυτών που ασκούν κοινοβουλευτικό έλεγχο, μετέχουν στο νομοθετικό έργο, διαμορφώνουν την κοινή γνώμη, δημιουργούν θόρυβο και εντυπώσεις.
Και καλά, σήμερα ξέρετε ότι έχουν ενταχθεί όλοι οι τίτλοι και όλα τα εγγυημένα ομολογιακά δάνεια των ΔΕΚΟ στη διαδικασία ανταλλαγής, στο PSI. Οι ελληνικές τράπεζες έχουν μετάσχει κατά 100% με το σύνολο των τίτλων τους. Ο κ. Παπαδημούλης, όμως, ο εκπρόσωπος του κόμματός σας, που χειρίζεται αυτά τα θέματα, έσπευσε τη Δευτέρα, μόλις «έσκασαν μύτη» τα πρώτα υποβολιμιαία δημοσιεύματα, να τα υιοθετήσει και να υποβάλει σχετική έγγραφη ερώτηση. 
Και σήμερα εσείς αναφερθήκατε σ’ αυτό το θέμα ξέροντας την εξέλιξη, φοβούμενος το τι κριτική θα ασκήσω στο κόμμα σας και στη συμπεριφορά σας γι’ αυτό το θέμα! Δεν ήταν εξ αγαθού συνειδότος αυτό που είπατε! Ήταν προληπτική αμυντική κίνηση, για να μην υποστείτε την κριτική γι’ αυτήν την ενέργεια του Βουλευτού σας.
Και έρχεστε πάλι και λέτε εδώ «τι έγινε με τα ασφαλιστικά ταμεία;». Με τα ασφαλιστικά ταμεία συνετελέστη μία πολιτικοσυνδικαλιστική αθλιότητα, γιατί συγκεκριμένα κόμματα, μεταξύ των οποίων και ο ΣΥΡΙΖΑ, άσκησαν πιέσεις στις διοικήσεις συγκεκριμένων ασφαλιστικών ταμείων, προκειμένου οι διοικήσεις να πάρουν αποφάσεις εν δυνάμει βλαπτικές για το έθνος και σίγουρα βλαπτικές για τα ταμεία, για συνταξιούχους και ασφαλισμένους, εάν δεν υπήρχε ο νομοθετικός μηχανισμός για την πλήρη και καθολική συμμετοχή των ομολόγων στη διαδικασία του PSI.
Γιατί προσφέρουμε στα ταμεία συγκεκριμένο μηχανισμό αναπλήρωσης των τίτλων με τίτλους πολύ καλύτερης ποιότητας και με παρούσα αξία πολύ μεγαλύτερη απ’ αυτήν που έχουν τώρα οι τίτλοι, προσφέρουμε μηχανισμό αναπλήρωσης της περιούσιας και θέτουμε και το ερώτημα: Εάν η χώρα κατέρρεε λόγω αποτυχίας του PSI, εάν εκμηδενιζόντουσαν τα ομόλογα, τι θα είχε να κερδίσει ο ασφαλισμένος, του οποίου το ασφαλιστικό σύστημα παίρνει 13 δισεκατομμύρια επιχορήγηση από το κράτος το χρόνο;
Τα ταμεία τα οποία αρνήθηκαν να μετάσχουν, τα τελευταία δέκα χρόνια έχουν λάβει επιχορήγηση από το κράτος 152 δισεκατομμύρια ευρώ από τα φορολογικά έσοδα του κράτους. Δεν είναι μόνο οικονομικό το ζήτημα, είναι ηθικό το ζήτημα της μη συμμετοχής συγκεκριμένων ταμείων. Συμπτωματικά είναι μέσα και εκείνα τα ταμεία που το 2008 έσπευσα -με άλλες διοικήσεις βέβαια, αλλά η σύμπτωση βγάζει μάτι- να μετάσχουν στην αγορά των λεγομένων δομημένων ομολόγων.
Πώς θα σωθεί το ασφαλιστικό σύστημα, εάν δεν σωθεί η ελληνική οικονομία; Πώς θα προστατεύσουμε το δικαίωμα στην αναπλήρωση των απωλειών μισθών και συντάξεων, εάν δεν έχουμε τη δυνατότητα να καταβάλουμε καν μισθούς και συντάξεις;
Αλλά πιστεύω ότι είναι βαθύτερη η πεποίθηση που έχετε, πως πρέπει η χώρα να οδηγηθεί σε χρεοκοπία, πρέπει η χώρα να οδηγηθεί στη δραχμή, πρέπει η χώρα να οδηγηθεί στην πλήρη συντριβή, προκειμένου μέσα από τα συντρίμμια αυτά εσείς να οργανώσετε τη δική σας πολιτική παρουσία. Αυτό πρέπει να σας πω ότι είναι μία βάναυση πολιτική προσέγγιση, ανατριχιαστική και κάνετε προφανώς σκόπιμη σύγχυση μεταξύ της χρεοκοπίας, μεταξύ του default, μεταξύ της αδυναμίας πληρωμής και του πιστωτικού γεγονότος, του credit event. 
Γιατί το πιστωτικό γεγονός είναι στην πραγματικότητα ούτε καν μία νομική συμβατική έννοια μεταξύ όσων μετέχουν στην πλατφόρμα των περιβόητων παραγώγων και βεβαίως των ασφαλίστρων κινδύνου, των CDS -διακόσιες τράπεζες μετέχουν σε αυτήν την ένωση, στη Διεθνή Ένωση Παραγώγων και Ασφαλίστρων Κινδύνου, στην ISDA- και αυτό εμάς δεν μας αφορά καθόλου, διότι το καθαρό ποσό που διακυβεύεται παγκοσμίως εάν ενεργοποιηθούν τα ασφάλιστρα κινδύνου, είναι λιγότερο από 5 δισεκατομμύρια, ποσό παντελώς αδιάφορο για την ελληνική και την ευρωπαϊκή οικονομία.
Και επαναλαμβάνω και θα επαναλάβω ότι τα μικρά κερδοσκοπικά τμήματα της αγοράς που έμειναν εκτός της διαδικασίας του PSI, γιατί πιστεύουν ότι μπορεί να πληρωθούν στο άρτιο, θα διαψευστούν. Αλλά κι αυτούς έρχεστε να υποστηρίξετε, έστω εξ αντικειμένου, έστω παρά τη θέλησή σας; Θέλετε τώρα να υποστηρίξετε και αυτούς, δηλαδή το περίπου 4% του συνόλου -γιατί φτάσαμε στο 156% συμμετοχής- που σπεκουλάρουν και θέλουν να πληρωθούν στο άρτιο, όταν όλοι οι άλλοι μετέχουν στη διαδικασία της αναδιάρθρωσης του ελληνικού δημοσίου χρέους;
Δύο τινά συμβαίνουν: Ή δεν έχετε την πλήρη εικόνα του πράγματος και δεν μπορείτε να τοποθετήσετε την κάθε παρέμβασή σας στα συμφραζόμενα της, τα εσωτερικά και τα διεθνή, που δεν το πιστεύω αυτό, γιατί είστε και ευφυής και ικανός και έμπειρος πλέον και ξέρετε τι συμβαίνει γύρω σας ή υπηρετείτε μία πολιτική σκοπιμότητα, η οποία περνάει μέσα από τη συντριβή της χώρας.
Ποια είναι η αντιπρότασή σας; Τι είναι αυτό που θέλετε να συμβεί στον τόπο; Πείτε καθαρά και αφήστε τα ευφυολογήματα σε σχέση με τον εκλογικό στόχο του ΠΑΣΟΚ.
Η χώρα έχει ανάγκη από ισχυρή πολιτική διεύθυνση, η χώρα έχει ανάγκη από αλήθεια και ειλικρίνεια. Εμείς διεκδικούμε στις εκλογές το καλύτερο δυνατό αποτέλεσμα. Διεκδικούμε να επιβεβαιώσει το ΠΑΣΟΚ τη θέση που του ανήκει. Και η θέση αυτή είναι η πρώτη θέση στο ελληνικό πολιτικό σύστημα και στη Βουλή των Ελλήνων.
Δεν μας τρομάζουν οι δημοσκοπήσεις, τα δημοσιεύματα, τα σενάρια. Έχουμε πλήρη συνείδηση των δυσκολιών. Ξέρουμε πόσο χαμηλά είναι η αφετηρία από την οποία ξεκινούμε. Σημασία δεν έχει η αφετηρία, σημασία έχει το τέρμα. 
Στόχος μας, λοιπόν, δεν είναι να προστεθούμε ως δύναμη σε κανέναν. Στόχος είναι εμείς να διαμορφώσουμε τις εγγυήσεις για την ισχυρή, αποτελεσματική, ειλικρινή, αληθινή πολιτική διεύθυνση της χώρας. Γιατί εμείς αναγνωρίζοντας τα λάθη μας και τις ιστορικές μας ευθύνες, αποκτούμε το δικαίωμα να κοιτάζουμε τον Έλληνα πολίτη, το λαό, στα μάτια, να του λέμε την αλήθεια, να του λέμε συγκεκριμένες προτάσεις, λύσεις, να βάζουμε πλάτη για να κρατηθεί η χώρα όρθια και ζωντανή. Και αυτό δεν σταματά στις εκλογές, δεν σταματά σε λίγες εβδομάδες. Αυτό ξαναρχίζει με πολύ μεγαλύτερη ένταση. 
Αν υπάρχει ένα άλλο κόμμα στη Βουλή, που μετέχει στην Κυβέρνηση Παπαδήμου, η Νέα Δημοκρατία, με Αρχηγό που πιστεύει ότι θα κερδίσει τις εκλογές και θα είναι και αυτοδύναμη πλειοψηφία, με γεια της με χαρά της. Ο καθένας έχει δικαίωμα στο στοχασμό και στο όνειρο. 
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Εμείς, όμως, που έχουμε συνείδηση ευθύνης, που έχουμε αναλάβει το κόστος -και μάλιστα δυσανάλογα μεγάλο κόστος- εμείς είμαστε αυτοί που προτείνουμε στον ελληνικό λαό συγκεκριμένη και υπεύθυνη λύση και του παρέχουμε τις εγγυήσεις, όχι μόνο της πολιτικής διεύθυνσης αλλά και της έμπρακτης κοινωνικής ευαισθησίας. Γιατί η κοινωνική ευαισθησία δεν είναι τα λόγια και ο εύκολος πολιτικός συνδικαλισμός. Είναι η επώδυνη πράξη μέσα σε έναν εξαιρετικά δύσκολο ευρωπαϊκό και διεθνή συσχετισμό δυνάμεων.
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"145393"," Κυρίες και κύριοι συνάδελφοι, θα συζητηθεί η με αριθμό …","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145394"," Κύριε Πρόεδρε, κατά παρέκκλιση από τον Κανονισμό, να μου επιτρέψετε να κάνω μία δήλωση σε σχέση με τη διαδικασία του PSI.","ΕΥΑΓΓΕΛΟΣ ΒΕΝΙΖΕΛΟΣ",58
"145395"," Ορίστε, κύριε Υπουργέ, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145396"," Κυρίες και κύριοι Βουλευτές, έχω την εξαιρετική τιμή να ανακοινώσω προς τη Βουλή των Ελλήνων πως χθες τα μεσάνυχτα ολοκληρώθηκε η διαδικασία ανταπόκρισης των κομιστών των ελληνικών ομολόγων και άλλων επιλέξιμων τίτλων του ελληνικού δημοσίου στη διαδικασία ανταλλαγής, δηλαδή στο λεγόμενο PSI. 
Η ανταπόκριση ξεπέρασε κάθε προσδοκία και κάθε διεθνές ιστορικό προηγούμενο. 
Όπως ανακοίνωσα σήμερα, σύμφωνα με τα προβλεπόμενα στο χρονοδιάγραμμα της διαδικασίας, η συμμετοχή θα προσεγγίσει με τα σημερινά δεδομένα το 96% του συνόλου των επιλέξιμων τίτλων. Για την ακρίβεια, με τα σημερινά αριθμητικά δεδομένα έχουμε ήδη το 95,7% του συνόλου των επιλέξιμων τίτλων, δηλαδή 197 δισεκατομμύρια επί συνόλου 206 δισεκατομμυρίων επιλέξιμων τίτλων. 
Όπως γνωρίζετε, σύμφωνα με την προσφορά της 24ης Φεβρουαρίου στο πλαίσιο των αποφάσεων της 26ης Οκτωβρίου του Ευρωπαϊκού Συμβουλίου και της 21ης Φεβρουαρίου του Eurogroup, στόχος μετά την επίτευξη του οποίου είναι δεδομένο ότι η Ελληνική Δημοκρατία θα προχωρήσει στην ολοκλήρωση της ανταλλαγής, ήταν το 90% συμμετοχής με πρόταση ανταλλαγής. Αυτό ήδη έχει υπερκαλυφθεί.
Και θα προτείνω προς το Eurogroup σε λίγο και προς το ελληνικό Υπουργικό Συμβούλιο, ειδικά για την κατηγορία των ομολόγων που διέπονται από ξένο δίκαιο και για την κατηγορία των εγγυημένων από το ελληνικό δημόσιο ομολογιακών δανείων των ΔΕΚΟ, που αθροιστικά φτάνουν στο ποσό των 28 δισεκατομμυρίων ευρώ, η προσφορά να παραταθεί μέχρι τις 23 Μαρτίου, προκειμένου να δοθεί η ευκαιρία και σε αυτό το μικρό 4% των μη δηλωθέντων τίτλων, να εμφανιστεί και να δηλώσει συμμετοχή, αντιλαμβανόμενο ότι η μη συμμετοχή βλάπτει και τα δικά του συμφέροντα. 
Η προσφορά αυτή είναι μοναδική και μετά την 23η Μαρτίου δεν θα υπάρξει ανάλογη προσφορά και είναι μία εσφαλμένη επιλογή το να παραμείνει κανείς εκτός της διαδικασίας αυτής.
Με βάση τα δεδομένα που έχουν διαμορφωθεί από χθες τα μεσάνυχτα στο μεγάλο κορμό των ομολόγων του ελληνικού δημοσίου που διέπονται από το ελληνικό δίκαιο συνολικού ύψους 177 δισεκατομμυρίων, η συμμετοχή με πρόταση ανταλλαγής και θετική ψήφο στην ενεργοποίηση των ρητρών συλλογικής δράσης υπερέβη το 86%. Για την ακρίβεια η γενική συνέλευση συγκροτήθηκε από ποσοστό μεγαλύτερο του 90% των ομολογιούχων, η δε πλειοψηφία υπέρ της ενεργοποίησης των ρητρών συλλογικής δράσης υπερέβη το 86%. Σύμφωνα με την κείμενη νομοθεσία η απαρτία αντιστοιχεί με το 50% του υπολειπομένου κεφαλαίου και η αναγκαία πλειοψηφία με το 66% των εκφραζόμενων τίτλων. 
Εδώ έχουμε συντριπτική υπερκάλυψη και του ποσοστού της απαρτίας και του ποσοστού της πλειοψηφίας. Αυτό σημαίνει ότι με τη διαδικασία που θα ακολουθηθεί μετά την απόφαση του υπουργικού συμβουλίου και μετά τη συνεδρίαση του Eurogroup και τη διαβούλευση που θα έχω με τους συναδέλφους μου, το σύνολο των 177 δισεκατομμυρίων ομολόγων ελληνικού δικαίου εντάσσεται στη διαδικασία ανταλλαγής ομολόγων. Από τα ποσά των περίπου 17,4 δισεκατομμυρίων ομολόγων ξένου δικαίου εντάχθηκαν ήδη 12,3 δισεκατομμύρια και από τα ποσά των εγγυημένων από το ελληνικό δημόσιο ομολογιακών δανείων συνολικού ύψους 9,8 δισεκατομμυρίων εντάχθηκαν ήδη 6,8 δισεκατομμύρια, δηλαδή περίπου 20 δισεκατομμύρια από τις δύο αυτές μικρότερες κατηγορίες ομολόγων. 
Πρόκειται πρακτικά για μία εντυπωσιακή, μη αναμενόμενη διεθνώς επιτυχία. Πολλοί ανέμεναν την επιτυχία της διαδικασίας αυτής σ’ ένα πολύ χαμηλότερο, πιο συμβατικό επίπεδο. Αυτό δείχνει ότι και διεθνώς αυτό που μπορούμε να ονομάσουμε αγορά αντιμετωπίζει μ’ άλλον τρόπο τις προοπτικές της ελληνικής οικονομίας. Αντιμετωπίζει την Ελλάδα, την ελληνική οικονομία όχι μόνο ως μία βιώσιμη δημοσιονομικά κατάσταση αλλά ως μία βιώσιμη χώρα, που μπορεί να καταστεί και πάλι ανταγωνιστική και ισότιμη στο πλαίσιο της Ευρωπαϊκής Ένωσης και της Ευρωζώνης. Δεν πρόκειται απλά και μόνο για μία ανασυγκρότηση του ελληνικού δημοσίου χρέους, για μία αναδιάρθρωση του ελληνικού δημοσίου χρέους, αλλά πρόκειται στην πραγματικότητα και για μία ψήφο εμπιστοσύνης στο δυναμισμό και τις προοπτικές της ελληνικής οικονομίας, εφόσον εμείς αξιοποιήσουμε στο έπακρο με συστηματικό και υπεύθυνο τρόπο αυτήν την ιστορική ευκαιρία. 
Σας παρακαλώ, κυρίες και κύριοι Βουλευτές, να αντιληφθούμε τι είναι αυτό το οποίο έχει συμβεί σήμερα. Για πρώτη φορά στην ελληνική δημοσιονομική ιστορία έχουμε την ευκαιρία να μειώσουμε το δημόσιο χρέος και να το μειώσουμε κατά ένα συντριπτικό ποσοστό, να ελαφρύνουμε τις επόμενες γενιές, να μειώσουμε το ετήσιο κόστος εξυπηρέτησης του δημοσίου χρέους, γιατί με το που αυξάνεται η μέση διάρκεια του χρέους, με το που μειώνονται τα μέσα επιτόκια, μειώνεται και το ετήσιο κόστος εξυπηρέτησης του δημοσίου χρέους και αυτό μας φέρνει πολύ πιο κοντά όχι μόνο στα πρωτογενή πλεονάσματα αλλά και στα δημοσιονομικά πλεονάσματα. Μέχρι και φέτος και ίσως και του χρόνου η Ελλάδα θα προσθέτει χρέος λόγω του δημοσιονομικού «εκτροχιασμού», της αμεριμνησίας, των ιστορικών ευθυνών μας, που βαραίνουν πρωτίστως το πολιτικό σύστημα που, όπως έχω πει κατ’ επανάληψη, έχει ένα «βουνό» ευθύνης. Όμως και ο κάθε πολίτης μπορεί να έχει ευθύνη. Θα σκεφθεί μέσα στη δική του συνείδηση ότι μπορεί να έχει έναν μικρό κόκκο άμμου ευθύνης για το τι συμβαίνει στη χώρα αυτή. 
Επί δεκαετίες, λοιπόν, προσθέτουμε χρέος στο χρέος και αυτό θα γίνει και το 2012, ενδεχομένως και το 2013. Από τη στιγμή που η χώρα εντάσσεται σ’ αυτήν τη διαδικασία, απαλλάσσεται από ένα μεγάλο βάρος, αποκτά χρέος εν δυνάμει βιώσιμο, με βάση μία πολύ αυστηρή μελέτη βιωσιμότητας του χρέους που έχει αποδεχθεί η τρόικα. Είναι πολύ σημαντικό εμείς να μην ξανακάνουμε τα ιστορικά λάθη του παρελθόντος, αν θέλουμε να έχουμε ένα γνήσιο, πραγματικό κοινωνικό κράτος, αν θέλουμε να έχουμε μία κοινωνία αλληλεγγύης, αν θέλουμε να έχουμε ένα κράτος δικαίου, που σέβεται το φορολογούμενο, που σέβεται τη σχέση πολίτη και δημόσιας διοίκησης, που σέβεται τον εαυτό του και την ιστορία αυτού του έθνους.
Το πρόβλημα της οικονομίας -το έχω πει κατ’ επανάληψη- είναι πρόβλημα βαθύτατα πολιτικό, πρόβλημα κοινωνικό, πρόβλημα νοοτροπίας, πρόβλημα πολιτικών, κομματικών, διοικητικών πρακτικών. Τώρα είναι η κατάλληλη στιγμή για να κάνουμε τον ιστορικό απολογισμό και κυρίως για να διαγράψουμε την προοπτική της χώρας. 
Η στιγμή είναι σημαντική. Πρέπει να καταγραφεί στα Πρακτικά της Βουλής των Ελλήνων, που είναι το Σώμα στο οποίο καταγράφεται η ιστορία του έθνους. Σε εμάς εναπόκειται να κάνουμε οργανωμένα και υπεύθυνα τα υπόλοιπα βήματα που είναι απολύτως αναγκαία.
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"145397"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και δύο εκπαιδευτικοί από το Β΄ Τμήμα του Γυμνασίου Σκύδρας Πέλλας.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Θα συζητηθεί τώρα η τέταρτη με αριθμό 610/6-3-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Γρηγορίου Αποστολάκου προς τον Υπουργό Οικονομικών, σχετικά με την εισοδηματική ενίσχυση των νοικοκυριών των ορεινών και μειονεκτικών περιοχών. 
Στην επίκαιρη ερώτηση του κ. Αποστολάκου θα απαντήσει ο Αναπληρωτής Υπουργός κ. Φίλιππος Σαχινίδης. 
Παρακαλείται ο ερωτών Βουλευτής Λακωνίας της Νέας Δημοκρατίας κ. Γρηγόρης Αποστολάκος να διατυπώσει την ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145398"," Κύριε Υπουργέ, πριν από δύο-τρεις μήνες, παραμονές Χριστουγέννων, σας κατέθεσα μια ερώτηση αναφορικά με τις εισοδηματικές ενισχύσεις των αρχηγών των οικογενειών των ορεινών και μειονεκτικών περιοχών της χώρας. Αυτό έγινε με βάση το ν. 3016/2002. Η απάντηση που μου δώσατε τότε ήταν ότι στον προϋπολογισμό του 2012 δεν έχετε αλλάξει τα εισοδηματικά όρια, που αν δεν κάνω λάθος –και δεν κάνω λάθος- είναι 4700 ευρώ ετησίως. 
Όμως έχει παρουσιαστεί το εξής φαινόμενο. Αλλάξατε τον τρόπο και τη διαδικασία υπολογισμού του εισοδήματος με βάση το τεκμαρτό εισόδημα. Αυτό είχε σαν αποτέλεσμα –ένα παράδειγμα θα σας πω μόνο- ότι σε κάποιον που έχει μηδενικό εισόδημα υπολογίζεται μια οικία εβδομήντα τετραγωνικών μέτρων ως εισόδημα 5000 ευρώ ετησίως. Άρα αυτός δεν θα πάρει αυτό το εισοδηματικό επίδομα. Αντιλαμβάνεστε τι τεράστια αδικία, τι τεράστια προβλήματα δημιουργεί όλη αυτή η ιστορία στο επίπεδο της οικονομικής και κοινωνικής συνοχής της χώρας αυτής. 
Ξέρω πολύ καλά ότι το όφελος του κρατικού προϋπολογισμού δεν είναι πάνω από 40 εκατομμύρια ευρώ ετησίως. Από εκεί βρήκαμε να εξοικονομήσαμε πόρους; 
Θέλω ειλικρινά να ακούσω την απάντησή σας για ποιο λόγο έγινε αυτή –θα μου επιτρέψετε την έκφραση- η υποκριτική εφαρμογή της διάταξης αυτής, η αλλαγή του τρόπου και της διαδικασίας καθορισμού των κριτηρίων, γιατί στην ουσία έρχεται να αναιρέσει την εφαρμογή του ίδιου του ν. 3016. Περιμένω να ακούσω με μεγάλο ενδιαφέρον την απάντησή σας. Θα ήταν πιο ειλικρινές να πείτε «Ξέρετε κάτι; Καταργούμε το νόμο». Όχι μέσα από ένα τρικ που έχει να κάνει με την αλλαγή του τρόπου υπολογισμού του εισοδήματος να καταλήγουμε στα όποια αποτελέσματα καταλήγουμε ώστε να στερηθούν χιλιάδες νοικοκυριά αυτήν την επιδότηση. 
Θα σας πω ένα απλό παράδειγμα μόνο. Το 80% των δικαιούχων στην ιδιαίτερη πατρίδα μου τη Λακωνία έχουν κοπεί. Δεν το παίρνουν. Αν αυτό είναι στις προθέσεις της Κυβέρνησης και του Υπουργείου Οικονομικών, να μας το πείτε ευθέως να το ξέρουμε. Πιστεύουμε ότι υπάρχουν πολλά ισοδύναμα οικονομικά μέτρα, τα οποία μπορούν να ληφθούν, ούτως ώστε να μην αντιμετωπίζουν και αυτοί οι άνθρωποι, που έχουν κατά πολύ ξεπεράσει τα όρια της φτώχειας, αυτήν τη δυσβάσταχτη οικονομική πολιτική που τους οδηγεί στον όλεθρο και την καταστροφή. 
Περιμένω με πολύ μεγάλο ενδιαφέρον την απάντησή σας.","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145399"," Ο Αναπληρωτής Υπουργός Οικονομικών κ. Φίλιππος Σαχινίδης έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145400"," Σας ευχαριστώ, κύριε Πρόεδρε.
Ο κύριος συνάδελφος, θέτει δύο διαφορετικά ζητήματα. Το ένα ζήτημα είναι το συγκεκριμένο επίδομα, το οποίο παρέχεται στους κατοίκους των ορεινών και μειονεκτικών περιοχών και ο τρόπος και οι διαδικασίες, οι οποίες χρησιμοποιούνται, προκειμένου να προσδιορίσουμε ποιοι είναι οι δικαιούχοι. Και βάζει και ένα γενικότερο ζήτημα, το οποίο έχει να κάνει με τις κοινωνικές μεταβιβάσεις που πραγματοποιούνται από την πλευρά του κράτους, προκειμένου να στηριχθούν όποιοι, πραγματικά, μέσα στις τόσο δύσκολες συνθήκες έχουν ανάγκη. Στο μεν θέμα των κοινωνικών μεταβιβάσεων θα αναφερθώ στη δευτερολογία μου, στο δε άλλο θέμα, το οποίο θέτετε, θα αναφερθώ στην πρωτολογία μου.
Πολύ σωστά, κύριε συνάδελφε, προσδιορίσατε ότι η διαδικασία, ο τρόπος, ο χρόνος, καθώς και τα απαραίτητα δικαιολογητικά για την καταβολή της εισοδηματικής ενίσχυσης των μόνιμων κατοίκων ορεινών και μειονεκτικών περιοχών της χώρας μας καθορίστηκαν με κοινή υπουργική απόφαση των Υπουργών Οικονομίας, Εσωτερικών και Εργασίας που εκδόθηκε το 2002. Στην ΚΥΑ αυτή καθορίστηκε και η έννοια του οικογενειακού εισοδήματος, το οποίο λαμβάνεται υπ’ όψιν για την καταβολή της εφάπαξ αυτής ενίσχυσης στους δικαιούχους και σύμφωνα με το ν.3016/2002, στον οποίον αναφερθήκατε, ήταν 600 ή 300 ευρώ, αν το ετήσιο οικογενειακό εισόδημα δεν υπερέβαινε τα 1.500 ή τα 2.200 ευρώ αντίστοιχα.
Μέσα στη συγκεκριμένη υπουργική απόφαση αναφέρεται ότι ως ετήσιο οικογενειακό εισόδημα νοείται το συνολικό ετήσιο φορολογούμενο πραγματικό ή τεκμαρτό, καθώς και το απαλλασσόμενο ή φορολογούμενο με ειδικό τρόπο εισόδημα του φορολογούμενου, της συζύγου του, των ανήλικων τέκνων του από κάθε πηγή. Από τη θέσπιση, λοιπόν, της ενίσχυσης αυτής λαμβάνεται υπ’ όψιν όχι μόνο το πραγματικό εισόδημα των φορολογουμένων αλλά και το τεκμαρτό ή το απαλλασσόμενο ή το φορολογούμενο με ειδικό τρόπο. 
Επίσης, να σας θυμίσω ότι από το έτος 2003 ως και το 2009, τα προβλεπόμενα από το νόμο εισοδηματικά όρια, που ανέφερα, προηγουμένως, αναπροσαρμόστηκαν με βάση το ποσοστό με το οποίο αυξήθηκαν κατ’ έτος οι αγροτικές συντάξεις, δεδομένου ότι η πλειονότητα των δικαιούχων που ελάμβαναν την ενίσχυση ήταν συνταξιούχοι του ΟΓΑ.
Τα δύο τελευταία χρόνια, κύριε συνάδελφε, γνωρίζετε καλά ότι τόσο το 2010 όσο και το 2011 δεν δόθηκαν αυξήσεις στις συντάξεις του ΟΓΑ και ως εκ τούτου δεν έγινε καμμία αναπροσαρμογή των εισοδηματικών ορίων. Αντιλαμβάνεστε, λοιπόν, ότι ο λόγος που δεν αναφέρθηκα στη διαδικασία και τα κριτήρια χορήγησης της ενίσχυσης στην προηγούμενη γραπτή απάντησή μου, την οποία σας είχα δώσει, είναι ότι αυτά δεν μεταβλήθηκαν, απλώς, δεν αυξήθηκαν τα εισοδηματικά όρια που λαμβάνονται υπ’ όψιν για την καταβολή. Βεβαίως, υπάρχουν 30 εκατομμύρια εγγεγραμμένα στις πιστώσεις του προϋπολογισμού, όπως σας είχα αναφέρει. 
Αντιλαμβάνομαι, από την ερώτηση την οποία καταθέσατε και από τον τρόπο που την αναπτύξατε, ότι αυτό το οποίο εσάς αυτήν τη στιγμή σας δημιουργεί έναν προβληματισμό είναι ότι έχει αλλάξει ο τρόπος με τον οποίο προσδιορίζεται το τεκμαρτό εισόδημα. Θα ήθελα, σας παρακαλώ, στην ανάπτυξη της ερώτησής σας να το καταστήσετε αυτό, αν θέλετε, περισσότερο καθαρό για να μπορέσω να σας απαντήσω στο ερώτημα το συγκεκριμένο το οποίο καταθέσατε.
Εμείς δεν έχουμε αλλάξει κάτι μέχρι στιγμής. Ακολουθήσαμε μια διαδικασία, η οποία ακολουθούνταν. Δεν έχουμε αλλάξει απλώς τα εισοδηματικά όρια. Θα ήθελα, λοιπόν και σας παρακαλώ να μου πείτε, τι είναι αυτό που σας κάνει να πιστεύετε ότι υπήρχε κάποια πρόνοια από τη μεριά του Υπουργείου Οικονομικών, να στερήσει από κάποιους δικαιούχους μέχρι χθες -γιατί από ό,τι μου λέτε από την ιδιαίτερη πατρίδα σας κάποιοι στερήθηκαν- τη συγκεκριμένη επιδότηση που παρέχει το κράτος.
Σας ευχαριστώ, κύριε Πρόεδρε.","ΦΙΛΙΠΠΟΣ ΣΑΧΙΝΙΔΗΣ",454
"145401"," Ο κ. Γρηγόρης Αποστολάκος, Βουλευτής Λακωνίας, έχει το λόγο για να δευτερολογήσει.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145402"," Θέλω να είμαι σαφής. Ξέρετε πάρα πολύ καλά ότι το 80% των δικαιούχων αυτού του κοινωνικού επιδόματος, αυτής της εισοδηματικής ενίσχυσης έχει κοπεί. Μπορώ να σας καταθέσω και έγγραφα για αυτό, απ’ όλη την Ελλάδα, όχι μόνο από τη Λακωνία, την ιδιαίτερη πατρίδα μου. Εγώ πήρα μόνον από εκεί. Ξέρετε καλά όμως και από αντίστοιχες ερωτήσεις άλλων συναδέλφων από άλλες πτέρυγες της Βουλής ότι αυτό είναι ένα πραγματικό γεγονός. 
Δεν αλλάξατε μεν το εισοδηματικό όριο, αλλάξατε όμως τον τρόπο υπολογισμού του εισοδήματος όχι επαφιέμενοι πάνω στη φορολογική δήλωση αλλά βάζοντας τεκμαρτό υπολογισμό. Αυτό τι έχει σαν αποτέλεσμα; 
Σας το είπα και στην πρωτολογία μου. Ένας, ο οποίος έχει μηδενικό εισόδημα στη φορολογική δήλωση εάν μένει σ’ ένα σπιτάκι, σ’ ένα ορεινό χωριό στην ιδιαίτερη πατρίδα σας τη Λάρισα ή στον Πάρνωνα ή στον Ταΰγετο, το οποίο είναι εβδομήντα τετραγωνικά, θα το χάσει το εισόδημα.
Το θεωρείτε δίκαιο αυτό; Θεωρείτε ότι είναι εναρμονισμένο με τη λογική μιας πολιτείας που πρέπει να λειτουργεί με το πνεύμα της ισονομίας και της ισοπολιτείας; 
Θα μου επιτρέψετε να σας θυμίσω ότι είναι υποχρέωση της διοίκησης όταν δρα κανονιστικά να εφαρμόζει το άρθρο 101 παράγραφο 4 του Συντάγματος, σύμφωνα με το οποίο θα πρέπει να λαμβάνει υπ’ όψιν της τις ορεινές και μειονεκτικές περιοχές. Αυτό πρέπει να ισχύει, όχι μόνο όταν νομοθετεί η Βουλή αλλά και όταν δρα κανονιστικά η διοίκηση. 
Θέλω να ξεκαθαρίσουμε τα πράγματα. Το ποσό, το οποίο εξοικονομείται είναι μηδαμινό. Είναι μια μεγάλη αδικία αυτό, το οποίο γίνεται σε ορεινές και μειονεκτικές περιοχές, σε ανθρώπους που έχουν ξεπεράσει τα όρια της φτώχειας. Δεν νομίζω ότι θα σωθεί ο κρατικός προϋπολογισμός, αγαπητέ κύριε Υπουργέ, με τη λογική, την οποία μου βάζετε. Σας εξήγησα τι συμβαίνει. Ξέρετε πολύ καλά –σας καταγράφω κάθε φορά λόγο αληθείας, μέσα στην Αίθουσα αυτή- ότι το αποτέλεσμα της αλλαγής του τρόπου υπολογισμού έχει ως αποτέλεσμα να κοπεί το 80% των δικαιούχων -και στη Λάρισα ακόμη θα έχει κοπεί, το ξέρετε καλά- των δικαιούχων της περασμένης χρονιάς. 
Νομίζω ότι μετά από την κατάληξη τη σημερινή που ακούσαμε νωρίτερα από τον Αντιπρόεδρο της Κυβέρνησης, θα έχετε τα περιθώρια να κάνετε μια διορθωτική κίνηση προς αυτήν την κατεύθυνση. Αυτό το επιβάλλουν το ηθικό και το πολιτικό καθήκον, πρώτα υμών και μετά όλων των υπόλοιπων από εμάς.
Δεν θα ήθελα να επεκταθώ περισσότερο. Είναι θέμα πολιτικής ευαισθησίας, είναι θέμα κοινωνικής ευαισθησίας. Πρόκειται για ανθρώπους που πρέπει να μείνουν στον τόπο τους και που αντιμετωπίζουν σοβαρά προβλήματα, καταδυναστεύονται απ’ όλη αυτή την τραγωδία, η οποία πλήττει την ελληνική κοινωνία. Να μη φτάσουμε, όμως, και στο σημείο να πληρώνουν και αυτοί κάτι για το οποίο έχουμε χρέος -και πολιτικό και κοινωνικό και κυρίως συνταγματικό- να πράξουμε για οτιδήποτε μπορεί να τους ελαφρύνει. 
Εγώ αυτή τη στιγμή σας κάνω και έκκληση, να φροντίσετε σύντομα να διορθώσετε αυτήν την αδικία.","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145403"," Το λόγο έχει ο Αναπληρωτής Υπουργός Οικονομικών κ. Φίλιππος Σαχινίδης επί της δευτερολογίας του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145404"," Δεν έχω κανένα λόγο να διαφωνήσω με το συνάδελφό μου, κύριε Πρόεδρε, σε ό,τι αφορά την ανάγκη στήριξης όλων αυτών, οι οποίοι κατοικούν σε ορεινές και μειονεκτικές περιοχές. Πολύ σωστά κάνει και μια αναφορά ο κύριος συνάδελφος στη συνταγματική πρόβλεψη που υπάρχει. 
Θέλω να πω στον κύριο συνάδελφο ότι αν κάτι χαρακτηρίζει τις κοινωνικές πολιτικές που εφαρμόζει η χώρα μας είναι ότι, ενώ σε ό,τι αφορά το επίπεδο των δαπανών βρισκόμαστε πάρα πολύ κοντά στο μέσο όρο της Ευρωπαϊκής Ένωσης –και αναφέρομαι στις κοινωνικές δαπάνες ως προς το ΑΕΠ- όταν έρχεται η ώρα να αξιολογήσουμε τον τρόπο με τον οποίο χορηγούνται αυτές οι δαπάνες και ποια είναι τα αποτελέσματα τα οποία επιτυγχάνονται, έχει καταγραφεί στατιστικά ότι σε πολύ λίγες περιπτώσεις οι κοινωνικές μεταβιβάσεις που πραγματοποιούνται από την ελληνική πολιτεία προς όλους αυτούς, οι οποίοι χρειάζονται στήριξη, πετυχαίνουν το αποτέλεσμα να τους τραβήξουν έξω από την παγίδα της φτώχειας. 
Και ακριβώς, επειδή τελικά έχει καταγραφεί ότι υπάρχει μια αναποτελεσματικότητα, γι’ αυτό αυτήν τη στιγμή εκπονείται ειδική μελέτη που περιλαμβάνει και τα συγκεκριμένα επιδόματα, στα οποία αναφέρεται η ερώτησή σας, με την εποπτεία από το Υπουργείο Εργασίας, αλλά και τη συνεργασία δύο διεθνών οργανισμών που είναι το Διεθνές Νομισματικό Ταμείο και ο ΟΟΣΑ. Η μελέτη αυτή έχει στόχο να προσδιορίσει, πρώτον, ποιο είναι το σύνολο των κοινωνικών παροχών που πραγματοποιούνται και, δεύτερον, αφού προσδιορίσει το σύνολο των κοινωνικών παροχών, να επισημάνει αν αυτές επιτυγχάνουν τα επιθυμητά αποτελέσματα και ποιες αναπροσαρμογές θα πρέπει να γίνουν. Έτσι ώστε κάποιες από αυτές τις παροχές που δεν μπορούν να πετύχουν τους στόχους που έχουν τεθεί, να σταματήσουν και να αποδεσμευτούν πόροι, για να μπορέσουμε σε εκείνους που πραγματικά έχουν ανάγκη να δώσουμε τα ποσά τα οποία είναι επιθυμητό να δώσουμε. 
Θεωρώ, λοιπόν, ότι πολύ σύντομα θα έχουμε στα χέρια μας την απάντηση από την εργασία, την οποία κάνει -όπως σας είπα- ο ΟΟΣΑ και το Διεθνές Νομισματικό Ταμείο υπό την καθοδήγηση του Υπουργείου Εργασίας. Με το που θα έχουμε αυτά τα αποτελέσματα, θα δούμε τελικά τι δυνατότητες υπάρχουν, έτσι ώστε αυτό, το οποίο εσείς επισημαίνετε και καταγράφετε ως μια αντικειμενική διαπίστωση, δηλαδή ότι η αλλαγή του τρόπου προσδιορισμού του τεκμαρτού εισοδήματος οδήγησε σε μια εξ αντικειμένου μείωση των δικαιούχων, αν τελικά το αποτέλεσμα της αλλαγής του τρόπου υπολογισμού του τεκμαρτού εισοδήματος μπορεί να αντιμετωπιστεί μέσα από τις αναπροσαρμογές που θα γίνουν στις κοινωνικές παροχές στο πλαίσιο και της επισκόπησης που γίνεται και διεξάγεται.","ΦΙΛΙΠΠΟΣ ΣΑΧΙΝΙΔΗΣ",454
"145405"," Τα 40 εκατομμύρια…","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145406"," Κύριε συνάδελφε, ξέρετε πριν λίγο καιρό παρακολουθήσαμε μία δημόσια συζήτηση, όπου προσπαθούσε η χώρα να προσδιορίσει 325 εκατομμύρια για εξοικονόμηση.","ΦΙΛΙΠΠΟΣ ΣΑΧΙΝΙΔΗΣ",454
"145407"," Τρισεκατομμύρια.","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145408"," Εκατομμύρια, κύριε συνάδελφε, δυστυχώς, 325 εκατομμύρια.
Και ήρθα σε φοβερές συγκρούσεις με συναδέλφους μου από όλα τα Υπουργεία, προσπαθώντας να μαζέψω 325 εκατομμύρια, για να μπορέσει η χώρα να κλείσει τη συμφωνία. Και τα μάζευα εκατομμύριο- εκατομμύριο. Κάλεσα τους γενικούς γραμματείς από όλα τα Υπουργεία και τους παρακαλούσα ο καθένας από το Υπουργείο του να μπορέσει να μου συνεισφέρει. Αντιλαμβάνομαι αυτό το οποίο μου λέτε, ότι τα 40 εκατομμύρια μπορεί να είναι πάρα πολύ μικρό ποσό, αλλά θα ήθελα να έρθετε και εσείς κάποια στιγμή στο Γενικό Λογιστήριο και να νιώσετε την αγωνία που έχει κάθε φορά ο αρμόδιος Υπουργός του Γενικού Λογιστηρίου όταν δέχεται ως αίτημα από την πολιτική ηγεσία του Υπουργείου να μαζέψει 325 εκατομμύρια, για τα οποία εσείς θα πείτε, μα είναι ένα πολύ μικρό ποσό τα 325 εκατομμύρια και κατ’ αναλογίαν και τα 40 εκατομμύρια είναι μικρό ποσό. Και, όμως, μας πήρε πάρα πολύ χρόνο και είχαμε και φοβερές συγκρούσεις. Και θα έχετε υπ’ όψιν σας και το τι συνέβη εκείνο το χρονικό διάστημα, προκειμένου να καταφέρουμε να μαζέψουμε τα 325 εκατομμύρια, έτσι ώστε να εγκριθεί στην Ελλάδα το δεύτερο δανειακό πρόγραμμα. Γι’ αυτό και σας είπα ότι περιμένω τα πορίσματα της μελέτης και στη βάση των αποτελεσμάτων θα μπορέσουμε πραγματικά να αξιολογήσουμε ποιες αντικειμενικά δυνατότητες υπάρχουν, ώστε εάν συντρέχει και αποδειχθεί ότι συντρέχει λόγος, να αλλάξουμε τον τρόπο υπολογισμού του τεκμαρτού εισοδήματος, για να μπορέσουμε πραγματικά να αποκαταστήσουμε όλους αυτούς οι οποίοι έχουν ανάγκη και είναι κάτοικοι ορεινών ή δυσπρόσιτων περιοχών.
Σας ευχαριστώ πάρα πολύ, κύριε Πρόεδρε.","ΦΙΛΙΠΠΟΣ ΣΑΧΙΝΙΔΗΣ",454
"145409"," Εισερχόμεθα στην πέμπτη με αριθμό 625/ 6-3-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Εθνικής Άμυνας, σχετικά με την άσκηση στο πλαίσιο «Σχολείο Προχωρημένης εκπαίδευσης Άμυνας- Φρούρησης».
Παρακαλείται ο ερωτών Βουλευτής Β’ Αθηνών του Κομμουνιστικού Κόμματος Ελλάδας κ. Σπύρος Χαλβατζής να διατυπώσει την επίκαιρη ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145410"," Ευχαριστώ, κύριε Πρόεδρε.
Με την ερώτησή μας κύριε Πρόεδρε, θεωρούμε ότι θέτουμε ένα πολύ σοβαρό πρόβλημα, γιατί επεκτείνεται και στην Ελλάδα η οικοδόμηση ενός πολύμορφου και πολύ επικίνδυνου κατασταλτικού μηχανισμού από στρατιωτικές και παραστρατιωτικές δυνάμεις, στη βάση πάντα βέβαια, όπως θα πει και ο Υπουργός, του δόγματος του ΝΑΤΟ για την αντιμετώπιση των λεγόμενων ασύμμετρων απειλών.
Θεωρούμε ότι είναι προετοιμασία για το χτύπημα του εργατικού και λαϊκού κινήματος και θα το αποδείξουμε. Γιατί σε αυτήν την κατεύθυνση, όπως έχει δημοσιοποιηθεί και δεν αμφισβητήθηκε από κανέναν, οργανώνεται μία άσκηση στο πλαίσιο «Σχολείο Προχωρημένης εκπαίδευσης Άμυνας - Φρούρησης», η οποία θα ξεκινήσει στις 12 Νοεμβρίου 2012. Ταυτόχρονα, όμως, αυτές τις ημέρες, από την ερχόμενη Δευτέρα, ετοιμάζεται να γίνει στη Θεσσαλονίκη μέχρι τις 18 του Μάρτη σεμινάριο για εκπαίδευση ιδιωτών παραστρατιωτικών, με αντικείμενο την άμυνα εκ του σύνεγγυς που διοργανώνεται από μία εταιρεία ιδιωτικού στρατού. Το σεμινάριο στο οποίο θα συμμετέχουν και στελέχη των βρετανικών ειδικών δυνάμεων αποσκοπεί στην προετοιμασία των συμμετεχόντων για επιχειρήσεις υψηλής έντασης σε περιοχές υψηλού κινδύνου σε όλο τον κόσμο. Οι ασκούμενοι δεν θα είναι στρατιωτικοί αλλά ιδιώτες, γεγονός βέβαια το οποίο αυτονόητα παραπέμπει σε διαδικασίες στρατολόγησης εθελοντών -βάλτε το σε εισαγωγικά αυτό- για ιδιωτικούς στρατούς. Είναι ενδεικτικό ακόμη ότι το εν λόγω σεμινάριο περιλαμβάνει αξιολόγηση απειλών, επισκέψεις σε τοποθεσίες, σχεδιασμό διαφόρων φάσεων επιχειρήσεων, ασκήσεις προστασίας στατικών και κινούμενων στόχων, προστασία αυτοκινητοπομπών, τηλεπικοινωνίες ναυτιλίας, ενημέρωση για αυτοσχέδιους εκρηκτικούς μηχανισμούς, τεχνικές αντιμετώπισης ενεδρών, εκπαίδευση επάνω στη διαχείριση προσωπικού και πολλά άλλα.
 Το παραπάνω πλαίσιο, κατά τη γνώμη μας, έρχεται να ενεργοποιηθεί και να εναρμονιστεί με διάφορες παραστρατιωτικές ομάδες που πολύ συχνά φέρνουν και τον τίτλο «μη κυβερνητικές οργανώσεις». Η συνδρομή βέβαια αυτών των μη κυβερνητικών οργανώσεων θεσμοθετείται μέσω του μνημονίου περί συμμετοχής της Ελλάδας στο συντονιστικό επιχειρήσεων του ΝΑΤΟ.
Για εμάς είναι απολύτως καθαρό ότι και αυτό το σεμινάριο είναι ενταγμένο στη νέα στρατηγική του ΝΑΤΟ για την ένταση της καταστολής και φυσικά στις συνθήκες της καπιταλιστικής κρίσης, για την αντιμετώπιση πρωτίστως και κυρίως της εργατικής λαϊκής βάσης που δυναμώνει. Δυναμώνει η πάλη του λαού ενάντια σε αυτή την καπιταλιστική βαρβαρότητα που υφίσταται η συντριπτικά μεγάλη πλειοψηφία του λαού. 
Κύριε Υπουργέ, περιμένουμε τις απαντήσεις σας για το τι θα πράξει η Κυβέρνηση, γιατί η δραστηριοποίηση ιδιωτικών στρατών, επαναλαμβάνω, είναι πολλαπλά επικίνδυνη για όλους.","ΣΠΥΡΙΔΩΝ ΧΑΛΒΑΤΖΗΣ",534
"145411"," Ο Υφυπουργός Εθνικής Άμυνας κ. Κωνσταντίνος Σπηλιόπουλος έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145412"," Ευχαριστώ, κύριε Πρόεδρε. 
Κύριε συνάδελφε, με αφορμή την ερώτηση την οποία καταθέσατε, θεωρώ πολύ σημαντικό να σας δώσω διεξοδικά απαντήσεις σε κάθε ζήτημα που αναφέρετε στην ερώτησή σας, προκειμένου στο τέλος της συζήτησης να μην υπάρχει καμμία αμφιβολία και καμμία σκιά για το ρόλο των Ενόπλων Δυνάμεων της χώρας. 
Κατ’ αρχάς θέλω να κάνω μία μικρή ιστορική αναφορά. Το νατοϊκό Συντονιστικό Κέντρο Ειδικών Επιχειρήσεων, το γνωστό NSCC, δημιουργήθηκε το 2007 ως πολυεθνικός φορέας του ΝΑΤΟ με συμβουλευτικό συντονιστικό ρόλο χωρίς να ασκεί την παραμικρή διοικητική επιχειρησιακή αρμοδιότητα. Στη συνέχεια, η ανάγκη για δημιουργία διακλαδικής επιχειρησιακής διοίκησης με κύριο στόχο την ανάθεση, εκτέλεση και υποστήριξη ειδικών στρατιωτικών επιχειρήσεων, οδήγησε στην αναδιοργάνωση του NSCC και τη μετεξέλιξή του σε νατοϊκή Κεντρική Διοίκηση Ειδικών Επιχειρήσεων. 
Οι όροι συμμετοχής της χώρας μας στο νατοϊκό Συντονιστικό Κέντρο Ειδικών Επιχειρήσεων, το γνωστό NSCC, περιγράφονται με απόλυτη σαφήνεια στο αντίστοιχο μνημόνιο κατανόησης MOU των κρατών-μελών, το οποίο ψηφίστηκε από τη Βουλή των Ελλήνων τον περασμένο Σεπτέμβριο με το ν.4007/2011, κατόπιν ενημέρωσης και αποδοχής του από την αρμόδια Επιτροπή Εξωτερικών και Άμυνας της ελληνικής Βουλής. 
Σε ό,τι αφορά τώρα τις ασκήσεις από πλευράς των ελληνικών Ενόπλων Δυνάμεων που αναφέρονται στην ερώτησή σας για το Νοέμβριο του 2012, καθώς και σε ζητήματα που τίθενται, ελπίζω ότι σκόπιμα, κύριε συνάδελφε, περί ταύτισής τους με ένα σεμινάριο που διοργανώνεται από εταιρεία ιδιωτικών συμφερόντων στη Θεσσαλονίκη, 12 έως 18 Μαρτίου του 2012, είναι προφανές ότι υπάρχει σύγχυση καθ’ όσον: πρώτον, στρατιωτική άσκηση, στο πλαίσιο του «Σχολείου Προχωρημένης Άμυνας – Φρούρησης», δεν υφίστανται επί του παρόντος, καθ’ όσον δεν έχει ενταχθεί στον πενταετή προγραμματισμό ασκήσεων 2012-2016 και πάντως δεν έχει προβλεφθεί καμμία συμμετοχή των ελληνικών Ενόπλων Δυνάμεων. Πιστεύω ότι είναι απολύτως σαφές αυτό. 
Δεύτερον, η αναφερόμενη δραστηριότητα-σεμινάριο -που είπατε και εσείς- που πρόκειται να γίνει στη Θεσσαλονίκη από εταιρεία ιδιωτικών συμφερόντων, δεν σχετίζεται με την τομέα της άμυνας και ουδεμία σχέση έχει με τις δραστηριότητες των Ενόπλων Δυνάμεων καθώς είναι προφανές ότι αφορά εκπαίδευση προσωπικού ιδιωτικών εταιρειών του κλάδου παροχής υπηρεσιών ασφάλειας και φρούρησης. Τέτοιες εταιρείες γνωρίζουμε ότι υπάρχουν πολλές, κάνουν πολλά τέτοια σεμινάρια, αλλά δεν έχουν απολύτως καμμία σχέση με το ρόλο των Ενόπλων Δυνάμεων της χώρας μας.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145413"," Ο κ. Σπύρος Χαλβατζής, Βουλευτής του Κομμουνιστικού Κόμματος Ελλάδας έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145414"," Κύριε Υπουργέ, δεν απαντήσατε και δεν καθησυχάσατε ούτε εμάς, ούτε τους εργαζόμενους, ούτε τον ελληνικό λαό. 
Ασφαλώς όλα τα μνημόνια ψηφισμένα είναι. Δεν αμφισβητήσαμε την ψήφισή τους. Αλλά εδώ αυτό το σεμινάριο είναι εντελώς συγκεκριμένο. Έχει ένα πλαίσιο δραστηριοτήτων τεράστιο: τηλεπικοινωνίες, ναυτιλία, αυτοσχέδιοι εκρηκτικοί μηχανισμοί, προστασία αυτοκινητοπομπών, διαχείριση προσωπικού. Και εδώ συμμετέχουν στελέχη των βρετανικών Ειδικών Δυνάμεων. Τι είναι αυτές οι ειδικές δυνάμεις; Και εκεί ιδιωτικές είναι κι έρχονται εδώ στη χώρα μας να κάνουν σεμινάρια; Για σημειώστε το λίγο καλύτερα. Επί του παρόντος λέτε ότι δεν υφίσταται. Το παρόν αλλάζει και αλλάζει, δυστυχώς, πολύ επικίνδυνα. 
Κύριε Υπουργέ, το νατοϊκό δόγμα περί ασύμμετρων κινδύνων, το οποίο βεβαίως επικυρώθηκε στη Σύνοδο της Λισαβόνας το 2010, περιλαμβάνει μη στρατιωτικές, μη πολεμικές απειλές. Τι είναι αυτές οι μη στρατιωτικές και οι μη πολιτικές απειλές; Αυτές βεβαίως μπορούν να αξιοποιηθούν στο εσωτερικό των χωρών ως πρόσχημα, όπως κάθε είδους τρομοκρατία, η εσωτερική ασφάλεια και σταθερότητα, η ενεργειακή ασφάλεια, ο κυβερνοπόλεμος, η μετανάστευση, η κλιματική αλλαγή και πολλά άλλα. 
Σε αυτό το πλαίσιο και με αυτές τις διατυπώσεις περιλαμβάνονται τα πάντα. Παρεμφερής με όλα αυτά είναι και η λεγόμενη έξυπνη άμυνα που θα αποτελέσει, όπως είχε συζητηθεί στην Επιτροπή Εξωτερικών και Άμυνας, το βασικό ζητούμενο στη Σύνοδο του ΝΑΤΟ στο Σικάγο σε λίγο καιρό. Στρατιωτικές και παρακρατικές οργανώσεις από διάφορες χώρες, αυτό λένε τα κείμενα αυτά, θα μπορούν να παρεμβαίνουν σε οποιαδήποτε χώρα για να μπορούν να επιβάλουν την επιθυμία των Αμερικάνων, των Ευρωενωσιακών, του ΝΑΤΟ. Βεβαίως πίσω από τις περίτεχνες διατυπώσεις κρύβεται η επίθεση στο εργατικό και λαϊκό κίνημα. 
Κύριε Υπουργέ, κύριε Πρόεδρε, υπάρχουν και αναπτύσσονται κατασταλτικοί μηχανισμοί, σχέδια για την καταστολή των εργατικών λαϊκών αγώνων και είναι πολύ επικίνδυνα αυτά. Διαμορφώνεται και προετοιμάζεται ένα κατασταλτικό σχέδιο και εδώ μπαίνουν μέσα στρατιωτικές, παραστρατιωτικές, ακόμα και παρακρατικές οργανώσεις, με την προβιά, αυτή τη λεοντή που έχουν, των μη κυβερνητικών οργανώσεων. 
Οι μη κυβερνητικές οργανώσεις υπηρετούν συγκεκριμένα συμφέροντα ιμπεριαλιστικών δυνάμεων. Πρόκειται για την ανάπτυξη ιδιωτικών στρατών και αυτό είναι το πιο επικίνδυνο. Έχουμε την πρόσφατη ιστορία από το Ιράκ που οι ιδιωτικοί στρατοί είχαν στο ενεργητικό τους δολοφονίες αθώων ανθρώπων. Είναι ιδιωτικοί στρατοί, οι οποίοι δραστηριοποιούνται στα πέρατα του κόσμου. 
Με την ευκαιρία θέλουμε ξανά να θέσουμε ένα πολύ σημαντικό ζήτημα. Τι θα γίνει με τις ελληνικές στρατιωτικές δυνάμεις, οι οποίες βρίσκονται στα πέρατα του κόσμου; Το ξαναλέμε: Δεν υπηρετούν τη καλώς εννοούμενη άμυνα της χώρας. Υπηρετούν τα συμφέροντα του ΝΑΤΟ, της Ευρωπαϊκής Ένωσης, των Ηνωμένων Πολιτειών. Υπηρετούν τα συμφέροντα των μονοπωλίων για την διασφάλιση των κερδών τους, είτε στα πετρέλαια είτε στο φυσικό αέριο είτε σε άλλους γεωστρατηγικούς και πολιτικούς στόχους. 
Εμείς ζητούμε να γυρίσουν πίσω όλα τα ελληνικά στρατεύματα, όσες δυνάμεις υπάρχουν και όπου υπάρχουν. Δεν έχουν καμμιά δουλειά εκεί.
Ευχαριστώ, κύριε Πρόεδρε.
ΠΡΟΕΔΡEΥΩΝ (Γρηγόριος Νιώτης): Παρακαλώ, κύριε Υφυπουργέ, επί της δευτερολογίας σας.","ΣΠΥΡΙΔΩΝ ΧΑΛΒΑΤΖΗΣ",534
"145415"," Κύριε συνάδελφε, θέλω να το επαναλάβω και πάλι, παρ’ ότι πιστεύω ότι ήταν αρκετά σαφής η τοποθέτησή μου στην πρωτολογία. Δεν υπάρχει κανένας προγραμματισμός συμμετοχής των Ενόπλων Δυνάμεων στο «Σχολείο Προκεχωρημένης Άμυνας – Φρούρησης» για την πενταετία 2012 – 2016. Δεν υπάρχει τέτοιο θέμα, δεν υπάρχει τέτοιος προγραμματισμός.
Όσον αφορά το δεύτερο ζήτημα που θέσατε σε σχέση με την ιδιωτική εταιρεία, τι εμπλοκή έχουν οι Ένοπλες Δυνάμεις, ο Ελληνικός Στρατός σε μια ιδιωτική εταιρεία που κάνει σεμινάρια για τους άνδρες τους οποίους χρησιμοποιεί και για το ποιους θα έχει εκπαιδευτές ή καθηγητές; Αυτό είναι δικό της θέμα. Η λειτουργία αυτής της επιχείρησης, γιατί πρόκειται περί μίας επιχείρησης οποιασδήποτε -είναι πολλές τέτοιες στον ελλαδικό χώρο- διέπεται από τους νόμους της ελληνικής πολιτείας. Υπάρχει και η εποπτεία από Υπουργεία, αλλά βέβαια όχι από το Υπουργείο Εθνικής Άμυνας.
Εν πάση περιπτώσει, θέλω να καταστήσω απολύτως σαφές, κύριε συνάδελφε, ότι η πολιτική και στρατιωτική ηγεσία του Υπουργείου Εθνικής Άμυνας παραμένει σταθερά προσανατολισμένη στη διαφύλαξη του θεσμικού της ρόλου, όπως αυτό προσδιορίζεται από το Σύνταγμα και καθορίζεται από τους νόμους της ελληνικής πολιτείας, με κύριους στόχους το υψηλό επίπεδο της ετοιμότητας και του αξιόμαχου των Ενόπλων Δυνάμεων. Σας διαβεβαιώ ότι το κατορθώνουμε με τον καλύτερο τρόπο, παρά τη δύσκολη οικονομική συγκυρία, την οποία διέρχεται σήμερα η χώρα μας, και βέβαια με τη μεγάλη συμμετοχή των στελεχών των Ενόπλων Δυνάμεων, των αξιωματικών, υπαξιωματικών, στρατιωτών και του πολιτικού προσωπικού, που εργάζονται πραγματικά υπερβάλλοντας και ενισχύοντας το ρόλο των Ενόπλων Δυνάμεων. 
Με το δεδομένο, λοιπόν, αυτό είναι σαφές ότι δεν υπάρχει κανένα απολύτως ζήτημα που χρήζει περαιτέρω διερεύνησης για το ρόλο των Ενόπλων Δυνάμεων στην εν λόγω υπόθεση που θέσατε, καθώς οι δραστηριότητες –επαναλαμβάνω- ιδιωτικών εταιρειών και οι διεξαγωγές σεμιναρίων εντάσσονται στο πλαίσιο του δικαιώματος της ελεύθερης πληροφόρησης και της άσκησης του δικαιώματος του συνέρχεσθαι και τυχόν αξιόποινες πράξεις -αν υπάρχουν, δεν γνωρίζω- εμπίπτουν στην αποκλειστική αρμοδιότητα άλλου Υπουργείου και όχι του Υπουργείου Εθνικής Άμυνας.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145416"," Οι βρετανικές Ειδικές Δυνάμεις τι είναι; Θα έρθουν ξένοι στρατιωτικοί στην Ελλάδα να κάνουν τι; Να διδάξουν; Πώς θα έρθουν; Ποιος θα τους δώσει άδεια; Το ΓΕΕΘΑ τι λέει επ’ αυτού;","ΣΠΥΡΙΔΩΝ ΧΑΛΒΑΤΖΗΣ",534
"145417"," Καμμία σχέση. Ούτε το γνωρίζει.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145418"," Πάντως, στρατιωτικοί ξένοι θα έρθουν στην Ελλάδα, κύριε Υπουργέ.","ΣΠΥΡΙΔΩΝ ΧΑΛΒΑΤΖΗΣ",534
"145419"," Δεν το ξέρω.
ΠΡΟΕΔΡEΥΩΝ (Γρηγόριος Νιώτης): Κυρίες και κύριοι συνάδελφοι, η πρώτη με αριθμό 613/6-3-2012 επίκαιρη ερώτηση δευτέρου κύκλου της Βουλευτή του Πανελλήνιου Σοσιαλιστικού Κινήματος κ. Βασιλικής Τσόνογλου – Βυλλιώτη προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων βαμβακοπαραγωγών του Νομού Βοιωτίας, δεν συζητείται λόγω κωλύματος του κυρίου Υπουργού και διαγράφεται. 
Επίσης, η δεύτερη με αριθμό 611/6-3-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Κωνσταντίνου Κόλλια προς τον Υπουργό Παιδείας, Διά Βίου Μάθησης και Θρησκευμάτων, σχετικά με την κατάργηση του Δημοτικού Σχολείου Καισαρίου - Κλημεντίου στο Νομό Κορινθίας, δεν συζητείται λόγω κωλύματος του κυρίου Υπουργού και διαγράφεται. 
Επίσης, η τέταρτη με αριθμό 618/6-3-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Κυριάκου Βελόπουλου προς τον Υπουργό Πολιτισμού και Τουρισμού, σχετικά με τα δημοσιεύματα περί κλαπέντων ελληνικών αρχαιοτήτων από τα γερμανικά στρατεύματα κατοχής, δεν συζητείται λόγω κωλύματος του κυρίου Υπουργού και διαγράφεται. 
Τελευταία προς συζήτηση είναι η έκτη 612/6-3-2012 επίκαιρη ερώτηση δευτέρου κύκλου του Ανεξάρτητου Βουλευτή κ. Κωνσταντίνου Μαρκόπουλου προς τον Υπουργό Εθνικής Άμυνας, σχετικά με την ανάθεση του έργου παραγωγής των εβδομήντα πέντε χιλιάδων κρανών στην «Ηλεκτρομηχανική» Κύμης. 
Στην επίκαιρη ερώτηση του κ. Μαρκόπουλου θα απαντήσει ο Υφυπουργός Εθνικής Άμυνας κ. Κωνσταντίνος Σπηλιόπουλος. 
Το λόγο έχει ο Βουλευτής Ευβοίας κ. Κωνσταντίνος Μαρκόπουλος για να διατυπώσει την επίκαιρη ερώτησή του.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145420"," Ευχαριστώ, κύριε Πρόεδρε. 
Κύριε Υπουργέ, είναι η τέταρτη φορά μέσα σε μία διετία που επανέρχομαι με ερώτησή μου για την «Ηλεκτρομηχανική» της Κύμης και η δεύτερη φορά σ’ αυτή την Αίθουσα, ως επίκαιρη ερώτηση. 
Νομίζω ότι σας είναι γνωστό πως υπάρχει μια θυγατρική των Ελληνικών Αμυντικών Συστημάτων στην Κύμη, η «Ηλεκτρομηχανική». Η τελευταία φορά που η εταιρεία αυτή είχε αναλάβει ένα έργο νομίζω ότι χρονολογείται πριν από τρία ή τέσσερα χρόνια. Εδώ και δύο χρόνια οι εργαζόμενοι στην εταιρεία κάθονται και πληρώνονται. Αυτό, όπως καταλαβαίνετε, είναι πρόκληση για τη δημοσιονομική κατάσταση της χώρας από τη μία πλευρά και από την άλλη πλευρά είναι απελπισία και αβεβαιότητα για τους ίδιους τους εργαζόμενους, διότι κι εκείνοι δεν αισθάνονται καλά να κάθονται και να πληρώνονται. Επιπλέον, μια ολόκληρη εταιρεία, ικανή, που μέχρι τώρα παρήγε σημαντικά κομμάτια εξειδικευμένου πολεμικού υλικού ή υλικού το οποίο χρησιμοποιείται από Υπουργεία Εθνικής Άμυνας, κι όχι μόνο της Ελλάδος, μένει στον αέρα.
Θέλω να υπενθυμίσω στο Σώμα ότι ο κ. Μπεγλίτης μού είχε απαντήσει πριν από έναν χρόνο ότι θα υπάρξει ένα σχέδιο για την «Ηλεκτρομηχανική» της Κύμης. Είχε διαμηνύσει με τον τρόπο του, εδώ σ’ αυτήν την Αίθουσα, –και υπάρχουν Πρακτικά- ότι αν η εταιρεία κλείσει ή αν πουληθεί, θα υπάρξει πιθανώς μετάταξη των εργαζομένων στον ευρύτερο δημόσιο τομέα. Και είχαμε πει να είναι στην περιοχή, κοντά, και να μην είναι μέσα στον νομό, γιατί ο Νομός της Εύβοιας είναι πολύ μεγάλος. 
Τελευταία είχε ανακύψει μία ιστορία παραγγελίας εβδομήντα πέντε χιλιάδων κρανών από το ελληνικό κράτος προς την «Ηλεκτρομηχανική» της Κύμης. Υπάρχουν δηλώσεις Βουλευτών του κόμματός σας -κι όχι μόνο του κόμματός σας- στην Εύβοια, ότι υπάρχει δέσμευση του Υπουργείου πως αυτή η παραγγελία θα κατευθυνθεί προς την «Ηλεκτρομηχανική» της Κύμης. 
Έκανα την ερώτηση για να ξέρω τις πραγματικές προθέσεις της Κυβέρνησης, για να ξέρουμε αν αυτή η εταιρεία θα μείνει ανοιχτή. Είναι πολύ σημαντική για την τοπική οικονομία. Είναι πολύ σημαντική επίσης για την αμυντική βιομηχανία της χώρας. Θέλουμε να ξέρουμε αν θα προχωρήσει η παραγγελία. Θέλουμε να ξέρουμε επίσης, εάν δεν προχωρήσει η παραγγελία, τι θα γίνει με την εταιρεία. Θέλουμε να ξέρουμε αν η εταιρεία θα αυτονομηθεί και θα μπορέσει να διεκδικήσει δουλειές από το εξωτερικό, διότι σήμερα δεν είναι αυτονομημένη. Είναι θυγατρική, αλλά εξαρτάται από το Διοικητικό Συμβούλιο των Ελληνικών Αμυντικών Συστημάτων. Θέλουμε μετά από δύο-δυόμισι χρόνια να πάρουμε επιτέλους μία υπεύθυνη απάντηση, για λογαριασμό της τοπικής κοινωνίας και των ανθρώπων -έχετε πάρει και σχετική επιστολή του Μητροπολίτη Καρυστίας, μεταξύ των άλλων, του δημάρχου κι όχι μόνον- όσον αφορά το τι ακριβώς θα συμβεί εκεί. 
Ευχαριστώ πολύ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"145421"," Το λόγο έχει ο Υφυπουργός Εθνικής Άμυνας κ. Κωνσταντίνος Σπηλιόπουλος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145422"," Ευχαριστώ, κύριε Πρόεδρε. 
Κύριε συνάδελφε, συμμερίζομαι την αγωνία σας για τη λειτουργία του εργοστασίου της Κύμης, γιατί κι εγώ έχω την ίδια αγωνία γενικότερα για τον όμιλο των ΕΑΣ επειδή στην περιοχή μου είναι το άλλο εργοστάσιο του ομίλου, το μεγάλο εργοστάσιο της ΕΒΟ.
Θέλω να σας διαβεβαιώσω όμως εξαρχής ότι η βούληση κι η απόφαση της πολιτικής ηγεσίας του Υπουργείου είναι να στηρίξει με κάθε τρόπο την ελληνική αμυντική βιομηχανία. ΄Ο,τι είναι δυνατόν να κατασκευάζεται στην Ελλάδα και αφορά τον Ελληνικό Στρατό, τις Ένοπλες Δυνάμεις, θα κατασκευάζεται στην Ελλάδα, είτε κατά αποκλειστική παραγωγή είτε με συμπαραγωγή. Αυτή είναι η απόφασή μας κι αυτήν προωθούμε με κάθε τρόπο, γιατί ξέρουμε ότι υπάρχει και τεχνογνωσία και υποδομή και δυνατότητες στην ελληνική αμυντική βιομηχανία. 
Όμως θέλω να ξεκαθαρίσω και κάτι, για να είμαστε ειλικρινείς. Οι παραγγελίες που μπορούν να δοθούν στα Ελληνικά Αμυντικά Συστήματα, στην Ελληνική Αμυντική Βιομηχανία από τις ελληνικές Ένοπλες Δυνάμεις δεν φθάνουν για να είναι βιώσιμη αυτή η επιχείρηση. Δεν την καλύπτουν. Χρειάζεται η επιχείρηση αυτή, αλλά και άλλες, να αναπτύξουν την εξωστρέφεια, γιατί μόνο τότε μπορούν να είναι ανταγωνιστικές και βιώσιμες αυτές οι επιχειρήσεις και κυρίως τα ΕΑΣ, για τα οποία μιλούμε τώρα. Αυτό σημαίνει ότι πρέπει να υπάρξει ανασυγκρότηση, μείωση του κόστους, εξωστρέφεια και άλλος τρόπος λειτουργίας και άλλη λογική. Διότι εμείς είμαστε πεπεισμένοι και θέλουμε η ελληνική αμυντική βιομηχανία να είναι ισχυρή, να καλύπτει τις ανάγκες των Ενόπλων Δυνάμεων, αλλά να μην είναι μία επιχείρηση η οποία συνεχώς θα δανείζεται. Γιατί στο παρελθόν αυτό συνέβαινε. 
Δυστυχώς, κύριε συνάδελφε, από εδώ και πέρα δεν υπάρχει αυτή η δυνατότητα. Και γι’ αυτό πρέπει να λειτουργήσουν με άλλο τρόπο αυτές οι επιχειρήσεις και κυρίως τα ΕΑΣ.
Όσον αφορά τη συγκεκριμένη παραγγελία, η βούληση του Υπουργείου έχει εκδηλωθεί με πολλούς τρόπους. Από το 2009 η αρμόδια υπηρεσία είχε ζητήσει από την εταιρεία, τα Ελληνικά Αμυντικά Συστήματα, να καταθέσει πλήρη τεχνοοικονομική μελέτη για την προσφορά και προμήθεια εβδομήντα δύο χιλιάδων εκατόν πενήντα τεσσάρων τεμαχίων αντιβαλλιστικών κρανών για την κάλυψη των αναγκών του ΓΕΣ, του ΓΕΑ και του ΓΕΝ. 
Νωρίτερα η εταιρεία, τα Ελληνικά Αμυντικά Συστήματα, για λογαριασμό βεβαίως του εργοστασίου στη Κύμη -στην Κύμη θα γίνουν τα κράνη- και επειδή δεν μπορεί να κατασκευάσει 100% το προϊόν και με συμπαραγωγές -την ίδια κατεύθυνση έχουμε εμείς- είχε ζητήσει και είχε ξεκινήσει τη διαδικασία για να βρει αυτόν με τον οποίο θα συνεργαστεί, για να έχει ολόκληρη τη δυνατότητα να κατασκευάσει τα κράνη.
Εκεί όμως φαίνεται ότι μπλέκεται το θέμα. Στην αρχή βρήκε κάποιον εταίρο για να συνεργαστεί. Αυτός ο εταίρος αποδείχθηκε ότι είχε υποκλέψει ενδεχομένως –έτσι φαίνεται, γιατί η υπόθεση είναι στα δικαστήρια- την πατέντα από άλλη εταιρεία και έχει μπλέξει το ζήτημα εκεί.
Παρ’ όλα αυτά εμείς, το Υπουργείο το 2011 μετά από αρκετό καιρό -γιατί όλη αυτή η διαδικασία έχει καθυστερήσει εξαιτίας αυτών των δυσκολιών που σας ανέφερα και όχι της βούλησης του Υπουργείου το οποίο θέλει άμεσα να κατασκευάσει τα κράνη- ζήτησε ξανά, έδωσε ξανά προθεσμία και περιμένουμε να ολοκληρωθεί η διαδικασία.
Αλλά, δεν θέλω να αναφερθώ με λεπτομέρειες. Υπάρχει δικαστική εμπλοκή και προσωρινή απόφαση δικαστηρίου που διατάσσει να σταματήσει η διαδικασία και η κατακύρωση του διαγωνισμού που είχαν κηρύξει τα Ελληνικά Αμυντικά Συστήματα προκειμένου να βρουν το σύμμαχο, συνεργάτη τους. 
Εκεί βρισκόμαστε σήμερα. Εμείς σε κάθε περίπτωση θέλουμε να ολοκληρωθεί αυτή η διαδικασία, να μας δώσουν την προσφορά και να δώσουμε την παραγγελία ούτως ώστε να ξεκινήσει η διαδικασία παρασκευής των κρανών, γιατί και τα χρειαζόμαστε αλλά και ταυτόχρονα θα δώσουμε και μια σημαντική δουλειά, η οποία νομίζω ότι είναι της τάξεως των 12.440.000 ευρώ, για τη βιωσιμότητα του εργοστασίου της Κύμης. 
Σας ευχαριστώ.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145423"," Το λόγο έχει ο κ. Μαρκόπουλος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145424"," Κύριε Υπουργέ, με ικανοποιείτε όσον αφορά τη γνώση επειδή ακριβώς έχετε αντίστοιχο εργοστάσιο στο Αίγιο και ξέρω πράγματι ότι έχετε την ίδια αγωνία. Και εκεί παρόμοια προβλήματα υπάρχουν.
Οφείλω όμως να σας ομολογήσω ότι ως Βουλευτής του ελληνικού Κοινοβουλίου παρακολουθώ το Υπουργείο Εθνικής Άμυνας –και αυτό δεν είναι προσωπικό, διότι εσείς είστε τώρα, άλλος ήταν προηγουμένως στη θέση σας- και αυτή την ιστορία μιας παραγγελίας από το 2009 για εβδομήντα δύο χιλιάδες κράνη. Έχουμε φτάσει 2012 και εξακολουθεί να μου λέει ο αρμόδιος Υπουργός ότι είχαμε μια δικαστική απόφαση που αναστέλλει τη διαδικασία και ακόμα περιμένουμε τη νέα παραγγελία. Αν πάω να τα πω αυτά στους εργαζόμενους ή στους πολίτες της περιοχής, πολύ φοβάμαι ότι θα αντιμετωπίσω πολύ σοβαρές αντιδράσεις. 
Ακριβώς σε αυτή την αναποτελεσματικότητα έρχεται και κουμπώνει όλη η οριζόντια αντίδραση της κοινωνίας απέναντι στο σύνολο του πολιτικού συστήματος. Θα περίμενα να έχει αναλάβει ευθύνη το διοικητικό συμβούλιο των Ελληνικών Αμυντικών Συστημάτων ούτως ώστε να τελειώσει αυτή η συνεργασία και το Υπουργείο Εθνικής Άμυνάς να υποδείξει τρείς, τέσσερις εταιρείες που κατασκευάζουν εκείνο το κομμάτι του κράνους το οποίο δεν μπορεί να κάνει η «Ηλεκτρομηχανική» της Κύμης, για να προχωρήσει η διαδικασία.
Επίσης, περίμενα από εσάς να μου πείτε ότι έχετε κάνει κάτι ως Υπουργείο –δεν είναι προσωπικό- για να βοηθήσετε, εφόσον πράγματι θέλετε και το δέχομαι απολύτως, όλη αυτή την ιστορία. Εύχομαι στη δευτερολογία να έχετε να μου πείτε κάτι συγκεκριμένο. Πολύ φοβάμαι ότι αυτή η κυλιόμενη διαδικασία οδηγεί σε οριστική απαξίωση. 
Σας λέω και πάλι ότι είναι πρόκληση για το ελληνικό κράτος και τη δημοσιονομική προσπάθεια που όλοι κάνουμε είτε είμαστε πολίτες είτε πολιτικοί, να υπάρχουν καμμιά εκατοστή ακόμα εργαζόμενοι οι οποίοι πληρώνονται και κάθονται στην κυριολεξία σε ένα εργοστάσιο, το οποίο είναι ικανότατο να παράγει πράγματα. 
Τέλος, θα ήθελα να μου διευκρινίσετε αν αυτή η διαδικασία θα γίνει μέσω διαγωνισμού, διότι το να λέει το Υπουργείο και να δεσμεύεται για τις καλές προθέσεις του ότι θα δώσει αυτή τη δουλειά, ενώ είναι γνωστό ότι είναι διαγωνισμός -δεν μπορεί να την δώσει κατ’ ανάθεσιν- αυτό είναι σε απόλυτη αντιπαράθεση και εναντίωση με την ευρωπαϊκή νομοθεσία και για τους διαγωνισμούς, αλλά και για τα συστήματα άμυνας.
Θέλω να μας εξηγήσετε, επειδή ακούω θετικά αυτήν την κουβέντα σας ότι θέλετε να πάει καλά, πώς θα γίνει αυτό. Δηλαδή, πώς το Υπουργείο δεσμεύεται ότι η δουλειά θα πάει εκεί; Και επιζητώ και πάλι την αρωγή του Υπουργείου προς την αντίστοιχη υπηρεσία των Ελληνικών Αμυντικών Συστημάτων και της «Ηλεκτρομηχανικής» στο να βρεθεί ο εταίρος.
Τέλος, επειδή μιλήσατε για συμπαραγωγή, θα ήθελα να σας πω –αν μου το επιτρέπετε- ότι το κομβικό σημείο για να μπορέσει η «Ηλεκτρομηχανική» της Κύμης είναι να έχει αυτόνομο δικό της γραφείο συμμετοχής σε διαγωνισμούς. Μέχρι τώρα δεν είχε αυτό το δικαίωμα. Το έχουμε πει πάρα πολλές φορές. Έχει τους κατάλληλους ανθρώπους με τους οποίους μπορεί να συμμετέχει, αλλά δεν μπορεί να συμμετέχει σε διεθνείς διαγωνισμούς παραγγελίας προϊόντων που μπορεί να παράγει –ρουχισμός, κράνη, αλεξίσφαιρα και θεωρείται μια από τις καλύτερες στη Μεσόγειο- γιατί ακριβώς πρέπει να περνούν πάντα από το κεντρικό διοικητικό συμβούλιο των Ελληνικών Αμυντικών Συστημάτων.
Το λέω αυτό για το μελλοντικό χρόνο. Δείτε το, σας παρακαλώ πάρα πολύ και αυτό. Έχουμε να κερδίσουμε όλοι μας από αυτήν τη δουλειά.
Ευχαριστώ πολύ.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"145425"," Παρακαλώ, κύριε Υφυπουργέ, έχετε το λόγο για τη δευτερολογία σας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145426"," Κύριε συνάδελφε, δεν έχει καμμία δικαστική εμπλοκή το Υπουργείο σε σχέση με την ανάδειξη του συνεταίρου, τον οποίο προσπαθεί να βρει η εταιρεία Ελληνικά Αμυντικά Συστήματα. Αυτό είναι δική της δουλειά. Εάν δεν ήθελε το Υπουργείο να ενισχύσει και να στηρίξει τα ΕΑΣ, την ελληνική αμυντική βιομηχανία, θα είχε κάνει ένα διαγωνισμό και θα είχε τελειώσει το ζήτημα και, ενδεχομένως, θα είχε έρθει και κάποιος προμηθευτής και από το εξωτερικό για να προμηθεύσει, ενδεχομένως, με καλύτερες τιμές και άμεσα τα κράνη και να μην περιμένουμε εδώ και τρία-τέσσερα χρόνια να εξελιχθούν αυτές οι διαδικασίες. 
Ξέρετε ότι στις διοικήσεις των εργοστασίων αυτών συμμετέχουν και εργαζόμενοι και πολλές φορές και τα συνδικάτα με τις αντιδράσεις τους -το λέω με λύπη- έχουν συμβάλλει ώστε να υπάρξουν καθυστερήσεις. 
Το γνωρίζετε, κύριε συνάδελφε. Το λέω με λύπη πραγματικά.
Είπα προηγουμένως –και νομίζω ότι αυτό πρέπει να το συγκρατήσουμε- ότι αν θέλουμε αυτές οι επιχειρήσεις να προχωρήσουν, να λειτουργήσουν στο μέλλον, να παράσχουν αυτό το σημαντικό εθνικό έργο για την παραγωγή προϊόντων για τον Ελληνικό Στρατό και τις Ελληνικές Ένοπλες Δυνάμεις και να στηρίξουν και την τοπική οικονομία και να στηρίξουν και την απασχόληση, θα πρέπει να λειτουργήσουν με άλλα χαρακτηριστικά και όχι όπως στο παρελθόν. Δανεικά πλέον δεν υπάρχουν. Χρωστάει 1.300.000.000 η επιχείρηση αυτή, τα ΕΑΣ, τα Ελληνικά Αμυντικά Συστήματα.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145427"," Εάν έχει δουλειά, θα τα εξοφλήσει.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"145428"," Γιατί δεν τα ξόφλησε τόσα χρόνια; Συνεχώς δανειζόταν. Δανεικά πλέον δεν υπάρχουν.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145429"," Αφού δεν είχε δουλειά.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"145430"," Οι δουλειές που θα πάρει από τον Ελληνικό Στρατό, ακόμη και όλες –και η βούληση είναι όλες όσες μπορούν να έλθουν στα Ελληνικά Αμυντικά Συστήματα θα ανατεθούν εκεί- δεν φτάνουν αν δεν ανασυγκροτηθεί η επιχείρηση, να λειτουργήσει υγιώς και κυρίως να δει και την εξωστρέφεια.
Θέλω, λοιπόν, να σας διαβεβαιώσω ότι η βούληση του Υπουργείου είναι, έστω και με την καθυστέρηση, που επαναλαμβάνω ότι είναι εις βάρος της επιχειρησιακής ετοιμότητας των Ενόπλων Δυνάμεων, να περιμένουμε να ολοκληρωθεί αυτή η διαδικασία από τα ΕΑΣ, προκειμένου να ξεκινήσει η παραγωγή των κρανών.
Θέλω να σας πω και κάτι άλλο όσον αφορά το νομικό καθεστώς που θέσατε. Πράγματι, είναι ένα πολύ λεπτό ζήτημα. Θέλω, όμως, να σας διαβεβαιώσω ότι τηρούμε απαρέγκλιτα και τον καινούργιο νόμο, το ν. 2978∕2011, αλλά και τις οδηγίες της Ευρωπαϊκής Ένωσης, γιατί έχουμε και πικρή εμπειρία στο παρελθόν, καθώς υπήρξαν διαγωνισμοί, οι οποίοι ακυρώθηκαν στη συνέχεια. Προσπάθησαν και άλλοι στο παρελθόν να βοηθήσουν ελληνικές επιχειρήσεις, αλλά αυτό ήταν κάτι έξω από τις διαδικασίες που προβλέπει η Ευρωπαϊκή Ένωση και τους κανονισμούς, τους οποίους έχει εκδώσει και γι’ αυτό υπήρξαν προβλήματα.
Εδώ, λοιπόν, εφαρμόζουμε το νόμο απολύτως και πιστεύουμε ότι δεν θα υπάρξει καμμία τέτοια εμπλοκή, εμπλοκή σας είπα που υφίσταται και πρέπει να λυθεί με τον καλύτερο τρόπο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Θα μου δώσετε μισό λεπτό, όμως, κύριε Πρόεδρε, να πω και κάτι ακόμα για το ενδιαφέρον μας.
Πρόσφατα κάναμε αύξηση του μετοχικού κεφαλαίου 21 εκατομμύρια με τη βοήθεια του Υπουργείου Οικονομικών. Αν δεν γινόταν αυτό, θα περνούσε μία πολύ κρίσιμη περίοδο η εταιρεία Ελληνικά Αμυντικά Συστήματα και οι εργαζόμενοι και οι εργαζόμενοι της Κύμης και του Αιγίου και των άλλων εργοστασίων. Αυτό, όμως, δεν λύνει το πρόβλημα.
Πρέπει να προχωρήσουμε σε σημαντικές παραγγελίες. Πράγματι, σχεδιάζει σημαντικές παραγγελίες ο ελληνικός στρατός. Ήδη έχουμε ξεκινήσει, έχουν δοθεί οι σχετικές εντολές από τον Υπουργό και προχωρούμε προς αυτήν την κατεύθυνση. Ταυτόχρονα, ετοιμάζουμε κάποιες παραγγελίες που από το παρελθόν είχαν μείνει στο περιθώριο, όπως για παράδειγμα η παραγγελία είκοσι χιλιάδων στολών, που αφορά ενδεχομένως το εργοστάσιο της Κύμης. Ενεργοποιήθηκε αυτή η παραγγελία. Συγκεκριμένα, έχουμε από το Υπουργείο Οικονομικών έγκριση για το αίτημα ανάληψης υποχρέωσης εις βάρος των πιστώσεων του προϋπολογισμού του ΓΕΣ. Νομίζω ότι μπορούμε να ενεργοποιήσουμε και αυτήν την παραγγελία.
Πάντως, με κάθε τρόπο, κύριε συνάδελφε, ενισχύουμε -και ο στόχος μας είναι να ενισχύσουμε- την ελληνική αμυντική βιομηχανία, γιατί τη χρειάζεται η χώρα μας, τη χρειάζονται οι Ένοπλες Δυνάμεις και η τοπική κοινωνία η οποία απολαμβάνει τα οφέλη και βεβαίως, τη χρειαζόμαστε για τη στήριξη της απασχόλησης, που είναι μείζον κοινωνικό ζήτημα σήμερα στη χώρα μας. 
Ευχαριστώ πολύ.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"145431"," Και εμείς ευχαριστούμε. 
Κυρίες και κύριοι συνάδελφοι, ο παριστάμενος Βουλευτής Πιερίας κ. Αθανάσιος Παπαγεωργίου θα είναι ιδιαίτερα χαρούμενος για αυτό που θα ανακοινώσω. 
Όλοι με μεγάλη μας χαρά υποδεχόμαστε και καλωσορίζουμε τριάντα οκτώ μαθητές και μαθήτριες και πέντε εκπαιδευτικούς από το 3ο Δημοτικό Σχολείο Κατερίνης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145432"," Κύριε Πρόεδρε, να πείτε ότι παρίσταται ο διαπρεπής συνάδελφος κ. Παπαγεωργίου.","ΑΝΑΣΤΑΣΙΟΣ ΝΕΡΑΝΤΖΗΣ",359
"145433"," Το ανακοίνωσα, κύριε Νεράντζη. Είπα μάλιστα ότι θα είναι ιδιαίτερα χαρούμενος για αυτό που θα ανακοινώσω. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145434"," Εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 26/24-2-2012 επερώτηση των Βουλευτών της Νέας Δημοκρατίας κ.κ. Γρηγορίου Αποστολάκου, Προκόπη Παυλόπουλου, Ευάγγελου Μεϊμαράκη, Αναστασίου Νεράντζη, Μιχαήλ Χαλκίδη και Αθανασίου Μπούρα προς τον Υπουργό Εσωτερικών, σχετικά με τη λειτουργία του Δήμου Αθηναίων. 
Με επιστολή του προς τον Πρόεδρο της Βουλής κ. Φίλιππο Πετσάλνικο ο κ. Κωνσταντίνος Τασούλας, Γενικός Γραμματέας της Κοινοβουλευτικής Ομάδας της Νέας Δημοκρατίας, ενημερώνει ότι ορίζεται ως Κοινοβουλευτικός Εκπρόσωπος ο Βουλευτής Νομού Λακωνίας κ. Γρηγόριος Αποστολάκος. 
Επίσης, ο Γραμματέας της Κοινοβουλευτικής Ομάδας του ΛΑΟΣ κ. Ηλίας Πολατίδης ενημερώνει με παρόμοια επιστολή του ότι ορίζεται ως Κοινοβουλευτικός Εκπρόσωπος ο κ. Αθανάσιος Πλεύρης. 
Τέλος, ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας ενημερώνει με παρόμοια επιστολή του ότι ορίζει ως Κοινοβουλευτικό Εκπρόσωπο τον Βουλευτή κ. Βασίλειο Μουλόπουλο. 
Το λόγο έχει ο πρώτος επερωτών Βουλευτής κ. Προκόπης Παυλόπουλος, Βουλευτής Α΄ Αθηνών της Νέας Δημοκρατίας. 
Ορίστε, κύριε Παυλόπουλε, έχετε το λόγο για δέκα λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145435"," Δώστε μου λίγο χρόνο παραπάνω, κύριε Πρόεδρε, για να μην χρησιμοποιήσουμε τις δευτερολογίες. Άλλωστε, δεν υπάρχει μείζον ζήτημα, νομίζω. Συγχωρέστε μας, θα διευρύνουμε λίγο τη χρονική διάρκεια. 
Κυρία Υπουργέ, κύριοι συνάδελφοι, είμαι υποχρεωμένος, μολονότι το ζήτημα της επερώτησης αφορά την προβληματική λειτουργία του Δήμου Αθηναίων και επειδή ο λόγος της Βουλής είναι πάντα επίκαιρος, να ξεκινήσω από ένα άλλο ζήτημα, σχετικά με τη συζήτηση που διημείφθη πριν από λίγο. Μιλώ για την παρουσία του Αντιπροέδρου της Κυβέρνησης και Υπουργού Οικονομικών κ. Βενιζέλου και τον τρόπο με τον οποίο μας ανήγγειλε το τι συνέβη σχετικά με την έκβαση του PSI. 
Το κάνω αυτό γιατί τούτη την πραγματικά κρίσιμη στιγμή για τον τόπο, για το λαό μας, επέλεξε ο κ. Βενιζέλος να μιλήσει στη Βουλή των Ελλήνων –και εκτός Κανονισμού μάλιστα- όχι τόσο ως Αντιπρόεδρος και Υπουργός Οικονομικών μίας Κυβέρνησης η οποία στηρίζεται από τη Νέα Δημοκρατία, αλλά ως υποψήφιος Αρχηγός του ΠΑΣΟΚ. Και επέλεξε, επίσης, να ομιλήσει με το γνωστό ύφος του ΠΑΣΟΚ, το οποίο δεν διδάσκεται ποτέ από τα λάθη του. Μιλάμε για εκείνο το αλαζονικό ύφος, το οποίο θέλει όλα να οφείλονται στο ΠΑΣΟΚ, όλα να ξεκινάνε από το ΠΑΣΟΚ και όλα να τελειώνουν με το ΠΑΣΟΚ. Ποτέ δεν εννοεί να ζητήσει μία «συγγνώμη» από τον ελληνικό λαό για το κατάντημα, στο οποίο έχει φθάσει αυτή τη στιγμή η χώρα.
Ας βάλουμε, λοιπόν, τα πράγματα στις σωστές τους διαστάσεις, σχετικά με το PSI. Πράγματι, είναι πολύ σημαντική η εξέλιξη του PSI, ιδιαίτερα ικανοποιητική. Μόνο που πρέπει να τονίσουμε ότι δεν δικαιούται ο κ. Βενιζέλος να έρχεται εδώ και να μας λέει, περίπου, ότι όλα τέλειωσαν σχετικά με το δημόσιο χρέος.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Κύριοι συνάδελφοι, η αλήθεια είναι πολύ διαφορετική. Με την ψήφο που δόθηκε πριν από μερικές εβδομάδες στη Βουλή σχετικά με το δεύτερο μνημόνιο και που έβαλε πλάτη η Νέα Δημοκρατία, αποφύγαμε την καταστροφή της άτακτης χρεοκοπίας. Με την έκβαση του PSI, έχουμε την ελπίδα ότι το χρέος μπορεί να γίνει διαχειρίσιμο. Όμως, έχουμε ελπίδα, καμμία βεβαιότητα! Και έχουμε ελπίδα ότι αυτό μπορεί να συμβεί με μία άλλη κυβέρνηση, με μία άλλη πολιτική! 
Όμως, θα πρέπει ο κ. Βενιζέλος να πει στον ελληνικό λαό την αλήθεια και ως προς το εξής: Άραγε, κύριοι συνάδελφοι, εδώ που φθάσαμε, δεν είναι γνωστό ότι το «κούρεμα» πριν από καιρό το αποκηρύσσαμε όλοι –και πρωτίστως η Κυβέρνηση Παπανδρέου- μετά βδελυγμίας; Θυμάται ο κ. Βενιζέλος ότι τον Ιούνιο του 2011, ο προκάτοχός του κ. Παπακωνσταντίνου έλεγε ότι είναι αδιανόητο να πάμε σε «κούρεμα», δηλαδή σε αναδιάρθρωση χρέους, γιατί αυτό θα ήταν καταστροφή;
Αφού, λοιπόν, μας οδήγησε εδώ η Κυβέρνηση Παπανδρέου, αφού φθάσαμε στο μη παρέκει, στο χείλος της άτακτης χρεωκοπίας, φθάνουμε και στο PSI που κάποτε ήταν απευκταίο και, απλώς, μέσω αυτού απλώς ελπίζουμε –το τονίζω- να καταστεί το χρέος βιώσιμο, διαχειρίσιμο.
Αυτή είναι η πραγματικότητα. Οποιαδήποτε άλλη ωραιοποίηση βαίνει προς την ίδια κατεύθυνση του κ. Βενιζέλου, ο οποίος από αυτό το Βήμα μας έχει σώσει τρεις και τέσσερις φορές, είχε έρθει τον Ιούλιο του περασμένου χρόνου και μας έλεγε ότι μπήκε πάτος στο βαρέλι και, βεβαίως, έρχεται και μας εμφανίζει ως δήθεν επιτυχία αυτό το οποίο συνέβη, με τόσες θυσίες για τον ελληνικό λαό. Υιοθετεί την ίδια τακτική που ο λαός μας εκφράζει με το μύθο του Χότζα και του Κατή. Θυμίζω τι συνέβη μ’ αυτό το μύθο. Αφού ο Χότζας παραπονέθηκε ότι δεν χωρούσε η οικογένειά του στο σπίτι του, ο Κατής φρόντισε να του βάλει κάμποσα άτομα ακόμα, ώστε όταν τα έβγαλε από το σπίτι, αισθανόταν και ευτυχής γιατί ήταν και άνετος!
Μ’ αυτές τις λογικές, κύριοι συνάδελφοι, δεν πάμε πουθενά. Αν δεν βάλουμε τα πράγματα στη σωστή τους διάσταση, αυτός ο τόπος θα υφίσταται πάντοτε την τακτική του ΠΑΣΟΚ. 
Θα αναφερθώ, μάλιστα και στο άλλο θέμα, το οποίο δείχνει το ολίσθημα του κ. Βενιζέλου. Κύριοι συνάδελφοι, ο κ. Βενιζέλος και τούτη τη στιγμή ακόμη βρήκε να επιτεθεί στον κ. Σαμαρά. Ξέχασε, φαίνεται, ότι αν είχαμε αυτό το όποιο επιτυχές αποτέλεσμα, συνέβη γιατί αυτή η παράταξη, η Νέα Δημοκρατία, που δεν φταίει σε τίποτα για το ότι φθάσαμε μέχρι εδώ, με μεγάλο κόστος για εκείνη –το οποίο είμαι βέβαιος ότι θα το εκτιμήσει ο ελληνικός λαός στις εκλογές- έβαλε πλάτη, για να ψηφιστεί το μνημόνιο. Έβαλε πλάτη μετά τις εξηγήσεις του κ. Σαμαρά ότι το μνημόνιο 2, σε σχέση με το μνημόνιο 1, ακριβώς σ’ αυτό το σημαντικό διαφέρει: Γιατί υπήρχε η δυνατότητα του PSI. Όμως, έβαλε πλάτη η Νέα Δημοκρατία!
Το κόστος γι’ αυτήν το ξέρετε. Όμως, να έρχεται ο κ. Βενιζέλος και να μην αναγνωρίζει αυτή τη στάση της Νέας Δημοκρατίας, την υπεύθυνη στάση, όταν μάλιστα από την πλευρά του ΠΑΣΟΚ, κύριε Κοινοβουλευτικέ Εκπρόσωπε του ΠΑΣΟΚ, κορυφαίοι Υπουργοί του κ. Παπανδρέου, απολύτως υπεύθυνοι και για το πώς φθάσαμε στο μνημόνιο 1 και για την πορεία του μνημονίου στη συνέχεια, έρχονται τώρα και σηκώνουν το μπαϊράκι της επανάστασης ενός αντιμνημονιακού αγώνα, πάει πολύ.
Αντί να απευθύνεται σε αυτούς και να λέει τουλάχιστον στον κ. Σαμαρά και στη Νέα Δημοκρατία ένα «ευχαριστώ» γιατί συμπλέουμε για έναν κοινό εθνικό σκοπό, βρήκε να τα πάρει όλα πάνω του, να μιλήσει για ιστορική στιγμή ακόμα και για εκείνον! Από εκεί και πέρα, όλοι οι άλλοι δεν έκαναν τίποτα. Η κλασσική τακτική του ΠΑΣΟΚ.
Ποιος τα λέει αυτά; Το ΠΑΣΟΚ το οποίο, όταν ο Κώστας ο Καραμανλής από το Μάρτιο του 2009 εκλιπαρούσε για συναίνεση στα μεγάλα προβλήματα, ήταν η δύναμη της αντίδρασης, η δύναμη εκείνη η οποία κατέβαινε στους δρόμους και τορπίλιζε κάθε προσπάθεια περιορισμού του ελλείμματος και του χρέους. Και αφού μας έφερε μέχρι εδώ, αφού οδήγησε τον τόπο στην καταστροφή, την ώρα που η Νέα Δημοκρατία αγόγγυστα βάζει πλάτη, βρίσκεται ο κ. Βενιζέλος να θριαμβολογεί για το ΠΑΣΟΚ και για τον εαυτό του. Πραγματικό κατάντημα. 
Δεν πάει πουθενά έτσι ο τόπος και δεν είναι δυνατόν να μιλάμε για συναίνεση με αυτούς τους όρους. Είτε θέλει, λοιπόν, είτε όχι ο κ. Βενιζέλος, ο κ. Παπανδρέου ή το ΠΑΣΟΚ θα το καταλάβουν.
Φτάσαμε στην καταστροφή με δική τους ευθύνη. Αποφεύχθηκε προς το παρόν η καταστροφή, γιατί έβαλαν πλάτη ορισμένες πολιτικές δυνάμεις και ιδίως η Νέα Δημοκρατία. Και τώρα μπορούμε να αλλάξουμε πολιτική και να ελπίζουμε ότι οι τεράστιες θυσίες του ελληνικού λαού δεν θα πάνε χαμένες. 
Και δεν βρήκε επίσης να πει κάτι άλλο, ένα «ευχαριστώ» στον ελληνικό λαό, γιατί υφίσταται αυτά που υφίσταται από την πολιτική του ΠΑΣΟΚ, για όλες αυτές τις θυσίες, τη διάλυση του κοινωνικού κράτους, τη διάρρηξη του κοινωνικού ιστού. Είμαστε στα πρόθυρα και της πτώχευσης και της κοινωνικής έκρηξης και βρήκε σήμερα να μιλάει για ιστορικές στιγμές.","ΠΡΟΚΟΠΗΣ ΠΑΥΛΟΠΟΥΛΟΣ",424
"145436"," Κύριε Παυλόπουλε, για την επερώτηση θα πείτε κάτι;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145437"," Θα με συγχωρέσετε, κύριε Πρόεδρε, θα πω αυτά που θέλω. Λογοκρισία δεν υπάρχει σε αυτό το Βήμα. Και εν πάση περιπτώσει…","ΠΡΟΚΟΠΗΣ ΠΑΥΛΟΠΟΥΛΟΣ",424
"145438"," Ναι, αλλά όταν υποδεικνύετε εδώ για…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145439"," Σας παρακαλώ πάρα πολύ, θα πω για την επερώτηση, γι’ αυτό ζήτησα ορισμένα πράγματα.","ΠΡΟΚΟΠΗΣ ΠΑΥΛΟΠΟΥΛΟΣ",424
"145440"," Να τηρείτε τον Κανονισμό, σας παρακαλώ. Είστε παλιός και οφείλετε να τηρείτε τον Κανονισμό.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145441"," Άλλωστε, ο κ. Βενιζέλος πριν από λίγο πήρε το λόγο εκτός Κανονισμού και δεν υπήρχε όριο χρόνου για τον κ. Βενιζέλο.","ΠΡΟΚΟΠΗΣ ΠΑΥΛΟΠΟΥΛΟΣ",424
"145442"," Δεν κρίνεται εδώ ο κ. Βενιζέλος. Εσείς θα έχετε το λόγο…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145443"," Με συγχωρείτε πάρα πολύ, να τα λέγατε στον κ. Βενιζέλο όταν ήταν σ’ αυτό το Βήμα, όχι σε μένα.","ΠΡΟΚΟΠΗΣ ΠΑΥΛΟΠΟΥΛΟΣ",424
"145444"," Μιλήστε για την επερώτηση, σας παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145445"," Σας παρακαλώ πολύ, θα πω αυτά που θέλω. Δεν δέχομαι λογοκρισία, ιδιαίτερα αυτές τις κρίσιμες στιγμές.","ΠΡΟΚΟΠΗΣ ΠΑΥΛΟΠΟΥΛΟΣ",424
"145446"," Δεν είναι λογοκρισία, είναι ευθύνη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145447"," Σας παρακαλώ, εμείς ξέρουμε να αναλαμβάνουμε τις ευθύνες μου και απέναντι στο Κοινοβούλιο και απέναντι στον ελληνικό λαό. Άλλοι δεν τις ξέρουν εδώ μέσα.
Επανέρχομαι. Επιτέλους, δεν είπε ένα «συγγνώμη» στον ελληνικό λαό, ο οποίος υφίσταται όλες αυτές τις συνέπειες και ένα «συγγνώμη» σε μια ιδιαίτερη τάξη. Άκουσα τους διαξιφισμούς του με τον κ. Τσίπρα. Εγώ δεν θα ανακατευτώ στο τι συμβαίνει με τις τράπεζες. 
Αλλά το ερώτημα είναι το εξής: Είχε τεθεί, όταν συζητάγαμε το PSI, ένα μείζον ζήτημα. Τουλάχιστον για τους ιδιώτες ομολογιούχους, αυτούς που εμπιστεύτηκαν το ελληνικό κράτος, που δεν τζογάρανε, αυτοί που τη σύνταξή τους, το εφάπαξ τους, το υστέρημά τους, την αποταμίευσή τους, την εμπιστεύτηκαν στο ελληνικό κράτος με ομόλογα ως φυσικά πρόσωπα. Είχαμε πει εδώ ότι γι’ αυτούς θα αγωνιστούμε, επιτέλους κάτι να γίνει. 
Μας είπε τίποτα γι’ αυτούς; Ούτε ένα «συγγνώμη». Όλα δικά του. Για την καταστροφή του τόπου, πουθενά. Για το γεγονός ότι φτάσαμε στο PSI που ήταν μια λύση καταστροφική, αλλά λύση ανάγκης, καμμία σκέψη. Για το ποιος συνέβαλε για να μην καταστραφεί η Ελλάδα, τίποτα. Ένα «συγγνώμη» στον ελληνικό λαό και ιδίως στους ιδιώτες ομολογιούχους, τίποτα. Κατά τ’ άλλα ήταν ιστορική μέρα για τον κ. Βενιζέλο!
Δεν κρίνεται, κυρίες και κύριοι συνάδελφοι, έτσι η ιστορία. Όταν οι πολιτικοί κρίνουν με αυτούς τους όρους την ιστορία, να ξέρουν ότι η ιστορία θα τους κατατάξει εκεί που τους αρμόζει.
Όσον αφορά την επερώτηση, υπάρχει ένα τεράστιο ζήτημα σήμερα και το ξέρετε γενικά με την τοπική αυτοδιοίκηση. Ο περίφημος «Καλλικράτης» –τα είχαμε πει εδώ- διέλυσε την τοπική αυτοδιοίκηση. Καταρρέει οικονομικά η τοπική αυτοδιοίκηση πρώτου και δεύτερου βαθμού. Εκεί που πήγε να μπει σε μία τάξη με το «Θησέα», με τη νομαρχιακή αυτοδιοίκηση και τους πόρους της, ήρθε και χτίστηκε πάνω σε πήλινα πόδια, σε κινούμενη άμμο ο «Καλλικράτης». 
Τα αποτελέσματα τα βλέπετε: Δήμοι οι οποίοι δεν μπορούν να κάνουν στοιχειωδώς τη δουλειά τους, περιφέρειες που δεν μπορούν να συμβάλουν σε τίποτα στην αποστολή τους. Όχι με δική τους ευθύνη, αλλά με ευθύνη εκείνων οι οποίοι νομίζουν ότι κάνουν μεταρρυθμίσεις με το να ψηφίζουν νόμους και μάλιστα, νόμους ανεφάρμοστους. Τα αποτελέσματα στο Δήμο Αθηναίων, τον πρώτο δήμο της χώρας, τα βλέπετε. Είναι ένας δήμος ο οποίος πέρα από τα τεράστια προβλήματα που έχει, αντιμετωπίζει και τεράστια προβλήματα κακοδιοίκησης. Το χαρακτηριστικό παράδειγμα που φέρνουμε είναι ορατό.
Τι συνέβη εδώ; Αποφασίστηκε ότι τα τρία νομικά πρόσωπα δημοσίου δικαίου που είχε ο Δήμος Αθηναίων –ο Οργανισμός Νεολαίας και Άθλησης, ο Πολιτιστικός Οργανισμός και τα Μουσικά Σύνολα - θα γίνουν ένα νομικό πρόσωπο δημοσίου δικαίου. 
Παίρνει απόφαση το δημοτικό συμβούλιο και υπονοεί ότι αυτή η συνένωση σε ένα ενιαίο νομικό πρόσωπο, τον Οργανισμό Πολιτισμού, Αθλητισμού και Νεολαίας του Δήμου Αθηναίων, γίνεται με βάση το ν.3852/2011. Υπήρχε και άλλη διάταξη του ν. 3463/2006 στην οποία θα μπορούσε να στηριχθεί. Όμως στηρίζεται στην πρώτη. Η διαφορά είναι πολύ μεγάλη σχετικά με την τύχη του προσωπικού. 
Η απόφαση αυτή είχε προφανή προβλήματα νομιμότητας. Όταν πήγε στο Γενικό Γραμματέα της Αποκεντρωμένης Διοίκησης Αττικής τότε δημοσιεύεται η απόφαση της έγκρισης και εκεί μπαίνουν και οι δύο διατάξεις. Και οι διατάξεις του ν.3852/2011 και οι διατάξεις του ν.3463/2006! 
Τι ισχύει από τα δύο, κανείς δεν ξέρει. Ποια είναι η τύχη των εργαζομένων από εδώ και πέρα, κανείς δεν γνωρίζει. Και πέραν τούτου, η απόφαση αυτή προβλέπει ότι το διοικητικό συμβούλιο έχει συγκεκριμένη σύνθεση και μεταξύ άλλων μετέχουν και τέσσερις δημοτικοί σύμβουλοι με τους τέσσερις αναπληρωτές τους. 
Σήμερα στο διοικητικό συμβούλιο μετέχουν τρεις μόνο δημοτικοί σύμβουλοι, αντί για τέσσερις και ένας αναπληρωτής. Υπάρχει τεράστιο πρόβλημα σε ό,τι αφορά τη συγκρότηση και τη σύνθεση ιδίως του διοικητικού συμβουλίου αυτού του οργανισμού. Και σαν να μη φτάνει αυτό, η επικεφαλής που τέθηκε, η κ. Ψαράκη, αναθέτει αυθαιρέτως καθήκοντα σε διευθυντές! 
Έτσι λειτουργεί αυτή την ώρα ο οργανισμός με αίτηση ακυρώσεως που έχει υποβληθεί στο Συμβούλιο της Επικρατείας για όλη την παρανομία η οποία συντελείται. Δηλαδή όλα αυτά τα πολύ μεγάλης σημασίας για την Αθήνα νομικά πρόσωπα, ενώνονται σε ένα, το οποίο λειτουργεί κυριολεκτικά στον αέρα. 
Μετά απ’ όλα αυτά μιλάμε για διαφάνεια, μιλάμε για νομιμότητα, μιλάμε για πραγματική αυτοδιοίκηση και αποκέντρωση στον κορυφαίο δήμο της Χώρας; Αυτά τα παραδείγματα δίνει ο Δήμος Αθηναίων με Δήμαρχο τον πάλαι ποτέ διαλάμψαντα Συνήγορο του Πολίτη κ. Καμίνη και επίκουρο καθηγητή του Συνταγματικού Δικαίου, ο οποίος όφειλε να γνωρίζει κάτι περισσότερο από νομικά σχετικά με τον τρόπο που λειτουργεί αυτού του είδους ο οργανισμός σήμερα.
Αυτό είναι ένα χαρακτηριστικό παράδειγμα περιθωριοποίησης κάθε έννοιας νομιμότητας, αλλά και κάθε έννοιας αυτοδιοίκησης. Αυτά είναι τα χάλια και τα καταντήματα στα οποία μας οδήγησε η πολιτική του ΠΑΣΟΚ. Αυτά πληρώνουμε τώρα. Μαζί με το PSI και όλα όσα έγιναν, μαζεύουμε τα μπάζα –και θα μαζέψουμε ακόμη περισσότερα δυστυχώς μέχρι να γίνουν οι εκλογές- μιας καταστροφικής πολιτικής, για την οποία –το τονίζω- δεν υπάρχει ίχνος αυτογνωσίας και πολύ περισσότερο σταγόνα συγγνώμης. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"145448"," Θέλω εκ μέρους του Προεδρείου να δηλώσω ότι τέτοιες ανακοινώσεις σαν αυτή του κ. Βενιζέλου σήμερα, του Αντιπροέδρου της Κυβέρνησης και Υπουργού Οικονομικών, είναι υποχρέωση και καθήκον να γίνονται στο Κοινοβούλιο. Και νομίζω ότι ο κ. Βενιζέλος ζήτησε την άδεια του Προεδρείου και το Προεδρείο έκρινε ότι είναι υποχρέωσή του να το ανακοινώσει εδώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145449"," Και εγώ την άδεια ζήτησα…","ΠΡΟΚΟΠΗΣ ΠΑΥΛΟΠΟΥΛΟΣ",424
"145450"," Παρακαλώ. Το ανέφερα επειδή είπατε ότι δεν έπρεπε. Και νομίζω ότι δεν έπρεπε εσείς τουλάχιστον να το λέτε αυτό. Είναι αναβάθμιση για το Κοινοβούλιο να ανακοινώνονται αυτά τα πράγματα πρώτα εδώ και μετά οπουδήποτε αλλού.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145451"," Αναβάθμιση είναι να απαντά στο διάλογο…","ΠΡΟΚΟΠΗΣ ΠΑΥΛΟΠΟΥΛΟΣ",424
"145452"," Είναι αναβάθμιση της λειτουργίας του Κοινοβουλίου.
Το λόγο έχει ο κ. Αναστάσιος Νεράντζης, Βουλευτής Β΄ Πειραιώς της Νέας Δημοκρατίας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145453"," Για να μη μένουν αναπάντητα κάποια πράγματα -οι καιροί είναι πονηροί- ουδείς αντέλεξε στην ομιλία Βενιζέλου και στο δικαίωμά του. Ο κ. Παυλόπουλος –αν τον ερμηνεύω καλά- τουλάχιστον διεξεδίκησε και άσκησε το δικαίωμά του να απαντήσει σ’ αυτόν κατά τον ίδιο τρόπο και κατά την ίδια αναλογία και νομίζω ότι είχε δίκιο.
Είναι μακρά από τους επερωτώντες η πρόθεση να ασκήσουμε αντιπολίτευση στην Κυβέρνηση με αυτήν την επερώτηση. Υπήρχαν άλλα, θα έλεγα, πιο προνομιούχα εδάφη επί των οποίων θα μπορούσε κανείς να ασκήσει αντιπολίτευση εάν, πράγματι, το επιθυμούσε. 
Πρόθεσή μας δεν είναι επίσης ούτε να αντιπολιτευθούμε την παρούσα Δημοτική Αρχή του Δήμου Αθηναίων. Προς τι άλλωστε; Ένας απλός περίπατος θα καταδείξει τα χάλια στα οποία βρίσκεται η Αθήνα, από το θέμα της ασφάλειας μέχρι το θέμα των σκουπιδιών, της καθαριότητας. Όλοι αναγνωρίζουν και γνωρίζουν ότι η παρούσα δημοτική αρχή βρίσκεται υπό καθεστώς ελευθέρας πτώσεως και επομένως τίποτα δεν θα προσέθεται μία επιπλέον επερώτηση, δηλαδή ένας επιπλέον έλεγχος για τα πεπραγμένα ή μάλλον για τις παραλείψεις αυτής της δημοτικής αρχής του Δήμου Αθηναίων. 
Άλλη είναι η αιτία που μας ώθησε να υποβάλουμε και να καταρτίσουμε και να αναπτύξουμε τώρα αυτήν την επερώτηση. Είναι η πρόθεσή μας να καταστήσουμε εμφαντικότερα τα κρούσματα που υπάρχουν στους Οργανισμούς Τοπικής Αυτοδιοίκησης, κατεξοχήν δε στο Δήμο Αθηναίων.
Η κυβέρνηση του ΠΑΣΟΚ πίστεψε ότι ο «Καλλικράτης» είναι ικανός και πρόσφορος να θεραπεύσει πάσα νόσο και σταματάω εδώ. Απεδείχθη ότι όχι μόνο δεν θεράπευσε καμμία νόσο, αλλά αντιθέτως εξακολουθούν να λειτουργούν -και μάλιστα με αύξουσα ένταση- οι Οργανισμοί Τοπικής Αυτοδιοίκησης ή τουλάχιστον πάρα πολλοί εξ αυτών ως «θερμοκήπια» στα οποία οι σπατάλες, οι κακοδιοικήσεις, άλλοτε η ευνοιοκρατία και τέλος καμμιά φορά και οι ατασθαλίες θάλλουν και αυξάνονται. Εμείς, λοιπόν, αυτά θέλουμε να καταστήσουμε εμφαντικά. 
Οι αιτίες για τις οποίες παρουσιάζονται κατά κόρον, εξακολουθητικά θα έλεγα, όλα αυτά τα συμπτώματα είναι πολλές. Μπορεί να μνημονεύσει κανείς και το υπάρχον νομοθετικό πλαίσιο και τη στενότερη σχέση μεταξύ διοικούντων και διοικουμένων -οφείλουμε βέβαια να πούμε ότι αυτή αμβλύνθηκε λίγο με τον «Καλλικράτη»- αλλά και τη διαφοροποίηση του γνωστικού αντικειμένου ή του επιστημονικού ενδιαφέροντος των δημάρχων με το αντικείμενο το οποίο συνέχεται με τη διοίκηση των δήμων. Αυτή είναι η αιτία. Παραδείγματος χάριν, οι δήμαρχοι αλλού είναι οδοντίατροι, είναι γιατροί, είναι εργολάβοι, είναι έμποροι. Αυτούς εξέλεξε και επέλεξε ο λαός και καλά έκανε. 
Αυτό το τελευταίο επιχείρημα, ότι δήλαδη η άσκηση εξουσίας δεν είναι οικείο θέμα για πολλούς εκ των δημάρχων δεν ισχύει βέβαια για το Δήμο της Αθήνας γιατί ο Δήμος της Αθήνας στην πρώτη θέση, ως επικεφαλής του, έχει άνθρωπο ο οποίος ήταν ο Συνήγορος του Πολίτη, το «κρηπίδωμα» εναντίον της όποιας εκνομίας και παρατυπίας. Αν, λοιπόν, ο μέχρι πρότινος Συνήγορος του Πολίτη και πανεπιστημιακός δάσκαλος –ακούσατε τον κύριο Παυλόπουλο να μας λέει ότι ήταν και επίκουρος καθηγητής Συνταγματικού Δικαίου, κάτι το οποίο εγώ δεν ήξερα- αν, λοιπόν, ένας άνθρωπος, με τέτοια προσόντα και τέτοια θητεία, δεν καταφέρνει να τιθασεύσει αυτήν την εξέλιξη, από κει και πέρα καταλαβαίνετε περί τίνος μιλάμε. Αυτά ως προς τα αίτια.
Πάμε τώρα στη θεμελίωση. Υπάρχει μία πλήρης ασυνέπεια, ένα «πέλαγος» αντιφάσεων και παλινωδιών στον τρόπο με τον οποίο διοικεί η παρούσα δημοτική αρχή το Δήμο Αθηναίων. Ας δούμε μερικά στοιχεία. Το Φεβρουάριο του 2011 αποφάσισε ότι θα υπάρχουν τρεις οργανισμοί, του πολιτισμού, της νεότητας και των μουσικών συνόλων. Μετά από τέσσερεις μήνες περίπου, τον Ιούνιο του 2011, αποφάσισε κάτι άλλο. Αποφάσισε να συγχωνεύσει τον πολιτισμό με τα μουσικά σύνολα. Μετά από λίγους μήνες, το Δεκέμβριο, ο Δήμος Αθηναίων αποφάσισε να καταργήσει όλους τους οργανισμούς και να τους ενσωματώσει στις διευθύνσεις του δήμου. 
Σας ερωτώ: Μετά από αυτήν την παλινωδία, πώς θα έχουν εργασιακή ασφάλεια οι υπάλληλοι, πώς θα εμπνευστούν οι υπάλληλοι, πώς θα πειστεί ο πολίτης ότι υπάρχει σοβαρή διαχείριση; Πώς είναι δυνατόν να αποδώσουν αυτά τα έργα από τη διαχείριση του δήμου; Δεν είναι καν δυνατόν. Ποιος μπορεί να συμβιβαστεί άραγε μ’ αυτήν την κακομοιριά και μ’ αυτήν τη μετριότητα; 
Σαν να μην έφταναν όλα αυτά, έχουμε και υπηρεσιακές διώξεις ευθύς μετά από τις εκλογές. 
Και δεν είναι αποκύημα των νικητών αυτό, διότι νικητές, που ήταν στο αντίπαλο πολιτικό στρατόπεδο από την παρούσα δημοτική αρχή, την πλειοψηφία, εδιώχθησαν. Έρχεται και η κλαδική ομοσπονδία τους, η οποία παρεμβαίνει υπέρ αυτών και, πράγματι, καταγγέλλει τα όσα έλαβαν χώρα σε βάρος τους. Αυτά όλα, λοιπόν, δεν είναι δείγματα μιας ορθής και χρηστής διοίκησης. Είναι αποδείξεις παρακμής. Είναι δήγματα σε βάρος ενός θεσμού που θεωρείται ένα από τα προπύργια της δημοκρατίας. 
Αυτά είναι μερικά από τα σημεία για τα οποία σας ελέγχουμε σήμερα, κυρία Υπουργέ. Περιμένουμε να δούμε ποια είναι η άποψή σας. 
Ευχαριστώ πολύ, κύριε Πρόεδρε.","ΑΝΑΣΤΑΣΙΟΣ ΝΕΡΑΝΤΖΗΣ",359
"145454"," Και εμείς ευχαριστούμε τον κ. Νεράντζη. 
Το λόγο έχει η Αναπληρωτής Υπουργός Εσωτερικών, κ. Φώφη Γεννηματά.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145455"," Ευχαριστώ, κύριε Πρόεδρε.
Κύριοι Βουλευτές, η σημερινή επερώτηση συζητείται σε μια πάρα πολύ κρίσιμη στιγμή για την Ελλάδα. Είναι μια στιγμή που η Ελλάδα μπορεί επιτέλους να αλλάξει σελίδα μετά την επιτυχή έκβαση του PSI. Η χώρα μας ολοκλήρωσε μια συμφωνία με την οποία για πρώτη φορά εδώ και χρόνια θα κληθούν να πληρώσουν όχι μόνο οι μισθωτοί και οι συνταξιούχοι, όχι μόνο οι Έλληνες και οι Ευρωπαίοι πολίτες, αλλά το χρηματοπιστωτικό σύστημα. Εκατό και πλέον δισεκατομμύρια φεύγουν από τις πλάτες του ελληνικού λαού. Πρόκειται για μια από τις μεγαλύτερες μειώσεις χρέους. 
Και, πραγματικά, θεωρώ ότι δεν προσφέρουμε καλές υπηρεσίες στον τόπο όταν μιλάμε για αυτήν την επιτυχία με αυτόν τον τρόπο μέσα στο ελληνικό Κοινοβούλιο, όταν μιλάμε για ένα γεγονός που όλα τα μεγάλα μέσα ενημέρωσης στον κόσμο θεωρούν εξαιρετικά σημαντικό, όταν μιλάμε για ένα γεγονός που υπάρχει, πράγματι, η προοπτική να γραφτεί στην ιστορία της χώρας με μεγάλα γράμματα, αν αυτό αποτελέσει την αρχή για την αναγέννηση την ανάκαμψη. Είναι μια προσπάθεια που χρειάζεται την συμβολή όλων, που χρειάζεται συλλογικότητα. Είναι μια κοινή προσπάθεια. 
Επιτέλους κάνω έκκληση μέσα από το ελληνικό Κοινοβούλιο, ας σταματήσουμε, έστω αυτήν την έσχατη ώρα για τον τόπο, τις στείρες αντιπαραθέσεις. Ο ελληνικός λαός θέλει να δει το πολιτικό σύστημα, να συνεχίσει με τις δυνάμεις ενωμένες, να πατήσουμε πάνω σ’ αυτό το αποτέλεσμα που είναι τόσο σημαντικό για να μπορέσουμε να βάλλουμε τα θεμέλια για την Ελλάδα του μέλλοντός μας.
Ξέρω πως θα είναι δύσκολος ο δρόμος για να βγούμε από το τούνελ, να ξαναβρούμε την εμπιστοσύνη στις δυνάμεις μας και να τραβήξουμε μπροστά. Θα χρειαστεί πολύ μεγάλη προσπάθεια και θυσίες του ελληνικού λαού. Όμως το γνωρίζουμε ότι αυτήν τη στιγμή μπορούμε επιτέλους να έχουμε ένα κάποιο χαμόγελο, ότι έχουμε δικαίωμα στην αισιοδοξία. 
Θα μου επιτρέψετε να πω ότι πιστεύω βαθιά ότι για να αλλάξει η εικόνα της χώρας θα πρέπει να δουλέψουμε όλοι για να αλλάξει η εικόνα της πρωτεύουσας. Χρειάζεται να αναστήσουμε την Αθήνα. Και πρέπει να δώσουμε όλοι μαζί αυτόν τον αγώνα για να κερδίσει και πάλι η πόλη μας, η Αθήνα, τη θέση που της αξίζει σε διεθνές επίπεδο. 
Γι’ αυτόν το λόγο αισθάνομαι ότι βρίσκομαι σήμερα σε ιδιαίτερα δύσκολη θέση. Πραγματικά λυπάμαι που καλούμαι να απαντήσω σε μια βαρύτατη επίθεση εναντίον του Δήμου της Αθήνας, την ώρα που νομίζω πως είναι κοινή πεποίθηση ότι αυτός ο δήμος έχει ανάγκη από τη μεγαλύτερη, την ουσιαστικότερη, την ειλικρινέστερη στήριξη στο έργο του για να μπορέσει με τη σειρά του να στηρίξει αυτήν τη χειμαζόμενη πόλη. 
Τα αλλεπάλληλα δεινά της Αθήνας, συσσωρεύονται στην πραγματικότητά της σε ένα δυσεπίλυτο κουβάρι που παρά τις επίμονες προσπάθειες όλων των παραγόντων που εμπλέκονται στο θέμα, αυξάνονται και γίνονται ολοένα και δραματικότερα, πιστεύω. Πιστεύω πως θα έπρεπε να αποτελεί απόλυτη επιταγή προς όλους μας για σοβαρότητα καλοπιστία, εγκατάλειψη των παλαιοκομματικών πρακτικών, που χαρακτηρίζονται από τις προσπάθειες προσεταιρισμού εκλογικών φίλων έναντι της γόνιμης και δημιουργικής προαγωγής, τελικά, του κοινού συμφέροντος. 
Δυστυχώς, η σημερινή επερώτηση κινείται στην αντίθετη κατεύθυνση από αυτήν την επιταγή. 
Ταυτόχρονα, η ολέθρια πραγματικότητα που κλήθηκε να ανατρέψει ο «Καλλικράτης» και είχε διαμορφωθεί από τους πολιτικούς χειρισμούς των ζητημάτων της τοπικής αυτοδιοίκησης επί σειρά ετών, αλλά με αποκορύφωμα την περίοδο 2004 - 2009, μετατρέποντας τους δήμους και τις επιχειρήσεις τους σ’ ένα φυτώριο stagiers και «ημετέρων» και σε βαρίδι τελικά για την κοινωνία πιστεύω ειλικρινά πως μας αναγκάζει να μιλήσουμε και πάλι για τα ζητήματα της αποτίμησης του «Καλλικράτη» με σοβαρότητα, καλοπιστία και μένοντας σταθερά από τις αντιλήψεις που περιέγραψα πριν.
Δυστυχώς, όμως, η σημερινή επερώτηση κινείται και προς το θέμα αυτό στην αντίθετη κατεύθυνση. Ζητούν οι επερωτώντες Βουλευτές να κάνουν τον πρώτο χρόνο της εφαρμογής την αποτίμηση του «Καλλικράτη». Λυπάμαι πολύ αλλά χρησιμοποιείτε αυτήν την αποτίμηση ως πρόσχημα. Δημόσια έχω τονίσει και εγώ η ίδια ότι μέσα από την πράξη πρέπει να δούμε τι διορθώσεις χρειάζονται, έτσι ώστε να στηρίξουμε αυτήν τη σοβαρή μεταρρύθμιση και το κάνουμε διαρκώς. Έχω πει ότι δυστυχώς η συγκυρία δεν μας ευνόησε και δεν υπήρχαν και δεν υπάρχουν οι απαραίτητοι πόροι, προκειμένου να στηρίξουμε ακόμα πιο αποτελεσματικά αυτό το εγχείρημα. Εσείς, όμως, πολύ απλά δεν θέλετε να προχωρήσει ο «Καλλικράτης». Χρησιμοποιείτε τα ίδια επιχειρήματα μ’ αυτά που είχατε χρησιμοποιήσει και πριν από την ψήφιση του νόμου. Είτε αγνοείτε είτε δεν θέλετε να παραδεχτείτε τις σοβαρές αλλαγές που έχει φέρει ο «Καλλικράτης». 
Την ίδια στιγμή αγνοείτε ότι η εφαρμογή της σοβαρής αυτής μεταρρύθμισης δεν έχει ολοκληρωθεί. Είναι προφανές ότι βρίσκεται σε εξέλιξη. Μόλις πριν από δύο ημέρες υπογράψαμε με την Κεντρική Ένωση Δήμων και την Ένωση Περιφερειών το πρωτόκολλο συνεργασίας για την εφαρμογή της δεύτερης φάσης του επιχειρησιακού προγράμματος «Καλλικράτης», που θα προσφέρει στους πολίτες σύγχρονες, φιλικές υπηρεσίες, ένα πρόγραμμα 150 εκατομμυρίων ευρώ που θα βοηθήσει στην αναδιοργάνωση των δήμων και θα βοηθήσει στο να αλλάξει επιτέλους η εικόνα τους.
Προβλήματα υπάρχουν, όμως ξεπερνιούνται καθημερινά στην πράξη. Μιλώ κάθε μέρα με δημάρχους και περιφερειάρχες. Είναι βέβαιο ότι όλοι έχουν κάτι να πουν, ότι έχουν παράπονα. Είναι αλήθεια αυτό. Οι καιροί είναι εξαιρετικά δύσκολοι. Οι πόροι δεν περισσεύουν. Κανένας όμως δεν διανοείται να εγκαταλείψει την προσπάθεια. Όλοι μιλούν για μια σημαντική τομή, για μια μεταρρύθμιση που πρέπει να πετύχει. Βρισκόμαστε σε μια πορεία υλοποίησης και τα αποτελέσματα αυτής της προσπάθειας θα φανούν στο μέλλον.
Ας έρθουμε, όμως, στην ουσία και στα επιχειρήματα. Τι, λοιπόν, είναι τελικά αυτό που δεν σας αρέσει στον «Καλλικράτη»; Μήπως ότι οι δραστικές συνενώσεις επηρεάζουν το σύνολο της δομής και λειτουργίας των ΟΤΑ, οδηγώντας σε σημαντική εξοικονόμηση πόρων; Να σας θυμίσω τη μείωση των χιλίων τριάντα τεσσάρων δήμων και κοινοτήτων σε 325, 70% μείωση, τις συγχωνεύσεις και καταργήσεις περίπου των έξι χιλιάδων νομικών προσώπων και επιχειρήσεων της αυτοδιοίκησης, μειώνοντας τον αριθμό τους σε λιγότερα από χίλια εκατό σύμφωνα με τα στοιχεία της ΕΤΑ και της αρμόδιας διεύθυνσης του Υπουργείου Εσωτερικών με ταυτόχρονη μείωση των εξήντα χιλιάδων περίπου μελών των διοικητικών τους συμβουλίων, τη συνένωση των Οργανισμών Νομαρχιακών Αυτοδιοικήσεων και των δεκαεννέα επαρχείων σε δεκατρείς αιρετές περιφέρειες, ποσοστό μείωσης 83%, τον περιορισμό των δεκατριών κρατικών περιφερειών σε επτά αποκεντρωμένες διοικήσεις, τη μείωση των οκτώμισι χιλιάδων περίπου σχολικών επιτροπών σε κάτω από χίλιες, τη μείωση του αριθμού των δημοτικών συμβούλων από δεκαέξι χιλιάδων εκατόν πενήντα περίπου στους μισούς, τη μείωση των εκατόν ενενήντα πέντε θέσεων αντινομαρχών στις μισές θέσεις αντιπεριφερειαρχών και των χιλίων τετρακοσίων ενενήντα έξι νομαρχιακών συμβούλων σε επτακόσιους τρεις περιφερειακούς συμβούλους;
Μήπως το γεγονός ότι πετύχαμε την εξοικονόμηση εκατοντάδων εκατομμυρίων ευρώ μόνο κατά τον πρώτο χρόνο εφαρμογής της μεταρρύθμισης; Μήπως το γεγονός ότι η εξοικονόμηση πόρων στην τοπική αυτοδιοίκηση θα συμβάλλει στην επίτευξη των εθνικών πόρων του μεσοπρόθεσμού πλαισίου δημοσιονομική στρατηγικής; Μήπως το γεγονός ότι οι αυτοδιοικητικές εκλογές πλέον γίνονται κάθε πέντε χρόνια μαζί με τις ευρωεκλογές, εξοικονομώντας εκατομμύρια ευρώ, αλλά και δίνοντας περισσότερο χρόνο στους ανθρώπους της αυτοδιοίκησης να ολοκληρώσουν και να υλοποιήσουν το πρόγραμμά τους; Μήπως δεν σας αρέσει τελικά το γεγονός ότι μεταφέρθηκε στις περιφέρειες το σύνολο των αρμοδιοτήτων που αφορούν τον αναπτυξιακό περιφερειακό προγραμματισμό;
Μήπως δεν σας αρέσει το γεγονός ότι αποκεντρώνουμε εξουσίες, με τους δήμους να αποκτούν αρμοδιότητες που σχετίζονται με τοπικά ζητήματα, όπως η έκδοση οικοδομικών και επαγγελματικών αδειών, η κοινωνική πρόνοια, συμβάλλοντας έτσι στην αμεσότερη εξυπηρέτηση των πολιτών για ζητήματα που αφορούν την καθημερινότητά τους; 
Μήπως δεν σας αρέσει το γεγονός ότι καθιερώθηκαν αυστηρά όρια, κριτήρια και διαδικασίες για τη λήψη δανείων από του ΟΤΑ και μπήκε ένα φρένο στον αχαλίνωτο υπερδανεισμό ορισμένων από αυτούς; 
Μήπως δεν σας αρέσει το γεγονός ότι θεσμοθετήθηκε επιπλέον ειδικό πρόγραμμα εξυγίανσης, στο οποίο μπορούν να υπαχθούν οι υπερχρεωμένοι δήμοι με στόχο την ανακούφισή τους; 
Μήπως δεν σας αρέσει το γεγονός ότι πλέον οι δαπάνες όλων των δήμων και των περιφερειών, όλων των νομικών προσώπων και επιχειρήσεών τους υπάγονται στον προληπτικό έλεγχο του Ελεγκτικού Συνεδρίου με ό,τι συνεπάγεται αυτό για τη χρηστή οικονομική διοίκηση των ΟΤΑ και με εμφανή αποτελέσματα στη μείωση των αδιαφανών διαδικασιών; 
Επιπρόσθετα το Ελεγκτικό Συνέδριο πραγματοποιεί γενικευμένο προσυμβατικό έλεγχο νομιμότητας σε συμβάσεις άνω των 100.000 ευρώ, τις οποίες συνάπτουν οι δήμοι, οι περιφέρειες και τα νομικά τους πρόσωπα, καθώς και οι επιχειρήσεις τους, τη στιγμή που ο προσυμβατικός έλεγχος στην προ-καλλικράτεια εποχή πραγματοποιούταν μόνο για συμβάσεις άνω του 1.000.000 ευρώ και δεν αφορούσε τα νομικά πρόσωπα δημοσίου δικαίου και τις επιχειρήσεις της αυτοδιοίκησης.
Μήπως δεν σας αρέσει το γεγονός ότι καθιερώθηκε ο Ελεγκτής Νομιμότητας; Και θέλω να σας ενημερώσω ότι πριν από λίγες ημέρες έγινε η επιλογή των επτά Ελεγκτών Νομιμότητας, ενώ προχωράει και η διαδικασία στελέχωσης των υπηρεσιών αυτών.
Μήπως δεν σας αρέσει και η υπαγωγή στο ΑΣΕΠ των προσλήψεων στο χώρο της τοπικής αυτοδιοίκησης και η κατάργηση ψευδεπίγραφων συμβάσεων και καταχρηστικών νομιμοποιήσεων που κατά τα προηγούμενα χρόνια επιβάρυναν με ολέθριο τρόπο τον κρατικό προϋπολογισμό, προκάλεσαν γιγάντωση του κράτους και των ελλειμμάτων αλλά και πλήρη αποδιοργάνωση των υπηρεσιών με τη μεταφορά στο εσωτερικό της αυτοδιοίκησης προσωπικού με τρόπο άναρχο, χωρίς σχεδιασμό και χωρίς τα αναγκαία προσόντα; 
Μήπως δεν σας αρέσει το γεγονός ότι αναζωογονήθηκε η δημοκρατική συμμετοχή από τη σύσταση των τοπικών και δημοτικών κοινοτήτων και το ότι αντικαταστάθηκε το εικοστό πρώτο έτος από το δέκατο όγδοο έτος ως ελάχιστο για τη συμμετοχή στις εκλογές της τοπικής αυτοδιοίκησης και ότι εξασφαλίστηκε η διαφάνεια με την υποχρέωση ανάρτησης κάθε απόφασης των οργάνων των ΟΤΑ, προκειμένου αυτή να είναι εκτελεστή; 
Κύριοι Βουλευτές, αυτός είναι ο «Καλλικράτης» και αυτές είναι οι βασικές τομές που έφερε στην τοπική αυτοδιοίκηση, αλλά και την ελληνική κοινωνία γενικότερα. Είναι δεδομένο ότι μέχρι σήμερα από καμμία πλευρά δεν έχει αρθρωθεί συγκροτημένη κριτική ή αντίλογος που να ισχυρίζεται ευθέως ότι έπρεπε όλες –ή κάποιες από αυτές- οι επιλογές να γίνουν αλλιώς. Διότι κανείς δεν μπορεί να υπερασπιστεί τη θέση ότι οι Οργανισμοί Τοπικής Αυτοδιοίκησης πρέπει να έχουν πέντε, δέκα ή είκοσι νομικά πρόσωπα για να κάνουν τη δουλειά τους και μάλιστα με τις αντίστοιχες διοικήσεις και απολαβές ή τη θέση ότι οι Οργανισμοί Τοπικής Αυτοδιοίκησης πρέπει να συνεχίσουν να προσλαμβάνουν ανεξέλεγκτα με κριτήριο την πολιτική φιλία με κάποιους από τους εκπροσώπους των δημοτών ή ακόμα τη θέση ότι οι Οργανισμοί Τοπικής Αυτοδιοίκησης πρέπει να συνεχίσουν να καταρτίζουν συμβάσεις εκατομμυρίων με χρήματα των φορολογούμενων πολιτών ανεξέλεγκτα με «ημέτερους» πολιτικούς φίλους. Κανείς δεν μπορεί να υπερασπιστεί τη θέση ότι ο ρόλος των πολιτικών εκπροσώπων των δημοτών είναι να εξασφαλίσουν αυτού του είδους τη συνέχιση των σχέσεων προστασίας και υπακοής στους πολιτικούς τους φίλους. Όσα, όμως, δεν μπορεί να πετύχει κανείς με την απευθείας υπεράσπιση τέτοιου είδους θέσεων, μπορεί να πετύχει με τη σιωπή γύρω από τα τόσα κρίσιμα ζητήματα. 
Γι’ αυτό λοιπόν, κύριοι Βουλευτές, νομίζω ότι θα πρέπει να μιλήσετε σήμερα ευθέως, για το ποια είναι η θέση σας γι’ αυτά τα ζητήματα που αφορούν τον «Καλλικράτη», που αφορούν, πράγματι, τη ζωή των πολιτών και την καθημερινότητά τους και όχι το πολιτικό προσωπικό της αυτοδιοίκησης και τα προνόμιά του ούτε πολύ περισσότερο κάθε είδους σχέση προστασίας πολιτικών φίλων και ημετέρων, που αφορούν την οικονομία τελικά της χώρας και τους όρους και τους κανόνες διάθεσης των πενιχρών πόρων της που προέρχονται από το εισόδημα ανθρώπων, που βλέπουν καθημερινά τη ζωή τους και την επιβίωσή τους να τίθεται σε πολύ μεγάλη διαδικασία.
Έτσι, φτάνω στο κεντρικό ζήτημα της επερώτησης, δηλαδή στο ζήτημα του Δήμου Αθηναίων. Διαμαρτύρεστε και ζητάτε τον έλεγχο του Δήμου Αθηναίων γιατί αποφάσισε τη συγχώνευση νομικών προσώπων. Η αλήθεια είναι απλή και συγκλονιστική και προκύπτει από την απάντηση του Δήμου της Αθήνας, του Δημάρχου ειδικά στην επερώτηση την οποία και καταθέτω για τα Πρακτικά της Βουλής.
(Στο σημείο αυτό η Αναπληρωτής Υπουργός Εσωτερικών κ. Φωτεινή Γεννηματά καταθέτει για τα Πρακτικά τα προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο Δήμος Αθηναίων μέχρι την 1η Ιανουαρίου του 2011 είχε συστήσει ή συμμετείχε σε δεκαοκτώ νομικά πρόσωπα με τον ανάλογο βεβαίως αριθμό μελών διοικήσεων και το ανάλογο κόστος, όπως μπορείτε να καταλάβετε. Μάλιστα κάποια από αυτά ήταν είτε παντελώς ανενεργά είτε δεν διέθεταν καν προσωπικό. Θέλετε να σας τα θυμίσω; 
 Δύο ιδρύματα. Δημοτικό Βρεφοκομείο Αθηνών, Κέντρο Υποδοχής και Αλληλεγγύης του Δήμου Αθηναίων. 
Τέσσερα νομικά πρόσωπα δημοσίου δικαίου. Οργανισμός Νεολαίας και Άθλησης του Δήμου Αθηναίων, Πολιτισμικός Οργανισμός του Δήμου Αθηναίων, Δήμος Αθηναίων-Μουσικά Σύνολα, Δήμος Αθηναίων-Εθνικός Κήπος. 
Οκτώ ανώνυμες εταιρείες. «Δήμος Αθηναίων-Επιχείρηση Μηχανογράφησης», «Αναπτυξιακή Εταιρεία Δήμου Αθηναίων», «Εταιρεία Τουριστικής και Οικονομικής Ανάπτυξης Αθηνών», «Αθηναϊκό Αέριο ΑΕ», «Εταιρεία Ασφαλιστικών και Συμβουλευτικών Υπηρεσιών», «Κέντρο Επαγγελματικής Κατάρτισης Δήμου Αθηναίων», «Τεχνόπολις Δήμου Αθηναίων», «Διπλή Ανάπλαση Α.Ε.». 
Δύο κοινωφελείς επιχειρήσεις. «Οργανισμός Οδικής Ασφάλειας Δήμου Αθηναίων», «Οργανισμός Υγείας και Κοινωνικής Αλληλεγγύης Δήμου Αθηναίων». 
Μία αστική μη κερδοσκοπική εταιρεία. «Κέντρα Πρόληψης της Εξάρτησης και Αγωγής-Αθηνά Υγεία». 
Μία εταιρεία ειδικού σκοπού. «Δημοτική Επιχείρηση Ραδιοφωνίας», όπως είναι ευρέως γνωστός ο «9,84».
Όπως είναι αντιληπτό, η ανωτέρω πανσπερμία φορέων και οργανισμών είχε διαμορφώσει μία κατάσταση, η οποία απέχει πάρα πολύ από τη χρηστή και ορθολογική διαχείριση των χρημάτων των Αθηναίων. Είναι δε ανεπίτρεπτο την ώρα που καλούνται όλοι οι Έλληνες να προχωρήσουν σε αιματηρές θυσίες για να επιτευχθεί η ανασυγκρότηση της χώρας, ο μεγαλύτερος δήμος της χώρας να συνεχίσει αυτήν την πορεία και να αποτελεί παράδειγμα προς αποφυγήν. 
Από τις πρώτες ενέργειες της δημοτικής αρχής, σύμφωνα με την πληροφόρηση που λάβαμε, ήταν να αποκτήσει πραγματική εικόνα της κατάστασης και να εκπονήσει ένα πρόγραμμα ανασυγκρότησης όλης της δομής του δήμου, με άξονα τον εξορθολογισμό της διοικητικής του δομής, αλλά και των φορέων του. 
Στο πλαίσιο αυτού του προγράμματος ήδη οι φορείς μειώθηκαν σε δώδεκα από δεκαοχτώ, διασφαλίζοντας ταυτόχρονα στο σύνολο των περιπτώσεων τα δικαιώματα των εργαζομένων σε αυτά. 
Συγκεκριμένα καταργήθηκαν οι δύο κοινωφελείς επιχειρήσεις, συγχωνεύθηκαν η «Αναπτυξιακή Εταιρεία Δήμου Αθηναίων», με την «Εταιρεία Τουριστικής και Οικονομικής Ανάπτυξης Αθηνών», λύθηκε το αυτοτελές νομικό πρόσωπο δημοσίου δικαίου του Εθνικού Κήπου και συγχωνεύθηκαν ο «Οργανισμός Νεολαίας και Άθλησης Δήμου Αθηναίων», ο «Πολιτισμικός Οργανισμός Δήμου Αθηναίων» και ο «Δήμος Αθηναίων-Μουσικά Σύνολα». 
Με δύο λόγια ο δήμος έπραξε τις νόμιμες ενέργειες για τη βελτίωση και τον εξορθολογισμό της λειτουργίας του. Πέτυχε να μειώσει τα νομικά πρόσωπα από δεκαοχτώ σε δώδεκα χωρίς να περιορίσει τις σχετικές δραστηριότητες, αλλά αντιθέτως ασκώντας τες στο σύνολό τους και διασφαλίζοντας ταυτόχρονα τα δικαιώματα όλων των εργαζομένων των φορέων του συγχωνεύθηκαν ή λύθηκαν. 
Ειδικά για τη δημιουργία του νέου φορέα με την ονομασία «Οργανισμός Πολιτισμού Αθλητισμού και Νεολαίας του Δήμου Αθηναίων» που προέκυψε από τη συγχώνευση των νομικών προσώπων, όπως ανέφερα πριν, όπως διευκρινίζει ο Δήμος Αθηναίων με τη σχετική επιστολή του, πραγματοποιήθηκε με την 1302 απόφαση του Δημοτικού Συμβουλίου του Δήμου Αθηναίων, βάσει της διάταξης του άρθρου 241 του ν.3463, δηλαδή του Κώδικα Δήμων και Κοινοτήτων, με την οποία ρυθμίζεται παγίως η συγχώνευση των νομικών προσώπων δημοσίου δικαίου των ΟΤΑ και ταυτοχρόνως διασφαλίζονται πλήρως τα δικαιώματα των εργαζομένων στους φορείς που συγχωνεύονται. 
Σε κάθε περίπτωση η όποια αμφισβήτηση της νομιμότητας της παραπάνω απόφασης θα κριθεί από τα αρμόδια όργανα, δηλαδή από το γενικό γραμματέα της περιφέρειας και το Συμβούλιο της Επικρατείας και ασφαλώς όχι από τον Υπουργό Εσωτερικών. Και πάντως μέχρι να κριθεί άλλως η απόφαση τεκμαίρεται νόμιμη όπως κάθε διοικητική πράξη. 
Στο σημείο αυτό θα πρέπει να τονιστεί ιδιαίτερα ότι τα δικαιώματα των εργαζομένων εξασφαλίζονται πλήρως ανεξαρτήτως της ορθότητας της διάταξης που έχει εφαρμοστεί για την πραγματοποίηση της συγχώνευσης και ότι η προσπάθεια των επερωτώντων Βουλευτών να συσκοτίσουν τα πράγματα και να δημιουργήσουν εκ του μηδενός ανασφάλεια και ένταση μεταξύ των εργαζομένων, δεν βρίσκει κανένα έρεισμα ούτε στο νόμο ούτε στην πραγματικότητα. 
Επιπλέον οι πολλαπλές αποφάσεις του διοικητικού συμβουλίου, τις οποίες μέμφονται οι επερωτώντες μέχρι την τελική που υλοποιήθηκε, είναι φανερό πως απηχούν τόσο τον πολυσύνθετο χαρακτήρα του προβλήματος που κλήθηκε να αντιμετωπίσει ο δήμος, όσο και την αγωνιώδη προσπάθειά του να επιλεγεί η λύση με τα περισσότερα πλεονεκτήματα και τα λιγότερα μειονεκτήματα. 
Περαιτέρω, η σύνθεση του διοικητικού συμβουλίου του νέου φορέα ορίστηκε, όπως διευκρινίζει ο Δήμος Αθηναίων με τη σχετική επιστολή του, σύμφωνα με το νόμο και οι ενέργειές του είναι προβλεπόμενες από τις σχετικές διατάξεις. 
Η καταγγελία των επερωτώντων Βουλευτών ότι το διοικητικό συμβούλιο του νέου νομικού προσώπου δρα ενώ τελεί σε αμφισβήτηση η νομιμότητά του, μόνο κατάπληξη μπορεί να προκαλέσει για την περί της νομιμότητας αντίληψη που εκφράζουν οι επερωτώντες. Άραγε, κατά την άποψή τους, η αμφισβήτηση της νομιμότητας των διοικητικών πράξεων επιφέρει την αυτόματη κατάργησή τους; Υποθέτω ότι αν απαντήσουμε θετικά, θα πρέπει να συμπληρώσουμε μαζί με την κατάργηση της δικαιοσύνης του κράτους και της λογικής γενικότερα. 
Τέλος, δεν μπορεί να υποστηριχθεί νομικά, βάσει των διατάξεων του Κώδικα Δήμων και Κοινοτήτων, η άποψη ότι η ψήφιση του προϋπολογισμού ενός δημοτικού νομικού προσώπου δημοσίου δικαίου ή και η διατύπωση γνώμης από το δημοτικό συμβούλιο πρέπει υποχρεωτικά να έπεται της ημερομηνίας ψήφισης του προϋπολογισμού του οικείου δήμου. 
Συνοψίζοντας, αυτά που εμφανίζονται ως νομικώς διάτρητα στην επερώτηση, είναι κατά θεσμικό τεκμήριο σύννομη συμπεριφορά του Δήμου Αθηναίων που θα κριθεί από τα αρμόδια όργανα, όπως συμβαίνει πάντοτε με τη διοικητική δράση. 
Με βάση τα παραπάνω το ερώτημα που γεννάται, είναι για ποιο λόγο άραγε αυτά που συμβαίνουν στο Δήμο Αθηναίων και ως προς το περιεχόμενό τους, φαίνονται τόσο αυτονόητα θετικά, δεν επιδοκιμάζονται, αλλά αντίθετα επικρίνονται από τους επερωτώντες Βουλευτές; Πιστεύετε στα αλήθεια, ότι ο Δήμος Αθηναίων έπρεπε να διατηρήσει δεκαοκτώ νομικά πρόσωπα με τις διοικήσεις και τις δαπάνες τους για να εκτελέσει το ρόλο και τον προορισμό του; Πιστεύετε ότι είχε την οικονομική δυνατότητα να ενεργήσει έτσι χωρίς να βλάψει τα συμφέροντα των δημοτών του; Πιστεύετε ότι η διατήρηση όλης αυτής της πολυτελούς και πολυδάπανης γραφειοκρατίας εξυπηρετεί το δημόσιο συμφέρον; Πιστεύετε ότι το έργο των κατηργημένων διοικήσεων θα λείψει από τη ζωή των δημοτών; Είστε σε θέση να μνημονεύσετε έστω και ένα στοιχείο απ’ αυτό το έργο που δεν μπορεί να αναπληρωθεί από τη νέα εξορθολογισμένη δομή; Και τελικά, για ποιο λόγο στρατεύεστε στην ανατροπή στοιχειωδών ενεργειών εξοικονόμησης χρημάτων και δυνάμεων από φορείς όπως ο Δήμος Αθηναίων που χρειάζεται να διαθέτουν και το τελευταίο ευρώ με περίσκεψη και ευαισθησία για την αντιμετώπιση προβλημάτων φτώχειας και ανθρώπινης δυστυχίας που ξεπερνούν την ανθρώπινη αντοχή; 
Φοβάμαι, κύριοι Βουλευτές, πως η απάντηση βρίσκεται μέσα στο ίδιο το κείμενο της επερώτησης και ειδικότερα στο απόσπασμα που αναφέρεται ότι η ΔΑΚΕ πήρε ποσοστό 73% στις εκλογές του συλλόγου εργαζομένων αλλά οι μετακινήσεις των υπαλλήλων ήταν δυσμενείς για είκοσι οκτώ μέλη της ΔΑΚΕ και ευμενείς για είκοσι μέλη του αντίπαλου ψηφοδελτίου. Προσθέτω τουλάχιστον τέσσερα θαυμαστικά στο τέλος αυτής της πρότασης. 
Φοβάμαι, δηλαδή, ότι η αντίληψη που διαπνέει την επερώτηση και ερμηνεύει την αποδοκιμασία της δράσης του δήμου, είναι ότι η ένταξη σε συγκεκριμένο συνδικαλιστικό στρατόπεδο, συνεπάγεται άτυπη εργασιακή ασυλία. Και μάλιστα, στην πλέον επιζήμια μορφή της για τους πολίτες της δημόσιας λειτουργίας και εν τέλει, το δημόσιο συμφέρον. Κατ’ αυτήν δεν έχει σημασία ποιες λειτουργικές ανάγκες και ποιες ανάγκες των πολιτών πρέπει να εξυπηρετηθούν από τις τοποθετήσεις των υπαλλήλων. Δεν έχει σημασία εάν στη θέση εργασίας τους είναι κρίσιμοι ή κατάλληλοι. Δεν έχει σημασία αν πλεονάζουν ή δεν διαθέτουν τα αναγκαία προσόντα. Δεν έχει σημασία εάν για την τοποθέτησή τους τηρήθηκαν οι νόμιμες διαδικασίες και έκριναν τα αρμόδια όργανα. Δεν έχει σημασία εάν η εργασιακή τους θέση προωθεί το κοινό συμφέρον. Αν είναι προστατευόμενοι από τη συνδικαλιστική ασυλία, οι υπάλληλοι πρέπει να υπηρετήσουν όπου επιθυμούν και όπου είναι οι «καλές θέσεις». Ποιες είναι τελικά αυτές οι «καλές θέσεις» μέσα σε ένα δήμο; Και εάν κάποιοι παραβούν αυτόν τον ιερό κανόνα της πελατειακής σχέσης μπορούμε πάντα να ισχυριστούμε ότι κάνουν τοποθετήσεις με κομματικά κριτήρια και να επικαλεστούμε τα ποσοστά της ανάλογης πατρωνίας. 
Κύριοι Βουλευτές, σε μία εποχή που όλοι οι πολίτες καλούνται να κάνουν πολύ μεγάλες θυσίες, σε μία εποχή που αν θέλουμε να προχωρήσουμε μπροστά πρέπει επιτέλους να αλλάξουμε, να αφήσουμε πίσω τον κακό μας εαυτό, η Νέα Δημοκρατία που σε λίγο καιρό θα ζητήσει την ψήφο των πολιτών για να κυβερνήσει, προκάλεσε επερώτηση στη Βουλή για να προστατεύσει αυτό το σαθρό οικοδόμημα που στηρίχθηκε στις πελατειακές σχέσεις και μας έφθασε ως εδώ. Πραγματικά, λυπάμαι. Λυπάμαι που απασχολούμε σήμερα το ελληνικό Κοινοβούλιο με μία τέτοια επερώτηση και εύχομαι, πραγματικά, να αλλάξουμε έστω και αυτήν την ύστατη ώρα, γιατί αν αυτό είναι το μέλλον που εσείς οραματίζεστε, μας οδηγεί με ταχύτητα πίσω σε ένα παρελθόν που δεν αντέχουμε να ξαναζήσουμε.
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΦΩΤΕΙΝΗ ΓΕΝΝΗΜΑΤΑ",86
"145456"," Ευχαριστούμε την κυρία Υπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και τρεις εκπαιδευτικοί από το 3ο Γυμνάσιο Πτολεμαΐδας. 
Η Βουλή τούς καλωσορίζει.
 (Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος της Νέας Δημοκρατίας και Βουλευτής στο Νομό Λακωνίας, κ. Γρηγόριος Αποστολάκος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145457"," Ευχαριστώ πολύ, κύριε Πρόεδρε.
Κυρία Υπουργέ, λυπηθήκατε νωρίτερα, τώρα θα λυπηθείτε για δεύτερη φορά από αυτά που θα ακούσετε. Θα λυπηθείτε για δεύτερη φορά, γιατί μάλλον δεν έχετε ακριβή αίσθηση της πραγματικότητας. Θα ξεκινήσω από τα τελευταία που μας είπατε για τις δήθεν διώξεις και θα καταθέσω στο Προεδρείο της Βουλής μια ομόφωνη απόφαση της ΠΟΕ-ΟΤΑ, του εκλεκτού σας φίλου και κομματικού σας στελέχους του κ. Μπαλασόπουλου, όταν μαζί τους κάνατε τα γιούρια εναντίον του κ. Παυλόπουλου, όταν ήταν Υπουργός. Τα θυμάστε αυτά;","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145458"," Έξω από το Υπουργείο Εσωτερικών.","ΠΡΟΚΟΠΗΣ ΠΑΥΛΟΠΟΥΛΟΣ",424
"145459"," Ναι, έξω από το Υπουργείο Εσωτερικών εννοούσα.
Ο Πρόεδρος της ΠΟΕ-ΟΤΑ γράφει επακριβώς -και θα το καταθέσω- για τις διώξεις και τους εκφοβισμούς της Δημοτικής Αρχής του Δήμου Αθηναίων, μέσω της κ. Ψαράκη, για τις μαζικές διώξεις εργαζομένων για τη συνδικαλιστική τους δράση, για απειλές των διοικήσεων ενάντια στα σωματεία. Δεν τα λέμε εμείς για τις διώξεις. Ο κ. Μπαλασόπουλος τα λέει με ομόφωνη απόφαση της ΠΟΕ-ΟΤΑ, για τις διώξεις του κ. Καμίνη, ο οποίος εισάγει νέα ήθη και νέα έθιμα σε ό,τι αφορά τη διοίκηση ενός τοπικού οργανισμού. 
Το καταθέτω στα Πρακτικά -δεν θα επεκταθώ περισσότερο, γιατί δεν έχω το χρόνο- και είναι η καλύτερη απάντηση στα όσα είπατε για τη δήθεν ευνομία στη λειτουργία του Δήμου Αθηναίων.
(Στο σημείο αυτό ο Βουλευτής κ. Γρηγόριος Αποστολάκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εδώ να ξεκαθαρίσουμε κάποια πράγματα. Εσείς αναλάβατε την πολιτική υπεράσπιση του Δήμου Αθηναίων. Εμείς σας ελέγχουμε σήμερα εδώ και σας καλούμε να κάνετε το καθήκον σας σύμφωνα με τη συνταγματική επιταγή. Δεν σας ζητήσαμε να απολογηθείτε για τις όποιες πράξεις ή παραλείψεις του Δήμου Αθηναίων, του κυρίου Δημάρχου ή των συνεργατών του. Εμείς σας καλέσαμε εδώ να κάνετε εφαρμογή του άρθρου 101 του Συντάγματος, όπου έχετε την υποχρέωση να εφαρμόζετε και να εξασφαλίζετε τη νομιμότητα στη λειτουργία των Οργανισμών Τοπικής Αυτοδιοίκησης. 
Επειδή, όμως, η αφορμή αυτή για το Δήμο Αθηναίων υποκρύπτει κάτι άλλο, θα σας καλούσα δημόσια, αυτά τα οποία εδώ ισχυριστήκατε στην Εθνική Αντιπροσωπεία σε ό,τι αφορά τη μεγαλοσύνη του κοινωνικού και του οικονομικού έργου του «Καλλικράτη», να τα πείτε στις γενικές συνελεύσεις της ΚΕΔΕ και της Ένωσης Περιφερειαρχών Ελλάδος, όχι εδώ εν ασφαλεία. Να πάτε εκεί που είναι Πρόεδρος ο κ. Σγουρός από τη μια πλευρά και από την άλλη πλευρά είναι ο κ. Ασκούνης και να υπερασπιστείτε αυτά τα οποία μας λέτε σήμερα εδώ. Διότι, αν θέλετε, η πηγή της κακοδαιμονίας -θα επανέλθω στο Δήμο Αθηναίων- εστιάζεται πάνω στην όποια προσπάθεια έγινε για τη διοικητική μεταρρύθμιση της χώρας. 
Ισχυριστήκατε πολλά πράγματα. Ακούστε, όμως, και κάποια άλλα τώρα. Το εγχείρημα αυτό, εννοώ του ν. 3852/2010, προηγήθηκε της συνολικής ανασυγκρότησης του διοικητικού συστήματος της χώρας. Προηγήθηκε μέσα από την εμμονή του κ. Παπανδρέου και του κ. Ραγκούση, οι οποίοι κατά μοναδική, αν θέλετε, αποκλειστικότητα σε παγκόσμια έκδοση προχώρησαν να κάνουν αυτοδιοικητική μεταρρύθμιση χωρίς να έχουν προηγουμένως μεταρρυθμίσει το κράτος.
Δεύτερη επισήμανση. Το εγχείρημα αυτό διέσπασε καθ’ ολοκληρίαν και είναι θέμα πραγματικής πια κατάστασης το ενιαίο της διοίκησης των νομών της χώρας.
Παρατήρηση τρίτη. Το εγχείρημα αυτό δεν συνδέθηκε ούτε κατ’ ελάχιστον με τη φορολογική μεταρρύθμιση της χώρας. Τα αποτελέσματα τα βλέπετε. Ισχυριστήκατε ότι οι νέοι δήμοι είναι αυτοί οι οποίοι θα αποτελέσουν την οδό διαφυγής για την καλύτερη υπηρεσία στους πολίτες. Μα, ειλικρινά, πού ζείτε αυτήν τη στιγμή; Δεν ξέρετε ότι περίπου το 40% των δήμων είναι σε οιονεί χρεοκοπία; Σας τα λένε οι ίδιοι. Το εγχείρημα δεν στηρίχθηκε οικονομικά. Είναι μύθος το πενταετές αναπτυξιακό πρόγραμμα «Ελλάδα». Τίποτα δεν αναφέρατε γι’ αυτό. 
Το εγχείρημά σας υπονομεύθηκε από την έλλειψη ορθολογικού σχεδιασμού και την αδυναμία της διοίκησης να στηρίξει τη νέα δομή της αυτοδιοίκησης. Κατέστη γράμμα κενό η αρχή της επικουρικότητας. Αυτό δεν είναι προς ψόγο μόνο δικό σας, είναι ένα τραγικό αποτέλεσμα σε ό,τι αφορά την ποιότητα των παρεχομένων υπηρεσιών στον Έλληνα πολίτη.
Το εγχείρημά σας έχει και μία άλλη διάσταση, πάρα πολύ σοβαρή. Διέσπασε την οικονομική και κοινωνική συνοχή της ελληνικής περιφέρειας. Πριν την ψήφιση του «Καλλικράτη» -και αυτό είναι ένα εθνικό έγκλημα για μένα- το 68% των καποδιστριακών δήμων ήταν ορεινοί και μειονεκτικοί, που ήταν και υποχρέωση της πολιτείας, όταν νομοθετεί, με βάση το άρθρο 101 παράγραφος 4 του Συντάγματος, να λαμβάνει πρόνοια γι’ αυτούς. Και πού καταλήξατε; Πού καταντήσατε τη χώρα; Το 8% μόνο να είναι ορεινοί και μειονεκτικοί, σε βάρος της πολιτιστικής προόδου της χώρας, της κοινωνικής και της εθνικής συνοχής. Αυτά είναι τα αποτελέσματα μιας πολιτικής πρόχειρης, κάτω από το βάρος μιας μονομανίας και ενός σχεδίου πολιτικού ελέγχου της χώρας, όπως το έκανε ο μοιραίος άνθρωπος για την αυτοδιοίκηση που λέγεται κ. Ραγκούσης.
Το εγχείρημά σας θεσμοθετήθηκε σε λανθασμένη χρονική συγκυρία. Ξέρατε, κυρία Υπουργέ, ότι μας είχατε βάλει στο μνημόνιο και δεν είχατε λεφτά να χρηματοδοτήσετε το πρόγραμμα «Ελλάδα» και ξέρατε την ανάγκη οικονομικής στήριξης των ΟΤΑ. Αυτό είναι το μεγάλο σας πολιτικό έγκλημα για μένα. Το εγχείρημά σας επιβάρυνε τη λειτουργία των ΟΤΑ, μεταφέροντας αρμοδιότητες άνευ της μεταφοράς πόρων. Σας το λένε όλοι οι δήμαρχοι, όλοι οι περιφερειάρχες. Μας μιλάγατε για τις περιφέρειες νωρίτερα. 
Μα η μεγαλύτερη απόδειξη των όσων ισχυρίζομαι αυτήν τη στιγμή από το Βήμα της Βουλής ξέρετε ποια είναι; Ότι ο διάδοχος Υπουργός του κ. Ραγκούση στο Υπουργείο Εσωτερικών, ο κ. Καστανίδης, εξήγγειλε εδώ στο Βήμα της Βουλής την από μηδενική βάση ανασυγκρότηση του συστήματος διοίκησης των δήμων. Αυτό σημαίνει ότι ο ν. 3852/2010 μόνο προβλήματα δημιούργησε. Και ξέρετε πολύ καλά ότι αυτήν τη στιγμή επεξεργάζεστε ένα νομοσχέδιο, ο κ. Γιαννίτσης και εσείς και ο κ. Κουκουλόπουλος, για να έρθει να διορθώσει όλες τις παραλείψεις και τα τεράστια προβλήματα που δημιουργήθηκαν στη λειτουργία των δήμων και των περιφερειών και καλείτε τη Νέα Δημοκρατία να συμβάλλει σε αυτό. Θα συμβάλλει η Νέα Δημοκρατία, όχι κυρίως για να στηρίξει τον «Καλλικράτη», κυρίως για να απαλύνει τους δήμους και τις περιφέρειες από μύρια όσα προβλήματα τους δημιουργήσατε. 
Η Νέα Δημοκρατία είναι σταθερά προσανατολισμένη στη λογική ότι χρειάζεται ένα εθνικό σχέδιο διοίκησης της χώρας. Αυτά που κάνετε είναι προχειρότητες όλα. Απόδειξη του πόσο ενδιαφέρεστε για την αυτοδιοίκηση και εσείς, η πολιτική ηγεσία του Υπουργείου Εσωτερικών -γιατί εδώ σας είπα ότι θα λυπηθείτε διπλά σήμερα- είναι το εξής: Μέσα στο προσχέδιο του νόμου σχεδιάζατε την κατάργηση των περιφερειών. Ναι ή όχι; Το σχεδιάζετε με ρητή διάταξη ιδρύοντας, ταμείο περιφερειακής ανάπτυξης στις αποκεντρωμένες διοικήσεις. «Στο σπίτι του κρεμασμένου δεν μιλάνε για σκοινί», κυρία Υπουργέ.","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145460"," Μα, τι λέτε τώρα;","ΦΩΤΕΙΝΗ ΓΕΝΝΗΜΑΤΑ",86
"145461"," Γι’ αυτό σας είπα για τρίτη φορά ότι θα λυπηθείτε διπλά. Δείχνει τις πολιτικές σας προθέσεις αυτήν τη στιγμή, να θέλετε να καταργήσετε τον ίδιο το θεσμό που εσείς ψηφίσατε, όπως καταργήσατε παλαιότερα και τη νομαρχιακή αυτοδιοίκηση και κάτω από το βέτο της Νέας Δημοκρατίας πήρατε πίσω τη διάταξη. 
Ήθελα να πω και κάτι άλλο, κάτι περισσότερο. Η κυβέρνηση του κ. Παπανδρέου -εσείς εκπροσωπείτε την Κυβέρνηση του κ. Παπαδήμου αυτήν τη στιγμή- σε ό,τι αφορά το Υπουργείο Εσωτερικών έχει κάνει ολέθρια πολιτική. Δεν ήταν μόνο αυτός ο «Καλλικράτης», ο οποίος στην ουσία αναίρεσε τον τρόπο λειτουργίας του κράτους προς τα έξω. Εμείς δεν είμαστε αντίθετοι αλλά ούτε ο χρόνος ήταν κατάλληλος ούτε τα μέσα υπήρχαν ούτε οι διοικητικές υποδομές ούτε το κράτος, ούτε τίποτα.
Από τι συνοδεύτηκε η πολιτική σας τότε, λοιπόν, για την οποία μας λέγατε μύρια όσα πριν λίγο εδώ; Συνοδεύτηκε από το φιάσκο της Υπατίας, από το αλαλούμ της Κερατέας, από το νόμο περί μετανάστευσης, από το νόμο του «Καλλικράτη» και από το τελευταίο νομοθετικό δημιούργημα του κ. Ραγκούση, -αναφέρομαι στο αξίωμα του Υπουργού κι όχι προσωπικά στον κ. Ραγκούση- που ήταν η κατάργηση της μοριοδότησης. Αυτά κάνατε. Καρατομήσατε τους συμβασιούχους, καταργήσατε τη μοριοδότηση λόγω προϋπηρεσίας, ήρθατε σε αντίθεση με την Ευρωπαϊκή Ένωση κι ήρθατε και σε αντίθεση με τη νομολογία των ελληνικών δικαστηρίων. Αυτή είναι η πολιτική την οποία ακολουθήσατε στο Υπουργείο Εσωτερικών, με επιστέγασμα αυτόν τον επικίνδυνο νόμο για τη μετανάστευση και την ιθαγένεια, που ως Νέα Δημοκρατία έχουμε δεσμευθεί ότι όταν έρθουμε στην κυβέρνηση -που θα έρθουμε σύντομα στην κυβέρνηση- θα τον αλλάξουμε. 
Εδώ θέλω να κάνω μια παρατήρηση για τον κ. Βενιζέλο και για τη μικροψυχία που επέδειξε απ’ αυτό το Βήμα, ο οποίος δεν βρήκε ούτε ένα λόγο να πει για τη θεμελιώδη και βασική στήριξη της Νέας Δημοκρατίας και του Αντώνη Σαμαρά για τη συμφωνία της 26ης Οκτωβρίου. Προσπάθησε εδώ μέσα να μας περάσει το μήνυμα ότι αυτός ήταν ο αποκλειστικός υπεύθυνος κι ο αποκλειστικός τροπαιούχος. Μικροψυχία είναι αυτό το πράγμα! Διότι αν δεν συνέβαλε αυτή η παράταξη και αν δεν μάτωνε αυτή η παράταξη για να δώσει τη δυνατότητα στην Κυβέρνηση Παπαδήμου να κλείσει το PSI και να υπογράψουν τη δανειακή σύμβαση μετά, δεν θα υπήρχε τίποτα όρθιο σ’ αυτή τη χώρα! Γι’ αυτό και παρενέβη ο κ. Παυλόπουλος και νωρίτερα κι ο κ. Νεράντζης. 
Από την άλλη μεριά προέβη και σε μια αμετροέπεια. Ειρωνεύτηκε το όνειρο της Νέας Δημοκρατίας, του Αντώνη Σαμαρά και των στελεχών της Νέας Δημοκρατίας να κυβερνήσουν αυτόν τον τόπο. Ναι, έχουμε το θεμιτό όνειρο, τη θεμιτή πολιτική προσδοκία, να αποτελέσουμε την πειστική εναλλακτική λύση που θα βγάλει τη χώρα από τα αδιέξοδα όπου εσείς την οδηγήσατε. 
Έρχομαι τώρα στον Δήμο Αθηναίων, γιατί πιστεύω ότι ο τρόπος με τον οποίον τον υπερασπιστήκατε δείχνει και το μέγεθος του προβλήματος. Υπάρχει πρόβλημα κακοδιοίκησης, υπάρχει πρόβλημα κομματικών διωγμών, υπάρχει πρόβλημα κακής εφαρμογής των νόμων κι υπάρχει και ασυνέπεια. Αν την αποδέχεστε, δικαίωμά σας. Όμως εμείς έχουμε την υποχρέωση, υπερασπιζόμενοι τους θεσμούς αφ’ ενός αλλά κυρίως τα δικαιώματα των εργαζομένων, να καταγράψουμε δημόσια στο Βήμα της Βουλής όχι υπό τη μορφή αντιπολίτευσης στον κ. Καμίνη -εσείς επιλέξατε το ρόλο της συμπολίτευσης- αλλά υπό τη μορφή της κλήσης της δικής σας να παρέμβετε και να εφαρμόσετε τη νομιμότητα. 
Πιο συγκεκριμένα, στις 7 Φεβρουαρίου του 2011, υπήρξαν τρεις αποφάσεις του διοικητικού συμβουλίου –για να δείτε τη «συνέπεια»- για διατήρηση των τριών νομικών προσώπων, δηλαδή του «Πολιτιστικού Οργανισμού του Δήμου Αθηναίων» (ΠΟΔΑ), του «Οργανισμού Νεολαίας και Άθλησης» (ΟΝΑ) και του «Δήμου Αθηναίων-Μουσικά Σύνολα» (ΔΑΜΣ), με βάση το άρθρο 103 του ν. 3852. Εάν, κυρία Υπουργέ, με όλο το σεβασμό, βρείτε και μας αποδείξετε στο Βήμα της Βουλής ότι συνεπεία αυτών των πρόχειρων, προκατασκευασμένων, κομματικά ιδιοτελών αποφάσεων του Δήμου Αθηναίων και του Δημάρχου. προέκυψε έστω κι 1 ευρώ όφελος υπέρ του προϋπολογισμού του δήμου, εμείς θα ανακαλέσουμε αυτήν την επερώτηση. Αποδείξτε το! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, μπορώ να έχω ένα λεπτό ακόμη, παρακαλώ.","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145462"," Συνεχίστε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145463"," Σας ευχαριστώ.
Διατηρούν, λοιπόν, με τρεις αποφάσεις, τις υπ’ αριθμόν 16, 17 και 18 μηνός Φεβρουαρίου τα τρία αυτά νομικά πρόσωπα, με βάση το άρθρο 103 του ν. 3852. Αυτή είναι η απόφαση. 
Στις 12 Οκτωβρίου –για να δούμε και τη «συνέπεια»- ανακοινώνει ο δήμος την κατάργησή τους, και συγκεκριμένα η κ. Ψαράκη. Εκεί δέκα φέουδα έχουν γίνει. Γιατί, ξέρετε, είναι ΠΑΣΟΚ, ΣΥΡΙΖΑ, Δημοκρατική Αριστερά. Ανακατεύεται όλο αυτό το πράγμα εκεί. 
Ταυτόχρονα, κατόπιν των παρεμβάσεων των εργαζομένων του Δήμου, έχουμε δημόσια διάψευση του γενικού γραμματέα του δήμου ότι δεν θα συγχωνευθούν, μετά από δύο ημέρες, στις 15 Οκτωβρίου! Γι’ αυτή τη συνέπεια μιλάμε; 
Στις 14 Νοεμβρίου του 2011 το δημοτικό συμβούλιο αποφασίζει τη συγχώνευση όχι με βάση το ν. 3852, που είχε αποφασίσει να τα κρατήσει, αλλά με βάση το ν.3643 -και ξέρετε γιατί το κάνει αυτό- κι έχουμε την εγκριτική απόφαση πια του δήμου από τον γραμματέα της αποκεντρωμένης διοίκησης. Ελέγξτε τον. Έχετε υποχρέωση να τον ελέγξετε, διότι το σκεπτικό της απόφασης αυτής –γι’ αυτό σας καλούμε, με βάση το Σύνταγμα, να τον ελέγξετε- προσδιορίζει τη νομιμότητα με βάση το ν. 3852 κι όχι το ν.3643. 
Θα τα κρίνει βέβαια και το Συμβούλιο της Επικρατείας όλα αυτά. Γιατί, όμως, εσείς δεν παρεμβαίνετε; Δεν έχετε υποχρέωση, να παρέμβετε, να εφαρμόσετε τη νομιμότητα στον γραμματέα της αποκεντρωμένης διοίκησης;
Κλασικότερο παράδειγμα κακοδιοίκησης και αυθαιρεσίας αποτελεί ότι πήγαν και αποφάσισαν σε δύο περιπτώσεις. Ακούστε, κυρίες και κύριοι συνάδελφοι, χωρίς οργανισμό εσωτερικής υπηρεσίας απεφάσισε η νέα πρόεδρος, η περίφημη κ. Ψαράκη, να κάνει απευθείας ανάθεση καθηκόντων. 
Και έρχεται συμπληρωματικά προχθές άλλη δημοτική διεύθυνση, άλλη δημοτική υπηρεσία, η δημοτική αστυνομία, η οποία δεν περιμένει να λειτουργήσουν τα υπηρεσιακά συμβούλια τον Απρίλιο, σε είκοσι μέρες από σήμερα, και προχωρούν και εκεί –ακούστε το, κυρία Υπουργέ, σας ενδιαφέρει- σε απευθείας ανάθεση καθηκόντων κατά πλήρη παράβαση του νόμου. Χαρείτε τους, σας τους χαρίζουμε!
Εάν έχετε τη διάθεση να τους υπερασπίζεστε κατά αυτόν τον τρόπο, κυρίως σε ό,τι αφορά τη νομιμότητα εκτέλεσης των ευθυνών τους, είναι δικαίωμά σας. Εμείς –θα κλείσω με την παρατήρηση που σας είπα και νωρίτερα- κάναμε αυτήν την ερώτηση, γιατί είχαμε πολιτικό, κοινωνικό και ηθικό χρέος να την κάνουμε, για να προστατεύσουμε τους εργαζόμενους, να καταλάβουν ότι δεν είναι έρμαια στις διαθέσεις της οποιοσδήποτε αυθαιρεσίας, του κ. Καμίνη ή των συνεργατών του. Εάν εσείς το αποδέχεστε, θα πάρετε και τις ευθύνες.
(Χειροκροτήματα από την πτέρυγα της Νέας Δημοκρατίας)","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145464"," Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Πέτρος Ευθυμίου.
Ότι εκλέγεται στη Β΄ Αθηνών, είναι γνωστό.
Ορίστε, κύριε Ευθυμίου, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145465"," Εκλέγομαι στη Β΄ Αθηνών, είναι απόλυτα γνωστό. Αλλά, η κοινοβουλευτική τάξη επιβάλλει να εκκινήσω από τον πυρήνα, τον τύπο, την ουσία της επερώτησης την οποία κατέθεσε η Νέα Δημοκρατία, ανέπτυξαν οι εκπρόσωποί της και νομίζω ότι η Υπουργός, κ. Φώφη Γεννηματά, έθεσε ένα πολύ ουσιαστικό πλαίσιο απάντησης στις αιτιάσεις που ύψωσε σε αυτήν την Αίθουσα η Νέα Δημοκρατία.
Πάνω σε αυτό το θέμα, θα ήθελα να πω ότι είχαμε άλλη μία απόδειξη της κρίσης του πολιτικού συστήματος, του σαρακιού που τρώει την υπόστασή μας σε αυτήν εδώ την Αίθουσα και πριονίζει την αξιοπιστία μας απέναντι στον ελληνικό λαό.
Στο Δήμο Αθηναίων, είχαμε από το 1986 έως το Νοέμβριο του 2010, μια αδιάσπαστη διοίκηση από κορυφαία στελέχη της Νέας Δημοκρατίας. Πρώτος ήταν ο αείμνηστος Μιλτιάδης Έβερτ, ακολούθησε ο νυν Αντιπρόεδρος της Νέας Δημοκρατίας κ. Δημήτρης Αβραμόπουλος, συνεχίστηκε η αλυσίδα των υψηλών στελεχών της Νέας Δημοκρατίας στη διοίκηση του Δήμου Αθηναίων με την παρ’ ολίγον Αρχηγό του κόμματος κα Ντόρα Μπακογιάννη και ολοκληρώθηκε αυτός ο κύκλος των εικοσιτεσσάρων χρόνων αδιάσπαστης διοίκησης του δήμου από υψηλά στελέχη της Νέας Δημοκρατίας με τον κ. Νικήτα Κακλαμάνη.
Είναι δυνατόν σε αυτήν την Αίθουσα με τέτοια φυσικότητα, με τέτοια ευκολία οι εκπρόσωποι της Νέας Δημοκρατίας -που ουδέποτε άλλωστε απέκρυψαν ότι ο Δήμος Αθηναίων υπήρχε ως τρόπαιο της επιβράβευσης της ισχύος του κόμματος της Νέας Δημοκρατίας στην πρωτεύουσα της χώρας- να έρχονται με απίστευτη αμεριμνησία, με γιγάντιες δόσεις λωτοφαγικής ευωχίας και να επιχειρούν να αποδώσουν στη διοίκηση Καμίνη, δηλαδή στη διοίκηση που δεν έχει κλείσει παρά μόνο ένα χρόνο, προβλήματα παθογένειας, που έχουν αναπτυχθεί και έχουν εγκαθιδρυθεί στη διάρκεια της διοίκησης της Νέας Δημοκρατίας;
Υπάρχει κανείς από εμάς που δεν ξέρει ότι αυτά που αποτέλεσαν αντικείμενο μομφής είναι κατ’ ουσίαν η προάσπιση μιας λειτουργίας του δήμου υπέρ των συμφερόντων των πολιτών και αποκατάστασης μιας τάξης, η οποία είχε διασαλευθεί, όχι απλώς με βίαιο τρόπο, αλλά -θα μου επιτρέψετε να πω και ζυγίζω τα λόγια μου- με βαθιά αμφιλεγόμενο τρόπο; 
Δεν γνωρίζουν οι αγαπητοί επερωτώντες το πόρισμα των Επιθεωρητών Δημόσιας Διοίκησης; Δεν γνωρίζουν το απίστευτο και μοναδικό φαινόμενο σε ένα κράτος, που δεν είναι ιδιαίτερα καλό, το ελληνικό κράτος -αλλά εκεί αποτέλεσε την ακραία μορφή κακοδιοίκησης- τι διαπιστώθηκε από τον έλεγχο των Επιθεωρητών Δημόσιας Διοίκησης στην περίφημη Διεύθυνση Καθαριότητας του Δήμου, η οποία με προσλήψεις αδιαφανείς τροφοδότησε το σύνολο των υπηρεσιών; Τροφοδότησε τη Διεύθυνση Πληροφορικής, τα ιδιαίτερα γραφεία των γενικών γραμματέων του Δήμου, τον «9,84». Δεν συνδεόταν αυτό με το αιώνιο πρόβλημα, το βαθύ πρόβλημα, να είναι η πρωτεύουσα της χώρας μια από τις πιο προβληματικές πρωτεύουσες της Ευρώπης στην καθαριότητα; 
Άρα, αγαπητοί κύριοι συνάδελφοι, έρχομαι στο δεύτερο θέμα, που ο κ. Παυλόπουλος ορθώς ανέδειξε. Αυτό είναι το Κοινοβούλιο, ένας ζωντανός οργανισμός. Το μείζον θέμα σήμερα είναι η διασφάλιση της χώρας, πρώτον, από τη δυνατότητα, την πιθανότητα της άτακτης χρεοκοπίας και δεύτερον, της απαλλαγής αυτής της γενιάς των Ελλήνων και των επόμενων γενιών από ένα χρέος της τάξεως των 105 δισεκατομμυρίων. Αν κατάλαβα καλά, ενδεχομένως, μπορεί να φτάσει και τα 107 δισεκατομμύρια.
Αυτό έγινε φυσικά από την Κυβέρνηση Παπαδήμου. Έγινε, επομένως, δυνατό επειδή η χώρα απέκτησε την αναγκαία αξιοπιστία για να διαπραγματευτεί και αυτό οφείλεται στο γεγονός προφανώς ότι στη διακυβέρνηση της χώρας απεφάσισε, ευτυχώς την τελευταία στιγμή, να συμμετάσχει και η Νέα Δημοκρατία.
Άρα, ένα κοινό κεφάλαιο εμπιστοσύνης βρίσκεται στη βάση αυτής της επιτυχίας και είναι απόλυτα θετικό για τη Νέα Δημοκρατία, η οποία επέδειξε επί δύο χρόνια άρνηση αναγνώρισης της πραγματικότητας, που η ίδια έχει δημιουργήσει. Αυτό που είχε δημιουργηθεί ήταν ότι σε μια εποχή διεθνούς χρηματοπιστωτικής κρίσης, η Ελλάδα βρέθηκε στην πιο αδύναμη θέση στις 5 Οκτωβρίου του 2009, όταν διαπιστώθηκε, δηλαδή, ότι η Νέα Δημοκρατία –αυτό που λέει απλά ο λαός- είχε «τινάξει την μπάνκα στον αέρα», αφήνοντας τη χώρα με 15% και πλέον έλλειμμα και με ένα χρέος 340 δισεκατομμύρια. Αυτό επί δύο χρόνια ηρνείτο η Νέα Δημοκρατία να αναγνωρίσει ως την πραγματικότητα της χώρας και είναι ιδιαίτερα θετικό ότι αναγνώρισε, συνέπραξε και με κοινό κεφάλαιο πήγαμε, ώστε να αναβαθμίσουμε την εθνική αξιοπιστία και να πετύχουμε αυτό που επετεύχθη και οριστικοποιήθηκε σήμερα.
Όμως, όσο τίτλος τιμής αναλογεί στην ευθύνη της Νέας Δημοκρατίας, τόσο τίτλος τιμής αναλογεί σ’ αυτούς που εργάστηκαν, ώστε αυτό το αποτέλεσμα να έλθει με τόσο ολοκληρωμένο, θετικό και λυτρωτικό, όσον αφορά το δημόσιο χρέος τρόπο. Είναι, φυσικά, τιμή στον Έλληνα Πρωθυπουργό, το Λουκά Παπαδήμο, αλλά είναι τιμή στον Αντιπρόεδρο της Κυβέρνησης και Υπουργό Οικονομίας, τον Ευάγγελο Βενιζέλο, γιατί αυτοί διεκπεραίωσαν όλη αυτήν τη σύνθετη, πολύπλοκη, απαιτητική διαχείριση του πιο σημαντικού τμήματος αυτής της περιόδου, που είναι η απαλλαγή από το χρέος.
Και θέλω να πω, κύριε Πρόεδρε –γιατί δεν θέλω να καταχραστώ του χρόνου- ότι κερδίσαμε πρώτα από όλα την απαλλαγή της Ελλάδας από αυτό το άχθος των 107 δισεκατομμυρίων ευρώ χρέους. Κερδίσαμε και κάτι άλλο. Ως σήμερα η Ελλάδα ήταν το πειραματόζωο και το άμεσο δυνητικό θύμα των διεθνών αγορών. 
Το ότι τα ελληνικά ομόλογα τα κατείχαν τράπεζες, τα κατείχαν hedge funds δεν ήταν μόνο λαβή για την άσκηση κερδοσκοπιών γύρω από τα CDS, τα ασφάλιστρα κινδύνου. Αυτή μπορεί να πει κανείς ότι ήταν η πιο μικρή πλευρά και η πιο αδιάφορη, γιατί αυτά τα στοιχήματα τα πλήρωναν μεταξύ τους οι παίκτες. Δηλαδή το εάν θα ενεργοποιούνταν ή εάν θα ενεργοποιηθούν τα CDS είναι παιχνίδι μεταξύ των τζογαδόρων, απατεώνων του διεθνούς χρηματοπιστωτικού συστήματος. Δεν βλάπτουν την Ελλάδα, γιατί δεν τα πληρώνει η Ελλάδα. 
Αυτό, όμως, που θα μπορούσε θανάσιμα να βλάψει την Ελλάδα είναι ότι, έχοντας αυτοί στα χέρια τους ελληνικά ομόλογα θα μπορούσαν με τους χειρισμούς να οδηγήσουν σε μία τεράστια κρίση, οδηγώντας την Ελλάδα σε μία άτακτη χρεοκοπία, πιέζοντας το ευρώ, για να κερδίσουν τα δισεκατομμύρια από το «σορτάρισμα» που κάνουν στις ισοτιμίες ευρώ και δολαρίου. 
Είναι το παιχνίδι που έπαιξε ο Σόρος επιτυχώς το 1992, όταν τσάκισε τη στερλίνα. Τσάκισε ένα μεγάλο εθνικό νόμισμα τότε, το οποίο εξέβαλε κιόλας από τους ευρωπαϊκούς μηχανισμούς. Για τέσσερα ή πέντε χρόνια η στερλίνα είχε βγει έξω από τον ευρωπαϊκό μηχανισμό νομισματικών, συναλλαγματικών ισοτιμιών. Είναι το παιχνίδι που έκαναν οι ίδιοι οι κερδοσκόποι στις λεγόμενες «Τίγρεις της Ασίας» το 1998. Κατέστρεψαν μέσα σε δεκαπέντε μέρες τις οικονομίες πέντε χωρών. Ήταν ο κίνδυνος που ως σήμερα, ως χθες το βράδυ στις 12.00΄ είχε διαρκώς η Ελλάδα από αυτό το πιο αλιτήριο κομμάτι του διεθνούς χρηματοπιστωτικού κεφαλαίου, που είναι το κερδοσκοπικό αυτό κομμάτι, στο οποίο, δυστυχώς, παγκοσμίως ακόμα δεν έχει «μπει χέρι», ακόμα δεν υπάρχει έλεγχος, ακόμα δεν υπάρχουν ρυθμίσεις. 
Κυρίες και κύριοι Βουλευτές, ας αποκαταστήσουμε ανάμεσά μας μία νέα γλώσσα, ένα νέο κώδικα, νέες σχέσεις και ας ξεκινάμε μαζί απέναντι στον ελληνικό λαό με αναγνώριση των πραγματικών δεδομένων, με αναγνώριση των λαθών που έχουν διαπραχθεί, ώστε να δώσουμε εγγύηση στον ελληνικό λαό ότι δεν θα επαναληφθούν. 
Όσον αφορά τις αιτιάσεις για το Δήμο Αθηναίων, ας συμφωνήσουμε ότι όσα βρήκε ο κ. Καμίνης έπρεπε να βελτιωθούν. Ας κάνουμε την κριτική πάνω σε αυτά που επιχειρεί, εάν μπορούσαν να γίνουν καλύτερα ή όχι και ας μην διατηρήσουμε ένα καθεστώς, το οποίο μπορεί να βόλευε κάποιους, αλλά δεν βόλευε ούτε τη χρηστή διοίκηση ούτε τους πολίτες της Αθήνας. Αυτό ας το κάνουμε όλοι μας ως μία νέα αρχή του πολιτικού λόγου. Αυτό ζητά από εμάς ο ελληνικός λαός και αυτό ζητάμε ο ένας από τον άλλο, αν θέλουμε αυτή η Αίθουσα να έχει νόημα, περιεχόμενο και αξία στη λειτουργία της. 
Ευχαριστώ. 
(Χειροκροτήματα από την πτέρυγα του ΠΑΣΟΚ)","ΠΕΤΡΟΣ ΕΥΘΥΜΙΟΥ",147
"145466"," Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αθανάσιος Πλεύρης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145467"," Ευχαριστώ, κύριε Πρόεδρε.
Κατ’ αρχάς, θα ήθελα να ξεκινήσω με το θέμα «Καλλικράτης». Αυτό το οποίο γίνεται στην περιφέρεια Αθηνών αυτήν τη στιγμή, που της έχει μεταφερθεί μία αρμοδιότητα, χωρίς να έχουν δοθεί οι πόροι, είναι κατά την άποψή μας και το κραυγαλέο παράδειγμα για το κατά πόσον είχε ή δεν είχε δυσλειτουργίες ο «Καλλικράτης». Αν θέλετε να το δούμε ως φιλοσοφία, πράγματι, έπρεπε να γίνει ένα μάζεμα στους δήμους, πράγματι, έπρεπε να γίνει ένα μάζεμα στις περιφέρειες. Έγινε, όμως, τελείως άκαιρα και χωρίς να έχουν εξασφαλιστεί οι οικονομικοί πόροι. Άρα, προβλήματα υπήρχαν.
Και έγινε σε ένα πολύ γρήγορο χρονικό διάστημα, διότι τότε ήθελε, σώνει και καλά, το ΠΑΣΟΚ να πάει με το νέο νόμο στις περιφερειακές εκλογές. Ήταν η κριτική η οποία είχε αναπτυχθεί εδώ και πολλοί είχαμε πει ότι πράγματι, πολλά από τα θέματα που ορίζει ο «Καλλικράτης» πρέπει να γίνουν, αλλά να γίνουν με έναν καλύτερο σχεδιασμό και σε ένα βάθος χρόνου, πράγμα το οποίο δεν έγινε. Γι’ αυτό υπάρχουν οι όποιες δυσλειτουργίες, που έρχεστε τώρα να βελτιώσετε με το νομοσχέδιο το οποίο είναι υπό επεξεργασία.
Το θέμα μας, όμως, σήμερα δεν είναι η γενική συζήτηση για τον «Καλλικράτη». Είναι η καταγγελία που γίνεται στην επερώτηση για το πόσο ισχύουν τυχόν διώξεις στο Δήμο Αθηναίων. 
Εδώ πρέπει, μάλιστα, να ξεκαθαρίσουμε κάτι. Ήρθατε και μιλήσατε για το αν έπρεπε να γίνει συγχώνευση, κλπ. Εμείς είμαστε απ’ αυτούς που πιστεύουν πως ό,τι μπορούμε να μαζέψουμε στο δημόσιο τομέα, αυτό πρέπει να μαζευτεί και προφανέστατα να γίνουν και οι συγχωνεύσεις που πρέπει να γίνουν. Όμως, ενώ ο Δήμος Αθηναίων μας απαντά πάρα πολύ ωραία στο κομμάτι που έχει να κάνει με την αναγκαιότητα να γίνουν οι συγχωνεύσεις, δεν λέει ουσιαστικά τίποτα για την ουσία των καταγγελιών και για το κατά πόσον υπάρχουν διώξεις, με βάση την πολιτική ταυτότητα ατόμων. 
Αυτό είναι κάτι τελείως διαφορετικό απ’ αυτό που είπατε εδώ, κυρία Υπουργέ. Εγώ θα συμφωνήσω μαζί σας ότι προφανέστατα ούτε η συνδικαλιστική δράση μπορεί να εγγυάται εργασία, αν αυτή δεν συνοδεύεται με προσόντα. Κάτι άλλο, όμως, λέγεται σ’ αυτήν την επερώτηση. Λέγεται ότι επελέγησαν να βρεθούν άτομα σε θέσεις όχι βάσει της αξιοκρατίας, αλλά βάσει της πολιτικής τους ταυτότητας και ανάλογα με το αν ανήκαν στη ΔΑΚΕ ή στο ΠΑΣΟΚ. 
Υπάρχουν, κυρία Υπουργέ, αυτή τη στιγμή καταγγελίες και για τη Δημοτική Αστυνομία. Πριν έρθω εδώ, με πήραν και μου είπαν κάποια πράγματα. Δεν μπορώ να σας πω ότι είμαι σε θέση να ελέγξω κατά πόσον ισχύουν, αλλά θορυβούμαι όταν ακούω από τη Δημοτική Αστυνομία να μου λένε ότι έγιναν τμηματάρχες άτομα τα οποία δεν είχαν κριθεί από το Υπηρεσιακό Συμβούλιο και, αντιθέτως, άλλοι που είχαν κριθεί και όλως τυχαίως δεν ανήκαν στο ΠΑΣΟΚ, δεν πήραν αυτές τις θέσεις.","ΑΘΑΝΑΣΙΟΣ ΠΛΕΥΡΗΣ",432
"145468"," Έτσι είναι!","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145469"," Μήπως η απομάκρυνση –ή η παραίτηση, δεν ξέρω- του κ. Αβραντίνη απ’ αυτή τη θέση θα πρέπει να μας προβληματίζει; Κατά την άποψή μου, ο κ. Αβραντίνης είχε ένα επιτυχημένο έργο εκεί και είχε κάνει έναν αγώνα με τη Δημοτική Αστυνομία. Όλως τυχαίως συγκρούστηκε με το ΠΑΣΟΚ –θυμόμαστε τα λόγια που ακούγαμε εδώ από τον κ. Παπουτσή εναντίον του, διότι είχε μεταφέρει το πρόβλημα της εγκληματικότητας από τους λαθρομετανάστες στο κέντρο της Αθήνας, στην πραγματική εστία που είναι η κεντρική διοίκηση- και δεν βρίσκεται σ’ αυτή τη θέση. Δεν έχει αυτόν τον τομέα.
Αυτά, λοιπόν, είναι θέματα που μας προβληματίζουν. Και σας το λέω, επειδή εμένα δεν μου αρέσει να κάνω πολιτική σπέκουλα. Δεν ξέρω, ούτε έχω αξιολογήσει τις καταγγελίες που έχουν γίνει, για να μπορέσω να τις υποστηρίξω. Όμως, το γεγονός ότι έρχονται κάποια θέματα από διαφορετικές πλευρές, αν μη τι άλλο, πρέπει να ελεγχθεί.
Οφείλω να σας πω ότι με τον κ. Καμίνη προσωπικά έχω πολύ καλή συνεργασία και δεν θέλω να πιστεύω ότι ειδικά από έναν πρώην άνθρωπο του Συνηγόρου του Πολίτη μπορεί να υπάρχουν τέτοιες δυσλειτουργίες. Όμως, οπωσδήποτε, όταν έρχονται καταγγελίες, είτε είναι από τη Νέα Δημοκρατία, είτε είναι από τη Δημοτική Αστυνομία, πρέπει να ελεγχθούν.
Ας αναφερθούμε τώρα στο κομμάτι που έχει να κάνει με την ουσία των προβλημάτων του Δήμου Αθηναίων, γιατί τίθενται αυτά εδώ, στην επερώτηση της Νέας Δημοκρατίας, άσχετα αν δεν αποτελούν θέματα της ερωτήσεως. Είναι μέσα στο σώμα της επερωτήσεως, αλλά δεν υπάρχουν ερωτήματα.
Πρέπει, λοιπόν, να βοηθηθεί ο Δήμος Αθηναίων. Αυτή τη στιγμή, η πρωτεύουσα της πόλης καταρρέει, αφ’ ενός από συνεχείς πορείες που υπάρχουν στο κέντρο της Αθήνας και διαλύεται ο εμπορικός κόσμος και, αφ’ ετέρου, από ένα κλίμα εγκληματικότητας και λαθρομετανάστευσης. Στο κέντρο της πόλης, στον Άγιο Παντελεήμονα, στην Κυψέλη, στο ίδιο το ιστορικό κέντρο στην Ομόνοια, δεν μπορεί να κυκλοφορήσει άνθρωπος μετά από κάποιες ώρες.
Αυτό, λοιπόν, είναι θέμα συνεργασίας και της δημοτικής αρχής που έχει την ευθύνη που της αναλογεί, αλλά πρωτίστως της κεντρικής διοίκησης. Δεν είστε, βέβαια, η αρμόδια Υπουργός που έχει την ευθύνη γι’ αυτό. Σε ένα κομμάτι την έχετε, διότι έρχεται ο Δήμος Αθηναίων και εσείς και υπερασπίζεστε το νομοσχέδιο για την ιθαγένεια που φέρνετε. Μάλιστα, ο Δήμος Αθηναίων λέει «για να σταματήσει η μαζική νομιμοποίηση που γινόταν τα έτη 2004-2009». Λες και το 2004 εμφανίστηκε η λαθρομετανάστευση στην Ελλάδα. Δεν πάει έστω «για τα μάτια του κόσμου» από το 2000.
Αλλά ποιον να σταματήσει; Έναν ευεργετικό νόμο φέρατε που θέλετε να τον επεκτείνετε και στις διατάξεις για την παράδοση και έκδοση καρτών διαμονής. Πώς, λοιπόν, η Κυβέρνησή σας έχει βοηθήσει το δήμο να αντιμετωπίσει όλα αυτά τα θέματα, που είναι η ουσία των προβλημάτων του Δήμου Αθηναίων, είναι η ουσία των προβλημάτων των γειτονιών της Αθήνας;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Πρόεδρε, τελειώνω σε μισό λεπτό. Τουλάχιστον να κλείσουμε με ένα ευχάριστο. Κομβικό σημείο για το Δήμο Αθηναίων και παράγοντας ανάπτυξης είναι αυτό το Πρόγραμμα της Διπλής Ανάπλασης. Πραγματικά, «ιδρώσαμε» μέσα σ’ αυτή τη Βουλή να μπορέσει να προχωρήσει. Έκανα ερώτηση πριν από τέσσερις-πέντε μέρες κι αν δεν κάνω λάθος και η συνάδελφος κ. Όλγα Κεφαλογιάννη προς αυτό το θέμα, γιατί υπήρχαν κάποιες καθυστερήσεις και ανησυχούσαμε. Ευτυχώς, έχουμε σημερινή πληροφόρηση ότι το σχέδιο βρίσκεται στο τελευταίο στάδιο έγκρισης από το κομμάτι του ρυθμιστικού πλαισίου για την Αθήνα και ότι επιτέλους θα προχωρήσει μία αναπτυξιακή προοπτική στην Αθήνα.
Συνεπώς, κυρία Υπουργέ, εμείς θεωρούμε ότι ο «Καλλικράτης» είχε προβλήματα και ότι απέτυχε σε πολλά. Ας διορθωθούν τώρα με το νομοσχέδιο που φέρνετε. 
Από την άλλη πλευρά, σε καμμία περίπτωση δεν λέμε ότι υιοθετούμε τις καταγγελίες που γίνονται, αλλά δεν μπορούμε και αψήφιστα «να πετάμε στον κάλαθο των αχρήστων» καταγγελίες που γίνονται είτε από πολιτικά κόμματα είτε από συγκεκριμένα άτομα, τα οποία μάλιστα λένε ότι έχουν και στοιχεία που συνδέονται με τα υπηρεσιακά συμβούλια.","ΑΘΑΝΑΣΙΟΣ ΠΛΕΥΡΗΣ",432
"145470"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και τέσσερις εκπαιδευτικοί συνοδοί τους από το 3ο Γυμνάσιο Πτολεμαΐδας Δεύτερο Τμήμα.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Βασίλης Μουλόπουλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145471"," Ευχαριστώ, κύριε Πρόεδρε.
Θέλω να σας ομολογήσω ότι η σημερινή ημέρα στη Βουλή εμένα μου έμαθε ορισμένα καινούργια πράγματα. Ένα απ’ αυτά, ακούγοντας τον Αντιπρόεδρο της Κυβέρνησης λίγο πριν, ήταν το ποιοι είναι οι ιδιοκτήτες των τραπεζών. Μέχρι τώρα, είχα μία άλλη εκτίμηση, ότι ήταν ο κ. Κωστόπουλος, ο κ. Λάτσης, ο κ. Σάλας, ο κ. Βγενόπουλος. Αν ξεχνάω κάποιον, να με συγχωρήσει. Σήμερα έμαθα ότι η ιδιοκτησία των τραπεζών ανήκει στον ελληνικό λαό. 
Πράγματι, αυτό είναι μία αποκάλυψη, η οποία με προβλημάτισε και κατάλαβα ποιος είναι ο τέταρτος δρόμος τον οποίο θα ακολουθήσει το ΠΑΣΟΚ, εγκαταλείποντας τον τρίτο, τον τραπεζικό σοσιαλισμό. Εκεί πάμε. Πολύ ωραία. Και δεν ξέρω βέβαια, αυτό το μέτρο προς αυτήν την πορεία του τέταρτου δρόμου, αν θα περιλαμβάνει και τους εργολάβους, δηλαδή αν θα έχουμε και έναν εργολαβικό σοσιαλισμό ή αν θα πάμε σε μία Ελλάδα η οποία θα γίνει, απ’ ότι κατάλαβα από τον κύριο Αντιπρόεδρο –να θυμηθώ την παλιά μου ιδιότητα του δημοσιογράφου και τους τίτλους που βάζαμε- ένα απέραντο εργοτάξιο. Το είχαμε βάλει καμμιά δεκαπενταριά φορές.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"145472"," Κύριε Μουλόπουλε, δεν ξέρω τι θα λέγατε με τον κ. Ευθυμίου στη σύσκεψη στο έντυπο που δουλεύατε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145473"," Μαζί τους βάζαμε τους τίτλους. Τους ξέρει.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"145474"," Μην μαλώσετε τώρα για τους τίτλους.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145475"," Μάλλον, εγώ έβαζα τους τίτλους, ο κ. Ευθυμίου έγραφε το ρεπορτάζ.
Οπότε από τον Ιούνιο, απ’ ότι κατάλαβα, θα έχουμε πάλι ένα νέο, απέραντο εργοτάξιο.
Έμαθα και κάτι άλλο, ότι τα ταμεία, τα οποία δεν συμμετέχουν είναι στα όρια ή έχουν υπερβεί τα όρια της εθνικής προδοσίας. Το καταλαβαίνω. Έχουμε προδώσει εθνικά, δηλαδή την πατρίδα των τραπεζιτών και καλά κάναμε κατ’ εμέ, αλλά θα έλεγα να παίρνουμε και ορισμένα μαθήματα από τους Βίκινγκς. Ήταν μία πολύ ωραία εκπομπή χθες στη ΝΕΤ του κ. Αυγερόπουλου, για το τι συνέβη στην Ισλανδία. Εκεί, ένας άλλος, ο οποίος εξυπηρετούσε τα διαπλεκόμενα συμφέροντα –ο Πρόεδρος της Ισλανδίας- αρνήθηκε να υπογράψει μία πολιτική που υποχρέωνε τους πολίτες της Ισλανδίας να πληρώσουν τα ανομήματα και τις αμαρτίες των Ισλανδικών τραπεζών και πήγε σε δημοψήφισμα. Τελικά, δεν πληρώθηκαν οι τράπεζες. 
Απ’ ότι πληροφορούμαι –φαντάζομαι ότι ο κύριος Αντιπρόεδρος της Κυβέρνησης θα τα ξέρει καλύτερα αυτά- η Ισλανδία πάει μια χαρά σήμερα. Και ανάπτυξη έχει και τα χρέη των ιδιωτών, των νοικοκυριών από τις τράπεζες τα έχει περικόψει στο 20% με 25%. Ο προδότης Πρόεδρος της Ισλανδίας είναι ο πιο δημοφιλής πολιτικός αυτή τη στιγμή στην Ισλανδία. 
Καμμιά φορά η λεξιλαγνεία του κυρίου Αντιπροέδρου είναι και αποκαλυπτική, μαθαίνουμε και ορισμένα πράγματα. 
Όσον αφορά την επιτυχία αυτού του κουρέματος, εγώ δεν είμαι απόφοιτος του London School of Economics και δεν ξέρω πολύ καλά αυτά τα πράγματα. Κάνοντας όμως έναν «μπακαλίστικο» λογαριασμό, είδα ότι γλιτώσαμε, όπως λένε, 105 δισεκατομμύρια, αλλά θα δανειστούμε 130 δισεκατομμύρια σε πρώτη φάση κι απ’ ότι είπε ο κύριος Αντιπρόεδρος, έπονται γύρω στα 40 δισεκατομμύρια με 50 δισεκατομμύρια ακόμη. Δηλαδή, δανειστήκαμε περίπου 170 δισεκατομμύρια –αν οι λογαριασμοί είναι σωστοί- για να σβήσουμε 150 δισεκατομμύρια. Πιθανόν για τους οικονομολόγους του London School of Economics αυτό να είναι μία επιτυχία, αλλά για έναν «μπακάλη» σαν και εμένα, είναι μάλλον μία αποτυχία.
Όσον αφορά το μνημόνιο 2, κύριοι συνάδελφοι και του ΠΑΣΟΚ και της Νέας Δημοκρατίας, μη τσακώνεστε ποιοι το στήριξαν. Και οι δύο το έχετε στηρίξει. 
Έρχομαι τώρα στην επερώτηση. Όπως είπε και ο κ. Ευθυμίου, πρέπει να λέμε τα πράγματα όπως είναι, πρέπει να λέμε την αλήθεια. Ο «Καλλικράτης» ήταν η πρώτη πράξη κατάργησης του κράτους. Ήταν ένα συμβόλαιο θανάτου για την τοπική αυτοδιοίκηση και ο Δούρειος Ίππος για να εκχωρηθεί ο δημόσιος χώρος, ο δημόσιος πλούτος και οι κοινωνικές υπηρεσίες στην ιδιωτική πρωτοβουλία, για να εφαρμοσθεί –όπως προσπαθείτε τώρα να εφαρμόσετε- το νέο ευέλικτο επιτελικό κράτος και με το πρόσχημα της αποκέντρωσης, να μεταφερθούν βασικές λειτουργίες στην τοπική αυτοδιοίκηση χωρίς όμως πόρους. Δηλαδή, τι είπατε; «Πάρτε τις αρμοδιότητες και κόφτε το λαιμό σας». Δηλαδή, κόφτε το λαιμό των δημοτών, γιατί περί αυτού πρόκειται. 
Αποτέλεσμα όλων αυτών, όπως λένε όλοι οι δήμαρχοι, ανεξαρτήτου πολιτικού χρώματος, είναι ο οικονομικός στραγγαλισμός. Και οι δήμαρχοι, για να μπορέσουν να επιβιώσουν, οδηγούνται στην αύξηση των δημοτικών τελών και στην εκχώρηση των δραστηριοτήτων στους ιδιώτες. Είναι τα περίφημα ΣΔΙΤ. Το πρώτο παράδειγμα με τα ΣΔΙΤ είναι το Ελληνικό, το οποίο παραχωρείται στην ιδιωτική πρωτοβουλία. 
Και όλα αυτά έγιναν με την τακτική, εάν θέλετε, της συκοφάντησης και της διασποράς ψευδών ειδήσεων για σπατάλη, διαφθορά, κακή αυτοδιοίκηση. Όχι ότι δεν υπάρχουν όλα αυτά, αλλά δεν είναι στον βαθμό στον οποίο θέλετε να τα διογκώσετε.
Η αλήθεια είναι όσον αφορά τους υπερχρεωμένους ΟΤΑ ότι στη χώρα μας τα συνολικά χρέη των ΟΤΑ είναι το 0,9% του ΑΕΠ και το 0,7% του δημοσίου χρέους. Αυτοί είναι οι αριθμοί της Ευρωπαϊκής Ένωσης. Και την ίδια στιγμή στην Ευρώπη των είκοσι επτά τα αντίστοιχα νούμερα είναι 11,6% και 15,7%. Αυτή είναι η υπερχρέωση είτε το θέλουμε είτε δεν το θέλουμε. Οι ελληνικοί δήμοι δηλαδή, είναι οι λιγότερο χρεωμένοι δήμοι σε όλη την Ευρωπαϊκή Ένωση. Όμως, με τους υπολογισμούς της Κυβέρνησης η τοπική αυτοδιοίκηση δεν μπορεί να επιβιώσει. Η τελευταία εκτίμηση της Κυβέρνησης είναι: «Τα σταθερά έσοδα των ΟΤΑ, υπολογισμένα με τον πιο ασφαλή τρόπο στη βάση των τρεχουσών αποδόσεων της κρατικής χρηματοδότησης, ανέρχονται σε ύψος 4 δισ. ευρώ για τους δήμους και 670 εκατομμύρια για τις περιφέρειες». Αυτά από τον κ. Παπακωνσταντίνου, όταν ήταν Υπουργός. Φέτος στον προϋπολογισμό είναι εγγεγραμμένα 2,4 δισεκατομμύρια. Το 2011 δόθηκαν 3,5 δισεκατομμύρια. Με την ψήφιση του μνημονίου 2 επιχειρείται η ολοκλήρωση του εγκλήματος.
Το ερώτημα είναι απλό. Το γνωρίζετε; Βεβαίως και το γνωρίζετε, αλλά υπάρχουν άλλα σχέδια, τα οποία πλέον έχουν αποκαλυφθεί, όπως η ιδιωτικοποίηση των υπηρεσιών καθαριότητας, η εγκατάλειψη κάθε κοινωνικής πολιτικής από την τοπική αυτοδιοίκηση, η πλήρης ανταποδοτικότητα των υπηρεσιών και όλη αυτή η αλυσίδα των νεοφιλελεύθερων επιλογών που έχετε κάνει.
Συγκεκριμένα, πριν από λίγες μέρες ο Πρόεδρος και ο Αντιπρόεδρος της Κυβέρνησης είπαν ότι θα δώσουν 450 εκατομμύρια στην τοπική αυτοδιοίκηση, που από λάθος –έτσι ισχυρίστηκαν- δεν ενεγράφησαν στον προϋπολογισμό. Σε ολόκληρο προϋπολογισμό, τον οποίο ψήφισε η Βουλή ξεχάσατε να βάλετε το κονδύλι; Με συγχωρείτε, αλλά εγώ δεν το πιστεύω αυτό, δεν πιστεύω ότι υπάρχει τόσος ερασιτεχνισμός. Λέω ότι υπάρχει δόλος. Σύμφωνα λοιπόν, με τα τελευταία στοιχεία του μνημονίου 2, θα περικοπούν και άλλα 290 εκατομμύρια. Αυτή είναι η αλήθεια. 
Για να έλθω στο δήμο Αθηναίων, οι επιπτώσεις του «Καλλικράτη» είναι βέβαια, δραματικές σ’ αυτό το δήμο της χώρας, ο οποίος είναι η μικρογραφία της Ελλάδας. 
Ξέρετε κάτι, κυρία Υπουργέ; Το δήμο της Αθήνας τον κερδίσατε όπως κερδίσατε και την Ελλάδα. Τις βουλευτικές εκλογές τις κερδίσατε λέγοντας «λεφτά υπάρχουν», ενώ ξέρατε ότι δεν υπάρχουν. Συγγνώμη, αλλά ο κ. Προβόπουλος δις σ’ αυτή τη Βουλή είχε πει ότι σας είχε προειδοποιήσει και για το έλλειμμα και για το χρέος. Αν λέει ψέματα ο κ. Προβόπουλος, μπορείτε να τον εκδιώξετε. 
Επίσης, τις εκλογές για την τοπική αυτοδιοίκηση τις κερδίσατε λέγοντας ότι δεν θα ληφθούν άλλα μέτρα και κατηγορώντας την Αριστερά, όπως και σήμερα, ότι σπεκουλάρει στην καταστροφή, όταν σας έλεγε ότι θα υπάρξουν και άλλα μέτρα. Μάλιστα, Υπουργοί είπαν ότι θα παραιτηθούν αν υπάρξουν άλλα μέτρα. Αυτή είναι η αλήθεια. Δεν είδα κανέναν να παραιτείται.
Η δημοτική πλειοψηφία, λοιπόν, στο Δήμο Αθηναίων και ο κ. Καμίνης σ’ αυτό έχουν στηρίξει την εκλογή τους. Μάλιστα, ο κύριος Καμίνης το ανταποδίδει καλώντας πριν από λίγες μέρες τη Βουλή να υπερψηφίσει τη νέα δανειακή σύμβαση και τα μέτρα που τη συνοδεύουν, για να σωθεί η χώρα από τη χρεοκοπία. Ευχαριστώ πάρα πολύ. Είναι η φωνή σας στο μεγαλύτερο δήμο της χώρας.
Ποια είναι η κατάσταση; Οι κοινωνικές υπηρεσίες του δήμου καταρρέουν και οι λειτουργίες τους οδηγούνται σε ιδιωτικοποίηση, με χαρακτηριστικό παράδειγμα το σχέδιο για το κλείσιμο των βρεφονηπιακών σταθμών, οι δραστηριότητες του δήμου έχουν απομειωθεί, ενώ οι νέες μαζικές ανάγκες των φτωχών συμπολιτών μας δημοτών, οι οποίοι αυξάνονται κατά γεωμετρική πρόοδο, δεν καλύπτονται ούτε κατ’ ελάχιστο. 
Σ’ αυτό το πλαίσιο οι συγχωνεύσεις οργανισμών έχουν ως μοναδικό σκοπό τη μείωση των δαπανών και του προσωπικού και όχι τον εξορθολογισμό τους και την αποδοτικότερη προσφορά υπηρεσιών στους δημότες. Γίνονται δε, χωρίς καμμία διαβούλευση με τους εργαζόμενους και τις δημοτικές παρατάξεις της Αντιπολίτευσης και προωθούνται αιφνιδιαστικά. Αυτή είναι μία άλλη τακτική που η Κυβέρνηση ακολουθεί στη Βουλή, «φέρνοντας νύχτα» τροπολογίες και νομοσχέδια. 
Η συγχώνευση των τριών νομικών προσώπων δημοσίου δικαίου, ΟΝΑ, ΠΟΔΑ και ΔΑΜΣ, έγινε και αυτή «σε μία νύχτα» και χωρίς να έχει ληφθεί προηγουμένως απόφαση για το νέο οργανισμό του δήμου. Οι εργαζόμενοι αιφνιδιάστηκαν και παρά τις ενστάσεις της Αντιπολίτευσης ο νέος οργανισμός επιβλήθηκε με τη γνωστή κυβερνητική μέθοδο «αποφασίζομεν και διατάσσομεν». Ευνοιοκρατικές σχέσεις μεταξύ των εργαζομένων και της διοίκησης υπάρχουν και υπήρχαν και στο παρελθόν, αλλά εξακολουθούν να υπάρχουν.
Ο ΣΥΡΙΖΑ, με τη δημοτική του παράταξη στο Δήμο, την «Ανοιχτή πόλη», υπερασπίστηκε και τις κοινωνικές υπηρεσίες, τις οποίες πρέπει να έχει και να δίνει ο δήμος στους πολίτες του και τις θέσεις εργασίας στο νέο οργανισμό, έχοντας κάνει συστηματικές και εμπεριστατωμένες προτάσεις, ιδιαίτερα για τον πρώην ΟΝΑ ώστε να αποδίδει πολλαπλάσιο έργο του σημερινού για τους δημότες.
Ο εγκάθετός σας στο Δήμο Αθηναίων τις έγραψε στα παλαιότερα των παπουτσιών του. 
Σας ευχαριστώ.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"145476"," Η Υπουργός, κ. Φώφη Γεννηματά έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"145477"," Ευχαριστώ, κύριε Πρόεδρε. 
Άκουσα πραγματικά με πολύ ενδιαφέρον όλες τις απόψεις που διατυπώθηκαν απ’ όλες τις πλευρές. 
Εγώ θέλω να επαναλάβω το αυτονόητο. Το Υπουργείο Εσωτερικών υποστηρίζει την κατά τόπους αρμόδια αποκεντρωμένη διοίκηση στο έργο της άσκησης ελέγχου νομιμότητας επί των πράξεων των οργανισμών τοπικής αυτοδιοίκησης, όχι υποκαθιστώντας την, αλλά παρέχοντας οδηγίες και διευκρινίσεις για την ορθή εφαρμογή του ισχύοντος θεσμικού πλαισίου, στις περιπτώσεις όπου αυτό απαιτείται. 
Υπάρχουν τα αρμόδια διοικητικά όργανα που ερευνούν και αποφασίζουν για τη νομιμότητα των αποφάσεων των αιρετών και όχι ο Υπουργός Εσωτερικών. Έχουμε ήδη καταθέσει ερώτημα στο Γενικό Γραμματέα της αποκεντρωμένης διοίκησης και δεν τίθεται κανένα απολύτως ζήτημα ακύρωσης ή κάλυψης των αποφάσεων των δημοτικών αρχών από το Υπουργείο Εσωτερικών. 
Θα ήθελα απλώς να επαναλάβω ότι η συγχώνευση που πραγματοποιήθηκε διασφαλίζει απόλυτα το προσωπικό, ανεξαρτήτως της σχέσης εργασίας, με την οποία υπηρετούν. Κάθε άλλη ερμηνεία φοβάμαι ότι προσπαθεί σκοπίμως να δημιουργήσει αναστάτωση και ανασφάλεια στους εργαζόμενους και να δώσει τη δυνατότητα να τους παρασχεθεί και η σχετική πολιτική και συνδικαλιστική συμβολή. 
Δεν θα ήθελα όμως να συνεχίσω αυτή την ανούσια συζήτηση, γιατί νομίζω ότι πρόκειται για μια συζήτηση που έχει μόνο κομματικό ακροατήριο και οδηγεί μόνο στη δημιουργία εντυπώσεων. Νομίζω ότι θα ήταν πολύ πιο σημαντικό να μπορούμε σήμερα να κάνουμε ένα γόνιμο διάλογο για το μέλλον της αυτοδιοίκησης για το επιτελικό κράτος, για τις βελτιώσεις που πρέπει να γίνουν. 
Εγώ η ίδια είπα ότι η πράξη είναι αυτή που θα μας δείξει τις διορθώσεις που πρέπει να κάνουμε στην πορεία. Δεν υπάρχει καμμία μεταρρύθμιση που να μην έχει δυσκολίες στην εφαρμογή της, δεν υπάρχει κανένα τέλειο νομοθέτημα, που να μη χρειάζεται βελτιώσεις στην πορεία. Νομίζω ότι θα ήταν πολύ σημαντικό αν μπορούσαμε να συνεργαστούμε σε ένα γόνιμο διάλογο. Από την πλευρά μας, το Υπουργείο Εσωτερικών πρέπει να πω ότι το ξεκίνησε αυτό, ξεκινώντας το διάλογο με τα κόμματα για το νέο πολυνομοσχέδιο που ετοιμάζουμε με βελτιώσεις ακριβώς πάνω στον «Καλλικράτη», μέσα από την εμπειρία αυτού του χρόνου, έτσι όπως καταγράφτηκαν όλες αυτές οι προτάσεις από τους αιρετούς του Α’ και Β’ Βαθμού. 
Θέλω να πω ότι επειδή βλέπουμε το δέντρο και χάνουμε το δάσος είναι μακριά η πορεία αυτών που ζήσαμε σήμερα εδώ. Εδώ και πάρα πολλά χρόνια είναι το ΠΑΣΟΚ που σχεδιάζει και φέρνει προτάσεις και μεταρρυθμίσεις για την αυτοδιοίκηση και η Νέα Δημοκρατία, που μένει μόνο στη στείρα αντιπαράθεση, καταψηφίζει ή αποχωρεί από την Αίθουσα όταν συζητιούνται ζητήματα, που έχουν να κάνουν με την ουσία της λειτουργίας της αυτοδιοίκησης και όχι μόνο με το πολιτικό προσωπικό και τις πελατειακές σχέσεις που έχουν αναπτυχθεί όλα τα προηγούμενα χρόνια. 
Θέλω να θυμίσω πάρα πολύ συνοπτικά την αναβάθμιση των νομαρχιακών συμβουλίων και την καθιέρωση, μεταξύ άλλων, της λαϊκής εκπροσώπησης σ’ αυτά. Θέλω να θυμίσω την εισαγωγή του ριζοσπαστικού, για τα δεδομένα εκείνης της εποχής, δημοκρατικού προγραμματισμού ως μοντέλου ανάπτυξης, τη θεσμοθέτηση των κεντρικών αυτοτελών πόρων, την κατάργηση από την πλευρά της Νέας Δημοκρατίας της διάταξης που όριζε τη διενέργεια των νομαρχιακών εκλογών, λίγες μόλις ημέρες πριν την διενέργειά τους.
Νομίζω ότι είναι πάρα πολύ δύσκολο να πιστέψει κανείς τα δάκρυα που χύνονται αυτήν τη στιγμή από την πλευρά της Νέας Δημοκρατίας για την αυτοδιοίκηση, όταν η προηγούμενη εμπειρία όλων αυτών των ετών μας έχει δείξει τελείως άλλα πράγματα με την Νέα Δημοκρατία, συνήθως έξω απ’ αυτήν την Αίθουσα, όταν αναπτύσσεται ο διάλογος και η αγωνία για το μέλλον της αυτοδιοίκησης.
Θέλω να θυμίσω ότι ως κυβέρνηση, η Νέα Δημοκρατία, είχε εξαγγείλει διάλογο για την κατάρτιση ενός νέου διοικητικού χάρτη, τον τότε λεγόμενο «Καποδίστρια 2», την άνοιξη του 2009. Σε συνθήκες που ήταν ήδη ορατές οι επερχόμενες συνέπειες της διεθνούς οικονομικής κρίσης για τη χώρα μας αποφάσισε, αντί να προχωρήσει σε μια γενναία μεταρρύθμιση της αυτοδιοίκησης, να προχωρήσει στην αναβολή της υλοποίησης του εγχειρήματος, επικαλούμενη την ανωριμότητα των συνθηκών. 
Και αντί να απολογείστε γι’ αυτό σήμερα, αρνηθήκατε να ψηφίσετε τον «Καλλικράτη», επικαλούμενοι διάφορες ευφάνταστες δικαιολογίες περί δήθεν προχειρότητας, αλλά ακόμα και αντισυνταγματικότητα των διατάξεων. Αντιλαμβάνεστε ότι αν επιδεικνύαμε τη δική σας αναποφασιστικότητα αυτήν τη στιγμή, η αυτοδιοίκηση θα ήταν ακόμα ένα τεράστιο κρατικό βαρίδι στις πλάτες της εθνικής μας οικονομίας. 
Λυπάμαι πάρα πολύ, που όλη αυτή η συζήτηση επικεντρώθηκε στα ζητήματα του Δήμου της Αθήνας. Είπα και στην πρωτολογία μου ότι εκτιμώ πως αυτήν τη στιγμή ο Δήμος της Αθήνας, η Αθήνα, η πρωτεύουσα χρειάζεται τη μεγαλύτερη δυνατή στήριξη απ’ όλους μας, γιατί δεν μπορεί να ανακάμψει η χώρα, αν δεν ανακάμψει πριν απ’ όλους η Αθήνα. Νομίζω ότι πρέπει να αφήσουμε οριστικά στο παρελθόν τις εποχές που ο Δήμος της Αθήνας είχε μια πλειονότητα συμβασιούχων, περίπου δύο χιλιάδων ανθρώπων, χωρίς κριτήρια, με αδιαφανείς διαδικασίες. Ας τα αφήσουμε, επιτέλους, οριστικά όλα αυτά στο παρελθόν. Η χώρα χρειάζεται ένα νέο πολιτικό πολιτισμό, μια νέα πολιτική ηθική, μια άλλου είδους συνεργασία των πολιτικών δυνάμεων. Θα πρέπει, επιτέλους, η λέξη «ηθική» στην πολιτική να επικρατήσει όλων των άλλων επιλογών. 
Πραγματικά, δεν αντιλαμβάνομαι πού είδατε ότι δίνεται το κοινωνικό κράτος στους ιδιώτες όταν η πρώτη, πραγματικά, κίνηση που έκανα όταν ανέλαβα τις αρμοδιότητές μου σ’ αυτό το Υπουργείο ήταν, με πράξη νομοθετικού περιεχομένου, να εξασφαλίσω τη βιωσιμότητα του Προγράμματος «Βοήθεια στο Σπίτι» από καθαρά εθνικούς πόρους, όπως ήταν και η υποχρέωσή μας. Μια πράξη που όχι απλώς έδωσε το φιλί της ζωής στο Πρόγραμμα «Βοήθεια στο Σπίτι», που όλοι γνωρίζουμε πόσο σημαντικό είναι, αλλά διασφάλισε το ότι θα μπορέσουμε να πάρουμε και τη χρηματοδότηση από το ΕΣΠΑ για τη χρονιά που μας πέρασε, καθώς ήμασταν σ’ ένα μικροσκόπιο από τους εταίρους μας, που προσπαθούσαν να δουν αν πραγματικά εννοούμε όσες δεσμεύσεις είχαμε αναλάβει και αν πράγματι θα μπορούσαμε να συνεχίσουμε το Πρόγραμμα από δικούς μας πόρους. Ήταν, λοιπόν, το πρώτο πράγμα που έκανα από εθνικούς πόρους, από πόρους του Υπουργείου Εσωτερικών. Συνεχίζεται το Πρόγραμμα. Διατηρήθηκαν τρεις χιλιάδες πεντακόσιες θέσεις εργασίας και συνεχίζουν να παρέχουν οι άνθρωποι αυτοί υπηρεσίες σε μια σειρά από ηλικιωμένους, που το έχουν πάρα πολύ μεγάλη ανάγκη.
Δεν καταλαβαίνω πραγματικά, κύριε Αποστολάκο, που είδατε την πρόθεση του Υπουργείου να καταργήσει την περιφέρεια. Πραγματικά, εκπλήσσομαι απ’ αυτήν σας την τοποθέτηση, γιατί γνωρίζετε πάρα πολύ καλά -καθώς είχατε εξαντλητικό διάλογο και με τον κ. Γιαννίτση και με τον κ. Κουκουλόπουλο και μαζί μου- ότι καμμία τέτοια πρόθεση δεν υπάρχει. Πραγματικά, εντυπωσιάζομαι που το μεταχειριστήκατε αυτό στα πλαίσια αυτής της επερώτησης. Ξέρετε πολύ καλά ότι η μόνη πρόθεση του Υπουργείου ήταν να αντιμετωπιστούν οι δυσλειτουργίες, που αντιμετώπιζαν οι αποκεντρωμένες διοικήσεις. 
Θα πρέπει να ξέρετε ότι είμαι από τους ανθρώπους που αγωνίστηκαν πάρα πολύ για να φτάσουμε σ’ αυτήν τη μεγάλη κατάκτηση της αιρετής περιφέρειας, μιας αιρετής περιφέρειας που έχει καθοριστική συμβολή στην ανάπτυξη της περιφέρειας και στη διαχείριση των πόρων του ΕΣΠΑ. Επί ημερών μου, όταν ήμουν Πρόεδρος της Ένωσης Νομαρχιακών Αυτοδιοικήσεων Ελλάδος, ξεκίνησε αυτός ο διάλογος με μεγάλο προβληματισμό στο εσωτερικό των νομαρχιών, αλλά έγινε ένας πολύ γόνιμος διάλογος με ομόφωνες αποφάσεις. Σε καμμία περίπτωση, δεν θα ήμουν εγώ αυτή που θα καταργούσα την Περιφερειακή Αυτοδιοίκηση, που ξεκίνησα να διεκδικώ και κατάφερα μέσα και στο κόμμα μου τότε να είναι αυτή η πλειοψηφούσα άποψη.
( Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Πραγματικά εντυπωσιάζομαι με την τοποθέτησή σας αυτή. 
Θέλω να πω όμως κλείνοντας ότι ουδέποτε βρέθηκα έξω από τα γραφεία του κ. Παυλόπουλου και απέναντί του. Έχω μάθει να πολιτεύομαι με ένα συγκεκριμένο τρόπο, με μια συγκεκριμένη πολιτική ηθική, όπως είπα και πριν. 
Είχαμε δυνατές κόντρες με την Κυβέρνηση της Νέας Δημοκρατίας τότε αλλά πάντα στα πλαίσια της ευπρέπειας. Καταφέραμε να πείσουμε τότε τον κ. Παυλόπουλο ότι έπρεπε να απεμπλέξει τα προνοιακά επιδόματα από τους κεντρικούς αυτοτελείς πόρους. Μαζί με τον πρώτο αυτοτελή πόρο για τη Νομαρχιακή Αυτοδιοίκηση, τα τέλη μεταβίβασης που καθιερώσαμε με την προηγούμενη από την κυβέρνηση της Νέας Δημοκρατίας, κυβέρνηση του ΠΑΣΟΚ, καταφέραμε να μην υπάρχουν σήμερα υπερχρεωμένες περιφέρειες ως διάδοχοι των νομαρχιών, ακριβώς γιατί τα οικονομικά τους σχεδιάστηκαν πάρα πολύ προσεκτικά, σε συνεργασία όλων των παρατάξεων που συμμετείχαν τότε στην ΕΝΑΕ με ομόφωνες αποφάσεις.
Ευχαριστώ πολύ.","ΦΩΤΕΙΝΗ ΓΕΝΝΗΜΑΤΑ",86
"145478"," Ευχαριστούμε την κυρία Υπουργό.
Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Γρηγόριος Αποστολάκος, για τη δευτερολογία του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145479"," Ευχαριστώ, κύριε Πρόεδρε.
Θα ξεκινήσω με την τελευταία σας αναφορά, για να μην υπάρχουν και παρεξηγήσεις. Χαίρομαι γιατί υπάρχουν μέσα στην Αίθουσα και εκπρόσωποι της περιφερειακής αυτοδιοίκησης που παρακολουθούν τη συζήτηση.
Ισχυρίστηκα από το Βήμα της Βουλής ότι στο προσχέδιο του νόμου, το οποίο δώσατε προς διαβούλευση στις αυτοδιοικητικές αρχές και στα κόμματα, υπήρχε ρύθμιση όπου προεβλέπετο η ίδρυση και συγκρότηση περιφερειακού ταμείου στις αποκεντρωμένες διοικήσεις. Η βασική αρμοδιότητα αυτού του αποκεντρωμένου ταμείου θα ήταν η αξιοποίηση του συνόλου των κοινοτικών πόρων. Προφανώς, δεν εξαιρούνταν και το ΕΣΠΑ. 
Ακριβώς αυτή ήταν η διατύπωση. Μην κουνάτε το κεφάλι σας. Τη διάβασα με πολλή προσοχή. Έχω δεκαπέντε χρόνια εμπειρίας στη διοίκηση και πολύ καλή νομική κατάρτιση. Δεν χρειάζεται, λοιπόν ούτε να αποδοκιμάζετε ούτε να επιδοκιμάζετε τίποτα, γιατί σε διαφορετική περίπτωση γίνεται μεγάλο ατόπημα στην Αίθουσα αυτή. Το διαβάσαμε όλοι. 
Ισχυρίστηκα, αγαπητή κυρία Υπουργέ –και το εννοώ το «αγαπητή»- ότι μια τέτοια θεσμοθέτηση στην ουσία ακύρωνε το θεσμό της περιφερειακής αυτοδιοίκησης, όταν η βασική τους αρμοδιότητα, ποια είναι; Είναι ο δημοκρατικός προγραμματισμός, η αξιοποίηση των κοινοτικών προγραμμάτων και το ΕΣΠΑ. Αν περνούσε κάτι τέτοιο –εκτός αν δεν το είδατε το προσχέδιο- προφανώς θα είχαμε έμμεση, πλην σαφή κατάργηση του θεσμού της περιφερειακής αυτοδιοίκησης. 
Θα σας πω κάτι άλλο. Αυτή τη στιγμή είναι υπό αμφισβήτηση ο θεσμός της περιφερειακής αυτοδιοίκησης. Αμφισβητείται από συγκεκριμένες κυβερνητικές επιλογές που προσπαθούν, εμμέσως πλην σαφώς, να αναιρέσουν τους περιφερειάρχες και το θεσμό γενικότερα, μέσα από τη διόγκωση των αρμοδιοτήτων της αποκεντρωμένης διοικήσεως.
Η ιστορία των νομαρχιακών αυτοδιοικήσεων, των περιφερειακών διευθυντών και των διορισμένων περιφερειών επαναλαμβάνεται. Το έχετε ζήσει και εσείς, το έχω ζήσει και εγώ. Ξέρετε ότι αυτά τα οποία καταγράφω με αίσθημα ευθύνης σε αυτή την Αίθουσα δεν απέχουν ούτε κόκκο από την αλήθεια. Το κράτος αντιμετωπίζει εχθρικά –και εν προκειμένω η Κυβέρνηση, την οποία υπηρετείτε- το θεσμό της περιφερειακής αυτοδιοίκησης. Δείτε τι γίνεται με τους ΦΟΔΣΑ, δείτε τι γίνεται με τα περιφερειακά νοσοκομεία, δείτε τι γίνεται με ένα αλαλούμ άλλων ρυθμίσεων. 
Θα πρέπει να αποφασίσουμε –ναι, να συμφωνήσω να κάνουμε ένα δημόσιο διάλογο- το πώς θα διοικηθεί αυτός ο τόπος. Διότι αυτό είναι ανεξάρτητο κομμάτων και κυβερνήσεων. Πώς να διοικηθεί; Το κράτος έχει συνέχεια, αλλά όχι με τέτοιες λογικές.
Υπό την έννοια, λοιπόν, αυτή, ναι, αν δεν έβαζαν βέτο οι αυτοδιοικητικές αρχές -και ο Α΄βαθμός και ο Β΄ βαθμός- και εμείς και περνούσε αυτή η διάταξη, στην ουσία θα είχαμε κατάργηση των περιφερειών. Περί αυτού επρόκειτο.
Θέλω να κάνω μια δεύτερη παρατήρηση. Είπατε ότι η συζήτηση αυτή απευθύνεται στο κομματικό ακροατήριο. Θέλω να πιστεύω ότι δεν εννοείτε εμένα. Θέλω να πιστεύω ότι δεν εννοείτε τον κ. Νεράντζη. Ενδεχομένως εννοείτε τον κ. Παυλόπουλο, επειδή εκλέγεται στην Α ’Αθηνών; Γνωρίζετε πολύ καλά ότι εμείς δεν έχουμε κομματικό και πελατειακό ακροατήριο στο Δήμο Αθηναίων. Στη Λακωνία εκλέγομαι εγώ.
Πολύτιμη ήταν η συζήτηση αυτή και αποφύγαμε με θρησκευτική ευλάβεια να κάνουμε οιαδήποτε ουσιαστική κριτική στο έργο του Δημάρχου Αθηναίων και των συνεργατών του. Έτσι αποφάσισε ο αθηναϊκός λαός, αυτόν εξέλεγξε. Εμείς δεν κάναμε κριτική σε ότι αφορά το ουσιαστικό έργο του, όπως εσείς προσπαθήσατε να το υπερασπίσετε. Απέφυγα και κάποιες αιχμές στην απάντηση την οποία είχε κάνει για κάποιους εξ ημών. Θα την πάρει την απάντηση εκεί που πρέπει.
Εμείς σας καλέσαμε ως υπεύθυνη Κυβέρνηση, και σύμφωνα με την συνταγματική σας υποχρέωση και το θεσμικό πλαίσιο, να ελέγξετε τη νομιμότητα των πράξεων του Δημάρχου Αθηναίων και των συνεργατών του. Δεν ζητήσαμε να κάνετε κριτική, δεν κάναμε κριτική ούτε σας ζητήσαμε να παρέμβετε για την κατ’ ουσίαν λειτουργία του. Θα ήταν εξάλλου και παράνομο και αντισυνταγματικό. Σας καλέσαμε να ελέγξετε και να ζητήσετε εξηγήσεις από το Γραμματέα της Αποκεντρωμένης Διοίκησης αν εφήρμοσε καλώς το νόμο σε ότι αφορά τον έλεγχο νομιμότητος των αποφάσεων του Δήμου Αθηναίων. Σας καλέσαμε να ελέγξετε τη νομιμότητα των αποφάσεων του Δήμου Αθηναίων. Θα μας στερήσετε αυτό το δικαίωμα ή θα μας στερήσετε το δικαίωμα να κάνουμε μία κριτική, την οποία ακούσατε και για την οικονομία του χρόνου δεν θα την επαναλάβω αυτή τη στιγμή, σε ότι αφορά τη λειτουργία του θεσμού μέσα από την λειτουργία του ν. 3852; Αυτά σας είπαμε. 
Δεν ξέρω γιατί πήρατε αυτόκλητα την ευθύνη να υπερασπιστείτε ένα κατ’ ουσίαν έργο. Το έργο του κ. Καμίνη και του Δήμου Αθηναίων δεν θα το κρίνετε ούτε εσείς ούτε εγώ ούτε τα κόμματά μας. Ο αθηναϊκός λαός θα το κρίνει. Τη νομιμότητα, όμως, των ενεργειών, αν υπάρχουν διώξεις –που υπάρχουν διώξεις, σας το λένε δικοί σας άνθρωποι, κομματικά σας στελέχη- οφείλετε να την ελέγξετε. Οφείλετε να ελέγξετε, γιατί έχει προχωρήσει ο Δήμος Αθηναίων και κάνει αναθέσεις απευθείας καθηκόντων και δεν λειτουργούν τα υπηρεσιακά συμβούλια. Έσπευσε –σας το είπα και από το Βήμα της Βουλής- πριν λίγες μέρες να κάνει ανάθεση καθηκόντων με κομματικά κατ’ εμέ και για τους συναδέλφους μου αν θέλετε, κριτήρια. Δεν μπορείς να κρίνεις κάποιον, να του κάνεις απευθείας ανάθεση και να μην περιμένεις είκοσι μέρες για να λειτουργήσουν τα υπηρεσιακά συμβούλια και μάλιστα, κατά παράνομο τρόπο. Χωρίς να έχει προϋπηρεσία τον κάνει Τμηματάρχη Α’ και μπορώ να σας καταγγείλω δέκα τέτοιες περιπτώσεις. Ενδεχομένως, ο κύριος καθηγητής, ο κύριος Δήμαρχος Αθηναίων μπορεί να αντιμετωπίσει και ποινικές ευθύνες για την παράβαση αυτής της νομοθεσίας. Δεν μπορεί ένας πρώην Συνήγορος του Πολίτη να ανέχεται μια τέτοια αυθαιρεσία από τους συνεργάτες του στους συγχωνευθέντες οργανισμούς –εννοώ τα Μουσικά Σύνολα, τον ΟΝΑ και τον ΠΟΔΑ, τον Πολιτιστικό Οργανισμό Δήμου Αθηναίων- και στη Δημοτική Αστυνομία. Δηλαδή, τι γίνεται τώρα εκεί, ποιος κυβερνά το δήμο; Δικαίωμά τους είναι να κυβερνά όποιος θέλει, έτσι αποφάσισε ο αθηναϊκός λαός, θα υποστεί και τις συνέπειες των αποφάσεών του, όμως, τη νομιμότητα των ενεργειών οφείλετε να την ελέγξετε. Και η παρέμβαση η δική μας προς αυτή και μόνο την κατεύθυνση ήταν. Σε καμμία περίπτωση δεν μπήκαμε στη λογική να κάνουμε αντιπολίτευση στο δήμαρχο. Δεν είναι και η δουλειά μας εξάλλου αυτή. Ας την κάνουν οι δημοτικές παρατάξεις, οι οποίες τον αντιπολιτεύονται. Τη νομιμότητα και τη συνταγματική υποχρέωση που έχετε κι εσείς κι εμείς πρέπει να τηρούμε με βάση το θεσμικό πλαίσιο.
ΠΡΟΕΔΡEΥΩΝ (Γρηγόριος Νιώτης): Η κυρία Υπουργός έχει το λόγο.","ΓΡΗΓΟΡΙΟΣ ΑΠΟΣΤΟΛΑΚΟΣ",33
"145480"," Ευχαριστώ, κύριε Πρόεδρε.
Θέλω να σταθώ σε τρία σημεία πολύ γρήγορα, γιατί νομίζω ότι το θέμα έχει εξαντληθεί. 
Επαναλαμβάνω ότι δεν είναι ο Υπουργός Εσωτερικών αυτός που θα κρίνει τη νομιμότητα ή όχι των πράξεων των αιρετών. Εμείς ως Υπουργείο υποστηρίζουμε και δεν υποκαθιστούμε το έργο των Γενικών Γραμματέων των Αποκεντρωμένων Διοικήσεων, που έχουν την ευθύνη και όλων των αρμοδίων διοικητικών οργάνων να κρίνουν τη νομιμότητα των πράξεων των αιρετών. 
Το δεύτερο είναι ότι θέλω απολύτως να ξεκαθαρίσω για δεύτερη φορά ότι ποτέ δεν υπήρχε πρόθεση από το Υπουργείο Εσωτερικών κατάργησης της αιρετής περιφέρειας, παρά μόνο επίλυσης δυσλειτουργιών των αποκεντρωμένων αυτοδιοικήσεων.
Το τρίτο, στο οποίο θέλω να σταθώ, επειδή είπατε ότι η Κυβέρνησή μας είναι εχθρική απέναντι στην αιρετή περιφέρεια και στην αυτοδιοίκηση, είναι το εξής: Θέλω να σας πω ότι πριν από λίγες ημέρες υπογράψαμε μνημόνιο συνεργασίας με την ΚΕΔΕ και την ΕΝΠΕ για το επιχειρησιακό του «Καλλικράτη», τη δεύτερη φάση.
Δεν περιοριζόμαστε μόνο στο μνημόνιο συνεργασίας, αλλά στην ομάδα διοίκησης έργου που παρακολουθεί όλη αυτή την προσπάθεια. Από εδώ και στο εξής θα συμμετέχουν δύο εκπρόσωποι της ΚΕΔΕ και δύο της ΕΝΠΕ, ακριβώς γιατί, όχι μόνο δεν είμαστε εχθρικοί απέναντι στο χώρο της αυτοδιοίκησης, αλλά πιστεύουμε ότι δεν μπορούν να σχεδιάζονται τόσο μεγάλες τομές, αλλαγές και μεταρρυθμίσεις γι’ αυτούς, χωρίς αυτούς. Θεωρούμε ότι πρέπει να είναι παρόντες και να ηγηθούν όλης αυτής της προσπάθειας μαζί με τα στελέχη του Υπουργείου.
Είναι δύσκολες οι εποχές, αλλά θεωρώ ότι αν αφήσουμε στην άκρη τη στείρα κομματική αντιπαράθεση και συνεργαστούμε, θα μπορέσουμε να ξεπεράσουμε τα προβλήματα του «Καλλικράτη», τις οικονομικές δυσκολίες και να δώσουμε τις δυνατότητες στην αυτοδιοίκηση για ένα πιο κοινωνικό και πιο αναπτυξιακό ρόλο. 
Σας ευχαριστώ πολύ.","ΦΩΤΕΙΝΗ ΓΕΝΝΗΜΑΤΑ",86
"145481"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθεί ο περιφερειάρχης Θεσσαλίας και πρώην συνάδελφος Βουλευτής κ. Κωνσταντίνος Αγοραστός. 
Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 26/24-2-2012 επίκαιρης επερωτήσεως Βουλευτών της Νέας Δημοκρατίας, προς τον Υπουργό Εσωτερικών, σχετικά με τη λειτουργία του Δήμου Αθηναίων. 
 Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"145482"," Μάλιστα, μάλιστα.
Με τη συναίνεση του Σώματος και ώρα 14.55’ λύεται η συνεδρίαση για την προσοχή Δευτέρα 12 Μαρτίου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων. 
O","ΟΛΟΙ ΟΙ ΒΟΥΛΕΥΤΕΣ",NA
