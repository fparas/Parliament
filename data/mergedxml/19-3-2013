"","Content","name","ParlmemberID"
"50224","Date","19-3-2013",NA
"50225"," Ευχαριστώ πολύ, κύριε Πρόεδρε. 
Κύριε Υπουργέ, με αφορμή την παρέμβαση που κατέθεσα και που σήμερα συζητάμε και αφορά την ανάγκη των θέσεων νοσηλευτών τεχνολογικής εκπαίδευσης στο «Βενιζέλειο» Νοσοκομείο Ηρακλείου, θα ήθελα να επισημάνω και τα γενικότερα προβλήματα που αντιμετωπίζει το «Βενιζέλειο-Πανάνειο», τα οποία προκύπτουν και γιγαντώνονται από το νέο οργανόγραμμα που αλλάζει τη δομή και τη λειτουργία του ιστορικού Νοσοκομείου του Ηρακλείου.
Κύριε Υπουργέ, σαφώς πρέπει να γίνει άμεσα πιο λειτουργική, πιο οικονομική και πιο αποτελεσματική η δομή των νοσοκομειακών ιδρυμάτων της χώρας μας. Σαφώς και πρέπει να προχωρήσουμε στη μεταρρύθμιση της υγείας, χωρίς όμως να επιτρέψουμε σε καμμία περίπτωση την αποδυνάμωση των νοσοκομειακών δομών ή την οποιαδήποτε έκπτωση στην ποιότητα των παρεχόμενων υπηρεσιών από άνευ σχεδιασμού συγχωνεύσεις. 
Κύριε Υπουργέ, η συνένωση των δύο μεγάλων νοσοκομείων του Ηρακλείου, του ΠΑΓΝΗ και του «Βενιζελείου», θα είναι μια συγχώνευση πρωτοφανούς μεγέθους για τα νοσοκομειακά χρονικά της Ελλάδος τελικής συνολικής δυναμικότητας χιλίων διακοσίων κλινών. Για να γίνει κατανοητό το μέγεθος της υλοποιούμενης συνένωσης, αρκεί να αναφερθεί ότι από πλευράς αριθμού νοσηλευομένων ασθενών και ημερών νοσηλείας το αποτέλεσμα είναι ταυτόσημο με το αντίστοιχο της θεωρητικής συνένωσης των Νοσοκομείων «Αττικό» και «Αλεξάνδρα» στην Αθήνα. 
Όσον αφορά το καθαρά διοικητικό μέρος -προμήθειες αναλωσίμων, εξοπλισμού κ.λπ.- ορθώς γίνεται η ενοποίηση των διαδικασιών από κοινή διοικητική διαδικασία και από κοινή υπηρεσία μέσω κοινού τμήματος προμηθειών αλλά η ενοποίηση των διαδικασιών παροχών υγείας, δηλαδή των ιατρικών και νοσηλευτικών τμημάτων, είναι πιο πολύπλοκη διαδικασία και δεν περιγράφεται με σαφήνεια στο ν. 4052/2012. 
Κύριε Υπουργέ, πώς θα συνενωθούν δύο νοσοκομεία που τελούν κάτω από διαφορετική θεσμική λειτουργία; Πώς θα συνενωθούν δύο νοσοκομεία, όταν το προσωπικό του ΠΑΓΝΗ υπάγεται στο Υπουργείο Παιδείας, ενώ παρέχει κλινικό και ιατρικό έργο παράλληλα, ενώ το ιατρικό προσωπικό του «Βενιζελείου» ανήκει στο ΕΣΥ, συνεπώς στο Υπουργείο Υγείας; Σας έβαλα δύο πρώτα απλά ερωτήματα που προκύπτουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Με ποια διαδικασία και σε ποια κλινική θα τοποθετηθούν οι ειδικευόμενοι γιατροί, καθώς υπάρχει η ασάφεια σε σχέση με την διαδικασία τοποθέτησής τους μέσα από κοινή λίστα; Το νοσηλευτικό προσωπικό είναι διαφορετικής επαγγελματικής κατάρτισης: διετούς εκπαίδευσης ΔΕ και τετραετούς φοίτησης ΤΕΙ-ΑΕΙ, με μη σαφές καθηκοντολόγιο και ασαφείς αρμοδιότητες στο «Βενιζέλειο», ενώ στο ΠΑΓΝΗ το πρόβλημα είναι λίγο μικρότερο. Το ερώτημα, λοιπόν, είναι. Πώς θα γίνει η ενσωμάτωση των νοσηλευτών με διαφορετικό εκπαιδευτικό υπόβαθρο μέσα σε έναν καινούργιο οργανισμό; 
Κύριε Υπουργέ, κλείνω με το εξής. Δεν πρέπει να περνά από το μυαλό το δικό σας, από το μυαλό κανενός εδώ μέσα η διαγραφή της προσφοράς και της ιστορίας του «Βενιζελείου» Νοσοκομείου όλα αυτά τα χρόνια. Είναι αδιανόητο για όλους εμάς που ζούμε, που γνωρίζουμε, που έχουμε επισκεφθεί το νοσοκομείο αυτό η όποια ή μερική διαγραφή της ιστορίας του ή η μερική ή συνολική απορρόφησή του.","ΕΛΕΥΘΕΡΙΟΣ ΑΥΓΕΝΑΚΗΣ",43
"50226"," Το λόγο έχει ο Αναπληρωτής Υπουργός Υγείας κ. Μάριος Σαλμάς για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50227"," Ευχαριστώ, κύριε Πρόεδρε. 
Αγαπητέ κύριε συνάδελφε, γνωρίζω το ενδιαφέρον σας για τα θέματα της υγείας της περιοχής σας. Εξάλλου και στο γραφείο μου έχουμε συναντηθεί τρεις ή τέσσερις φορές, αν θυμάμαι καλά, και είχατε δείξει έντονα την αγωνία που έχετε για τα νοσηλευτικά Ιδρύματα του Νομού Ηρακλείου. 
Σας λέω κάτι ξεκάθαρα σήμερα. Κανείς δεν σκέφτεται την υποβάθμιση του «Βενιζέλειου Νοσοκομείου». Το «Βενιζέλειο Νοσοκομείο» είναι ένα νοσοκομείο αιχμής που έχει ιστορία, έχει να επιδείξει καλούς δείκτες και σκοπεύουμε να βελτιώσουμε τους δείκτες. Η συνένωση που έγινε δεν έγινε για να υποβαθμιστεί το «Βενιζέλειο», έγινε για να αναβαθμιστεί. Είναι ευθύνη της διοίκησης αλλά και του διοικητή της υγειονομικής περιφέρειας να στοχεύσουν στο να αναβαθμίσουν τα δύο ιδρύματα που συγχωνεύθηκαν. 
Και να ξεκαθαρίσω και κάτι άλλο. Όταν δύο ιδρύματα συγχωνεύονται διοικητικά, η ευθύνη είναι μεγαλύτερη στη διοίκηση. Δεν σημαίνει καθόλου ότι νομιμοποιείται κανείς να υποβαθμίσει τις υπηρεσίες είτε στο ένα είτε στο άλλο. Μπορεί να αναδιοργανώσει τμήματα, να τα κάνει πιο αποδοτικά και στα δύο νοσοκομεία –έχει αυτήν την ευελιξία- αλλά σε καμμία περίπτωση το τελικό προϊόν δεν πρέπει να είναι υποβάθμιση και δεν θα είναι. Δεσμεύομαι εγώ σήμερα. Δεν θα υποβαθμιστεί καθόλου το «Βενιζέλειο» Νοσοκομείο. Αντιθέτως, θα δοθεί έμφαση και έχουν δοθεί οδηγίες να αναβαθμιστεί.  
Συγκεκριμένα, επειδή στην ερώτησή σας ρωτήσατε και για τον κλάδο των ΤΕ νοσηλευτών, όπου στον καινούργιο οργανισμό, στο «Βενιζέλειο», προβλέπονται να είναι διακόσιοι ενενήντα ένας, σας λέω κατ’ αρχήν -για να αισθάνεστε ήσυχος-ότι για τα δύο αυτά νοσοκομεία ακολουθήθηκαν επακριβώς τα αιτήματα τόσο της διοίκησης της υγειονομικής περιφέρειας όσο και της διοίκησης του νοσοκομείου. Επακριβώς υιοθετήθηκαν! Έτσι, διαμορφώθηκαν οι νέοι οργανισμοί. Δηλαδή, οι οργανισμοί που γνωρίζετε -και που θα σας πω τώρα αναφορικά με τις θέσεις των νοσηλευτών- βασίζονται στις αποφάσεις της νοσοκομειακής μονάδας, της υγειονομικής περιφέρειας, αλλά και του ΚΕΣΥΠΕ. 
Ειδικότερα, για τις θέσεις νοσηλευτικής υπηρεσίας προβλέφθηκαν πεντακόσιες ογδόντα τέσσερις οργανικές θέσεις σε όλες τις κατηγορίες ή κλάδους αυτής, εκ των οποίων διακόσιες ενενήντα μία αφορούσαν ΤΕ Νοσηλευτικής, έναντι διακοσίων δεκαεννέα θέσεων που εκείνη τη χρονική στιγμή ήταν καλυμμένες. Δηλαδή, δώσαμε πολύ περισσότερες θέσεις. 
Επισημαίνουμε, επίσης, ότι το σύνολο των οργανικών θέσεων του προσωπικού ενός νοσοκομείου έχει άμεση συνάρτηση και με τις οργανικές κλίνες. Όπως γνωρίζετε, στο εν λόγω νοσοκομείο αυτές μειώθηκαν κατά εξήντα, δηλαδή από πεντακόσιες υποχώρησαν σε τετρακόσιες σαράντα οργανικές κλίνες. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Υπουργού)
Θέλω να ξεκαθαρίσω και κάτι τελευταίο. Σε κάθε περίπτωση οι οργανισμοί είναι αυτοί. Θα δούμε πώς θα λειτουργήσουν. Θα τους συγκρίνουμε με τις ανάγκες που θα προκύψουν και είμαστε εδώ να ξανασυζητήσουμε, να επανασχεδιάσουμε και να διορθώσουμε όλους εκείνους τους οργανισμούς, οι οποίοι -όπως φαίνεται στην πορεία- δεν θα καλύπτουν τις ανάγκες της περιοχής. Αυτό είναι ξεκάθαρο. 
Ξεκινάει το πιλοτικό πρόγραμμα, με βάση τα στοιχεία που είχαμε στη διάθεσή μας και τα αιτήματα των διοικήσεων των υγειονομικών μονάδων κι αν χρειαστεί, θα κάνουμε διόρθωση. Πάντως, εγώ θα λάβω πολύ σοβαρά υπ’ όψιν μου την παρατήρησή σας και για τις ΤΕ νοσηλεύτριες, σε ενδεχόμενη αναθεώρηση που βεβαίως θα κρίνει και η δημοσιονομική πορεία της χώρας και τα δημοσιονομικά του Υπουργείου Υγείας.","ΜΑΡΙΟΣ ΣΑΛΜΑΣ",449
"50228"," Ευχαριστούμε, κύριε Υπουργέ. 
Ο κ. Αυγενάκης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50229"," Κύριε Υπουργέ, ήσασταν κατατοπιστικός. Ωστόσο, θα μου επιτρέψετε να καταθέσω ορισμένες απορίες ακόμα, που είμαι βέβαιος ότι θα σας είναι χρήσιμες, μια και εσείς δηλώσατε ότι είναι ευπρόσδεκτες παρεμβάσεις και προτάσεις που γίνονται από μέρους μας. 
Η διαδικασία της ενοποίησης θα πρέπει να έχει ξεκάθαρα κριτήρια και σαφείς στόχους, όχι μόνο κατανοητά σε εμάς αλλά κατανοητά και στους εργαζόμενους, στο νοσηλευτικό προσωπικό, στο ιατρικό προσωπικό και στο διοικητικό προσωπικό. Στα κριτήρια αυτά πρέπει να συμπεριλαμβάνονται απαραιτήτως η βελτίωση ή τουλάχιστον η μη επιδείνωση του επιπέδου παροχής υπηρεσιών υγείας στον καλυπτόμενο πληθυσμό, η μείωση του κόστους -για την οποία βεβαίως είμαστε απόλυτα σύμφωνοι- η ορθολογική αξιοποίηση του υπάρχοντος αξιόλογου ιατρικού δυναμικού και ο σεβασμός της ιστορικότητας και του ρόλου του εκάστοτε ιδρύματος. 
Κύριε Υπουργέ, η προκήρυξη των θέσεων των συντονιστών διευθυντών στα μεγάλα τμήματα του ΕΣΥ, άρα και στο «Βενιζέλειο-Πανάνειο» Νοσοκομείο, θα προωθήσει την αξιοκρατική αξιοποίηση του έμψυχου υλικού. Η αξιοποίηση μέσα στο σύστημα, χωρίς την προκήρυξη νέων θέσεων -κρατήστε το αυτό- μπορεί να γίνει με εσωτερική κρίση από τη διοίκηση για θέσεις συντονιστών διευθυντών ιατρών από τους υπηρετούντες με βάση τα προσόντα, κατά αντιστοιχία με τα οριζόμενα από το ν. 2519/1997. 
Κύριε Υπουργέ, ακόμη μπορεί να επιτευχθεί η επίλυση υπαρχόντων και γνωστών δυσλειτουργιών σε συγκεκριμένα κλινικά τμήματα των δύο νοσοκομείων. Αυτό θα μπορούσε να επιλυθεί με επιλεκτική και τεκμηριωμένη απόσπαση ιατρικού προσωπικού από το ένα νοσοκομείο στο άλλο ή και με πλήρη συνένωση υπό κοινή διεύθυνση. 
Επιπλέον, θα πρέπει να εξετάσουμε το γεγονός τα μέλη διδακτικού-ερευνητικού προσωπικού που παρέχουν κλινικό και ιατρικό έργο σε πανεπιστημιακά νοσοκομεία του ΕΣΥ, να υπάγονται στη δικαιοδοσία του Υπουργείου Υγείας και μόνο ως προς το διδακτικό και ερευνητικό τους έργο να υπάγονται στο Υπουργείο Παιδείας. Πολλοί από τους ειδικευόμενους έχουν ήδη εκπληρώσει μέρος της θητείας τους και προσέρχονται, χωρίς να είναι ξεκαθαρισμένο πού και βάσει ποιας διαδικασίας θα τοποθετούν για το υπόλοιπο της θητείας τους. 
Κύριε Υπουργέ, η διασύνδεση των δύο νοσοκομειακών ιδρυμάτων σε στοχευμένες ιατρικές υπηρεσίες είναι εφικτή, αλλά και θεμιτή. Είναι θεμιτή, εφόσον αναβαθμίζονται οι υπηρεσίες που παρέχονται, μειώνεται το κόστος λειτουργίας χωρίς να επιδεινώνεται η ποιότητα, επιταχύνεται η αποτελεσματικότερη λειτουργία τους και γίνεται με σεβασμό στην ιστορία και τη φυσιογνωμία του «Βενιζελείου-Πανάνειου» Νοσοκομείου, του Γενικού Νοσοκομείου Ηρακλείου και του Πανεπιστημιακού Νοσοκομείου Ηρακλείου. 
Για να επιτευχθούν όλα αυτά, είναι απαραίτητη η ύπαρξη σχεδίου και η συνεργασία –άλλωστε δείξατε τέτοια δείγματα διάθεσης συνεργασίας- με τους εργαζόμενους γιατρούς, το νοσηλευτικό προσωπικό και το διοικητικό προσωπικό. Είναι βέβαιο ότι οτιδήποτε πρέπει να γίνει για την αναδιοργάνωση της υγείας, θα πρέπει να γίνει με τρόπο ορθό, μεθοδικό, ρεαλιστικό, αλλά και συντονισμένο. Αυτή η λογική με βρίσκει απόλυτα σύμφωνο και είμαι ανοικτός, όπως φαντάζομαι και η ιατρική κοινότητα του Ηρακλείου για συζήτηση αλλά και προτάσεις που θα συμβάλουν στο καλύτερο δυνατό αποτέλεσμα. 
Σας ευχαριστώ.","ΕΛΕΥΘΕΡΙΟΣ ΑΥΓΕΝΑΚΗΣ",43
"50230"," Το λόγο έχει ο κ. Σαλμάς.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50231"," Θίξατε μια σειρά θεμάτων που μπορούν να διευθετηθούν από την υγειονομική περιφέρεια και τη διοίκηση του νοσοκομείου, για να μην υπάρχουν προβλήματα κατανομής των ειδικευομένων στις κλινικές. Επίσης, θα πρέπει να τρέξει γρήγορα η μεταρρύθμιση στο χώρο των νοσοκομείων με βάση τα κριτήρια και τις οδηγίες που έχουμε δώσει. 
Σας λέω ξανά ότι μπορεί να κάνει και μετακινήσεις ιατρικού ή νοσηλευτικού προσωπικού από το ένα νοσοκομείο στο άλλο, προκειμένου να έχει κάνει τα τμήματα πιο αποδοτικά. Δηλαδή, αν υπάρχει μία κλινική στο «Βενιζέλειο» και λείπει ένας γιατρός που πλεονάζει στο άλλο νοσοκομείο, σαφέστατα μπορεί να κάνει τη μετακίνηση, για να κάνει αποδοτική και λειτουργική και αυτήν την κλινική. 
Όμως, όσον αφορά τους γιατρούς που είπατε, δεν έχουν μόνο υποχρεώσεις που συνηθίζουμε να λέμε –και θα αναφερθώ σ’ αυτές- αλλά έχουν και δικαιώματα. Οι γιατροί είναι βασικός πυλώνας λειτουργίας του Εθνικού Συστήματος Υγείας και των νοσοκομείων. Η άποψή τους λαμβάνεται και πρέπει να λαμβάνεται υπ’ όψιν σ’ αυτήν την προσπάθεια για το πώς θα γίνουν πιο αποδοτικά τα τμήματα και οι κλινικές. Σίγουρα οι ιδέες και οι αλλαγές είναι πιο εύκολο να προέλθουν από αυτούς που ζουν και διαμορφώνουν το σύστημα υγείας και το υπηρετούν, παρά από τις διοικήσεις που στις περισσότερες περιπτώσεις μπορεί να μην είχαν και επαφή προηγουμένως με το χώρο της διοίκησης των νοσοκομείων.
Οι γιατροί έχουν ένα καθήκον, να συμβάλλουν στο να αυξηθεί η αποδοτικότητα των τμημάτων και οι διοικήσεις έχουν ένα άλλο καθήκον, να παρακολουθούν αυτήν την αποδοτικότητα και να κατευθύνουν τους πόρους κάθε χρονιά με βάση την απόδοσή τους. Από την ώρα που στη χώρα μας έχουν περιοριστεί τα διαθέσιμα ευρώ για όλους τους τομείς αλλά και για την υγεία, έχουμε την υποχρέωση να αυξήσουμε την αποδοτικότητα των πόρων, δηλαδή, την αξία του 1 ευρώ. Η κλινική, το τμήμα που θα έχει πιο σύντομη νοσηλεία του περιστατικού, που θα κρατά λιγότερες ημέρες τον ασθενή χωρίς να υποβαθμίζεται η περίθαλψή του, το τμήμα που θα έχει λιγότερες επιπλοκές, το τμήμα που θα παρέχει την ίδια υπηρεσία υγείας με λιγότερο κόστος σεβόμενο το δημόσιο χρήμα, θα πρέπει να αυξάνει τη δυναμικότητά του, να ενσωματώνει τμήματα και κρεβάτια από το άλλο ίδιο τμήμα που βρίσκεται στο ίδιο ή σε άλλο νοσοκομείο που δεν πληροί αυτά τα κριτήρια, όπου δηλαδή καθυστερούν γιατροί, δεν διεκπεραιώνουν γρήγορα τα περιστατικά τους και έχουμε μεγάλο χρόνο νοσηλείας. Εδώ έχουν ευθύνη και οι διοικήσεις. Υπάρχουν διοικήσεις που δεν λαμβάνουν εκείνα τα μέτρα, για να μπορούν να διακινούνται γρήγορα τα περιστατικά και να μη λιμνάζουν κοστίζοντας περισσότερο στα νοσοκομεία. 
Όλα αυτά θα γίνουν, όταν ολοκληρώσουμε και εμείς το υπόλοιπο της μεταρρύθμισης που αφορά το κομμάτι των νοσοκομείων και τον τρόπο με τον οποίο θα λογοδοτούν οι διοικήσεις των νοσοκομείων. Ήδη κάνουμε το πρώτο βήμα με την προκήρυξη των θέσεων όλων των νοσοκομείων, για να φύγουμε από το παλιό καθεστώς με τους κομματικούς διορισμούς και να πάμε σε μία πιο αξιοκρατική βάση. Και τα συμβόλαιά τους και οι συμβάσεις τους θα είναι τέτοιες που θα λογοδοτούν. Δηλαδή, ο διοικητής του νοσοκομείου πλέον θα λογοδοτεί, δεν θα έχει την ασυλία για τα ελλείμματα και ό,τι κακό συμβαίνει στο νοσοκομείο είτε αυτό αφορά κακοδιαχείριση είτε αφορά ανεπαρκή προμήθεια και επάρκεια των κλινικών είτε σημαίνει κακούς δείκτες στο νοσοκομείο.","ΜΑΡΙΟΣ ΣΑΛΜΑΣ",449
"50232"," Θα συζητηθεί η πρώτη με αριθμό 6018/19-1-2013 ερώτηση δεύτερου κύκλου του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Υγείας, σχετικά με την καθυστέρηση χορήγησης των οδοιπορικών στους νεφροπαθείς.
Το λόγο έχει ο κ. Δαβάκης για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50233"," Ευχαριστώ, κύριε Πρόεδρε.
Στις 19 Ιανουαρίου του προπερασμένου μηνός είχαμε καταθέσει μία ερώτηση σχετικά με την καθυστέρηση της καταβολής των οδοιπορικών εξόδων στους νεφροπαθείς. Η τύχη αυτής της ερωτήσεως, η μη απαντηθείσα ερώτηση, μας φέρνει σήμερα εδώ και έχουμε τη χαρά και την τιμή να συζητούμε διά ζώσης ένα ζέον, καυτό θέμα που αντιμετωπίζουν οι νεφροπαθείς όλης της χώρας. Πέραν δε τούτου, οι νεφροπαθείς έχουν ζητήματα που αφορούν και τις μονάδες τεχνητού νεφρού και όλο αυτό το πλέγμα, το οποίο έχει να κάνει με τα ταμεία που έχουν να πληρώσουν τα συγκεκριμένα κόμιστρα και τη γενικότερη κατάσταση, όπως αυτή συντίθεται από την υπάρχουσα δομή του χάρτη της υγείας σήμερα, στην οποία γίνονται σημαντικές τομές και μεταρρυθμίσεις που εύχομαι διακαώς να ευοδωθούν. 
Το ζήτημα, λοιπόν, της καθυστέρησης της καταβολής των οδοιπορικών εξόδων -ιδίως σε αυτούς που έρχονται από την ελληνική περιφέρεια και υπερβαίνουν τα ογδόντα χιλιόμετρα από και προς τον τόπο κατοικίας τους, προκειμένου να πάνε στη μονάδα τεχνητού νεφρού για το Νομό Λακωνίας στο Νοσοκομείο των Μολάων και στο Νοσοκομείο της Σπάρτης- και η καθυστέρηση καταβολής με πρωταρχικό συντελεστή αυτόν του ΟΓΑ, είναι ζητήματα που ζητούμε σήμερα να απαντηθούν. Επίσης, θέλουμε να πιέσουμε για τον εξορθολογισμό και την επίλυση του προβλήματος.
Νομίζω ότι αυτό το οποίο πρέπει να απασχολεί κάθε πολιτική ηγεσία, κύριε Υπουργέ, είναι η διευκόλυνση και απλοποίηση και –θα έλεγα- η επί τα βελτίω ρύθμιση της ζωής των εμπεριστάτων συνανθρώπων μας, ιδιαίτερα των αιμοκαθαιρομένων, που όπως καλύτερα από εμένα γνωρίζετε λόγω της ιδιότητάς σας, πρέπει τρεις φορές την εβδομάδα να πηγαινοέρχονται ογδόντα, εκατό, εκατόν πενήντα και διακόσια χιλιόμετρα στην ελληνική περιφέρεια, προκειμένου να προβούν στην αιμοκάθαρση και να υλοποιήσουν τη συγκεκριμένη διαδικασία.
Θέλω να πιστεύω ότι αυτή η ερώτηση θα αποτελέσει την απαρχή, προκειμένου και ταχύτερα να καταβάλλονται τα ποσά των οδοιπορικών αλλά κυρίως να υπάρξει μία κίνηση εξορθολογισμού των 800 ευρώ –δηλαδή των μειωμένων από τα 2.200 ευρώ στα 800 ευρώ- που πρέπει να καταβληθούν στον ασφαλισμένο. Πρέπει να υπάρξει ένας εξορθολογισμός επί τα βελτίω, προκειμένου να υπάρξει μία πιο ρεαλιστική στάση στα δεδομένα που σήμερα αντιμετωπίζουμε. 
Περιμένω με μεγάλο ενδιαφέρον την απάντησή σας.","ΑΘΑΝΑΣΙΟΣ ΔΑΒΑΚΗΣ",115
"50234"," Το λόγο έχει ο κύριος Υπουργός.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50235"," Αγαπητέ κύριε συνάδελφε, η ερώτησή σας θίγει το αυτονόητο, το οποίο ταυτίζεται με τις οδηγίες που έχει πάρει η διοίκηση του ΕΟΠΥΥ από την πολιτική ηγεσία του Υπουργείου και τον Πρωθυπουργό. 
Κατά πρώτη προτεραιότητα, θα εξοφλούνται τα τιμολόγια και οι αποδείξεις των ασθενών που κατέβαλαν μία δαπάνη για την υγεία από την τσέπη τους για οποιονδήποτε λόγο είτε αυτό αφορά την πληρωμή ταξί ενός νεφροπαθούς –η διαδικασία είναι πρώτα να πληρώνει και μετά να πηγαίνει το παραστατικό στον ΕΟΠΥΥ για να παίρνει τα χρήματα- είτε αφορά φαρμακευτική δαπάνη, όταν αγόρασε φάρμακο κατά τη διάρκεια αποχής ή αναστολής παροχής φαρμάκων από τους φαρμακοποιούς είτε αφορά τα γυαλιά ενός ανθρώπου είτε οποιαδήποτε παροχή σε είδος.
Με αφορμή την πολύ επίκαιρη ερώτησή σας, λοιπόν, βγάζουμε ένα ξεκάθαρο μήνυμα. Η οδηγία είναι σαφέστατη προς τη διοίκηση του ΕΟΠΥΥ και η διοίκηση του ΕΟΠΥΥ έχει αποκλειστικά την ευθύνη αν δεν τηρεί αυτό που λέμε σήμερα. Είναι απόλυτο αυτό για την πολιτική ηγεσία. Πρώτα θα πληρώνονται οι ασθενείς και μετά οι πάροχοι. Αυτό είναι σαφέστατη πολιτική οδηγία και ελέγχεται η διοίκηση του ΕΟΠΥΥ κάθε φορά που φτάνει να ρωτάει ένας Βουλευτής για τα αυτονόητα. Αυτό είναι ξεκάθαρο.
Από εκεί και πέρα να πω το εξής. Πράγματι, η ταλαιπωρία των νεφροπαθών είναι μεγάλη. Το κράτος παίρνει μέτρα κοινωνικής πρόνοιας αλλά και ουσιαστικής στήριξης αυτής της ομάδας ασθενών. Γι’ αυτό και μέσα σ’ αυτά τα μέτρα πρόνοιας που παίρνει, είναι και η κάλυψη αυτού του επιδόματος μετακίνησης. Προσπαθούμε να μη χρειάζεται να μετακινούνται οι ασθενείς. Όπου υπάρχει μονάδα αιμοκάθαρσης που δημιουργείται σε οποιαδήποτε περιοχή, επισπεύδουμε τις διαδικασίες, για να γίνεται γρήγορα η αδειοδότηση. Αυτό διευκολύνει ασθενείς, ώστε να μη μετακινούνται και ταλαιπωρούνται και να μην προκύπτει και αυτό το κόστος. 
Βεβαίως, να πω ότι γι’ αυτήν την ομάδα ασθενών, τους νεφροπαθείς, πήραμε ειδικά μέτρα, πήραμε ειδική απόφαση για να καλύπτεται κατ’ εξαίρεση όλη η φαρμακευτική περίθαλψή τους και φάρμακα που δεν αφορούν την πάθησή τους βάσει της νομοθεσίας που είχε ψηφίσει η Βουλή και της μετέπειτα εξουσιοδοτικής υπουργικής απόφασης που εξεδόθη. Υπέγραψα πρόσφατα μία υπουργική απόφαση, σύμφωνα με την οποία οι νεφροπαθείς μπορούν να παίρνουν όλα τα φάρμακά τους χωρίς συμμετοχή.","ΜΑΡΙΟΣ ΣΑΛΜΑΣ",449
"50236"," Το λόγο έχει ο κ. Δαβάκης για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50237"," Κύριε Πρόεδρε, δεν θα διαφωνήσω με αυτά που λέει ο κύριος Υπουργός, δεδομένου ότι παραβιάζει ανοιχτές θύρες προς όλους μας. Ένα μέρος αυτού του χώρου είναι και εκείνος και προς αυτήν την κατεύθυνση νομίζω ότι κάνει ό,τι μπορεί προκειμένου να επιλυθούν τα ζητήματα. 
Βέβαια, όπως είπατε, η ερώτησή μου αφορά το αυτονόητο –δεδομένου ότι σήμερα παλεύουμε για την αίσθηση και την εφαρμογή του αυτονόητου- και είναι κάτι που αποτελεί ζητούμενο καίριας σημασίας στην πολιτική δράση, ιδιαίτερα των ημερών που ζούμε και εσείς και εγώ. 
Όμως, αυτό το οποίο πρέπει να καταλάβουμε είναι ότι ένας αιμοκαθαρόμενος, για παράδειγμα στο Νομό Λακωνίας ή στο Νομό Αιτωλοακαρνανίας -όπως κι εσείς πολύ καλά ξέρετε- δεν πηγαίνει από το Παγκράτι στο Νοσοκομείο «Ευαγγελισμός» για να κάνει την αιμοκάθαρσή του και να γυρίσει, αλλά πηγαίνει από το Γερολιμένα στη Σπάρτη ή από τη Νεάπολη στους Μολάους, με ό,τι αυτό συνεπάγεται για χρήμα, για ώρες και για χιλιόμετρα. 
Όσον αφορά την καταβολή και σχετικά με τον ΕΟΠΥΥ, θα ήθελα να πω ότι ήδη έχει να πληρώσει ο ΟΓΑ  τις καταβολές στους νεφροπαθείς από τον Απρίλιο του 2012, με βάση τα στοιχεία τα οποία διαθέτω εγώ σήμερα. Τελευταίως πληρώθηκε από τον ΟΠΑΔ το 2012, προσφάτως, πριν καταθέσω την ερώτηση αυτή. 
Αντιλαμβάνεστε σε ποια κατάσταση βρισκόμαστε, όταν κάποιος πρέπει να δώσει στον ταξιτζή τα χρήματα αυτά και δεν τα έχει για να πάει από το ακραίο σημείο της ελληνικής επικράτειας στην καρέκλα του αιμοκαθαρομένου. Υπονομεύεται και ο πολιτικός λόγος του Υπουργού και ο πολιτικός λόγος του Βουλευτή και είμαστε αναξιόπιστοι στα μάτια της ελληνικής κοινωνίας, όσες προσπάθειες κι αν καταβάλλετε και εσείς και όσες εντολές κι αν δίνει ο Πρωθυπουργός κι ο κάθε Υπουργός και ο κάθε κρατικός λειτουργός. Αντιλαμβανόμαστε, λοιπόν, ότι πρέπει με απλά λόγια και με συγκεκριμένες προσπάθειες να προχωρήσουμε προς μια κατεύθυνση εξορθολογισμού. 
Τα ταξί απομακρύνθηκαν και πολλοί νεφροπαθείς αναγκάζονται να πηγαίνουν με τα ιδιωτικά τους αυτοκίνητα στις μονάδες αιμοκάθαρσης. Αντιλαμβάνεστε –και ξέρετε καλύτερα από εμένα λόγω ιδιότητας, γιατί είστε γιατρός- πώς είναι ένας άρρωστος, ένας νεφροπαθής, μετά την αιμοκάθαρση. Μπορεί να οδηγήσει αυτός ο άνθρωπος το δικό του αυτοκίνητο, με ό,τι αυτό σημαίνει και για τα δυστυχήματα τα οποία μπορεί να προκύψουν και για οτιδήποτε άλλο; 
Θα έπρεπε να γίνουν κάποιες συμφωνίες με τις τοπικές ενώσεις των ταξί ανά τους νομούς. Τα 800 ευρώ είναι ελάχιστα για τους ανθρώπους, θα μπορούσαν να γίνουν 1.000 ευρώ. Θα μπορούσατε να συνεννοηθείτε, προκειμένου να υπάρξει μια καλύτερη αντιμετώπιση του συγκεκριμένου ζητήματος.
Επί τη ευκαιρία της σημερινής μας συναντήσεως, θα ήθελα να πω ότι όσον αφορά και το Νοσοκομείο Μολάων και το Νοσοκομείο της Σπάρτης, οι μονάδες τεχνητών νεφρών, πάσχουν από υποστελέχωση. Θα ξέρετε πολύ καλά –και εσείς όπως και εγώ- ότι ιδιαίτερα τους θερινούς μήνες που πολλοί εκ των συμπατριωτών μας επιστρέφουν στις κατοικίες στους στις ιδιαίτερες πατρίδες τους, λόγω των θερινών διακοπών, μας βάζουν να παρεμβαίνουμε στις διοικήσεις των νοσοκομείων, προκειμένου να μπορούν να κάνουν την αιμοκάθαρσή τους και να μην ανεβαίνουν στην Αθήνα και να ξανακατεβαίνουν. Αυτό θα έπρεπε ιδιαίτερα τους θερινούς μήνες να είχε προβλεφθεί, όσον αφορά την κάλυψη. 
Επίσης, όσον αφορά τα ΚΕΠΑ, κύριε Υπουργέ, οι ασθενείς βρίσκονται σε αναμονή για να περάσουν από αυτά. Πρέπει να υπάρξει μέριμνα, ώστε να καταβάλλονται τα επιδόματα και οι συντάξεις, έως ότου  εξεταστούν. Περνάμε τραγικές στιγμές, όσον αφορά τα εισοδήματα των συμπολιτών μας και πρέπει αυτό να έχει μία ιδιαίτερη αντιμετώπιση. 
Κλείνω, αναφερόμενος στα φάρμακα των καρκινοπαθών. Υπάρχουν φάρμακα που από πλευράς ΕΟΠΥΥ –γιατί αναφερθήκατε πάλι στον ΕΟΠΥΥ- έχουν να χορηγηθούν έναν και δύο μήνες. Ο καρκινοπαθής -όπως πάλι καλύτερα από εμένα γνωρίζετε- πρέπει για να μπει στη συγκεκριμένη αγωγή, να υπάρχουν και να λαμβάνονται τα φάρμακα σε συγκεκριμένες τακτές ημερομηνίες. Δεν μπορώ να δεχθώ σήμερα, στην Ελλάδα του 2013, σε αυτήν την καθημαγμένη χώρα, να υπάρχει το θέμα της παρεμβάσεως σε βουλευτικά γραφεία, προκειμένου να παίρνουμε τους προέδρους του ΕΟΠΥΥ για να καταβληθεί μία ένεση και ένα φάρμακο!
Αντιλαμβάνομαι –σας γνωρίζω αρκετά χρόνια εδώ-  τις ευγενείς και αγαθές προθέσεις που έχετε, δέχομαι τη δράση σας και την εργώδη προσπάθεια την οποία κάνετε αλλά πρέπει να καταλάβετε ότι όλα αυτά που λέμε εδώ, κύριε Υπουργέ, είναι –θα έλεγα- μία θρυαλλίδα σε μια κοινωνική έκρηξη, που μπορεί να γίνει ανά πάσα στιγμή από το νεφροπαθή, από τον καρκινοπαθή και από οποιονδήποτε άλλο στον οποίο δημιουργούμε προσχώματα από δυσλειτουργίες και αγκυλώσεις του ελληνικού δημοσίου. Είμαι βέβαιος ότι αυτή η ερώτηση μπορεί να αποτελέσει μια απαρχή, προκειμένου να λυθούν ζητήματα τα οποία θίγουμε αυτές τις ώρες εδώ. 
Ευχαριστώ πολύ.","ΑΘΑΝΑΣΙΟΣ ΔΑΒΑΚΗΣ",115
"50238"," Σας ευχαριστώ, κατ’ αρχάς που μου δίνετε τη δυνατότητα να κάνω μια τοποθέτηση πάνω στη φαρμακευτική πολιτική που αφορά αυτά τα φαινόμενα που περιγράφετε και βλέπουν συχνά το φως της δημοσιότητας. 
Η Κυβέρνηση, κάνει μια σοβαρή προσπάθεια να μειώσει τη φαρμακευτική δαπάνη.  Αυτό προσπαθεί να το κάνει με κόστος πολιτικό, θίγοντας το κέρδος των παρόχων υγείας πάνω στο φάρμακο, δηλαδή περιορίζοντας το κέρδος των φαρμακευτικών επιχειρήσεων και προσπαθώντας να κάνει μια σειρά μεταρρυθμίσεων που αφορά και τον τρόπο συνταγογράφησης με τους γιατρούς αλλά και εν γένει όλη την πολιτική του φαρμάκου.
Κατορθώσαμε και πλησιάζουμε στους στόχους του 2013, που είναι να πέσει στα 200 εκατομμύρια το μήνα η φαρμακευτική δαπάνη από 240 εκατομμύρια που ήταν πέρυσι. 
Όταν, λοιπόν, κάνεις μια τόσο σοβαρή προσπάθεια για να διορθώσεις την υψηλή στρέβλωση της φαρμακευτικής δαπάνης, δεν επιτρέπονται φαινόμενα -σαν αυτά που λέτε- να μη βρίσκει ο καρκινοπαθής το φάρμακό του στο νοσοκομείο. Αυτό προέκυπτε –θα σας το πω, γιατί πρέπει να μιλάμε με ανοιχτά χαρτιά- από μία στρέβλωση του παρελθόντος. Πώς; Υπήρχαν τα φάρμακα της περιβόητης λίστας 3816, τα υψηλού κόστους. Εκεί κάποτε υπήρχαν ογδόντα πέντε φάρμακα, έφτασε ξαφνικά να έχει εννιακόσιους κωδικούς τα δύο προηγούμενα χρόνια. Γιατί; Διότι κάθε εταιρεία επέλεγε με τρόπους που δεν ήταν οι πιο ενδεδειγμένοι να βάζει φάρμακα που δεν ήταν ακριβά σε αυτήν τη λίστα, επειδή πληρώνονταν πιο νωρίς όταν διατίθεντο από τα φαρμακεία.
Σημασία έχει, όμως, τι κάναμε εμείς. Εμείς το αλλάξαμε αυτό. Πρόσφατα υπέγραψα νέα υπουργική απόφαση για τα φάρμακα υψηλού κόστους της λίστας 3816 και πλέον έγινε καθαρό ποια φάρμακα δίδονται αποκλειστικά από τα νοσοκομεία, ποια φάρμακα δίδονται όταν βγαίνει ο ασθενής, ξεκινάει η θεραπεία από το νοσοκομείο και συνεχίζει και τα παίρνει στο πολυφαρμακείο του ΕΟΠΥΥ και ποια φάρμακα ακόμη μπορεί να τα πάρει στο φαρμακείο. 
Τα αντικαρκινικά φάρμακα, είναι κυρίως φάρμακα νοσοκομειακά. Γιατί -υπήρχε πρόβλημα- δεν τα έδιναν επί χρόνια; Για δύο λόγους. Πρώτον, γιατί υπήρχε από μερικές εταιρείες -πολύ συγκεκριμένες εταιρείες, μπορεί να είναι μια, δύο- μια επιθετική πολιτική που ήθελαν προπληρωμή. Ζητούσαν προπληρωμή για τα αντικαρκινικά φάρμακα, οπότε ανάγκαζαν το σύστημα που είχε μια δυσκολία πληρωμής, να μην μπορεί να πληρώνει και να γίνεται αυτός ο εκβιασμός μέσω των ασθενών.
 Κάναμε συζήτηση με αυτές τις εταιρείες και προσωπικά εγώ ζήτησα από αυτές τις δύο εταιρείες να μην ξαναζητήσουν προπληρωμή. Γιατί; Διότι το αλλάζουμε το σύστημα και το σταθεροποιούμε. Τα φάρμακα των καρκινοπαθών που δίδονται στα νοσοκομεία, θα δίδονται από τα νοσοκομεία. Τελειώνει το τρικ να μεταφέρεται μέρος της νοσοκομειακής δαπάνης στην ασφαλιστική και το αντίθετο. Θα δίδονται εκεί που δίδονται σε όλον τον κόσμο. Είναι φάρμακα με «blue box», θα δίδονται όπως σε όλο τον κόσμο στα νοσοκομεία. 
Υπάρχουν ακόμη μερικοί διοικητές που δεν το κατάλαβαν αυτό, που νομίζουν ότι θα μπορούν να μη δίνουν τα φάρμακα, για να κρατήσουν χαμηλά τον προϋπολογισμό του φαρμάκου από τα νοσοκομεία. Δώσαμε οδηγία ότι αυτό δεν επιτρέπεται και θα πρέπει αυτά τα φάρμακα να δίδονται από τα φαρμακεία των νοσοκομείων. Το λέω ξεκάθαρα σήμερα εδώ.
Από εκεί και πέρα, πού ήταν το πρόβλημα; Το πρόβλημα ήταν ότι τα νοσοκομεία πλήρωναν τις φαρμακευτικές επιχειρήσεις κάθε ένα και δύο χρόνια, ενώ ο ΕΟΠΥΥ ή το φαρμακείο, πλήρωνε πιο νωρίς. Οπότε, λοιπόν και τα νοσοκομεία δεν ήθελαν να τα δίνουν για να μειώνουν τον προϋπολογισμό, το μπάτζετ το φαρμακευτικό αλλά την ίδια ώρα και οι εταιρείες δεν ήθελαν να δίνουν στα νοσοκομεία γιατί καθυστερούσαν οι πληρωμές.
Τώρα, λοιπόν, δεσμευτήκαμε –και αυτό είναι το κυρίαρχο και ίσως το λέω πρώτη φορά στη Βουλή, οι πάροχοι το ξέρουν- ότι κάθε τρεις μήνες θα πληρώνει ο ΕΟΠΥΥ τα νοσοκομεία για τα φάρμακα υψηλού κόστους εκεί που περιλαμβάνονται και τα φάρμακα των καρκινοπαθών. Κάθε τρεις μήνες! Είναι απόλυτο αυτό και ξεκάθαρο.
Πέρυσι, για παράδειγμα, ο ΕΟΠΥΥ δεν πλήρωσε στα νοσοκομεία αυτά τα ποσά, με αποτέλεσμα αυτά να γίνονται ανεξόφλητες υποχρεώσεις και οι φαρμακευτικές επιχειρήσεις -που μερικές από αυτές σας είπα ότι ακολουθούν μια πιεστική πολιτική πληρωμών- έβαζαν τους ασθενείς, τους καρκινοπαθείς στη μέση. Αυτό το βγάζουμε από το κάδρο και αναλάβαμε αυτήν τη δέσμευση. Με αυτό τον τρόπο, δεν δικαιολογείται πλέον ασθενής που πάσχει από καρκίνο ή και από άλλη νόσο να μη βρίσκει το φάρμακό του στο φαρμακείο, δηλαδή αυτό το παλιό που έγραφε ο φαρμακοποιός «στερείται».
Όμως, βλέπετε ότι όλες αυτές οι μεταρρυθμίσεις πρέπει να σπρώχνουν και τη Δημόσια Διοίκηση. Σας λέω ενδεικτικά ότι υπήρξαν μερικές ιδιωτικές κλινικές, πάνω από εξήντα κρεβάτια που αδυνατούσαν να καλύψουν αυτό το κόστος της κάλυψης της αντικαρκινικής θεραπείας. Δώσαμε οδηγία και για αυτές τις περιπτώσεις να ληφθεί μέριμνα ώστε να μην ταλαιπωρείται ο ασθενής. Και χρειάστηκε ξανά να παρέμβω. Την οδηγία του ΕΟΠΥΥ προς τις κλινικές που να γράφει για κάθε ασθενή, «στερείται» και να ταλαιπωρείται ο καρκινοπαθής, να πηγαίνει στην κλινική, να παίρνει το «στερείται», να πηγαίνει στο πολυφαρμακείο του ΕΟΠΥΥ να το παίρνει και να ξαναγυρίζει, τη σταματάμε. Μπορεί δηλαδή η χώρα μας να μαστίζεται από κρίση δημοσιονομική αλλά τουλάχιστον στο επίπεδο του φαρμάκου που πετυχαίνουμε τους στόχους και πήραμε σκληρές αποφάσεις, εκεί δεν υπάρχει λόγος να ταλαιπωρούμε τους ασθενείς.","ΜΑΡΙΟΣ ΣΑΛΜΑΣ",449
"50239"," Ευχαριστούμε τον κύριο Υπουργό.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν  στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και πέντε εκπαιδευτικοί από το 2ο Δημοτικό Σχολείο Φλώρινας.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ακολουθεί η έκτη με αριθμό 6133/22-1-2013 ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς   κ. Βασιλείου Οικονόμου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη φιλοξενία παιδιών ανέργων και χαμηλόμισθων στις παιδικές κατασκηνώσεις.
Το λόγο έχει ο κ. Οικονόμου για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50240"," Κύριε Υπουργέ, όπως καταλαβαίνετε, το ζήτημα που σας θέτω σήμερα είναι ευαίσθητο και νομίζω ότι πρέπει και εσείς με την αντίστοιχη ευαισθησία να το αντιμετωπίσετε, καθώς αφορά τα χιλιάδες παιδιά των ανέργων και των χαμηλόμισθων και πρέπει η πολιτεία να εξασφαλίσει τη φιλοξενία τους στις παιδικές κατασκηνώσεις κατά τους θερινούς μήνες. Και αυτό είναι το ελάχιστο που μπορεί να κάνει η πολιτεία. 
Όπως αντιλαμβάνεστε, σε μία εποχή που υπάρχει τεράστια ανεργία, οι μισθοί έχουν αποδεκατιστεί και έχουμε μεγάλη κοινωνική πίεση, το να εξασφαλιστούν οι καλοκαιρινές διακοπές για αυτά τα παιδιά, είναι –επαναλαμβάνω- το ελάχιστο που πρέπει να εξασφαλίζει μια ευνομούμενη πολιτεία από πλευράς κοινωνικής ευαισθησίας και κοινωνικής συνοχής.
Τα έτη 2010-2012, με την Εθνική Συλλογική Σύμβαση Εργασίας συμφωνήθηκε μεταξύ εργοδοτών και εργαζομένων να υπάρξει μια εργοδοτική εισφορά των 20 ευρώ, όπου να μπορεί να καλυφθεί αυτό το κόστος της φιλοξενίας στις παιδικές κατασκηνώσεις. Το καλοκαίρι του 2011 το Υπουργείο Εργασίας, με μεγάλη καθυστέρηση ομολογουμένως, θεσμοθέτησε τη συγκεκριμένη ετήσια εισφορά και ανέθεσε στον Οργανισμό Εργατικής Εστίας τη διαχείριση του εν λόγω προγράμματος.
Όμως, λίγους μήνες αργότερα, το Φεβρουάριο του 2012, η τότε κυβέρνηση αποφάσισε την κατάργηση του Οργανισμού Εργατικής Εστίας, αδικαιολόγητα –κατά τη δική μου άποψη- και χωρίς σχεδιασμό. Είναι ωστόσο γεγονός ότι καταργήθηκε ο Οργανισμός Εργατικής Εστίας. Η εν λόγω απόφαση της καταργήσεως, όπως καταλαβαίνετε, δεν επέτρεψε τη λειτουργία του συγκεκριμένου προγράμματος της φιλοξενίας των παιδιών και βέβαια δεν εξασφαλίστηκε ο φορέας που θα διαχειριστεί αυτό το πρόγραμμα. Υποτίθεται ότι ο ΟΑΕΔ θα έπαιζε αυτόν το ρόλο.
Εγώ θέλω σήμερα εδώ στην Αίθουσα, κύριε Υπουργέ, να δεσμευτείτε ότι αυτό το πρόγραμμα θα λειτουργήσει, θα μπορούν δηλαδή οι παιδικές κατασκηνώσεις να φιλοξενήσουν τα χιλιάδες αυτά παιδιά. Μιλάω για παιδιά ανέργων και χαμηλόμισθων, τα οποία δεν έχουν τη δυνατότητα και δεν θα μπορούσαν υπό άλλες συνθήκες να συμμετέχουν τους θερινούς μήνες σε αυτά τα προγράμματα.
Περιμένω την πρώτη σας απάντηση, για να επανέλθω.","ΒΑΣΙΛΕΙΟΣ ΟΙΚΟΝΟΜΟΥ",378
"50241"," Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50242"," Κύριε συνάδελφε, δεν μπορώ να πω ότι το κανόνισα αλλά ήρθαν έτσι τα πράγματα, ώστε σήμερα στην παρούσα συνεδρίαση να συζητείται μια ερώτηση που έχει κατατεθεί από τέλος Ιανουαρίου, ενώ αύριο συζητείται στην Επιτροπή Κοινωνικών Υποθέσεων το νομοσχέδιο του Υπουργείου Εργασίας, που ρυθμίζει ακριβώς αυτό το θέμα που αναπτύσσετε εσείς στην ερώτησή σας. 
Επομένως, αν μπορούσα να απαντήσω μονολεκτικά στην ερώτησή σας, θα έλεγα «ναι, αυτά που ζητάτε θα γίνουν, το Υπουργείο έχει, πράγματι, μεριμνήσει για τη συνέχιση της κοινωνικής αυτής παροχής».
Ας πάρουμε, όμως, τα πράγματα από την αρχή για να δούμε πώς φτάσαμε στο σημείο να λέμε μετά πάσης βεβαιότητος ότι αύριο νομοθετείται. Θα το δείτε άλλωστε και στο κείμενο του νομοσχεδίου που θα συζητηθεί αύριο στην Επιτροπή Κοινωνικών Υποθέσεων.
Όπως ξέρουμε όλοι, ο Οργανισμός Εργατικής Εστίας και ο Οργανισμός Εργατικής Κατοικίας καταργήθηκαν το Φεβρουάριο του 2012, στο πλαίσιο ψήφισης της δεύτερης δανειακής σύμβασης. 
Με τη σχετική πράξη Υπουργικού Συμβουλίου κατά το μεταβατικό διάστημα λειτουργίας των δύο καταργηθέντων οργανισμών, ορίστηκε προσωρινή ενιαία διοικούσα επιτροπή, η γνωστή ΠΕΔΕ, με αρμοδιότητα την τακτοποίηση που αφορά πράξη λειτουργικής εκκαθάρισης υποχρεώσεων και δικαιωμάτων, καθώς και κάθε άλλης αναγκαίας και γεγενημένης έννομης σχέσης των δύο καταργούμενων φορέων, εκτός βέβαια της ανάληψης νέων υποχρεώσεων. Τα έχουμε πει πολλές φορές από αυτό εδώ το Βήμα, τα ξέρουμε όλοι.
Η ΠΕΔΕ, είχε αναλάβει μέχρι το τέλος Φεβρουαρίου του 2013, όταν και τέλειωσε η παραταθείσα θητεία της ολοκληρωτικά, τη διεκπεραίωση όλων των εκκρεμών υποθέσεων του οργανισμού. Είχε προβεί σε έκδοση πάρα πολλών αποφάσεων για μια σειρά από θέματα και μεταξύ αυτών αποφασίστηκε η συνέχιση αυτής της κοινωνικής παροχής. 
 Συγκεκριμένα, λοιπόν, ως προς το θέμα, την ετήσια εργοδοτική εισφορά των 20 ευρώ για τη λειτουργία προγράμματος φιλοξενίας παιδιών ανέργων και χαμηλόμισθων στις κατασκηνώσεις υπήρξε ζήτημα, καθώς με την κατάργηση των δύο φορέων δεν κατέστη ποτέ εφικτή η λειτουργία αυτού του προγράμματος. Όμως, στο άρθρο 34 με τίτλο « Ενιαίος λογαριασμός για την εφαρμογή κοινωνικών πολιτικών» του νομοσχεδίου που θα συζητηθεί αύριο, όπως σας είπα, στην αρμόδια επιτροπή της Βουλής, αναφέρονται, μεταξύ άλλων, τα παρακάτω:
«Πρώτον, στον Οργανισμό Απασχόλησης Εργατικού Δυναμικού, δηλαδή τον ΟΑΕΔ, συνιστάται κλάδος με την επωνυμία «Λογαριασμός κοινωνικής πολιτικής».
Δεύτερον, ο ειδικός λογαριασμός κοινωνικής πολιτικής που συστάθηκε με το άρθρο 3 της ΠΥΣ 7/28-2-2012 καταργείται και οι πόροι, τα αποθεματικά και κάθε έσοδο αυτού μεταφέρονται στον ως άνω συνιστώμενο κλάδο.
Τρίτον, ο κλάδος με την επωνυμία «Λογαριασμός κοινωνικής πολιτικής» και ο κλάδος με την επωνυμία «Λογαριασμός για την απασχόληση και  την επαγγελματική κατάρτιση», δηλαδή ο γνωστός ΛΑΕΚ που έχει συσταθεί με προηγούμενη νομοθετική ρύθμιση, «ενοποιούνται λειτουργικά σε λογαριασμό με την επωνυμία «Ενιαίος λογαριασμός για την εφαρμογή κοινωνικών πολιτικών»», δηλαδή ο ΕΛΕΚΠ, «ενώ οι ενοποιούμενοι κλάδοι παραμένουν απόλυτα διακριτοί, υποκείμενοι σε χωριστή παρακολούθηση και με απόλυτη διαχειριστική αυτοτέλεια».
Δεν μου φτάνει ο χρόνος ώστε να αναλύσω τους πόρους του ΕΛΕΚΠ. Θα τους αναλύσω στη δευτερολογία μου. Θα πω, όμως, ότι αυτά τα οποία ζητάτε εσείς, δηλαδή ο πόρος αυτός, τα 20 ευρώ ανά ασφαλισμένο προκειμένου να χρηματοδοτηθεί η φιλοξενία παιδιών χαμηλόμισθων ή ανέργων σε παιδικές κατασκηνώσεις, περιέχεται σε αυτόν τον ΕΛΕΚΠ, τον κοινωνικό πόρο δηλαδή που θεσπίζεται με τις ειδικές ρυθμίσεις που σας ανέφερα, στο νομοσχέδιο που θα εισαχθεί αύριο στην επιτροπή. Επομένως, αυτό που ζητάτε και εσείς και άλλοι συνάδελφοι γίνεται πραγματικότητα, μπορεί να «τρέξει» από εδώ και πέρα απαντώντας, αν θέλετε, σε ένα κοινωνικό ζήτημα που εύλογα είχε τεθεί μετά την κατάργηση των δύο συγχωνευθέντων φορέων, όπως είπα πριν από λίγο.
 Τα υπόλοιπα θα τα πω στη δευτερολογία μου.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"50243"," Το λόγο έχει ο κ. Οικονόμου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50244"," Εγώ, κύριε Υπουργέ, άμα μπορείτε να πείτε «Το κανόνισα», ειλικρινά σας μιλάω, θα το ακούσω με πολύ χαρά. Δεν μπορούμε να είμαστε φειδωλοί όταν υπάρχουν καλές ειδήσεις και καλά νέα, με την έννοια ότι είμαστε επικριτικοί πολλές φορές στις αποφάσεις της διοίκησης και της πολιτικής ηγεσίας κάθε Υπουργείου και της κυβέρνησης, αλλά άμα γίνεται κάτι καλό θα πρέπει να το αναγνωρίζουμε. Ακούω, λοιπόν, με χαρά ότι φέρνετε το νομοσχέδιο κατ’ αρχάς στην Επιτροπή Κοινωνικών Υποθέσεων. 
Άρα, αφού δεσμεύεστε σήμερα εδώ ότι θα εντάξετε στο νομοσχέδιο που θα φέρετε και αυτές τις πολύ χρήσιμες διατάξεις, νομίζω ότι με την πρώτη σας απάντηση απαντάτε και σε μια δεύτερη ερώτηση που κατέθεσα στις 12-3-2013, τις προάλλες δηλαδή, για το τι γίνεται με αυτήν την ΠΕΔΕ, την προσωρινή διοικούσα επιτροπή των δύο οργανισμών που κατηργήθησαν και οι οποίοι τέλος πάντων πήγαιναν σε εκκαθάριση, αλλά με τις πράξεις νομοθετικού περιεχομένου που έγιναν είχαμε ουσιαστικά τρεις παρατάσεις λειτουργίας. Με χαρά ακούω ότι ολοκληρώθηκε, επιτέλους, και αυτό το έργο της διοικούσας επιτροπής.
 Άρα, ολοκληρώνεται ένας κύκλος, δυσάρεστος κύκλος. Διότι σας ξαναλέω ότι το Φεβρουάριο του 2012 υπήρξε μία ατυχέστατη, κατά την άποψή μου, απόφαση. Δεν λέω ότι είναι δική σας. Η τότε κυβέρνηση, το τότε Υπουργείο, η τότε πολιτική ηγεσία, πήρε αυτήν την ατυχέστατη απόφαση να καταργήσει δύο σημαντικούς οργανισμούς, που ασκούσαν κοινωνική πολιτική και οι οποίοι δεν επιβάρυναν δημοσιονομικά τον προϋπολογισμό.
Άρα, λοιπόν, από τη στιγμή που ο Οργανισμός Εργατικής Κατοικίας και ο Οργανισμός Εργατικής Εστίας σταμάτησαν το έργο τους, τα κοινωνικά προγράμματα στέγασης και τα κοινωνικά προγράμματα υποστήριξης των εργαζομένων και των οικογενειών τους μέσα απ’ αυτούς τους δύο οργανισμούς, ήταν στον αέρα όλο αυτό το διάστημα. Νομίζω ότι πρέπει η Κυβέρνηση συντεταγμένα, να οδηγηθεί σε μια συνέχιση αυτών των προγραμμάτων με έναν τρόπο που να διασφαλίζει και τους πόρους αλλά να διασφαλίζει σαφέστατα και τις κοινωνικές παροχές στις ευάλωτες ομάδες του πληθυσμού, των εργαζομένων, των ανθρώπων που χρήζουν της υποστήριξης και της βοήθειας. Μιλάμε για παιδιά ανέργων και χαμηλόμισθων. 
Κύριε Υπουργέ, με ανυπομονησία περιμένω να ακούσω τη συνέχεια του λόγου σας, δηλαδή να περιγράψετε με σαφήνεια πώς σκοπεύετε να ρυθμίσετε αυτό το ζήτημα. Δεν είναι έλασσον ζήτημα, είναι μείζον, διότι σας λέω ότι χιλιάδες παιδιά, δεν θα είχαν άλλη δυνατότητα ή άλλο τρόπο να μπορέσουν να ζήσουν ανθρώπινα, να κάνουν τις διακοπές τους, να περάσουν κατά τη θερινή περίοδο μια στιγμή στη ζωή τους που να τους βγάζει έξω από τη δυσάρεστη κατάσταση στην οποία βρίσκονται οι οικογένειές τους. Νομίζω ότι η πολιτεία από τη στιγμή που είχε και τη συμφωνία των δύο πλευρών των κοινωνικών εταίρων, δηλαδή εργοδοτών και εργαζομένων, δεν είχε κάτι άλλο να κάνει παρά να υλοποιήσει αυτήν τη συμφωνία. 
Νομίζω ότι ο ΟΑΕΔ, είναι ένα όχημα που μέσα από αυτόν μπορούν να εφαρμοστούν αυτά τα προγράμματα. Χρειάζονται, όμως, συγκεκριμένες δεσμεύσεις και να υλοποιηθούν, γιατί, όπως καταλαβαίνετε, το καλοκαίρι πλησιάζει. Είναι προγράμματα τα οποία θα ξεκινήσουν από τον Ιούνιο. Είμαστε στο Μάρτιο και έχουμε μπροστά μας δύο ή τρεις μήνες, ώστε να οργανωθούν αυτά τα προγράμματα και να υλοποιηθούν.
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"50245"," Το λόγο έχει ο Υφυπουργός κ. Παναγιωτόπουλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50246"," Όπως καταλαβαίνετε, χρησιμοποίησα σε μια αποστροφή του λόγου μου την έκφραση «το κανόνισα», γιατί ούτε συνεννοημένοι να ήμασταν να συζητήσουμε σε ερώτηση αυτό το ζήτημα, το οποίο νομοθετείται αύριο στην Επιτροπή Κοινωνικών Υποθέσεων, με την εισαγωγή προς συζήτηση του νομοσχεδίου του Υπουργείου Εργασίας. 
Όπως είπα, λοιπόν, η προσωρινή ενιαία διοικούσα επιτροπή, η ΠΕΔΕ, που ανέλαβε την εκκαθάριση των καταργηθέντων Οργανισμών Εργατικής Εστίας και Εργατικής Κατοικίας προέβη σε συνολική απογραφή, πρώτον, της ακίνητης περιουσίας αυτών των οργανισμών, που είναι τεράστια και διάσπαρτη σε όλη την Ελλάδα -ένα σύνθετο και περίπλοκο έργο που δεν έχει τελειώσει ακόμα αλλά έχει σχεδόν ολοκληρωθεί- καθώς και σε μια σειρά από άλλες πράξεις διαχειριστικές ή εκκαθαριστικές, προκειμένου να περάσουμε ομαλά στο νέο καθεστώς λειτουργίας των καταργηθέντων οργανισμών υπό την αιγίδα του ΟΑΕΔ. 
Τελείωσε το έργο της η ΠΕΔΕ και από εδώ και πέρα ό,τι «έτρεχε» –επιτρέψτε μου την έκφραση- κάτω από τους δύο καταργηθέντες οργανισμούς, τώρα υλοποιείται από τον ΟΑΕΔ. Όλοι οι κοινωνικοί πόροι που υφίσταντο κάτω από τους δύο καταργηθέντες οργανισμούς, τώρα υλοποιούνται ως κοινωνικοί πόροι που υφίστανται κάτω από την «ομπρέλα» του ΟΑΕΔ. 
Επομένως, ο καινούργιος ενιαίος λογαριασμός για την εφαρμογή κοινωνικών πολιτικών, είναι ο νέος ενιαίος κοινωνικός πόρος που υφίσταται πλέον ενοποιημένος κάτω από την «ομπρέλα» του ΟΑΕΔ, προκειμένου να χρηματοδοτηθούν από εκεί οι κοινωνικής αναφοράς πολιτικές, που σύμφωνα με πολιτική απόφαση της ηγεσίας του Υπουργείου Εργασίας, κρίθηκε σκόπιμο να συνεχιστούν, παρά το γεγονός ότι δεν υφίστανται πλέον Οργανισμός Εργατικής Εστίας και Οργανισμός Εργατικής Κατοικίας. Μια απ’ αυτές τις πολιτικές, είναι και η λειτουργία αυτών των παιδικών κατασκηνώσεων.
Ειδικότερα, οι πόροι αυτού του ενιαίου λογαριασμού για την εφαρμογή κοινωνικών πολιτικών είναι, πρώτον, η εισφορά 0,81%, όπως αυτή καθορίζεται στην παράγραφο 2 του άρθρου 1 του ν. 2434/1996. Δεύτερον, η εισφορά 1,35% που επιβαρύνει τους εργαζόμενους και υπολογίζεται επί των αποδοχών τους, επί των οποίων υπολογίζονται οι εισφορές του ΙΚΑ. Τρίτον, τα προβλεπόμενα από την περίπτωση γ΄ του άρθρου 89 του ν. 3996/2011. Δεν θα μπω σε παράθεση νομοτεχνικής φύσεως, αριθμών διατάξεων, παραγράφων και υποπαραγράφων. Μιλούμε, όμως, για προβλεπόμενα έσοδα του ειδικού λογαριασμού παιδικών κατασκηνώσεων, το ΕΛΠΚ, τα οποία διατίθενται αποκλειστικά για τους θεσπισμένους με αυτές τις διατάξεις σκοπούς. Τέταρτον, κάθε έσοδο από χαριστική αιτία. Πέμπτον, προσόδους του ΟΑΕΔ που ενδεχομένως προκύπτουν από την περιουσία των καταργηθέντων οργανισμών. Έκτον, πάσης φύσεως πρόστιμα που επιβάλλονται από τους εργοδότες στους μισθωτούς, σύμφωνα με τις σχετικές διατάξεις. Έβδομον, οποιοσδήποτε άλλος πόρος προερχόμενος από οποιαδήποτε άλλη αιτία. 
Κλείνοντας, θέλω να πω ότι κατά τις προβλέψεις του παραπάνω νόμου που ανέφερα, δηλαδή το ν. 3996/2011, ο σκοπός του κοινωνικού λογαριασμού αυτού του νόμου, είναι η οργάνωση και εφαρμογή προγραμμάτων φιλοξενίας σε θερινές κατασκηνώσεις παιδιών χαμηλόμισθων εργαζομένων και ανέργων. Επομένως, συνεχίζεται η εφαρμογή του νόμου του 2011, στο νόμο που θεσπίζεται αύριο και συνεχίζεται αυτή η κοινωνική παροχή. Θέλω να πω, απαντώντας πλήρως στο ερώτημά σας, ότι αυτή η κοινωνική προσφορά παραμένει σε λειτουργία. Θα τα πούμε και αύριο. 
Ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"50247"," Ευχαριστούμε, κύριε Υπουργέ. 
Η Διαρκής Επιτροπή Μορφωτικών Υποθέσεων καταθέτει την έκθεσή της στο σχέδιο νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (ΑΔΙΠΠΔΕ)». 
Η δεύτερη με αριθμό 6685/4-2-2013 ερώτηση πρώτου κύκλου του Βουλευτή Κερκύρας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Στέφανου Σαμοΐλη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την κάλυψη των ελλείψεων σε υποδομές και εκπαιδευτικό προσωπικό για την εύρυθμη λειτουργία του εκπαιδευτικού τομέα της ειδικής αγωγής στην Κέρκυρα δεν συζητείται λόγω κωλύματος του κυρίου Υπουργού και διαγράφεται.
Η τέταρτη με αριθμό 5438/27-12-2012 ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς την Υπουργό Τουρισμού, σχετικά με καταγγελίες κακοδιαχείρισης στον Ελληνικό Οργανισμό Τουρισμού (ΕΟΤ) δεν συζητείται λόγω κωλύματος της κυρίας Υπουργού και διαγράφεται.
Η πέμπτη με αριθμό 6879/7-2-2013 ερώτηση πρώτου κύκλου της Βουλευτού Β΄ Αθήνας του Λαϊκού Συνδέσμου – Χρυσή Αυγή κ. Ελένης Ζαρούλια προς τον Υπουργό Παιδείας, Θρησκευμάτων, Πολιτισμού και Αθλητισμού, σχετικά με τις εκπαιδευτικές επισκέψεις σε τζαμιά για τους μαθητές του «Βενετόκλειου» Γυμνασίου Ρόδου δεν συζητείται λόγω κωλύματος του κυρίου Υπουργού και διαγράφεται.
Η έβδομη με αριθμό 5444/5-12-2012 ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις συγχωνεύσεις και καταργήσεις τμημάτων στην πρωτοβάθμια και δευτεροβάθμια εκπαίδευση δεν συζητείται λόγω κωλύματος του κυρίου Βουλευτή και διαγράφεται.
Η δεύτερη με αριθμό 6991/11-2-2013 ερώτηση δευτέρου κύκλου του Βουλευτή Καστοριάς του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευάγγελου Διαμαντόπουλου προς τον Υπουργό Αγροτικής Ανάπτυξης και Τροφίμων, σχετικά με την καταβολή των δεδουλευμένων αποδοχών στους εργαζόμενους της «ΙΟΝΙΟΣ ΑΕ» στο έργο κατασκευής του φράγματος Νεστορίου Καστοριάς δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 3672/1-11-2012 ερώτηση δεύτερου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Οικονομικών, σχετικά με την ιδιωτικοποίηση της εταιρείας «ΛΑΡΚΟ» δεν συζητείται λόγω κωλύματος του κυρίου Υπουργού και διαγράφεται. 
Εισερχόμεθα στη συζήτηση της τελευταίας ερώτησης. Είναι η τρίτη με αριθμό 5869/15-1-2013 ερώτηση πρώτου κύκλου του Βουλευτή Ηρακλείου του Πανελληνίου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την παράταση των υφιστάμενων και την προκήρυξη νέων προγραμμάτων κοινωφελούς εργασίας.
Το λόγο έχει ο κ. Κεγκέρογλου για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50248"," Ευχαριστώ, κύριε Πρόεδρε.
Το μεγαλύτερο πρόβλημα που αντιμετωπίζει σήμερα η κοινωνία, είναι η ανεργία και ιδιαίτερα στους νέους. Θεωρώ ότι θα πρέπει η Κυβέρνηση και ιδιαίτερα το Υπουργείο Εργασίας να δώσουν όλο το βάρος, αξιοποιώντας όλους τους διαθέσιμους πόρους –και υπάρχουν τέτοιοι- και για την ανάσχεση της ανεργίας και για την εξασφάλιση είτε προσωρινής είτε σταθερής εργασίας.
Βεβαίως, πρέπει να ξεκαθαρίσουμε ότι αποφασιστική παρέμβαση στο θέμα της ανεργίας μπορεί να γίνει μέσα από τη δημιουργία θέσεων εργασίας από την πραγματική οικονομία, μέσα από την επανεκκίνηση της οικονομίας, μέσα από την ενίσχυση της επιχειρηματικότητας, με πραγματικές δουλειές και θέσεις εργασίας.
Όμως, υπάρχουν σημαντικοί πόροι και από το ΕΣΠΑ και από τον αλληλόχρεο λογαριασμό ΙΚΑ-ΟΑΕΔ και θα πρέπει να «τρέξουν» αυτά τα προγράμματα. Ήδη, θα έπρεπε να έχουν προετοιμαστεί και πιθανολογώ ότι το Υπουργείο Εργασίας έχει κινηθεί προς αυτήν την κατεύθυνση.
Αυτό που ερωτώ, λοιπόν, είναι:  Πρώτον, το πρόγραμμα αυτεπιστασίας, το οποίο είχε ετοιμασθεί από το 2012, σε ποιο στάδιο είναι και γιατί δεν έχει ξεκινήσει; Δεύτερον, για το πρόγραμμα κοινωφελούς εργασίας, που έγινε όχι μόνο με την τοπική αυτοδιοίκηση αλλά και με άλλους φορείς, ιδιωτικού και δημοσίου δικαίου, και το οποίο προσέφερε τα μέγιστα, και στην τοπική ανάπτυξη και στην αντιμετώπιση των προβλημάτων της καθημερινότητας του πολίτη και για τις δράσεις κοινωνικής αλληλεγγύης, ερωτώ αν υπάρχει διάδοχο πρόγραμμα και αν θα συνεχισθεί. 
Βέβαια, να επισημάνω ότι τότε που φτιάχναμε αυτό το πρόγραμμα είχαμε δεχθεί την κριτική της Νέας Δημοκρατίας με ερωτήσεις Βουλευτών, οι οποίες αναφέρονταν στα χαμηλά ημερομίσθια τότε, ύψους 625 ευρώ το μήνα συν πλήρη ασφαλιστική κάλυψη. Σήμερα ακούω για κάτι προγράμματα των 370 ευρώ και χωρίς ασφάλιση! Θέλω απαντήσεις από το αρμόδιο Υπουργείο πάνω σ’ αυτά τα θέματα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"50249"," Ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50250"," Δεν θα απαντήσω, κύριε συνάδελφε, για το πρόγραμμα αυτεπιστασίας, γιατί δεν το περιλάβατε στην ερώτηση που έχω εδώ γραπτώς μπροστά μου. Μπορώ να σας πω όμως για τα προγράμματα κοινωφελούς εργασίας, πώς πήγαν μέχρι τώρα και τι σχεδιάζει -και σίγουρα όχι τι έχει αποφασίσει, αφού δεν έχει αποφασιστεί τίποτα ακόμα- το Υπουργείο Εργασίας, σχετικά με ενδεχόμενη δεύτερη φάση εφαρμογής αυτών των προγραμμάτων.
Τα όσα ακούγονται για μισθούς πολύ κάτω από τον κατώτερο μισθό, κάτω από τα 400 ευρώ που αναφέρατε, αυτήν τη στιγμή δεν ανταποκρίνονται με κανέναν τρόπο στην πραγματικότητα. Ό,τι σχεδιάζεται αυτήν την ώρα, είναι σε πολύ πρώιμο στάδιο. Κρίνουμε ότι πρέπει να υπάρχει μια μετεξέλιξη των προγραμμάτων κοινωφελούς εργασίας με μισθό, όπως είπατε, ύψους 625 ευρώ και διάρκεια πέντε μηνών σε ειδικές ομάδες ανέργων. Αυτό είναι κάτι το οποίο είχε θεσπιστεί τότε και είχε αντιμετωπίσει κριτική αλλά πρόσφερε κάποιες ανάσες σε ζητήματα τοπικής απασχόλησης. Αυτό δεν έχω κανένα πρόβλημα να το παραδεχθώ κι εγώ. 
Όμως από εδώ και πέρα -καταλαβαίνετε ότι εχθρός του καλού είναι το καλύτερο- χρήζει κάποιας βελτίωσης. Υπήρξαν κάποια σημεία τριβής ή κάποια προβληματάκια, που σε κάθε πρωτότυπο σύστημα είναι άλλωστε λογικό να υπάρχουν. Ζητούμενο από εδώ και πέρα, είναι να βελτιωθεί αυτό το σύστημα, αν είναι να επανέλθει.
Ας πάρω όμως τα πράγματα απ’ την αρχή.
Εθνικό Σχέδιο Δράσης για την Απασχόληση των Νέων. Περιλαμβάνει είκοσι προγράμματα προϋπολογισμού 600 εκατομμυρίων ευρώ, με στόχο να προσφέρουν ευκαιρίες κατάρτισης και απασχόλησης συνολικά σε τριακόσιες πενήντα χιλιάδες ανέργους στην προγραμματική περίοδο βέβαια -για να είμαστε σαφείς και να μη δημιουργούνται παρεξηγήσεις- δηλαδή στην επταετία διάρκειας του ΕΣΠΑ, που λήγει στο τέλος αυτού του χρόνου. 
Μείζονες τομείς παρέμβασης των ενεργειών που αφορούν στήριξη της απασχόλησης -τους ξέρετε, γιατί κι εσείς συμμετείχατε στον σχεδιασμό τους- είναι η ενίσχυση ενεργητικών πολιτικών απασχόλησης, η υλοποίηση δράσεων για τη διατήρηση θέσεων εργασίας σε εξειδικευμένους παραγωγικούς τομείς της οικονομίας, η στήριξη ευάλωτων και ευπαθών ομάδων του πληθυσμού που απειλούνται από τη φτώχεια, η υλοποίηση δράσεων για μείωση του ποσοστού ανεργίας των νέων και των γυναικών και η αξιοποίηση νέων, δυναμικών κλάδων της οικονομίας, όπως είναι η κοινωνική οικονομία. 
Μόλις τον προηγούμενο μήνα, δηλαδή τον Φεβρουάριο, δημοσιοποιήθηκε το Εθνικό Σχέδιο για την Κοινωνική Επιχειρηματικότητα, προκειμένου και η κοινωνία, οι ενδιαφερόμενοι ενδεχομένως -νομίζω ότι μπορεί να δώσει πολλές λύσεις και σε τοπικό επίπεδο για τη στήριξη της απασχόλησης, ανάληψης πρωτοβουλιών- να σπεύσουν πλέον να ενημερωθούν για τους νέους θεσμούς και να προσαρμοστούν σε αυτούς. 
Επίσης, όσον αφορά την πρόοδο υλοποίησης του ΕΠΑΝΑΔ, με στοιχεία της 28-2-2013, δηλαδή τέλη Φεβρουαρίου, του προηγούμενου μηνός, και σύμφωνα με τα στοιχεία του ολοκληρωμένου πληροφοριακού συστήματος, το ποσό των ενταγμένων πράξεων ανέρχεται στο ύψος των 2.739.411.625 ευρώ -100% κάλυψη- και το ύψος συνολικής δημόσιας δαπάνης ανέρχεται περίπου στο 1,1 δισεκατομμύριο, δηλαδή απορρόφηση 42,6%. 
Αυτό σημαίνει. Κορεσμός όσον αφορά το σχεδιασμό και την υλοποίηση των προγραμμάτων για την αντιμετώπιση της ανεργίας και σχετικά μέτρια απορρόφηση. Ωστόσο, τα προγράμματα αυτήν τη στιγμή «τρέχουν» προς υλοποίηση και μάλιστα με γρήγορους ρυθμούς.
Θα υπάρξει αξιολόγησή τους, ώστε στη νέα προγραμματική περίοδο να πάμε στον ανασχεδιασμό και στην υλοποίηση καινούριων. Και βέβαια, αν στον εναπομείναντα χρόνο της τρέχουσας προγραμματικής περιόδου, δηλαδή στους τελευταίους οχτώ μήνες του 2013, μπορούμε να έχουμε κονδύλια του ΕΣΠΑ που θα τροφοδοτηθούν από αλλού ή από το Ευρωπαϊκό Κοινωνικό Ταμείο στο ΕΠΑΝΑΔ, θα προσπαθήσουμε να τ’ αξιοποιήσουμε και αυτά. 
Όπως σας είπα, για τα προγράμματα κοινωφελούς εργασίας ο συνολικός προϋπολογισμός είναι εκατόν ογδόντα οχτώ εκατομμύρια για τη σταδιακή ένταξη σε δράσεις απασχόλησης πενήντα επτά χιλιάδων τετρακοσίων ανέργων, μέσω συνεργασίας φορέων μη κερδοσκοπικού χαρακτήρα, κυρίως ΜΚΟ, ως φορέων απασχόλησης με τους συμπράττοντες φορείς, όπως κυρίως οι Οργανισμοί Τοπικής Αυτοδιοίκησης. Οι ωφελούμενοι, τοποθετούνται στις θέσεις εργασίας  στους συμπράττοντες φορείς που έχουν συνάψει μνημόνια συνεργασίας με τους δικαιούχους φορείς απασχόλησης.
 Το ζητούμενο σε έναν ενδεχόμενο καινούργιο σχεδιασμό της κοινωφελούς, -για λόγους ευχερέστερης διοχέτευσης ανέργων στα προγράμματα αυτά- πεντάμηνης απασχόλησης  -να δούμε πώς μπορεί να γίνει αυτό με τον ταχύτερο δυνατό τρόπο κι εκεί θα αξιολογηθεί η επίδοση κάθε μη κυβερνητικής οργάνωσης που «έτρεξε» προγράμματα κοινωφελούς εργασίας κι αυτές που επέδειξαν την καλύτερη επίδοση και την ταχύτερη διεκπεραίωση, προφανώς θα προκριθούν σε μια δεύτερη φάση- ενδεχομένως θα ήταν να πάμε σε απευθείας διοχέτευση των ανέργων στους φορείς τοπικής αυτοδιοίκησης. Ξέρετε, όμως, ότι η Ευρωπαϊκή Ένωση μέσω του Ευρωπαϊκού Κοινωνικού Ταμείου είναι παρά πολύ δύσπιστη, για να μην πω κάθετα αρνητική στο να χρηματοδοτεί απευθείας ΟΤΑ και αυτό είναι ένα ζήτημα που θα πρέπει να ξεπεράσουμε, μεταξύ κάποιων άλλων προβληματικών σημείων για τη δεύτερη φάση ενδεχομένως σχεδιασμού της κοινωφελούς εργασίας που θα αναπτύξω και στη δευτερολογία μου.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"50251"," Ο κ. Κεγκέρογλου έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50252"," Κύριε Υπουργέ, θα προτιμούσα να έχουν ληφθεί οι αποφάσεις, ακόμα και αν υπήρχαν λάθη σ’ αυτές τις αποφάσεις. Για ποιο λόγο; Γιατί το κορυφαίο αυτό πρόβλημα για την κοινωνία δεν χρειάζεται αναβολές. Δεν χρειάζεται πολλές σκέψεις δημόσιες και συζητήσεις. Είναι πλέον καθαρό. Τούτο το εξάμηνο, θα παιχθούν πολλά σε σχέση με την ανεργία και κυρίως σε σχέση με τις οικογένειες που δεν έχουν κανένα εργαζόμενο. Δεν είναι τυχαίο που οι περισσότερες ερωτήσεις και παρεμβάσεις των Βουλευτών αφορούν το θέμα της ανεργίας.
Το ΠΑΣΟΚ έχει καταθέσει συγκεκριμένη πρόταση, συγκροτημένη, που δεν απέχει πολύ από τις σκέψεις τις οποίες εκφράζετε αλλά πρέπει να πάμε στο επόμενο βήμα. Θα πρέπει και το πρόγραμμα για τη διατήρηση των θέσεων εργασίας να υπάρξει -πιστεύω ότι μέσα από τον αλληλόχρεο λογαριασμό υπάρχει αυτή η δυνατότητα, για να μην τροφοδοτείται η δεξαμενή των ανέργων- και το πρόγραμμα της κοινωφελούς εργασίας πρέπει να επαναληφθεί. Και εδώ τα πράγματα είναι πιο απλά. Η αξιολόγηση, όπως πολύ σωστά είπατε, των φορέων δείχνει ποιοι φορείς μπορούν να αναλάβουν το επόμενο πρόγραμμα. Δεν χρειάζεται, λοιπόν, πολύς πειραματισμός και διαβούλευση, διότι θα καταλήξει μετά από πολύ χρόνο που θα χάσουμε στο ίδιο συμπέρασμα, ότι χρειάζονται κάποιοι ενδιάμεσοι φορείς για να διαχειριστούν αυτό το πρόβλημα. 
Το ζήτημα που έχει να κάνει με το πρόγραμμα της αυτεπιστασίας, που είπατε ότι δεν υπάρχει στο περιεχόμενο της ερώτησης και σωστά, νομίζω ότι πρέπει να το δείτε. Οι ενδιαφερόμενοι έχουν υποβάλει από πέρυσι το Μάρτιο αιτήσεις μέσω της ηλεκτρονικής πλατφόρμας του ΟΑΕΔ και νομίζω ότι μπορεί να προχωρήσει αυτό. Είναι και απευθείας απασχόληση για μικροέργα στην τοπική αυτοδιοίκηση και σημαντικά ζητήματα τοπικής ανάπτυξης.
Βεβαίως, το κορυφαίο ζήτημα της κοινωνικής και αλληλέγγυας οικονομίας πρέπει να το αναδείξουμε και να το προωθήσουμε με βάση το σχεδιασμό αλλά χρειάζεται η ενεργός συμμετοχή και της αυτοδιοίκησης σ’ αυτό, προκειμένου να παίξει πραγματικά ένα ρόλο κοινωνικό και να μην αντιμετωπίζεται ως ιδιωτική δήθεν παρέμβαση. Ενώ στη θεωρία συμφωνούμε όλοι ότι η κοινωνική και αλληλέγγυα οικονομία μπορεί να προσφέρει πολλά, στην πράξη βλέπουμε διαφορετικές πολιτικές πρακτικές πολλών, ακόμη και ανθρώπων της αυτοδιοίκησης. Άρα, χρειάζεται αυτός ο σχεδιασμός που υπάρχει να είναι αποτέλεσμα της συνεργασίας, να προχωρήσει και βεβαίως το ότι ξεκίνησε ήδη η διαδικασία από το Ταμείο Κοινωνικής Επιχειρηματικότητας είναι πάρα πολύ σημαντικό. 
Κλείνω με το θέμα της απόκτησης εργασιακής εμπειρίας. Εκεί, πράγματι, θα είναι χωρίς συντάξιμα αλλά με πλήρη ασφάλιση. Θα ήθελα να περιοριστεί ακριβώς στο θέμα που έχει να κάνει με την απόκτηση εργασιακής εμπειρίας. Δεν μπορεί να δώσουμε διασταλτική ερμηνεία και αυτό να εφαρμοστεί στο σύνολο. Θα πρέπει αποκλειστικά να έχει να κάνει με τους ανθρώπους που προχωρούν για την απόκτηση εργασιακής εμπειρίας. 
Ολοκληρώνω, λέγοντάς σας ότι για το πρόγραμμα της γυναικείας επιχειρηματικότητας που ήδη έχει προκηρυχθεί, υπάρχει τεράστιο ενδιαφέρον από τις άνεργες γυναίκες, πάρα πολύ σημαντικό, και θα σας παρακαλούσα να συνεργαστείτε με τον Υπουργό Ανάπτυξης για να δοθεί μια παράταση στην προθεσμία που λήγει στις 30 Μαρτίου, προκειμένου να μπορέσουν να υποβάλουν περισσότεροι αίτηση και αν υπάρχουν διαθέσιμα χρήματα για τον ίδιο κωδικό ή με ανακατανομή, επειδή είναι πολύ καλό πρόγραμμα και θα δείτε αποτελέσματα απ’ αυτό, να κάνετε τώρα αύξηση του προϋπολογισμού, προκειμένου να συμπεριληφθούν περισσότερες γυναίκες σε αυτό το πρόγραμμα.
Ευχαριστώ, κύριε Πρόεδρε, για την ανοχή σας.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"50253"," Ο κ. Παναγιωτόπουλος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50254"," Ήδη έχει ξεκινήσει ο διάλογος ή η εντατική επαφή, αν θέλετε, του Υπουργείου με τον αρμόδιο νέο Υφυπουργό ΕΣΠΑ του Υπουργείου Ανάπτυξης, προκειμένου να πετύχουμε ανακατανομή ενδεχομένως πόρων μέσω αναθεώρησης του ΕΣΠΑ, για την εναπομείνασα προγραμματική περίοδο αλλά και για την έγκυρη προετοιμασία της επόμενης, πράγμα πολύ κομβικό. 
Οπωσδήποτε ζητούμενο είναι, να «τρέξει» η κοινωφελής εργασίας και σε επόμενο στάδιο. Άρα, συμφωνούμε πρώτα σ’ αυτό. Πρέπει να υπάρξει συνέχιση με κάποιο τρόπο των προγραμμάτων αυτών. Είναι, όπως και να το κάνουμε, ενέσεις απασχόλησης ιδίως σε τοπικό επίπεδο και ιδίως όσον αφορά στη διεκπεραίωση έργων υποδομών τοπικών που άλλωστε τα θέλουν και οι Οργανισμοί Τοπικής Αυτοδιοίκησης, οι δήμοι κυρίως, εξ ου και η σύνδεση με τα έργα αυτεπιστασίας των δήμων. Θα πρέπει, δηλαδή, να βάλουμε όλα τα κομμάτια του πάζλ και να τα συνδέσουμε μεταξύ τους, ώστε να έχουμε ολοκληρωμένη λύση. 
Από εκεί και πέρα, θα πρέπει να διεξαγάγουμε αξιολογήσεις κυρίως των ΜΚΟ, που είναι και οι φορείς απασχόλησης. Να δούμε πώς διοχέτευσαν -με τι ευχέρειες, με τι ταχύτητες- εργαζόμενους στους συμπράττοντες φορείς, δηλαδή στους Οργανισμούς Τοπικής Αυτοδιοίκησης που έκαναν και τα έργα. Οι καλύτεροι θα προκριθούν ενδεχομένως και σε μια δεύτερη φάση.
Οι όροι της εργασίας πρέπει να συγκεκριμενοποιηθούν. Όπως σας είπα, εδώ δεν μιλάμε για μισθούς κοντά στα 300 ευρώ, όπως διοχετεύθηκε εν πάση περιπτώσει, στη δημοσιότητα. Είναι εντελώς στρεβλό, γιατί δεν έχει γίνει καν σχεδιασμός, σχετικά με τις αποδοχές κάποιου νέου κύκλου κοινωφελούς εργασίας. Είπαμε ότι θα είναι κοντά στα επίπεδα του κατώτατου μισθού, ενδεχομένως και πάνω από τον κατώτατο μισθό. Εν πάση περιπτώσει, όχι στα επίπεδα που είδαν το φως τη δημοσιότητας. Αυτοί οι όροι πρέπει να συγκεκριμενοποιηθούν. Ευχής έργον είναι, να ξεκινήσει η επόμενη φάση μέσα στο 2013, δηλαδή στους τελευταίους οχτώ μήνες της τρέχουσας προγραμματικής περιόδου, του ΕΣΠΑ δηλαδή. Σαφώς και δεν υπάρχει χρόνος, σαφώς και πρέπει να σχεδιάσουμε και ήδη σχεδιάζουμε, την ώρα που μιλάμε, και με την τεχνική βοήθεια εξωτερικών, αν θέλετε, συνεργατών, την επόμενη αυτή φάση. 
Συμφωνούμε, λοιπόν, ότι θα υπάρξει δεύτερη φάση κοινωφελούς εργασίας. Το ζητούμενο είναι, να είναι βελτιωμένη η φάση κοινωφελούς εργασίας, δηλαδή να έχει εξαλείψει στο βαθμό που είναι εφικτό τα προβλήματα, τις δυσλειτουργίες και τις καθυστερήσεις, για παράδειγμα, στις πληρωμές της πρώτης εκδοχής αυτού του θεσμού που γνωρίζετε άλλωστε πολύ καλά. 
Ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"50255"," Και εμείς ευχαριστούμε. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50256"," Κυρίες και κύριοι συνάδελφοι, εισερχόμαστε στην ημερήσια διάταξης της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Επενδυτικά εργαλεία ανάπτυξης, παροχή πιστώσεων και άλλες διατάξεις». 
Η Διάσκεψη των Προέδρων αποφάσισε στη συνεδρίασή της, στις 14-3-2013, τη συζήτηση του νομοσχεδίου σε δύο συνεδριάσεις.
Στη σημερινή συνεδρίαση, θα συζητηθεί το νομοσχέδιο επί της αρχής. Στην αυριανή συνεδρίαση, θα συζητηθούν τα άρθρα και οι τροπολογίες σε μια ενότητα. 
Από τα κόμματα έχουν οριστεί ως Κοινοβουλευτικοί Εκπρόσωποι οι εξής: Από τη Νέα Δημοκρατία ο κ. Μαυρουδής Βορίδης, από το ΣΥΡΙΖΑ-ΕΚΜ ο κ. Παναγιώτης Λαφαζάνης, από το ΠΑΣΟΚ ο κ. Μιχαήλ Χρυσοχοΐδης, από τους Ανεξάρτητους Έλληνες ο κ. Κωνσταντίνος Γιοβανόπουλος, από τη Χρυσή Αυγή ο κ. Χρήστος Παππάς και από τη ΔΗΜΑΡ ο κ. Νικόλαος Τσούκαλης. 
Εισηγητές ορίζονται οι κ.κ. Άννα -Μισέλ Ασημακοπούλου, Μαρία Διακάκη, Πάρις Κουκουλόπουλος, Επαμεινώνδας Μαριάς, Ηλίας Παναγιώταρος, Ασημίνα Ξηροτύρη-Αικατερινάρη, Νικόλαος Καραθανασόπουλος.
Το λόγο έχει η εισηγήτρια της Νέας Δημοκρατίας κ. Άννα-Μισέλ Ασημακοπούλου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50257"," Κύριε Πρόεδρε, κύριε Υπουργέ, κυρίες και κύριοι συνάδελφοι, όπως αναμφισβήτητα θα παρατηρήσατε, το παρόν νομοσχέδιο είναι εξαιρετικά μακρόπνοο, τεχνικό και ιδιαιτέρως λεπτομερές.
Επιγραμματικά, λοιπόν, θα αναφέρω εισαγωγικά ότι λαμβάνοντας υπ’ όψιν την άμεση ανάγκη δημιουργίας συνθηκών ανάπτυξης στη χώρα και τόνωσης της κεφαλαιαγοράς, καθώς και ειδικότερα διάφορα θέματα τα οποία είχαν προκύψει στο παρελθόν κατά την εφαρμογή κάποιων διατάξεων του υφιστάμενου νομοθετικού πλαισίου, με το παρόν νομοσχέδιο, επιδιώκεται η θέσπιση ορισμένων νέων εργαλείων ανάπτυξης αλλά και η τροποποίηση διατάξεων της νομοθεσίας της κεφαλαιαγοράς, με στόχο την καλύτερη λειτουργία της.
Ξεκινώ, λοιπόν, με το σχόλιο ότι η κατάθεση του νομοσχεδίου αποτελεί έμπρακτη απόδειξη της πολιτικής βούλησης της Κυβέρνησης να επιφέρει τις απαραίτητες μεταρρυθμίσεις, με στόχο τη δημιουργία ενός θετικού αλλά και θελκτικού κλίματος για την προσέλκυση επενδύσεων και την εισροή κεφαλαίων στη χώρα μας. 
Η αποδοχή του επί της αρχής, την οποία εισηγούμαι, έχει βεβαίως ως προαπαιτούμενο την αποδοχή ότι η προσέλκυση κεφαλαίων και επενδύσεων είναι ένα ζητούμενο. Δεν θα επιχειρηματολογήσω ως προς αυτό και επειδή θεωρώ ότι αυτό είναι αυτονόητο σε οποιαδήποτε συγκυρία αλλά διότι επίσης θεωρώ δεδομένο ότι για τα κόμματα που στηρίζουν την Κυβέρνηση, οι επενδύσεις και η προσέλκυση κεφαλαίων αποτελούν προτεραιότητα στο δρόμο για την έξοδο από την κρίση, την ανάκαμψη και την ανάπτυξη, χωρίς την ανάγκη επιπρόσθετων μέτρων που να επιβαρύνουν τον ελληνικό λαό, ο οποίος βρίσκεται στα όρια της υπομονής και των αντοχών του.
Επειδή το νομοσχέδιο πραγματεύεται μία σειρά ρυθμίσεων που θα έχουμε την ευκαιρία να δούμε και στην κατ’ άρθρον συζήτηση, θα επικεντρωθώ σήμερα στην εισήγησή μου στις διατάξεις του νομοσχεδίου που έχουν να κάνουν με τα Αμοιβαία Κεφάλαια Επιχειρηματικών Συμμετοχών, τα λεγόμενα ΑΚΕΣ, τις Εταιρείες Κεφαλαίου Επιχειρηματικών Συμμετοχών, τις λεγόμενες ΕΚΕΣ, όλα αυτά γνωστά πιο πολύ με την ξένη ορολογία venture capital.
Ας δούμε κατ’ αρχάς τι είναι το venture capital. Χρηματοοικονομικά ορίζεται ως μεσομακροπρόθεσμες επενδύσεις υψηλής απόδοσης και υψηλού κινδύνου, με συμμετοχή στα ίδια κεφάλαια νέων ή ταχέως αναπτυσσόμενων και μη εισηγμένων επιχειρήσεων. Σύμφωνα με το British Venture Capital Association, εναλλακτικά μπορούμε να ορίσουμε το venture capital ως έναν τρόπο χρηματοδότησης της ίδρυσης, της ανάπτυξης ή της εξαγοράς μίας εταιρείας, βάσει της οποίας ο επενδυτής αποκτά τμήμα του μετοχικού κεφαλαίου της εταιρείας ως αντάλλαγμα για την παροχή χρηματοδότησης.
Το venture capital, είναι μία σχετικά νέα μορφή χρηματοδότησης που πρωτοεμφανίστηκε στις Ηνωμένες Πολιτείες της Αμερικής μετά το Β΄ Παγκόσμιο Πόλεμο. Θα μπορούσαμε να υποστηρίξουμε ότι οι επενδύσεις venture capital είναι γνωστές στην Ελλάδα από την αρχαιότητα ακόμη, όταν ο Θαλής ο Μιλήσιος πριν από δυόμισι χιλιάδες χρόνια, διαβλέποντας την έλλειψη ελαιολάδου λόγω χαμηλής σοδειάς, έπεισε κι άλλους επενδυτές στους οποίους απευθύνθηκε, συγκέντρωσε τα απαραίτητα κεφάλαια και αγόρασε όλα τα ελαιοτριβεία της περιοχής,  δημιουργώντας έτσι την πρώτη επιτυχημένη επένδυση venture capital στην Ελλάδα. Αφήνω, όμως, τη μυθολογία και την ιστορία κατά μέρος. 
Τα πρώτα venture capital funds δημιουργήθηκαν στη σύγχρονη Ελλάδα στις αρχές της δεκαετίας του 1990 και χρηματοδότησαν γνωστές και μεγάλες σήμερα εταιρείες, όπως είναι η «GOODY’S», ο «ΓΕΡΜΑΝΟΣ», η «CHIPITA», η «COMPUTER LOGIC» και άλλες. 
Στις αρχές της δεκαετίας του 2000, με τη διαμόρφωση του νέου νομικού πλαισίου των ΑΚΕΣ και την ενεργοποίηση του Ταμείου Νέας Οικονομίας, ξεκίνησε μια ιδιαίτερη αναπτυξιακή περίοδος με τη δημιουργία περισσοτέρων από δώδεκα venture capital funds από το 2004 μέχρι σήμερα. 
Σήμερα, έχουμε στην ελληνική αγορά δεκαοκτώ εταιρείες και τα υπό διαχείριση κεφάλαια ξεπερνούν το 1,5 δισεκατομμύριο ευρώ. Με τα κεφάλαια αυτά, έχουν πραγματοποιηθεί τα τελευταία χρόνια επενδύσεις σε περισσότερες από εξήντα ελληνικές μικρομεσαίες επιχειρήσεις, συμβάλλοντας σημαντικά στη δημιουργία θέσεων εργασίας, στην ανάπτυξη, στη μεγέθυνσή τους και στην ανταγωνιστικότητά τους. Αναφέρω επιγραμματικά δύο χαρακτηριστικά παραδείγματα, τη Mastiha Shop και τον κρόκο Κοζάνης.
Παρά, δε, την ιδιαίτερα δύσκολη κατάσταση της ελληνικής οικονομίας και τις αντιξοότητες που αντιμετωπίζει, όπως ξέρουμε όλοι, η ελληνική επιχειρηματικότητα στην εξεύρεση ρευστότητας και χρηματοδότησης, υπάρχουν παραδείγματα εταιρειών στις οποίες έχουν επενδύσει ελληνικά venture capital funds και private equity funds, οι οποίες προσέλκυσαν μέσα στο 2012, ξένους θεσμικούς επενδυτές. Μέσα στο 2013 –και δεν χρειάζεται να σας πω πόσο δύσκολη χρονιά διανύουμε- έχουν δημιουργηθεί τέσσερα νέα venture capital funds με στόχευση σε νεοσύστατες και μικρομεσαίες επιχειρήσεις στον τομέα της πληροφορικής και των τηλεπικοινωνιών, αντλώντας κεφάλαια από το πρόγραμμα «Jeremie» από Έλληνες αλλά και από ξένους επενδυτές.
Τα venture capital και private equity funds, κυρίες και κύριοι, αποτελούν ένα βασικό εργαλείο ενίσχυσης της επιχειρηματικότητας όχι μόνο σε ελληνικό αλλά κυρίως σε παγκόσμιο επίπεδο. Σύμφωνα με στοιχεία του European Private Equity and Venture Capital Association, σε ευρωπαϊκό επίπεδο τα venture capital και τα private equity funds έχουν επενδύσει 233 δισεκατομμύρια ευρώ στην Ευρώπη από το 2007. Ευρωπαϊκές εταιρείες private equity χρηματοδοτούν περίπου πέντε χιλιάδες εταιρείες το χρόνο, εκ των οποίων το 83% είναι μικρομεσαίες επιχειρήσεις. 
Η διαθεσιμότητα venture capital έχει σημαντική θετική επίδραση σε νέες επιχειρηματικές πρωτοβουλίες με υψηλό δείκτη καινοτομίας και ανάπτυξης. Εταιρείες που χρηματοδοτούνται με private equity ή venture capital έχουν υψηλή παραγωγικότητα, μεγαλύτερο ρυθμό αύξησης σε πωλήσεις, κεφάλαια αλλά και απασχόληση προσωπικού.
Ειδικά σήμερα, με τη σημαντική έλλειψη άλλων μορφών χρηματοδότησης, ο ρόλος των venture capital funds γίνεται ακόμα πιο σημαντικός για τις ελληνικές επιχειρήσεις που αναζητούν κεφαλαιακή ενίσχυση, που είναι αναγκαία για να αντιμετωπίσουν τις πρωτόγνωρες δυσκολίες και προκλήσεις της εποχής. 
Ίσως το πιο σημαντικό, κυρίες και κύριοι, για το μέλλον της επιχειρηματικότητας στη χώρα, είναι ότι αυτές οι επενδύσεις γίνονται με όρους ανταγωνιστικούς κι όχι με όρους επιδοματικούς ή άλλου είδους. Αυτό είναι κρίσιμο, την ώρα που η ελληνική οικονομία βρίσκεται σε μία φάση μετάβασης, όταν επιχειρούμε αλλαγές στις δομές αλλά κυρίως στις νοοτροπίες, για να μειωθεί το κράτος - επιχειρηματίας, να ανοίξουν οι αγορές και να αποκτήσει η επιχειρηματικότητα ρόλο και αξία ολοένα και περισσότερο, για να υποκαταστήσει επιτέλους η επιχειρηματικότητα το όνειρο των νέων που θέλουν μία θέση στο δημόσιο.
Σ’ αυτή, λοιπόν, τη φάση μετάβασης, ο ρόλος των ΑΚΕΣ και των ΕΚΕΣ μπορεί και πρέπει να είναι ενισχυμένος. Τα venture capital funds έχουν εμπειρία, έχουν τεχνογνωσία, είναι θεσμικοί φορείς της αγοράς και μπορούν να συμβάλλουν στην προσέλκυση κεφαλαίων για τις ελληνικές επιχειρήσεις. 
Στόχος, λοιπόν, του παρόντος νομοσχεδίου μεταξύ άλλων είναι να αξιοποιηθεί το υφιστάμενο καθεστώς των ΑΚΕΣ και των ΕΚΕΣ, μέσω της επέκτασης της δυνατότητάς τους να επενδύσουν σ’ ένα ευρύτερο φάσμα δραστηριοτήτων και της ρητής ρύθμισης για τη δυνατότητα ή την υποχρέωση, στην περίπτωση των ΕΚΕΣ, εισαγωγής τους στη χρηματιστηριακή αγορά.
Ειδικά για τις ΑΚΕΣ, προβλέπεται να επενδύουν πλέον και σε συμμετοχές στο κεφάλαιο επιχειρήσεων που εδρεύουν σε άλλα κράτη-μέλη της Ευρωπαϊκής Ένωσης αλλά και σε τρίτη χώρα, σε περίπτωση, βεβαίως, που υπάρχει παραγωγική δραστηριότητα στην Ελλάδα. Επιπλέον, διευρύνεται η μορφή των επενδύσεων και επισημαίνω ότι αναφορικά με τις ΑΚΕΣ, τέτοιες αντίστοιχες ρυθμίσεις βρίσκονται και στη χρηματιστηριακή αγορά του Λονδίνου αλλά και του Τορόντο.
Για τις ΕΚΕΣ, απλοποιείται η διαδικασία σύστασής τους, εισάγεται η υποχρέωση εισαγωγής τους στο Χρηματιστήριο, προκειμένου να υπάρχει διαφάνεια και να διευκολύνεται και η δυνατότητα αποεπένδυσης απ’ αυτές. Δίδεται μεγαλύτερη ευελιξία στις εταιρείες αυτές ως προς το μετοχικό τους κεφάλαιο, τις επιτρεπόμενες επενδύσεις, χωρίς όμως να αλλοιώνεται ο σκοπός τους, ο οποίος είναι η τοποθέτησή τους σε επιχειρήσεις που δραστηριοποιούνται στην Ελλάδα.
Σημειώνω ότι μόλις την περασμένη εβδομάδα, συγκεκριμένα στις 12 Μαρτίου, το Ευρωπαϊκό Κοινοβούλιο υπερψήφισε την κοινοτική οδηγία για το ευρωπαϊκό θεσμικό πλαίσιο για τα venture capital funds με 613 ψήφους «ΥΠΕΡ», 24 «ΚΑΤΑ» και 41 αποχές. Η οδηγία, που θα πρέπει να εγκριθεί βεβαίως επισήμως κι από το Συμβούλιο, προβλέπει ένα εθελοντικό διαβατήριο το οποίο μπορούν να αποκτήσουν τα venture capital funds με βάση κοινούς κανόνες και νόρμες και αναμένεται να αποτελέσει ένα σημαντικό βήμα στην κατεύθυνση της απλοποίησης διασυνοριακής άντλησης κεφαλαίων. Η Κομισιόν επεξεργάζεται, επίσης, αντίστοιχο καθεστώς για τα ταμεία χαρτοφυλακίου, τα λεγόμενα Funds of Funds, σε μια προσπάθεια ενίσχυσης της πρόσβασης σε κεφάλαια για τη χρηματοδότηση μικρομεσαίων επιχειρήσεων στην Ευρώπη.
Κυρίες και κύριοι συνάδελφοι, με τις ρυθμίσεις του παρόντος νομοσχεδίου, η ελληνική αγορά θα μπορέσει να προσφέρει στην εγχώρια και διεθνή επενδυτική κοινότητα μία αξιοπρεπή γκάμα προϊόντων συλλογικών επενδύσεων, μέσω της οποίας οι επαγγελματίες διαχειριστές θα μπορούν να εξασφαλίζουν τη διαπραγματευσιμότητα αλλά και τη διαφάνεια των επενδυτικών τους επιλογών, διαμορφώνοντας ένα αξιόλογο και αποτελεσματικό περιβάλλον μεταφοράς επενδυτικών πόρων στον παραγωγικό ιστό της Ελλάδας.
Οι διατάξεις για τα επενδυτικά σχήματα των ΑΚΕΣ και των ΕΚΕΣ θα συμβάλουν στην ανταγωνιστικότητα εταιρειών, εισηγμένων ή μη, επί των οποίων επενδύουν τα κεφάλαιά τους.
(Θόρυβος στην Αίθουσα)
Σ’ αυτήν τη δυσμενή συγκυρία για την Ελλάδα, τα venture capital funds, θα βοηθήσουν επίσης και σε κάτι που είμαι σίγουρη ότι εκ των προτέρων θα συμφωνήσουμε ότι αποτελεί κοινό ζητούμενο -αυτό βεβαίως για όσους με ακούν αυτήν τη στιγμή- δηλαδή στο να κρατήσει τα παιδιά μας στην Ελλάδα. Αν, λοιπόν, σας ενδιαφέρει αυτό, σας υπενθυμίζω ότι πρόσφατα ο Πρωθυπουργός κ. Αντώνης Σαμαράς…","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50258"," Κυρίες και κύριοι συνάδελφοι, δεν ακούγεται η ομιλήτρια. Κάντε λίγη ησυχία. Σας ευχαριστώ.
Συνεχίστε, κυρία συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50259"," Σας ευχαριστώ, κύριε Πρόεδρε.
Πρόσφατα ο Πρωθυπουργός κ. Αντώνης Σαμαράς, συναντήθηκε με εκπροσώπους ελληνικών νεοφυών εταιρειών, τα λεγόμενα startups, που δραστηριοποιούνται σε ποικίλες δραστηριότητες, από την ανάπτυξη εφαρμογών διαδικτύου έως την εκτροφή σαλιγκαριών. Σωστά σχολίασε ότι οι επιχειρήσεις αυτές αποτελούν «ανάσες» καινοτομίας αλλά και ανταγωνιστικότητας στην ελληνική οικονομία. Ακόμα πιο σημαντικό είναι ότι κρατάνε αυτήν τη στιγμή στη χώρα μας νέα παιδιά με γνώσεις, με ταλέντο, με ικανότητες και με διάθεση για δουλειά, δηλαδή νέους επιχειρηματίες. Στο δρόμο της ανοικοδόμησης της χώρας η νεοφυής επιχειρηματικότητα που θα προωθήσει νέες καινοτόμες ιδέες και ρηξικέλευθες προτάσεις που μπορεί να αποδειχθούν παραγωγικά βιώσιμες, είναι ένας πολύ βασικός «μοχλός» ανάπτυξης. 
Νέα παιδιά με καινούργιες ιδέες υπάρχουν, κυρίες και κύριοι. Η στήριξη αυτών των νεοφυών επιχειρήσεων, αυτών των νέων επιχειρηματιών είναι υποχρέωση όλων μας, είναι υποχρέωση της πολιτείας και είναι υποχρέωση της ελληνικής Αντιπροσωπείας, να δημιουργήσουμε το κατάλληλο θεσμικό πλαίσιο που θα οδηγήσει στο σχηματισμό του πιο φιλικού δυνατού επιχειρηματικού περιβάλλοντος για τους νέους επιχειρηματίες. 
Τα επενδυτικά εργαλεία που προωθούμε σήμερα μ’ αυτό το νομοσχέδιο, τα venture capital funds, μπορεί να αποτελέσουν μία σημαντική μορφή χρηματοδότησης γι’ αυτά τα startups, για να κρατήσουμε τα νέα παιδιά στην Ελλάδα, για να τους επιτρέψουμε να τολμήσουν και να πάρουν το ρίσκο να κάνουν τις νέες ιδέες τους νέες επενδύσεις, όχι μόνο στα μεγάλα αστικά κέντρα αλλά και στην περιφέρεια, γύρω από τα περιφερειακά πανεπιστήμια, για να συνδεθεί η καινοτομία με την επιχειρηματικότητα. Εγώ το έχω δει αυτό με startups στην εκλογική μου περιφέρεια στο Νομό Ιωαννίνων και είμαι σίγουρη ότι υπάρχουν και άλλα παιδιά σε άλλες περιφέρειες, που μπορούν μ’ αυτόν τον τρόπο να αποδώσουν. 
Για να γίνει βεβαίως αυτό, δεν αρκεί μόνο αυτό το νομοσχέδιο. Το venture capital είναι μία πηγή χρηματοδότησης.
(Θόρυβος στην Αίθουσα)","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50260"," Κύριοι συνάδελφοι, η ομιλήτρια δεν μπορεί, πραγματικά, να μιλήσει. Δεν ακούγεται καθόλου. Υπάρχει πολλή οχλαγωγία στην Αίθουσα.
Συνεχίστε, κυρία συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50261"," Ευχαριστώ, κύριε Πρόεδρε.","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50262"," … (Δεν ακούστηκε)","ΒΑΣΙΛΕΙΟΣ ΚΑΠΕΡΝΑΡΟΣ",185
"50263"," Κύριε Καπερνάρε, αυτό σας ενόχλησε;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50264"," Τελειώσατε, κύριοι συνάδελφοι; Κύριε Πρόεδρε, να συνεχίσω;","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50265"," Συνεχίστε, κυρία Ασημακοπούλου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50266"," Σας ευχαριστώ.
Για να γίνει, λοιπόν, αυτό, έλεγα ότι δεν αρκεί το παρόν νομοσχέδιο. Τα venture capitals, είναι μία πηγή χρηματοδότησης. Η ολοκλήρωση της ανακεφαλαιοποίησης των τραπεζών θα συμβάλει στην εξομάλυνση της χρηματοδότησης των επιχειρήσεων με πιο παραδοσιακές μορφές. Το νομοσχέδιο το οποίο έρχεται για τη διαμόρφωση ενός φιλικού αναπτυξιακού περιβάλλοντος για τις στρατηγικές και ιδιωτικές επενδύσεις είναι και αυτό άλλο ένα βήμα στη σωστή κατεύθυνση. 
Παρ’ ότι, όμως, κινούμαστε στη σωστή κατεύθυνση, τα βήματα πρέπει να γίνουν ολοένα και πιο μεγάλα και πιο τολμηρά, σταθερά αλλά γρήγορα, για να βγούμε στο φως. Στο δρόμο αυτό, επικοινωνιακές επικλήσεις, όπως αυτές της Αξιωματικής Αντιπολίτευσης, ως προς το ότι τα venture capital funds από αναπτυξιακός θεσμός, μπορεί με το παρόν νομοσχέδιο να γίνουν vulture capital funds, δηλαδή «αρπακτικά», δεν πρέπει να μας εμποδίζουν. Είναι σαφές ότι δεν μιλάμε για distressed debt funds, κάτι που υφίσταται αλλά δεν έχει καμμία σχέση με το venture capital. Δεν υπάρχει περίπτωση επενδυτής να μπερδέψει ένα venture capital fund μ’ ένα distressed debt fund. Είναι δύο εντελώς ανόμοια πράγματα και αυτό είναι απολύτως ξεκάθαρο. Δεν μπορούν να κρυφτούν τα «κόκκινα» δάνεια, απλούστατα γιατί δεν έχουν εξαλειφθεί οι κανόνες που εξασφαλίζουν την πληροφόρηση του επενδυτικού κοινού ή τη διαφάνεια στη λειτουργία των ΑΚΕΣ και των ΕΚΕΣ. Εξάλλου, το πλαίσιο της εποπτείας με στόχο τη διαφάνεια ενισχύεται σημαντικά με το παρόν νομοσχέδιο. Υπενθυμίζω ότι και με ευρωπαϊκούς όρους έχει ενισχυθεί σημαντικά και για τις τράπεζες. 
Οι φόβοι, λοιπόν, που εκφράστηκαν επ’ αυτού είναι αβάσιμοι από τη φύση των εργαλείων και αντιμετωπίζονται μέσα από τους θεσμοθετημένους εποπτικούς μηχανισμούς και τις προβλεπόμενες διαδικασίες.
Όσο για τις αμφιβολίες για την αποτελεσματικότητα των εργαλείων αυτών στην Ελλάδα, φυσικά και σαν λογικός άνθρωπος δέχομαι ότι δεν μπορούμε να προβλέψουμε επακριβώς πόσο θα συνεισφέρουν στο επιθυμητό αποτέλεσμα, δηλαδή πόσα κεφάλαια θα προσελκύσουν για ελληνικές επιχειρήσεις και τι ποσοστό των αναγκών τους θα καλύψουν. 
Αυτό, όμως, που δεν δέχομαι σαν εναλλακτική λύση είναι να μην προσπαθήσουμε καθόλου. Διότι, σε τελική ανάλυση, αν συμφωνούμε ότι θέλουμε επενδύσεις, αν αναγνωρίζουμε ότι τα επενδυτικά αυτά εργαλεία, εν προκειμένω τα venture capital funds και τα trust, έχουν μία επενδυτική και αναπτυξιακή προοπτική και φοβόμαστε για τυχόν ανάρμοστες χρήσεις ή καταχρήσεις ή αμφισβητούμε την αποτελεσματικότητά τους σε μία συγκυρία, τότε η λύση για μένα δεν είναι να μην τα θεσμοθετήσουμε, αλλά να βρούμε τρόπους για να εξασφαλίσουμε την ορθή χρήση τους για το σωστό σκοπό, να μεριμνήσουμε για να προστατεύσουμε το επενδυτικό κοινό και να προωθήσουμε την αξιοποίησή τους για την επιχειρηματικότητα και δη τη νεανική επιχειρηματικότητα και με συγχωρείτε. Σε αυτήν την κατεύθυνση, όμως, δεν ακούστηκε καμμία συγκεκριμένη πρόταση από την Αξιωματική Αντιπολίτευση.
Κυρίες και κύριοι συνάδελφοι, κλείνω εισηγούμενη την υπερψήφιση του νομοσχεδίου επί της αρχής, δεδομένου ότι στην επί των άρθρων συζήτηση θα έχουμε την ευκαιρία να εξετάσουμε και την ορθότητα αλλά και την αποτελεσματικότητα των επιμέρους ρυθμίσεων.
Κλείνω με τη σκέψη ότι ο μόνος σίγουρος τρόπος για να αποτύχει κανείς είναι να μην προσπαθήσει καθόλου.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50267"," Σας ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Εξωτερικών, Οικονομικών και Διοικητικής Μεταρρύθμισης και Ηλεκτρονικής Διακυβέρνησης κατέθεσαν σχέδιο νόμου: «Σύσταση Γραφείου Ελληνικής Προεδρίας και άλλες διατάξεις».
Παραπέμπεται στην αρμόδια Διαρκή Επιτροπή.
Το λόγο έχει η κ. Μαρία Διακάκη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50268"," Δεν λέτε από ποιο κόμμα;","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"50269"," Από το ΣΥΡΙΖΑ. Ακούσατε προηγουμένως να λέω για την κ. Άννα-Μισέλ Ασημακοπούλου πού ανήκει; Δεν το είπα.
Ορίστε, κυρία συνάδελφε, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50270"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι Βουλευτές, η συζήτηση για το εισαγόμενο νομοσχέδιο για τα επενδυτικά εργαλεία ανάπτυξης επιβαρύνεται εκ των πραγμάτων από το αδιέξοδο των ασκούμενων πολιτικών ύφεσης και λιτότητας που υποτάσσουν την κοινωνική ανάγκη της ανάπτυξης στις προτεραιότητες του χρηματοπιστωτικού κεφαλαίου. Μία συζήτηση για τις θεωρητικές δυνατότητες των εταιρειών επενδύσεων κεφαλαίου να συμβάλουν στην αναπτυξιακή διαδικασία, αποτελεί μία άσκηση επί χάρτου στο βαθμό που δεν ενσωματώνεται στη συζήτηση η πραγματική ροπή των οικονομικών εξελίξεων. 
Οι εξελίξεις του Σαββατοκύριακου σ’ ό,τι αφορά την απόφαση του Eurogroup για την Κύπρο, αποδεικνύουν την εγκληματική πολιτική των μνημονίων και της λιτότητας, που στηρίζουν οι νεοφιλελεύθερες ηγεσίες της Ευρώπης. Αποδεικνύεται η ανεπάρκεια των όποιων επιμέρους σχεδίων με αναπτυξιακό τίτλο όταν επιβάλλονται μέτρα που υπονομεύουν και αλλοτριώνουν τον κοινωνικό χαρακτήρα των οικονομικών μηχανισμών και θεσμών χρηματοδότησης. Αποκαλύπτεται η κατεύθυνση στην οποία κινούνται οι υποστηρικτές της παντοδυναμίας των αγορών και του κεφαλαίου, που με τις πολιτικές τους φορτώνουν τα βάρη της κρίσης στις «πλάτες» των λαών. Όλη η συζήτηση για την ανάπτυξη ως διέξοδο από την κρίση επισκιάζεται από τα ανεπίλυτα μαθηματικά της βιωσιμότητας του χρέους, του άδικου κοινωνικού καταμερισμού ευθυνών και βαρών. 
Η απόφαση του Eurogroup για την Κύπρο εισάγει μία νέα πρακτική και νομιμοποιεί διαδικασίες «κουρέματος» ιδιωτικών καταθέσεων στο εσωτερικό της ζώνης του ευρώ, αποδομώντας το μέχρι τώρα πλαίσιο σταθερότητας που επικαλούνται οι νεοφιλελεύθερες ηγεσίες στην Ευρώπη και την Ελλάδα. Είναι εντυπωσιακός ο κυνικός ισχυρισμός της Μέρκελ πως όσοι έχουν τα χρήματά τους στις κυπριακές τράπεζες, πρέπει να συμβάλουν στη διάσωση της Κύπρου. Αποτελεί μνημείο αντικοινωνικής αντίληψης η λογική της πως για τη διάσωση των τραπεζών οφείλουν να συμβάλουν οι υπεύθυνοι και όχι μόνο οι φορολογούμενοι από άλλες χώρες, μετατρέποντας σε υπεύθυνους, όχι τους τραπεζίτες και τους μεγαλομετόχους, αλλά τους καταθέτες. Αποτελεί μία σύγχρονη εκδοχή αποδεκατισμού κατά κυριολεξία. Η ίδια η Ευρωζώνη, ένας μονόπλευρος και αποκλειστικά νομισματικής φιλοσοφίας μηχανισμός, αυτοϋπονομεύεται εν ονόματι της άκαμπτης πολιτικής της γερμανικής ηγεμονίας που πρωτοστατεί στη διάσωση του χρηματοπιστωτικού κεφαλαίου σε βάρος του ευρωπαϊκού νότου.
Ποιά ασφάλεια και για ποιούς εγγυάται πλέον η νεοφιλελεύθερη ευρωζώνη, που αρχικά παρουσιάστηκε ως ένα εργαλείο οικονομικής σταθερότητας και ασφάλειας; 
Αντί να χρησιμοποιηθεί ο Ευρωπαϊκός Μηχανισμός Σταθερότητας, ESM, για την ανακεφαλαιοποίηση, -όπως υποτίθεται αποφασίστηκε πρόσφατα- προκρίνονται έκτακτες λύσεις με σταθερά αντιλαϊκό πρόσημο και μόνιμη αντιδημοκρατική μεθόδευση. 
Η απόφαση για το «κούρεμα» των καταθέσεων δεν υπαγορεύεται τόσο από οικονομικά μεγέθη, όσο από την πολιτική της καταστροφής που ενσωματώνει η νεοφιλελεύθερη πολιτική της Ευρωπαϊκής Ένωσης και του ΔΝΤ, με στόχο μια αυταρχική ανασύνθεση του συστήματος οικονομικής και πολιτικής εξουσίας. 
Η ελληνική Κυβέρνηση οφείλει να απολογηθεί για τη στάση που κράτησε στο Eurogroup, σχετικά με το σχέδιο για την Κύπρο και να αφήσει κατά μέρος τα ευχολόγια και την επανάληψη της κινδυνολογίας σε βάρος του ΣΥΡΙΖΑ. 
Ποιος αποσταθεροποιεί, ποιος κατασκευάζει ένα ντόμινο τραπεζικής κατάρρευσης και διαρροής καταθέσεων; Θυμίζουμε πως η προεκλογική κινδυνολογία κατά του  ΣΥΡΙΖΑ, είχε ως αποτέλεσμα την διαρροή καταθέσεων 18 δισεκατομμυρίων ευρώ εκτός συνόρων. 
Το πρώτο bank crash στην Ευρωζώνη δεν το προκάλεσε ο ΣΥΡΙΖΑ και η πολιτική του, όπως κινδυνολογούσε το μνημονιακό μπλοκ. Οι καταθέσεις των ιδιωτών δεν κινδυνεύουν από τους «κομισάριους του ΣΥΡΙΖΑ». Η ανάπτυξη δεν υπονομεύεται από τις απειλές των «συριζαίων». 
Ακόμα και όταν η πραγματικότητα διαψεύδει κατηγορηματικά τις προβλέψεις τους ή τα επιχειρήματά τους, οι συστημικές δυνάμεις επιμένουν με ιδεοληπτική εμμονή στο να αποκρύπτουν την ταξική διάσταση της πολιτικής τους. 
Η διαγραφή χρέους αποτελεί ανίερη έννοια για την μνημονιακή συμμαχία όταν αφορά τους δανειστές και το μη βιώσιμο χρέος. Το PSI, όμως, σε βάρος των αποθεματικών κοινωνικών φορέων και το «κούρεμα» ιδιωτικών καταθέσεων αποτελούν ρεαλιστικές και αναγκαίες λύσεις.
Η αποδόμηση του ευρωπαϊκού οικοδομήματος, τελικά, είναι έργο των νεοφιλελεύθερων δημιουργών του. 
Επιμένουμε πως η μοναδική ρεαλιστική αντιμετώπιση της κρίσης από τη σκοπιά της κοινωνίας, είναι η έμπρακτη συνειδητοποίηση της ευρωπαϊκής διάστασής της και της συστημικής φύσης της, η ανάλογη πολιτική αντιμετώπιση με συντονισμό των χωρών του Νότου, η κατάργηση των μνημονίων και η διαγραφή του μέγιστου μέρους των χρεών, ώστε αυτά να καταστούν βιώσιμα και να δρομολογηθούν πολιτικές ανάπτυξης υπέρ της απασχόλησης με πρόσημο τις κοινωνικές ανάγκες. 
Υπό το βάρος των δυσμενών κυπριακών εξελίξεων, η εξέταση του εισαγόμενου νομοσχεδίου επιβεβαιώνει μία γενική μας θέση: Η τρικομματική Κυβέρνηση δεν έχει κανένα αναπτυξιακό σχέδιο που να διακρίνεται από παρεμβατισμό. Όλα επαφίενται στον «επενδυτικό πατριωτισμό» του ιδιωτικού κεφαλαίου. Οι δε, νομοθετικές πρωτοβουλίες της Κυβέρνησης χαρακτηρίζονται αποσπασματικές, ιδεοληπτικές και ανεπαρκείς για να δημιουργήσουν κοινωνικούς όρους αναπτυξιακής διεξόδου. 
Το νομοσχέδιο έχει έξι κεφάλαια, εκ των οποίων μόνο το πρώτο και διασταλτικά και το δεύτερο σχετίζονται με τον τίτλο του. Σχεδόν στο σύνολο του διακρίνεται από ρυθμίσεις κανονιστικού χαρακτήρα που τροποποιούν υφιστάμενες διατάξεις, παρά εισάγει ένα νέο θεσμικό και λειτουργικό πλαίσιο επενδυτικών εργαλείων, που να ενισχύουν την αναπτυξιακή διαδικασία. 
Σε ό,τι αφορά στη δυνατότητα ενσωμάτωσης, ουσιαστικά, στο χρηματιστηριακό θεσμό των αμοιβαίων κεφαλαίων επιχειρηματικών συμφερόντων και των εταιρειών κεφαλαίων επιχειρηματικών συμφερόντων, ανοιχτών και κλειστών τύπων εταιρειών, έχουμε μια αυστηρά κριτική προσέγγιση. 
Οι εταιρείες «καλάθια» κεφαλαίων, ένας θεσμός υπαρκτός στην ελληνική πραγματικότητα, δεν απέδωσε τα αναμενόμενα. Η κριτική μας εντοπίζεται στο ότι με την ενσωμάτωση των εταιρειών αυτών στο Χρηματιστήριο ανοίγει ο δρόμος ώστε τα «κόκκινα» δάνεια επιχειρήσεων που είναι εγγεγραμμένα στις τράπεζες, να μετατραπούν σε κάποια μορφή ελέγχου μέσω της μετατροπής τους σε μετοχική συμμετοχή, χωρίς επιπλέον να είναι υποχρεωμένες να επιβαρυνθούν φορολογικά με φόρους μεταβίβασης, αύξησης μετοχικού κεφαλαίου κ.λπ., μια επιπλέον μορφή νόμιμης φοροαποφυγής. 
Ο κύριος Υπουργός στη Διαρκή Επιτροπή αναφέρθηκε στη διεθνή εμπειρία, μάλλον με μια διάθεση ωραιοποίησης. Η διεθνής εμπειρία τεκμηριώνει και μια λογική αρπακτικού εκμεταλλευτικού κεφαλαίου και όχι μόνο τις λειτουργικές αρετές των επιχειρήσεων.
Οι διατάξεις του κεφαλαίου Δ’ είναι κρίσιμες για την γενική μας στάση. Πριμοδοτούνται οι εταιρείες ανάπτυξης ακινήτων και πρωτίστως οι τέσσερις εταιρείες real estate που έχουν συστήσει οι ελληνικές τράπεζες. 
Προβλέπονται σημαντικές φοροαπαλλαγές και διευκολύνσεις στην έκδοση μετοχών και στις μεταβιβάσεις ακινήτων με επαχθή αίτια, ενώ προβλέπεται πλήρης απαλλαγή φόρου συγκέντρωσης κεφαλαίου και εισοδήματος από κινητές αξίες. 
Η φορολογία στα κέρδη των εταιρειών εκμηδενίζεται, καθώς προβλέπεται ότι το 70% αυτών διανέμεται ως μέρισμα. Η διεύρυνση του επενδυτικού πεδίου δράσης των Α.Ε. Επενδυτικών Ακίνητης Περιουσίας στο χώρο των οικιστικών ακινήτων και της τουριστικής κατοικίας, λιμάνια ή ακόμα και σε εκτάσεις όπου μπορούν να υπαχθούν σε προνομιακό ή ιδιαίτερο καθεστώς δόμησης και η προνομιακή δυνατότητα δανεισμού μέχρι 75% του ενεργητικού τους, τις αναβαθμίζει σε όχημα για το ξεπούλημα της δημόσιας περιουσίας μέσω ΤΑΙΠΕΔ. 
Ο ισχυρισμός του κύριου Υπουργού στην επιτροπή για τα πλεονεκτήματα των επενδυτικών σχημάτων διαχείρισης ακίνητης περιουσίας από εταιρείες αποκλειστικού σκοπού ειδικότερα, όπως έχει αποδειχθεί διεθνώς με βάση την εμπειρία από τη Γερμανία το Βέλγιο, τη Γαλλία και τη Μεγάλη Βρετανία, αγνοεί πλήρως το διαφοροποιημένο φυσικό, παραγωγικό και θεσμικό πλαίσιο παραγωγής του χώρου. Η συγγενέστερη διεθνής εμπειρία είναι η ισπανική, με τον προσανατολισμό της αναπτυξιακής διαδικασίας στα τουριστικά ακίνητα. Είναι μια εμπειρία καταστροφική και για τον τουρισμό και για τα συγκριτικά περιβαλλοντικά πλεονεκτήματα που οφείλει να ενσωματώνει. 
Ολόκληρο το κεφάλαιο Ε’ αφορά διατάξεις αρμοδιότητας Υπουργείου Οικονομικών σε μια ανανέωση της παράδοσης της «κοπτοραπτικής» σε φορολογικά θέματα. 
Με τα άρθρα 22 και 42, περί διαδικασίας ανάκτησης κρατικών ενισχύσεων, προβλέπεται απαλλαγή από κάθε φόρο, τέλος, χαρτόσημο, εισφορά ή δικαίωμα υπέρ του δημοσίου στη μεταβίβαση περιουσιακών στοιχείων από ένα πιστωτικό ίδρυμα στο άλλο, καθώς και σε κάθε διαδικασία εξυγίανσης πιστωτικού ιδρύματος. 
Η διάταξη θα μπορούσε πολύ εύκολα να χαρακτηριστεί φωτογραφικά επωφελής υπέρ της Τράπεζας Πειραιώς που πρόσφατα εξαγόρασε τα υγιή στοιχεία του ενεργητικού της Αγροτικής Τράπεζας. Το ελληνικό δημόσιο θα έχει απώλεια πάνω από 150 εκατομμύρια ευρώ από τη μη είσπραξη του αναλογούντος φόρου μεταβίβασης των περιουσιακών στοιχείων της Αγροτικής Τράπεζας, που ξεπερνούν το 1,5 δισεκατομμύριο σε αντικειμενικές αξίες, από την Τράπεζα Πειραιώς. Η εκ των υστέρων ευνοϊκή ρύθμιση από την απαλλαγή της Τράπεζας Πειραιώς από το φόρο μεταβίβασης προκαλεί με την κατάργηση κάθε αρχής υγιούς ανταγωνισμού που επικαλείται το Υπουργείο Οικονομικών. 
Η Κυβέρνηση εφαρμόζει λογική δύο μέτρων και δύο σταθμών. Από τη μια χαρίζει πάνω από 150 εκατομμύρια στην Τράπεζα Πειραιώς, από την άλλη εισηγείται την κατάργηση του άρθρο 127 του οργανισμού της Αγροτικής Τράπεζας της Ελλάδας που προέβλεπε την καταβολή εισφορών στο Ταμείο Υγείας, το εφάπαξ και τα ταμεία κύριας και επικουρικής σύνταξης. Αφήνει ξεκρέμαστους και στην πραγματικότητα δρα σε βάρος δυόμισι χιλιάδων και πλέον πρώην εργαζομένων της τράπεζας και είκοσι πέντε ασφαλισμένων στο Ταμείο Υγείας της. Αποτελεί την επίσημη επιβεβαίωση ότι τα δικαιώματα των συνταξιούχων της Αγροτικής δεν ισχύουν πλέον, χωρίς να ληφθεί οποιαδήποτε μέριμνα για διόρθωση της παράβλεψης αυτών των συνεπειών. 
Με το εισαγόμενο νομοσχέδιο ενισχύεται περαιτέρω ο ρόλος του ΤΑΙΠΕΔ, ενός ανέλεγκτου κτηματομεσιτικού μηχανισμού, που ξεπουλά τη δημόσια περιουσία. Οργανώνεται η συστηματική εμπλοκή του ΤΑΙΠΕΔ με ειδικές γνωμοδοτικές αρμοδιότητες, παρά τη διυπουργική επιτροπή αναδιαρθρώσεων και αποκρατικοποιήσεων και ως προς την έκδοση των αποφάσεών της και ως προς τη βελτίωση του θεσμικού περιβάλλοντος, διευκολύνοντας την εγκληματική πολιτική  του γενικού ξεπουλήματος της δημόσιας περιουσίας. 
Προβλέπεται ότι σε περίπτωση εισφοράς ακινήτου από το ΤΑΙΠΕΔ σε ανώνυμη εταιρεία μπορεί να εκδοθεί κοινό ειδικό σχέδιο χωρικής ανάπτυξης δημοσίων ακινήτων. Θεωρούμε πως η σχετική επιχειρηματολογία της Επιστημονικής Υπηρεσίας της Βουλής είναι σαφής ως προς τη διαμόρφωση ενός ιδιόμορφου δυαδικού συστήματος σχεδιασμού, σε αντίθεση με τις συνταγματικές διατάξεις και σχετικές συναφείς αποφάσεις του Συμβουλίου της Επικρατείας. 
Η κατηγορηματική μας αντίθεση σε κάθε μέτρο που ακυρώνει τη δημόσια και αναπτυξιακή αξιοποίηση κρατικής ιδιοκτησίας και την υποθηκεύει στην καταστροφική μνημονιακή διαχείριση του χρέους σηματοδοτεί και την αρνητική μας στάση στο σύνολο του νομοσχεδίου. Αποτελούν πρόκληση οι ρυθμίσεις για εταιρείες κυρίως του δημοσίου που συμπεριλαμβάνονται στα μεσοπρόθεσμα προγράμματα με χρέη προς το δημόσιο, ΟΤΑ κ.λπ.. 
Προτείνεται μια γενική ασυλία των νομίμων εκπροσώπων των εταιρειών, η αναστολή ποινικών διώξεων, η ακύρωση διαδικασιών του Κώδικα Εισπράξεως Δημοσίων Εσόδων για οφειλές εταιρειών προς το δημόσιο και αναστολή πράξεων ή μέτρων που τους έχουν ασκηθεί. Πρόκειται για μια βεβιασμένη και κατά παράβαση κάθε ηθικής αρχής και κανόνα περί δικαίου, άρση των διαφόρων νομικών εκκρεμοτήτων εν ονόματι της ιδιωτικοποίησης. 
Το κυνήγι των επίορκων τελικά αποδεικνύεται ένα απλό τέχνασμα απολύσεων δημοσίων υπαλλήλων, ενώ η ιδιωτικοποίηση καθαγιάζει την ασυλία διοικούντων κρατικών φορέων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Την ανοχή σας θα ήθελα για λίγο, κύριε Πρόεδρε.
Οι ρυθμίσεις για τον ΟΠΑΠ εντάσσονται στο σχεδιασμό ιδιωτικοποίησής του, με παράπλευρη απώλεια την κατάργηση των επιχορηγήσεων του ΟΠΑΠ προς φορείς αθλητισμού, πολιτισμού κ.λπ., που τις περισσότερες χρονιές είχε ξεπεράσει τα 100 εκατομμύρια. Με δεδομένο ότι το κράτος πωλεί το 1/3 των μετοχών της επιχείρησης, αυτό μεταφράζεται σε απώλεια εσόδων μεγαλύτερη του 1 δισεκατομμυρίου, ποσό πολύ μεγαλύτερο από τις εκτιμήσεις για τα έσοδα από την πώληση. Επιπλέον, με τις ρυθμίσεις σχετικά με την αγορά παιγνίων υπάρχει ο ρητός κίνδυνος για ένταση του φαινομένου του τζόγου στην ελληνική κοινωνία.  
Με το άρθρο 35, οι υπηρεσίες του Υπουργείου Οικονομικών θα μπορούν να αποστέλλουν μέσω ηλεκτρονικού ταχυδρομείου κατασχετήρια καταθέσεων οφειλετών του δημοσίου. Πρόκειται για μια βάρβαρη διάταξη αναγκαστικής είσπραξης, τη στιγμή που η ίδια οικονομική πολιτική της Κυβέρνησης αποστραγγίζει, όχι μόνο τη φοροδοτική δυνατότητα των πολιτών, αλλά συντρίβει τις δυνατότητες αξιοπρεπούς επιβίωσης. Ούτε η πρώτη κατοικία για χρέη πάνω από 1000 ευρώ δεν προστατεύεται. Οι εφορίες τελικά θα αποδειχθούν πιο αδίστακτες από τις ιδιωτικές τράπεζες. 
Στο άρθρο 36, η εκ νέου αναδιάρθρωση φορολογικών υπηρεσιών αναδεικνύει την προχειρότητα πρόσφατων ρυθμίσεων του Νοεμβρίου για τα ΔΕΚ. 
Σε ό,τι αφορά στην οργάνωση των ελεγκτικών υπηρεσιών αποδεικνύεται η προχειρότητα και οι στόχοι της Κυβέρνησης, η οποία παρασύρεται από απαιτήσεις της τρόικας και εκτελεί εντολές χωρίς προηγούμενο σχεδιασμό και χωρίς βεβαίως  υπευθυνότητα. Σε συμμόρφωση με τις νέες μνημονιακές υποχρεώσεις νομοθετείτε επαυξημένη αυτονομία του Γενικού Γραμματέα Δημοσίων Εσόδων. 
Επαναλαμβάνουμε την κατηγορηματική μας αντίθεση στην πρακτική της κατάθεσης τροπολογιών, που δεν σχετίζονται με την ουσία του νομοσχεδίου.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Τροπολογίες όπως αυτή του Υπουργείου Παιδείας αποποιούνται να χειριστούν σημαντικά ζητήματα χωρίς ευχέρεια συζήτησης, ενώ η τροπολογία που κατατέθηκε την Παρασκευή το μεσημέρι με θέματα αρμοδιότητας του Υπουργείου Οικονομικών επιχειρεί να ρυθμίσει, εν τάχει, θέματα που θα ήταν δυνατόν να ρυθμιστούν στις πρόσφατες φορολογικές ρυθμίσεις. 
Τελειώνοντας, δηλώνουμε ότι ο ΣΥΡΙΖΑ θα καταψηφίσει επί της αρχής και το σύνολο του νομοσχεδίου, παρά κάποιες επιμέρους θετικές διατάξεις, δευτερευούσης όμως σημασίας. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΔΙΑΚΑΚΗ",129
"50271"," Ευχαριστούμε τη Βουλευτή του ΣΥΡΙΖΑ, κ. Διακάκη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και έξι εκπαιδευτικοί από το Δημοτικό Σχολείο Κεφάλου της Κω και από το Δημοτικό Σχολείο Λίνδου της Ρόδου. 
Η Βουλή σας καλωσορίζει. 
(Χειροκροτήματα απ’ όλες τις πτέρυγες της Βουλής)
Ο ειδικός αγορητής του ΠΑΣΟΚ, κ. Πάρις Κουκουλόπουλος, έχει το λόγο για δεκαπέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50272"," Κύριε Πρόεδρε, κυρίες και κύριοι συνάδελφοι, το συζητούμενο νομοσχέδιο –το διαπιστώσαμε όλοι οι εισηγητές και οι ειδικοί αγορητές ανεξαίρετα κατά τη συζήτηση στην Επιτροπή Οικονομικών της Βουλής- έχει έντονα τεχνικό, τεχνοκρατικό χαρακτήρα. 
Κατά συνέπεια, δεν θέλω να κουράσω, επαναλαμβάνοντας όσα με σαφήνεια και ακρίβεια είπε η εισηγήτρια, συνάδελφος κ. Ασημακοπούλου, η οποία έκανε μία εξαιρετική παρουσίαση, ιδιαίτερα του πρώτου κεφαλαίου, που είναι ιδιαίτερα σημαντικό και ιδιαίτερα στριφνό. Ξαναλέω, λοιπόν, ότι θα είναι μάλλον κουραστικό να επαναλάβω περίπου τα ίδια. 
Σε καμμία περίπτωση, βέβαια, αυτό δεν πρέπει να μας οδηγήσει να συζητάμε περί άλλων και όχι περί του νομοσχεδίου. Ωστόσο, όλα όσα συμβαίνουν στην Κύπρο δεν μπορούν -και δεν πρέπει- να μείνουν ασχολίαστα από το Βήμα της Βουλής. 
Άκουσα με ιδιαίτερο ενδιαφέρον την εισηγήτρια της Αξιωματικής Αντιπολίτευσης, η οποία αντικατέστησε τον εισηγητή που είχε ο ΣΥΡΙΖΑ στην επιτροπή. Δεν υπαινίσσομαι κάτι. Απλά περίμενα από την κ. Διακάκη να αποδείξει τον αρχικό ισχυρισμό του εισηγητή του ΣΥΡΙΖΑ για τον βασικό κορμό του νομοσχεδίου, που είναι τα πρώτα δεκαεννέα, είκοσι άρθρα, ότι δηλαδή πρόκειται περί ενός οιονεί σκανδάλου που δεν απεδείχθη ποτέ ούτε κατά τη συζήτηση και την ακρόαση φορέων ούτε σήμερα στην Ολομέλεια της Βουλής. 
Υπάρχουν ρυθμίσεις για τις οποίες μπορεί κάποιος να κάνει τα σχόλιά του -θετικά, αρνητικά- ή να ζητήσει περαιτέρω βελτιώσεις ή οτιδήποτε άλλο. Πάντως, από το Βήμα της Βουλής δεν ακούσαμε αποδείξεις για το γεγονός ότι έχουμε απευθείας μεταφορά «κόκκινων» δανείων από τις τράπεζες σε εταιρείες ΑΚΕΣ, ΕΚΕΣ και για το ότι θα εξαφανιστούν «κόκκινα» δάνεια τραπεζών για να διευκολυνθεί η διαδικασία κεφαλαιοποίησης και ανάκτησης των τραπεζών από τους ιδιοκτήτες. 
Πιστεύω ότι διανύουμε μέρες ιδιαίτερα κρίσιμες. Και πρέπει να αναλαμβάνουμε την ευθύνη αυτών που λέμε από το Βήμα της Βουλής, αν θέλουμε να είμαστε χρήσιμοι στην πατρίδα και στους Έλληνες πολίτες και όχι να καλλιεργούμε φρούδες ελπίδες και ψευδαισθήσεις.
Έγινε αναφορά στην Κύπρο. Προφανώς, κοινός νους χρειάζεται για να καταλάβει κανείς ότι δεν είναι απλά τιμωρητική και μυωπική -όπως λέει η σχετική ανακοίνωση του ΠΑΣΟΚ- η απόφαση του Eurogroup για την Κύπρο, αλλά είναι επιεικώς απαράδεκτη, είναι εγκληματική. Δεν ξέρω τι θα έλεγαν αυτοί που κρατάνε το τιμόνι της Ευρώπης, οι «μεγάλες δυνάμεις», αν παίρναμε κι εμείς μία απόφαση –είναι το ανάλογο, ακριβώς, νομίζω αυτό που θα πω- προκειμένου να κλείσουμε τα ελλείμματα στον προϋπολογισμό, κύριε Υπουργέ, να κάνουμε μία πρόταση, δίκην έτσι απάντησης στη συνταγή για την Κύπρο: Να φορολογηθούν όλοι οι κάτοχοι γερμανικών αυτοκινήτων. Μέχρι δύο χιλιάδες κυβικά να δώσουν έκτακτη εισφορά 10.000 ευρώ και από δύο χιλιάδες κυβικά και πάνω να δώσουν 20.000 ευρώ. Αυτή είναι περίπου η απόφαση που έχει παρθεί για την Κύπρο.","ΠΑΡΙΣ ΚΟΥΚΟΥΛΟΠΟΥΛΟΣ",245
"50273"," Σωστά το λες.","ΠΑΝΑΓΙΩΤΗΣ ΛΑΦΑΖΑΝΗΣ",279
"50274"," Και ας μη βιάζεται η Αξιωματική Αντιπολίτευση, που τρέχει πριν τους Κύπριους. Παναγιώτη μου, μη βιάζεσαι. 
Από την πλευρά μας, έχουμε κάνει σαφές ότι δεν πρόκειται να αφήσουμε την Κύπρο μόνη και αβοήθητη. Τουναντίον, έχουμε πάρει την απόφαση να μπούμε μπροστά στην υπόθεση. Ας μιλήσει, όμως, πρώτα η Κύπρος για το ποια λύση επιλέγει για το συγκεκριμένο πρόβλημά της. 
Αυτό, βέβαια, δεν αναιρεί, ούτε σκεπάζει τις ευθύνες και τις αβελτηρίες που υπήρξαν το προηγούμενο διάστημα, όπου υπήρξε άρνηση να παρθούν συγκεκριμένα δημοσιονομικά μέτρα, τα οποία εάν είχαν παρθεί όσο εξελισσόταν η ελληνική κρίση, δεν θα υποχρεωνόταν να αντιμετωπίσει αυτό το πρόβλημα των τεσσάρων ή πέντε δισεκατομμυρίων η Κύπρος σήμερα και να είναι αντιμέτωπη με τέτοιου τύπου εκβιασμούς, σαν αυτόν που ασκείται σήμερα.
Με λίγα λόγια θέλω να πω ότι ο νεοφιλελεύθερος, γι’ αυτό και απαράβατος, χαρακτήρας των προγραμμάτων που εφαρμόζονται στην Ευρώπη είναι δεδομένος και έχει ιδεολογική και πολιτική αφετηρία. Αυτό είναι απολύτως καθαρό. Στην περίπτωση μας, όμως, εάν δεν θέλουμε να δίνουμε λάθος μηνύματα στην κοινωνία, πρέπει να πούμε δύο καθαρά πράγματα. 
Πρώτον, έχουμε απόφαση να αλλάξουμε αυτό το πλαίσιο. Και από την πλευρά μας δίνουμε όλη την έμφαση που πρέπει στο να οικοδομηθεί το μέτωπο του νότου με τους ευρωσοσιαλιστικές. Είναι οι μόνες δυνάμεις που έχω υπόψη μου, που μπορούν να πρωταγωνιστήσουν στην αλλαγή του ασφυκτικού πλαισίου, που έχει επιβληθεί στην Ευρωπαϊκή Ένωση και ιδιαίτερα στις χώρες της Ευρωζώνης που κάνουν προγράμματα. 
Από την άλλη, πρέπει εξίσου καθαρά να πούμε πως δεν μπορούμε να παραμείνουμε σε μια ακινησία ούτε μπορούμε να προσπεράσουμε με μεγαλοστομίες και γενικόλογες διακηρύξεις τα προβλήματα που αντιμετωπίζει η πατρίδα και τα προβλήματα που πρέπει να ξεπεράσουμε. 
Ναι, είναι νεοφιλελεύθερα τα προγράμματα και είναι πρωτοφανές το πείραμα που έχει εφαρμοστεί στην Ελλάδα τα τελευταία τρία χρόνια. Να θέσουμε, όμως κι άλλο ένα ερώτημα, το οποίο, όμως, δεν είναι απάντηση σε αυτήν τη διαπίστωση που είναι γενική και νομίζω ότι συμφωνούμε όλοι: Μπορούμε ή πρέπει να γυρίσουμε στην Ελλάδα των ελλειμμάτων του 2009; Η Ελλάδα από την κυβέρνηση Καραμανλή παρεδόθη με 50 δισεκατομμύρια έσοδα και 75 δισεκατομμύρια έξοδα πρωτογενές έλλειμμα, χωρίς τα δάνεια και την εξυπηρέτησή τους. Το κράτος εισέπραττε 50 δισεκατομμύρια και ξόδευε 75 δισεκατομμύρια. Και δεν ήταν χρονιά Ολυμπιάδας για παράδειγμα, χρονιά δηλαδή εκτάκτων δαπανών ανελαστικού χαρακτήρα για να αποκτήσει -προϊόντος του χρόνου- αυτές όλες τις δαπάνες. Μπορούμε ή πρέπει να γυρίσουμε στην Ελλάδα αυτών των ελλειμμάτων; 
Και από την άλλη ξαναλέμε: Μπορούμε να μείνουμε στην ακινησία, να μην κάνουμε τις μεταρρυθμίσεις που πρέπει, για να σταματήσει όλη αυτή η θλιβερή και απαράδεκτη διαδικασία περικοπής μισθών, συντάξεων και όλα τα υπόλοιπα; Ποιοι άλλοι δρόμοι υπάρχουν και δεν προτείνονται από το Βήμα της Βουλής; 
Αν θέλουμε πραγματικά η πατρίδα να είναι όρθια και να υπάρχει, πρώτα και πάνω από όλα -θα το πω για πολλοστή φορά, το λέω με κάθε ευκαιρία και σε κάθε ευκαιρία από την ημέρα που εκλέχθηκα Βουλευτής- πρέπει συστηματικά να επιδιώκουμε την ανόρθωση του κύρους των θεσμών. Δεν μπορεί εν κενώ να ανορθωθεί η πατρίδα, να δει προσδοκία, να δει ελπίδα εάν η κοινωνία βλέπει τους θεσμούς να καταρρέουν ή τηρεί αποστάσεις από αυτούς. Πρέπει να μιλούμε καθαρά και με ειλικρίνεια, σε κάθε ευκαιρία, από το Βήμα της Βουλής. Αυτό είναι το ζητούμενο.
Μια σειρά από τέτοια θέματα θίγει το νομοσχέδιο. Το πρώτο κεφάλαιο, όπως είπα, έχει αναπτυχθεί ιδιαίτερα. Και δεν άκουσα κανέναν σοβαρό αντίλογο. Γι’ αυτό και ψηφίζουμε επί της αρχής. 
Από εκεί και πέρα, θέλω να απευθύνω ένα ερώτημα -το οποίο θα ήθελα να απαντηθεί- στον Κοινοβουλευτικό Εκπρόσωπο του ΣΥΡΙΖΑ, γιατί υπάρχει μια διαπίστωση, την οποία θα την κάνω από το Βήμα της Βουλής και θα την συνυπογράψουν όλοι οι συνάδελφοι που παρακολούθησαν τις συνεδριάσεις στην Επιτροπή Οικονομικών. Ακούσαμε νωρίτερα την εισηγήτρια της Αξιωματικής Αντιπολίτευσης να μιλάει με έναν γενικό καταγγελτικό λόγο για διάφορα θέματα. Δεν ακούσαμε, όμως, τα ίδια στην επιτροπή. 
Το νομοσχέδιο έχει κάποιες ατέλειες. Εμείς είμαστε ιδιαίτερα ικανοποιημένοι και από την δική μας παρουσία -δεν είναι μια αυτοεπιβεβαίωση αυτό που θα πω- αλλά κυρίως από την τύχη που είχαν κάποιες πρωτοβουλίες που πήραμε.
Το νομοσχέδιο έχει ένα πρόβλημα με τις διατάξεις για τον ΟΠΑΠ -πάω στις παρακάτω διατάξεις τώρα, μετά τις εταιρείες ΕΚΕΣ, ΑΚΕΣ- το οποίο θέσαμε πρώτοι και επιμέναμε. Διότι κάποιες διατάξεις, όπως άλλαζαν, επέτρεπαν σε αυτόν που θα πάρει τον ΟΠΑΠ να γίνει κάτοχος και των δεκαοκτώ χιλιάδων πεντακοσίων μηχανημάτων, που είναι να πάνε σε άλλους παραχωρησιούχους. Έτσι, παραλίγο να νομοθετούσαμε ένα γιγαντιαίο, μεγάλο, ιδιωτικό μονοπώλιο. Την αποτρέψαμε αυτήν την εξέλιξη. Η Κυβέρνηση ανταποκρίθηκε αμέσως μόλις κάναμε αυτήν την παρατήρηση. 
Δεν ακούσαμε μια τέτοια ανάλογη παρέμβαση και κριτική από την Αντιπολίτευση. Υπήρξαν φωνές από την Αντιπολίτευση που συμφώνησαν μαζί μας. Έτσι είναι, κύριοι συνάδελφοι. Θέλω να είμαι δίκαιος με όλους.
Χάρηκα -και το χαιρετίζω- που άκουσα σήμερα τις παρατηρήσεις για το άρθρο 22 –θα το πω, παρ’ όλο που δεν συζητάμε σήμερα για τα άρθρα, αλλά είναι το κεντρικό σημείο του νομοσχεδίου- που αφορά επιστροφές φόρου σε τράπεζες, χωρίς ατέλεια, σε ιδιωτική τράπεζα δηλαδή. Έγινε αναφορά προηγουμένως. Εγώ χαιρετίζω και καλωσορίζω την Αξιωματική Αντιπολίτευση, στο «μέτωπο» που διαμόρφωσαν οι δυνάμεις που στηρίζουν την Κυβέρνηση. 
Εμείς καταθέσαμε και τις διατυπώσεις ήδη από την πρώτη συνεδρίαση για το άρθρο 22, παράγραφο 3, κύριε Λαφαζάνη.","ΠΑΡΙΣ ΚΟΥΚΟΥΛΟΠΟΥΛΟΣ",245
"50275"," Ωραία. Μπράβο.","ΠΑΝΑΓΙΩΤΗΣ ΛΑΦΑΖΑΝΗΣ",279
"50276"," Εγώ διαπιστώνω ότι από τις ατέλειες σε ιδιωτικές τράπεζες μέχρι τον ΟΠΑΠ -εγώ παρακολούθησα, δεν έχασα ούτε λεπτό από την επιτροπή- υπήρξε ένοχη σιωπή από την πλευρά της Αξιωματικής Αντιπολίτευσης. Δεν καταλαβαίνω τι συμβαίνει ακριβώς. Άκουγα γενικόλογες καταγγελίες, αλλά εκεί που συγκεκριμένα είχε προβλήματα το νομοσχέδιο δεν άκουγα τίποτα.","ΠΑΡΙΣ ΚΟΥΚΟΥΛΟΠΟΥΛΟΣ",245
"50277"," Ένοχοι και συνένοχοι είστε εσείς!","ΠΑΝΑΓΙΩΤΗΣ ΛΑΦΑΖΑΝΗΣ",279
"50278"," Εγώ δεν ξέρω γιατί υπήρχε αυτή η σιωπή. Και αφήστε τα «ένοχοι» και «συνένοχοι». Εγώ μιλάω συγκεκριμένα για άρθρα στα οποία παλέψαμε να γίνουν βελτιώσεις, αποκαλύψαμε ή εντοπίσαμε προβλήματα και εστιάσαμε εκεί τη συζήτηση. Και η συζήτηση έχει προχωρήσει, για να έχουμε ένα πιο ικανοποιητικό νομοσχέδιο από αυτό που παρουσιάστηκε. 
Αυτός νομίζω ότι είναι ο ρόλος μας ως Βουλευτών πρώτα απ’ όλα και όχι με γενικόλογες καταγγελίες να δημιουργούμε μια ατμόσφαιρα στους πολίτες που μας βλέπουν και μας παρακολουθούν, ότι κάποιοι είναι από εδώ, κάποιοι είναι από εκεί, «οι καλοί, οι κακοί και οι άσχημοι». Δεν είναι αποδεκτό αυτό. 
Με την ίδια λογική συνεχίζω, κυρίες και κύριοι συνάδελφοι, λέγοντας κάποιους τίτλους, γιατί θα επανέλθω αύριο, στην κατ’ άρθρον συζήτηση. 
Είπαμε ότι η πρώτη ομάδα, που είναι τα πρώτα δεκαεννέα άρθρα, δεν έχει πρόβλημα. Στα επόμενα άρθρα, η επαναφορά της διάταξης που αφορά το αφορολόγητο των μικρών κερδών στον ΟΠΑΠ είναι απολύτως ορθή. Άρα, στο μέλλον πρέπει να είμαστε ιδιαίτερα προσεκτικοί, όταν πάμε να κάνουμε διατάξεις για κάποια πράγματα και χαλάνε ουσιαστικά διαδικασίες που λειτουργούν. 
Είπαμε και στην επιτροπή πως όσον αφορά τη διάταξη για τον ΟΠΑΠ θέλουμε μια μικρή ακόμα βελτίωση. Περιμένουμε αύριο τον κύριο Υπουργό. 
Για το άρθρο που αφορά τα ιδρύματα και συγκεκριμένα το «Ίδρυμα του Καπετάν Βασίλη» και αυτό, κύριε Κοινοβουλευτικέ Εκπρόσωπε του ΣΥΡΙΖΑ, πάλι μόνο εμείς το βάλαμε. Εμείς δηλώσαμε συμφωνία για το  άρθρο 33, που αφορά το Ίδρυμα στη Μεσσηνία. Με αφορμή, όμως, αυτό, ζητάμε από την Κυβέρνηση -και το λέω επίσημα στην Ολομέλεια- να υπάρξει δέσμευση με χρονοδιάγραμμα για την αλλαγή του αναγκαστικού νόμου του 1939, ο οποίος διέπει εννιά χιλιάδες ιδρύματα. Δεν είναι μόνο το «Ίδρυμα του Καπετάν Βασίλη» στη Μεσσηνία που πρέπει να απαλλαγεί από τις ασφυκτικές διατάξεις του αναγκαστικού νόμου περί κληροδοτημάτων. Πρέπει να υπάρξει αντίστοιχη βελτίωση για όλα τα ιδρύματα. Πρέπει, λοιπόν, η Κυβέρνηση να δεσμευτεί.
Στις παρακάτω διατάξεις που αφορούν τα φορολογικά έσοδα θα κάνω αναλυτική αναφορά αύριο στην κατ’ άρθρο συζήτηση. Πρέπει, όμως, η Κυβέρνηση πλέον -γιατί ο πρόεδρος της επιτροπής μας έχει δεσμευτεί, στην επιτροπή- να δεσμευτεί για μια ολοκληρωμένη συζήτηση στην Επιτροπή Οικονομικών γύρω από το τι συμβαίνει με τα φορολογικά έσοδα. Όχι μόνο για την πορεία των εσόδων, αλλά μια ολοκληρωμένη κουβέντα για το τι σημαίνει «άρση τραπεζικού απορρήτου», τι σημαίνει «βελτίωση μηχανισμών», ποιες εναλλακτικές προτάσεις υπάρχουν από τους εργαζομένους μέχρι όλες τις πτέρυγες της Βουλής κλπ.. Πρέπει να κάνουμε βήματα, έτσι ώστε να προχωράει η συζήτηση με θετικό τρόπο για τους πολίτες. 
Τέλος, με αφορμή την αναφορά στο πρόγραμμα «Ήφαιστος» στο άρθρο 41, παρ’ ότι δεν είναι αντικείμενο του νομοσχεδίου, θα επαναλάβουμε για πολλοστή φορά από τη Βουλή, ότι ήταν τραγικό λάθος το ότι ο Υπουργός Οικονομικών –που σήμερα είναι προφανώς στη σύσκεψη των πολιτικών Αρχηγών- δεν μας άκουσε το Νοέμβρη, για να στείλει το μήνυμα από τη Βουλή για καθολική επιστροφή του φόρου πετρελαίου θέρμανσης. Ούτε το κράτος κέρδισε έσοδα ούτε το περιβάλλον κέρδισε και κυρίως, ένα μεγάλο κομμάτι της κοινωνίας σε συγκεκριμένες περιοχές της χώρας δοκιμάζεται σκληρά. 
Δεν κάνω κάποια αναφορά στις τροπολογίες και τις νομοτεχνικές βελτιώσεις. Τις πήραμε σχετικά αργά και επιφυλάσσομαι να τοποθετηθώ αύριο στην κατ’ άρθρον συζήτηση, αφού τις μελετήσουμε. 
Θέλω μόνο, κλείνοντας, κύριε Υπουργέ, να παρακαλέσω για κάτι. Τα άρθρα 22 και 42 αφορούν, μεταξύ των άλλων, το καθεστώς κρατικών ενισχύσεων και τις εγγυήσεις του δημοσίου, που έχουν παρασχεθεί σε ιδιωτικές επιχειρήσεις, κυρίως στο χώρο της ανατολικής Μακεδονίας-Θράκης και σε λοιπές περιοχές της βόρειας Ελλάδας. Είχε γίνει μία ρύθμιση πριν έντεκα-δώδεκα μήνες, δηλαδή πέρυσι το Μάρτη-Απρίλη, και καταργείται αυτή η ρύθμιση, συγκεκριμένα με την πρώτη παράγραφο του άρθρου 22 και με το άρθρο 42. 
Εμείς ζητάμε να αποσυρθούν αυτές οι διατάξεις. Δεχθήκαμε σήμερα αντιπροσωπεία με επικεφαλής τον Περιφερειάρχη Ανατολικής Μακεδονίας-Θράκης. Τον συνόδευαν και Βουλευτές, μεταξύ αυτών και ο κ. Σαλτούρος που είναι παρών. Υπάρχει θέμα με τις επιχειρήσεις πραγματικής οικονομίας, εκτός κι αν δοθούν από την πλευρά σας συγκεκριμένες απαντήσεις για να μετατοπιστούν από αυτήν τη θέση. 
Ζητάμε, εν πάση περιπτώσει, να μας πείτε πολύ καθαρά, για ποιο λόγο ακριβώς γίνονται αυτές οι αλλαγές. Διότι το πρόβλημα –και είναι κάτι για το οποίο δεν ζητάμε απάντηση- είναι πως ό,τι έχει να κάνει με την πραγματική οικονομία και με την προσπάθειά μας να κρατήσουμε όρθιες τις επιχειρήσεις της πραγματικής οικονομίας, πιστεύω πως πρέπει να είναι κοινή στόχευση όλων. Δεν διεκδικούμε το μονοπώλιο της ευαισθησίας. Πιστεύω ότι είναι μία προσπάθεια που πρέπει να την καταβάλουμε όλοι μαζί. 
Ευχαριστώ. 
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"50279"," Ο ειδικός αγορητής των Ανεξαρτήτων Ελλήνων κ. Επαμεινώνδας Μαριάς έχει το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, θα ξεκινήσω από τις τελευταίες παρατηρήσεις του ειδικού αγορητή του ΠΑΣΟΚ και θα πω ότι εμείς, κύριε Κουκουλόπουλε, καταθέτουμε και καταθέσαμε για δεύτερη φορά τροπολογία, για να καταργηθεί ο ειδικός φόρος κατανάλωσης στο πετρέλαιο θέρμανσης. Την καταθέσαμε στις 4 Ιανουαρίου. Μετ’ επαίνων εδώ σ’ αυτήν την Αίθουσα απερρίφθη. Είχαμε εξηγήσει τις καταστροφικές συνέπειες που θα έχει η απόρριψή της και είχαμε πει ότι απευχόμαστε να υπάρξουν και ατυχή γεγονότα. 
Τώρα, λοιπόν, καταθέσαμε ξανά εμπροθέσμως την τροπολογία. Αναμένουμε λοιπόν από την πλευρά σας, εφόσον αυτά τα οποία λέτε πραγματικά τα εννοείτε, να ψηφίσετε την τροπολογία μας. 
Απευθυνόμαστε προς όλους τους Βουλευτές, διότι καλό είναι σ’ αυτήν την Αίθουσα, πέρα από τα λόγια, να υπάρχουν και τα έργα. Όλες οι πτέρυγες έχουν πει ότι το θέμα του πετρελαίου θέρμανσης είναι καθοριστικό για να μην «παγώσει» η χώρα και κυρίως δεν έφερε κανένα αποτέλεσμα. 
Επομένως, στηρίξτε την τροπολογία τη δική μας και τελειώνει το θέμα. Να μην λέμε πολλά λόγια, διότι βλέπουμε σ’ αυτήν την Αίθουσα αρκετούς συναδέλφους, οι οποίοι έχουν ψηφίσει τα μνημόνια και μετά έρχονται με ερωτήσεις, με αναφορές και προσπαθούν να μπαλώσουν –τι;- αυτό το οποίο έχουν καταστρέψει οι ίδιοι. Για να μην υπάρχει διγλωσσία σ’ αυτήν την Αίθουσα, πρέπει να τα λέμε όλα ευθέως και είναι ευκαιρία για τους συναδέλφους σε τροπολογίες να τοποθετηθούν. 
Συζητούμε, λοιπόν, ένα νομοσχέδιο που έχει σχέση με τα επενδυτικά εργαλεία ανάπτυξης, την παροχή πιστώσεων και άλλες διατάξεις. Θα ήθελα ωστόσο, κύριοι συνάδελφοι, να πω ότι από την πλευρά μας θα χρησιμοποιούμε πλέον τη λέξη «μεγέθυνση» της οικονομίας, αυτό που λέγεται «growth» κι όχι αυτό που λέγεται «development», δηλαδή «ανάπτυξη». 
Η μεγέθυνση, λοιπόν, της οικονομίας για να γίνει, χρειάζεται οπωσδήποτε τα εργαλεία που λέτε, αλλά χρειάζεται μία βασική προϋπόθεση: το κλίμα εμπιστοσύνης. Το ερώτημα είναι εάν η Ευρωζώνη, με τις αποφάσεις τις οποίες παίρνει καλλιεργεί ένα κλίμα εμπιστοσύνης ή διαλύει αυτή τη στιγμή την ίδια την εμπιστοσύνη, η οποία έχει οικοδομηθεί για ένα χρονικό διάστημα. Είμαι σαφέστατος. 
Όταν, λοιπόν, το ίδιο το Eurogroup, με τις αποφάσεις που έλαβε για τα θέματα της Κύπρου έρχεται και διαλύει το οποιοδήποτε ίχνος εμπιστοσύνης μπορεί να υπάρξει, κάνοντας υπεξαίρεση επί των καταθέσεων που υπάρχουν στις κυπριακές τράπεζες, διερωτάται κανείς εάν μπορεί να υπάρξει κλίμα εμπιστοσύνης. 
Μπορεί να υπάρξει κλίμα εμπιστοσύνης όταν με το PSI έρχεται πάλι το Eurogroup και η Ευρωπαϊκή Ένωση, με τη συμφωνία της Κυβέρνησης του κ. Παπαδήμου και κάνει κούρεμα στα ασφαλιστικά ταμεία και χτυπάει τους μικρομολογιούχους; Λέει το Eurogroup: «Αυτό θα είναι κατ’ εξαίρεση και μόνο μία φορά για την Ελλάδα».
Τώρα, στην Κύπρο βάζουν χέρι στις καταθέσεις και λένε ότι θα είναι μόνο μία φορά. Μα, ήδη έχει διαλυθεί, κυρίες και κύριοι συνάδελφοι, η όποια εμπιστοσύνη των επενδυτών, των μικροκαταθετών στην ίδια τη λειτουργία της Ευρωζώνης. 
Το Eurogroup, το οποίο είναι άτυπο όργανο, το οποίο –αν θέλετε- δεν λαμβάνει αποφάσεις, οι οποίες δημιουργούν δεσμεύσεις νομικές -έχει βεβαίως μία τεράστια πολιτική λειτουργία και οι εντολές του παίζουν σημαντικό ρόλο- ήρθε και πρώτον, αμφισβήτησε το δικαίωμα στην ατομική ιδιοκτησία που υπάρχει, σε σχέση με τις ίδιες τις καταθέσεις. Δεν επέβαλε φόρο, διότι όταν επιβάλλεις φόρο πρέπει να έχει και μία συγκεκριμένη λειτουργία. Δεν επέβαλε επίσης τέλος, διότι το τέλος είναι ανταποδοτικό, αλλά έκανε –κατά την άποψή μας- μία υπεξαίρεση επί των καταθέσεων που υπάρχουν στις τράπεζες αυτές. 
Είχαμε βγάλει έγκαιρα ανακοίνωση ότι παραβιάζονται συγκεκριμένα ατομικά δικαιώματα, περιουσιακά δικαιώματα, η Χάρτα των Ανθρωπίνων Δικαιωμάτων της Ευρωπαϊκής Ένωσης, που έχει ενσωματωθεί και αποτελεί πρωτογενές κοινοτικό δίκαιο και το άρθρο 17. 
Κυρίως όμως αυτό που έγινε, είναι ότι με την επιβολή αυτού του τέλους κατ’ εμάς, αυτής της υπεξαίρεσης επί των καταθέσεων των μικροκαταθετών παραβιάστηκε η οδηγία 2009/14 του Ευρωπαϊκού Κοινοβουλίου περί –δήθεν πλέον- εγγύησης των καταθέσεων κάτω από 100.000 ευρώ και φυσικά στη χώρα μας, ξέρετε ότι με το ν.4021 υπάρχει αυτή η εγγύηση. 
(Στο σημείο αυτό την Προεδρική Έδρα καταλαμβάνει Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ ) 
Θα γυρίσω στον κ. Κουκουλόπουλο που είπε επί λέξει: «Η απόφαση του Eurogroup είναι εγκληματική». Ρωτάω το εξής: Αυτούς που ψήφισαν την απόφαση του Eurogroup, πώς θέλετε, κύριε συνάδελφε, να τους χαρακτηρίσουμε; 
(Χειροκροτήματα από την πτέρυγα των Ανεξαρτήτων Ελλήνων)
Δεύτερη παρατήρηση. Επειδή το Eurogroup είναι ένα θεσμικό όργανο, στο οποίο συμμετέχουν αυτοτελώς τα κυρίαρχα κράτη και υπάρχει αυτοτελής ευθύνη όσων ψηφίζουν και επειδή οι αποφάσεις αυτές του Eurogroup λαμβάνονται ομόφωνα και μάλιστα, αν δεν πάει να παραστεί ένα κράτος, δεν μπορεί να γίνει νόμιμη συγκρότηση –άρα, δεν λαμβάνεται απόφαση- ερωτούμε: Ο κ. Στουρνάρας για ποιο λόγο ψήφισε τη συγκεκριμένη απόφαση; Πώς θα πρέπει να τον χαρακτηρίσουμε, αξιοποιώντας τη δική σας ορολογία; 
Επίσης, παρανόμησε, διότι η απόφαση στην οποία συνέβαλε να ληφθεί, είναι απόφαση η οποία παραβιάζει την οδηγία 2009/14 και βεβαίως το άρθρο 17 του Χάρτη των Θεμελιωδών Δικαιωμάτων. 
Και μπαίνει ένα θέμα τώρα. Με την απόφαση αυτή, που επί της ουσίας έγινε δήμευση μέρους της περιουσίας των μικροκαταθετών και καταστράφηκε στην ουσία η Κύπρος, υπάρχει ένα ερώτημα, εφ’ όσον η απόφαση είναι εγκληματική, όπως είπατε, κύριε Κουκουλόπουλε και την ψήφισε ο κ. Στουρνάρας: Ποια η πολιτική ευθύνη του κ. Στουρνάρα και τι λέτε απέναντι στη δραστηριότητα αυτή; Εμείς έχουμε πει ότι είναι παράνομη η απόφαση, είναι άδικη και έχουμε πει ότι ο κ. Στουρνάρας πρέπει να παραιτηθεί. Αυτή ήταν η δήλωση του Πάνου Καμμένου σήμερα το πρωί και θα επιμείνουμε σε αυτήν την ευθύνη, διότι σε αυτή εδώ την Αίθουσα υπάρχουν ευθύνες και πρέπει να αναληφθούν. 
(Χειροκροτήματα από την πτέρυγα των Ανεξάρτητων Ελλήνων)
Αναμέναμε τον κ. Στουρνάρα να έρθει, διότι θυμάστε ότι στο νομοσχέδιο αυτό ήταν παρών και το υποστήριζε. Σήμερα, λοιπόν, δεν είναι παρών, ενδεχόμενα επειδή είναι στη σύσκεψη των Αρχηγών. Φαντάζομαι ότι θα έρθει αύριο εδώ να εξηγήσει, να αναλάβει τις ευθύνες. Η ρύθμιση αυτή που έγινε ήταν λανθασμένη και αποδεικνύεται ότι ήταν λανθασμένη από το ότι βγήκε δεύτερη απόφαση του Eurogroup, όταν οι Βουλευτές του κυπριακού Κοινοβουλίου είχαν το θάρρος να πουν: «Όχι, δεν περνάει αυτή η παράνομη απόφαση». Το είπαν, όταν σε αυτήν εδώ τη Βουλή δεν έχει τολμήσει η συγκυβέρνησή σας να ορθώσει το ανάστημα. Υποχώρησε το Eurogroup στο συγκεκριμένο θέμα και είπε ότι για  καταθέσεις κάτω από 100.000 ευρώ δεν θα επιβληθεί αυτή η επιβάρυνση. 
Επομένως, η πρώτη απόφαση που επί της ουσίας διέλυσε την Κύπρο ήταν πλέον παράνομη και έχει ευθύνες ο κ. Στουρνάρας και πρέπει να τις αναλάβει, διότι δεν μπορεί να είσαι Υπουργός Οικονομικών και να συμμετέχεις στο Eurogroup και να νομίζεις ότι είσαι ανεύθυνος και οι όποιες αποφάσεις που θα παίρνεις δεν θα έχουν συνέπειες. 
Έχει συνέπειες, βεβαίως, η απόφαση αυτή συνολικά για την ευρωζώνη και συνολικά για την Ελλάδα και θα πρέπει να υπάρξουν παρεμβάσεις συγκεκριμένες. Κατά την άποψή μας, θα πρέπει να λυθούν και ζητήματα που έχουν σχέση με τη λειτουργία των κυπριακών τραπεζών στην Ελλάδα σύντομα και με διαφανή τρόπο και όχι όπως έγινε ένα βράδυ με την ΑΤΕ που δόθηκε «προίκα» στην Πειραιώς. Πρέπει να λυθούν με διαφάνεια, για να υπάρξει και η σωστή λειτουργία του τραπεζικού συστήματος. 
Εσείς εδώ μας έχετε απίθανα πράγματα περί Ευρωζώνης. Να σας θυμίσω ότι ο Πρωθυπουργός το Δεκέμβριο υπέγραψε την απόφαση προς μια ουσιαστική Οικονομική και Νομισματική Ένωση. Λέει στη σελίδα 5 ότι ένα από τα βασικά ζητήματα είναι η εναρμόνιση των εθνικών πλαισίων εξυγίανσης και εγγύησης των καταθέσεων. Πάει αυτό, το ξεχάσατε. Λέτε επίσης εκεί –και το ψήφισε ο Πρωθυπουργός- ότι θα πρέπει να υπάρχουν εναρμονισμένοι μηχανισμοί εγγύησης των καταθέσεων, ότι υπάρχει ειδική ρήτρα για τις εγγυήσεις των καταθέσεων. Πού πήγαν αυτά; Περίπατο! Τι νόημα έχει να τα συζητάμε; Στις 14 Μαρτίου, μία μέρα πριν, ο Πρωθυπουργός στο σημείο 13 τι υπογράφει; Ότι πρέπει να επιτευχθεί  συμφωνία για την εξυγίανση των τραπεζών και οδηγία για το σύστημα εγγύησης των καταθέσεων κ.λπ.. Έρχεται την επομένη ο κ. Στουρνάρας και «τα τινάζει όλα στον αέρα».","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"50280"," Επί του νομοσχεδίου ομιλεί ο συνάδελφος!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επειδή αγωνιά ο συνάδελφος, του λέμε ότι επί του νομοσχεδίου εμείς θα πούμε αυτά που είπαμε στην επιτροπή και δεν αλλάζουμε κεραία. Να μην έχετε αγωνία, συνάδελφε.","ΜΑΥΡΟΥΔΗΣ ΒΟΡΙΔΗΣ",69
"50281"," Μας παραπέμπει στην επιτροπή!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν σας αρέσουν, αλλά θα τα ακούτε! Και θα αναλάβει την ευθύνη ο κ. Στουρνάρας γι’ αυτά που έκανε.","ΜΑΥΡΟΥΔΗΣ ΒΟΡΙΔΗΣ",69
"50282"," Παρακαλώ, μην κάνετε διάλογο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Από εκεί και πέρα, έχουμε τα εργαλεία …","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50283"," Ένα λεπτό, κύριε Μαριά!
Να ξέρετε όμως, επειδή είστε εκτός του νομοσχεδίου, δεν θα σας επιτρέψω περισσότερο χρόνο που δικαιούσθε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είμαι εντός του νομοσχεδίου, κύριε Πρόεδρε, διότι το νομοσχέδιο προϋποθέτει …
(Θόρυβος στην Αίθουσα)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50284"," Παρακαλώ! Ισχύει για όλους! Δεκαέξι λεπτά πήραν όλοι οι άλλοι. Παρακαλώ!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ο συνάδελφος του ΠΑΣΟΚ είδα ότι μίλησε τουλάχιστον οκτώ λεπτά για την Κύπρο, αλλά εγώ το συνδέω με το νομοσχέδιο, διότι εδώ λέτε «επενδυτικά εργαλεία ανάπτυξης». Πώς θα έχω επενδυτικά εργαλεία ανάπτυξης, εφ’ όσον με την απόφαση του Eurogroup διαλύσατε την οικονομία; Πώς, λοιπόν, θα προχωρήσουμε; Μας λέτε όλα αυτά τα επενδυτικά εργαλεία να τα χρησιμοποιήσουμε. Πού; Εν κενώ; Όταν έχει διαλυθεί η οικονομία; Όταν με τις αποφάσεις που πήρατε διαλύσατε τις τράπεζες, πώς θα προχωρήσει αυτό το θέμα; 
Επομένως, για εμάς το θέμα είναι ότι όλα τα άρθρα του πρώτου μέρους, που έχουν σε σχέση με τα επενδυτικά εργαλεία, μπαίνουν στην εξής λογική: Πρώτον, φαντάζεστε ότι με αυτά τα εργαλεία θα έρθουν επενδύσεις, τη στιγμή που σας το είπαμε και στην επιτροπή, ότι εφ’ όσον πάει για ξεπούλημα η περιουσία μέσω του ΤΑΙΠΕΔ, δεν υπάρχει περίπτωση να αξιοποιηθούν αυτά τα εργαλεία. Δεύτερον, αυτά τα εργαλεία πρέπει να ενταχθούν σε μια συνολική στρατηγική ανάπτυξης της οικονομίας, την οποία δεν έχετε και ως εκ τούτου για εμάς αυτά τα στοιχεία που φέρνετε είναι δευτερεύοντα. Έπρεπε να έχει προηγηθεί μία συνολική στρατηγική ανάπτυξης. Από εκεί και πέρα, τα σημεία αυτά όλων των επενδυτικών εργαλείων εμείς θεωρούμε ότι δεν προσφέρουν τίποτα το ουσιαστικό. Βεβαίως, θα μπορέσουν να λειτουργήσουν, αλλά μέσα σε ένα πλαίσιο το οποίο δεν έχετε αυτήν τη στιγμή.
Έχετε διατάξεις οι οποίες αφορούν στον ΟΠΑΠ και νομίζω ότι ήμασταν από τους πρώτους που θέσαμε τα ζητήματα αυτά και είχαμε διαφωνήσει για τις ρήτρες οι οποίες υπάρχουν. Εσείς προχωρείτε σε μια διαδικασία για τον ΟΠΑΠ, που επί της ουσίας τι κάνετε; Ξεπουλάτε έναν κερδοφόρο οργανισμό, τη στιγμή που έπρεπε να δώσετε την ευκαιρία στο ελληνικό δημόσιο να έχει αυτόν τον οργανισμό, διότι αποδίδει τουλάχιστον 170 εκατομμύρια ευρώ κάθε χρόνο στο ελληνικό δημόσιο.
Επίσης, νομίζω ότι κάνετε μία διαφορετική ανάγνωση. Υπάρχουν οι αποφάσεις του Δικαστηρίου της Ευρωπαϊκής Ένωσης για το μονοπώλιο του ΟΠΑΠ, αλλά κάνετε ανάγνωση διαφορετική, ότι πρέπει να ιδιωτικοποιηθεί ο ΟΠΑΠ, για να μπορέσει να εφαρμοστεί η απόφαση του Δικαστηρίου της Ευρωπαϊκής Ένωσης. Η άποψή μας είναι ότι μπορεί να λειτουργήσει και ως δημόσιος οργανισμός ο ΟΠΑΠ, υπό τον όρο ότι θα υπάρξουν εγγυήσεις. Σχετικά με αυτό έχουμε τοποθετηθεί και στην επιτροπή, αλλά και σε ανύποπτο χρόνο με άρθρα μας ήδη από τον Ιανουάριο του 2010. 
Επόμενες ρυθμίσεις του νομοσχεδίου αφορούν το ΤΑΙΠΕΔ. Το μετατρέπετε σε έναν υπεροργανισμό. Είναι ο οργανισμός ο οποίος θα εισηγείται τι θα πρέπει να αποκρατικοποιηθεί, μία επιχείρηση όπου όλα όσα θα μπουν στην περιουσία του ΤΑΙΠΕΔ θα πάνε για την εξόφληση των δανειστών, μία διαδικασία του ΤΑΙΠΕΔ που έχει πάρα πολλά προβλήματα, γι’ αυτό και αναγκάστηκε και ο Πρόεδρος, ο κ. Αθανασόπουλος, να παραιτηθεί. Θυμάστε πώς διορίσατε τον Αθανασόπουλο; Αφού δεν πετύχατε τα 2/3 που χρειάζονταν στην επιτροπή της Βουλής, φέρατε πράξη νομοθετικού περιεχομένου, αλλάξατε τις πλειοψηφίες και εν συνεχεία διορίστηκε. Γι’ αυτόν το διορισμό, με εισήγηση του κ. Στουρνάρα, δεν έχει ευθύνες ο κ. Στουρνάρας; Ούτε σε αυτό το θέμα; 
Οι άλλες διατάξεις αφορούν τα θέματα της ΑΤΕ. Αφού την ξεπουλήσατε, αφού τη χαρίσατε, φέρνετε και ρυθμίσεις τέτοιες, οι οποίες σε τελική ανάλυση είτε χτυπούν το ταμείο των εργαζομένων είτε βοηθούν άλλη ιδιωτική τράπεζα να έχει πολύ καλύτερη μεταχείριση σε σχέση με τα ζητήματα που αφορούν στην αγορά. Άρα, λοιπόν, και σε αυτό το κομμάτι των άρθρων θα έλεγα ότι από την πλευρά τη δικιά μας είμαστε αντίθετοι. Σε επιμέρους άρθρα και στις υπόλοιπες τροπολογίες θα έχουμε την ευκαιρία να τοποθετηθούμε αύριο αναλυτικά. 
Επομένως, τα εργαλεία τα οποία μας φέρνετε εδώ για τη μεγάλη ανάπτυξη δεν πρόκειται, συνάδελφοι, να φέρουν κανένα αποτέλεσμα. Κοιτάτε τα δήθεν μεγάλα, αλλά θα πρέπει να δείτε και τα μικρά. 
Για τα μικρά, τελειώνοντας, θα σας φέρω ένα παράδειγμα. Ένας νέος άνθρωπος δέκα εννέα ετών, ο Αλέξανδρος, με επισκέφθηκε προχθές στο Ηράκλειο. Επιθυμεί –προσέξτε- να έχει τη δυνατότητα να έχει μία καντίνα για να φτιάχνει βάφλες. Τι του ζητούν; Του ζητούν, λοιπόν: ο δήμος παράβολο 1.000 ευρώ, 450 ευρώ η εφορία για έναρξη επαγγέλματος, 400 ευρώ για έναρξη ΤΕΒΕ, 2.000 ευρώ για να πάρει τα μηχανήματα. Δηλαδή, με το ξεκίνημα αυτός ο νέος άνθρωπος 19 ετών, που δεν θέλει να διοριστεί στο δημόσιο, που θέλει να δουλέψει, θέλει 4.000 ευρώ. Και ρωτάω: Μπορεί ο Αλέξανδρος να δουλέψει; Πρέπει, λοιπόν, εκτός από τα μεγάλα σχέδια, να λύσουμε και τα μικρά, για να μπορεί ο κάθε Αλέξανδρος δέκα εννέα ετών να δουλέψει και να βοηθήσει και αυτός στην ανάπτυξη της παραγωγής και όχι να πάει στο Ταμείο Ανεργίας, όπου πήγε και γράφτηκε, αλλά δεν παίρνει επίδομα, γιατί δεν έχει ένσημα. 
Εκεί, λοιπόν, πρέπει να στηρίξουμε την ανάπτυξη, στους νέους ανθρώπους, στις μικρομεσαίες επιχειρήσεις, γιατί τα μεγάλα λόγια, τα παχιά, δεν φέρνουν κανένα αποτέλεσμα. 
Ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50285"," Το λόγο έχει ο ειδικός αγορητής της Χρυσής Αυγής κ. Παναγιώταρος.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50286"," Ευχαριστώ, κύριε Πρόεδρε. 
Μετά από μια απόλυτα επιτυχημένη τριετή αναπτυξιακή, εξυγιαντική πολιτική που σας επέβαλαν η Ευρωπαϊκή Ένωση, η τρόικα και το ΔΝΤ, για την ανόρθωση της ελληνικής οικονομίας, παρατηρούμε με πολλή προσοχή τις απόλυτα στοχευμένες, φαεινές ιδέες που θέλουν να επιβάλλουν οι εν λόγω «φωστήρες» και για τους Κύπριους αδελφούς μας. Και μετά ξυπνήσατε! 
Η αλήθεια είναι ότι μετά την άνευ προηγουμένου επίθεση που δέχεται η Ελλάδα τουλάχιστον τρία χρόνια τώρα –η Μητέρα Ελλάδα- από το σύνολο των παγκοσμίων τοκογλύφων, καιροσκόπων, κερδοσκόπων, μπήκε για τα καλά στο στόχαστρό τους και η οικονομία και ο ελληνισμός των αδελφών μας Κυπρίων, μα το σημαντικότερο, η εθνική τους ανεξαρτησία. 
Ένας νέος Αττίλας, οικονομικός φαινομενικά, αλλά ουσιαστικός και πραγματικός, έχει εισβάλει ξανά στην Κύπρο και αυτό με την απόλυτη στήριξη της ελλαδικής συγκυβέρνησης, που στήριξε και στηρίζει την άθλια τοκογλυφική επίθεση κατά της Κύπρου, ασχέτως των κροκοδείλιων δακρύων που προσπαθούν να δείξουν ότι φεύγουν από τα μάτια κάποιων κυβερνώντων. Πρόκειται για  στήριξη σε μια καταστροφική πολιτική της Ευρωπαϊκής Ένωσης, που μόνο δεινά αποφέρει στον ελλαδικό και κυπριακό Ελληνισμό. Στην τελική, «άμα έχεις τέτοιους φίλους, τι να τους κάνεις τους εχθρούς»! 
Πρόκειται για μια πολιτική, που κι ο ίδιος ο Έλληνας Πρωθυπουργός έχει παραδεχθεί ότι δεν οδηγεί πουθενά. Στο «ΠΡΩΤΟ ΘΕΜΑ» στις 10-3-2013, αναφέρει: «Δεν έχουν επαφή με την πραγματικότητα», εννοώντας την τρόικα. Επίσης, λίγο πιο κάτω, στο ίδιο άρθρο της εν λόγω εφημερίδας, αναφέρει ότι το κυβερνητικό επιτελείο εκφράζει τη βεβαιότητα πως στο τέλος θα υπάρξει συμβιβασμός για όλες τις διαφορές που υπάρχουν μεταξύ δανειστών και ελληνικής Κυβερνήσεως.  
Ενδεχομένως, ο μόνος συμβιβασμός στο βιασμό της ελληνικής οικονομίας και της κοινωνίας θα είναι για το αν θα πάρουν κάποια μέτρα προφύλαξης ή δεν θα έχουν καθόλου μέτρα προφύλαξης. Επίσης, κάπου αλλού ο κ. Σαμαράς προτρέπει «να μπουν στο φουλ οι μηχανές», για να μη γίνουμε Κύπρος. Ειρωνεύεται κιόλας και τους Ελλαδίτες και τους Κύπριους! 
Καλούμαστε σήμερα να συζητήσουμε στην Ολομέλεια το νομοσχέδιο «Επενδυτικά Εργαλεία Ανάπτυξης, Παροχή Πιστώσεων και άλλες διατάξεις». Βλέπουμε στα πρώτα δεκαεννέα άρθρα να αναφέρονται ζητήματα χρηματιστηριακής αγοράς, εντός ή εκτός εισαγωγικών βελτιώσεις, προσθέσεις και άλλες διορθωτικές κινήσεις, λες και το ζητούμενο είναι αυτό: να διορθωθεί η επενδυτική αγορά. 
Είδαμε τι έγινε στο παρελθόν. Είδαμε τι έγινε με όλους αυτούς που επένδυαν στο χρηματιστήριο, στα αμοιβαία κεφάλαια και αλλού, που κατά καιρούς έχασαν τα πάντα από τους διάφορους απατεώνες που διαχειρίζονταν τους εν λόγω θεσμούς. 
Αναφερθήκατε -στην εισηγήτρια της Κυβέρνησης αναφέρομαι- στο ότι χρειαζόμαστε διάφορες εναλλακτικές πηγές χρηματοδότησης, μέσω αμοιβαίων κεφαλαίων, μέσω των funds. Είναι πολλή σωστή προοπτική. Δεν μας είπατε, όμως, λέξη για τα εκατοντάδες δισεκατομμύρια που έχουν πάρει, όχι η Ελλάδα τελικά, αλλά οι τράπεζες, μέσω αυτών των δανεισμών και από τα οποία στην πραγματική αγορά και στην οικονομία δεν έχει πέσει ούτε 1 ευρώ. Όλα αυτά έγιναν από τις πρωταίτιες της οικονομικής καταστροφής: τις τράπεζες. 
Τολμάτε και μιλάτε για εργαλεία ανάπτυξης, όταν εδώ και τρία χρόνια κάνετε ό,τι μπορείτε για να διαλύσετε εκτός των άλλων, κύριε Υπουργέ, και τον ιδιωτικό τομέα, που -όπως είπατε κι εσείς στις 17-2-2013 σε μια συνέντευξή σας- μόνο με τη βοήθειά του θα ανακάμψει η οικονομία. Όμως, με τα –βλακώδη, αντεθνικά, δολοφονικά; δεν ξέρουμε τι- μέτρα που λαμβάνετε τρία χρόνια τώρα, έχετε οδηγήσει την ανεργία στο 27%, έχετε το παράλογο της διπλής φορολόγησης στα καύσιμα, με το να φορολογείτε τον ειδικό φόρο κι όχι, με κροκοδείλια δάκρυα, να θέλετε να τον μειώσετε και να υπάρξουν επιστροφές φόρου. 
Βλέπουμε ότι υπάρχει αδυναμία όλων των Ελλήνων πολιτών να πληρώσουν, όχι μόνο τους νέους φόρους, αλλά ακόμη και τους παλαιότερους, που τους οφείλουν και που θα θέλουν με κάποιους διακανονισμούς να μπορέσουν στο τέλος να τους πληρώσουν. 
Βλέπουμε πτώση 17% στη λιανική πώληση μεταξύ Νοεμβρίου 2013 και 2012, 12,7% πτώση στη λιανική πώληση διατροφικών ειδών, 36,4% μείωση στην οικοδομή, τριακόσιες χιλιάδες νοικοκυριά να βρίσκονται στη μέγγενη, στα γαμψά νύχια των «distress funds». Τι εννοούμε με τον όρο «distress funds»; Τους διάφορους ανθρωπιστές, που από τη μία μοιράζουν πετρέλαιο σε διάφορους δήμους στην Αθήνα και στη Θεσσαλονίκη –μιλάμε για τον κ. Σόρος και για διάφορα άλλα «φιντάνια» σαν αυτόν- κι από την άλλη παζαρεύουν με τις τράπεζες τα «κόκκινα» δάνεια για να τα αγοράσουν στο 20%-30% της αξίας τους και όχι φυσικά για να ζητήσουν μετά το αντίστοιχο 20%-30% από αυτόν που οφείλει, αλλά για να του πάρουν το σπίτι έναντι πινακίου φακής. 
Βλέπουμε τι συμβαίνει με το περιβόητο 23% του ΦΠΑ στην εστίαση, το οποίο ήταν προεκλογική σας υπόσχεση και δεν κάνατε απολύτως τίποτα, μα απολύτως τίποτα! 
Βλέπουμε τις χιλιάδες αυτοκτονίες, την απόγνωση, τη μετανάστευση των Ελλήνων -έχουμε τους καινούργιους «gastarbeiter»- το χάος που έχει περιέλθει στην οικονομία και την κοινωνία. Βλέπουμε τις δεκαπέντε χιλιάδες επιχειρήσεις που μετοίκησαν, άλλαξαν έδρα και έφυγαν από τη Βόρεια Ελλάδα και πήγαν στη Βουλγαρία, μόνο για τη διετία 2011-2012. 
Βλέπουμε το παράλογο χαράτσι που, μέσω της ΔΕΗ, έχει οδηγήσει στην απόγνωση εκατοντάδες χιλιάδες Έλληνες συμπολίτες μας, επαγγελματίες και ιδιώτες. Βλέπουμε τις εκατόν είκοσι χιλιάδες επιχειρήσεις που έκλεισαν το 2012, ενώ οι προβλέψεις της ΓΣΕΒΕΕ για το επόμενο δωδεκάμηνο μιλάνε για εκατόν εβδομήντα χιλιάδες λουκέτα.
Μιλάμε για τους ένα εκατομμύριο εξακόσιες είκοσι χιλιάδες ανέργους, οι οποίοι δεν έχουν απολύτως κανένα μέλλον. Μιλάμε και για τις τετρακόσιες χιλιάδες ελεύθερους επαγγελματίες που έκλεισαν τις επιχειρήσεις τους και που φυσικά δεν καταγράφονται σε καμμία λίστα ανεργίας. Μιλάμε για τριακόσιες χιλιάδες Έλληνες, που δεν είναι καταγεγραμμένοι πουθενά και δεν έχουν απολύτως κανένα εισόδημα. 
Όμως, εσείς μας φέρατε το εν λόγω νομοσχέδιο για περαιτέρω ανάπτυξη στη χώρα. Ευχαριστούμε, «δεν θα πάρουμε»! «Δεν θα πάρουμε ανάπτυξη» που την προσφέρουν μέσω των εργαλείων ανάπτυξης που θέλετε να ψηφίσετε -και θα ψηφίσετε ενδεχομένως- από τους ίδιους επενδυτές τύπου Τζορτζ Σόρος και λοιπών «γερακιών», που η μόνη ανάπτυξη που θα φέρουν θα είναι για τους προσωπικούς τους τραπεζικούς λογαριασμούς, καθώς και για τους τραπεζικούς λογαριασμούς διαφόρων επίορκων πολιτικών, από τους οποίους άλλοι είναι στη φυλακή, άλλοι ενδεχομένως θα πάνε λίαν συντόμως και που τόσα χρόνια την «περνούσαν ζάχαρη», εις βάρος του ελληνικού λαού. 
«Δεν θα πάρουμε» τα επενδυτικά εργαλεία ανάπτυξης που προσφέρετε στον ΟΠΑΠ, όπου με επόμενο άρθρο που έχει να κάνει με την ιδιωτικοποίηση του ΟΠΑΠ προετοιμάζετε ένα πολύ μεγάλο πάρτι, το οποίο δυστυχώς γίνεται και τώρα που είναι κρατικός, που είναι μονοπώλιο. Έχουμε πάρα πολλά στοιχεία γι’ αυτό, όπως για παράδειγμα από ποιους «συντρόφους» προμηθευόταν το χαρτί δεκαετίες τώρα -και ενώ έχεις τέτοια πελατεία, να κλείνει η επιχείρησή σου- καθώς και από ποιους νοικιάζουν τα ακίνητα: από πρώην συζύγους πολιτικών. 
Επίσης, δεν πρέπει να ξεχνάμε και το τι έχει προσφέρει ο ΟΠΑΠ στον κρατικό κορβανά. Την τελευταία δεκαετία, έχει προσφέρει 43 δισεκατομμύρια! Με την επικείμενη ιδιωτικοποίηση, πέραν των «ψιλών» -γιατί ψιλά πρόκειται να πάρετε, ασχέτως αν θα είναι πολύ μεγάλο το τίμημα- τι θα κάνετε μετά; Πού θα τα βρίσκετε αυτά τα δεκάδες δισεκατομμύρια κέρδη; 
Σίγουρα, «δεν θα πάρουμε» τα επενδυτικά εργαλεία ανάπτυξης που προσφέρετε μέσω ενός ανεξέλεγκτου, ασύδοτου ΤΑΙΠΕΔ, το οποίο, στην κυριολεξία, μέσω και του εν λόγω νομοσχεδίου, πάει να αντικαταστήσει όλους τους μηχανισμούς και τους φορείς του κράτους. 
Παρ’ όλα αυτά, κάνετε τη μια «μπαρούφα» μετά την άλλη. Καταφέρατε και πουλήσατε επιτέλους τρία νησάκια στον Σεΐχη του Κατάρ και του υποσχεθήκατε ότι επειδή είναι δασικές εκτάσεις, θα αποχαρακτηριστούν, ενώ γνωρίζετε πολύ καλά ότι αυτό είναι και παράνομο και σίγουρα θα υπάρξουν δεκάδες ενστάσεις και στο τέλος βλέπουμε ο Σεΐχης του Κατάρ να μένει με τα νησάκια αυτά στα χαρτιά. 
Σίγουρα, δεν πρόκειται να πάρουμε τα επενδυτικά εργαλεία ανάπτυξης που μας λέτε στο εν λόγω νομοσχέδιο, όπου σε ένα από τα άρθρα επιβάλλετε με όποιον τρόπο την είσπραξη των ληξιπρόθεσμων χρεών προς το δημόσιο, αλλά δεν κάνετε κουβέντα για τα ληξιπρόθεσμα χρέη προς τους ιδιώτες, που είναι πάρα πολλά και αγγίζουν το ένα δισεκατομμύριο. 
Εφόσον θέλετε ανάπτυξη, θα πρέπει να βοηθήσετε και τους ιδιώτες να έχουν τα λεφτά, για να μπορούν να αναπτυχθούν. 
«Δεν πρόκειται να πάρουμε» τα επενδυτικά εργαλεία ανάπτυξης για τη ΔΕΗ. Από τη μια, έχετε φορτώσει ένα σκασμό φόρους, τέλη και χαράτσια πάνω στις πλάτες της ΔΕΗ –που και αυτή με τη σειρά της τα μεταφέρει στους πολίτες- και από την άλλη, η ΔΕΗ υπογράφει συμβόλαια δισεκατομμυρίων, τα οποία ελέγχονται από τους οικονομικούς εισαγγελείς. Έχουμε και το αίσχος του προσωρινού χαρατσιού, που τείνει να γίνει μόνιμο, παρ’ότι έχει βγει απόφαση και από το Συμβούλιο της Επικρατείας ότι είναι παράνομο να εισπράττεται μέσα από τους λογαριασμούς της ΔΕΗ. 
Βέβαια, ο κ. Στουρνάρας απάντησε ότι δεν τον ενδιαφέρει τι λέει το Συμβούλιο της Επικρατείας, αλλά το πού θα βρει τα λεφτά για τις υποχρεώσεις του κράτους. Θα μπορούσαμε να του πούμε ότι πολύ εύκολα θα μπορούσε να βρει τα λεφτά με πολλούς τρόπους: από τα 400 εκατομμύρια ευρώ που έχει χάσει το κράτος από τις στημένες εργολαβίες των διαφόρων «Μπομπολαίων» και λοιπών «νταβατζήδων», όπως είχε πει ο κ. Κωνσταντίνος Καραμανλής προ του 2004, από τα 600 εκατομμύρια ευρώ ΦΠΑ που η «HOCHTIEF» δεν δίνει στο ελληνικό δημόσιο, πράγμα το οποίο προσπαθείτε να αποκρύψετε. 
Γιατί βλέπετε ότι η κυβέρνηση του κ. Μητσοτάκη, η κυβέρνηση του κ. Σημίτη όταν είχε κάνει τη συμφωνία με τη «HOCHTIEF», είχε πει ότι τυχόν διαφορές θα επιλύονται στα αγγλικά δικαστήρια. Από τότε ήταν το φαινόμενο. Και βγήκε η απόφαση και το ελληνικό κράτος δεν κάνει απολύτως τίποτα και για όσο καιρό θα βρίσκεται η «HOCHTIEF» στην Ελλάδα και θα έχει το «τεφαρίκι» του αεροδρομίου να το εκμεταλλεύεται, δεν θα δίνει ούτε ευρώ ΦΠΑ στο ελληνικό κράτος! Και εσείς πηγαίνετε και κυνηγάτε διάφορους –εντός ή εκτός εισαγωγικών- μικρούς για μερικές χιλιάδες ευρώ και για διάφορα άλλα ψιλολόγια. 
Δεν θα πάρουμε τα επενδυτικά εργαλεία ανάπτυξης, γιατί δεν έχετε μέσα κάποια τροπολογία για το τι θα γίνει με τους ομολογιούχους, που τόσα χρόνια με την εγγύηση του ελληνικού δημοσίου σας έδιναν λεφτά για να κάνετε τις δουλειές σας, αν και εν τέλει δεν κάνατε δουλειές, αλλά κομπίνες και λοβιτούρες. Επίσης, δεν ξέρουμε τι θα γίνει για τους εκατοντάδες χιλιάδες επενδυτές της «ΑΣΠΙΣ ΠΡΟΝΟΙΑ», που τους έχετε αφήσει στην κυριολεξία «στο έλεος του Θεού».
Δεν πρόκειται να πάρουμε τα επενδυτικά εργαλεία ανάπτυξης που μας προσφέρετε, όταν έχετε μέσα άρθρα που αναφέρονται σε ασφαλιστικές εταιρείες και θα πρέπει όποιος έχει όχημα, έστω και αν είναι χαλασμένο ή παρατημένο στον αγρό, σε ένα κοτέτσι ή σε ένα τμήμα, να το έχει συγχρόνως και ασφαλισμένο, αντί να βρείτε μια σαφή και σωστή λύση για το πρόβλημα που υπάρχει. 
Δεν θα πάρουμε τα επενδυτικά εργαλεία ανάπτυξης, όσο έχει να κάνει με τη φωτογραφικότατη διάταξη του Ιδρύματος του καπετάν Βασίλη, του γείτονα του κ. Σαμαρά στην Πύλο. Για ένα και μόνο ίδρυμα φτιάχνετε ολόκληρο άρθρο και εγκαταστάσεις, λες και δεν υπάρχουν ιδρύματα αλλού σε ολόκληρη την Ελλάδα, που θα προσφέρουν στην προώθηση της αειφόρου αγροτικής ανάπτυξης.
Δεν θα πάρουμε τα επενδυτικά εργαλεία ανάπτυξης που μας προσφέρετε όπως τα εννοείτε εσείς, όπως το άρθρο 32 παράγραφος 5, όπου θέλετε να διαγράψετε τα χρέη των διαφόρων ΔΕΚΟ που είναι προς ιδιωτικοποίηση. Γιατί δεν κάνετε τέτοιες διευκολύνσεις και σε εκατοντάδες χιλιάδες ιδιώτες που είναι «καμένοι» και δεν μπορούν να κάνουν τίποτα; Το ίδιο κάνατε, όμως, με την «ΝΤΡΑΜ Α.Ε.» και με άλλες εταιρείες. Πήρατε όλα τους τα χρέη και τα φορτώσατε στον προϋπολογισμό, ώστε να είναι καθαρές σε επικείμενη ιδιωτικοποίηση. Για τους ιδιώτες, όμως, ούτε λέξη. 
Σίγουρα δεν θα πάρουμε τα επενδυτικά εργαλεία ανάπτυξης που μας προσφέρετε σε  όσα έχουν να κάνουμε την Αγροτική Τράπεζα, που τη δώσατε για 100 εκατομμύρια ευρώ περίπου, όσο κοστίζει το μερίδιο της Αττικής Οδού που κατέχει η Αγροτική Τράπεζα. Θα μπορούσατε κάλλιστα να πουλήσετε το μερίδιο της Αττικής Οδού, να πάρετε τα λεφτά και να σας μείνει και η Αγροτική Τράπεζα. 
Σίγουρα δεν πρόκειται να πάρουμε τα επενδυτικά εργαλεία ανάπτυξης με το εμετικό άρθρο 39, που ναι μεν το αποσύρατε, αλλά αυτό δείχνει πόσο πονηροί είσαστε, καθώς θέλατε να διαγράψετε το 80% των προσαυξήσεων και των προστίμων όσων είχαν βάλει παράνομα λεφτά στο εξωτερικό μέχρι το 2008. Μιλάμε για τις λίστες Λαγκάρντ, λίστες Λιχτενστάιν, για τους πέντε χιλιάδες φορολογούμενους που ελέγχονται από το ΣΔΟΕ, γι’ αυτούς που είχαν αγοράσει σπίτια στο Λονδίνο. Και ύστερα μας λέτε ότι θέλετε να εισπράξετε λεφτά. Να, πώς ο κ. Στουρνάρας θα εισπράξει τα λεφτά. Έτσι έλεγε σε μια συνέντευξή του. 
Σίγουρα θα μπορούσατε επίσης να κάνετε οικονομία. Δεν έχετε κάνει τίποτα. Έχουμε πει διάφορα και θα τα ξαναπούμε. Θα μπορούσατε να μειώσετε τους προκλητικότατους μισθούς διαφόρων ανεξαρτήτων αρχών, τα 100 χιλιάρικα που παίρνει ο κ. Πωλ Κόστερ που παραιτήθηκε από το Ταμείο Χρηματοπιστωτικής Σταθερότητας, για να έρχεται δυο φορές το μήνα να κάνει μια βολτούλα, τα 10 περίπου χιλιάρικα της κ. Μπιρμπίλη, αυτής της κυρίας που έγινε φίρμα επειδή πήγαινε στο ίδιο γυμναστήριο με το Γιωργάκη, τα δεκάδες χιλιάδες ευρώ που δίνουμε σε βουλευτική αποζημίωση στον κ. Γιώργο Παπανδρέου, ο οποίος δεν βρίσκεται ποτέ εδώ –έχει έρθει πέντε ή έξι φορές όλες κι όλες- αλλά κατά τα άλλα εργάζεται στο εξωτερικό. 
Με την αδιαπραγμάτευτη και άνευ όρων εκτέλεση όλων των ερασιτεχνικών –εντός ή εκτός εισαγωγικών- εντολών και διαταγών των πάσης φύσεως «τρωκτικών και αρπακτικών», εγχώριων ή εισαγόμενων, καταφέρατε το ακατόρθωτο, να μειωθούν τα πάσης φύσεως έσοδα. Όλα τα νούμερα το δείχνουν. Τα έσοδα ΦΠΑ μειωμένα, τα έσοδα από τα τέλη κυκλοφορίας μειωμένα, οι φόροι από το πετρέλαιο μειωμένοι, τα πάντα μειωμένα. Και λέτε ότι τα νούμερα είναι υπέρ σας. Βέβαια, έχετε κάνει μειώσεις στα πάντα. Λογικό είναι να υπάρχουν άλλα δεδομένα. Όταν στο τέλος δεν θα πληρώνετε κανέναν και για τίποτα, θα έχετε καλύτερα νούμερα. Η ουσία, όμως, είναι αυτή. 
Εσείς, τα οικονομικά σας επιτελεία –δεν ξέρω αν είστε και εσείς μέσα σε αυτούς, έξω ή αν σας τα φέρνουν πακέτο απ’ αλλού- είστε επιεικώς άσχετοι. Αν δεν υπάρξει πρωτογενής παραγωγή, αν δεν θεσπιστεί ΑΟΖ, αν δεν υπάρξει προστατευτισμός των Ελλήνων και των ελληνικών προϊόντων, αν δεν έχουμε ελληνική κυριαρχία –γιατί αυτήν τη στιγμή είμαστε «μπανανία» στην κυριολεξία- δεν πρόκειται να υπάρξει τίποτα απολύτως. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και απαντάμε σε όλους αυτούς τους μεγαλοσχήμονες μπουρδολόγους, γυρολόγους, οικονομολόγους των διαφόρων Υπουργείων, λεσχών, καναλιών, ευρωπαϊκών στεκιών, των διαφόρων think tank, των διαφόρων «αρπακτικών», τοκογλύφων, «επενδυτών» ότι η Ελλάδα και η Κύπρος είναι υπεράνω όλων σας και στο τέλος όσα αίσχη και να κάνετε, τα πράγματα θα διορθωθούν.","ΗΛΙΑΣ ΠΑΝΑΓΙΩΤΑΡΟΣ",385
"50287"," Θα έχετε χρόνο και για τα άρθρα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50288"," Κύριε Πρόεδρε, θα ήθελα το λόγο, ζητώντας την κατανόηση από το Δημοκρατική Αριστερά και το Κομμουνιστικό Κόμμα.","ΠΑΝΟΣ ΚΑΜΜΕΝΟΣ",181
"50289"," Καλώς, έχετε το λόγο για τρία λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50290"," Δεν το έχω ξανακάνει ποτέ, αλλά νομίζω ότι είναι σημαντικό να δούμε ότι πριν από λίγη ώρα τελείωσε η ψηφοφορία στη Βουλή της Κύπρου, στη Βουλή των Αντιπροσώπων, όπου ακούστηκαν τριάντα έξι «ΟΧΙ» απέναντι στην πρόταση του Eurogroup, μηδέν «ΝΑΙ» και δεκαέξι αποχές και απορρίφθηκε το σχέδιο νόμου! Μηδέν «ΝΑΙ», κύριε Πρόεδρε! Και το μόνο «ΝΑΙ» που ακούστηκε από ελληνική φωνή ήταν το «ΝΑΙ» του Υπουργού της Κυβέρνησης, του κ. Στουρνάρα, ένα «ΝΑΙ» που ήταν προς την κατεύθυνση της καταστροφής της Κύπρου, προς τη διάλυση του τραπεζικού συστήματος στην Κύπρο! Κανείς Ελληνοκύπριος Βουλευτής δεν ακολούθησε αυτόν το διορισμένο Υπουργό αυτής της Κυβέρνησης της τρόικας!
Εδώ, λοιπόν, προκύπτει ένα τεράστιο θέμα: Ή θα πρέπει σήμερα η Κυβέρνηση να αποπέμψει τον κ. Στουρνάρα ή να παραιτηθεί στο σύνολό της η Κυβέρνηση Σαμαρά-Βενιζέλου-Κουβέλη, εάν συνεχίζει να στηρίζει αυτήν την πολιτική, που δεν βρήκε ούτε ένα «ΝΑΙ» στη Βουλή της Κύπρου. 
Οι Ανεξάρτητοι Έλληνες συγχαίρουμε τους Κύπριους Βουλευτές, τους Έλληνες της Κύπρου, που ακολούθησαν το παράδειγμα του μεγάλου και αείμνηστου Τάσου Παπαδόπουλου, που αρνήθηκε το σχέδιο Ανάν, που δεν γονάτισαν στην προδοτική πολιτική που υπέγραψε ο Στουρνάρας κατ’ εντολή του Σαμαρά, του Βενιζέλου και του Κουβέλη.
(Χειροκροτήματα από την πτέρυγα των Ανεξάρτητων Ελλήνων)
Και λέμε ότι θα είμαστε δίπλα τους, δίπλα στον κυπριακό ελληνισμό, όπως όλες οι Ελληνίδες και όλοι οι Έλληνες, προκειμένου να προχωρήσουμε πλέον σε μια εθνική πολιτική, σε μια περήφανη εθνική πολιτική που  πρέπει να ακολουθήσει η Βουλή των Ελλήνων, καταργώντας τα μνημόνια, τις δανειακές συμβάσεις και την ξένη κατοχή του Δ΄ Γερμανικού Ράιχ, που αποκλείστηκε σήμερα στη Βουλή των Αντιπροσώπων.
(Χειροκροτήματα από την πτέρυγα των Ανεξάρτητων Ελλήνων)
Είναι ντροπή δε, που σήμερα την κοπάνησε ο κ. Στουρνάρας. Παρέμεινε σε όλες τις επιτροπές για το νομοσχέδιο και σήμερα λείπει, όπως λείπει και ο Πρωθυπουργός, όπως λείπουν και οι Αρχηγοί που στηρίζουν αυτήν εδώ την Κυβέρνηση που είπε το ένα και μοναδικό «ΝΑΙ» που ακούστηκε από ελληνικό στόμα, ενώ στη Βουλή των Αντιπροσώπων δεν ακούστηκε παρά μόνο το «ΟΧΙ»!
Ευχαριστώ, κύριε Πρόεδρε. 
(Χειροκροτήματα από την πτέρυγα των Ανεξάρτητων Ελλήνων)","ΠΑΝΟΣ ΚΑΜΜΕΝΟΣ",181
"50291"," Όπως αντιληφθήκατε, βέβαια,  κύριε Πρόεδρε, η παρέμβασή σας φέρνει και απαντήσεις. 
Έχει ζητήσει ο κ. Βορίδης το λόγο. Να το ξέρετε ότι είναι παρά τον Κανονισμό -και ζητώ συγγνώμη από τους δύο ειδικούς αγορητές- και η παρέμβαση του κ. Καμμένου και η παρέμβασή σας, κύριε Βορίδη.
Ορίστε, έχετε το λόγο για τρία λεπτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50292"," Κύριε Πρόεδρε, αν κάνατε παρέκκλιση αρχικώς, εν συνεχεία με την ευθύνη του Προεδρείου πρέπει να διατηρηθεί η ισορροπία της συζητήσεως. 
Κύριε Πρόεδρε, νομίζω ότι διαφεύγει στον κύριο Πρόεδρο των Ανεξαρτήτων Ελλήνων το ότι αυτό το οποίο απεφάσισε το Eurogroup ήταν προηγουμένως προϊόν πολιτικής συμφωνίας μεταξύ του Προέδρου της Κυπριακής Δημοκρατίας, της Ευρωπαϊκής Κεντρικής Τράπεζας, του Διεθνούς Νομισματικού Ταμείου, της Ευρωπαϊκής Επιτροπής και του Προέδρου του Eurogroup. 
Εγώ διερωτώμαι: Σε αυτήν την κυριαρχική  απόφαση της Κυπριακής Δημοκρατίας, ο κύριος Πρόεδρος των Ανεξαρτήτων Ελλήνων θα ήθελε να αφήσουμε μόνη της την Κύπρο; Γιατί αυτή ήταν μία απόφαση της Κυπριακής Δημοκρατίας. 
(Θόρυβος από την πτέρυγα των Ανεξαρτήτων Ελλήνων)","ΜΑΥΡΟΥΔΗΣ ΒΟΡΙΔΗΣ",69
"50293"," Σας παρακαλώ. Ο Πρόεδρός σας ακούστηκε με μεγάλη προσοχή από όλες τις πτέρυγες.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50294"," Ειλικρινώς διερωτώμαι, διότι η θέση της Ελληνικής Δημοκρατίας είναι απολύτως αλληλέγγυα με τη θέση της Κυπριακής Δημοκρατίας στην όποια απόφαση πάρει η Κυπριακή Δημοκρατία. Πιστεύετε ότι πρέπει να αλλάξει η σειρά;","ΜΑΥΡΟΥΔΗΣ ΒΟΡΙΔΗΣ",69
"50295"," Τα μαζεύετε τώρα δηλαδή;","ΠΑΝΟΣ ΚΑΜΜΕΝΟΣ",181
"50296"," Ποτέ. 
Η θέση της Ελληνικής Δημοκρατίας ήταν η σωστή και υπεύθυνη θέση, δηλαδή η θέση της στηρίξεως των επιλογών της Κυπριακής Δημοκρατίας. Διερωτώμαι, όμως, εδώ στην Αίθουσα, για εσάς που σπεύδετε: Θέλετε να πάρουμε εμείς την απόφαση για λογαριασμό της Κυπριακής Δημοκρατίας; Θέλετε εμείς να τους υποδείξουμε τον τρόπο με τον οποίο θα επιλύσουν το οικονομικό τους πρόβλημα; Θέλετε εμείς να κάνουμε τις επιλογές για τη χρηματοδότηση της οικονομίας τους; Εμείς θα τους υπαγορεύσουμε τον τρόπο που θα λύσουν το ζήτημα της σταθεροποίησης του τραπεζικού συστήματός τους; 
Υπάρχει πιο υπεύθυνη θέση από τη θέση της ελληνικής Κυβερνήσεως, που λέει ότι όποια και αν είναι η επιλογή της Κυπριακής Δημοκρατίας, η Ελληνική Δημοκρατία θα τη στηρίξει είτε είναι η α είτε είναι η β, όπως οφείλει να κάνει ένα κράτος που αισθάνεται την ενότητα και τη συνέχεια του ελληνισμού. 
Εσείς τι λέτε: Ότι θα πάρουμε εμείς τη δική τους απόφαση για τα δικά τους τραπεζικά ιδρύματα; Αυτό είναι που λέτε; Αυτό σήμερα, κυρίες και κύριοι συνάδελφοι, είναι υπεύθυνη στάση; 
Κύριε Πρόεδρε, η ελληνική Κυβέρνηση φερόμενη με απόλυτη ευθύνη, σε μια τόσο κρίσιμη στιγμή για τον κυπριακό ελληνισμό αλλά και για τον ελληνισμό ευρύτερα, ακούει με τεράστια προσοχή και με απόλυτο σεβασμό τις αποφάσεις της Κυπριακής Δημοκρατίας. Νομίζω ότι και σ’ αυτήν την Αίθουσα οποιαδήποτε άλλη στάση θα ήταν απολύτως ανεύθυνη!","ΜΑΥΡΟΥΔΗΣ ΒΟΡΙΔΗΣ",69
"50297"," Ευχαριστούμε, κύριε Βορίδη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50298"," Δώστε μου το λόγο για  ένα λεπτό, κύριε Πρόεδρε.","ΠΑΝΟΣ ΚΑΜΜΕΝΟΣ",181
"50299"," Όχι, κύριε Καμμένε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50300"," Στα τριάντα έξι «ΟΧΙ» των Ελληνοκυπρίων Βουλευτών, στα μηδέν «ΝΑΙ» προστέθηκε το «ΝΑΙ» του κ. Βορίδη και της Κυβέρνησης.  Στο Eurogroup η Κύπρος δεν ψηφίζει στις αποφάσεις που την αφορούν. Να εύχεστε στον Πρόεδρο…
(Θόρυβος στην Αίθουσα)","ΠΑΝΟΣ ΚΑΜΜΕΝΟΣ",181
"50301"," Παρακαλώ! Καταλάβατε ότι άνοιξε μια μεγάλη συζήτηση τώρα. 
Έχει ζητήσει το λόγο ο κ. Παππάς. Είναι εκτός διαδικασίας όλα αυτά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50302"," Κύριε Πρόεδρε,…","ΧΡΗΣΤΟΣ ΣΤΑΪΚΟΥΡΑΣ",476
"50303"," Έπρεπε να απαντήσετε εσείς, κύριε Υπουργέ, για να κλείσει το θέμα. 
Το λόγο έχει ο κ. Παπάς για δύο λεπτά. Από εδώ και πέρα θα δίνω το λόγο για δύο λεπτά σε όλους.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50304"," Κύριε Πρόεδρε, κυρίες και κύριοι, η χιλιάδων ετών ιστορία του κυπριακού ελληνισμού είναι συνδεδεμένη άρρηκτα με την ιστορία της κυρίως Ελλάδος, είναι συνδεδεμένη με τις πολιτικές εξελίξεις, θα έλεγα μέχρι και τις ενδοκομματικές ανακατατάξεις των ελλαδικών πολιτικών σχηματισμών. Κάτι που συμβαίνει στην Κύπρο έχει αντανάκλαση και αντίκτυπο στην κυρίως Ελλάδα. Αυτό συμβαίνει τα τελευταία εξήντα χρόνια και δεν θα μπορούσε να γίνει διαφορετικά, γιατί στην ανατολική μεσογειακή λεκάνη έχουμε δύο κράτη, αλλά ένα έθνος, το έθνος μας.
 Η Κύπρος μας αυτήν τη στιγμή βρίσκεται «στο μάτι του κυκλώνα» και αυτή τη στιγμή που μιλούμε όλα είναι ρευστά. Η κυπριακή Βουλή, βεβαίως, έκανε το καθήκον της και είπε το μεγάλο «όχι», το οποίο δεν μπόρεσε να πει ο «ομογάλακτος» και ομοϊδεάτης του κ. Σαμαρά, ο κ. Αναστασιάδης. 
Η ελληνική Βουλή δεν έκανε το καθήκον της. Είπε εκατόν πενήντα τρία «ΝΑΙ», στην ανάλογη περίπτωση.
 Παρ’ όλα ταύτα, όποιο κι αν είναι το αποτέλεσμα, η Κύπρος έχει ήδη καταστραφεί. Έχει καταστραφεί οικονομικά και με τη συνδρομή του κ. Αναστασιάδη, αλλά και με την απουσία και του κ. Σαμαρά και του κ. Στουρνάρα. Η Ελλάδα πρόδωσε για άλλη μια φορά την Κύπρο, όπως έγινε επί Αττίλα. Πρώτος Αττίλας, επί Γκιζίκη. Δεύτερος Αττίλας, επί Καραμανλή –αυτού που λέτε Εθνάρχη, ξέρετε αυτός που είχε πει: «Η Κύπρος κείται μακράν». Τρίτος Αττίλας -οικονομικός και όχι μόνο, η ιστορία θα δείξει- επί Σαμαρά!","ΧΡΗΣΤΟΣ ΠΑΠΠΑΣ",418
"50305"," Να σας θυμίσω τον πρώτο…","ΔΗΜΗΤΡΙΟΣ ΓΑΚΗΣ",79
"50306"," Πρώτος Αττίλας, επί Γκιζίκη. Σας ικανοποίησα; Ικανοποιηθήκατε.","ΧΡΗΣΤΟΣ ΠΑΠΠΑΣ",418
"50307"," Παρακαλώ ήρεμα, κύριε Παππά.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50308"," Όλοι αυτοί οι ηγέτες δεν όρθωσαν το ανάστημά τους, γιατί δεν έχουν ανάστημα, όπως δεν έχει και ανάστημα η ελληνική Κυβέρνηση. Η ιστορία θα την κρίνει!","ΧΡΗΣΤΟΣ ΠΑΠΠΑΣ",418
"50309"," Κύριε Λαφαζάνη, έχετε κι εσείς το λόγο για δύο λεπτά. «Ανοίξαμε την πόρτα» τώρα!","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50310"," Ευχαριστώ, κύριε Πρόεδρε. 
Χαιρετίζουμε το μεγάλο, αποφασιστικό, στεντόρειο και αγωνιστικό «όχι» της κυπριακής Βουλής και του κυπριακού λαού, στο καταστροφικό σχέδιο του Eurogroup, σε βάρος της Κύπρου και σε βάρος των λαών της Ευρώπης. 
(Χειροκροτήματα από τις πτέρυγες του ΣΥΡΙΖΑ-ΕΚΜ και των Ανεξάρτητων Ελλήνων)
Το «όχι» της κυπριακής Βουλής, που ελήφθη  με πολύ μεγάλη πλειοψηφία, είναι κόλαφος και καταγγελία για την τρικομματική Κυβέρνηση, την Κυβέρνηση Σαμαρά, η οποία συναίνεσε στην πολιτικά εγκληματική απόφαση του Eurogroup, μια απόφαση που ενταφίασε την Κύπρο. 
Ο κυπριακός λαός, όμως, σήκωσε το ανάστημά του. Οι πολιτικές δυνάμεις της Κύπρου, κυρίως της κυπριακής Αντιπολίτευσης, διέσωσαν την τιμή του κυπριακού λαού και την προοπτική της Μεγαλονήσου. Έκαναν αυτό που δεν τόλμησε να κάνει η παραδομένη πολιτική αστική τάξη της χώρας μας, η οποία υποδουλώθηκε και «έσκυψε το κεφάλι» στην τρόικα και στα μνημόνια. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Είναι μια αστική πολιτική τάξη παραδομένη, η οποία ψήφισε τρία μνημόνια μέχρι τώρα, τρία μνημόνια της καταστροφής, της υποδούλωσης, της ταπείνωσης, της λεηλασίας του ελληνικού λαού. 
Καταγγέλλουμε αυτές τις στάσεις και αυτές τις επιλογές της Κυβέρνησης Σαμαρά.  Καταγγέλλουμε τη συναίνεσή της στην πολιτικά εγκληματική απόφαση του Eurogroup. 
Αυτή την ώρα, μετά και την ψήφο στην κυπριακή Βουλή, του νέου μεγάλου «όχι» του κυπριακού λαού και της κυπριακής Βουλής, μετά από αυτό το μεγάλο, αποφασιστικό «όχι», η Κυβέρνηση Σαμαρά δεν έχει καμμία άλλη επιλογή από την παραίτηση! 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"50311"," Ολοκληρώσατε, κύριε Λαφαζάνη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50312"," Μια στιγμή, κύριε Πρόεδρε. Εδώ «φτάσαμε στο ψητό» τώρα.","ΠΑΝΑΓΙΩΤΗΣ ΛΑΦΑΖΑΝΗΣ",279
"50313"," Αφήστε «τα ψητά», δεν υπάρχουν «ψητά», είναι Σαρακοστή τώρα. Τελείωσε ο χρόνος σας, κύριε Λαφαζάνη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50314"," Μόλις ακούσατε για παραίτηση, με σταματάτε.","ΠΑΝΑΓΙΩΤΗΣ ΛΑΦΑΖΑΝΗΣ",279
"50315"," Όχι, δεν είναι αυτό. Έχει εξαντληθεί ο χρόνος σας.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50316"," Αυτή η Κυβέρνηση κατέστρεψε την Ελλάδα. Δεν πρόλαβε «να πάρει στο λαιμό της» και την Κύπρο. 
Δεν έχει καμμία άλλη επιλογή η Κυβέρνηση Σαμαρά από την παραίτηση. Εδώ και τώρα, να σηκωθεί να φύγει! Με την ψήφο του ελληνικού λαού…","ΠΑΝΑΓΙΩΤΗΣ ΛΑΦΑΖΑΝΗΣ",279
"50317"," Κύριε Λαφαζάνη, παρακαλώ σεβαστείτε το Προεδρείο. Θα σας κλείσω το μικρόφωνο! Τελειώσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50318"," …σε έναν καινούριο, προοδευτικό δρόμο για τη χώρα, δρόμο ανασυγκρότησης και διεξόδου από την κρίση.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"50319"," Για να είμαι συνεπής και μέσα στο πλαίσιο του Κανονισμού, ο χρόνος των Κοινοβουλευτικών Εκπροσώπων που καταναλώθηκε τώρα -γιατί ούτως ή άλλως θα τα έλεγαν αυτά κατά τη διάρκεια της ομιλίας τους- θα κρατηθεί από την πρωτολογία τους, όταν πάρουν το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50320"," Θα μας τιμωρήσετε επειδή μιλήσαμε;","ΠΑΝΑΓΙΩΤΗΣ ΛΑΦΑΖΑΝΗΣ",279
"50321"," Μιλήσατε, παρά τον Κανονισμό. Και για να εφαρμόσω τον Κανονισμό, θα παρακρατήσω το χρόνο σας. 
Το λόγο έχει ο κ. Χρυσοχοΐδης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50322"," Κυρίες και κύριοι συνάδελφοι, η Κύπρος περνά δύσκολες στιγμές. Βρίσκεται μπροστά σε κρίσιμες καταστάσεις. Εμείς σ’ αυτήν την Αίθουσα γνωρίζουμε πολύ καλά, όπως γνωρίζει και ο ελληνικός λαός, τι σημαίνει κάθε φορά να τίθενται διλήμματα πολύ σκληρά, τα οποία καθορίζουν το αύριο μιας χώρας και ενός λαού.
Αυτό, όμως, το οποίο πρέπει να διακηρύξουμε εδώ μέσα -και το οφείλουμε από σεβασμό στη δημοκρατία, στην ανεξαρτησία μιας χώρας και στην αυτοδιάθεση και στο δικαίωμα της απόφασης ενός λαού- είναι, κύριε Πρόεδρε, πολύ απλά ότι η όποια απόφαση επί του διλήμματος αυτού ανήκει στον κυπριακό λαό και σε κανέναν άλλον.
Άκουσα προηγουμένως ότι χαιρετίζουμε την απόφαση του κυπριακού Κοινοβουλίου. Δηλαδή, εάν ήταν άλλη η απόφαση, δεν θα την χαιρετίζαμε;","ΜΙΧΑΗΛ ΧΡΥΣΟΧΟΪΔΗΣ",554
"50323"," Όχι, βέβαια.","ΠΑΝΑΓΙΩΤΗΣ ΛΑΦΑΖΑΝΗΣ",279
"50324"," Εσείς, λοιπόν, δεν θα την χαιρετίζατε.","ΜΙΧΑΗΛ ΧΡΥΣΟΧΟΪΔΗΣ",554
"50325"," Ποτέ.","ΠΑΝΑΓΙΩΤΗΣ ΛΑΦΑΖΑΝΗΣ",279
"50326"," Σας διέκοψε κανένας, κύριε Λαφαζάνη;","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50327"," Εμάς ρωτάει.","ΠΑΝΑΓΙΩΤΗΣ ΛΑΦΑΖΑΝΗΣ",279
"50328"," Η μισή Αίθουσα μπορεί να διαφωνούσε μαζί σας, όμως δεν σας διέκοψε. Παρακαλώ! 
Συνεχίστε, κύριε Χρυσοχοΐδη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50329"," Οι ίδιοι λοιπόν οι Κύπριοι με νηφαλιότητα και ψυχραιμία, με βάση το συμφέρον της χώρας τους, θα αποφασίσουν -και μη βιάζεστε να πανηγυρίσετε- για το μέλλον τους. Αυτή είναι η ορθή στάση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα ολοκληρώσω.
Κύριε Πρόεδρε, υπάρχει ασφαλώς το ζήτημα της Ευρώπης, των αδυναμιών της και των ελλειμμάτων της. Απέναντι όμως σε αυτό το ζήτημα και σε αυτήν την αδυναμία δεν πάμε στη λογική της εθνικής μοναξιάς και όλων αυτών των περιγραφών που μας κάνετε. Πάμε με ακόμα περισσότερο, Ευρώπη.
Και μην ξεχνάτε το εξής: Η Κύπρος έχει ανάγκη την Ευρώπη, όπως και η Ευρώπη έχει ανάγκη την Κύπρο, πολιτικά, οικονομικά και κοινωνικά, εθνικά.","ΜΙΧΑΗΛ ΧΡΥΣΟΧΟΪΔΗΣ",554
"50330"," Ολοκληρώσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50331"," Και αυτό πρέπει να το τηρήσουμε και να το φυλάξουμε ως κόρη οφθαλμού, ως μια μεγάλη κατάκτηση του κυπριακού λαού και του ελληνισμού γενικότερα.","ΜΙΧΑΗΛ ΧΡΥΣΟΧΟΪΔΗΣ",554
"50332"," Το λόγο έχει ο κ. Τσούκαλης για δύο λεπτά και ισχύει αυτό που είπα προηγουμένως για το χρόνο.
Ορίστε, κύριε Τσούκαλη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50333"," Ευχαριστώ, κύριε Πρόεδρε.
Σήμερα το Κοινοβούλιο της Κύπρου έλαβε μια απόφαση η οποία επελέγη από τις πολιτικές δυνάμεις να έχει εθνική διάσταση. Και απεφασίσθη με αυτόν τον τρόπο ούτως, ώστε να υπάρξει συντονισμένη και ολομέτωπη αντιμετώπιση όλων των προβλημάτων της Ευρώπης. Αυτήν την απόφαση θα τη στηρίξει αποφασιστικά η Ελλάδα.
Αυτήν τη στιγμή, κύριε Πρόεδρε, κυρίες και κύριοι συνάδελφοι, τίθεται ένα σοβαρό θέμα διαχείρισης της συγκεκριμένης απόφασης και σε αυτήν τη διαχείριση η Κύπρος απαιτεί να έχει συμμάχους. Ο πρώτος σύμμαχος που θα συμπαρασταθεί ολομέτωπα θα είναι η Ελλάδα. 
Αυτήν τη στάση της Κύπρου όμως θα πρέπει να τη συνδέσουμε και με κάτι άλλο, κυρίες και κύριοι συνάδελφοι. Εάν παρακολουθούσατε τη συνεδρίαση του Κοινοβουλίου και βεβαίως και όσα προηγήθηκαν της συγκεκριμένης απόφασης από τα μέσα ενημέρωσης, κυρίως τα κυπριακά, θα σας προκαλούσε θλίψη η αναντίστοιχη συμπεριφορά των δικών μας πολιτικών δυνάμεων επί συγκεκριμένων τέτοιων θεμάτων.
Κύριε Πρόεδρε, σήμερα δεν ακούστηκαν ούτε μια στιγμή μέσα στο κυπριακό Κοινοβούλιο -ούτε και πριν- οι λέξεις: προδότης, δωσίλογος, Κουίσλιγκ…","ΝΙΚΟΛΑΟΣ ΤΣΟΥΚΑΛΗΣ",520
"50334"," …αφού δεν το ψήφισαν.","ΗΛΙΑΣ ΠΑΝΑΓΙΩΤΑΡΟΣ",385
"50335"," Παρακαλώ.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50336"," Ακούστε, κύριοι. Οι εθνικές αποφάσεις και οι συμπαρατάξεις απαιτούν σύσσωμες αντιμετωπίσεις, απαιτούν συμπόρευση, απαιτούν σχέδιο.
 Και όταν αυτήν τη στιγμή η Κύπρος, ο Υπουργός των Εξωτερικών και οι πολιτικές δυνάμεις της Κύπρου διενεργούν, διεξάγουν λεπτότατους χειρισμούς προκειμένου να εξασφαλίσουν το plan B, θα ήταν ό,τι πιο εγκληματικό σε αυτήν εδώ την Αίθουσα να κάνουμε αξιολογήσεις για οποιεσδήποτε αποφάσεις ελήφθησαν ή πρόκειται να ληφθούν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΝΙΚΟΛΑΟΣ ΤΣΟΥΚΑΛΗΣ",520
"50337"," Ολοκληρώστε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50338"," Ας δείξουμε τη σοβαρότητα αυτή που χρειάζεται και βεβαίως με τη σαφή διαβεβαίωση ότι θα είμαστε δίπλα στους Κυπρίους.
Αυτό το ιστορικό λάθος του  Eurogroup δεν πρέπει να το αφήσουμε να καταστρέψει συνολικά όλο το οικοδόμημα της Ευρώπης.","ΝΙΚΟΛΑΟΣ ΤΣΟΥΚΑΛΗΣ",520
"50339"," Ολοκληρώσατε. Ευχαριστούμε.
Πάντως εγώ θα επαναλάβω ότι αυτό το δίλεπτο θα κρατηθεί από τις πρωτολογίες.
Το λόγο έχει ο κ. Παφίλης.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50340"," Δεν βάζετε παραπάνω και να μας το κρατήσετε μετά, αφού κάνουμε τέτοιο παζάρι; Βάλτε πέντε λεπτά και κρατήστε τα από την πρωτολογία, για να είμαστε και πιο εντάξει.","ΑΘΑΝΑΣΙΟΣ ΠΑΦΙΛΗΣ",425
"50341"," Όχι. Γιατί; Δεν θα τα ξαναπείτε στα δέκα λεπτά που θα έχετε μετά; Θα τα ξαναπείτε στα δέκα λεπτά που θα έχετε μετά, σίγουρα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50342"," Θέλουμε εκ μέρους του Κομμουνιστικού Κόμματος Ελλάδας, καταγγέλλοντας την απόφαση του Eurogroup, να εκφράσουμε τη συμπαράστασή μας στον κυπριακό λαό, στην εργατική τάξη και στα λαϊκά στρώματα της Κύπρου που δέχονται μία λυσσαλέα επίθεση, η οποία είναι μέρος της συνολικής επίθεσης απέναντι στα δικαιώματά τους από την Ευρωπαϊκή Ένωση και από τις δυνάμεις του κεφαλαίου.
Θέλουμε να σημειώσουμε –επειδή ακούγονται πολλά στην Αίθουσα- ότι οι εξελίξεις και στην Κύπρο απομυθοποιούν την Ευρωπαϊκή Ένωση. Πού είναι η αλληλεγγύη; Εσείς εδώ οι ευρωπαϊστές απαντήστε: πού είναι η αλληλεγγύη; Τσεκούρι, απέναντι σε όλους και στην Κύπρο! Πού είναι που η ένταξη της Κύπρου στην Ευρωπαϊκή Ένωση θα έλυνε την κατοχή από την Τουρκία στο 40% της Κύπρου; Πού είναι τα ευρωπαϊκά σύνορα που λέγατε τόσα χρόνια, όπως λέτε και για την ευρωπαϊκή ΑΟΖ; Έχουν σταματήσει στην κατεχόμενη ζώνη. Απομυθοποιείται λοιπόν και αποδεικνύεται ποιος είναι ο ρόλος της Ευρωπαϊκής Ένωσης.
Τρίτο σημείο: Αποδεικνύεται ότι δεν μπορεί να υπάρξει άλλη διαχείριση που να διασώσει την οποιαδήποτε χώρα, έστω και αν είναι μικρή. Οποιαδήποτε διαχείριση του συστήματος καταλήγει στα ίδια, γιατί οι νόμοι του καπιταλιστικού συστήματος είναι σκληροί και αδυσώπητοι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Εμείς θέλουμε απευθυνόμενοι και στον ελληνικό και στον κυπριακό λαό να πούμε ότι πρέπει να δυναμώσουν την πάλη τους, να χαράξουν άλλους δρόμους έξω από την Ευρωπαϊκή Ένωση, κόντρα στο Διεθνές Νομισματικό Ταμείο και το κεφάλαιο και να ανοίξουν το δρόμο για τη λαϊκή εξουσία.","ΑΘΑΝΑΣΙΟΣ ΠΑΦΙΛΗΣ",425
"50343"," Ολοκληρώσατε.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50344"," Άλλες λύσεις σε όφελος του δικού μας λαού και του κυπριακού λαού δεν μπορούν να υπάρξουν.","ΑΘΑΝΑΣΙΟΣ ΠΑΦΙΛΗΣ",425
"50345"," Ευχαριστούμε πολύ.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και τρεις εκπαιδευτικοί από το Γυμνάσιο Κολινδρού Πιερίας.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ζητήσει ο Αναπληρωτής Υπουργός Οικονομικών κ. Σταϊκούρας για τέσσερα λεπτά και κλείνει το θέμα.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50346"," Θα αφαιρεθεί από το χρόνο;","ΧΡΗΣΤΟΣ ΠΑΠΠΑΣ",418
"50347"," Επειδή προτρέπετε, θα σας πω ότι ο κύριος Υπουργός έχει το δικαίωμα να πάρει το λόγο όποτε τον ζητήσει, σύμφωνα με τον Κανονισμό.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50348"," Πόσο δικαιούται…;","ΧΡΗΣΤΟΣ ΠΑΠΠΑΣ",418
"50349"," Με τον Κανονισμό, οχτώ λεπτά.
Σταματήστε, λοιπόν.
Ορίστε, κύριε Υπουργέ, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50350"," Κυρίες και κύριοι συνάδελφοι, η Κύπρος καλείται να περάσει μία δύσκολη, επώδυνη -και είναι πρωτόγνωρες οι πτυχές της- διαδικασία, μια διαδικασία που μέχρι σήμερα εμπεριείχετο –και αναγράφεται αυτό- στην απόφαση του Eurogroup με ημερομηνία 16 Μαρτίου του 2013.
Εκείνη η απόφαση ξεκινάει, λέγοντας «χαιρετίζουμε την πολιτική συμφωνία που έκαναν οι κυπριακές αρχές με το Eurogroup». Οφείλαμε και οφείλουμε ως χώρα να σεβαστούμε εκείνη την πολιτική συμφωνία. 
Στην παρούσα φάση η σταθερότητα της ελληνικής οικονομίας δεν επηρεάζεται και αυτό, διότι με τα μέχρι σήμερα συμφωνηθέντα και σε επίπεδο Eurogroup, διασφαλίζεται το ελληνικό δημόσιο συμφέρον και η χρηματοπιστωτική σταθερότητα. Αναμένουμε τις εξελίξεις και σεβόμαστε τις επιλογές της Κύπρου με πλήρη κατανόηση στην πιεστικότητα των περιστάσεων αλλά και με έμπρακτη συμπαράσταση και αλληλεγγύη στη δυσκολία της κατάστασης -άλλωστε σε αντίστοιχη δυσκολία βρίσκεται και η Ελλάδα από το Μάιο του 2010, οπότε και επιλέχθηκε η ένταξή της στο μηχανισμό στήριξης- και αυτό, διότι οι στιγμές είναι κρίσιμες και οι αποφάσεις καθοριστικές για την έξοδο από την κρίση, στο πλαίσιο πάντοτε της Ευρωζώνης και τη διασφάλιση των δομικών και ιστορικών κεκτημένων.
Η Κυβέρνηση από την πρώτη στιγμή είναι προσανατολισμένη και δρα για τη διασφάλιση αυτών των κεκτημένων. Η χώρα είναι πλήρως θωρακισμένη απέναντι στις τυχόν επιπτώσεις από τις εξελίξεις στην Κύπρο. Η ελληνική Κυβέρνηση λειτουργεί με σοβαρότητα, μεθοδικότητα, υπευθυνότητα και κυρίως με διορατικότητα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"50351"," Το λόγο έχει η κ. Ξηροτύρη.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ:  Αγαπητοί συνάδελφοι, από την πλευρά της Δημοκρατικής Αριστεράς, όπως ανέφερε πριν και ο Νίκος Τσούκαλης, στηρίζουμε την Κύπρο και σεβόμαστε την απόφαση του κυπριακού Κοινοβουλίου. Ήταν ιστορικό λάθος η απόφαση του Eurogroup. Πρέπει όμως να παρακολουθήσουμε με αλληλεγγύη αλλά και με μεγάλη ανησυχία τις εξελίξεις. 
Η απόφαση του Eurogroup ήταν πράγματι θρυαλλίδα στα θεμέλια του ευρωπαϊκού οικοδομήματος. Το «όχι» της Κυπριακής Δημοκρατίας είναι μια γενναία απόφαση και η Δημοκρατική Αριστερά θα τη στηρίξει. Η Ευρώπη, οι εταίροι πρέπει να αντιληφθούν ότι η Ευρωζώνη, η Ευρωπαϊκή Ένωση βρίσκεται σε κρίσιμο σταυροδρόμι και δεν είναι δυνατόν με τέτοιες αποφάσεις να αντιμετωπιστεί το πολύ μεγάλο πρόβλημα ιδιαίτερα της Κύπρου, αλλά και των άλλων χωρών του ευρωπαϊκού Νότου. Η ευρωπαϊκή αλληλεγγύη πρέπει επιτέλους να εκφραστεί με ένα συγκεκριμένο τρόπο για τη στήριξη της Κυπριακής Δημοκρατίας.
Μετά απ’ αυτά να έρθουμε στο νομοσχέδιο. Συζητάμε σήμερα ένα σχέδιο νόμου με πολλά και σημαντικά κεφάλαια. Μέχρι το Κεφάλαιο Δ΄, μέχρι το άρθρο 19 τα θέματα είναι ενιαία και σε ένα μεγάλο  βαθμό τεχνικά. Αφορούν στη θέσπιση ορισμένων νέων επενδυτικών εργαλείων ανάπτυξης και στην τροποποίηση ορισμένων διατάξεων της νομοθεσίας της κεφαλαιαγοράς, με στόχο την εύρυθμη λειτουργία της. 
Στο Κεφάλαιο Ε΄ όμως και στο Κεφάλαιο ΣΤ΄, τα άρθρα από το 20 μέχρι το 45  αφορούν σε πάρα πολύ σημαντικά θέματα, σε τρεις κυρίως διαφορετικές ενότητες, όπως είναι: Θέματα φορολογικών ρυθμίσεων, ληξιπρόθεσμων και ανεπίδεκτων είσπραξης οφειλών, της αναδιάρθρωσης λειτουργίας των υπηρεσιών που έχουν την ευθύνη των εσόδων του κράτους και κυρίως της Γενικής Γραμματείας Δημοσίων Εσόδων. Θέματα του ΟΠΑΠ και της όλης διαδικασίας της αγοράς των παιγνίων, όπως και το πολύ σοβαρό θέμα της Επιτροπής Εποπτείας και Ελέγχου των παιγνίων. Θέματα και συμπληρωματικές ρυθμίσεις για τις αποκρατικοποιήσεις και το ΤΑΙΠΕΔ, διευκολύνσεις στα πιστωτικά ιδρύματα, πολύ μεγάλα προβλήματα στις επιχειρήσεις των παραμεθόριων περιοχών, με τις ρυθμίσεις των άρθρων 22 και 42 για την ανάκτηση κρατικών εγγυήσεων κ.λπ..
Το αντικείμενο λοιπόν των παραπάνω μαρτυρά την αποσπασματικότητα και την άτακτη βιασύνη αυτών των ρυθμίσεων. Είμαι αναγκασμένη να επαναλάβω για μια ακόμη φορά, ότι αυτές οι ρυθμίσεις έπρεπε να είναι ένα μέρος αυτής της μεγάλης φορολογικής μεταρρύθμισης την οποία έχει ανάγκη η χώρα και η οποία πρέπει άμεσα να προχωρήσει. Το πολιτικό θέμα «να πληρώσουν, επιτέλους, αυτοί που έχουν τα περισσότερα» και το οικονομικό θέμα, δηλαδή το πρόβλημα που έχει το ελληνικό δημόσιο στην είσπραξη των εσόδων του, πρέπει να λυθεί επιτέλους με έναν ενιαίο τρόπο, με ένα ενιαίο νομοσχέδιο και με ένα ειδικό νομοσχέδιο για την πάταξη της φοροδιαφυγής, της εισφοροδιαφυγής και του λαθρεμπορίου.
Είναι πολιτικό και επείγον θέμα το πώς θα εισπραχθούν οι ληξιπρόθεσμες οφειλές και η προτεραιότητα για το ΦΠΑ, όπως και το πώς θα χαρακτηρίζονται και θα καταχωρούνται οι ανεπίδεκτες είσπραξης οφειλές. Είναι επίσης θεσμικό και συνάμα λειτουργικό θέμα το αν θα έχει και σε ποιο βαθμό και σε ποια θέματα αυτονομία και διοικητική αυτοτέλεια η Γενική Γραμματεία Δημοσίων Εσόδων. Είναι διαρθρωτικό και επείγον θέμα το πώς θα αναδιαρθρωθούν οι υπηρεσίες, οι εφορίες, οι ΔΟΥ, προκειμένου να πετύχουμε να διορθώσουμε κάποτε την κατάσταση και να γίνουμε αποτελεσματικότεροι. Έπρεπε λοιπόν να συζητήσουμε ενιαία αυτά τα θέματα.
Επί της αρχής, για το Κεφάλαιο Α΄ θέλω να πω ότι με τα άρθρα αυτά στο σχέδιο νόμου εισάγονται νέα επενδυτικά εργαλεία, βελτιώνεται το πλαίσιο λειτουργίας των εταιρειών επενδύσεων, διευρύνονται οι δυνατότητες επένδυσης των εταιρειών που ασχολούνται με την ακίνητη περιουσία, θωρακίζονται οι δημόσιες προτάσεις και θεσπίζονται υψηλά πρόστιμα για παραβάσεις της χρηματιστηριακής νομοθεσίας. Όλες, δηλαδή οι ρυθμίσεις του παρόντος σχεδίου νόμου που αφορούν στην κεφαλαιαγορά, διευκολύνουν επί της ουσίας την υλοποίηση κοινοτικών οδηγιών, οι οποίες έχουν ήδη ενσωματωθεί στην ελληνική νομοθεσία και οι οποίες ανταποκρίνονται στις τεχνολογικές και κοινωνικοοικονομικές αλλαγές που έχουν συντελεστεί και που επηρεάζουν το σύγχρονο προφίλ του επενδυτή, κυρίως δε του θεσμικού επενδυτή, που πρέπει να λειτουργήσει σε μία ενιαία αγορά αλλά υπό την εποπτεία της χώρας καταγωγής.
Συνεπώς ο σκοπός του παρόντος κεφαλαίου είναι η σύμφωνη με το Κοινοτικό Δίκαιο δυνατότητα απόκτησης μετοχών εισηγμένων σε οργανωμένη αγορά των κρατών-μελών της Ευρωπαϊκής Ένωσης και όχι μόνο περιοριστικά μετοχών εισηγμένων στο Χρηματιστήριο.
Στο ίδιο μήκος κύματος είναι και η παροχή της υπηρεσίας πίστωσης για την εξόφληση του τιμήματος αγοράς κινητών αξιών, η οποία αναφέρεται όχι μόνο σε κινητές αξίες εισηγμένες στην αγορά του Χρηματιστηρίου, αλλά και σε κινητές αξίες εισηγμένες σε οποιαδήποτε οργανωμένη αγορά κράτους- μέλους της Ευρωπαϊκής Ένωσης. 
Συνοπτικά, δηλαδή ο νόμος κινείται σε ευρωπαϊκό πλαίσιο. Παρ’ όλα αυτά υπάρχουν σημεία προβληματισμού και ανησυχίας, σε μεγαλύτερο ή μικρότερο βαθμό, όπως στο άρθρο 6 που αφορά στους όρους παροχής πίστωσης όπου εισάγεται η δυνατότητα των ΑΕΠΕΥ και των πιστωτικών ιδρυμάτων να παρέχουν πίστωση σε πελάτες τους για την αγορά κινητών αξιών που είναι εισηγμένες σε οργανωμένη αγορά ή αποτελούν αντικείμενο διαπραγμάτευσης σε πολυμερή μηχανισμό διαπραγμάτευσης, ενώ σύμφωνα με τον προϊσχύοντα νόμο, αυτή η πίστωση δινόταν μόνο για την εξόφληση τμήματος της αγοράς μετοχών που πραγματοποιούνται για λογαριασμό του πελάτη στο Χρηματιστήριο. Λόγω μη εξοικείωσης του Έλληνα επενδυτή με εξειδικευμένα επενδυτικά εργαλεία και κυρίως με τους πολυμερείς μηχανισμούς διαπραγμάτευσης και λόγω της αρνητικής παρελθούσης εμπειρίας -κανένας δεν θα ήθελε να επαναληφθεί- είμαστε υπέρ των αυστηρότερων μέτρων από τους καθοριζόμενους όρους της σχετικής σύμβασης, όπως προβλέπεται στο άρθρο.
Όσον αφορά το άρθρο 17 και ιδιαίτερα τη δυνατότητα της Επιτροπής Κεφαλαιαγοράς να ανακαλεί την άδεια της ανώνυμης εταιρείας επενδυτικής διαμεσολάβησης, εάν το ύψος των ίδιων κεφαλαίων είναι 37.500 ευρώ από 50.000 ευρώ που ήταν, θεωρούμε ότι δεν έπρεπε να ισχύσει αυτή η μείωση, γιατί η διαφορά δεν είναι σημαντική και από την άλλη πλευρά, δεν πρέπει να υπάρχει, όπως στο άρθρο 13, μείωση του μετοχικού κεφαλαίου, γιατί αυτό, το ισχυρό κεφάλαιο δηλαδή, θεωρούμε ότι αποτελεί θέμα φερεγγυότητας αυτών των εταιρειών.
Το ίδιο συμβαίνει και με τη μείωση του μετοχικού κεφαλαίου σε 25 εκατομμύρια ευρώ από 29 εκατομμύρια των εταιρειών επενδύσεων ακίνητης περιουσίας. Εδώ τα πράγματα είναι πιο σοβαρά, όσον αφορά δηλαδή τις επενδύσεις των εταιρειών επενδύσεων σε ακίνητη περιουσία.
 Μας προκαλεί ανησυχία στο άρθρο 22 του άρθρου 19 το γεγονός ότι δεν τίθεται ελάχιστο όριο αξίας των αστικών ακινήτων. Λόγω της ιδιαίτερα δεινής θέσης στην οποία  έχουν περιέλθει οι ιδιοκτήτες ακινήτων, οι οποίοι αδυνατούν να εξυπηρετήσουν τα δάνειά τους, θα πρέπει να διασφαλιστούν από ενδεχόμενες τραπεζικές πρακτικές με αρνητικές συνέπειες γι’ αυτούς. Γι’ αυτόν το λόγο και έχουμε καταθέσει τροπολογία με την οποία προτείνουμε ένα ελάχιστο όριο αντικειμενικής αξίας αυτών των ακινήτων, ύψους 300.000 ευρώ.
Επίσης προβλέπονται επενδύσεις σε περιοχές ιδιαίτερου φυσικού κάλλους και με προνομιακό και ιδιαίτερο καθεστώς δόμησης και οικιστικής ανάπτυξης. Θα πρέπει να μας δώσετε διευκρινίσεις, κύριε Υπουργέ. Σε ποιες περιοχές προβλέπονται αυτά;
Προβλήματα υπάρχουν και στο άρθρο 26 για τις δάνειες πιστώσεις και τις εγγυήσεις, όπως και στο άρθρο 27 για τη διανομή κερδών. Το πρόβλημα το οποίο εντοπίζουμε περισσότερο είναι, πράγματι, αυτή η απεριόριστη δυνατότητα που δίδεται στις εταιρείες επένδυσης ακινήτων να μπορούν να επενδύουν σε πάσης φύσεως αξίας ακίνητα. Και μάλιστα σε συνδυασμό με τη δυνατότητα που δίδεται στο ΤΑΙΠΕΔ -με επόμενο άρθρο- να εισφέρει περιουσιακά στοιχεία του σε τέτοια ανώνυμη εταιρεία και στη συνέχεια να μπορεί να πουλήσει τις μετοχές που θα λάβει ως αντάλλαγμα, όπως και το αν η ανώνυμη εταιρεία, στην οποία θα εισφέρει ένα ακίνητό του το ΤΑΙΠΕΔ, έχει άλλα ακίνητα όμορα προς αυτό και μάλιστα η δυνατότητα κοινού ΕΣΧΑΔΑ για το ακίνητο, μας δημιουργεί έντονο προβληματισμό. Θα θέλαμε αυτή την παράγραφο στο σχετικό άρθρο να την απαλείψετε.
Όσον αφορά τα Κεφάλαια Δ΄ και Ε΄, δηλαδή τα άρθρα 20 έως 44, όπως είπα και πριν, σε αυτά τα κεφάλαια περιλαμβάνονται πολύ σημαντικές ρυθμίσεις, φορολογικές, αναδιαρθρώσεις των υπηρεσιών, τα θέματα του ΟΠΑΠ, τα θέματα των αποκρατικοποιήσεων και των συμπληρωματικών ρυθμίσεων για το ΤΑΙΠΕΔ και πολλά άλλα θέματα. Επιμένουμε και πάλι ότι όλα αυτά τα θέματα θα πρέπει να έρχονται ενιαία και να αποτελέσουν επιτέλους αυτό το ειδικό νομοσχέδιο. 
Το άρθρο 20, αφορά θέματα καταβολής του ΦΠΑ. Η εξαίρεση που προβλέπεται εδώ διευκολύνει το ελληνικό δημόσιο στην είσπραξη χρημάτων από τη μίσθωση που κάνουν σκάφη αναψυχής στην Ελλάδα. 
Το άρθρο 21, αφορά ενσωμάτωση κοινοτικής οδηγίας.
Το άρθρο 22 αφορά πράγματι τη διαδικασία ανάκτησης κρατικών ενισχύσεων. Έχουμε σημαντικές αντιρρήσεις πάνω σε αυτό το άρθρο -σας τις επεσήμανε και ο εκπρόσωπος του ΠΑΣΟΚ- διότι όλη αυτή η διαδικασία για την ανάκτηση των εγγυήσεων, που επιβάλλεται βέβαια από την Ευρωπαϊκή Επιτροπή, μπορεί να αποβεί σε βάρος των επιχειρήσεων, ενώ σε όλη αυτήν τη διαδικασία εγγυητής ήταν το δημόσιο και τη διαχείριση την έκαναν τα πιστωτικά ιδρύματα. Πρέπει λοιπόν να δούμε με πολύ μεγάλη προσοχή και τις ρυθμίσεις του άρθρου 22 και ιδιαίτερα του άρθρου 42, γιατί αυτά τα οποία εισπράττουμε από όλους τους φορείς, ιδιαίτερα της ανατολικής Μακεδονίας και Θράκης και από τους εκπροσώπους τους, είναι ότι οι περισσότερες επιχειρήσεις εκεί, που έτυχαν αυτής της ρύθμισης, οδηγούνται σε κλείσιμο αυτήν τη στιγμή και χιλιάδες θέσεις εργασίας μπορεί να χαθούν. 
Είναι λεπτά θέματα αυτά της ανάκτησης των κρατικών ενισχύσεων. Είναι θέματα τα οποία δεν τα είδαμε διεξοδικά στην επιτροπή και δεν καλέσαμε τους φορείς να εκφράσουν απόψεις σε αυτά τα θέματα. Θα πρέπει, κύριε Υπουργέ, να τα δούμε προσεκτικά. Ενδεχομένως να αποσυρθούν και να τα δούμε πιο προσεκτικά αυτά τα ζητήματα.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Οι ρυθμίσεις του άρθρου 23, αφορούν την αγορά των παιγνίων. 
Το άρθρο 24, αφορά το προσωπικό και τη λειτουργία της επιτροπής που εποπτεύει τα θέματα της αγοράς των παιγνίων.
Οι ρυθμίσεις του άρθρου 25, αφορούν ρυθμίσεις θεμάτων του ΟΠΑΠ. Με κάποιες διορθώσεις που έχουν γίνει συμφωνούμε σ’ αυτά εδώ τα άρθρα.
Με τις αναδιατυπώσεις που κάνετε, διορθώνετε την ασάφεια η οποία υπήρχε στο άρθρο 27 για τα θέματα της ασφάλισης οχημάτων τα οποία έχουν αποσυρθεί. Κάνατε τη διευκρίνιση να μην έχουν πλέον την υποχρέωση της ασφάλειας οχήματα τα οποία έχουν αποσυρθεί.
Πάω πολύ γρήγορα στο άρθρο 32, και στα θέματα των αποκρατικοποιήσεων. Έγινε μία μικρή διόρθωση στην τριμελή επιτροπή εποπτείας της εκτέλεσης της σύμβασης ιδιωτικοποίησης, όσον αφορά το γεγονός ότι οι δύο θα είναι κρατικοί λειτουργοί. Για τον τρίτο εμείς δεν συμφωνούμε να προέρχεται από τον ιδιωτικό τομέα. Θα θέλαμε και η τριμερής αυτή επιτροπή να αποτελείται από δημόσιους λειτουργούς, ούτως, ώστε να απολογούνται γι’ αυτήν την εποπτεία και την παρακολούθηση την οποία κάνουν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, ζητώ δύο λεπτά ακόμη, γιατί μίλησα στην αρχή για τα πολύ σημαντικά θέματα της Κύπρου. 
Όσον αφορά τα θέματα που σας είχα θέσει στην επιτροπή, νομίζω ότι τα ρυθμίσατε. Η δυνατότητα να έχει το ΤΑΙΠΕΔ αρμοδιότητα και για άλλα ακίνητα, τα οποία δεν προσδιορίζονται ρητά στο μεσοπρόθεσμο, δεν μας έβρισκε σύμφωνους. Νομίζω ότι το ρυθμίζετε αυτό το θέμα, γιατί δεν μπορεί να γίνει το ΤΑΙΠΕΔ μεσίτης και να ψάχνει να βρει ακίνητα και να προτείνει την αξιοποίησή τους.
Σας ανέφερα πριν τον προβληματισμό που έχουμε για τις ρυθμίσεις που γίνονται με την παράγραφο 4, με την οποία προβλέπεται η δυνατότητα το ΤΑΙΠΕΔ να εισφέρει ένα ακίνητο σε ανώνυμη εταιρεία και μετά να μπορεί να γίνεται ΕΣΧΑΔΑ. Πράγματι στην έκθεσή της η Επιστημονική Επιτροπή της Βουλής επισημαίνει αυτά τα πράγματα. Περιγράφει όλη τη διαδικασία και τις επεκτάσεις που γίνονται, για να καταλήξει στο τέλος να πει ότι δεν είναι δυνατόν, πέρα από την αξιοποίηση των δημόσιων ακινήτων, στην ίδια διαδικασία να βάζουμε και την αξιοποίηση των ιδιωτικών ακινήτων και το μόνο κριτήριο που θα υπάρχει γι’ αυτήν την αξιοποίηση να είναι η μεγιστοποίηση του κέρδους. Το κριτήριο εδώ θα πρέπει να συνάδει και με το χωροταξικό σχεδιασμό και με το ότι αυτή η επένδυση εκπληροί τις αρχές της αειφορίας και του χωροταξικού σχεδιασμού. Επέκταση στην επέκταση θα καταλήξουμε να κάνουμε ΕΣΧΑΔΑ για οποιονδήποτε λόγο και ιδιωτικό συμφέρον!
Στο άρθρο 34, αναφέρονται τα θέματα του ξεκαθαρίσματος των ανεπίδεκτων είσπραξης οφειλών. Είναι μια διαδικασία η οποία πρέπει να γίνει, αλλά θα πρέπει να τηρείται με διαφάνεια, να υπάρχει ειδική έκθεση στο τέλος κάθε έτους, που να κατατίθεται μαζί με την άλλη έκθεση της Γενικής Γραμματείας Δημοσίων Εσόδων στη Βουλή, για να βλέπουμε ποιες οφειλές, παρ’ όλο που δεν διαγράφονται -και σωστά δεν διαγράφονται- κρίνονται ανεπίτρεπτες είσπραξης κ.ο.κ..","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"50352"," Ολοκληρώστε, κυρία Ξηροτύρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50353"," Θέλω να κλείσω με ένα τελευταίο θέμα και τα υπόλοιπα θα τα αναλύσω επί των άρθρων.
Έχουμε καταθέσει και μία τροπολογία, για την οποία δεν μου απαντήσατε ούτε στην επιτροπή, κύριε Υπουργέ, με την οποία θεωρούμε ότι πρέπει να επιβληθεί στα πιστωτικά ιδρύματα και στις τράπεζες ορισμένη προθεσμία για να δίνουν στοιχεία, όπως είναι υποχρεωμένα, για τους λογαριασμούς των φυσικών ή νομικών προσώπων, διότι μέχρι τώρα κάνουν πέντε έως έξι μήνες. 
Εμείς προτείνουμε το διάστημα αυτό να είναι είκοσι ημερών και από εκεί και πέρα να υπάρχει πρόστιμο. Και μετά τις σαράντα πέντε ημέρες όλη αυτή η διαδικασία να επισείει αυτεπάγγελτη δίωξη για συνέργεια σε νομιμοποίηση παράνομων εσόδων. 
Τελειώνω με τη μία τροπολογία που αφορά θέματα εκπαίδευσης και ιδιαίτερα τα προεδρικά διατάγματα για τη συγχώνευση των ΑΕΙ και ΤΕΙ.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50354"," Δεν υπάρχει άλλος χρόνος. Κάντε μια προσπάθεια.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50355"," Ε, δεν είναι δυνατόν να έρχεται σ’ αυτό το νομοσχέδιο, όταν υπάρχει τόσο μεγάλη αντίδραση στην Επιτροπή Μορφωτικών Υποθέσεων. 
Ευχαριστώ πολύ. 
(Χειροκροτήματα από την πτέρυγα της Δημοκρατικής Αριστεράς)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50356"," Κύριε Πρόεδρε, θα ήθελα το λόγο, παρακαλώ.","ΧΡΗΣΤΟΣ ΣΤΑΪΚΟΥΡΑΣ",476
"50357"," Θέλετε παρέμβαση ή διευκρίνιση;
Ορίστε, κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50358"," Θα ήθελα να καταθέσω στην Ολομέλεια, με βάση αυτά τα οποία συζητήσαμε στην επιτροπή και στην πρώτη και στη δεύτερη ανάγνωση, μια σειρά από νομοτεχνικές βελτιώσεις και επί του βασικού κορμού και επί των τροπολογιών. 
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"50359"," Ωραία. Αν μπορούν να διανεμηθούν για να τις λάβουν υπ’όψιν τους οι Βουλευτές, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50360"," Θα μας τις διαβάσει ο κύριος Υπουργός;","ΖΩΗ ΚΩΝΣΤΑΝΤΟΠΟΥΛΟΥ",272
"50361"," Θέλετε να τις διαβάσετε ή θα μοιρασθούν;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50362"," Είναι έξι σελίδες.","ΧΡΗΣΤΟΣ ΣΤΑΪΚΟΥΡΑΣ",476
"50363"," Είναι έξι σελίδες. Θα μοιρασθούν -υποθέτω- αμέσως.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50364"," Πρέπει να αναγνώσει στην Ολομέλεια τι φέρνει. Τι θα πει «καταθέτω έξι σελίδες»;","ΖΩΗ ΚΩΝΣΤΑΝΤΟΠΟΥΛΟΥ",272
"50365"," Είναι νομοτεχνικές. Αν νομίζει ο Υπουργός ότι είναι εύληπτες, διαβάζοντάς τες, να διαβαστούν. Αν θεωρεί ότι είναι τεχνικού χαρακτήρα και πρέπει κάποιος να έχει μπροστά του το κείμενο για να καταλάβει τι είναι, προτείνω να τις πάρετε και αν υπάρξει θέμα, να υπάρξει παρέμβαση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50366"," Ακριβώς και είναι και εύληπτες. Άλλωστε είναι πολλές παρατηρήσεις, όπως είπα, των συναδέλφων στην επιτροπή.","ΧΡΗΣΤΟΣ ΣΤΑΪΚΟΥΡΑΣ",476
"50367"," Άρα δεν είναι νομοτεχνικές.","ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ",236
"50368"," Όχι, οι περισσότερες παρατηρήσεις ήταν νομοτεχνικές.","ΧΡΗΣΤΟΣ ΣΤΑΪΚΟΥΡΑΣ",476
"50369"," Κύριε Υπουργέ, παρακαλώ να τις καταθέσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50370"," Ναι, κύριε Πρόεδρε.
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να καταχωρισθούν οι σελίδες 149-154)","ΧΡΗΣΤΟΣ ΣΤΑΪΚΟΥΡΑΣ",476
"50371"," Παρακαλώ να μοιρασθούν όσο το δυνατόν γρηγορότερα ούτως, ώστε οι Βουλευτές να τις δουν και αναλόγως να αντιμετωπισθούν. Αν υπάρχει θέμα, να το δουν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50372"," Προχωρούμε με τον κ. Καραθανασόπουλο. 
Έχετε δεκαπέντε λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50373"," Ευχαριστώ, κύριε Πρόεδρε.
Βεβαίως είναι μια μέρα στην οποία πραγματοποιείται συζήτηση από την οποία μπορούμε να βγάλουμε σημαντικά και σοβαρά συμπεράσματα σε σχέση και με τις εξελίξεις στην Κύπρο αλλά κι εδώ. Ποια είναι αυτά τα βασικά συμπεράσματα; Θα τα κωδικοποιήσω για να δούμε και τις συνέπειες που έχουν. 
Πρώτο βασικό συμπέρασμα, κατά τη γνώμη μας, είναι ότι οι αποφάσεις στα διάφορα Eurogroup και στα Συμβούλια Κορυφής δεν σηματοδοτούν τίποτε άλλο, παρά τη συνέχιση, την κλιμάκωση της βάρβαρης, αντιλαϊκής πολιτικής σε βάρος των λαών -και του ελληνικού λαού και του κυπριακού λαού, αλλά και των υπόλοιπων λαών της Ευρωπαϊκής Ένωσης- στην προσπάθεια την οποία καταβάλλει η Ευρωπαϊκή Ένωση, να διαχειριστεί την καπιταλιστική κρίση σε βάρος των λαών και να διαμορφώσει, ταυτόχρονα, ένα νέο πεδίο θωράκισης της ανταγωνιστικότητας και της κερδοφορίας των μονοπωλιακών ομίλων. 
Δεύτερο συμπέρασμα είναι, ότι το όποιο μείγμα διαχειριστικής λογικής προβάλλεται, είναι αδιέξοδο και βαθύτατα αντιλαϊκό, διότι αυτό το οποίο επιβεβαιώνεται με κάθε τρόπο, είναι ο αντιλαϊκός χαρακτήρας της Ευρωπαϊκής Ένωσης, που αποδεικνύει περίτρανα ποιων τα συμφέροντα εξυπηρετεί. Εξυπηρετεί τα συμφέροντα του κεφαλαίου και τα ιμπεριαλιστικά συμφέροντα για τη διανομή αγορών. Γίνεται σφοδροτάτη σύγκρουση στο εσωτερικό της Ευρωπαϊκής Ένωσης για το πώς ακριβώς θα ξεπεραστούν οι αντιθέσεις που υπάρχουν. Ταυτόχρονα με μια γροθιά, όλοι μαζί, όλες οι κυβερνήσεις, παρά τις εσωτερικές αντιπαραθέσεις που έχουν, τσακίζουν τους λαούς. 
Άρα αυτή η Ευρωπαϊκή Ένωση όχι μόνο δεν μπορεί να γίνει Ευρώπη των λαών, αλλά αντίθετα θα ενισχύονται όλο και περισσότερο τα βάρβαρα, ιμπεριαλιστικά και αντιλαϊκά της χαρακτηριστικά. 
Το τρίτο βασικό συμπέρασμα που βγαίνει, είναι ότι μέσα απ’ αυτήν τη σύγκρουση, ανάμεσα στις ιμπεριαλιστικές δυνάμεις -την Ευρωπαϊκή Ένωση, τις Ηνωμένες Πολιτείες, νέες ιμπεριαλιστικές δυνάμεις, όπως η Ρωσία και άλλες στην ευρύτερη περιοχή- δεν γίνεται κάτι για την ικανοποίηση των λαϊκών αναγκών. Αντίθετα, μέσα από αυτές τις συγκρούσεις δρομολογούνται εξελίξεις σε βάρος των λαών της περιοχής, δυναμιτίζεται η κατάσταση και διαμορφώνονται οι προϋποθέσεις για γενικότερες αλλαγές των συνόρων, που δεν είναι αναίμακτες, κάτω από τη λογική της εξασφάλισης της εκμετάλλευσης των αγορών, των πλουτοπαραγωγικών πηγών και των δρόμων μεταφοράς τους. 
Τέταρτο συμπέρασμα, από αυτήν την άποψη, είναι το εξής: Μέσα από αυτήν τη διαδικασία πρέπει, κατά τη γνώμη μας, και ο κυπριακός λαός και ο ελληνικός να καταδικάσουν όλες αυτές τις δυνάμεις, -στην Κύπρο αλλά και στην Ελλάδα- που στήριξαν το σχέδιο Ανάν, όλες αυτές τις δυνάμεις οι οποίες στήριξαν την ένταξη της Κύπρου στην Ευρωπαϊκή Ένωση. Να τις καταδικάσει και να χαράξει ένα νέο δρόμο. Να σαλπίσει ένα νέο δρόμο, που δεν μπορεί να είναι άλλος από την αποδέσμευση από την Ευρωπαϊκή Ένωση, δεν μπορεί να είναι άλλος από τη μη συμμετοχή και της Κύπρου -όπως και της Ελλάδας βεβαίως- στις διάφορες ιμπεριαλιστικές ενώσεις, όπως στο Διεθνές Νομισματικό Ταμείο, στο ΝΑΤΟ ή στη Συμμαχία για την Ειρήνη.
Αυτό είναι το πλαίσιο και τα βασικά συμπεράσματα που πρέπει να βγουν, ακριβώς για να δρομολογήσουν, να δώσουν την ικανότητα και τη δυνατότητα, το κουράγιο και την αντοχή στην εργατική τάξη και στο λαϊκό κίνημα να οργανώσει, από καλύτερες θέσεις, την πάλη του, για να έχει αποτελέσματα ρήξεων και γενικότερων ανατροπών.
Σε αυτό το πλαίσιο σήμερα, συζητάμε ένα νομοσχέδιο εδώ, το οποίο επονομάζεται: «Επενδυτικά Εργαλεία Ανάπτυξης». Βεβαίως εδώ όλοι επικαλούνται την ανάπτυξη -όλες οι πτέρυγες της Βουλής είτε είναι της συγκυβέρνησης είτε είναι της Αντιπολίτευσης- αλλά κανείς δεν μιλάει για το τι είδους ανάπτυξη, ανάπτυξη για ποιον. Και αυτό είναι το βασικό ερώτημα. Αν δεν συζητήσουμε το «ανάπτυξη για ποιον» και δεν καταλήξουμε στο τι πιστεύει ο καθένας, τότε δεν μπορούμε να συζητήσουμε και για τα εργαλεία που θα οικοδομήσουν αυτήν την ανάπτυξη.
Έτσι λοιπόν, κατά τη γνώμη μας, συγκρούονται δύο αντιλήψεις. Ή θα υπάρχει μία ανάπτυξη που θα εξυπηρετεί το καπιταλιστικό κέρδος ή θα υπάρχει μία ανάπτυξη που θα ικανοποιεί τις σύγχρονες και διευρυμένες λαϊκές ανάγκες. Τρίτος δρόμος, ενδιάμεσος, δεν υπάρχει. Δεν έχει αναδείξει η ζωή τέτοιον. 
Άρα λοιπόν, από το πώς απαντάμε σ’ αυτό το βασικό ερώτημα, το «ανάπτυξη για ποιον», καθορίζονται και οι προϋποθέσεις. 
Βεβαίως η υπόθεση της καπιταλιστικής ανάπτυξης, απ’ την οποία έχει εμπειρία ο ελληνικός λαός από τις προηγούμενες δεκαετίες αλλά και πολύ περισσότερο σήμερα, που η Κυβέρνηση, σε αγαστή συνεργασία με την Ευρωπαϊκή Ένωση και το Διεθνές Νομισματικό Ταμείο, προετοιμάζει το έδαφος για τη «νέα ανάπτυξη», δεν έχει άλλο σκοπό παρά την ακόμα μεγαλύτερη μείωση της τιμής της εργατικής δύναμης, να αυξηθεί ο βαθμός εκμετάλλευσης της εργατικής τάξης, την κατάργηση εργασιακών και ασφαλιστικών δικαιωμάτων των εργαζομένων, αλλά και νέα κίνητρα, νέα προνόμια για τους επιχειρηματικούς ομίλους, φορολογικά, αναπτυξιακά, επενδυτικά. Δεν είναι τυχαίο ότι έρχεται την ίδια ώρα που συζητάμε το νέο αναπτυξιακό νόμο. 
Νέα λοιπόν κίνητρα για τους επιχειρηματικούς ομίλους. Ταυτόχρονα, μέσα από τη διαδικασία της απελευθέρωσης των αγορών και τις ιδιωτικοποιήσεις, σκοπό έχει το συσσωρευμένο κεφάλαιο να επεκταθεί και σε νέους τομείς, από την παιδεία, την υγεία -που ήδη έχει επεκταθεί- μέχρι τη διαχείριση των απορριμμάτων και των υδάτινων πόρων, εμπορευματοποιώντας το σύνολο των λαϊκών αναγκών. 
Ποια είναι λοιπόν τα αποτελέσματα αυτού του χαρακτήρα της ανάπτυξης; Μπορούμε να τα καταγράψουμε; Εμείς λέμε ναι. Από τη μια μεριά, η συσσώρευση αμύθητου πλούτου σε ελάχιστα χέρια, σε μια χούφτα κεφαλαιοκράτες. Πρόσφατες ήταν οι δημοσιεύσεις για το πόσο αυξήθηκε η περιουσία, σε παγκόσμιο επίπεδο, των χιλίων τετρακοσίων περίπου δισεκατομμυριούχων, Μεξικανών, Αμερικανών και λοιπών φυλών του Ισραήλ. Αυτή η αύξηση της περιουσίας των χιλίων τετρακοσίων δισεκατομμυριούχων έγινε σε βάρος των λαών, σε βάρος των εργαζομένων, μέσα από τη στυγνή εκμετάλλευση, μέσα από πολέμους, μέσα από νόμιμες καπιταλιστικές ενέργειες για το κίνητρο του κέρδους ή παράνομες ενέργειες, που έχουν το ίδιο ακριβώς αποτέλεσμα, δηλαδή την εκμετάλλευση της λαϊκής ανάγκης και της εργατικής τάξης πρώτα και κύρια. 
Από τη μια μεριά λοιπόν, έχουμε αυτό -αμύθητος συσσωρευμένος πλούτος- και από την άλλη, εκατοντάδες εκατομμύρια που ζουν στη φτώχεια, στην εξαθλίωση, στη μιζέρια και μία εργατική τάξη, η οποία θα βλέπει τη θέση της να επιδεινώνεται ραγδαία και σε συνθήκες ανάπτυξης όπου η σχετική εξαθλίωση πλέον θα αντικαθίσταται από την απόλυτη εξαθλίωση. Ταυτόχρονα θα έχουμε νέα καταστροφή παραγωγικών δυνάμεων ακριβώς, γιατί δεν είναι συμφέρουσες, γιατί δεν είναι επικερδείς στην καπιταλιστική ανάπτυξη. Άλλωστε, όχι τυχαία. Στην Ελλάδα μία σειρά παραγωγικοί και παραδοσιακοί κλάδοι καταστράφηκαν πριν την καπιταλιστική κρίση, κατά τη διάρκεια της δεκαπενταετίας των υψηλών ρυθμών καπιταλιστικής ανάπτυξης, από τα ναυπηγεία, την κλωστοϋφαντουργία και άλλες.
Έτσι λοιπόν αυτή η καπιταλιστικού χαρακτήρα ανάπτυξη θα διαμορφώσει τις προϋποθέσεις για μία ακόμη πιο ραγδαία, ακόμη πιο οξυμμένη καπιταλιστική κρίση. Αυτή λοιπόν είναι η δική μας κριτική απέναντι σε αυτού του είδους την  καπιταλιστικού χαρακτήρα ανάπτυξη και όχι μία ανέξοδη κριτική που κάνουν τα άλλα κόμματα της Αντιπολίτευσης, από την Αξιωματική Αντιπολίτευση μέχρι τους υπολοίπους, ότι η Κυβέρνηση λειτουργεί αποσπασματικά, ότι δεν έχει αναπτυξιακό σχέδιο, ότι είναι αναποτελεσματική στις παρεμβάσεις της και ότι με το ένα μέτρο αφομοιώνει και ακυρώνει το άλλο.
Αλήθεια απέναντι σε αυτήν τη λογική υπάρχει άλλος δρόμος; Εμείς λέμε, ναι, υπάρχει άλλος δρόμος. Υπάρχει διέξοδος για μία ανάπτυξη προς όφελος του λαού, για να ικανοποιεί τις λαϊκές ανάγκες. Αρκεί να πάρει ο λαός στα χέρια του τα πραγματικά εργαλεία της ανάπτυξης. Και τα πραγματικά εργαλεία της ανάπτυξης δεν είναι τα διάφορα «venture capital» που συζητάμε τώρα. Τα πραγματικά εργαλεία της ανάπτυξης είναι σε ποιον ανήκουν οι πλουτοπαραγωγικές πηγές, σε ποιον ανήκουν οι μηχανές, τα κτήρια και τα εργοστάσια, σε ποιον ανήκει η τεχνολογία και οι υποδομές. Αυτά εμείς λέμε ότι πρέπει να γίνουν λαϊκή περιουσία και να καταργηθεί η καπιταλιστική ιδιοκτησία. Μόνο έτσι μπορεί να σχεδιαστεί μια ανάπτυξη, αξιοποιώντας το σύνολο των εργαλείων προς όφελος του λαού, γιατί τα συγκεκριμένα επενδυτικά εργαλεία, για τα οποία συζητάμε σήμερα, όπως για παράδειγμα τα περίφημα «venture capital», που το νομοσχέδιο τούς δίνει τη δυνατότητα να εισαχθούν στη χρηματαγορά οι εταιρείες διαχείρισής τους, να διευρύνουν ακόμη περισσότερο τη δραστηριότητά τους και σε άλλους τομείς και να επεκτείνουν τη δράση τους και σε τρίτες χώρες, πάντοτε ήταν λιγότερο ή περισσότερο αρπακτικά. 
Άρα η διάκριση ανάμεσα στα «venture capital» και στα «vulture capital» είναι ψευδεπίγραφη. Πάντοτε ήταν αρπακτικά. Λιγότερο ή περισσότερο αρπακτικά. Πάντοτε παρασιτικά. Λιγότερο ή περισσότερο παρασιτικά και πάντοτε κερδοσκοπικά. Λιγότερο ή περισσότερο κερδοσκοπικά. Άρα το ζήτημα δεν είναι να επιλέξουμε το βαθμό παρασιτικότητας, αρπακτικότητας ή κερδοσκοπίας και να καλλιεργήσουμε τις αυταπάτες ότι μπορούν να αποτελέσουν εργαλείο για μία ανάπτυξη που να ικανοποιεί τα λαϊκά συμφέροντα. 
Αυτά λοιπόν τα παρασιτικά κεφάλαια δεν μπορούν να αποτελέσουν εργαλείο που να τα αξιοποιήσει ο λαός στην προσπάθεια, την οποία κάνει να ανατρέψει αυτήν την κατάσταση. Και βεβαίως μέσα από το νομοσχέδιο δίνεται η περαιτέρω στήριξη στις διάφορες εταιρείες διαχείρισης ακίνητης περιουσίας, λαμβάνοντας υπ’όψιν τις συνθήκες συρρίκνωσης της αγοραπωλησίας των ακινήτων. Ταυτόχρονα περιλαμβάνεται μία σειρά από μέτρα και ρυθμίσεις, με τα οποία διευκολύνουν τις ιδιωτικοποιήσεις. Για παράδειγμα, η ενίσχυση του ρόλου του ΤΑΙΠΕΔ, ακόμη και η δυνατότητα να καθορίζει και να δρομολογεί τα ειδικά χωροταξικά σχέδια για τη δημόσια ακίνητη περιουσία, τα ΕΣΧΑΔΑ. Βεβαίως είναι και ο αναπτυξιακός νόμος που θα συζητηθεί την επόμενη εβδομάδα στην Ολομέλεια και υπάρχει και ένα εργαλείο, τα ΕΣΧΑΣΕ, τα ειδικά, δηλαδή χωροταξικά σχέδια για τις στρατηγικές επενδύσεις, που όλα αυτά παραβιάζουν τις δικές σας αστικές επιλογές για τη χωροταξία και το γενικό χωροταξικό πλαίσιο. Παραβιάζουν τα δικά σας εργαλεία και αρχές, τις οποίες έχετε καθορίσει για τη χρήση γης.
 Άρα λοιπόν κατά παρέκκλιση, μπορεί το ΤΑΙΠΕΔ να διαμορφώνει ΕΣΧΑΔΑ για τη δημόσια ακίνητη περιουσία, κατά παρέκκλιση των όρων και των περιορισμών, που βάζει το δομικό χωροταξικό, όσον αφορά τις χρήσεις γης και των όρων και των περιορισμών των συντελεστών δόμησης, μόνο και μόνο για να γίνουν ακόμη πιο ελκυστικά αυτά  τα φιλέτα στους επιχειρηματικούς ομίλους, που θέλουν να τα αξιοποιήσουν. 
Δεύτερο ζήτημα: Στο πλαίσιο της ιδιωτικοποίησης είναι η διευκόλυνση της ιδιωτικοποίησης του ΟΠΑΠ με μία σειρά από μέτρα και ρυθμίσεις που δημιουργούν ένα πιο ευνοϊκό περιβάλλον προς αυτήν την κατεύθυνση. Άλλωστε οι όλες τροποποιήσεις οι οποίες γίνονται για την Επιτροπή Εποπτείας και Ελέγχου Παιγνίων ακριβώς σε αυτήν την κατεύθυνση λειτουργούν. Δεν είναι τυχαίο ότι δίνεται πλέον η δυνατότητα με τις διατάξεις του συγκεκριμένου νομοσχεδίου, η ίδια η επιτροπή να αποφασίζει την ανάθεση του μέρους ή του συνόλου του ελέγχου της αγοράς παιγνίων σε ιδιωτικές εταιρείες, δηλαδή «Γιάννης κερνάει, Γιάννης πίνει».
Επίσης δεν είναι τυχαίο ότι με τις ίδιες διατάξεις προχωρείτε στην κατάργηση του ελέγχου νομιμότητας της διεξαγωγής των παιγνίων στα καζίνο. Καταργείτε τους όποιους ελέγχους γίνονται και αυτό σε αντιστάθμισμα για το νέο ανταγωνισμό, τον οποίο θα έχουμε μέσα από τη διεύρυνση της αγοράς και οργάνωσης των παιγνίων και σε άλλους με μοντέλο ανάπτυξης τα τυχερά παιχνίδια, όπως κάνετε για παράδειγμα με την κατάργηση του περιορισμού που υπήρχε, ότι κάθε κατάστημα έχει δυνατότητα μέχρι τριάντα παιχνίδια μηχανές. Σήμερα καταργείτε και αυτό το όριο.
 Και βεβαίως μέσα από τις διατάξεις διευκολύνετε περαιτέρω τη συγχώνευση των τραπεζών, όπως της Αγροτικής, της Πειραιώς, αλλά και άλλων που θα ακολουθήσουν, απαλλάσσοντας τις τραπεζικές εταιρείες από κάθε φόρο, τέλος ή χαρτόσημο που αφορά τη μεταβίβαση περιουσιακών στοιχείων, μέσα από αυτήν τη διαδικασία της εξαγοράς, των συγχωνεύσεων, αλλά και της διασφάλισης των τραπεζών. 
Έρχομαι σε δύο επιμέρους ζητήματα:
Το πρώτο ζήτημα έχει να κάνει με την υπόθεση της προσπάθειας τακτοποίησης των οφειλών των βενζινοπωλών, όσον αφορά την καθυστερημένη καταχώριση των στοιχείων τους στο πρόγραμμα «΄Ηφαιστος». Εδώ υπάρχει ένα ερώτημα, το οποίο δεν απαντήθηκε και το οποίο, όπως είπατε, ενδεχομένως να το δείτε. Γιατί υπάρχει αυτό το όριο των εκατόν πενήντα; Σε όσους έχουν πάνω από εκατόν πενήντα ισχύουν καθυστερήσεις στην καταγραφή των στοιχείων -τα κατέγραψε, δηλαδή με καθυστέρηση το πρόγραμμα «΄Ηφαιστος»- τότε υπάρχουν αυτά τα εξοντωτικά πρόστιμα, τα οποία τους οδηγούν στο λουκέτο, τη στιγμή που έχουν καταχωρηθεί, τη στιγμή που έχουν πληρώσει φόρο και ΦΠΑ για τα συγκεκριμένα. Και βεβαίως δεν συντρέχουν λόγοι λαθρεμπορίας, γιατί το λαθρεμπόριο δεν έχει να κάνει με τον αριθμό των στοιχείων. Άρα λοιπόν δεν υπάρχει κανένας λόγος. Είναι μία διαδικασία με την οποία διευκολύνονται ακριβώς κάποιες εταιρείες βενζινοπωλών να φύγουν από την αγορά, να βάλουν λουκέτο από τα εξοντωτικά αυτά χρωστούμενα. Κατά τη γνώμη μας, πρέπει να καταργηθεί και να συμπεριληφθεί το σύνολο σε αυτήν τη διαδικασία ρύθμισης, την οποία κάνετε.
 Επίσης είναι παράλογο το να επιβάλλετε παράβολα 250 ευρώ για τον καθέναν, ο οποίος δεν έχει προχωρήσει στην ασφάλιση του αυτοκινήτου. Πέραν δηλαδή του ότι τον υποχρεώνετε να πάει να το ασφαλίσει -και εδώ έχετε εκχωρήσει και έχετε μετατρέψει σε εμπόρευμα μία υποχρέωση του κράτους για την ασφάλεια του κάθε ανθρώπου και την έχετε εκχωρήσει σε ιδιωτικές εταιρείες- τον αναγκάζετε στις σημερινές συνθήκες, μπορεί δεν μπορεί, μέσα από τη διαδικασία μονοπώλησης της αγοράς της ιδιωτικής ασφάλισης και της ασφάλισης αυτοκινήτων, όχι μόνο να πάει υποχρεωτικά εκεί, αλλά να πληρώσει και 250 ευρώ παράβολο. Γιατί είναι αυτό το παράβολο; Διότι υπάρχει οικονομική άνεση στον καθένα και μπορεί να το αποδώσει στο κράτος μέσα από αυτήν την τιμωρητική διαδικασία; Και είναι τέτοια η πολιτική σας και η λογική σας, γιατί όλο αυτό το νομοσχέδιο, ανεξάρτητα από την τελική μορφή την οποία πήρε, απέπνεε αυτήν τη βάρβαρη αντιλαϊκή πολιτική. Γιατί πώς αλλιώς μπορεί να εξηγήσει ότι υπήρχε μέσα διάταξη, που αποσύρθηκε την τελευταία στιγμή, για μείωση του ακατάσχετου στους μισθούς και τις συντάξεις από τα 1.000 ευρώ στα 600; Τελευταία στιγμή αποσύρθηκε, με αποτέλεσμα το Γενικό Λογιστήριο του Κράτους να το έχει στην έκθεσή του. 
Άρα το σχεδιάζατε αυτό, τη στιγμή που κάνατε δώρο, με διάταξη την οποία βεβαίως κι αυτήν την αποσύρατε, σε μεγαλοοφειλέτες και σ’ αυτούς, οι οποίοι είχαν φορολογικές παραβιάσεις πριν το 2008, να τους χαριστεί σχεδόν το σύνολο των φορολογικών τους επιβαρύνσεων.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"50374"," Ολοκληρώστε, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50375"," Ολοκληρώνω, κύριε Πρόεδρε, μ’ αυτό.
Απ’ αυτήν λοιπόν την άποψη, είναι φανερό, κύριε Πρόεδρε, ότι το ΚΚΕ καταψηφίζει επί της αρχής, αλλά και επί των άρθρων, το παρόν σχέδιο νόμου.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"50376"," Ευχαριστούμε τον κ. Καραθανασόπουλο.
Ο κύριος Υπουργός έχει ζητήσει να κάνει μία παρέμβαση τώρα. Δεν θα είναι η πλήρης ομιλία του, η οποία θα γίνει στο τέλος.
Έχετε το λόγο, κύριε Υπουργέ. Αρκούν πέντε λεπτά;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50377"," Ναι, κύριε Πρόεδρε. Ευχαριστώ πολύ.
Έκρινα σκόπιμο να κάνω μία παρέμβαση τώρα, προκειμένου να δώσω κάποιες διευκρινήσεις που ζητήθηκαν από δύο εισηγητές, σχετικά με την κυβερνητική πρωτοβουλία, όπως αυτή αναπτύσσεται στα άρθρα 22 και 42.
Εξηγούμαι: 
Στο άρθρο 42, με την πρώτη παράγραφο υλοποιείται κοινοτική επιταγή. Είναι κοινοτική επιταγή του άρθρου 14 του Διαδικαστικού Κανονισμού «Βασικοί Κανόνες Ανάκτησης» 659/1999, το οποίο ορίζει ρητώς ότι: «Η ανάκτηση πραγματοποιείται αμελλητί και σύμφωνα με τις διαδικασίες της εθνικής νομοθεσίας, εφόσον αυτές εξασφαλίζουν την άμεση και πραγματική εκτέλεση της απόφασης της επιτροπής. Διασφαλίζει ότι η ανάκτηση διενεργείται σε κάθε περίπτωση εντός της προθεσμίας που θέτει η απόφαση της επιτροπής, χωρίς δυνατότητα των αρμοδίων αρχών να παρεκκλίνουν απ’ αυτή».
Συνεπώς η συγκεκριμένη παράγραφος αφορά ανάκτηση κρατικών ενισχύσεων που έχουν κριθεί παράνομες με απόφαση του Δικαστηρίου της Ευρωπαϊκής Ένωσης ή της Ευρωπαϊκής Επιτροπής. Βάσει του διαδικαστικού κανονισμού, η ανάκτηση πρέπει να γίνεται αμελλητί. Ο χαρακτηρισμός ως «παράνομη» της κρατικής ενίσχυσης γίνεται με βάση τις διατάξεις του Κοινοτικού Δικαίου από αρμόδιο κοινοτικό όργανο κι όχι αυθαίρετα από κάποιο εθνικό όργανο.
Συνεπώς στο πρώτο σημείο, στο άρθρο 22 παράγραφος 1 υλοποιείται κοινοτική επιταγή.
Άρθρο 42: Στο άρθρο 42 -τοποθετήθηκα και στην επιτροπή κατά τη δεύτερη ανάγνωση- επιδιώκεται η διευθέτηση σημαντικών εκκρεμών ζητημάτων, στο πλαίσιο των εγγυήσεων του δημοσίου με ιδιαίτερες δημοσιονομικές, νομικές και διοικητικές προεκτάσεις. 
Πρόκειται για διευθέτηση που προωθείται, λαμβάνοντας υπ’όψιν μια σειρά από νέα δεδομένα κι από τρέχουσες συνθήκες, όπως είναι: 
Κατ’ αρχάς η δημοσιονομική και οικονομική συγκυρία σήμερα. Η σωρεία αιτημάτων για υπαγωγή στις διατάξεις του Πτωχευτικού Κώδικα. Το γεγονός ότι οι εγγυήσεις του δημοσίου συνιστούν μορφή κρατικής ενίσχυσης υποκείμενες σε αυστηρό ευρωπαϊκό κανονιστικό πλαίσιο. Οι περιορισμοί που θέτει το ίδιο το πρόγραμμα οικονομικής πολιτικής, σύμφωνα με το οποίο δεν προβλέπεται η χορήγηση νέων εγγυήσεων του δημοσίου, καθώς και η παράταση των υφισταμένων από το 2012 και στο εξής. Η διαδικασία αναμόρφωσης του πλαισίου των εγγυήσεων του δημοσίου σε συνεργασία –και υπάρχει αυτό ήδη έτοιμο- με τη Διεύθυνση Ανταγωνισμού της Ευρωπαϊκής Επιτροπής. Ο θεσμικός παραγκωνισμός της εμπλοκής του Νομικού Συμβουλίου του Κράτους, όσον αφορά τη συμμετοχή του δημοσίου στις πτωχευτικές διαδικασίες. Τα σοβαρά νομικά, θεσμικά, διοικητικά και δημοσιονομικά προβλήματα, αλλά και οι στρεβλώσεις –επικίνδυνες στρεβλώσεις- που έχουν προκύψει τα τελευταία χρόνια και σχετίζονται με τον τρόπο λειτουργίας, το εύρος των δραστηριοτήτων, των αρμοδιοτήτων και τη γνωμοδοτική ικανότητα και δυνατότητα του Συμβουλίου Διαχείρισης και Αξιολόγησης της Εγγυητικής Ευθύνης του Δημοσίου.
Αξίζει να σταθώ σε αποφάσεις του συγκεκριμένου Συμβουλίου που οδήγησαν το δημόσιο να καλείται να καταβάλει ολόκληρο το ποσό της εγγυημένης οφειλής. Αυτό έχει αναπόδραστα ως αποτέλεσμα, να προκύψει όφελος μόνο για την επιχείρηση, αφού το δημόσιο επιβαρυνόταν με δημοσιονομικό κόστος, λόγω τόσο της κατάπτωσης της εγγύησης όσο και της απώλειας φορολογικών εσόδων.
Υπ’ αυτά τα δεδομένα συνεπώς, κρίναμε σκόπιμο να προχωρήσουμε στην τροποποίηση και κατάργηση συγκεκριμένων διατάξεων, επιδιώκοντας:
Πρώτον, την αυστηροποίηση του υφιστάμενου νομοθετικού πλαισίου με την κατάργηση των σχετικών αρμοδιοτήτων του προαναφερθέντος Συμβουλίου ως προς τη διαγραφή οφειλών προς το δημόσιο και την επαναφορά αυτών των αρμοδιοτήτων στο Νομικό Συμβούλιο του Κράτους.
Δεύτερον, την ανάληψη από το Νομικό Συμβούλιο του Κράτους του προϋπάρχοντος θεσμικού αμιγώς γνωμοδοτικού ρόλου του, για λόγους ομαλής μετάβασης στο νέο νομικό πλαίσιο για τις εγγυήσεις του δημοσίου, που βρίσκεται ήδη υπό επεξεργασία. Άρα το Νομικό Συμβούλιο του Κράτους θα κάνει αυτό που κανονικά θα μπορούσε να κάνει το Συμβούλιο Διαχείρισης και Αξιολόγησης της Εγγυητικής Ευθύνης του Δημοσίου.
Τέλος την αξιοποίηση της δυνατότητας χορήγησης στις αιτούμενες επιχειρήσεις αναστολής καταβολής δόσεων και χρονικής παράτασης μέσω τροποποίησης υπουργικής απόφασης, χωρίς τη μεσολάβηση της εξέτασης από το συγκεκριμένο Συμβούλιο, που ισχύει ως σήμερα, αλλά με γνωμοδότηση του Νομικού Συμβουλίου του Κράτους. 
Έτσι και διευθετούμε τα κακώς κείμενα, διασφαλίζοντας το δημόσιο συμφέρον και στηρίζουμε επί της ουσίας, στο πλαίσιο των τρεχουσών δυνατοτήτων μας, την επιχειρηματικότητα.
Τέλος, κλείνοντας, επειδή πολλές φορές πολλοί συνάδελφοι επικαλούνται τις εκθέσεις του Τμήματος Νομοτεχνικής Επεξεργασίας Σχεδίων και Προτάσεων Νόμων, επί αυτών των δύο άρθρων, 22 και 42, δεν υπάρχει καμμία απολύτως παρατήρηση.
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"50378"," Ευχαριστούμε κι εμείς.
Προχωρούμε στον κατάλογο των ειδικών αγορητών, με πρώτο τον κ. Μιχελάκη. Ακολουθεί η κ. Βαλαβάνη, ο κ. Αναγνωστάκης κ.λπ.. Ο χρόνος ομιλίας κατά τον Κανονισμό είναι επτά λεπτά.
Έχετε το λόγο, κύριε Μιχελάκη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50379"," Ευχαριστώ, κύριε Πρόεδρε.
Κατά γενική ομολογία η ανάπτυξη αποτελεί το κλειδί για την αναστροφή του υφεσιακού κλίματος της ελληνικής οικονομίας και συνιστά την αναγκαία προϋπόθεση για την έξοδο της χώρας από την κρίση. Ο στόχος όμως της ανάπτυξης, για να μη μένει απλό ευχολόγιο και για να γίνει επιτέλους πράξη, θα πρέπει να συνδεθεί με μηχανισμούς εξεύρεσης των απαραίτητων κεφαλαίων για τη χρηματοδότηση επενδύσεων. 
Αυτόν ακριβώς το σκοπό καλείται να εξυπηρετήσει το συζητούμενο σχέδιο νόμου του Υπουργείου Οικονομικών, καθώς εισάγει ευέλικτα επενδυτικά εργαλεία, καθιερώνει νέα προϊόντα συλλογικών επενδύσεων, προσφέρει τη δυνατότητα επένδυσης σε νέες επιχειρηματικές πρωτοβουλίες και δίνει έμφαση στην εύρυθμη και αξιόπιστη λειτουργία της εγχώριας κεφαλαιαγοράς. 
Ειδικά σε ό,τι αφορά το ελληνικό Χρηματιστήριο, το οποίο κατά το τελευταίο διάστημα εξέρχεται σταδιακά από μια παρατεταμένη περίοδο κρίσης και απαξίωσης, προβλέπεται μία σειρά σημαντικών ρυθμίσεων, όπως η εισαγωγή νέων επενδυτικών προϊόντων, η θέσπιση υψηλών προστίμων για παραβιάσεις της χρηματιστηριακής νομοθεσίας, η αποτελεσματικότερη προστασία των μετόχων μειοψηφίας και η επιβολή αυστηρών κυρώσεων σε όσους χρησιμοποιούν αθέμιτα τη μέθοδο των ανοικτών πωλήσεων.
Θα ήθελα να σταθώ, κυρίες και κύριοι συνάδελφοι, ιδιαίτερα στο θέμα των ανοικτών πωλήσεων του άρθρου 18, μιας πρακτικής που στα χρηματοοικονομικά αναφέρεται στην πώληση χρεογράφων, δηλαδή μετοχών, ομολόγων, παραγώγων κ.λπ., τα οποία ο πωλητής δεν έχει μεν στην κατοχή του, αλλά τα δανείζεται από μία χρηματιστηριακή εταιρεία με σκοπό να τα αγοράσει σε μεταγενέστερο χρόνο, για να «κλείσει», όπως λέμε στη χρηματιστηριακή γλώσσα, την ανοικτή του θέση.
Είναι προφανές ότι σε περιόδους κατά τις οποίες μια αγορά κινείται πτωτικά, οι επενδυτές που επιλέγουν την τακτική των ανοικτών πωλήσεων, επωφελούνται τα μέγιστα από την πτώση των τιμών, δεδομένου ότι κατά τη χρονική στιγμή της αγοράς θα κληθούν να καταβάλουν αισθητά μικρότερο τίμημα, σε σχέση με αυτό που έλαβαν όταν διενήργησαν την ανοικτή πώληση.
Ο λόγος για τον οποίο κάνω ιδιαίτερη μνεία σ’ αυτήν τη μέθοδο υποτιμητικής κερδοσκοπίας, είναι το γεγονός ότι εδώ και ενάμιση μήνα οι υπό αποκρατικοποίηση εισηγμένες εταιρείες βρίσκονται απροστάτευτες απέναντι στους παραπάνω προφανείς κινδύνους, που είναι άρρηκτα συνδεδεμένοι με το μηχανισμό των ανοικτών πωλήσεων. 
Γι’ αυτό άλλωστε κι έχω καταθέσει σχετική ερώτηση στη Βουλή από την 1η Φεβρουαρίου, λαμβάνοντας αφορμή από τη σχετική απόφαση της Επιτροπής Κεφαλαιαγοράς, επί της οποίας, όμως, ουδέποτε έλαβα, κύριε Σταϊκούρα, απάντηση από τον Υπουργό των Οικονομικών.
Η παραπάνω απόφαση προβλέπει ότι η απαγόρευση των ανοικτών πωλήσεων, η οποία είχε επιβληθεί από τον Αύγουστο του 2011 εξαιτίας του αρνητικού κλίματος που ήδη επικρατούσε στην ελληνική χρηματιστηριακή αγορά, παύει να ισχύει και περιορίζεται αποκλειστικά και μόνο στις μετοχές που συνιστούν τον τραπεζικό δείκτη.
Αναμφίβολα οι μετοχές των υπό ανακεφαλαιοποίηση τραπεζών ορθώς εξαιρέθηκαν από τη διαδικασία των ανοικτών πωλήσεων, προκειμένου να μην τεθεί σε κίνδυνο η τόσο κρίσιμη για την εθνική μας οικονομία διαδικασία ανακεφαλαιοποίησής τους. 
Το ερώτημα όμως που εύλογα προκύπτει, είναι, γιατί δεν εξαιρέθηκαν με το ίδιο ακριβώς σκεπτικό από τη διαδικασία των ανοικτών πωλήσεων και οι μετοχές των υπό αποκρατικοποίηση εισηγμένων εταιρειών. Είναι προφανές ότι η αιτιολογική βάση της εξαίρεσης των τραπεζικών μετοχών προσιδιάζει απόλυτα και στην περίπτωση των υπό αποκρατικοποίηση εισηγμένων εταιρειών. Μήπως και αυτές δεν διανύουν μία εξίσου κρίσιμη περίοδο εν όψει των επικείμενων μετοχικών ανακατατάξεων, οι οποίες μάλιστα θα επηρεάσουν καταλυτικά όχι μόνο τις εν λόγω εταιρείες, αλλά και την ίδια την πορεία της εθνικής μας οικονομίας; 
Προφανώς ο Υπουργός των Οικονομικών, κύριε Σταϊκούρα, δεν θεώρησε κρίσιμα και σοβαρά τα παραπάνω ερωτήματα και γι’ αυτό ουδέποτε μάς απάντησε.
Άλλωστε, δεν πρέπει να ξεχνάμε ότι μία αντίστοιχη απόφαση της Τράπεζας της Ελλάδος στις αρχές του Δεκεμβρίου του 2009 να επεκτείνει το χρόνο εκκαθάρισης των αγοραπωλησιών επί των ομολόγων του ελληνικού δημοσίου από τρεις σε δέκα μέρες, ήταν αυτή που άνοιξε το δρόμο στους διεθνείς κερδοσκόπους να προβούν σε μαζικές ανοικτές πωλήσεις ελληνικών ομολόγων, καταβαραθρώνοντας τις τιμές και εκτοξεύοντας τα spreads σε δυσθεώρητα επίπεδα. 
Τριάμισι χρόνια μετά, έχει αποδειχθεί ότι η εκτόξευση των spreads των δεκαετών ελληνικών ομολόγων, σε συνδυασμό με μια σειρά άστοχων χειρισμών της τότε κυβέρνησης, οδήγησαν στην έξοδο της Ελλάδας από τις αγορές, στην προσφυγή στους μηχανισμούς στήριξης και στα τραγικά αποτελέσματα που όλοι σήμερα βιώνουμε. Προφανώς πρόκειται για ένα θέμα που θα πρέπει κάποια στιγμή να διερευνήσουμε κάτω από ποιες συνθήκες συνέβη, για να αποδοθούν οι ευθύνες σ’ αυτούς που με τις πράξεις και τις παραλείψεις τους γύρισαν τη χώρα σε άλλες εποχές και έφεραν την ελληνική κοινωνία στα όρια της απόγνωσης.
Κυρίες και κύριοι συνάδελφοι, αν τα ξένα funds που επιχειρούμε να προσελκύσουμε, μέσω της θέσπισης των νέων επενδυτικών εργαλείων του παρόντος νομοσχεδίου προφανώς και είναι ευπρόσδεκτα στην ελληνική αγορά, δεν συμβαίνει το ίδιο με τα επονομαζόμενα «distress funds». Αναφέρομαι στα κεφάλαια έκτακτης ανάγκης τα οποία χαρακτηρίζονται έτσι, επειδή επενδύουν στην ανάγκη υπερχρεωμένων κρατών, επιχειρήσεων και νοικοκυριών. Και εικάζεται ότι δείχνουν έντονο ενδιαφέρον να αποκτήσουν –εάν δεν έχουν ήδη αποκτήσει- ελληνικά δάνεια σε τιμή ευκαιρίας. 
Όπως είναι φυσικό, οι παραπάνω πληροφορίες έχουν προκαλέσει την εύλογη ανησυχία και τον έντονο προβληματισμό των Ελλήνων δανειοληπτών, καθώς αποτελεί κοινό μυστικό ότι τα εν λόγω funds λειτουργούν με ψυχρά κερδοσκοπικά κίνητρα, αδιαφορώντας πλήρως για οποιοδήποτε κριτήριο κοινωνικού χαρακτήρα, όπως για παράδειγμα, αν ένας δανειολήπτης είναι άνεργος, ασθενής ή ανάπηρος.
Με τα δεδομένα αυτά γίνεται ολοφάνερο ότι ελλοχεύει ορατός κίνδυνος τα «distress funds» να αποκτήσουν δάνεια ελληνικών τραπεζών σε τιμή ευκαιρίας και εν συνεχεία να αισχροκερδήσουν στρεφόμενα νομικά κατά των δανειοληπτών, προκειμένου να εισπράξουν έστω και ένα χαμηλό ποσοστό της απαίτησής τους, το οποίο όμως θα είναι σαφώς υψηλότερο, σε σχέση με το ευτελές τίμημα που κατέβαλαν στην ελληνική τράπεζα για την αγορά του δανείου.
Αυτή όμως η αισχροκερδής πρακτική των εν λόγω funds, που προέρχονται κυρίως από την Αμερική και τη Γερμανία, αγνοεί προκλητικά τις βασικές αιτίες αδυναμίας πληρωμής των δανειακών δόσεων, που δεν είναι άλλες από την εφιαλτική άνοδο της ανεργίας και τις δραματικές περικοπές του εισοδήματος των ελληνικών νοικοκυριών. 
Επειδή λοιπόν οι πολίτες επί τρία χρόνια υποβάλλονται σε πρωτόγνωρες και δυσβάσταχτες θυσίες, επιβάλλεται το Υπουργείο Οικονομικών άμεσα να λάβει δραστικά και αποτελεσματικά μέτρα, για να μην αφήσει τους Έλληνες δανειολήπτες έρμαια στα νύχια αυτών των αρπακτικών και αδηφάγων «distress funds» που προσπαθούν να επενδύσουν στη δυστυχία των ελληνικών νοικοκυριών.
Σας ευχαριστώ πολύ.","ΙΩΑΝΝΗΣ ΜΙΧΕΛΑΚΗΣ",323
"50380"," Ευχαριστούμε κι εμείς.
Το λόγο έχει η κ. Βαλαβάνη για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50381"," Κυρίες και κύριοι Βουλευτές, τουλάχιστον ως προς την ενότητα των άρθρων που αφορούν την κεφαλαιαγορά, το παρόν νομοσχέδιο εμφανίζεται να επιχειρεί να δημιουργήσει πηγές ρευστότητας για τη χρηματοδότηση επενδύσεων σε μία εποχή που τράπεζες και Χρηματιστήριο δεν παίζουν αυτόν το ρόλο. Στην πραγματικότητα όμως, όπως σημειώνεται και στην αιτιολογική έκθεση, έρχεται να συμπληρώσει το νομοθετικό πλαίσιο ενσωμάτωσης στην ελληνική νομοθεσία της ευρωπαϊκής οδηγίας MiFID, του βασικού νόμου για επενδυτικές υπηρεσίες στην Ευρωπαϊκή Ένωση, του 2004. Τυπικά η ευρωπαϊκή οδηγία MiFID περιέχει διατάξεις για την προστασία των μικρών επενδυτών. Κυρίως όμως, συνιστά μοχλό συγκέντρωσης και συγκεντροποίησης του κεφαλαίου και των αντίστοιχων κεφαλαιακών ροών στα χέρια λίγων μεγάλων τραπεζών και χρηματοοικονομικών κέντρων, σε βάρος των μικρών εθνικών κεφαλαιαγορών, όπως αποδεικνύεται ακόμα και στα λίγα χρόνια εφαρμογής της. Αυτό το επιτυγχάνει μέσω του μηχανισμού πολυμερούς διαπραγμάτευσης, δηλαδή δημιουργώντας πλατφόρμες διαπραγμάτευσης τίτλων εκτός χρηματιστηρίων -στις οποίες αναφέρεται και το παρόν νομοσχέδιο- τις οποίες η MiFID εξισώνει με τα χρηματιστήρια. Όσο και μέσω της εσωτερικοποίησης –internalization- των συναλλαγών, επιτρέποντας μόνο σε λίγες τεράστιες τράπεζες να διασταυρώνουν εντολές αγορών και πώλησης μετοχών στο εσωτερικό τους, χωρίς οποιαδήποτε διαφάνεια για τη διαμόρφωση της τιμής των μετοχών.
Για όσες μικρές χώρες καταφέρουν να βρεθούν παρ’ όλα αυτά σε ρόλο διεθνούς χρηματοοικονομικού κέντρου, διαθέτουν και άλλα μέσα για να τις «διαλύσουν» γρηγορότερα, όπως αποδεικνύει και η πρωτοφανής απόφαση του Eurogroup για την Κύπρο που πρώτιστα στόχευε στη μετακίνηση σημαντικών ρωσικών κεφαλαιακών ροών από την Κύπρο προς πρώην σοβιετικές δημοκρατίες, των οποίων οι τράπεζες σήμερα ελέγχονται ή έχουν εξαγοραστεί από τις γερμανικές και στο δραστικό κούρεμα συνολικότερα της οικονομίας της Κύπρου, όπως αποκαλύπτει και το σημερινό γράμμα του κ. Σόιμπλε προς τον Πρόεδρο της γερμανικής βουλής.
Θα ήθελα από το βήμα αυτό να χαιρετίσω την απόφαση της κυπριακής Βουλής, μετά και τη μεγάλη κινητοποίηση του κυπριακού λαού, που δείχνει το δρόμο για το πώς μία χώρα πολύ μικρότερη από τη δική μας μπορεί να απαντήσει στα εκβιαστικά διλήμματα, χειραφετούμενη από τη δικτατορία του δήθεν «μονόδρομου», έτσι, ώστε να καταρρεύσουν προς το παρόν τα σχέδια της νεοφιλελεύθερης πλειοψηφίας της Ευρωπαϊκής Ένωσης για μία οικονομική αλλά και πολιτική «διάλυση» της Κυπριακής Δημοκρατίας, που θα την εξουδετέρωνε οριστικά ως χρηματοοικονομικό κέντρο, μετατρέποντάς τη σε έρμαια των θηριωδών πραγματικά γεωπολιτικών παιχνιδιών στην περιοχή. 
Ο ελληνικός λαός και όσοι Έλληνες Βουλευτές -πέρα και έξω από τα κόμματα της Αριστεράς- σέβονται τον εαυτό τους, θα πρέπει να σταθούν στενά αλληλέγγυοι στις δύσκολες μέρες που θα ακολουθήσουν απέναντι στον κυπριακό λαό και την Κυπριακή Δημοκρατία. Αλλά και πρακτικά εδώ μέσα, σε όσα κρίνονται στη δική μας χώρα και μπορούν να αποδείξουν πως, όταν οι λαοί παίρνουν την τύχη τους στα χέρια τους, δεν υπάρχουν αδιέξοδα, αλλά αντίθετα μπορούν να ανοίγουν προοπτικές ελπιδοφόρες.
Να η ευκαιρία για την ελληνική Βουλή να πει όχι, για παράδειγμα, στις ρυθμίσεις του παρόντος νομοσχεδίου, που στοχεύουν στη διευκόλυνση της επιχείρησης ιδιωτικοποίησης του δημόσιου πλούτου προς αποκλειστικό όφελος του ειδικού λογαριασμού των δανειστών στην Τράπεζα της Ελλάδας και προς ανυπολόγιστη ζημιά της χώρας, αποστερώντας την από βασικά χρηματοοικονομικά και άλλα εργαλεία για μία ανεξάρτητη ανάπτυξη πραγματικά προς όφελος των αναγκών του λαού και όχι των ξένων και του δικού της μεγάλου κεφαλαίου. 
Χαρακτηριστική γι’ αυτό είναι η περίπτωση της εξαιρετικής διεύρυνσης τού προς επένδυση αντικειμένου και της σημαντικής «ελαστικοποίησης» των όρων λειτουργίας των ΑΕΕΑΠ, των Ανωνύμων Εταιρειών Επενδύσεων επί Ακίνητης Περιουσίας, που με το άρθρο 19 μετατρέπονται σε αφανές όχημα για το ξεπούλημα της δημόσιας ακίνητης περιουσίας μέσω του ΤΑΙΠΕΔ. Στη διεθνή βιβλιογραφία αυτές οι εταιρείες σε ορίζοντα πέντε έως είκοσι χρόνων και σε σύγκριση τόσο με τις άμεσες επενδύσεις σε ακίνητα όσο και με τις κτηματικές εταιρείες που δεν είναι ΑΕΕΑΠ, εμφανίζονται ιστορικά με πολύ μεγαλύτερες αποδόσεις κυρίως λόγω της διαφοροποίησης με επενδύσεις σε ποικιλία ακινήτων και χωρών του εξαιρετικά ευεργετικού φορολογικού καθεστώτος και της ιδιαίτερης ελκυστικότητας των μετοχών τους, τόσο επειδή ετησίως μοιράζεται υποχρεωτικά το μεγαλύτερο μέρος των κερδών, όσο και επειδή, αντίθετα με τα ίδια τα ακίνητα, είναι άμεσα ρευστοποιήσιμες.
Στην Ελλάδα οι ΑΕEΑΠ είναι μέχρι στιγμής, πέντε, οι τέσσερις θυγατρικές τραπεζών εισηγμένες στο Χρηματιστήριο, με χαρακτηριστική την υπερσυγκέντρωση -υπό το υπό συγχώνευση σχήμα των δύο τραπεζών –της Εθνικής Παγκαίας και της EUROBANK PROPERTIES. 
Ωστόσο το 19% της τελευταίας ανήκει πλέον σε ένα από τα σημαντικότερα funds στον κόσμο, στο “FAIRFAX FINANCIAL HOLDINGS”, που επιπλέον επιδεικνύει ενδιαφέρον για συμμετοχή στην αύξηση του μετοχικού κεφαλαίου κατά το επόμενο στάδιο ανακεφαλαιοποίησης της Εθνικής, που μπορεί να ανοίξει το δρόμο για την  εξαγορά της πολύ πριν περάσουν τα τρία χρόνια που είναι το γενικό όριο. 
Πριν από όλα, αυτές οι τέσσερις πλέον εταιρείες αλλά ίσως και άλλες καινούργιες που θα συγκροτηθούν ευκολότερα ή κάποιες διεθνείς τέτοιες εταιρείες που μπορεί να εγκατασταθούν, θα έχουν τη δυνατότητα μεγάλης διεύρυνσης του επενδυτικού τους αντικειμένου που πέρα από τα επαγγελματικά ακίνητα -στα οποία τις περιόριζε το μέχρι σήμερα νομοθετικό πλαίσιο και στα οποία σήμερα συμπεριλαμβάνονται, πλέον, ξενοδοχειακά συγκροτήματα, τουριστικές κατοικίες, μαρίνες κ.λπ.- θα αποκτούν το δικαίωμα αγοράς και διαχείρισης οικιστικών ακινήτων, συμπεριλαμβανομένων και εξοχικών κατοικιών. 
Επιπλέον -διαβάζω από την αιτιολογική έκθεση «επέκταση των επιτρεπόμενων επενδύσεων σε ακίνητα υπό ανέγερση επί των οποίων έχει εκδοθεί άδεια οικοδομής ακινήτου …-σε διαδοχικές φάσεις…- με σημαντικά έργα υποδομής και στη συνέχεια αναπτύξεις διαφόρων χρήσεων». Για παράδειγμα, λέει η έκθεση ότι στο ίδιο οικόπεδο είναι δυνατόν να αναπτυχθούν ξενοδοχειακές μονάδες, γήπεδα γκολφ, κατοικίες κ.λπ., ενώ στο άρθρο 19 διευκρινίζεται ότι μπορούν να επενδύουν σε «δικαιώματα επιφάνειας», σε εκτάσεις δυνάμενες να υπαχθούν σε προνομιακό ή ιδιαίτερο καθεστώς δόμησης και οικιστικής ανάπτυξης. 
Έτσι παρ’όλο που δεν υπάρχει νύξη περί δημόσιας περιουσίας, οι όροι φωτογραφίζουν τα θηριώδη «παραθεριστικά -τουριστικά χωριά» του ν.4092/2012 για το ξεπούλημα της δημόσιας γης. Αναφέρομαι σε αυτό, διότι, όταν τα έβαλα αυτά τα θέματα στην Επιτροπή Οικονομικών Υποθέσεων της Βουλής, κάποιοι Βουλευτές της συγκυβέρνησης είπαν ότι πρόκειται για ονειροφαντασία. 
Να μην αναφερθώ βέβαια ότι παρακάτω γίνεται λόγος σε εκτάσεις ιδιαίτερου φυσικού κάλλους, των οποίων η αξιοποίηση είναι επιτρεπτή υπό ιδιαίτερους όρους. Αναφέρεται ουσιαστικά στο ξεπούλημα του Ερημίτη στην Κέρκυρα με 47 ευρώ το τετραγωνικό μέτρο, που περιέχει μέσα μια ολόκληρη περιοχή «Natura» ή στην επιτρεπόμενη πλέον –αν ψηφιστούν και δεν πει όχι η ελληνική Βουλή δημόσια- συμμετοχή αυτών των εταιρειών σε σχήματα “sale and lease back” που παραπέμπουν άμεσα στην εκτυλισσόμενη εκποίηση των είκοσι οκτώ μεγάλων δημοσίων ακινήτων, Υπουργείων, εφοριών και αστυνομικών υπηρεσιών, που βγάζει σήμερα το ΤΑΙΠΕΔ στο σφυρί, υποχρεώνοντας το ελληνικό δημόσιο να πληρώνει πλέον νοίκι για αυτό που μέχρι τώρα είχε δωρεάν.","ΟΛΓΑ-ΝΑΝΤΙΑ ΒΑΛΑΒΑΝΗ",48
"50382"," Παρακαλώ, ολοκληρώστε, κυρία συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50383"," Ολοκληρώνω, κύριε Πρόεδρε. 
Δεν έχω περιθώριο να αναφερθώ σε κάποια άλλα σκανδαλώδη θέματα, όπως είναι για παράδειγμα το σκανδαλώδες φορολογικό καθεστώς των ΑΕΕΑΠ. Θα κλείσω, αναγκαστικά, βάζοντας μόνο το θέμα που ρώτησα επανειλημμένα και δεν πήρα καμμία απάντηση στην επιτροπή.","ΟΛΓΑ-ΝΑΝΤΙΑ ΒΑΛΑΒΑΝΗ",48
"50384"," Μονολεκτικά, κυρία Βαλαβάνη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50385"," Οι εταιρείες «venture capital», σύμφωνα με το ν. 2992/2002, δεν φορολογούνται. Στο παρόν νομοσχέδιο δεν λέγεται τίποτα για φορολόγηση. Να υποθέσουμε λοιπόν ότι εξακολουθούν να μένουν πλήρως αφορολόγητες; 
Να καταθέσω σε αυτό το σημείο δύο κείμενα φορέων: Της Ανωτάτης Συνομοσπονδίας Πολυτέκνων Ελλάδας, η οποία αποδομεί όλη την ιστορία, «το παραμύθι», για τα δήθεν επιδόματα πολυτέκνων και ζητάει πολύ συγκεκριμένα πράγματα για μία χώρα που –με 1,32 γεννήσεις ανά ζευγάρι- «γερνάει». 
Επίσης θέλω να καταθέσω ένα κείμενο της Ένωσης Συνεταιριστικών Τραπεζών Ελλάδος, το οποίο το έχουν στείλει και σε άλλους Βουλευτές, που βάζει το θέμα πώς, υπό προϋποθέσεις, μπορεί και πρέπει το 2% του περιορισμού σε περίπτωση εξαγοράς μεριδίου να καταστρατηγηθεί, εφόσον ικανοποιούνται όλες οι άλλες προϋποθέσεις ασφαλούς συνέχισης της εργασίας και της λειτουργίας των συνεταιριστικών τραπεζών. 
Σας ευχαριστώ πολύ για την ανοχή σας. 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)","ΟΛΓΑ-ΝΑΝΤΙΑ ΒΑΛΑΒΑΝΗ",48
"50386"," Ο κ. Αναγνωστάκης έχει το λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50387"," Σας ευχαριστώ πολύ, κύριε Πρόεδρε.
Κυρίες και κύριοι συνάδελφοι, έχω την τιμή να ανήκω σε ένα κόμμα το οποίο δεν ψήφισε ούτε το μνημόνιο 1 ούτε το μνημόνιο 2 ούτε το μεσοπρόθεσμο. Άρα έχω την εκτίμηση πως πολιτικά και ηθικά νομιμοποιούμαι να αντικρούσω όλες εκείνες τις κορόνες που ακούστηκαν προηγούμενα σε αυτήν εδώ την Αίθουσα. 
Θέλω από την αρχή να ξεκαθαρίσω, κύριε Πρόεδρε, ότι η Δημοκρατική Αριστερά διά μέσου του Προέδρου της, αλλά και πολλών στελεχών της, ξεκαθάρισαν ότι η Ελληνική Δημοκρατία, η ελληνική πολιτεία, το ελληνικό κράτος όχι απλά πρέπει, αλλά οφείλει να συμπαρασταθεί σε αυτήν την εθνική δοκιμασία που αντιμετωπίζει η Κυπριακή Δημοκρατία. 
Είναι αυτονόητο ότι το ελληνικό Κοινοβούλιο δεν πρέπει να κάνει το πολιτικό ατόπημα της υπόδειξης πολιτικής επιλογής και λύσης, που μόνη της η Κυπριακή Δημοκρατία, το κυπριακό Κοινοβούλιο θα πρέπει να σταθμίσει και να αποφασίσει προς το συμφέρον του.
Είναι επίσης αυτονόητο ότι κάποιες δυνάμεις που σήμερα αντιπολιτεύονται, έχοντας ως βάση της επιχειρηματολογίας τους το ότι το Eurogroup αποφάσισε και η ελληνική πολιτεία στήριξε μέσω του Υπουργoύ των Οικονομικών, έχουν μεγάλη ευθύνη, γιατί υπηρέτησαν από υπουργικά έδρανα και αυτό η ελληνική πολιτεία δεν το ξεχνά. Μη βιάζουμε λοιπόν την ιστορία και τις μνήμες της ελληνικής κοινωνίας. Αυτό το λέω σε αντιπαράθεση για ό,τι ακούστηκε προηγουμένως από συγκεκριμένο πολιτικό χώρο και φορέα. 
Ακόμη είναι γνωστό ότι η Δημοκρατική Αριστερά δεν έχει απεμπολήσει την πολιτική και ιδεολογική ταυτότητα της. Τουναντίον. Προσπαθεί να την περιφρουρήσει και να την κατοχυρώσει με τη δυναμική που αναπτύσσει, καταθέτοντας ουσιαστικές προτάσεις σε πολλά νομοσχέδια –για να μην πω στα περισσότερα. Και βέβαια δεν θα μείνω στο να απαριθμήσω μικρές νίκες ή μικρές ήττες, για να τις πιστωθεί ο πολιτικός μου φορέας. 
Αυτό που θέλω να επισημάνω είναι, ότι η Δημοκρατική Αριστερά και τα στελέχη της ποτέ δεν δίστασαν να τονίζουν τις διαφορετικές πολιτικές, τις διαφορετικές ιδεολογικές αφετηρίες που υπάρχουν σε αυτήν την τρικομματική Κυβέρνηση, την Κυβέρνηση εθνικής ευθύνης, όπως ποτέ δεν θα κουραστούμε να τονίζουμε ότι δύο ήταν οι βασικοί στόχοι για τη συγκρότηση της Κυβέρνησης εθνικής ευθύνης: πρώτον, η παραμονή της χώρας στην Ευρωζώνη και στο ευρώ και, δεύτερον, στο να δώσουμε τη μάχη να παραμείνει η κοινωνία όρθια. 
Φαίνεται -και το έχω ξαναπεί- ότι ο πρώτος στόχος μάλλον επετεύχθη. Ο δεύτερος είναι η πρόκληση. Ουαί και αλίμονο αν αποτύχουμε σε αυτήν την προσπάθεια, δηλαδή να δώσουμε στην ελληνική κοινωνία αυτό που προσδοκά και το προσδοκά άμεσα. 
Παράλληλα, θα ήθελα να τονίσω ότι η Δημοκρατική Αριστερά αλλά και ο ομιλών από το Βήμα της Βουλής, έχουμε τονίσει ότι θα πρέπει να υπάρξει πλέον μία γενναία πολιτική απόφαση της Ευρωζώνης, αν θέλουμε να υπάρχει Ευρωζώνη, για στήριξη όλων εκείνων των χωρών του ευρωπαϊκού Νότου, που έχουν τα ίδια με εμάς χαρακτηριστικά στις οικονομίες τους. Αυτό σημαίνει ότι θα πρέπει να αντιληφθεί επιτέλους η Καγκελάριος κ. Μέρκελ αλλά και η Γερμανική Δημοκρατία ότι οι χώρες και οι λαοί της Ευρωζώνης δεν μπορούν να γίνουν απλοί θεατές και παρατηρητές κάποιων σκληρών και πολλές φορές αντιλαϊκών αποφάσεων. 
Και βέβαια δεν διεκδικώ να έχω την ευφυΐα ενός τεχνοκράτη ή την εμπειρία ενός πολιτικού με μεγάλη διαδρομή, διεκδικώ όμως το νου του μέσου Έλληνα πολίτη που μπορεί και διαβάζει και αναλύει. Είχαμε επισημάνει από το Βήμα ότι οι τραπεζίτες τις Γερμανίας θα βρεθούν κάποτε στη δύσκολη θέση, να μην μπορούν να αντιμετωπίσουν την ύφεση που δημιουργούν είτε μέσα είτε έξω από τα όρια της Γερμανικής Δημοκρατίας. 
Αυτό θα πρέπει να γίνει σαφές. Και δεν αντιλαμβάνομαι, κυρίες και κύριοι συνάδελφοι, την αναγνώριση και την παραδοχή του λάθους στο μοντέλο που αναπτύχθηκε στην ελληνική οικονομία, όταν το ίδιο λάθος γίνεται στην κυπριακή οικονομία. Άρα, τι διδαχθήκαμε; Αποτελεί πειραματόζωο η ελληνική οικονομία και ακολουθεί ως δεύτερο πειραματόζωο η κυπριακή οικονομία; 
Και εν πάση περιπτώσει, όταν οι ίδιοι οι αξιωματούχοι έχουν αναγνωρίσει ότι θα πρέπει να διορθωθούν τα συγκεκριμένα λάθη, η Δημοκρατική Αριστερά σε επίπεδο συνείδησης, αν θέλετε, κομματικής και πολιτικής έχει προτείνει από εκείνο εκεί το Βήμα, με πάρα πολλούς ομιλητές και πάρα πολλά κοινοβουλευτικά στελέχη της, ότι θα πρέπει άμεσα να απαιτηθεί, να υπάρξουν τροποποιήσεις και αλλαγές στο πρόγραμμα δημοσιονομικής προσαρμογής. 
Δεν τα λέω αυτά, για να κατοχυρώσω το αριστερό προφίλ. Σε καμμία περίπτωση. Αυτό που μας ενδιαφέρει ως Δημοκρατική Αριστερά είναι να πετύχουμε το στόχο, που είναι να παραμείνει η κοινωνία όρθια. Και με αυτές τις πολιτικές που αποφασίζονται από τους ισχυρούς της Ευρωπαϊκής Ένωσης, φαίνεται ότι αυτός ο στόχος απομακρύνεται δυστυχώς. 
Επί του συγκεκριμένου νομοσχεδίου, κύριε Σταϊκούρα, τα έχουμε πει και στις δυο αναγνώσεις στην Επιτροπή Οικονομικών Υποθέσεων. Είναι μια φιλότιμη προσπάθεια  να υπάρξει ένα καλύτερο περιβάλλον για επενδύσεις, να γίνουμε πιο ελκυστικοί. Αναγνωρίζεται από την πλευρά μας. Έχω την πεποίθηση ότι  σκοντάφτουμε απέναντι σε μια σκληρή πολιτική που θα πρέπει να αντιμετωπίσουμε. Άρα θα πρέπει να αναζητήσουμε συμμάχους έξω από τη χώρα. Να φτιάξουμε –συγχωρέστε με αν είναι αδόκιμος όρος- το λόμπι των χωρών του ευρωπαϊκού Νότου  και να αποδείξουμε ότι η Ευρωζώνη δεν έχει πορεία, δεν έχει ζωή δεν έχει τύχη αν φτάσουμε στην Ευρώπη των δυο ταχυτήτων: των πλουσίων βορείων και των φτωχών νοτίων. 
Υπό την έννοια αυτή, νομίζω ότι έχετε ακόμα μια μεγαλύτερη ευθύνη, κύριε Υπουργέ: Να δώσετε τη μάχη μαζί με τα  υπόλοιπα μέλη της Κυβέρνησης, όσοι συμμετέχουν στα ευρωπαϊκά Fora να πείσουμε ότι δεν αρκεί απλά η αναγνώριση, δεν αρκεί μόνο η παραδοχή του λάθους, πρέπει να τολμήσουμε και στη διόρθωσή τους. 
Κλείνοντας, κύριε Πρόεδρε, χωρίς να θέλω να αδικήσω την προσπάθεια αυτή, θέλω να κάνω μια μικρή αναφορά.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"50388"," Όχι αναφορά τώρα. Ολοκληρώνετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50389"," Για δέκα δευτερόλεπτα. 
Πρέπει να στηριχθούν ευπαθείς κοινωνικές ομάδες. Και το ότι συμπεριλαμβάνεται στο παρόν νομοσχέδιο η πρόβλεψη για τις τρίτεκνες και πολύτεκνες οικογένειες σάς τιμά και δίνει τη δυνατότητα να έχουμε μεγαλύτερη παρέμβαση στις  υπόλοιπες, που πρέπει, όπως οι μακροχρόνια άνεργοι ή οι οικογένειες που δεν έχουν ούτε έναν εργαζόμενο ενήλικα, να στηριχθούν έμπρακτα από την ελληνική πολιτεία. 
Ευχαριστώ, κύριε Πρόεδρε.
(Χειροκροτήματα από την πτέρυγα της Δημοκρατικής Αριστεράς)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"50390"," Ευχαριστώ και εγώ. 
Το λόγο έχει ο κ. Λοβέρδος. 
Θα ακολουθήσει η κ. Παπακώστα και εν συνεχεία ο κ. Δερμιτζάκης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50391"," Κυρίες και κύριοι Βουλευτές, άκουσα με πολλή προσοχή τον Υπουργό κ. Σταϊκούρα, όπως και τον Κοινοβουλευτικό Εκπρόσωπο της Νέας Δημοκρατίας κ. Βορίδη, που και αυτοί, όπως και ο κ. Χρυσοχοΐδης και ο κ. Τσούκαλης χαιρέτησαν την απόφαση της κυπριακής Βουλής, ως απόφασή της. Θέλω να πω όμως ότι η απόφαση της Κυπριακής Δημοκρατίας ήταν και αυτή του κ. Αναστασιάδη, του Προέδρου της Κυπριακής Δημοκρατίας, πριν από δύο μέρες στην Ευρωζώνη. 
Άρα, κύριε Υπουργέ, το να λέμε ότι στηρίζουμε μια απόφαση ενός νομιμοποιημένου δημοκρατικά κυπριακού οργάνου είναι σωστό αλλά όχι επαρκές. Δεν βγάζει νόημα σε ό,τι αφορά σ’ αυτήν την κρίσιμη συγκυρία, αυτή η παραπομπή στον έχοντα την ουσιαστική αρμοδιότητα να πει το «ναι» ή το «όχι». Δεν πρόκειται για άσχετο θέμα με την Ελλάδα το θέμα που αφορά στην τελευταία απόφαση της Ευρωζώνης. Είμαστε και εμείς μέλος της Ευρωζώνης. Είμαστε μέλος της Ευρωπαϊκής Ένωσης και ως μέλος της Ευρωζώνης τού πιο προωθημένου τμήματός της. 
Άρα πρώτα απ’ όλα για την Ελλάδα, για την Ελληνική Δημοκρατία μετρά η εκτίμηση αν ήταν η απόφαση της Ευρωζώνης σωστή ή λάθος. Ήταν άθλια, κύριε Υπουργέ. Από τη δική μου πλευρά, χωρίς να έχω την ενημέρωση που έχει ένα μέλος της Κυβέρνησης, έσπευσα Σάββατο πρωί αυτό να το πω, να το υπογραμμίσω και να ζητήσω από τον Υπουργό Οικονομικών να ενημερώσει την Τρίτη το πρωί, πριν το ζητήσουν τα κόμματα, την ελληνική Βουλή διά της Επιτροπής Οικονομικών και ως προς την ουσία του θέματος και οπωσδήποτε ως προς τη στάση της ελληνικής Κυβέρνησης.
Η δημοκρατία στο πλαίσιο της Ευρωπαϊκής Ένωσης απεδείχθη ανύπαρκτη μέσα από τις ιδιαιτερότητες που έχει αυτή η απόφαση και διαδικαστικά και ουσιαστικά. Ήταν μια απόφαση που ελήφθη πίσω από κλειστές πόρτες και που έθεσε σε κίνδυνο το ευρώ –σε αμφισβήτηση το ευρώ, για να το πω καλύτερα -αλλά και την Ευρωπαϊκή Ένωση στα όριά της ή και έξω από τα όριά της. Αυτά μπορεί κανείς να πει ότι είναι ισχυρισμοί. Σωστά. Μπορεί να το πει. Ελάτε να δούμε μαζί τι έγινε λίγες ώρες μετά την ανακοίνωση της απόφασης. 
Κατ’ αρχάς ως προς την ανεπανάληπτη ή μη φύση της, άλλα είπε ο Επίτροπος κ. Ρεν, άλλα είπε ο κ. Άσμουσεν. Ο πρώτος υποστήριξε ότι αυτό επιβάλλεται μια και μόνη φορά, ο κ. Άσμουσεν έδωσε ενδεχόμενα επαναλήψεων. Αντιφάσεις σε ό,τι αφορά στην απόφαση αυτή, λόγου χάριν το μεγάλο θέμα της τραπεζικής ασφάλειας. 
Δεύτερον, η κατακραυγή του διεθνούς Τύπου, όπως εγώ τουλάχιστον μπόρεσα να το ερευνήσω Σάββατο, Κυριακή και Δευτέρα, ήταν καθολική. Δεν είδα μεγάλο έντυπο –ακόμα και από τα γερμανικά- που να στέκεται υποστηρικτικά στην απόφαση αυτή, ειδικά όταν το έντυπο είναι οικονομικό. Η κατακραυγή ήταν τέτοια που οδήγησε πολλούς από τους μετόχους αυτής της απόφασης να ανασκευάζουν ότι άλλα πρότειναν αυτοί, ότι δεν τα πρότειναν ακριβώς έτσι, ότι αν ήταν στη θέση των άλλων ο τάδε δεν θα το έκανε κ.ο.κ.. Πήραν αποστάσεις από την απόφαση. 
Αυτή η απόσταση από την απόφαση δημιουργεί πεποίθηση πια ότι η απόφαση ήταν λάθος. Φονταμενταλιστές, νεοφιλελεύθεροι, οι γερμανικές εκλογές που εξομοιώνουν τους πάντες που κυνηγούν την επιδοκιμασία μέσω της ψήφου του γερμανικού λαού; Η ανυπαρξία κυβέρνησης στην Ιταλία; Οι ανήμπορες κυβερνήσεις του Νότου; Όλο αυτό το μείγμα, κύριε Υπουργέ, είναι εκρηκτικό. Και τις συνέπειες μιας τέτοιας απόφασης που προκύπτει από αυτό το εκρηκτικό μείγμα θα τις υποστούμε όλοι. Τις υφιστάμεθα όλοι. Πρέπει να υπάρξουν διορθώσεις. 
Η Ευρωπαϊκή Ένωση, η Ευρωζώνη για να είμαι πιο ακριβής, παίρνει ένα μάθημα ό,τι κι αν γίνει, όποια και αν είναι η εξέλιξη. 
Όμως εμείς πρέπει να ξέρουμε. Η Κυβέρνηση τι είπε; 
Η Κυβέρνηση, ξαναλέω, σωστά λέει πως υπερασπίζουμε την απόφαση, συμπαριστάμεθα, δεχόμαστε την απόφαση που παίρνει το άλφα ή το βήτα νομιμοποιημένο όργανο της Κυπριακής Δημοκρατίας. Αλλά μέσα σε δυο μέρες η Ελληνική Δημοκρατία στήριξε δυο αντιφατικές αποφάσεις νομιμοποιημένων οργάνων της Κυπριακής Δημοκρατίας. Η ίδια για το θέμα του ευρώ, για την προοπτική της Ευρώπης τι υποστήριξε άραγε; Ποιες ήταν οι θέσεις και ποια ήταν η ενημέρωσή της; Πώς συμμετείχε στη διαμόρφωση αυτής της απόφασης -όπως εσείς είπατε στην τοποθέτησή σας, όταν πήραν το λόγο κάποιοι εκ των Κοινοβουλευτικών Εκπροσώπων- όταν η συμφωνία υπήρξε μεταξύ της Ευρωζώνης και της Κυπριακής Δημοκρατίας; Στην πορεία της διαμόρφωσης της άποψης της Ευρωζώνης που προσέφυγε στην Κυπριακή Δημοκρατία η Ελλάδα τι υποστήριζε; Αυτά πρέπει να τα  μάθουμε.
Αν, κύριε Υπουργέ, υπάρχει δεύτερο σχέδιο, το λεγόμενο plan B, ας το δούμε να αναπτύσσεται. Έπρεπε όμως, αν υπάρχει, να ήταν το πρώτο σχέδιο, να είναι το plan A. Αυτό το μπρος-πίσω αυτές τις μέρες μόνο κακό κάνει στην Ευρώπη που πρέπει κάποια στιγμή πολιτικά να ενοποιηθεί, γιατί όσο αυτό δεν γίνεται, όλο τέτοια θα ζούμε πέραν της Ευρώπης και στα κράτη της, εν προκειμένω στα δυο κράτη του Ελληνισμού: στην Ελληνική και την Κυπριακή Δημοκρατία. 
	Συγχωρήστε με, αλλά είναι τέτοια η ένταση του μεγάλου θέματος που ζούμε, που έπρεπε να δώσω τουλάχιστον τα περισσότερα από τα λίγα λεπτά της ομιλίας μου στο κυπριακό ζήτημα. 
Σχετικά με το σχέδιο νόμου θα έχω την ευκαιρία να τοποθετηθώ και επί των άρθρων, θέλω να πω ότι θα το στηρίξω, αλλά έχω την εντύπωση, κύριε Υπουργέ, αν είμαι καλά ενημερωμένος –και τα πρακτικά της επιτροπής είδα, αλλά και σας άκουσα και θα σας ακούσω- ότι οι προτάσεις που εμπεριέχονται σ’ αυτό το σχέδιο νόμου μπορεί να βοηθούν –είναι ορισμένες που είναι σε θετική κατεύθυνση και θα τις επισημάνω- αλλά από τη δική μου ενημέρωση από την αγορά όλους αυτούς τους μήνες, που ως Βουλευτής προσπαθώ να λειτουργήσω, δεν εκτιμώ ότι στο σχέδιο νόμου αυτό θεσπίζονται τα πρώτα, τα μεγαλύτερα, τα πιο επείγοντα –αν θέλετε- θέματα που αφορούν τη λειτουργία της αγοράς σήμερα. 
	Κλείνοντας, κύριε Υπουργέ, και γι’ αυτό το σχέδιο νόμου αλλά και για πολλά άλλα που θα έρθουν τις επόμενες μέρες, θα τοποθετηθώ πιο συγκεκριμένα, όπως είπα, επί των άρθρων.
 Η Ελλάδα, η οικονομία της, χρειάζεται πρόγραμμα άμεσης δράσης, ένα πρόγραμμα άμεσης δράσης που δεν θα θεωρεί τα υποκείμενα της ελληνικής αγοράς, τις επιχειρήσεις, ως λειτουργούντα υπό καθεστώς κανονικότητας. Σήμερα, κύριε Υπουργέ, το 95% των επιχειρήσεων είναι χρεωμένες, είναι επιχειρήσεις που οφείλουν. Στο 95% των απαιτήσεων της ελληνικής νομοθεσίας -που και επί των ημερών αυτής της Κυβέρνησης θεσπίζονται- οι νομοθετικές μας διατάξεις απευθύνονται σε μία λειτουργούσα οικονομία υπό καθεστώς απολύτου κανονικότητας. Δεν πάει, όμως, έτσι. 
Τα αναπτυξιακά εργαλεία, τα οποία διευκολύνονται με την παρέμβασή σας, ίσως και να βοηθούσαν, αλλά υπό τις παρούσες συνθήκες νομίζω ότι άλλα θέματα είχαν απόλυτη προτεραιότητα. Θα τα δούμε, όμως, αυτά όταν συζητήσουμε κατ’ άρθρο.
Ευχαριστώ πολύ.","ΑΝΔΡΕΑΣ ΛΟΒΕΡΔΟΣ",286
"50392"," Ευχαριστούμε κι εμείς. 
Η κ. Παπακώστα έχει το λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50393"," Ευχαριστώ πολύ, κύριε Πρόεδρε.
Πράγματι, κύριε Υπουργέ, είστε άτυχος σήμερα, διότι συζητούμε τα επενδυτικά, αναπτυξιακά εργαλεία, υπό τη σκιά της κυπριακής υπόθεσης, υπό τη σκιά των αποφάσεων –διαφορετικής απόφασης την πρώτη φορά, διαφορετικής απόφασης σήμερα- της Κυπριακής Δημοκρατίας. 
Θα ήθελα εδώ να πω ότι σε ορισμένα απ’ όσα είπε ο προλαλήσας συνάδελφος κ. Λοβέρδος θα συμφωνήσω. Δηλαδή, για παράδειγμα, θα συμφωνήσω με την εγγύηση των καταθέσεων που είναι πάρα πολύ σημαντική για την Ευρώπη. Για την Ευρωζώνη η εγγύηση των καταθέσεων είναι ο κύριος, ο βασικός πυλώνας, ο κεντρικός άξονας του τραπεζικού συστήματος. Η Ευρώπη οφείλει αυτό να μην το ξεχνά ποτέ. Οφείλει πάντοτε να το θυμάται κι έχω την αίσθηση –για να μη σας πω την πεποίθηση- ότι δυστυχώς αυτό το ξέχασε κάποια στιγμή. Σε καμμία περίπτωση δεν πρέπει να αμφισβητηθεί η εγγύηση των καταθέσεων ως πυλώνας του τραπεζικού συστήματος. Αυτή είναι μία παρατήρηση.
Η δεύτερη παρατήρηση έχει να κάνει με το γεγονός ότι δεν πρέπει σε καμμία περίπτωση, σε τέτοιους καιρούς μάλιστα όπου το ζητούμενο είναι η ενοποίηση της Ευρώπης, να απομακρυνόμαστε από μία βασική αρχή, αγαπητοί συνάδελφοι –και αναφέρομαι πάντοτε στην Ευρώπη, στην Ευρωζώνη και στις αποφάσεις του Eurogroup- στη βασική αρχή που διατρέχει και πρέπει να εξακολουθήσει να διατρέχει την Ευρώπη: την αρχή της αλληλεγγύης.
Και, βέβαια, πρέπει να υπάρξει και μία τρίτη αναφορά στο θέμα ότι η Ευρώπη δεν πρέπει σε καμμία περίπτωση και για κανένα λόγο να ρισκάρει, να διακινδυνεύσει, την ενότητά της, η οποία έχει σφυρηλατηθεί κάτω από αντίξοες συνθήκες και κάτω από θετικές συνθήκες. 
Σήμερα είμαστε στην εποχή των εξαιρετικά κρίσιμων συνθηκών. Κατά συνέπεια, λοιπόν, η Κύπρος, η οποία είχε ένα άλλου είδους τραπεζικό σύστημα από αυτό της χώρας μας, είχε να συνεκτιμήσει πολλά και διαφορετικά θέματα. Είχε να συνεκτιμήσει, για παράδειγμα, ότι έχει ως θεσμικούς της επενδυτές και καταθέτες τους Ρώσους και για το λόγο αυτόν όφειλε να προσέξει και να μη διακινδυνεύσει, να μη διαταράξει, τις καλές διπλωματικές σχέσεις με τη Ρωσία. Όφειλε, λοιπόν, για προφανείς λόγους, να μη διαταράξει τις καλές της σχέσεις -και αυτό δεν χρειάζεται κανείς να το εξηγήσει, δεν θέλει πολλή ανάλυση, πατάει πάνω στην κοινή λογική. 
Από την άλλη πλευρά, όμως, οφείλω να πω ότι δεν κατανοώ στην κυπριακή υπόθεση, τη θέση της Αξιωματικής Αντιπολίτευσης. Διότι, παραδείγματος χάριν, θεωρώ ότι είναι πολιτικά άκομψο, είναι πολιτικό ολίσθημα και μάλιστα ολκής το να παρεμβαίνεις στις εσωτερικές υποθέσεις ενός άλλου κράτους. Η Κύπρος είναι, επίσης, ένα αδελφό κράτος, αλλά είναι μία άλλη Δημοκρατία, είναι ένα άλλο κράτος, στα εσωτερικά του οποίου δεν μπορούμε να κάνουμε υποδείξεις. Αυτή είναι η πρώτη παρατήρηση.
Δεύτερη παρατήρηση, εάν χαιρετίζετε, αγαπητοί συνάδελφοι, διά του Προέδρου σας, του κ. Τσίπρα, τη σημερινή απόφαση της Κυπριακής Δημοκρατίας, με συγχωρείτε πάρα πολύ, αλλά αυτό έρχεται σε αντίθεση με τη χθεσινή σας στάση. Η χθεσινή απόφαση που είχε ληφθεί, ήταν σε απόλυτη αρμονία με τις θέσεις του ΣΥΡΙΖΑ τόσο προεκλογικά όσο και πρόσφατα. Κατά συνέπεια, λοιπόν, εάν τώρα χαιρετίζετε τη σημερινή απόφαση της Κυπριακής Δημοκρατίας, αυτό έρχεται και χτυπά την προηγούμενή σας στάση, η οποία χαιρέτιζε την ακριβώς ανάποδη απόφαση, που ήταν όμως απολύτως σύμφωνη και εναρμονισμένη με τις θέσεις τις οποίες είχατε εκφράσει, δηλαδή με το κούρεμα των καταθέσεων έτσι ακριβώς όπως είχε γίνει την πρώτη φορά και όχι με τη σημερινή απόφαση την οποία πήρε η Κυπριακή Δημοκρατία με τα θεσμοθετημένα της όργανα.
Κατά συνέπεια, λοιπόν, συνιστώ ψυχραιμία. Όλοι μας οφείλουμε να είμαστε πάρα πολύ προσεκτικοί, κύριε Πρόεδρε και αγαπητοί συνάδελφοι. Οι στιγμές που ζούμε είναι δραματικές και κρίσιμες γιατί απλά…","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"50394"," Το Προεδρείο κατανοεί την ανάγκη των Βουλευτών να αναφέρονται στο κυπριακό και με αυτήν την έννοια, συνεχίστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50395"," Νομίζω ότι όλοι αναφέρθηκαν, κύριε Πρόεδρε. Δεν είμαι η μοναδική.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"50396"," Το λέω θετικά, το λέω θετικά. Δείχνει ότι η Βουλή έχει ανάγκη από μία τέτοια συζήτηση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50397"," Βεβαίως. 
Κατά συνέπεια, λοιπόν, θεωρώ ότι θα πρέπει να είμαστε πράγματι πολύ ψύχραιμοι και πολύ προσεκτικοί, διότι οι συνθήκες είναι εξαιρετικά δύσκολες, τα δημοσιεύματα και η περιρρέουσα ατμόσφαιρα δεν είναι θετικά και ευοίωνα και ασφαλώς όταν μιλούμε για την Κύπρο, για την Κυπριακή Δημοκρατία, θα πρέπει να είμαστε ακόμη πιο προσεκτικοί, πιο επιφυλακτικοί και πιο φειδωλοί στις πολιτικές μας εξαγγελίες και στις πολιτικές μας, δημόσιες κυρίως, παρεμβάσεις και στα ξένα μέσα ενημέρωσης –όπου είχα την ευκαιρία να διαβάσω την  συνέντευξη του Προέδρου της Αξιωματικής Αντιπολίτευσης κ. Τσίπρα- αλλά και στα ελληνικά Μέσα Μαζικής Ενημέρωσης.
Όσον αφορά στο νομοσχέδιο, κύριε Υπουργέ και αγαπητοί συνάδελφοι, επειδή αύριο δεν θα έχω εγώ την ευκαιρία να τοποθετηθώ, θα ήθελα παρακαλώ πολύ πρώτα να ρωτήσω ένα πράγμα και έπειτα να τοποθετηθώ σε ένα δεύτερο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Το πρώτο έχει να κάνει με μία τροπολογία –και κλείνω, κύριε Πρόεδρε, σε ένα λεπτό ακριβώς όσος είναι και ο χρόνος που μου απομένει- η οποία έχει να κάνει με τις μετεγγραφές που αφορούν μαθητές, τέκνα πολυτέκνων οικογενειών. Εάν πρόκειται σε νομοσχέδιο –το δικό σας- το οποίο βεβαίως δεν έχει καμμία σχέση με το θέμα, αυτή να γίνει αποδεκτή, δηλώνω ότι στηρίζω τη συγκεκριμένη τροπολογία, πλην όμως θεωρώ –και θα ήθελα σε αυτό να απαντήσετε σας παρακαλώ, κύριε Υπουργέ- πως εάν υφίσταται θετική αποδοχή εκ μέρους σας, αυτό είναι κάτι το οποίο πραγματικά εμένα με βρίσκει σύμφωνη, παρά το γεγονός ότι δεν είχα ενημερωθεί για την τροπολογία και μάλιστα σε νομοσχέδιο που δεν είναι του Υπουργείου Παιδείας και Θρησκευμάτων. Εάν, λοιπόν, αυτό συμβεί από την πλευρά σας, τότε κι εγώ θα συνομολογήσω, θα συνηγορήσω, γιατί θεωρώ πως είναι κάτι πολύ σωστό να αρθεί μία αδικία, η οποία έχει ταλανίσει ανυπαιτίως τους εμπλεκομένους, δηλαδή γονείς και παιδιά. 
Και το δεύτερο, κύριε Πρόεδρε –και κλείνω με αυτό- στο θέμα της τροπολογίας που έχει κατατεθεί για το ειδικό επίδομα τριτέκνων και πολυτέκνων, χρειάζεται διόρθωση η τροπολογία σας, κύριε Υπουργέ, διότι το Σύνταγμα δεν μιλά πουθενά για τετρατέκνους ή για πεντατέκνους, αλλά μιλά για πολυτέκνους. Αυτή είναι μία πρώτη παρατήρηση. 
Η δεύτερη παρατήρηση είναι η εξής: Εκεί που λέτε ότι «καταβάλλεται ειδικά στις τρίτεκνες και πολύτεκνες οικογένειες ειδικό επίδομα τριτέκνων και πολυτέκνων, το οποίο ορίζεται στα 500 ευρώ» εάν η διατύπωση μείνει έτσι –σας λέω ότι πρέπει να αλλάξει- τότε μένουν εκτός –κάτι που θεωρώ ότι είναι αντίθετο στη φιλοσοφία της Κυβέρνησης, αφού νομοθετήσαμε να στηρίζεται ήδη από το πρώτο παιδί η οικογένεια- οι οικογένειες με λιγότερα των τριών προστατευόμενα ή εξαρτώμενα τέκνα, όπως τα λέτε εσείς, άρα λοιπόν οι οικογένειες οι οποίες έχουν ως μέλη τους δύο προστατευόμενα παιδιά. Πρέπει να αλλάξει η διατύπωση, γιατί αλλιώς κινδυνεύουν να μείνουν εκτός. 
Σας ευχαριστώ θερμά, κύριε Πρόεδρε.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"50398"," Σας ευχαριστούμε και εμείς.
Το λόγο έχει ο κ. Δερμιτζάκης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50399"," Κύριοι συνάδελφοι, πρώτα απ’ όλα να χαιρετίσουμε το μήνυμα ελπίδας, αισιοδοξίας και αντίστασης που στέλνει ο κυπριακός λαός. Οι Κύπριοι Βουλευτές τόλμησαν να πράξουν αυτό που δεν τολμήσατε εσείς, όταν στις κρίσιμες ώρες εγκρίνατε την υποταγή, τα μνημόνια και ένα πλήθος από «κουρέματα» σε συντάξεις, μισθούς, αποθεματικά των ταμείων, στη διάλυση των πάντων. Ακόμα και οι καταθέσεις που υπήρχαν το 2009, έχουν εξανεμιστεί και δεν εννοώ εκείνους που παράνομα έβγαλαν στο εξωτερικό, εννοώ τους μικρούς αποταμιευτές που πλέον έχουν μείνει χωρίς αποταμιεύσεις.
Σε αυτό που αναφέρθηκε η κυρία συνάδελφος προηγουμένως, θέλω να πω ότι δεν υπάρχει προγραμματική θέση του ΣΥΡΙΖΑ για ενιαία φορολόγηση των καταθέσεων. Αντίθετα, οι φορολογικές θέσεις που πρόσφατα εξαγγέλθηκαν επαναλαμβάνουν την προγραμματική μας άποψη για αυτόνομη φορολόγηση των καταθέσεων και θυμίζουμε ότι αντισταθήκαμε σε αυτό που ήθελε να επιβάλει η τρόικα στο 15% της φορολογίας.
Κυρίες και κύριοι Βουλευτές, αν υποθέσουμε ότι ένας επισκέπτης έρχεται σήμερα για πρώτη φορά στη χώρα μας και ακούει στις ειδήσεις της επικαιρότητας ότι σήμερα ψηφίζεται στη Βουλή των Ελλήνων ένα νομοσχέδιο που έχει τίτλο «Εργαλεία Ανάπτυξης» θα έμενε με την εντύπωση ότι η χώρα μας είναι πλέον σε τροχιά ανάπτυξης και ότι τώρα αποκτά και εκείνα τα εργαλεία που είναι απαραίτητα, ώστε αυτή η ανάπτυξη να αποκτήσει μεγαλύτερη δυναμική. 
Και εδώ, αγαπητοί συνάδελφοι, είναι ο εμπαιγμός και η κοροϊδία του λαού μας που συνεχίζεται αμείωτη, γιατί όχι μόνο ανάπτυξη δεν έχουμε αντιληφθεί να εμφανίζεται πουθενά, όχι μόνο νέες επενδύσεις δεν γίνονται, αλλά απεναντίας παρατηρούμε ότι νέοι επενδυτές που θα μπορούσαν να επενδύσουν στην Ελλάδα σε νέες δραστηριότητες περιμένουν και εποφθαλμιούν να αρπάξουν τα έτοιμα, τα φιλέτα που είστε έτοιμοι να προσφέρετε στη διεθνή αγορά, ξεπουλώντας τον πλούτο της πατρίδας μας. Θέλουν να πάρουν μέρος στο «πάρτι» και αποφεύγουν να εμπλακούν σε δαιδαλώδεις διαδικασίες και αμφιβόλου επιτυχίας επιχειρήσεις, αφού και για τον πλέον αδαή στα οικονομικά είναι γνωστό ότι κανείς δεν επενδύει σε μια οικονομία διαλυμένη, στην οποία η ύφεση και η λιτότητα -αυτή η θανατηφόρα συνταγή που υπηρετείτε- έχει εκμηδενίσει την αγοραστική δύναμη του λαού μας και η εγχώρια αγορά που θα αποτελούσε τον βασικό υποδοχέα των προϊόντων τους είναι υποτονική ή σχεδόν ανύπαρκτη.
Αντί για ανάπτυξη, που αναμασάτε συνεχώς χωρίς αντικείμενο και περιεχόμενο, είμαστε μάρτυρες καθημερινά της ερημοποίησης και της διάλυσης του πρωτογενούς τομέα της αγροτικής παραγωγής που θα μπορούσε να αποτελέσει το βασικό μοχλό της παραγωγικής ανασυγκρότησης της πατρίδας μας.
Ακούστε τη φωνή αγωνίας που έρχεται από την ελληνική ύπαιθρο, από τους Έλληνες αγρότες: το κόστος παραγωγής στα ύψη, ο ΦΠΑ στο 23% στα γεωργικά εφόδια, οι διαλυμένοι συνεταιρισμοί, οι αυξήσεις στα ασφάλιστρα του ΟΓΑ, η μείωση των συντάξεων, η έλλειψη ενός τραπεζικού πυλώνα που θα έρθει αρωγός στην προσπάθειά τους, η έλλειψη κινήτρων για τους νέους, γι’ αυτούς που θέλουν να επιστρέψουν. 
Χάνεται, κύριοι συνάδελφοι, μια μοναδική ευκαιρία τώρα λόγω της κρίσης. Εάν υπήρχαν κίνητρα, χιλιάδες Έλληνες θα μπορούσαν να επιστρέψουν στα χωριά τους. Αυτά θα ήταν τα πραγματικά εργαλεία ανάπτυξης για να καλυφθούν οι διατροφικές ανάγκες των Ελλήνων και όχι μόνο, να αυξηθούν οι εξαγωγές προϊόντων και παραδοσιακών αλλά και νέων, καινοτόμων, να σταθεί η πατρίδα μας και η κοινωνία όρθια στο διεθνές γίγνεσθαι. Όμως αυτά δεν τα βλέπουμε. Αντί γι’ αυτά τι βλέπουμε; Την ερημοποίηση, τη λεηλασία, τον ίδιο το θάνατο. 
Και παίρνω παράδειγμα από το νομό που εκλέγομαι, το Νομό Λασιθίου, αυτήν την ακριτική γωνιά της Ελλάδας που δεν δέχτηκε ποτέ τη στοργή του κεντρικού κράτους, ίσως γιατί μας θεωρούσαν δεδομένους. Θα μου πείτε ότι το Λασίθι είναι η μικρογραφία της Ελλάδας, όμως εδώ τα φαινόμενα είναι εντονότερα, γιατί ακριβώς υπήρχε τεράστιο έλλειμμα ανάπτυξης και η εγκατάλειψη ήταν εμφανής. Δεν υπήρξαν ποτέ έργα υποδομής, ακόμη και αυτό το οδικό δίκτυο αν θα πάτε στο Νομό Λασιθίου θα αντιληφθείτε ότι είναι απαρχαιωμένο.
Τι γίνεται, λοιπόν, αυτήν την ώρα στο ακριτικό Λασίθι, «στου διάολου τη μάνα», όπως μας αποκάλεσε κάποτε ο κ. Σημίτης; Από τα τέσσερα ΤΕΙ φεύγουν τα τρία από Ιεράπετρα και Άγιο Νικόλαο. Τα νοσοκομεία σε αυτές τις απομονωμένες περιοχές διαλύονται. Δεν υπάρχουν γιατροί ούτε τα βασικά υλικά ούτε στοιχειώδες προσωπικό. Σύσσωμες όλες οι υπηρεσίες φεύγουν: εφορίες, το τελωνείο, το ΕΘΙΑΓΕ, ο ΟΤΕ, το ΙΚΑ. Επιστρέφουμε ολοταχώς προς τα πίσω στην εποχή του μεσοπολέμου σε συνθήκες τριτοκοσμικές. 
Ονομάζετε την ερημοποίηση και τη διάλυση ανάπτυξη. Ο λαός του Λασιθίου είναι στους δρόμους τον τελευταίο ολόκληρο χρόνο και μιλάμε για έναν συνήθως φιλήσυχο λαό που έχει ξεσηκωθεί ενωτικά και αγωνιστικά. Ακούστε τη φωνή και την κραυγή του λαού που έρχεται από το νομό μας, από το Νομό Λασιθίου. Οι υπεύθυνοι γι’ αυτό που έρχεται είστε εσείς και οι πολιτικές σας.
Εμάς αυτό το τεράστιο λαϊκό κίνημα, που είναι πρωτοφανές και πρωτόγνωρο, μας δίνει αισιοδοξία ότι όχι μόνο ο λαός μας δεν θα γονατίσει αλλά θα νικήσει για άλλη μια φορά.
	Ένας άλλος σημαντικός τομέας που απολαμβάνει της ολοκληρωτικής συμπάθειας και ασυλίας της τρικομματικής Κυβέρνησης είναι οι τράπεζες και οι τραπεζίτες που αντί να διευκολύνουν και να ενισχύσουν τις μικρομεσαίες επιχειρήσεις που δοκιμάζονται και κλείνουν καθημερινά αυξάνοντας δραματικά τους δείκτες της ανεργίας, σφίγγουν περισσότερο τη μέγγενη γύρω από το λαιμό των υπερχρεωμένων νοικοκυριών και των επιχειρήσεων, ζητώντας εγγυήσεις και υποθήκες, επιβάλλοντας υπέρμετρους τόκους, έχοντας δυσβάστακτες απαιτήσεις την ώρα που οι οικονομικές δυνατότητες του λαού έχουν εκμηδενιστεί.
Αλήθεια, γιατί πήραν όλα αυτά τα τεράστια ποσά για ανακεφαλαιοποίηση που είναι χρήματα που επιβαρύνουν τον ελληνικό λαό και γιατί εξακολουθούν να είναι συνεχώς στο απυρόβλητο; Πώς να ερμηνεύσει κανείς την χαριστική πράξη της δήθεν πώλησης της Αγροτικής στην Τράπεζα Πειραιώς, αφού πρώτα τα τελευταία χρόνια φροντίσατε να έχει απαξιωθεί και να λειτουργεί κατ’ εικόνα και ομοίωση των άλλων τραπεζών, χωρίς να δικαιολογεί ούτε το όνομα ούτε την ιστορία της;
 Αυτό, ναι, θα ήταν ένα εργαλείο ανάπτυξης αν πράγματι στήριζε τον αγροτικό κόσμο, εάν οι αγρότες μας ένιωθαν ότι είχαν ένα τραπεζικό πυλώνα που θα ήταν δίπλα τους. Θα μπορούσε να απαριθμήσει κανείς πολλά εργαλεία ανάπτυξης που οι κυβερνήσεις των μνημονίων και η δική σας είτε έχετε διαλύσει είτε αγνοείτε επιμελώς.
Το παρόν νομοσχέδιο που αναφέρετε σαν εργαλείο ανάπτυξης είναι ακόμα ένα μπάλωμα σε ένα χιλιομπαλωμένο και ξεθωριασμένο φόρεμα που είναι έτοιμο να αποσυντεθεί. Εδώ χρειάζονται ριζικές αλλαγές, όχι μπαλώματα. Παρ’όλο που οι μέτοχοι και των ΑΚΕΣ και των ΕΚΕΣ θα απολαμβάνουν πολύ σημαντικά φορολογικά προνόμια, είναι αμφίβολο αν αυτό λειτουργήσει, αν και θεωρητικά φαίνεται ότι ενισχύεται ο θεσμός των εταιρειών επενδύσεων κεφαλαίου.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50400"," Παρακαλώ ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50401"," Στην κατ’ άρθρο συζήτηση θα φανεί ο κίνδυνος που εγκυμονεί ώστε τα «κόκκινα» δάνεια να μετατραπούν σε μετοχές με νόμιμες φοροαπαλλαγές. Οι δε τράπεζες θα μπορούν να δημιουργούν ΑΚΕΣ και ΕΚΕΣ και να συμμετέχουν σε διάφορες εταιρείες χωρίς φορολογική επιβάρυνση. 
Η ίδια φιλοσοφία της φοροαπαλλαγής των τραπεζών διέπει όλο το νομοσχέδιο, όπως και το άρθρο 19. Δίνεται η δυνατότητα στις τράπεζες να συμμετέχουν στους διαγωνισμούς ακίνητης περιουσίας και υποδομών του δημοσίου και να απελευθερώσουν τους ισολογισμούς από υποθηκευμένα ακίνητα.
Η φορολογία στα κέρδη των εταιρειών μειώνεται σημαντικά και το 70% αυτών διανέμεται ως μέρισμα, άρα οι μέτοχοι θα φορολογούνται με 10%. Οι μετοχές που εκδίδουν και οι μεταβιβάσεις απαλλάσσονται από κάθε είδους φόρο και προβλέπεται επίσης η απαλλαγή από φόρο συγκέντρωσης κεφαλαίου και εισοδήματος από κινητές αξίες.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50402"," Ολοκληρώνετε, παρακαλώ. Θα πείτε τα υπόλοιπα στη συζήτηση επί των άρθρων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50403"," Ένα λεπτό, κύριε Πρόεδρε.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50404"," Έχουμε ξεφύγει ήδη από το χρόνο. Διαμαρτύρεται έντονα ο κ. Τσακαλώτος!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50405"," Αυτά που έχω να πω αφορούν την κοινή μας καταγωγή από το Λασίθι και πρέπει να ακουστούν.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50406"," Μετά απ’ αυτό, έχετε ένα λεπτό!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50407"," Παρ’ όλα αυτά τελειώνω, κύριε Πρόεδρε. 
Όσον αφορά το άρθρο 39, το οποίο αποσύρατε -μετά βεβαίως από την αντίδραση των Βουλευτών του ΣΥΡΙΖΑ στην Επιτροπή Οικονομικών- που νομιμοποιούσε τη φοροαποφυγή όλων όσων έβγαζαν αδικαιολόγητα και παράνομα υψηλά ποσά στο εξωτερικό και συμπεριλαμβάνονταν σε διάφορες λίστες, η απορία η δική μου αλλά και όλου του λαού είναι ποιος είναι τελικά ο εμπνευστής αυτού του συγκεκριμένου άρθρου. Να τον γνωρίσει ο λαός μας και να γνωρίσουμε ποιοι είναι αυτοί που προωθούν απαλλαγές στους φοροφυγάδες! 
Στο άρθρο 42, με τη «φωτογραφική» διάταξη που εισάγετε δίνετε τη δυνατότητα στην Τράπεζα Πειραιώς αλλά και στην τράπεζα που θα μεταβιβαστεί το νέο Ταχυδρομικό Ταμιευτήριο να μην επιβαρυνθεί με πρόσθετα τέλη.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50408"," Παρακαλώ, κύριε συνάδελφε, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50409"," Εδώ μιλάμε για ένα νέο σκάνδαλο πάνω στο παλιό. Δεν φτάνει που η Πειραιώς απέκτησε χαριστικά την Αγροτική, αλλά δεν θα πληρώσει ούτε τέλη μεταβίβασης! 
Κυρίες και κύριοι συνάδελφοι, οι ώρες που περνάει ο Ελληνισμός -γιατί φρόντισαν δυστυχώς να εντάξουν στο κάδρο και τον κυπριακό λαό- είναι δραματικές.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50410"," Κύριε Πρόεδρε, έχει υπερβεί το χρόνο…","ΑΝΤΩΝΙΟΣ ΜΠΕΖΑΣ",343
"50411"," Κύριε Μπέζα, εκμεταλλεύτηκε μία αδυναμία…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50412"," Και ο κ. Μπέζας στην Επιτροπή Οικονομικών πολλές φορές δίνει απεριόριστο χρόνο.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50413"," Άλλο στην επιτροπή, κύριε συνάδελφε.","ΑΝΤΩΝΙΟΣ ΜΠΕΖΑΣ",343
"50414"," Να ολοκληρώσουμε όμως, κύριε Δερμιτζάκη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50415"," Τελειώνω, κύριε Πρόεδρε.
Υπάρχει βαρβαρότητα, μίσος, έλλειψη αλληλεγγύης στην Ευρωζώνη, σ’ αυτήν την Ευρωζώνη όπου ηγεμονεύουν η κ. Μέρκελ και οι νεοφιλελεύθερες πολιτικές. Την ίδια ώρα η τρικομματική Κυβέρνηση του κ.  Σαμαρά σιωπά. Είναι απλός παρατηρητής ή ακόμα συναινεί σ’ αυτό το παιχνίδι της καταστροφής; 
Προβάλλει τώρα επιτακτική η ανάγκη αλλαγής πολιτικής, αλλαγής πλεύσης πριν να είναι πολύ αργά. Αύριο ήδη θα είναι πολύ αργά. Το ναυάγιο στο οποίο μας οδήγησαν θα είναι ακόμα περισσότερο καταστροφικό, αν αυτοί που πρόθυμα εκτελούν τις εντολές της κ. Μέρκελ δεν φύγουν άμεσα, αν δεν σταματήσει άμεσα ο κατήφορος κι αρχίσει ο λαός μας να βλέπει το μέλλον με ελπίδα και προοπτική. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"50416"," Το λόγο έχει ο κ. Ευκλείδης Τσακαλώτος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50417"," Κυρίες και κύριοι συνάδελφοι, πρέπει να σας πω ότι μπορεί να έχουμε αντιπαραθέσεις, αλλά αυτή τη στιγμή τα πράγματα είναι πολύ σοβαρά και ανησυχώ με αυτά που έχουν γίνει. Οι επιπτώσεις ακόμα δεν ξέρουμε ποιες θα είναι και μπορεί να είναι πάρα πολύ σοβαρές για τη δική μας οικονομία και για όλη την Ευρώπη. 
Δύο πράγματα έγιναν το καλοκαίρι που άλλαξαν το κλίμα για την Ευρωζώνη: Η απόφαση του Ντράγκι να κάνει ό,τι χρειαστεί σε σχέση με τα κρατικά ομόλογα και η απόφαση να πάμε προς τραπεζική ένωση. 
Το να πάμε προς ευρωπαϊκή τραπεζική ένωση είχε δύο σκέλη. Το ένα ήταν πως ό,τι δινόταν για ανακεφαλαιοποίηση, δεν θα μετρούσε στο χρέος των κρατών-μελών. Σ’ αυτό έχει πάει πίσω η Γερμανία και δεν ισχύει. Το δεύτερο ήταν η ευρωπαϊκή εγγύηση των καταθέσεων, που το κατέστρεψε το Eurogroup πριν από δυο-τρεις ημέρες. 
Προσέξτε γιατί είναι σοβαρά αυτά τα πράγματα. Δεν επιστρέφουμε εκεί που ήμασταν πριν από το καλοκαίρι, γιατί πριν από το καλοκαίρι δεν είχε αμφισβητηθεί τουλάχιστον ότι υπήρχε εθνική εγγύηση για καταθέσεις 100.000 ευρώ. Τώρα, από εδώ και πέρα κάθε κρίση μπορεί να γίνει δράμα. Σε κάθε επίθεση κερδοσκόπων θα υπάρχει ο φόβος ότι αυτή η υπόσχεση δεν υπάρχει ούτε στο ευρωπαϊκό επίπεδο ούτε στο εθνικό επίπεδο. 
Κύριε Σταϊκούρα, χωρίς αντιπαράθεση, σας ρωτάω: Τι ακριβώς είπατε σ’ αυτό το Eurogroup; Τι ακριβώς είπε ο κ. Στουρνάρας για να μην υπάρχει αυτή η επίπτωση; Τι είπε, μιλώντας ως νότιος, υποστηρίζοντας τα συμφέροντα του Νότου που θα αντιμετωπίσει αυτήν την κρίση, για να μην έχουμε πολύ τραγικές επιπτώσεις; 
Μας είπε ο κ. Βορίδης ότι υποστήριξαν την Κύπρο. Η Κύπρος διαπραγματεύτηκε με ένα χέρι πίσω από την πλάτη. Είχε η Κύπρος την εμπιστοσύνη ότι η Ελλάδα θα έκανε ό,τι ήταν δυνατόν για να την υποστηρίξει, όποια κι αν ήταν η απόφαση; Είχε η Κύπρος την εγγύηση ότι η Ελλάδα θα συζητήσει με όλες τις άλλες χώρες του Νότου που έχουν αυτό το πρόβλημα και θα πουν ότι αν πάρει μία άλλη απόφαση η Κύπρος, αυτή είναι απόφαση όλου του Νότου; Αυτό χρειαζόταν. Αυτή είναι η ιστορική στιγμή, ο Νότος να πει  «αυτό που κάνετε, εμάς μας καταστρέφει και μας δημιουργεί ένα τεράστιο πρόβλημα σε κάθε άλλη κρίση που θα έχουμε στο μέλλον». 
Μιλήσατε, κύριε Σταϊκούρα, σαν το παιδί που είναι μόνο του και κοιτάει μόνο τα δικά του. Είπατε ότι θωρακίσατε τη δική μας την οικονομία. Τι θωρακίσατε; Θεωρείτε ότι θωρακίσατε κάτι; Θεωρείτε ότι ο κ. Ραχόι θωράκισε κάτι με αυτήν την απόφαση; Θεωρείτε ότι ο κ. Κοέλιο θωράκισε κάτι; Αυτό δεν ήταν το πρόβλημα τα δύο τελευταία χρόνια που κάθε οικονομία νόμιζε «αν κοιτάξω το δικό μου το μαγαζί, τη δική μου οικονομία, όλα θα πάνε  καλά»; Και μας λέτε ότι μας θωρακίσατε; 
Έχετε διαβάσει τις σημερινές εφημερίδες κι όχι τους συνήθεις ύποπτους, όχι τον Κρούγκμαν και τον Μουνχάου, αλλά τον Σαρλ Βίπλος και τον Πέτερ Μπόφινγκερ; Έχετε διαβάσει τι λένε σήμερα; Λένε ότι έχουμε περάσει ένα σημείο που δεν υπάρχει επιστροφή. 
Για ποια θωράκιση μιλάτε; Νομίζω ότι είναι εντελώς σουρεαλιστικό τώρα να μιλήσουμε για αναπτυξιακά εργαλεία και να μιλήσουμε για εργαλεία ανάπτυξης. Είτε ο θεός είτε ο κ. Μεϊμαράκης ως Πρόεδρος της Βουλής έχουν χιούμορ και μας βάζουν να συζητήσουμε αυτήν τη στιγμή πώς θα υπάρχει ανάπτυξη και ρευστότητα. Είναι το πρόβλημα της Ελλάδας αυτήν τη στιγμή το venture capital; Να σας πω και γι’ αυτό το μοντέλο, για να επιστρέψω στο τέλος να δούμε πώς μπορεί να προχωρήσει η ελληνική οικονομία και κοινωνία έτσι που έφτασαν τα πράγματα. 
Το venture capital ήταν στην ουσία εργαλείο για να δώσει χρηματοδότηση σε πολύ επικίνδυνες επενδύσεις που οι πιο πολλές δεν θα δούλευαν, αλλά μία-δύο θα δούλευαν και θα έβγαζαν πολλά λεφτά. Επειδή ήταν πολύ μεγάλο το ρίσκο, χρειαζόσουν ιδιαίτερα εργαλεία για να το κάνεις αυτό. Τώρα προσπαθούμε κι εμείς να το κάνουμε κι αυτό σαν θεσμό. Δεν είναι κακό να γίνει, αλλά να μην έχουμε μεγάλες απαιτήσεις σε μία τέτοια κρίση. Και να μην έχουμε απαιτήσεις, γιατί το πρόβλημα είναι ότι το venture capital μας πάει σε ένα αγγλοσαξονικό σύστημα χρηματοδότησης και φεύγουμε από το γερμανογιαπωνέζικο που είναι αυτό που χρειάζονται οι χώρες που χρειάζονται ανάπτυξη, γιατί πιέζει προς βραχυπρόθεσμα κέρδη. Το νομοσχέδιο που βάζει ένα κομμάτι του venture capital μέσα στο Χρηματιστήριο, που θα πρέπει να αποδείξουν οι εταιρείες ότι έχουν γρήγορα κέρδη, ευνοεί αυτό το γρήγορο κέρδος. 
Αυτό που μας λείπει δεν είναι το venture capital. Αυτό που μας λείπει είναι αυτό που έχει η Γερμανία. Στη Γερμανία τα τελευταία δύο-τρία χρόνια -που δεν χρηματοδοτούσαν πολύ το venture capital, που οι εμπορικές τράπεζες δεν χρηματοδοτούσαν την οικονομία και έπεσε η χρηματοδότηση- είχαν τις Sparkassen, είχαν τις περιφερειακές τράπεζες που επένδυαν όχι μόνο στις μικρομεσαίες αλλά σε καινοτόμες επενδύσεις. Μερικές απ’ αυτές ήταν και «πράσινες», για την ανακύκλωση. Τώρα η γερμανική οικονομία με μικρές επιχειρήσεις εξαγάγει αυτήν την τεχνολογία σε άλλες χώρες, γιατί είχε αυτήν την υποστήριξη των περιφερειακών τραπεζών. 
Άρα, κύριε Βορίδη, επειδή με ρωτάτε κάθε φορά στην επιτροπή τι έπρεπε να ζητήσουμε όταν αποδείχθηκε ότι ο πολλαπλασιαστής ήταν λάθος ή τι πρέπει να πούμε τώρα, θα σας πω ότι έπρεπε να πούμε στους Γερμανούς «θέλουμε τα εργαλεία που έχετε εσείς», να πούμε στους Γερμανούς ότι κάνουν τρία πράγματα αυτήν τη στιγμή. Έχει καταστραφεί η ενιαία νομισματική πολιτική και ό,τι κάνει η Ευρωπαϊκή Κεντρική Τράπεζα δεν πάει στην περιφέρεια, αλλά οι δικές μας μικρομεσαίες επιχειρήσεις έχουν υψηλότερα επιτόκια απ’ ό,τι έχουν οι γερμανικές. «Δεν έχουμε τα εργαλεία που έχετε εσείς, κάτι σαν τις Sparkassen,  δεν έχουμε το δικό μας ΤΤ, την Αγροτική Τράπεζα». 
Δεν έχουμε όλα αυτά τα εργαλεία του προστατευτισμού που έχουν κρατήσει στο επίπεδο lander για τους δικούς τους και στο επίπεδο των τραπεζών ειδικού σκοπού για τους δικούς τους. Και, τέλος, δεν έχουμε τη βεβαιότητα, για να επιστρέψω εκεί που άρχισα. Δεν έχουμε τη βεβαιότητα, γιατί με αυτό που κάνατε στο Eurogroup, με αυτό που υποστηρίξατε, δεν μπορεί να επιστρέψει η ρευστότητα στην ελληνική οικονομία και στην πορτογαλέζικη και στην ισπανική.
Και να τελειώσω με το πιο σημαντικό. Είναι δυνατόν δικοί μας πολιτικοί να δέχονται πως ό,τι γίνεται στην Ευρωπαϊκή Ένωση θα γίνει με μέριμνα τις γερμανικές εκλογές; Κάποιοι από εσάς που είστε ευρωπαϊστές και πιστεύετε στο ευρωπαϊκό ιδεώδες, αυτό ήταν που περιμένατε στην Ευρώπη; Ότι δεν θα υπάρχει καμμία δημοκρατία; Ότι δεν θα συζητάει η Ευρώπη για τα κοινά προβλήματα και του Βορρά και του Νότου και όλα θα τα βάζουμε σε σχέση με τις γερμανικές εκλογές; Μπορεί να δουλέψει με συνοχή και με οικονομική βιωσιμότητα αυτή η Ευρώπη, όταν όλοι ομολογούμε: «Μα, δεν είπαμε τίποτα, γιατί πρέπει να περάσουν πρώτα οι γερμανικές εκλογές»; Αυτή είναι η δημοκρατία; Αυτή είναι η οικονομία που θέλετε στο μέλλον; 
Πρέπει να σας πω ότι είμαστε πολύ κοντά σε πολύ δραματικές επιπτώσεις. Είναι πολύ σημαντικό τώρα η Κυβέρνηση της Ελλάδας να τα βρει με άλλες κυβερνήσεις του Νότου και να πουν μαζί «πρέπει να αλλάξουμε ριζικά την κατεύθυνση, αλλιώς οι δικοί μας οι λαοί θα το πάρουν πάνω τους». Και να είστε σίγουροι ότι εμείς θα είμαστε έτοιμοι για το δεύτερο, αν δεν κάνετε το πρώτο.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΚΛΕΙΔΗΣ ΤΣΑΚΑΛΩΤΟΣ",510
"50418"," Ευχαριστούμε τον κ. Τσακαλώτο.
Το λόγο έχει ο κ. Κοντονής και μετά ο κ. Μπέζας.
Ορίστε, κύριε Κοντονή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50419"," Ευχαριστώ, κύριε  Πρόεδρε.
Κυρίες και κύριοι Βουλευτές, το παρόν σχέδιο νόμου το οποίο φέρνετε προς συζήτηση στην Εθνική Αντιπροσωπεία έχει έναν ψευδεπίγραφο τίτλο:  «Επενδυτικά εργαλεία ανάπτυξης, παροχή πιστώσεων και άλλες διατάξεις».
Κυρίες και κύριοι συνάδελφοι, είναι απολύτως βέβαιο ότι ανάπτυξη όπως την εννοεί η Κυβέρνηση δεν μπορεί να υπάρξει. Ανάπτυξη η οποία εκχωρεί το σύνολο του δημόσιου πλούτου και την προστασία του περιβάλλοντος σε ένα καθεστώς ιδιωτικής ασυλίας δεν μπορεί να υπάρξει. Επομένως έχουμε ένα ψευδεπίγραφο νομοσχέδιο, το οποίο το μόνο που κάνει είναι να δίνει κίνητρα και δυνατότητες περαιτέρω εκμετάλλευσης και φοροαποφυγής στους μεγάλους ομίλους που θέλει το ίδιο να δημιουργηθούν. Βρίσκεται, λοιπόν, σε μία συνεχή κατάσταση, σε μία συνέχεια με τους ν. 4092/2012 και 3986/2011.
Κυρίες και κύριοι συνάδελφοι, θα περίμενε κάποιος σε ένα τέτοιο νομοσχέδιο να αναδεικνύονται εκείνοι οι τομείς και οι κλάδοι της ελληνικής οικονομίας όπου υπάρχει η δυνατότητα ανάπτυξης, που υπάρχουν τα συγκριτικά πλεονεκτήματα. Θα ήταν μία προσπάθεια η οποία θα ευδοκιμούσε σε κάθε περίπτωση. Αντί αυτού, έχουμε την ιδιωτικοποίηση, έχουμε την παραχώρηση των δημοσίων ακινήτων και των δημοσίων υπηρεσιών σε ιδιώτες. Για κακή τύχη της Κυβέρνησης η συζήτηση γίνεται σήμερα πάνω στο έδαφος των κυπριακών εξελίξεων και εδώ πραγματικά θα ήθελα να υπενθυμίσουμε ορισμένα πράγματα στην Εθνική Αντιπροσωπεία.
Κατά τη γνώμη μας, δικαιώνεται απόλυτα ο ΣΥΡΙΖΑ, όταν από την αρχή της κρίσης έλεγε σε όλους τους τόνους ότι το χρέος το οποίο αντιμετωπίζει η χώρα είναι μέρος ενός ευρωπαϊκού χρέους, ότι η κρίση είναι ευρωπαϊκή. Και σήμερα που με έναν τραγικό τρόπο -όπως πολύ σωστά είπε ο Ευκλείδης ο Τσακαλώτος- μπαίνουμε σε αχαρτογράφητα νερά για την ευρωπαϊκή οικονομία και για τους ευρωπαϊκούς λαούς αναδεικνύεται το συγκεκριμένο πρόβλημα. 
Τι έχουν να πουν σήμερα η ιερή τριάδα του ΠΑΣΟΚ, ο κ. Βενιζέλος, ο κ. Παπανδρέου και ο κ. Παπακωνσταντίνου, όταν μας έβαζαν στα μνημόνια με αυτήν την αιτιολογία; Όταν μας έλεγαν και οι τρεις –ακολούθησε και ο κ. Παπαδήμος- ότι το χρέος αυτό είναι ελληνικό και πρέπει να το ρυθμίσουμε με τους σκληρούς όρους που επιβάλλει η Ευρωπαϊκή Ένωση, το Διεθνές Νομισματικό Ταμείο και η Ευρωπαϊκή Τράπεζα; Τι έχουν να πουν σήμερα που κανένας από τους Βουλευτές του ΠΑΣΟΚ δεν τόλμησε να πάρει το λόγο στη σημερινή συζήτηση; Γιατί αυτή η αφωνία από το ΠΑΣΟΚ; 
Το δεύτερο στο οποίο δικαιώνεται ο ΣΥΡΙΖΑ είναι το γεγονός ότι από την αρχή είχαμε τονίσει ότι, όσο μικρή και αν είναι μια χώρα της Ευρωζώνης, όσο μικρή και αν είναι η οικονομία της, η κρίση και οι αντιδράσεις οι οποίες θα προκληθούν θα είναι αντιδράσεις σοβαρές για το σύνολο της Ευρωζώνης και εδώ μπαίνει η ευθύνη των προηγούμενων Κυβερνήσεων στο θέμα της διαπραγμάτευσης. Μία μέρα ανεστάλη η συζήτηση στην κυπριακή Βουλή και είχαμε αλλαγή των αποφάσεων του Eurogroup. Τι έχει να πει ο κ. Βενιζέλος και το ΠΑΣΟΚ; Τι έχει να πει ο κ. Βενιζέλος και ο κ. Παπακωνσταντίνου; Τι έχει να πει η σημερινή Κυβέρνηση γι’ αυτά τα ζητήματα, όταν λέγαμε εμείς «επαναδιαπραγμάτευση» και το τονίσαμε ακόμα και τη στιγμή που το Διεθνές Νομισματικό Ταμείο αναγνώριζε το λάθος στον πολλαπλασιαστή; Αφωνία απόλυτη και ευθύνες τεράστιες. Ποτέ άλλοτε, κύριοι συνάδελφοι, η σιωπή σας δεν ήταν τόσο εκκωφαντική για τις ευθύνες σας.
Το τρίτο στο οποίο δικαιώνεται ο ΣΥΡΙΖΑ είναι το θέμα των εργαλείων που πρέπει να έχει το ελληνικό δημόσιο, το ελληνικό κράτος στα χέρια του για να κάνει ανάπτυξη. Μας είχατε πει ότι θα προβαίνατε στην πώληση του Ταχυδρομικού Ταμιευτηρίου. Ευτυχώς δεν το κάνατε, γιατί, αν το είχατε κάνει, δεν μας λέτε τώρα ποιος θα ήταν εκείνος ο οποίος στο σχεδιασμό σας, κύριε Υπουργέ, θα αγόραζε τα υποκαταστήματα των κυπριακών τραπεζών; Ποιος ιδιώτης θα ήταν αυτός που θα ελάμβανε αυτό το βάρος; Στο Ταχυδρομικό Ταμιευτήριο όμως εσείς αποταθήκατε, το οποίο ευτυχώς δεν είχε ιδιωτικοποιηθεί με βάση τα σχέδιά σας.
Στο τέταρτο που έχει απόλυτο δίκιο ο ΣΥΡΙΖΑ είναι το θέμα των συμμαχιών. Κυρίες και κύριοι συνάδελφοι, σας είχαμε πει από την αρχή αυτής της βουλευτικής περιόδου ότι συμμαχείτε με τις πλέον αντιδημοκρατικές και διαλυτικές για την ιδέα της Ευρωπαϊκής Ένωσης δυνάμεις. Οι δυνάμεις οι οποίες σήμερα τίθενται κάτω από το μανδύα της κ. Μέρκελ μπορεί να ομνύουν όρκους στην Ευρωπαϊκή Ένωση, αυτές όμως οι δυνάμεις -και το βλέπετε σήμερα- είναι αυτές που προωθούν τη διάλυση της Ευρωπαϊκής Ένωσης, τη διάλυση μιας ένωσης που θα στηρίζεται στη δημοκρατία και στην ισοτιμία των λαών. Διότι η μη δημοκρατία και η ανισοτιμία των μερών οδηγεί με μαθηματική ακρίβεια στη διάλυση της Ευρωπαϊκής Ένωσης.
Το τελευταίο που ήθελα να πω,  κύριοι συνάδελφοι, είναι το εξής. Ακούσαμε από τον εκπρόσωπο της ελληνικής νεοφασιστικής ακροδεξιάς κροκοδείλια δάκρυα για την Κύπρο. Και θα πρέπει όλοι σε αυτήν την Αίθουσα να σκεφτούμε και να απαντήσουμε: Αν η Κύπρος είναι μαρτυρική, είναι γιατί η χούντα οργάνωσε το πραξικόπημα στο Μακάριο, γιατί η χούντα, την οποία ευαγγελίζεται η Χρυσή Αυγή, οργάνωσε την τουρκική εισβολή, την ανέχτηκε και πάνω στην προδοσία αυτών των κυρίων έγινε σήμερα η Κύπρος μαρτυρική. Και όμως, αυτή η Κύπρος, η βασανισμένη, η προδομένη είναι εκείνο το ηρωικό κομμάτι του Ελληνισμού που ανθίσταται σήμερα στη διάλυση της Ευρωπαϊκής Ένωσης και προβάλλει την ιδέα της Ενωμένης Ευρώπης, μια Ευρώπη ισοτιμίας και δημοκρατίας, όχι μόνο για τα κράτη αλλά και για τους λαούς.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΑΥΡΟΣ ΚΟΝΤΟΝΗΣ",236
"50420"," Ευχαριστούμε και εμείς. 
Το λόγο έχει ο κ. Μπέζας, μετά για λίγα λεπτά ο κ. Μιχελογιαννάκης και μετά ο κύριος Υπουργός.
Ορίστε, κύριε Μπέζα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50421"," Κυρίες και κύριοι συνάδελφοι, η συζήτηση του συγκεκριμένου νομοσχεδίου γίνεται βέβαια κάτω από το βάρος των πρόσφατων εξελίξεων στην Κύπρο και επομένως δεν μπορεί να μην υπάρξουν -δικαιολογημένα υπάρχουν- αναφορές στην κατάσταση που έχει δημιουργηθεί και στις εξελίξεις που δρομολογούνται. 
Επιτρέψτε μου αρχικά, όμως, να ξεκινήσω με δύο πολύ συγκεκριμένες παρατηρήσεις σε σχέση με το νομοσχέδιο, το οποίο συζητούμε. 
Η πρώτη παρατήρηση είναι ότι τα τελευταία χρόνια διαπιστώνεται διεθνώς μια τάση μεταφοράς της επενδυτικής δραστηριότητας προς τα επενδυτικά συλλογικά σχήματα, τα λεγόμενα funds, τα οποία διαπραγματεύονται στις οργανωμένες αγορές και τα οποία μπορεί να έχουν σημαντική συμβολή στην υποστήριξη της επιχειρηματικότητας. Αυτά, όμως, τα επενδυτικά εργαλεία σε καμμία περίπτωση δεν υποκαθιστούν το ρόλο και τη λειτουργία των τραπεζών και επομένως δεν μπορούν να λειτουργήσουν σαν εναλλακτικές πηγές χρηματοδότησης, λόγω της αδυναμίας που υπάρχει από τις τράπεζες να δώσουν ρευστότητα. Η ρευστότητα από τις τράπεζες είναι ένα άλλο θέμα, το οποίο πρέπει να προχωρήσει με όσο το δυνατόν πιο γρήγορους ρυθμούς. 
Η Κυβέρνηση είχε δύο εναλλακτικές λύσεις μπροστά της γι’ αυτά τα επενδυτικά συλλογικά σχήματα: Ή θα δημιουργούσε από την αρχή ένα νέο θεσμικό πλαίσιο ή θα έκανε αυτό που κάνει -η λύση που τελικά ακολουθήθηκε- δηλαδή θα προκαλούσε στο υφιστάμενο θεσμικό πλαίσιο κάποιες αλλαγές και κάποιες τροποποιήσεις, που να συνδυάζουν απαιτήσεις ευελιξίας, διαφάνειας και ανταγωνιστικό φορολογικό περιβάλλον. 
Είναι προφανές ότι η επιτυχία μιας τέτοιας προσπάθειας θα έχει σημαντικά οφέλη για την ελληνική οικονομία και όσο παγιώνεται η εκτίμηση ότι η Ελλάδα παραμένει σταθερά ως ενεργό μέλος της ζώνης του Ευρώ τόσο θα προσελκύονται τέτοια επενδυτικά κεφάλαια από το εξωτερικό στη χώρα μας, τα οποία θα μπορέσουν να καλύψουν τις ανάγκες κεφαλαιακής ενίσχυσης των επιχειρήσεων.
Πάντως, είναι θετικό το γεγονός -και προέκυψε και από την ακρόαση των φορέων στην Επιτροπή Οικονομικών Υποθέσεων- ότι γι’ αυτό το νομοσχέδιο προηγήθηκε μια ενδελεχής διαβούλευση και ότι υπάρχει ευρεία συναίνεση μεταξύ των φορέων της Κεφαλαιαγοράς. 
Η δεύτερη παρατήρηση έχει να κάνει με τις φορολογικές διατάξεις και τις διατάξεις για την αναδιοργάνωση του φορολογικού μηχανισμού. Νομίζω είναι κοινή πεποίθηση ότι ο φορολογικός και εισπρακτικός μηχανισμός του Υπουργείου Οικονομικών χρειάζεται ανασχεδιασμό, αναδιοργάνωση και προσαρμογή στις νέες συνθήκες οι οποίες έχουν δημιουργηθεί στην κοινωνία και την οικονομία. Επίσης, χρειάζεται να ολοκληρωθεί η σύνδεσή του με τις νέες τεχνολογίες και τα συστήματα πληροφορικής σε όλα τα επίπεδα, από την πιο μικρή μέχρι την πιο μεγάλη υπηρεσιακή μονάδα. Δεν μπορεί, όμως, αυτή η αναδιοργάνωση να γίνεται περιστασιακά. Δεν μπορεί αυτή η αναδιοργάνωση να γίνεται τμηματικά ή να μεταβάλλεται συνεχώς, γιατί αυτό οδηγεί σε απορρύθμιση του συστήματος. Πέρα από την ανασφάλεια που δημιουργεί στο στελεχικό δυναμικό των υπηρεσιών, προκαλεί και μια σειρά από πρακτικά προβλήματα. Αναφέρω δύο πολύ συγκεκριμένα παραδείγματα. 
Η συνένωση των ΔΟΥ, με τον τρόπο που πραγματοποιήθηκε, δεν οδήγησε στην ηλεκτρονική τους συνένωση -αναφέρομαι στη συνένωση των αρχείων του «ΤΑΧΙΣ»- κι επομένως έγινε μια συγκόλληση των ΔΟΥ και δεν έγινε λειτουργική ενοποίησή τους. 
Επιπλέον, τα Κέντρα Εξυπηρέτησης Φορολογουμένων, που αποτελούν ένα πάρα πολύ καλό εργαλείο για να γίνει η φορολογική διοίκηση πιο φιλική, πιο ελκυστική, πιο αποτελεσματική απέναντι στον πολίτη, δεν έχουν ηλεκτρονική διασύνδεση με τις ΔΟΥ, των οποίων αποτελούν τμήματα. Επομένως δεν μπορούν να επιτελούν την αποστολή για την οποία έχουν σχεδιαστεί.  
Επίσης, θέλω να αναφέρω και κάτι άλλο. Σ’ αυτήν την κρίσιμη περίοδο που διέρχεται η χώρα, δεν υπάρχουν περιθώρια για παρεκκλίσεις από βασικές αρχές και διατάξεις που πρέπει να υπάρχουν σε σχέση με τη φορολογική μεταχείριση. Ό,τι προβλέπεται για όλους, πρέπει να προβλέπεται για όλους, χωρίς παραλλαγές και χωρίς εξαιρέσεις, διότι οι εξαιρέσεις και οι παρεκκλίσεις δίνουν λάθος μήνυμα στην κοινωνία, η οποία αυτήν την περίοδο έχει φτάσει στα όριά της. 
Αναφέρομαι στη διάταξη του άρθρου 22, η οποία αποσύρθηκε στην επιτροπή και καλώς αποσύρθηκε. Αναφέρομαι, όμως, και γενικά σε διατάξεις οι οποίες δημιουργούν παρεκκλίσεις. Τέτοιες διατάξεις δεν πρέπει να εισάγονται για συζήτηση και ψήφιση στο Κοινοβούλιο και όπου εισάγονται τέτοιες διατάξεις, πρέπει να τεκμηριώνονται επαρκώς από την Κυβέρνηση, πρέπει δηλαδή να υπάρχει αιτιολογημένη η αναγκαιότητά τους. 
Κυρίες και κύριοι συνάδελφοι, τελειώνω με την αναφορά που πρέπει να κάνω και εγώ με τη σειρά μου στο θέμα των δραματικών εξελίξεων που έχουμε στην Κύπρο. Εδώ βέβαια εγώ θα έλεγα ότι συνέβη κατά κάποιον τρόπο το προπατορικό αμάρτημα, για όλους εμάς που πιστεύουμε στην ελεύθερη οικονομία της αγοράς. Διότι, εμείς πιστεύουμε στην ελεύθερη οικονομία της αγοράς. 
Λέω «το προπατορικό αμάρτημα», γιατί για πρώτη φορά προτάθηκε να φορολογηθούν άμεσα καταθέσεις, ανεξαρτήτως ύψους, με οριζόντιο τρόπο, γεγονός το οποίο δημιουργεί όντως πολλές ανησυχίες, όχι μόνο στην Ελλάδα, αλλά σε ολόκληρη την Ευρώπη. Διότι, συμφωνώ ότι έχει προκληθεί, με αυτή την απόφαση του Eurogroup, μια ρωγμή στη διαδικασία και στην προσπάθεια για την οικονομική και νομισματική ενοποίηση. 
Βέβαια, πρέπει να λέμε τα πράγματα με το όνομά τους. Η Κύπρος έχει ιδιαιτερότητες. Έχει έναν υπερτροφικό τραπεζικό τομέα, ο οποίος είναι δυσανάλογα μεγάλος σε σχέση με την πραγματική οικονομία. Έχει ένα σοβαρό έλλειμμα ανταγωνιστικότητας. Επίσης, έχει έναν τραπεζικό τομέα ο οποίος έχει παθογένειες γνωστές εδώ και χρόνια, οι οποίες όμως τώρα, λόγω της κρίσης, έρχονται στην επιφάνεια με πιο έντονο τρόπο και όχι όπως στο παρελθόν που πολλά πράγματα δυστυχώς κρύβονταν κάτω από το χαλί. 
Σε κάθε περίπτωση, όμως, επειδή η κατάσταση είναι πάρα πολύ σοβαρή -και εν μέρει συμφωνώ με τον τρόπο με τον οποίο την προσέγγισε προηγουμένως ο κ. Τσακαλώτος- πρέπει να αντιμετωπίσουμε τα πράγματα με ψυχραιμία, με υπευθυνότητα και πρέπει να τα αντιμετωπίσουμε παρακολουθώντας και τις αποφάσεις του κυπριακού Κοινοβουλίου και τις εξελίξεις και τις ενέργειες που βρίσκονται σε εξέλιξη από την κυπριακή κυβέρνηση. 
Δεν θα πάρει η Ελλάδα τις αποφάσεις. Τις αποφάσεις τις παίρνει η Κύπρος. Η Ελλάδα στηρίζει τις αποφάσεις που πήρε η Κύπρος. Κι αν η Ελλάδα στήριξε δυο φορές, μέσα σε λίγα εικοσιτετράωρα, δύο αντιφατικές αποφάσεις -όπως είπε ο κ. Λοβέρδος προηγουμένως- αυτές οι αντιφατικές αποφάσεις είναι αποφάσεις της Κυπριακής Δημοκρατίας, δεν είναι της Ελλάδας. 
Ακριβώς, λοιπόν, επειδή η κατάσταση είναι πολύ σοβαρή, εγώ πιστεύω ότι ήταν σωστή και συνετή η στάση και του Προέδρου της Βουλής και της Κυβέρνησης να μην αποδεχτούν το αίτημα του ΣΥΡΙΖΑ, για να προκληθεί εδώ στην Ολομέλεια του Κοινοβουλίου προ ημερησίας διατάξεως συζήτηση σε επίπεδο Αρχηγών για το θέμα της Κύπρου, όχι μόνο γιατί κάτι τέτοιο δεν προβλέπεται από τον Κανονισμό της Βουλής, αλλά κυρίως γιατί δεν πρέπει να προκαλέσουμε αποσταθεροποίηση στην Κύπρο, αφήνοντας αυτό το σοβαρό θέμα της κυπριακής δοκιμασίας να διολισθήσει στο επίπεδο της εσωτερικής πολιτικής αντιπαράθεσης, μιας εσωτερικής πολιτικής αντιπαράθεσης η οποία γίνεται, δυστυχώς, στη χώρα μας για λόγους μικροπολιτικής σκοπιμότητας και κομματικών επιδιώξεων, όπως έγινε προηγουμένως σ’ αυτήν την Αίθουσα. 
Απαντώ και στο υπονοούμενο που αφήσατε εσείς προηγουμένως, κύριε Προεδρεύοντα του Κοινοβουλίου, γιατί δυστυχώς φαίνεται ότι στο βωμό της δημαγωγίας θυσιάζουμε τα πάντα και δεν διδασκόμαστε από τα λάθη του παρελθόντος και μάλιστα του πρόσφατου παρελθόντος. Αναφέρομαι κυρίως στη στάση του κόμματος της Αξιωματικής Αντιπολίτευσης. 
Ακούγοντας προηγουμένως το συνάδελφο που μίλησε εδώ στο Βήμα με τον ισχυρισμό ότι δικαιώθηκε ο ΣΥΡΙΖΑ -και ανέφερε τους λόγους για τους οποίους δικαιώθηκε ο ΣΥΡΙΖΑ- και ακούγοντας αυτές τις ώρες τις δηλώσεις του κ. Τσίπρα και τις δηλώσεις των στελεχών του ΣΥΡΙΖΑ, έρχεται στο μυαλό μου κάτι το οποίο είχε πει ένας Αυστριακός φιλόσοφος -αναγνωρίζω ότι είναι νεοφιλελεύθερος- ο Καρλ Πόππερ.","ΑΝΤΩΝΙΟΣ ΜΠΕΖΑΣ",343
"50422"," Ποτέ!","ΕΥΚΛΕΙΔΗΣ ΤΣΑΚΑΛΩΤΟΣ",510
"50423"," Ήταν μαρξιστής στην αρχή, μετά έγινε νεοφιλελεύθερος. 
Ο Πόππερ, λοιπόν, έλεγε ότι υπήρχε μια φυλή στην Ινδία που πίστευε πως ο τίγρης ήταν ο καλύτερος φίλος του ανθρώπου. Όταν, λοιπόν, τον ρώτησαν ποια είναι αυτή η φυλή, απάντησε ότι δεν την ξέρει κανείς, γιατί οι τίγρεις την φάγανε τη φυλή αυτή.  
Το ίδιο, λοιπόν, μπορεί να πει κανείς και για τη στάση και τον τρόπο που ο ΣΥΡΙΖΑ και τα στελέχη του αντιμετωπίζουν την ευρωπαϊκή κρίση. Μπορεί να έχουν φαγωθεί εκατοντάδες φορές από τους τίγρεις των αντιφάσεών τους σε σχέση με την αντιμετώπιση της κρίσης, όμως επιμένουν σ’ αυτές τις αντιφάσεις. 
Εσείς ήσασταν που λέγατε προεκλογικά ότι πρέπει να φορολογηθούν οι καταθέσεις. Εσείς είστε που λέγατε, τώρα, πριν από λίγες ημέρες, ανακοινώνοντας το φορολογικό σας πρόγραμμα, εμμέσως πλην σαφώς, ότι πρέπει να φορολογηθεί ο μεγάλος πλούτος, συμπεριλαμβανομένων και των καταθέσεων. Ο συνάδελφος, ο κ. Δερμιτζάκης νομίζω, μίλησε προηγουμένως για αυτοδύναμη -εννοούσε αυτοτελή- φορολόγηση των καταθέσεων. Εσείς είστε, ή μάλλον κάποιες συνιστώσες σας, που μιλάτε ακόμα και τώρα για εθνικοποίηση του τραπεζικού συστήματος στην Ελλάδα. Κι ενώ λέτε αυτά, χύνετε ταυτόχρονα κροκοδείλια δάκρυα, καταγγέλλοντας ως καταστροφή τη φορολόγηση των καταθέσεων στην Κύπρο και ανησυχείτε -προσέξτε- για την κατάρρευση του χρηματοπιστωτικού συστήματος στην Ευρωζώνη, μια Ευρωζώνη στην οποία δεν πιστεύετε -και κάποιοι από εσάς θέλετε να φύγουμε από εκεί- και ένα χρηματοπιστωτικό σύστημα, το οποίο πιστεύετε ότι πρέπει να εθνικοποιηθεί. 
Αντί, λοιπόν, κύριοι συνάδελφοι της Αντιπολίτευσης, να προσπαθείτε να δημιουργείτε τις εντυπώσεις ότι αντιστέκεστε -υποτίθεται- στην Ευρώπη και ότι θα συγκρουστείτε με την Ευρώπη και με ολόκληρο τον πλανήτη, καλύτερα θα ήταν να ξεφύγετε από τον τίγρη των αντιφάσεών σας. Αυτό θα είναι καλό και για εσάς ακόμα και για τη χώρα και κυρίως για την ελληνική οικονομία. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΑΝΤΩΝΙΟΣ ΜΠΕΖΑΣ",343
"50424","  Ευχαριστούμε κι εμείς. 
Υποχρεούμαι σε ένα σύντομο σχόλιο. Από τη θέση που βρίσκομαι δεν μπορώ και δεν θέλω να διατυπώσω τις πολιτικές μου απόψεις σε πάρα πολλές ανακρίβειες τις οποίες ακούω σ’ αυτήν την Αίθουσα. 
Όμως, εδώ δεν είμαι μια μούμια. Προεδρεύοντας παρατηρώ ότι όλοι οι Βουλευτές όλων των κομμάτων αναφέρονται στο Κυπριακό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50425"," Και εγώ απάντησα.","ΑΝΤΩΝΙΟΣ ΜΠΕΖΑΣ",343
"50426"," Και συνειδητά, λοιπόν, έκανα το σχόλιο και τον υπαινιγμό ότι αυτό το γεγονός δείχνει ότι χρειαζόταν μια τέτοια συζήτηση. Επιτρέψτε μου, λοιπόν, σε αυτό το θέμα να σέβομαι τη δική σας άποψη αλλά να έχω και τη δική μου άποψη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50427"," Και εγώ σέβομαι τη δική σας άποψη, αλλά είναι διαφορετική. Το τεκμηρίωσα.","ΑΝΤΩΝΙΟΣ ΜΠΕΖΑΣ",343
"50428"," Προχωρούμε στη ολοκλήρωση μιας ήρεμης και ουσιαστικής συζήτησης –τουλάχιστον έτσι τη βλέπω εγώ- όπου σε μια κρίσιμη πράγματι συγκυρία και το νομοσχέδιο συζητάμε και γενικότερα σχόλια κάνουμε. 
Το λόγο έχει ο κ. Μιχελογιαννάκης, τον οποίο θα παρακαλέσω να περιοριστεί στα πέντε λεπτά με βάση την αυστηρή συμφωνία που  κάναμε εδώ στην Έδρα. 
(Στο σημείο αυτό την Προεδρική Έδρα  καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"50429"," Ευχαριστώ, κύριε Πρόεδρε. 
Κατ’ αρχάς, να πω το εξής. Ό,τι και να πει σήμερα η Κυβέρνηση για την εξέλιξη στο Κυπριακό, δεν τη σώνει τίποτε σε επτά ερωτήματα. 
Πρώτον, πώς αντιδράσατε όταν όλες οι προγραμματικές δηλώσεις όλων των κομμάτων της Κύπρου με νωπή εντολή πριν από δεκαπέντε μέρες είχαν πει ότι δεν θα πειραχθούν οι καταθέσεις; 
Δεύτερον, πώς αντιδράσατε, όταν γνωρίζατε πολύ καλά ότι και στον ευρωπαϊκό χάρτη και στο Ευρωπαϊκό Συμβούλιο ήταν μια αντισυνταγματική διαδικασία αυτοδιάθεσης των λαών; 
Τρίτον, πώς αντιμετωπίσατε εδώ στην Ελλάδα τη δυνατότητα γενίκευσης του φαινομένου σε όλα τα ευρωπαϊκά κράτη του Νότου και ιδίως στην Ελλάδα;
Τέταρτον, πώς ερμηνεύσατε την εφαρμογή ενός μέτρου σε έναν τόπο με όμορες διαδικασίες φυσικού πλούτου, οι οποίες σε λίγο θα βρεθούν μπροστά μας όσον αφορά την αξιοποίησή τους και με μη κατοχυρωμένη ΑΟΖ και με γκρίζες ζώνες και πριν από τρεις μέρες με Καστελλόριζο και Ρόδο σε μια κατάσταση πλήρους σύγχυσης; 
Πέμπτον, πώς αντιμετωπίσατε το ερώτημα του απλού πολίτη ότι, όταν η Ελβετία χάνεται με τα θετικά επιτόκια και η Κύπρος με τα αρνητικά επιτόκια –γιατί αυτό ουσιαστικά γινόταν- σαν καταφύγιο πλούτου, τελικά όλο το παιχνίδι θα παιζόταν στο να μαζευτεί ο πλούτος στις γερμανικές τράπεζες ως ασφαλές καταφύγιο και με το target το 1 τρισεκατομμύριο το οποίο έχουν μέσα, θα έφταναν τελικά σε ένα σημείο να πάρουν όλον τον πλούτο της Ευρώπης; 
Έκτον, πώς θα αντιμετωπίζατε τις οδυνηρές επιπτώσεις, τις οποίες θα είχε η Κύπρος, σε μια τέτοια περίπτωση και τις οποίες βιώνουμε εδώ, φτώχεια, αυτοκτονία και σειρά προτεραιότητας στα σκουπίδια; Σήμερα δεν έχουμε σκουπίδια. Έχουμε χαρτάκι από την τράπεζα με σειρά προτεραιότητας. 
Τέλος, όσον αφορά τη δήλωση κάποτε ενός Προέδρου για ανάδελφο κράτος, πώς θα αντιμετωπίζατε ότι η Ελλάδα δεν είναι ανάδελφο κράτος, έχει αδελφούς τους Κύπριους, ο Ελληνισμός είναι ο ίδιος και άρα αν δεν βάζαμε βέτο εκεί, τότε θα φτάναμε σε ένα σημείο το βέτο μας να ήταν για δύο πράγματα, για το δεκάρι στη Eurovision και σε επετειακές μνήμες τις οποίες εξαγοράζετε με γκρίζα ντοκιμαντέρ; 
Δεν έχετε να πείτε τίποτα σε αυτά τα επτά ερωτήματα. Ο ΣΥΡΙΖΑ από την πρώτη στιγμή είχε δείξει ότι είχε δει το παιχνίδι που παιζόταν και μύρια έπονται λογοδοσίας, που θα τα δείτε. 
Έρχομαι τώρα στο νομοσχέδιο. Δεν θα έλεγε κανείς τίποτα εάν οριοθετούσε ένα νέο μοντέλο ανάπτυξης παραγωγικό σε ένα σχέδιο ανασυγκρότησης του ελληνικού κράτους. Να έρχονται όμως σήμερα τα venture capital τα οποία απέτυχαν; Καλά είπε ο κ. Σταθάκης. Αν βγάλεις τη μαστίχα Χίου, όλα τα υπόλοιπα έχουν αποτύχει. Αν δείτε και του ανοιχτού τύπου τις ΑΚΕΣ και του κλειστού τύπου, θα δείτε ότι αν δεν ευδοκίμησαν, δεν ευδοκίμησαν μόνο και μόνο για την αδυναμία των τραπεζών. 
Και εδώ να δώσω την απάντηση ότι ναι, η ανακεφαλαιοποίηση θα περάσει από εδώ. Εμείς δεν μιλήσαμε για φόρο καταθέσεων αλλά για εσωτερικό δανεισμό. Τέλος τα «παπαγαλάκια» και η προπαγάνδα που υπάρχει! 
Και το σημαντικότερο όλων, πώς αφήνετε να διαφημίζονται προϊόντα ξένων τραπεζών σε ελληνικά έντυπα, όταν γνωρίζετε ότι οι ξένες τράπεζες λυμαίνονται την Ελλάδα και κάνουν μια υπερμόχλευση η οποία είναι της τάξης του 1000% καταγεγραμμένη; 
Όσον αφορά τον ΟΠΑΠ, μα, για όνομα της Παναγίας! Τρία δισεκατομμύρια για δέκα χρόνια. Πουλάτε το 1/3. Μιλάτε για το 1 δισεκατομμύριο μέσα. Και ο πολιτισμός και ο αθλητισμός και οι μικρές ομάδες και τα εκατό εκατομμύρια και η κοινωνική συμβολή σε ένα κράτος ομηρίας; Τίποτα. 
Όσον αφορά το ΤΑΙΠΕΔ, συμμετέχετε στις υπουργικές αποφάσεις. Βάζετε ζητήματα όσον αφορά το να φτιάχνει χωροταξικά σχέδια και να κάνει μετοχικά σχήματα, που πουλάει όμως και μάλιστα με τρόπο απαράδεκτο χωρίς καθόλου να ελέγχεται από κανέναν. 
Για την Αγροτική να μη μιλήσω με τη λογική ότι φτάσατε σε ένα σημείο όχι απλώς να χαρίσετε τα 9,5 δισεκατομμύρια, όχι απλώς να δώσετε για την ανακεφαλαιοποίηση πάλι 700 δισεκατομμύρια, αλλά στα νέα γκρίζα σχήματα που ακόμα και τώρα, έχοντας ελλιπή συνείδηση εθνικισμού, προσπαθεί δήθεν το ελληνικό κράτος να σώσει το τραπεζικό σύστημα της Κύπρου, παίζετε τα ίδια παιχνίδια των συστημικών τραπεζών. 
Αναφορικά με το ΣΔΟΕ: Εδώ δεν καταφέρατε τα τελευταία χρόνια να εισπράξετε 55 δισεκατομμύρια και εισπράξατε 2,4 με υποθέσεις στα δικαστήρια με μέσο όρο επτάμισι χρόνια και σε ένα τέτοιο κράτος ενοχικό, απόρροια δική σας, μπαίνετε και βγάζετε συμπεράσματα ότι μπορείτε να κάνετε πολιτική αναγέννησης; 
Real estate: Στην Ισπανία το μοντέλο το είδατε. Το μοντέλο του Νότου το είδατε εκεί. Τη χωροταξία, το σεβασμό του περιβάλλοντος και τις επιπτώσεις στην τουριστική κατοικία τις βιώσατε. Ε, όχι, δεν θα φτάσετε σε  ένα σημείο, σε ένα κράτος ανεπαρκές με 15% μόνο της δημόσιας περιουσίας καταγεγραμμένο, χωρίς κτηματολόγιο, χωρίς περιουσιολόγιο, χωρίς δασικό χάρτη, χωρίς αρχαιολογικό χάρτη, χωρίς αιγιαλό, χωρίς ρυθμιστικά και χωροταξικά σχέδια, να παίζετε παιχνίδια τα οποία είναι παιχνίδια που έχουμε ζήσει. 
Τέλος, όσον αφορά τα ζητήματα κινήτρων που μπαίνουν τούτη τη στιγμή, όπως είναι η ακινησία των αυτοκινήτων την οποία πάτε να φορολογήσετε, έτσι να πάτε να φορολογήσετε και την ακινησία της ενοχής σας. Τα παραδείγματα όμως και η ιστορία έδωσαν λύση. Θα τη βρείτε μπροστά σας. Θα λογοδοτήσετε και ελπίζω γρήγορα, πριν γίνει η κατάσταση μη αναστρέψιμη! 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"50430"," Κυρίες και κύριοι συνάδελφοι, θα ήθελα να ανακοινώσω στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων «Κύρωση της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και του Υπουργικού Συμβουλίου της Ουκρανίας». 
Το λόγο έχει ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50431"," Κυρίες και κύριοι συνάδελφοι, θα συμφωνήσω απόλυτα με την αρχική τοποθέτηση του κ. Τσακαλώτου, που είναι σε αντιδιαστολή με τις περισσότερες τοποθετήσεις των συναδέλφων του ΣΥΡΙΖΑ, ως προς την προσοχή, τη νηφαλιότητα και την ψυχραιμία που απαιτούν οι περιστάσεις. 
Έχουμε τοποθετηθεί για το θέμα της Κύπρου. Παρά ταύτα, θα μου επιτρέψετε να κάνω ένα σχόλιο. Είναι άστοχο, είναι άτοπο να εξάγουμε εύκολα και απόλυτα πολλές φορές συμπεράσματα, όταν δεν έχουμε όλα τα δεδομένα, όταν αγνοούμε πολλοί εξ ημών τους συσχετισμούς εντός και εκτός Ευρώπης, αλλά και  όταν δεν γνωρίζουμε ή γνωρίζουμε ημιτελώς τις επιλογές και τις προτιμήσεις των Κυπρίων εντός και εκτός χώρας. 
Χαίρομαι, γιατί η φράση που χρησιμοποίησα εγώ, ότι η ελληνική οικονομία είναι θωρακισμένη, χρησιμοποιήθηκε και από τους πολιτικούς Αρχηγούς σήμερα μετά τη συνάντηση που είχαν απόψε. 
Επαναλαμβάνω, η ελληνική Κυβέρνηση λειτουργεί με σοβαρότητα, μεθοδικότητα, υπευθυνότητα και -χρησιμοποιώ πάλι αυτήν τη λέξη- διορατικότητα. 
Θα τοποθετηθώ τώρα επί του νομοσχεδίου, εξαιρουμένων των άρθρων 22 και 42 , για τα οποία νομίζω ότι τοποθετήθηκα επί πενταλέπτου. 
Το υπό συζήτηση σχέδιο νόμου αποσκοπεί στη θέσπιση ορισμένων νέων επενδυτικών εργαλείων ανάπτυξης και στην τροποποίηση ορισμένων διατάξεων της νομοθεσίας κεφαλαιαγοράς. Απώτεροι στόχοι είναι η βελτίωση του θεσμικού πλαισίου, η εύρυθμη λειτουργία της αγοράς και η ενίσχυση της ρευστότητας. 
Κυρίες και κύριοι συνάδελφοι, στην τρέχουσα δυσμενή ευρωπαϊκή και παγκόσμια οικονομική συγκυρία, εξακολουθεί να είναι σίγουρα κρίσιμο για την ελληνική οικονομία το να καταστεί όσο το δυνατόν πιο ελκυστική για την προσέλκυση επενδύσεων. Ήδη, για το σκέλος των άμεσων επενδύσεων, η Κυβέρνηση εργάζεται πυρετωδώς. 
Η προσδοκώμενη επίσπευση του προγράμματος αποκρατικοποιήσεων, η αξιοποίηση της περιουσίας του δημοσίου και μια σειρά από διαρθρωτικές αλλαγές που υλοποιούνται, έχουν συμβάλει στη σταδιακή -όχι εντυπωσιακή, αλλά διαρκώς επιταχυνόμενη- διαδικασία προσέλκυσης επενδυτικού ενδιαφέροντος και στη βελτίωση του οικονομικού κλίματος.
Παράλληλα, όμως, με τις άμεσες επενδύσεις, κρίσιμο ζητούμενο είναι να αυξηθούν και οι επενδύσεις χρηματοοικονομικού χαρακτήρα που προέρχονται από την εγχώρια και από τις διεθνείς κεφαλαιαγορές. 
Είναι δεδομένη η πρόσφατη διεθνής τάση μεταφοράς από τους επενδυτές της επενδυτικής τους δραστηριότητας προς τα επενδυτικά συλλογικά σχήματα, τα οποία διαπραγματεύονται σε οργανωμένες αγορές και από τα οποία απολαμβάνουν ποικιλία επενδυτικών επιλογών, ρευστότητα και κυρίως διαφάνεια. 
Στο πλαίσιο της προσπάθειας για την τόνωση και την ανάπτυξη της ελληνικής κεφαλαιαγοράς εν μέσω της οικονομικής κρίσης και με δεδομένη τη διεθνή τάση, κρίθηκε σκόπιμο να δημιουργηθεί στην Ελλάδα μια αγορά όπου θα τελούν υπό διαπραγμάτευση επενδυτικά σχήματα, μέσω των οποίων αναμένεται να μεταφερθούν πόροι από την παγκόσμια επενδυτική κοινότητα σε επιχειρήσεις που δραστηριοποιούνται και στην ελληνική αγορά. 
Προς την κατεύθυνση αυτή οι ρυθμίσεις του σχεδίου νόμου μπορούν να προσδώσουν πραγματικά αναπτυξιακά οφέλη στην ελληνική οικονομία. 
Μετά την εκτενή διαβούλευση με τους εμπλεκόμενους φορείς, έχουμε καταλήξει σε ένα ευρύτατα, κοινά αποδεκτό -όπως φάνηκε και στην ακρόαση φορέων- πλαίσιο θέσπισης νέων επενδυτικών εργαλείων ανάπτυξης και βελτίωσης του ρυθμιστικού πλαισίου λειτουργίας της εγχώριας κεφαλαιαγοράς, με πραγματικά οφέλη για την πραγματική οικονομία. 
Κυρίες και κύριοι συνάδελφοι, κωδικοποιημένα, με το σχέδιο νόμου επέρχονται, μεταξύ άλλων, οι εξής βασικές διαρθρωτικές αλλαγές στο υφιστάμενο θεσμικό πλαίσιο:
Πρώτον, διευρύνεται το πεδίο των επιτρεπόμενων επενδύσεων των αμοιβαίων κεφαλαίων επιχειρηματικών συμμετοχών κλειστού τύπου, με στόχο να δημιουργηθεί μια νέα αγορά στην Ελλάδα, όπου θα τελούν υπό διαπραγμάτευση τα συγκεκριμένα επενδυτικά εργαλεία, υπό την αυστηρή εποπτεία πάντα της Επιτροπής Κεφαλαιαγοράς. 
Δεύτερον, απλοποιεί  τη διαδικασία σύστασης και ενισχύεται η ευελιξία, ως προς τις επιτρεπόμενες επενδύσεις, των εταιρειών κεφαλαίου επιχειρηματικών συμμετοχών. 
Τρίτον, ενισχύεται η ευελιξία των ανώνυμων εταιρειών επενδύσεων χαρτοφυλακίου ως προς τις επιτρεπόμενες επενδύσεις τους, κατά τρόπο ώστε να γίνουν πιο ελκυστικές ως φορείς συλλογικών επενδύσεων. 
Τέταρτον, προσαρμόζεται το πλαίσιο για την παροχή της παρεχόμενης υπηρεσίας πίστωσης από ανώνυμες εταιρείες παροχής επενδυτικών υπηρεσιών και πιστωτικά ιδρύματα για εξόφληση του τιμήματος αγοράς κινητών αξιών, που είναι εισηγμένες σε οργανωμένη αγορά ή αποτελούν αντικείμενο διαπραγμάτευσης σε πολυμερή μηχανισμό διαπραγμάτευσης.   
Επιπρόσθετα, τροποποιούνται ορισμένες διατάξεις της νομοθεσίας κεφαλαιαγοράς με κύριο στόχο την εύρυθμη λειτουργία της. Συγκεκριμένα, υιοθετούνται:
Πρώτον, η μείωση του ελάχιστου μετοχικού κεφαλαίου των ΑΕΠΕΥ και των ανωνύμων εταιρειών επενδυτικής διαμεσολάβησης.
Δεύτερον, η υποχρέωση πιστοποίησης φυσικών προσώπων που απασχολούνται σε επιχειρήσεις παροχής επενδυτικών υπηρεσιών.
Τρίτον, η δυνατότητα ενσωμάτωσης στο Ελληνικό Δίκαιο, με κανονιστικές αποφάσεις της Επιτροπής Κεφαλαιαγοράς, των κατευθυντήριων αρχών και συστάσεων της Ευρωπαϊκή Αρχής Κινητών Αξιών και Αγορών.
Τέταρτον, η μεταφορά συμβάσεων παροχής επενδυτικών υπηρεσιών.
Πέμπτον, η τροποποίηση διατάξεων του νόμου του 2006 για τις δημόσιες προτάσεις, με σκοπό την περαιτέρω ενίσχυση της προστασίας των επενδυτών, μετόχων, δηλαδή, της μειοψηφίας.
Έκτον, η αναμόρφωση του νομοθετικού και λειτουργικού πλαισίου για τις ανώνυμες εταιρείες επενδύσεων ακίνητης περιουσίας. 
Κυρίες και κύριοι συνάδελφοι, πέρα από τη βελτίωση και την ενίσχυση του δικαίου λειτουργίας κεφαλαιαγοράς, το υπό συζήτηση σχέδιο νόμου αποσκοπεί και στη ρύθμιση άλλων σημαντικών θεμάτων, που εμπίπτουν στην αρμοδιότητα του Υπουργείου Οικονομικών. 
Συγκεκριμένα, με το σχέδιο νόμου ενσωματώνονται  στον κώδικα ΦΠΑ σχετικές διατάξεις του Κοινοτικού Δικαίου, ώστε η χώρα μας να εκπληρώσει τις υποχρεώσεις της, αλλά και να καταστήσει το εφαρμοστέο εθνικό θεσμικό πλαίσιο πιο αποτελεσματικό, πιο λειτουργικό. 
Μια πολύ σημαντική παράμετρος του σχεδίου νόμου αποτελούν οι διατάξεις που αποσκοπούν στην επικαιροποίηση, βελτίωση και επέκταση του ρυθμιστικού πλαισίου της αγοράς των ψυχαγωγικών και τυχερών παιγνίων. 
Η πρώτη βασική επιδίωξη στο πεδίο αυτό είναι η βελτίωση του θεσμικού πλαισίου που διέπει τη λειτουργία της Επιτροπής Εποπτείας και Ελέγχου Παιγνίων. 
Επιπλέον, εισάγεται στο θεσμικό πλαίσιο που διέπει την «ΟΠΑΠ Α.Ε.» και κατοχυρώνεται έτσι νομοθετικά η τριμελής επιτροπή που ήδη ελέγχει τον τρόπο λειτουργίας του μονοπωλίου από τον ΟΠΑΠ, στο πλαίσιο εποπτείας του μονοπωλίου από το δημόσιο. Με τον τρόπο αυτόν καλύπτεται και μία από τις προϋποθέσεις νομιμοποίησης του μονοπωλίου που έχει θέσει το Δικαστήριο της Ευρωπαϊκής Ένωσης σε προδικαστικό ερώτημα για τη συμβατότητα του μονοπωλίου του ΟΠΑΠ με το δίκαιο της Ένωσης. 
Παράλληλα, λαμβάνοντας υπ’ όψιν και παρατηρήσεις συναδέλφων, μεταξύ των οποίων είναι και του ειδικού αγορητή του ΠΑΣΟΚ, ως προς τις άδειες παραχώρησης παιγνιομηχανημάτων, υποβάλαμε προσθήκη που βελτιώνει και αποσαφηνίζει την προηγούμενη διατύπωση. 
Επίσης, υπάρχουν συναφείς διατάξεις που έχουν κοινοποιηθεί στην Ευρωπαϊκή Επιτροπή, για να τύχουν της σχετικής έγκρισης πριν ενσωματωθούν στο Ελληνικό Δίκαιο. 
Κυρίες και κύριοι συνάδελφοι, με το σχέδιο νόμου ρυθμίζονται, επίσης, θέματα της ασφαλιστικής αγοράς και αντιμετωπίζεται -κατά το εφικτό- το μείζον πρόβλημα των ανασφάλιστων οχημάτων. Προς άρση κάθε αμφιβολίας, υποβάλαμε σχετική νομοθετική προσθήκη, ώστε να αποσαφηνιστεί το πεδίο εφαρμογής φορολόγησης των ανασφάλιστων οχημάτων, εξαιρώντας ρητά τα Ι.Χ. για τα οποία έχουν κατατεθεί πινακίδες. 
Παράλληλα, περιλαμβάνονται και διατάξεις που αποβλέπουν στην αντιμετώπιση μιας σειράς προβλημάτων που έχουν εντοπιστεί στην εφαρμογή συγκεκριμένων πολιτικών το τελευταίο χρονικό διάστημα, όπως είναι: Εκκρεμότητες που απορρέουν από την κατάργηση της Επιτροπής Εποπτείας Ιδιωτικής Ασφάλισης και συγκεκριμένες διαδικασίες για την αποσαφήνιση των αρμοδιοτήτων που ασκούνται από τη Διεύθυνση ΔΕΚΟ, της Γενικής Διεύθυνσης Οικονομικής Πολιτικής του Υπουργείου Οικονομικών, σε σχέση με τις αποκρατικοποιήσεις, ρυθμίζοντας λεπτομέρειες που αφορούν στην επίσπευση της διαδικασίας αυτών, δηλαδή των αποκρατικοποιήσεων. Η δυνατότητα απόσχισης του κλάδου των αφορολόγητων και φορολογημένων πωλήσεων με στόχο την προσέλκυση επενδύσεων στην Ελλάδα, η οποία δύναται να αποφέρει έσοδα στο ελληνικό δημόσιο μέσω της αντίστοιχης αύξησης της κερδοφορίας του κλάδου. Μια σειρά από φορολογικές διατάξεις, οι οποίες στοχεύουν στην ενίσχυση της αποδοτικότητας και της αποτελεσματικότητας του φορολογικού και φοροεισπρακτικού μηχανισμού. 
Κυρίες και κύριοι συνάδελφοι, η Κυβέρνηση καταβάλλει μεγάλη προσπάθεια, για να πιάσουν τόπο οι τεράστιες θυσίες των Ελλήνων πολιτών, για να διαμορφωθούν οι προϋποθέσεις για την αντιστροφή του επενδυτικού κλίματος. Δεν θριαμβολογούμε. Η προσπάθεια συνεχίζεται. Κι έως τώρα όλα αποδεικνύουν, όλα συγκλίνουν στο ότι η χώρα με σχέδιο, σκληρή δουλειά αλλά και υψηλό, πράγματι, κοινωνικό κόστος, επιτυγχάνει τους στόχους της. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"50432"," Ευχαριστούμε, κύριε Υπουργέ. 
Το λόγο έχει ο κ. Λαφαζάνης, Κοινοβουλευτικός Εκπρόσωπος του ΣΥΡΙΖΑ. 
Νομίζω ότι κάνατε μία συμφωνία να μιλήσετε για δέκα λεπτά. Να την κρατήσουμε αυτήν τη συμφωνία κυρίων και κυριών.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50433"," Δεν ξέρω αν έκανε ο κ. Βορίδης καμμιά συμφωνία. Εγώ δεν έκανα πάντως. 
Κάνατε κάποια συμφωνία, κύριε Βορίδη;","ΠΑΝΑΓΙΩΤΗΣ ΛΑΦΑΖΑΝΗΣ",279
"50434"," Εγώ σιωπώ, όπως βλέπετε.","ΜΑΥΡΟΥΔΗΣ ΒΟΡΙΔΗΣ",69
"50435"," Δεν είναι θέμα για δύο λεπτά. Αλίμονο!
Όπως είπα και προηγουμένως στην ομιλία μου, θέλω να χαιρετήσω την ιστορική, περήφανη, αποφασιστική απόφαση της κυπριακής Βουλής να πει ένα μεγάλο, στεντόρειο θα έλεγα, ηχηρό «ΟΧΙ», στην απόφαση του Eurogroup. Νομίζω ότι αυτό το «όχι» και είναι και «όχι» του κυπριακού λαού, σύσσωμου του κυπριακού λαού, ο οποίος είπε «όχι» στον εξανδραποδισμό, «όχι» στη νεοαποικιοποίηση, «ναι» στην ανεξαρτησία, την κυριαρχία του και την προοπτική του!
Και νομίζω ότι ο κυπριακός λαός, ένας μικρός λαός -όπως έκανε πρόσφατα με το Σχέδιο Ανάν- έστειλε ένα μεγάλο μήνυμα, ένα μήνυμα αντίστασης και ελπίδας όχι μόνο προς την Ελλάδα αλλά προς όλη την Ευρώπη. Το «όχι» του κυπριακού λαού είναι ένα πολύ μεγάλο «όχι» στα μνημόνια που σκεπάζουν και πνίγουν όλη την Ευρώπη, είναι ένα μεγάλο «όχι» στη λιτότητα, είναι ένα μεγάλο «όχι» στη γερμανική Ευρώπη. Είναι ένα μεγάλο «ναι» για μια διαφορετική πορεία της Ευρώπης, για μια Ευρώπη των λαών, μια Ευρώπη προοδευτική, μια Ευρώπη της δικαιοσύνης, της ελευθερίας, της δημοκρατίας, όπου θα γίνονται σεβαστά τα δικαιώματα των λαών. Αυτό είναι το πολυσήμαντο μήνυμα που μας έστειλε η Κύπρος.
Και να σημειώσω, αγαπητοί συνάδελφοι, και κάτι το οποίο δεν είναι καθόλου λεπτομέρεια και πρέπει να διδάξει και την ελληνική Βουλή, να μας διδάξει όλους και για το παρελθόν, για όσα κάναμε, και για το παρόν και για το μέλλον. Και ποιο είναι αυτό το μεγάλο δίδαγμα; Στην κυπριακή Βουλή δεν είδαμε ούτε ένα «ναι» -σημειώστε το αυτό- στο σχέδιο του Eurogroup, στο νομοσχέδιο το οποίο κατέθεσε η κυβέρνηση. Είχαμε τριάντα έξι «όχι». Αλλά και οι της κυβερνητικής παράταξης δεν ψήφισαν υπέρ. Έκαναν αποχή! 
Με δύο λόγια, σύσσωμη η κυπριακή Βουλή δεν ψήφισε το κατάπτυστο και νεοαποικιακό σχέδιο του Eurogroup, στο οποίο κορυφή του παγόβουνου ήταν μόνο το «κούρεμα». Όποιος διαβάσει την απόφαση του Eurogroup θα αντιληφθεί ότι επρόκειτο για τον ενταφιασμό της κυπριακής οικονομίας και κοινωνίας. 
Και το λέω αυτό για να συγκρίνω ορισμένα πράγματα: Το τι έπραξαν εδώ όχι μόνο οι κυβερνήσεις -αυτές οι παραδομένες κυβερνήσεις οι οποίες γονυκλινώς χαιρέτιζαν και υπερψήφιζαν τρία  μνημόνια- αλλά και η Βουλή. Διότι, εδώ πανηγυρικά ορισμένοι ψήφιζαν τα μνημόνια -τρία μνημόνια στη σειρά!- λεηλασίας του ελληνικού λαού, κατεδάφισης των δικαιωμάτων του, διάλυσης των εργασιακών σχέσεων, ύφεσης, ανεργίας. Αυτά τα μνημόνια ψήφιζαν οι Βουλευτές στο όνομα της σωτηρίας αυτής της χώρας. 
Τι έκαναν οι Κύπριοι; Ούτε ένας δεν βρέθηκε να στιγματίσει τον εαυτό του με κατάπτυστες αποφάσεις και κατάπτυστα «ναι», τα οποία θα αποτελούσαν την καταστροφή για τη χώρα του. 
Υπάρχει ακόμα τώρα η δυνατότητα να αλλάξει πορεία η χώρα, γρήγορα πριν να είναι πολύ αργά. Και για να αλλάξει πορεία, δεν μπορεί φυσικά να γίνει με μια κυβέρνηση σαν αυτή του κ. Σαμαρά. Είναι αυτή η Κυβέρνηση η οποία συναίνεσε στην καταστροφή της Κύπρου. Πήγε στο Eurogroup και είπε το «ναι» σε μια απόφαση διάλυσης της κυπριακής προοπτικής.
Και ήξερε -γιατί εμείς τα έχουμε υποστεί αυτά με τα μνημόνια- τι ψήφιζε, σε τι συναινούσε στο Eurogroup. Ήξερε, διότι τα έχουμε περάσει με τρία μνημόνια εδώ στην Ελλάδα. Και όμως, συμφώνησε με την απόφαση του Eurogroup. Αφού κατέστρεψε την Ελλάδα, ήθελε να καταστρέψει με ακόμη χειρότερο και πιο επώδυνο τρόπο και την Κύπρο.
Αυτή η Κυβέρνηση, λοιπόν, δεν μπορεί να μείνει ούτε ώρα στη διακυβέρνηση της χώρας μας. Δεν έχει να προσφέρει τίποτα. Είναι μια επικίνδυνη Κυβέρνηση. Μια Κυβέρνηση που υποθηκεύει το μέλλον του ελληνικού λαού, μια Κυβέρνηση παραδομένη, μια Κυβέρνηση η οποία βάζει τα συμφέροντα μιας ιδιοτελούς καπιταλιστικής ολιγαρχίας σε αυτή τη χώρα πάνω από τα συμφέροντα της χώρας, πάνω από τα συμφέροντα του ελληνικού λαού, πάνω από τις προοπτικές αυτής της πατρίδας. Αυτό κάνει αυτή η Κυβέρνηση. Και το κάνει συστηματικά, το κάνει μόνιμα. Δεν μπορεί αυτή η Κυβέρνηση να παραμένει πλέον και να διαφεντεύει τις τύχες της χώρας. Μας οδηγεί κυριολεκτικά στον όλεθρο.
Η μόνη πράξη που πρέπει να κάνει η Κυβέρνηση Σαμαρά μαζί με τους συνεταίρους της, το ΠΑΣΟΚ και τη ΔΗΜΑΡ, είναι να παραιτηθεί εδώ και τώρα. Να φύγει αυτή η Κυβέρνηση, να προκηρυχθούν εκλογές. Ο ελληνικός λαός δεν πρόκειται πλέον να σας δώσει παράταση για να παραμένετε και να καταστρέφετε αυτόν τον τόπο. Πρέπει να το πάρετε απόφαση. Ήρθε η ώρα να αλλάξει η μοίρα αυτής της χώρας, να αλλάξει η πορεία της.
Ο ελληνικός λαός με τους αγώνες και την ψήφο του θα σας καταδικάσει στο πολιτικό περιθώριο. Διότι, δεν μπορείτε πλέον να συνεχίζετε να λεηλατείτε και να ρημάζετε αυτόν τον τόπο. 
Η Κύπρος στέλνει ένα μήνυμα στην Ελλάδα. Η Κύπρος λέει ότι υπάρχει και άλλος δρόμος. Υπάρχει εναλλακτικός δρόμος από το να υπακούμε στις τρόικες, από το να τηρούμε μνημόνια τα οποία αποφασίζουν τρίτοι για εμάς και σε βάρος μας. Μια πολύ μικρή χώρα δεν δίστασε να σηκώσει το ανάστημά της απέναντι στο πανίσχυρο, το αγέρωχο Eurogroup, το οποίο πήρε τις αποφάσεις του και νόμιζε ότι έχει να κάνει με μια μισοαποικία. 
Ο κυπριακός λαός, όμως, έχει κάνει τον αντιαποικιακό αγώνα του. Ο κυπριακός λαός έχει δώσει ποταμούς αίματος και αγώνες για να στέκεται όρθιος. Ο κυπριακός λαός πρόσφατα έχει αντισταθεί στις συσπειρωμένες δυνάμεις του ιμπεριαλισμού και το έχει κάνει πολλές φορές με τον προσανατολισμό του. Το έκανε και άλλη μία. 
Δεν λέω ότι ο δρόμος από εδώ και μπρος για την Κύπρο είναι εύκολος. Πήγαν να καταδικάσουν την Κύπρο με αυτήν την απόφαση, της έβαλαν το μαχαίρι, τη θηλιά στο λαιμό να την πνίξουν. Αυτό έκαναν με την απόφαση του Eurogroup. Δεν είναι εύκολος ο δρόμος με το μεγάλο «όχι» της κυπριακής Βουλής και του κυπριακού λαού. Ασφαλώς δεν είναι εύκολος. Είναι, όμως, ο μόνος, μέσα από μεγάλες δυσκολίες, για να μπορέσει η Κύπρος να αποκτήσει ελπίδα και προοπτική. Είναι ένας δρόμος ο οποίος θα βρει μιμητές. 
Ξέρετε, μπορεί οι κυβερνήσεις να πάγωσαν, τα κατεστημένα στην Ευρωζώνη να έχουν ανησυχήσει, αλλά οι λαοί σε όλη την Ευρώπη, Βόρεια και Νότια –ιδιαίτερα βεβαίως στη Νότια που πνίγονται στη λιτότητα- είδαν στο «όχι» του κυπριακού λαού, στο «όχι» της Κύπρου, μια μεγάλη ελπίδα. Το είδαν με προσδοκία, με προσμονή. Το είδαν πολύ θετικά. 
Ένα κύμα αλληλεγγύης θα ξεσηκωθεί από αύριο υπέρ της Κύπρου. Όποιος σηκώσει το χέρι του για να πλήξει την Κύπρο, θα του το κόψουν οι λαοί με τους αγώνες και την αλληλεγγύη τους. Διότι, οι λαοί δεν θέλουν άλλη λιτότητα, δεν θέλουν την εξόντωση, δεν θέλουν τον εξανδραποδισμό. Θέλουν μια νέα προοπτική, διότι δεν τους οδηγεί πουθενά αυτή η πολιτική του πολυεθνικού και χρηματιστικού κεφαλαίου που κυριαρχεί στην Ευρωζώνη και την Ευρωπαϊκή Ένωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Επιτρέψτε μου, τελειώνω, κυρία Πρόεδρε. 
Και, βεβαίως, με το νομοσχέδιο το οποίο φέρατε, ακολουθείτε το δρόμο των μνημονίων, τον ακραίο νεοφιλελεύθερο δρόμο, το δρόμο της ανάθεσης της ανάπτυξης των επενδύσεων στα πιο άγρια αρπακτικά, κερδοσκοπικά κεφάλαια. Διότι, όλα αυτά τα εργαλεία με τα οποία απασχολείται το νομοσχέδιο, δεν είναι εργαλεία επένδυσης, είναι εργαλεία κερδοσκοπίας.
Είναι εργαλεία τα οποία αποβλέπουν στο να κερδίσουν οι «επενδυτές» άμεσα, γρήγορα και σε βάρος των μακροπρόθεσμων προοπτικών οποιασδήποτε χώρας. 
Αυτά τα διάφορα εργαλεία, στα οποία εδώ δίνετε προνόμια, φοροαπαλλαγές, διευκολύνσεις, προκειμένου, υποτίθεται, να προσελκύσετε τους επενδυτές, είναι υπεύθυνα για την παγκόσμια κρίση που ζούμε. Είναι υπεύθυνα για την κρίση που ζει η Ευρώπη και ιδιαίτερα ο ευρωπαϊκός Νότος. Πίσω από αυτά τα εργαλεία είναι οι τράπεζες. Και οι τράπεζες είναι η αιχμή του δόρατος αυτής της κρίσης. 
Εδώ, ζήσαμε αυτές τις καταστάσεις με αυτά τα περίφημα εργαλεία, στην πρόσφατη χρηματιστηριακή κρίση που είχαμε, στην κατάρρευση του Χρηματιστηρίου και στην απώλεια τεράστιων ποσών. Είναι συνυπεύθυνα αυτά τα εργαλεία τα οποία μας παρουσιάζετε σήμερα.
Τελειώνω με μία παρατήρηση η οποία, όμως, είναι πάρα πολύ σημαντική. Δεν έχετε το δικαίωμα να χαρίζετε στις τράπεζες φόρους που δικαιούται το δημόσιο. Δεν έχετε αυτό το δικαίωμα! Είναι σκάνδαλο! Δεν έχετε το δικαίωμα να μεταβιβάζετε τα περιουσιακά στοιχεία της Αγροτικής Τράπεζας στην Τράπεζα Πειραιώς αφορολόγητα και μάλιστα εκ των υστέρων! Δεν έχετε το δικαίωμα να φέρνετε, σκανδαλωδώς, εκ των υστέρων ρύθμιση, μετά την παραχώρηση με προίκα, που έδωσε, βεβαίως, το δημόσιο της Αγροτικής Τράπεζας στην Τράπεζα Πειραιώς, και να λέτε «της χαρίζουμε τους φόρους», φόρους μια αμύθητης ακίνητης περιουσίας, οι οποίοι είναι ανυπολόγιστοι. Ούτε καν μας λέτε τι χαρίζετε εδώ. 
Μεταβιβάσεις, λοιπόν, οι οποίες κόστισαν στο δημόσιο. Η διαφορά ενεργητικού και παθητικού με την οποία παραχωρήθηκε η Αγροτική Τράπεζα, κύριε Χρυσοχοΐδη, στην Τράπεζα Πειραιώς είναι περίπου 7 δισεκατομμύρια. Αυτά τα 7 δισεκατομμύρια, κύριε Βορίδη, εδόθησαν μετρητά από το ελληνικό δημόσιο, με δανεισμό, στην Τράπεζα Πειραιώς. Μέσα στην κρίση 7 δισεκατομμύρια μετρητά! Και ερχόσαστε τώρα και μια αμύθητη ακίνητη περιουσία την μεταβιβάζετε χωρίς φορολογία;","ΠΑΝΑΓΙΩΤΗΣ ΛΑΦΑΖΑΝΗΣ",279
"50436"," Ολοκληρώστε, κύριε Λαφαζάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50437"," Αποσύρετε αυτήν τη διάταξη πάραυτα! Μη χρεώνεστε, κύριε Σταϊκούρα, μια τέτοια ρύθμιση, σκανδαλώδη, χαριστική σε μια τράπεζα. 
Και μιας και μιλάτε για επενδύσεις σε αυτήν τη χώρα, η Αγροτική Τράπεζα, που τη χαρίσατε με προίκα -και τώρα χαρίζετε και τους φόρους της μεταβίβασης της ακίνητης περιουσίας- θα μπορούσε να παίξει κεντρικό ρόλο -όχι αυτά τα επενδυτικά εργαλεία- σε μια ανάπτυξη της πρωτογενούς παραγωγής της χώρας μας. Την χαρίσατε, όμως, στην Πειραιώς, για να μην έχει η Ελλάδα Αγροτική Τράπεζα και να έχει τα διάφορα φαντεζί επενδυτικά εργαλεία σαν και αυτά που μας φέρνετε στα νομοσχέδια. Υπάρχει ευρωπαϊκή χώρα χωρίς Αγροτική Τράπεζα -πείτε μου μία!-  όταν ο πρωτογενής τομέας σε πολύ πιο προηγμένες χώρες από εμάς –εννοώ οικονομικά- έχει το κεντρικό βάρος της απασχόλησης; Και αναφέρομαι σε χώρες όπως η Ελβετία και η Ολλανδία. Και εμείς δεν έχουμε Αγροτική Τράπεζα για την πρωτογενή μας παραγωγή: Δεν έχουμε ούτε Ταχυδρομικό Ταμιευτήριο: Πείτε μου μια χώρα της Ευρώπης που να μην έχει Ταχυδρομικό Ταμιευτήριο. Πάτε και αυτό να το εκποιήσετε.","ΠΑΝΑΓΙΩΤΗΣ ΛΑΦΑΖΑΝΗΣ",279
"50438"," Κλείστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50439"," Κάνετε εγκλήματα! 
Γι’ αυτό σας λέω ότι το νομοσχέδιό σας ακολουθεί το μνημονιακό, ακραίο νεοφιλελεύθερο δρόμο. 
Πάρτε πίσω αυτήν τη ρύθμιση. Εμείς θα επιμένουμε μέχρι το τέλος. Θα την καταγγείλουμε και θα την θέσουμε σε ονομαστική ψηφοφορία, όπως θα θέσουμε και τη μία από τις δύο τροπολογίες σας που αφορά το εκπαιδευτικό που πάτε να ανοίξετε δρόμο με τροπολογία από το παράθυρο, για να περάσετε το σχέδιο «Αθηνά». Θα την αποσύρετε και αυτή. Δεν μπορεί με το Υπουργείο Παιδείας να φέρνετε εδώ τροπολογίες της τελευταίας στιγμής, σε άσχετο νομοσχέδιο, για να περάσετε το σχέδιο «Αθηνά» από το παράθυρο.","ΠΑΝΑΓΙΩΤΗΣ ΛΑΦΑΖΑΝΗΣ",279
"50440"," Ευχαριστούμε, κύριε Λαφαζάνη. Έχουμε και αύριο συζήτηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50441"," Αυτά είναι απαράδεκτα πράγματα! Θα τα αφαιρέσετε! Θα τα πάρετε πίσω!","ΠΑΝΑΓΙΩΤΗΣ ΛΑΦΑΖΑΝΗΣ",279
"50442"," Ευχαριστούμε. Κλείστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50443"," Δεν πρόκειται να περάσουν από αυτήν τη Βουλή. Είσαστε υπεύθυνοι οι Βουλευτές, που στηρίζετε την Κυβέρνηση, γι’ αυτά τα εκτρώματα! Δεν μπορείτε να συναινείτε συνέχεια.","ΠΑΝΑΓΙΩΤΗΣ ΛΑΦΑΖΑΝΗΣ",279
"50444"," Κύριε Λαφαζάνη, κλείστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50445"," Ακολουθήστε το παράδειγμα των Κυπρίων Βουλευτών! 
(Χειροκρότημα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"50446"," Κύριε Λαφαζάνη, είπαμε ότι έχετε δέκα λεπτά χρόνο ομιλίας.
Το λόγο έχει ο κ. Βορίδης, Κοινοβουλευτικός Εκπρόσωπος της Νέας Δημοκρατίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50447"," Ευχαριστώ, κυρία Πρόεδρε.
Πράγματι, οι στιγμές έχουν βάρος και κρισιμότητα. Και θα ήταν ευχής έργο να μπορούσαμε όλοι να τις αντιληφθούμε ως τέτοιες. Διότι, εφόσον μας ζητά ο κ. Λαφαζάνης να παραδειγματιστούμε από το τι συνέβη στην κυπριακή Βουλή, να πούμε το εξής: Η κυπριακή Βουλή πήρε την απόφασή της. Στην κυπριακή Βουλή, όμως, μέσα σε αυτήν τη δυσκολία, δεν ακούστηκε κάποιος ο οποίος να ζητά την παραίτηση του κ. Αναστασιάδη. Στην ελληνική Βουλή, όμως, πρέπει να παραιτηθεί η Κυβέρνηση. Ποιο είναι το κακό της ελληνικής Κυβέρνησης; Τι το κακό έπραξε;","ΜΑΥΡΟΥΔΗΣ ΒΟΡΙΔΗΣ",69
"50448"," Ότι είπε «ναι» στα μνημόνια, ενώ εκείνοι δεν τα ψήφισαν.","ΠΑΝΑΓΙΩΤΗΣ ΛΑΦΑΖΑΝΗΣ",279
"50449"," Θα σας πω, κύριε Λαφαζάνη, τι είπατε, ποιο είναι το κακό αυτό για το οποίο πρέπει να παραιτηθεί η Κυβέρνηση. 
Το κακό, λοιπόν, που έκανε η Κυβέρνηση είναι το εξής: Όταν παρουσιάστηκε στο Eurogroup η συμφωνία -διότι αυτό παρουσιάστηκε στο Eurogroup- ανάμεσα στην κυπριακή Κυβέρνηση, στην Ευρωπαϊκή Κεντρική Τράπεζα, στο Διεθνές Νομισματικό Ταμείο, στην Ευρωπαϊκή Επιτροπή, παρουσία του Προέδρου του Eurogroup, η ελληνική Κυβέρνηση –γι’ αυτό μας εγκαλεί ο ΣΥΡΙΖΑ, γι’ αυτό σας εγκαλεί, κύριε Υπουργέ- δεν την απέρριψε. Τη συμφωνία που παρουσίασε στο Eurogroup ο εκπρόσωπος της Κυπριακής Δημοκρατίας, ο Πρόεδρος της Κυπριακής Δημοκρατίας, έπρεπε εκείνη τη στιγμή ο Έλληνας Υπουργός των Οικονομικών να την απορρίψει. Αυτό θα κάνατε.
Βεβαίως, τότε θα παίρνατε εσείς την ευθύνη, κύριε Λαφαζάνη, εάν ήσασταν εκεί –ευτυχώς δεν ήσασταν- για τις πιθανές συνέπειες αυτής της απορρίψεως. Εσείς θα παίρνατε την ευθύνη για αυτό το οποίο ο εκλεγμένος Πρόεδρος της Κυπριακής Δημοκρατίας προ δεκαπέντε ημερών δεν ήθελε να κάνει. 
Γι’ αυτό το λόγο, κυρίες και κύριοι συνάδελφοι, σήμερα πρέπει να παραιτηθεί η ελληνική Κυβέρνηση, κατά τον ΣΥΡΙΖΑ. 
Αυτή είναι η αντίληψή σας για την κρισιμότητα των στιγμών. Έτσι αντιλαμβάνεστε τη σοβαρότητα της κατάστασης.
Εν πάση περιπτώσει, αν τα πιστεύετε αυτά, έχετε εργαλεία για να τα προκαλέσετε. Εδώ είμαστε άμα θέλετε. Ιδού η Ρόδος, ιδού και το πήδημα. Τα άρθρα του Κανονισμού τα ξέρετε. Καταθέστε πρόταση δυσπιστίας, για να δούμε ποιος θα υπερψηφίσει την πρόταση δυσπιστίας σας με αυτό το ενδιαφέρον σκεπτικό.
Πηγαίνω, όμως, σε κάτι άλλο: Πόσο υπεύθυνοι είστε όταν λέτε αυτά τα πράγματα; Τι ακριβώς εννοείτε; Μας εγκαλείτε εμάς, που έχουμε μία σταθερή θέση και λέμε: Σε αυτό που είναι ο κυπριακός ελληνισμός, έτσι όπως εκφράζεται κυριαρχικά από την Κυπριακή Δημοκρατία, σεβόμαστε τις αποφάσεις του και τις υποστηρίζουμε. Και τι μας λέτε; «Μα, ξέρετε, είναι δυνατό να υποστηρίζετε αυτό το οποίο συνεφωνήθη κατ’ αρχάς από τον Πρόεδρο της Κυπριακής Δημοκρατίας στο Eurogroup, αλλά ταυτόχρονα να υποστηρίζετε και το αντίστροφο, το οποίο είναι η απόρριψη αυτής της συμφωνίας από το κυπριακό Κοινοβούλιο»; Μάλιστα, βιάζεστε να φτάσετε στα συμπεράσματα: Τέλειωσε το θέμα. Έληξε για την Κύπρο. Βγήκαν τα συμπεράσματα. Κατέληξε προς τα πού θα πάει, ποια είναι η κατεύθυνση. 
Εσείς, είστε σίγουρος ότι αυτή τη στιγμή το ζήτημα της Κυπριακής Δημοκρατίας, της χρηματοδότησής της, των συμφωνιών της έχει καταλήξει;
Τι έχει καταλήξει; Υπάρχει απόρριψη μιας συγκεκριμένης προτάσεως. 
Εσείς τι εύχεστε τώρα ακριβώς; Τι εύχεστε; Για να καταλάβω. Εύχεστε να φύγει η Κυπριακή Δημοκρατία από το ευρώ; Εύχεστε να φύγει η Κυπριακή Δημοκρατία από την Ευρωπαϊκή Ένωση; Εύχεστε να κηρυχθεί σε άτακτη χρεοκοπία; Τι εύχεστε; Γιατί σε περίπτωση που δεν το έχετε αντιληφθεί, αυτοί είναι οι κίνδυνοι που αντιμετωπίζει σήμερα η Κυπριακή Δημοκρατία.","ΜΑΥΡΟΥΔΗΣ ΒΟΡΙΔΗΣ",69
"50450"," Αυτά να τα πείτε στου Κύπριους που λένε «όχι».","ΠΑΝΑΓΙΩΤΗΣ ΛΑΦΑΖΑΝΗΣ",279
"50451"," Όλοι στεκόμαστε, με πολλή περίσκεψη, με πολύ σεβασμό, με πολλή προσοχή στις αποφάσεις της Κυπριακής Δημοκρατίας.","ΜΑΥΡΟΥΔΗΣ ΒΟΡΙΔΗΣ",69
"50452"," Σε εμάς το λέτε;","ΠΑΝΑΓΙΩΤΗΣ ΛΑΦΑΖΑΝΗΣ",279
"50453"," Ακούστε, κύριε Λαφαζάνη: Εσείς πανηγυρίζετε. Εμείς δεν πανηγυρίζουμε για τίποτα, ούτε για το ένα ούτε για το άλλο. Εμείς στεκόμαστε με σεβασμό, με προσήλωση και με αγωνία.","ΜΑΥΡΟΥΔΗΣ ΒΟΡΙΔΗΣ",69
"50454"," Με πανικό.","ΠΑΝΑΓΙΩΤΗΣ ΛΑΦΑΖΑΝΗΣ",279
"50455"," Κύριε Λαφαζάνη, μην κάνετε διάλογο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50456"," Συμπαραστεκόμαστε στις προσπάθειες που κάνει η Κυπριακή Δημοκρατία να αντιμετωπίσει τα προβλήματά της στο χρηματοπιστωτικό της τομέα, στα προβλήματα δανεισμού της, στο δημοσιονομικό της ζήτημα. Σε αυτό, λοιπόν, στεκόμαστε με πολλή προσοχή. 
Εσείς τι θέλετε; Να πάρουμε εμείς τις αποφάσεις για την Κυπριακή Δημοκρατία; Να προξενήσουμε εμείς αυτές τις αποφάσεις; Αυτό λέτε; Και την ευθύνη, λοιπόν, για την εν συνεχεία εξέλιξη των πραγμάτων θα την πάρει το ελληνικό Κοινοβούλιο γι’ αυτό το κράτος;","ΜΑΥΡΟΥΔΗΣ ΒΟΡΙΔΗΣ",69
"50457"," Σας καίει τόσο πολύ το «όχι» του κυπριακού λαού;","ΠΑΝΑΓΙΩΤΗΣ ΛΑΦΑΖΑΝΗΣ",279
"50458"," Κύριε Λαφαζάνη, τώρα θα κάνετε διάλογο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50459"," Εδώ λέει…","ΠΑΝΑΓΙΩΤΗΣ ΛΑΦΑΖΑΝΗΣ",279
"50460"," Κύριε Λαφαζάνη, δεν σας διέκοψε κανείς, όταν μιλούσατε. Αυτό είναι άδικο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50461"," Είναι μια μικρή χώρα που σήκωσε το ανάστημά της.","ΠΑΝΑΓΙΩΤΗΣ ΛΑΦΑΖΑΝΗΣ",279
"50462"," Θέλετε να τορπιλίσετε τη συζήτηση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50463"," Τόσο μνημονιακοί είστε; Πείτε ότι…","ΠΑΝΑΓΙΩΤΗΣ ΛΑΦΑΖΑΝΗΣ",279
"50464"," Δεν γράφεται τίποτα απ’ αυτά προφανώς. 
Κύριε Λαφαζάνη, μην διακόπτετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50465"," …","ΠΑΝΑΓΙΩΤΗΣ ΛΑΦΑΖΑΝΗΣ",279
"50466"," Μόλις τελειώσει το παραλήρημα, θα συνεχίσω…","ΜΑΥΡΟΥΔΗΣ ΒΟΡΙΔΗΣ",69
"50467"," …","ΠΑΝΑΓΙΩΤΗΣ ΛΑΦΑΖΑΝΗΣ",279
"50468"," Το παραλήρημά σας, κύριε Λαφαζάνη.","ΜΑΥΡΟΥΔΗΣ ΒΟΡΙΔΗΣ",69
"50469"," Κύριε Λαφαζάνη, σας παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50470"," …","ΠΑΝΑΓΙΩΤΗΣ ΛΑΦΑΖΑΝΗΣ",279
"50471"," Δεν χύνω κανένα δηλητήριο. Στέκομαι με την περίσκεψη που απαιτούν οι στιγμές στο συγκεκριμένο θέμα, μακριά από τις ανευθυνότητές σας. Αυτό κάνω, μακριά από τις ανευθυνότητές σας, ελπίζοντας ότι θα βρεθεί λύση…","ΜΑΥΡΟΥΔΗΣ ΒΟΡΙΔΗΣ",69
"50472"," Ούτε μια ψήφο δεν βρήκε στην κυπριακή Βουλή η τρόικα.","ΠΑΝΑΓΙΩΤΗΣ ΛΑΦΑΖΑΝΗΣ",279
"50473"," Αυτή τη συζήτηση θα κάνουμε τώρα;","ΜΑΥΡΟΥΔΗΣ ΒΟΡΙΔΗΣ",69
"50474"," Κύριε Λαφαζάνη, τα είπατε αυτά. Καταγράφηκαν στα Πρακτικά, τα άκουσαν αυτοί που ήθελαν να τα ακούσουν. Γιατί διακόπτετε τώρα;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50475"," Γιατί απευθύνεται σε εμένα.","ΠΑΝΑΓΙΩΤΗΣ ΛΑΦΑΖΑΝΗΣ",279
"50476"," Όχι, δεν απευθύνομαι σε εσάς, απευθύνομαι γενικότερα στην άποψη του ΣΥΡΙΖΑ. Αν εσείς τώρα το συμπυκνώσατε ότι είστε όλος ο ΣΥΡΙΖΑ, ότι είστε όλες οι πολιτικές απόψεις, το λύσαμε!","ΜΑΥΡΟΥΔΗΣ ΒΟΡΙΔΗΣ",69
"50477"," Δεν ψηφίσαμε εμείς, ο ΣΥΡΙΖΑ, άλλοι ψήφισαν. 
(Θόρυβος από την πτέρυγα της Νέας Δημοκρατίας)","ΠΑΝΑΓΙΩΤΗΣ ΛΑΦΑΖΑΝΗΣ",279
"50478"," Κύριε Λαφαζάνη, εσάς σας σεβάστηκε ο κ. Βορίδης. Δεν σας διέκοψε. Σας ακούσαμε όλοι με προσοχή, προβληματισμένοι όλοι. Αφήστε και τον κ. Βορίδη να τοποθετηθεί. Σας παρακαλώ πολύ! 
Κύριε Βορίδη, συνεχίστε και μην αναφέρεστε ονομαστικά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50479"," Δεν ψηφίσαμε εμείς, άλλοι ψήφισαν.","ΠΑΝΑΓΙΩΤΗΣ ΛΑΦΑΖΑΝΗΣ",279
"50480"," Κύριε Λαφαζάνη, τα είπατε και πριν, θα τα ξαναπείτε και αύριο. Σας παρακαλώ! Θα πρέπει να πει και ο κ. Βορίδης αυτά που θέλει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50481"," Ο κ. Λαφαζάνης αντιλαμβάνεται τώρα το τεράστιο ατόπημα των τοποθετήσεών του…","ΜΑΥΡΟΥΔΗΣ ΒΟΡΙΔΗΣ",69
"50482"," Κύριε Βορίδη, μην αναφέρεστε προσωπικά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50483"," ...τους τεράστιους κινδύνους των τοποθετήσεων τις οποίες έχει κάνει. Το αντιλαμβάνεται και ευρισκόμενος μπροστά από τους κινδύνους που έχουν αυτές οι τοποθετήσεις, τώρα η λύση είναι οι φωνασκίες.","ΜΑΥΡΟΥΔΗΣ ΒΟΡΙΔΗΣ",69
"50484"," Δεν ψήφισε ο ΣΥΡΙΖΑ, κύριε Βορίδη.","ΠΑΝΑΓΙΩΤΗΣ ΛΑΦΑΖΑΝΗΣ",279
"50485"," Κύριε Λαφαζάνη, ξέρουμε ποιοι ψήφισαν. Σας παρακαλώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50486"," Αφήστε, κύριε Λαφαζάνη, να δούμε πώς εξελίσσεται όλο αυτό το πράγμα και ευχηθείτε μαζί με εμάς και με όλο τον ελληνισμό τα πράγματα να πάνε καλά για την Κύπρο, να γίνουν τα πράγματα έτσι όπως πρέπει, να βρεθούν οι ισορροπίες, να διασωθούν τα χρήματα, το τραπεζικό σύστημα, να διασωθεί ο τόπος οικονομικά. Κάντε αυτήν την ευχή! Σε αυτήν την κρίσιμη στιγμή, εσείς έχετε βγει και πανηγυρίζετε, διότι πιστεύετε ότι δόθηκε λύση! Ποια είναι η λύση που έχει δοθεί σήμερα, τώρα, αυτήν την ώρα;","ΜΑΥΡΟΥΔΗΣ ΒΟΡΙΔΗΣ",69
"50487"," Πείτε μια καλή κουβέντα…","ΠΑΝΑΓΙΩΤΗΣ ΛΑΦΑΖΑΝΗΣ",279
"50488"," Εγώ ξέρω ότι αυτήν τη στιγμή λόγω της ρευστότητας της κατάστασης δεν υπάρχει λύση. Εύχομαι, λοιπόν, εγώ –και ελπίζω να εύχεστε μαζί μου- μαζί με τον κυπριακό λαό να μπορέσει να δοθεί λύση στο πρόβλημα που αντιμετωπίζει η Κύπρος. Εσείς θέλετε κάτι περισσότερο από αυτό;
Πάμε παρακάτω. Μας ρωτάτε: Είχε στήριξη η Κύπρος; Είχε και έχει απόλυτη στήριξη η Κύπρος σε όλες τις επιλογές, όχι όμως με μια προκατασκευασμένη αντίληψη για το ποιες πρέπει να είναι οι επιλογές της. Διότι ακόμη και αν έχουμε άποψη –και αυτό το λέω για τον κ. Τσακαλώτο- και καθένας από εμάς έχει άποψη για την εξέλιξη αυτής της συμφωνίας, αυτήν την άποψη η Κυβέρνηση μοιραία την υποτάσσει στις επιλογές της Κυπριακής Δημοκρατίας. Πρέπει να κάνει κάτι άλλο; Να πάρουμε, δηλαδή, κυρίες και κύριοι συνάδελφοι, τη θέση, για παράδειγμα, ότι η συγκεκριμένη συμφωνία είναι κακή και ενώ τη θέλει ενδεχομένως ο Κύπριος Πρόεδρος; Άρα, τι να κάνουμε; Να «αδειάσουμε» τον Κύπριο Πρόεδρο. Αυτά μας λέτε. Αυτό έπρεπε να κάνουμε;
Να πάρουμε τώρα την άλλη άποψη που θέλετε εσείς και να αρχίσουμε να επευφημούμε τη συγκεκριμένη προσέγγιση του κυπριακού Κοινοβουλίου. Παρεμπιπτόντως, έχουμε άλλο σύστημα. Το λέω, γιατί ενδεχομένως αυτό δεν γίνεται κατανοητό. Είναι Προεδρική η Δημοκρατία εκεί. Προ δεκαπέντε ημερών έχει εκλεγεί ο Πρόεδρος. Δεν εξελέγη προ δεκαπέντε ημερών η κυπριακή Βουλή. Είναι άλλοι οι συγκεκριμένοι συσχετισμοί. Ο Κύπριος Πρόεδρος…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα μου δώσετε λίγο χρόνο ακόμη, επειδή υπήρξε και μια μικρή περίοδος διακοπών.","ΜΑΥΡΟΥΔΗΣ ΒΟΡΙΔΗΣ",69
"50489"," Ναι, κύριε Βορίδη. Συνεχίστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50490"," Αυτή, λοιπόν, η κυπριακή Βουλή έχει βγει μέσα σε έναν άλλον πολιτικό συσχετισμό. Αντικατοπτρίζει διαφορετική συγκεκριμένη κοινωνικοπολιτική συγκυρία. Σεβαστή απολύτως η γνώμη της. Προφανώς. Το λέω, όμως, για να κατανοήσουμε τη δομή και τη λειτουργία που δεν είναι η ίδια. Δεν έχουμε την ίδια λειτουργία. Απαντώ, λοιπόν, στο ερώτημα: «Υπήρχε στήριξη στην Κύπρο;». Απόλυτη. 
Επόμενο ερώτημα. Θέτει ερωτήματα ο κ. Τσακαλώτος πολύ σημαντικά. Συμφωνώ μαζί σας και μαζί με εσάς θα συμφωνήσουν, νομίζω, και πάρα πολλοί. Πάρα πολλοί οι οποίοι σήμερα ασκούν κριτική στην απόφαση του Eurogroup για μια σειρά από συνέπειες που είχε αυτή η απόφαση, όπως για τον κλονισμό της πίστης στο τραπεζικό σύστημα, για το γεγονός ότι ανατρέπεται η αρχή της εγγύησης των καταθέσεων, για το γεγονός ότι προφανώς υπάρχει ένα ζήτημα στον τρόπο με τον οποίο ανακεφαλαιοποιούνται οι τράπεζες, για το ότι πράγματι επιτείνεται και διαχέεται η αβεβαιότητα όχι μόνο στο Νότο, αλλά γενικότερα στον ευρωπαϊκό τραπεζικό χώρο. 
Αυτά πιστεύετε ότι δεν συνεκτιμήθηκαν; Το Eurogroup πήρε μια απόφαση. Η Κυπριακή Δημοκρατία πήρε μια απόφαση. Αυτή τη στιγμή πόσο περισσότερο μπορούμε να βαθύνουμε την κριτική μας, στη συγκεκριμένη στιγμή, στο συγκεκριμένο σημείο, χωρίς να είμαστε ανεύθυνοι για τον τρόπο που θα εξελιχθούν τα πράγματα, για τον τρόπο με τον οποίο η ίδια η Κυπριακή Δημοκρατία θέλει να αντιμετωπίσει αυτό το ζήτημα; Για να το πω διαφορετικά, πότε η Κυπριακή Δημοκρατία εκφράστηκε αυθεντικά; Όταν μίλαγε δια του Προέδρου της στο Eurogroup ή όταν πήρε την απόφαση που πήρε σήμερα στο κυπριακό Κοινοβούλιο; Είναι δυο διαφορετικές προσεγγίσεις.","ΜΑΥΡΟΥΔΗΣ ΒΟΡΙΔΗΣ",69
"50491"," Τα είπε ο κ. Στουρνάρας αυτά στο Eurogroup; Αυτό ρωτώ.","ΕΥΚΛΕΙΔΗΣ ΤΣΑΚΑΛΩΤΟΣ",510
"50492"," Σας απαντώ. Στο Eurogroup δεν γίνεται φιλολογική συζήτηση, ούτε ακαδημαϊκή. Πάνω σε μια συγκεκριμένη επεξεργασμένη πρόταση τοποθετούνται κυβερνήσεις. Προφανώς, προ του Eurogroup, έχουν ληφθεί υπ' όψιν μια σειρά από παράμετροι. Αυτή η πρόταση εμφανίστηκε στο Eurogroup. Τώρα, αν εκφράστηκαν επιφυλάξεις, αν ακούστηκαν κριτικές σκέψεις ή οτιδήποτε, τελικά δεν έχει σημασία.","ΜΑΥΡΟΥΔΗΣ ΒΟΡΙΔΗΣ",69
"50493"," Γιατί;","ΕΥΚΛΕΙΔΗΣ ΤΣΑΚΑΛΩΤΟΣ",510
"50494"," Να σας πω γιατί δεν έχει σημασία, κύριε Τσακαλώτο. Γιατί, όπως όλα τα πολιτικά όργανα, εκείνο που έχει σημασία τελικώς είναι η πολιτική απόφαση και θέση που κρατά ο καθένας. Αυτό είναι που έχει σημασία. Εκείνη τη στιγμή η πολιτική θέση που κράτησε η ελληνική Κυβέρνηση ήταν η υποστήριξη της θέσης της Κυπριακής Δημοκρατίας έτσι όπως αυτή είχε οργανωθεί και εκφραστεί μέσα από μια συγκεκριμένη συμφωνία. Αυτή, λοιπόν, ήταν η θέση. 
Δημιουργούνται ζητήματα; Φυσικά δημιουργούνται ζητήματα, αλλά εδώ ερχόμαστε στη δική σας κριτική. Ποια είναι η δική σας κριτική; Μου λέτε για τα επιτόκια. Φυσικά υπάρχει ένα ζήτημα με τα επιτόκια. Ποιος δουλεύει για τη μείωση των επιτοκίων, παραδείγματος χάριν, στην Ελλάδα; Ποιος, αν όχι η Κυβέρνηση που με την αντίστοιχη συμφωνία του Eurogroup φέρνει επιτόκια 0,75% και μας βγάζει από το 4% και θα υπάρξει αποκλιμάκωση των επιτοκίων στην Ελλάδα;
Λέτε: «Δεν πρέπει να το βλέπουμε τοπικά το ζήτημα, πρέπει να το δούμε ευρωπαϊκά». Συμφωνώ. Πρέπει να το δούμε ευρωπαϊκά. Για να το δούμε ευρωπαϊκά, πρέπει να μιλήσουμε μέσα στους ευρωπαϊκούς συσχετισμούς. Μόνοι μας θα το δούμε ευρωπαϊκά; Δεν υπάρχουν ευρωπαϊκοί συσχετισμοί; Δεν υπάρχουν συσχετισμοί ισορροπιών ή θα καταγγείλουμε τη διαδικασία και θα σηκωθούμε να φύγουμε και να πάμε στην ευχή του Θεού; Με ποιον τρόπο θα το κάνουμε; Άρα, προφανώς υπάρχει αυτή η συζήτηση και αυτή διεξάγεται. 
Λέτε: «Θέλουμε τα αντίστοιχα εργαλεία». Ποια; Τις περιφερειακές τράπεζες. Σας είπαμε εμείς να μην φτιαχτούν οι περιφερειακές τράπεζες στην Ελλάδα; Τι εννοείτε; Να φτιαχτούν κρατικές περιφερειακές τράπεζες; Αυτό λέμε; Είπαμε εμείς ότι είμαστε αντιτιθέμενοι στο να φτιάξει όποιος θέλει, σύμφωνα με τα οριζόμενα από το νόμο, την περιφερειακή τράπεζα που θέλει; 
Ο κλονισμός της βεβαιότητας. Φυσικά, αυτό είναι μια μεγάλη συζήτηση στην Ευρωζώνη. Προφανώς, είναι μια τεράστια συζήτηση. Τι είναι εκείνο που ενισχύει τη βεβαιότητα, αν όχι αυτό το οποίο σε τελική ανάλυση φρόντισε η ελληνική Κυβέρνηση -και δεν της το πιστώνετε- να διασφαλίσει μέσα από τη συγκεκριμένη απόφαση του Eurogroup –γιατί αυτό δεν το άκουσα καθόλου- τους κινδύνους που έχουν οι αποφάσεις για την τύχη των κυπριακών τραπεζών για το ελληνικό τραπεζικό σύστημα και εξασφαλίστηκε ότι είναι θωρακισμένη η ελληνική οικονομία από αυτούς τους κινδύνους; 
Αυτό γιατί δεν το αναγνωρίζουμε στην Κυβέρνηση; Γιατί δεν λέμε μια καλή κουβέντα γι’ αυτό που αποτελεί έναν πραγματικό κίνδυνο για την εξέλιξη του τραπεζικού συστήματος; Άρα, λοιπόν, αυτά είναι εκείνα που έχουν εξασφαλιστεί. 
Όμως, εδώ, για να το πούμε διαφορετικά, ακούμε παραδοξολογίες -με συγχωρείτε πάρα πολύ- διότι εσείς -για να δείτε τις εσωτερικές αντιφάσεις- φωνάζετε τώρα για αυτή τη συμφωνία. Αυτή η συμφωνία σε ποιο σημείο δεν σας αρέσει ακριβώς; Σ’ αυτό το σημείο που ενδεχομένως πολλοί από εμάς είναι σκεπτικοί, που είναι αυτό βεβαίως της επέμβασης στις καταθέσεις; Αυτό έχει υπάρξει πρότασή σας. Εσείς θα πρέπει να πανηγυρίζετε. Είναι, όπως το είπε ο Μεντβέντεφ «ένωση σοσιαλιστικών σοβιετικών δημοκρατιών», είναι ανατολικογερμανικής εμπνεύσεως αυτή η παρέμβαση. Προφανώς, εμείς που υποστηρίζουμε την ιδιοκτησία, δεν είμαστε ευτυχείς με μια τέτοια προσέγγιση. Εσείς, όμως, τι θέμα έχετε με αυτό; Ή απλώς είναι το μνημόνιο που είναι κακό;
Πάω τώρα και στο επόμενο. Άκουσα –άλλη παραδοξολογία- πως συνεκρίθη ο αγώνας της ΕΟΚΑ -δεν ήξερα ότι τον ενστερνίζεστε, κύριε Λαφαζάνη- με το «όχι» στο συγκεκριμένο πρόγραμμα διάσωσης της Κύπρου. Μάλιστα.","ΜΑΥΡΟΥΔΗΣ ΒΟΡΙΔΗΣ",69
"50495"," Αντιαποικιακός αγώνας ξέρετε τι είναι;","ΠΑΝΑΓΙΩΤΗΣ ΛΑΦΑΖΑΝΗΣ",279
"50496"," Εγώ ξέρω πολύ καλά τον αγώνα της ΕΟΚΑ. Δεν είμαι βέβαιος αν έχουμε την ίδια αντίληψη γι’ αυτόν.","ΜΑΥΡΟΥΔΗΣ ΒΟΡΙΔΗΣ",69
"50497"," Κάνετε λάθος.","ΠΑΝΑΓΙΩΤΗΣ ΛΑΦΑΖΑΝΗΣ",279
"50498"," Πάμε όμως παρακάτω. Όταν κάνουμε τέτοιου είδους συγκρίσεις, μπορεί να βγει νόημα;
Περαιτέρω, εσείς θα συμφωνήσετε μεταξύ σας ακόμα και στο νομοσχέδιο; Για παράδειγμα, λέει ο κ. Τσακαλώτος «χρήσιμα αλλά όχι αρκετά τα επενδυτικά εργαλεία που προβλέπονται στο νέο νομοσχέδιο» και λέει ο κ. Λαφαζάνης «άγρια κερδοσκοπικά, σπεκουλαδόρικα αυτά τα εργαλεία, δεν μας χρειάζονται». Τι απ’ τα δύο ισχύει; Είναι δύο τοποθετήσεις, οι οποίες έχουν απόσταση δεκαπέντε λεπτών μεταξύ τους, απ’ το ίδιο κόμμα.
Επίσης, λέει ο κ. Λαφαζάνης ότι δεν έχουμε δικαίωμα να χαρίζουμε στις τράπεζες φόρους που δικαιούται το δημόσιο. Μιλάτε για το άρθρο 22 και το λέτε αυτό σε μία Κυβέρνηση, η οποία έχει εισπράξει απ’ τις τράπεζες 550 εκατομμύρια. Το λέτε αυτό σ’ αυτήν την Κυβέρνηση, που όταν φωνάζατε και μας εγκαλούσατε, δεν πιστεύατε ότι αυτά πρόκειται να εισπραχθούν!
Επίσης, την αναλογική εφαρμογή των διατάξεων για τις συγχωνεύσεις και των ελαφρύνσεων που γίνονται στις συγχωνεύσεις στις υπό εξυγίανση επιχειρήσεις, εσείς τη λέτε φωτογραφική εφαρμογή. Γιατί δεν έπρεπε λοιπόν να υπάρξει στις υπό εξυγίανση επιχειρήσεις μια τέτοια ρύθμιση, η οποία σε τελευταία ανάλυση επιτρέπει να μη μεταφερθεί τελικώς περαιτέρω κόστος σε αυτούς που πρόκειται να εξυγιανθούν; Και αυτό το κόστος, στο πλαίσιο ειδικά της διαδικασίας αυτής εξυγιάνσεως των τραπεζικών ιδρυμάτων, πάλι θα μεταφερόταν στην πραγματικότητα στον φορολογούμενο. Γλιτώνουμε τον φορολογούμενο από ένα κόστος και έρχεστε και μας εγκαλείτε γι’ αυτό. 
Άρα, λοιπόν, να καταλήξουμε στο ποια είναι η πολιτική θέση που υπερασπίζεστε. Η Κυβέρνηση έχει κάνει αυτά που πρέπει. Εγώ νομίζω ότι το σωστό στην παρούσα φάση είναι να σταθούμε όλοι με πολλή προσοχή απέναντι σε αυτό που συμβαίνει, γιατί αυτό που συμβαίνει είναι εξαιρετικά κρίσιμο.","ΜΑΥΡΟΥΔΗΣ ΒΟΡΙΔΗΣ",69
"50499"," Ολοκληρώστε, κύριε Βορίδη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50500"," Είναι κρίσιμο για την Ένωση, είναι κρίσιμο για την Ελλάδα, είναι κρίσιμο πάνω απ’ όλα και κυρίως για την Κύπρο και σ’ αυτό δεν μπορείτε να έρχεστε και να κάνετε μικροπολιτική εκμετάλλευση. Και εκεί κάποια στιγμή θα πρέπει να υπάρξει μια κόκκινη γραμμή. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"50501"," Το λόγο έχει ο κ. Μιχάλης Χρυσοχοΐδης, Κοινοβουλευτικός Εκπρόσωπος του ΠΑΣΟΚ, για δέκα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50502"," Ευχαριστώ, κυρία Πρόεδρε.
Νομίζω ότι το περιεχόμενο της αποψινής συζήτησης στο ελληνικό Κοινοβούλιο αποτελεί μνημείο λαϊκισμού και δημαγωγίας για μια ακόμη φορά, με αποτέλεσμα να ακούμε εδώ μέσα πρωτοφανείς διατυπώσεις, όπως άκουσα έναν συνάδελφο του ΣΥΡΙΖΑ να μου λέει ότι ο ΣΥΡΙΖΑ δικαιώθηκε για πέντε λόγους και ανέφερε τους λόγους. 
Αναρωτιέμαι για ποιο θέμα δικαιώθηκε ο ΣΥΡΙΖΑ και θέλω μια απάντηση σε αυτό, κύριε Λαφαζάνη. Σε ποιο θέμα δικαιώθηκε ο ΣΥΡΙΖΑ; Μήπως επιβεβαιώθηκε η πολιτική του για την Ευρώπη; Μήπως χρηματοδοτήθηκε η Κύπρος; Μήπως αύριο το πρωί θα γίνει αυτό που ευχόμαστε όλοι, δηλαδή να λειτουργήσουν οι τράπεζες, να χρηματοδοτηθεί η κυπριακή οικονομία, να δανειστούν οι επιχειρήσεις και να αρχίσει πάλι να κινείται η οικονομία μετά από τέσσερις-πέντε μέρες που είναι κλειστές οι τράπεζες; Αυτή είναι η νίκη σας; Ποια είναι η νίκη σας;
Για όνομα του Θεού! Ήρθατε εδώ σήμερα και ζητάτε την παραίτηση της Κυβέρνησης. Για ποιον λόγο από χθες μέχρι σήμερα; Τι μεσολάβησε; Η δικαίωσή σας, η δικαίωση του ΣΥΡΙΖΑ; 
Άκουσα επίσης έναν ομιλητή σας που μίλησε για τις συμμαχίες που πρέπει να κάνετε. Το αδελφό σας κόμμα της Αριστεράς στη Γερμανία έχει διαφορετική άποψη από την κ. Μέρκελ για το θέμα του κυπριακού, της κυπριακής οικονομίας, του τραπεζικού προβλήματος, της διάσωσης των τραπεζών της Κύπρου; Έχει ακριβώς την ίδια άποψη και μάλιστα έχει πιο σκληρή άποψη. Και μάλιστα πρώτος ο Σόιμπλε βγήκε και είπε για τις 100.000 –πολύ σωστά- κάτι που δεν μπορεί να τεθεί σε διαπραγμάτευση, γιατί είναι ζήτημα που αφορά και τη νομοθεσία αλλά και τα συναλλακτικά ήθη συνολικά στην Ευρώπη αλλά και σε όλο τον κόσμο. Άρα, λοιπόν, ποιοι είναι οι σύμμαχοί σας;","ΜΙΧΑΗΛ ΧΡΥΣΟΧΟΪΔΗΣ",554
"50503"," Αρκεί που έχετε σύμμαχο τον Σόιμπλε, κύριε. Είσαστε ο μόνος σε όλη την Ευρώπη που λέει τα καλά που έχει κάνει ο Σόιμπλε. Ο μόνος! Δεν πιστεύω να υπάρχει άλλος, ...","ΠΑΝΑΓΙΩΤΗΣ ΛΑΦΑΖΑΝΗΣ",279
"50504"," Ποιοι είναι οι σύμμαχοί σας λοιπόν; Ποια πολιτική σας δικαιώθηκε και γιατί ζητάτε την παραίτηση της Κυβέρνησης;","ΜΙΧΑΗΛ ΧΡΥΣΟΧΟΪΔΗΣ",554
"50505"," ...για τα καλά που έχει κάνει!","ΠΑΝΑΓΙΩΤΗΣ ΛΑΦΑΖΑΝΗΣ",279
"50506"," Αλλά τι κάνατε απόψε, κύριε Λαφαζάνη; Κάνατε, λοιπόν, και πάλι μια κατεβασιά. Είχατε καιρό να κάνετε κατεβασιά, πριν από δεκαπέντε μέρες περίπου, όταν στο Σύνταγμα είδατε φως και ανεβήκατε στο γραφείο ενός γενικού γραμματέα. Η νεολαία και κάποιοι Βουλευτές σας που πήγαν τυχαία περνώντας από εκεί. Τώρα κάνετε κατεβασιά με αφορμή τη συζήτηση στην κυπριακή Βουλή. Ενώ είναι υπεύθυνος ο κυπριακός λαός –αυτός και μόνο αυτός- να πάρει αποφάσεις για τα ζητήματα που τον αφορούν, εσείς μιλάτε εξ ονόματός του. 
Κοιτάξτε, εγώ θέλω να σας δώσω μία –εντός εισαγωγικών- «συμβουλή», να σας κάνω μια πρόταση.","ΜΙΧΑΗΛ ΧΡΥΣΟΧΟΪΔΗΣ",554
"50507"," Δώστε την αλλού τη συμβουλή σας.","ΠΑΝΑΓΙΩΤΗΣ ΛΑΦΑΖΑΝΗΣ",279
"50508"," Ο δρόμος δεν είναι κατεβασιά, δεν είναι κατοστάρι. Είναι μαραθώνιος. Υπάρχουν ακόμα τρία χρόνια τουλάχιστον μπροστά, κύριε Λαφαζάνη. Σε τρία χρόνια θα γίνουν εκλογές στη χώρα και σε τρία χρόνια θα αναμετρηθεί η πολιτική σας με τις άλλες πολιτικές στο εκλογικό και πολιτικό πεδίο και ο ελληνικός λαός θα κρίνει. 
Άρα, λοιπόν, κάντε υπομονή και μην κάνετε άλλες κατεβασιές, γιατί οι κατεβασιές κουράζουν κιόλας και κάθε μέρα όλο και περισσότερο ο κόσμος αντιλαμβάνεται πολύ καλά τι σημαίνει να μην έχεις σχέδιο και να μην έχεις στρατηγική. 
Θέλω, επίσης, να σας υπενθυμίσω, κύριοι συνάδελφοι του ΣΥΡΙΖΑ, ότι ο ελληνικός λαός αντιμετώπισε με ψυχραιμία την κρίση. Δεν είχαμε ποτέ ουρές έξω απ’ τις τράπεζες. Δεν έκλεισαν ούτε μια μέρα οι τράπεζες και δεν έχασε κανείς καταθέτης τα χρήματά του σ’ αυτή τη χώρα και αυτό υπήρχαν λόγοι που έγινε.","ΜΙΧΑΗΛ ΧΡΥΣΟΧΟΪΔΗΣ",554
"50509"," Ψηφίσατε για να τα χάσει.","ΠΑΝΑΓΙΩΤΗΣ ΛΑΦΑΖΑΝΗΣ",279
"50510"," Κύριε Λαφαζάνη, σας παρακαλώ τώρα. Μόνο εσείς μιλάτε στην Αίθουσα και ο ομιλών Κοινοβουλευτικός Εκπρόσωπος. Όλοι θέλουν να εκφράσουν την άποψή τους στο κάτω-κάτω.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50511"," Διότι θωρακίστηκε η οικονομία. Διότι θωρακίστηκε η χώρα. Διότι κάποιοι, κύριε Λαφαζάνη, έδωσαν μάχες εδώ μέσα για να ψηφιστούν κάποια συγκεκριμένα νομοσχέδια, προκειμένου η χώρα να έχει συνεχή χρηματοδότηση, για να μπορείτε εσείς τώρα να μιλάτε για τα μνημόνια και να ζητάτε την παραίτηση της Κυβέρνησης. 
Πρέπει σήμερα από αυτό το Βήμα, όπου γίνεται αυτή η συζήτηση, να υπενθυμίσουμε και να διακηρύξουμε αυτό που είπε ο Υπουργός προηγουμένως, ότι η ελληνική Κυβέρνηση, η ελληνική πολιτεία, διασφαλίζει πλήρως τις καταθέσεις των Ελλήνων πολιτών, τις αποταμιεύσεις τους, τηρώντας και το γράμμα και το πνεύμα της ευρωπαϊκής νομοθεσίας και της κρατούσας συναλλακτικής πρακτικής στο ζήτημα των τραπεζών. 
Επίσης, θέλω να τονίσω, κυρίες και κύριοι συνάδελφοι, ότι ο αγώνας που έχουμε μπροστά μας είναι πολύ μακρύς. Με την προσπάθεια που κάνει αυτός ο λαός και με την καθημερινή συνδρομή των πολιτικών δυνάμεων που στηρίζουν αυτήν την Κυβέρνηση, όλο και περισσότερο θα θωρακίζουμε και θα διασφαλίζουμε βήμα-βήμα προς την επανεκκίνηση της οικονομίας και εδώ ακριβώς είμαστε σήμερα για να συζητήσουμε το νομοσχέδιο, το οποίο έφερε η Κυβέρνηση για ψήφιση. 
Μάλιστα ο κ. Τσακαλώτος είπε με έναν τρόπο πολύ –υποθέτω, όχι σκόπιμα- απαξιωτικό: «Μα, τώρα καιγόμαστε και εσείς φέρνετε το venture capital; Εδώ καιγόμαστε και φέρνετε αναπτυξιακά εργαλεία;». Ναι, αυτό είναι το κρίσιμο ζητούμενο σήμερα. Το κρίσιμο ζητούμενο είναι να φέρουμε στη Βουλή και να νομοθετήσουμε εργαλεία, τα οποία θα διευκολύνουν τις επενδύσεις στη χώρα. 
Ωστόσο έχουμε σημαντικά προβλήματα, κύριε Υπουργέ. Είχα την τύχη-ατυχία να διαχειριστώ κάποιο απ’ αυτά τα προγράμματα ως Υπουργός Ανάπτυξης και πραγματικά ορισμένες φορές έφτασα σε απελπισία. Για παράδειγμα το «Jeremie», το οποίο είναι ένα πρόγραμμα καλό. Έχει χρήματα από το ΕΣΠΑ. Είναι ένα πρόγραμμα το οποίο το τροποποιήσαμε για να το κάνουμε πιο συμβατό με τις ανάγκες των επιχειρήσεων, να είναι πιο εύκολα προσβάσιμο στις επιχειρήσεις, αλλά δυστυχώς υπάρχει ένας μεγάλος ανασταλτικός παράγοντας: το τραπεζικό μας σύστημα. Εάν δεν το λύσουμε αυτό το θέμα, δεν μπορούμε να προχωρήσουμε. 
Ειλικρινώς, θεωρώ ότι είναι πια βασική προϋπόθεση από τη στιγμή που έχουμε τη δυνατότητα μέσα από τη δημόσια δαπάνη του ΕΣΠΑ να χρηματοδοτούμε με φθηνό χρήμα τις επιχειρήσεις, αλλά πάντα με τη λογική της μόχλευσης των τραπεζών, επιβάλλεται αυτή τη στιγμή άμεσα να προχωρήσουμε στην ανακεφαλαιοποίηση των τραπεζών και στη χρηματοδότηση της χώρας. Οδηγούμεθα σε έναν πνιγμό, σε μια ασφυξία χρηματοοικονομική, η οποία οδηγεί σε θάνατο υγιέστατες επιχειρήσεις. Το ίδιο συμβαίνει με το ΕΤΕΑΝ, το ίδιο συμβαίνει με μια σειρά προγράμματα του ΕΣΠΑ, τα οποία θα μπορούσαν να αποτελέσουν μια καλή μηχανή αναζωογόνησης των πολύ μικρών και μεσαίων επιχειρήσεων τώρα που  έχουν ανάγκη από τη χρηματοδοτική στήριξη.
Τέλος, επειδή έρχεται και ξανάρχεται η κουβέντα γύρω από τις ιδιωτικοποιήσεις και ακούω κάποιους συναδέλφους να αναφέρονται σε πολύ συγκεκριμένους οργανισμούς, θεωρώ ότι πρέπει να το κλείσουμε αυτό και να είμαστε πολύ καθαροί απέναντι στον ελληνικό λαό. 
Κυρίες και κύριοι συνάδελφοι, δεν είναι δυνατόν να συζητάμε σήμερα στην Ελλάδα για κάποιους οργανισμούς, οι οποίοι δεν έχουν να κάνουν με το δημόσιο συμφέρον, όπως είναι ο ΟΠΑΠ για παράδειγμα όπου ασκείται τζόγος και να ασχολείται το κράτος με το τζόγο ή να μοιράζει το κράτος λεφτά στα αθλητικά σωματεία και μάλιστα με όρους καθόλου διαφανείς, οι οποίοι προσβάλλουν το αίσθημα των πολιτών. Προσβάλλουν την αξιοκρατία και προσβάλλουν επίσης την προσπάθεια που πρέπει να κάνει η χώρα προς τη διαφάνεια και τη δημοκρατία τα επόμενα χρόνια. 
Πρέπει να τελειώνουμε με αυτά τα κεφάλαια. Αυτά τα κεφάλαια δημιούργησαν πολύ σκοτεινές διαδρομές στο πολιτικό σύστημα της χώρας μας. Αυτό που ζητούν οι πολίτες είναι διαφάνεια, είναι ο ιδιωτικός τομέας στο πλαίσιο των κανόνων της ελεύθερης οικονομίας, του Συντάγματος και των νόμων αυτής της χώρας, του υγιούς ανταγωνισμού, να λειτουργούν οι επιχειρήσεις σ’ αυτό το πλαίσιο και να αποδίδουν θέσεις εργασίας, κέρδη στους επιχειρηματίες και φόρους στο δημόσιο, στους Έλληνες πολίτες. Αυτή είναι η δική μας αποστολή εδώ, να δημιουργήσουμε ένα πλαίσιο με βάση το οποίο θα λειτουργήσουν και η οικονομία και το πολιτικό σύστημα.
Ευχαριστώ, κυρία Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"50512"," Και εμείς ευχαριστούμε, κύριε Χρυσοχοΐδη. 
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Κωνσταντίνος Γιοβανόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50513"," Σας ευχαριστώ, κυρία Πρόεδρε.
Κυρίες και κύριοι συνάδελφοι, είναι η πρώτη φορά που ανεβαίνω στο Βήμα μετά από το θλιβερό περιστατικό που συνέβη στον Αντιπρόεδρο του Ευρωκοινοβουλίου, τον συντοπίτη μου Γιώργο Παπαστάμκο και θέλω από το Βήμα αυτό να ευχηθώ σε ανθρώπινο επίπεδο «ταχεία ανάρρωση», γιατί πραγματικά είναι ένας άνθρωπος, ο οποίος προσέφερε χρόνια στον τόπο και χρόνια και στην Ελλάδα. Ένιωσα την ανάγκη οπωσδήποτε να του ευχηθώ «περαστικά» για αυτό το θλιβερό περιστατικό και «ταχεία ανάρρωση». 
Ακούω με προσοχή τα όσα διαδραματίζονται στο Κοινοβούλιο. Προσπαθώ να καταλάβω τον κ. Βορίδη. Είναι κρίσιμη η κατάσταση. Εντοπίστε μας γιατί είναι κρίσιμη η κατάσταση. Δώστε μας το modus vivendi αυτής της Κυβέρνησης για να συνειδητοποιήσουμε και εμείς σε τι συνίσταται η κρισιμότητα. Γιατί αυτό το αφήνετε. 
Η κρισιμότητα, κατά τη δική μου άποψη, είναι ότι βρίσκεστε και ζείτε σε μια απέραντη αντίφαση, την οποία δεν μπορείτε πια να χαλιναγωγήσετε. Άκουσα με προσοχή και δίνω αυτό το παράδειγμα της φράσης του κ. Κουκουλόπουλου. Ο κ. Κουκουλόπουλος, εισηγητής του ΠΑΣΟΚ στο συγκεκριμένο νομοσχέδιο, δεν μπήκε καν στον κόπο να μας εξηγήσει γιατί αυτό το νομοσχέδιο είναι καλό, γιατί έχει θετικά για την ελληνική οικονομία, γιατί συμφέρει τους Έλληνες πολίτες. Μας μίλησε γενικά και αόριστα. Ακούστε τι είπε η κ. Ασημακοπούλου. Ενστερνίζομαι ότι είπε ΠΑΣΟΚ και Νέα Δημοκρατία ένα πράγμα, ταυτόσημα. Δεν χρειάστηκε καν να μπει στον κόπο να μας εξηγήσει: ένα πράγμα, κυβερνητικοί συνέταιροι. 
Στην επόμενη φράση του ο κ. Κουκουλόπουλος είπε ότι ήταν εγκληματική η απόφαση του Eurogroup. Γιατί μας το λέει σήμερα; Ποιος την πήρε την απόφαση όταν ανέβαιναν κάποιοι άνθρωποι στο Eurogroup; Γιατί μας το λέει σήμερα; Γιατί δεν μας το είπε χθες; Γιατί δεν είπε χθες ότι ήταν εγκληματικό αυτό που έγινε; Γιατί δεν είπε χθες στον κ. Στουρνάρα «αν το κάνεις, θα είσαι εγκληματίας»; Δεν το είπε.
Αυτή είναι η κρισιμότητα. Η κρισιμότητα είναι ότι δεν μπορείτε να συνεννοηθείτε. Η κρισιμότητα είναι ότι ακόμα και εσείς καταλαβαίνετε ότι φθάνετε σε ένα απέραντο αδιέξοδο και παρόλα αυτά συνεχίζετε να οδηγείτε την πατρίδα και δυστυχώς και το Κοινοβούλιο και τους Βουλευτές σας σε αυτό το αδιέξοδο.
 Δεν ξέρω πώς θα γλυτώσουμε και πώς θα γλυτώσετε και εσείς απ’ αυτό το αδιέξοδο, αλλά ελπίζω να είναι σύντομα. Γιατί σήμερα οι Κύπριοι Βουλευτές έστειλαν ένα υπέροχο γράμμα. Δεν ξέρω αν το παραλάβατε. Δεν ξέρω αν θα μπείτε στον κόπο να κάνετε πρώτη, δεύτερη, τρίτη ανάγνωση και να συνειδητοποιήσετε το γράμμα που έστειλαν αυτοί οι Βουλευτές. 
Μπήκατε τώρα στα φληναφήματα ότι δεν πρέπει να σχολιάζουμε το τι συμβαίνει σε ένα άλλο κράτος. Ποιο άλλο κράτος; Γιατί μιλάμε τώρα; Μιλάμε για την ίδια παιδεία, για την ίδια γλώσσα, για την ίδια θρησκεία, για την ίδια κουλτούρα, είμαστε οι Ελλαδίτες και είναι οι Κύπριοι. Είμαστε ένα έθνος. Μη μας λέτε ότι δεν έχουμε καμμία αρμοδιότητα να σχολιάζουμε καν. Δεν είναι παρέμβαση να μιλάς για το τι συνέβη πριν από λίγο, για ένα γεγονός που μπορεί αύριο το πρωί στο Τόκυο που ξημερώνει το πρώτο χρηματιστήριο, να συγκλονίζεται ο παγκόσμιος οικονομικός γίγαντας και μας λέτε ότι δεν έχουμε δικαίωμα να σχολιάζουμε; 
Ήρθε ένα γράμμα, λοιπόν. Σε εμάς έρχεται και δυναμώνει το σθένος μας ότι πράγματι υπάρχουν φωνές που αντέχουν και αυτές πρέπει να το διακονήσουμε στον κόσμο, στους πολίτες, ότι υπάρχουν φωνές και αντοχές. Σε εσάς έρχεται η απόδειξη του ψεύδους. Γιατί με εκείνο το δικό σας ψεύδος «δεν θα υπάρχουν συντάξεις, δεν θα υπάρχουν φάρμακα, δεν θα υπάρχει ρευστότητα», με αυτό το φόβο αλιεύσατε την ψήφο. Με αυτό το φόβο πειθαναγκάσατε τους Βουλευτές να ψηφίζουν τα μνημόνια που μέσα τους πιστεύουν ότι είναι αδιέξοδο, αλλά τους φθάνετε σε εκείνο το σημείο. 
Ήρθε η απόδειξη του ότι υπάρχουν Βουλευτές που αντέχουν και αντέχουν ομοθυμαδόν. Σύσσωμη η κυπριακή Βουλή, οι αντιπρόσωποι της Κυπριακής Δημοκρατίας είπαν «όχι». Εισπράξτε λίγο αυτό το μήνυμα. Μην έρχεστε εδώ να κάνουμε ευχές, δεν θα κάνουμε ευχέλαιο, κύριε Βορίδη. Με ευχές δεν δίνονται απαντήσεις στο τι θα ξημερώσει αύριο στις ελληνικές τράπεζες και μακάρι να είναι θωρακισμένες, όπως το λέτε. Μακάρι! Ποιος δεν θέλει αύριο το πρωί να είναι όλα ομαλά σε αυτή την πατρίδα; Ποιος δεν το θέλει; Πανηγυρίζει κανείς για αυτό που συνέβη; Κανείς!
Με περίσκεψη και αγωνία βλέπουμε τα τεκταινόμενα. Παρακολουθούμε, αλλά εισπράττουμε και τη γενναιότητα που επέδειξαν κάποιοι άνθρωποι που είπαν το «όχι», γιατί η ιστορία γράφεται με τα μεγάλα «όχι», όχι με τα «ναι» που παραδίδετε εσείς αυτόν τον τόπο σε μια τρόικα, η οποία δυστυχώς δεν μετράει ανθρώπους, δεν μετράει ψυχές, δεν μετράει πολιτείες, δεν μετράει άστεα, μετράει μόνο αριθμούς, κομπιούτερς και τοκογλυφικά κέρδη. 
Παρακολούθησα από τηλεοράσεως τις δηλώσεις των πολιτικών Αρχηγών. Είπε ο κ. Κουβέλης να αλλάξει η απόφαση της Ευρωπαϊκής Ένωσης. Σήμερα το λέτε αυτό, κύριε Κουβέλη; Χθες τι είπατε στον αντιπρόσωπο της Κυβέρνησής σας που ανέβαινε στην Ευρωπαϊκή Ένωση; 
Κι εδώ στο σημείο αυτό, κύριε Στουρνάρα, θα ήθελα να μου απαντήσετε στο εξής, σας παρακαλώ πολύ: Τηρήθηκαν Πρακτικά στο Eurogroup, τηρούνται μέχρι κεραίας τα Πρακτικά. Τολμάτε να τα φέρετε στη Βουλή των Ελλήνων να τα μάθουμε; Σας προκαλώ και σας προσκαλώ να δούμε τα Πρακτικά του Eurogroup, να δούμε ποια ήταν η επιχειρηματολογία. 
Γιατί φαντάζομαι ότι με μια επιχειρηματολογία θετική πήγε ο κ. Στουρνάρας και είπε ότι είναι προς όφελος του κυπριακού λαού να κοπούν οι καταθέσεις. Την επιχειρηματολογία αυτή τολμάτε να τη φέρετε; Αν τολμάτε, εδώ είμαστε, εδώ θα είμαστε αύριο και μεθαύριο. Φέρτε τα Πρακτικά να δούμε την επιχειρηματολογία και μετά αυτήν των εκπροσώπων υμών και όλων που σήμερα έρχονται και λένε τα αντίθετα.
Είπε ο κ. Βενιζέλος: «Να συμπαρασταθούμε στην Κύπρο». Σήμερα να συμπαρασταθούμε στην Κύπρο, όταν σήκωσαν τη σημαία της αντίστασης οι Κύπριοι Βουλευτές; Χθες πού ήσασταν; Πού ήταν ο κ. Βενιζέλος χθες; Άκουσα τον κ. Λοβέρδο. Μέχρι πριν λίγες μέρες ήταν συνοδοιπόρος σας. Ήταν άθλια, λέει, η απόφαση του Eurogroup. 
Τώρα το λέμε; Τώρα λέμε ότι είναι άθλια η απόφαση; Και κοιτάξτε τη συγκυρία, η Ιταλία δεν έχει κυβέρνηση, η Κύπρος περνάει αυτό που περνάει δεκαεπτά μόλις μέρες μετά την εκλογή του νέου Προέδρου και στην Ελλάδα η απόλυτη αντίφαση, στην Ελλάδα κανείς δεν μπορεί να συνεννοηθεί με κανέναν. Κάποιοι λένε για τα μέτρα «ναι, όχι άλλα», η Αριστερά «μπορεί, αλλά, όχι, το κοινωνικό κράτος να το ξαναβρούμε». «Κρίσιμη η κατάσταση» λέτε εσείς, κύριε Βορίδη. Το κρίσιμο δεν μας το λέτε. Ποιο είναι το κρίσιμο; Τι να φοβάμαι αύριο το πρωί; Τι να ελπίζει αύριο το πρωί ο Έλληνας πολίτης; Δεν μας το λέτε.
Ποιος αλήθεια είναι ο πραγματικός δρόμος; Ποιος αλήθεια είναι ο τρόπος να γλιτώσουμε; Το μήνυμα, λοιπόν, αυτό αν μπορέσετε και το μεταφράσετε στην πολιτική γλώσσα που λέει ότι αντιστέκομαι, νομίζω ότι έχουμε όλοι κάποια ελπίδα.
Μακάρι να είναι σε δύο και τρία χρόνια, κύριε Χρυσοχοΐδη, οι επόμενες εκλογές. Μακάρι να αντέξουμε κι εμείς και οι πολίτες. Δυστυχώς, δεν το βλέπω αυτό το πράγμα. Γιατί ναι μεν έρχεται ένας αναπτυξιακός νόμος –να πω και δυο κουβέντες για το νόμο, πέραν από την επικαιρότητα- αλλά έρχονται και δύο, τέσσερα, έξι, οκτώ, δέκα, δώδεκα, δεκατέσσερα, δεκαέξι, δεκαεπτά επιμελητήρια της χώρας -μιλάμε για εκείνον το ζωοφόρο ορίζοντα, οι άνθρωποι που ορίζουν το εμπόριο του τόπου- και σας λένε ότι τα άρθρα 22 και 42 δεν πρέπει να ψηφιστούν. Θα μιλήσω αύριο εκτενέστερα γι’ αυτό το πράγμα. Έχω την υπογραφή του κ. Νικολάου Ουσουλτζόγλου που μιλάει ως εκπρόσωπος όλων των επιμελητηρίων αυτών που συναντήθηκαν στο Επιμελητήριο της Βέροιας –θα τα καταθέσω για Πρακτικά…","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50514"," Η άποψή σας;","ΧΡΗΣΤΟΣ ΣΤΑΪΚΟΥΡΑΣ",476
"50515"," Η άποψή μου είναι, λοιπόν, ότι δεν πρέπει να περάσει αυτό.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50516"," Άρα, συμφωνείτε με τα επιχειρήματα;","ΧΡΗΣΤΟΣ ΣΤΑΪΚΟΥΡΑΣ",476
"50517"," Μάλιστα, συμφωνώ.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50518"," Ποια είναι αυτά;","ΧΡΗΣΤΟΣ ΣΤΑΪΚΟΥΡΑΣ",476
"50519"," Θέλετε να σας τα πω τώρα;","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50520"," Τα ξέρετε, δεν χρειάζεται να τα διαβάσετε.","ΧΡΗΣΤΟΣ ΣΤΑΪΚΟΥΡΑΣ",476
"50521"," Όχι, δεν τα διάβασα.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50522"," Τότε πώς συμφωνείτε;","ΧΡΗΣΤΟΣ ΣΤΑΪΚΟΥΡΑΣ",476
"50523"," Αν συμφωνώ με τους ανθρώπους των επιμελητηρίων με ρωτάτε;","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50524"," Ναι, προφανώς.","ΧΡΗΣΤΟΣ ΣΤΑΪΚΟΥΡΑΣ",476
"50525"," Ωραία. Λένε, λοιπόν, οι άνθρωποι των επιμελητηρίων…","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50526"," Εσείς τι λέτε.","ΧΡΗΣΤΟΣ ΣΤΑΪΚΟΥΡΑΣ",476
"50527"," Συμφωνώ μαζί τους.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50528"," Ότι;","ΜΑΥΡΟΥΔΗΣ ΒΟΡΙΔΗΣ",69
"50529"," Ότι αυτά τα δύο άρθρα δεν πρέπει να περάσουν και ειδικά το 42.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50530"," Για ποιο λόγο;","ΧΡΗΣΤΟΣ ΣΤΑΪΚΟΥΡΑΣ",476
"50531"," Γιατί δεν πρέπει να περάσουν; Γιατί όταν δόθηκαν αυτές οι εγγυήσεις στις επιχειρήσεις αυτές, δόθηκαν για να μπορέσουν αυτοί οι άνθρωποι να συνεχίσουν να χρηματοδοτούνται για να μπορέσουν να συνεχίσουν την ανάπτυξή τους, να πληρώνουν εισφορές, να μπορούν να ρυθμίσουν τα δάνειά τους, να μπορούν να παράγουν, να δημιουργήσουν δασμούς, να, να, να… Τώρα, όλο αυτό ανακαλείται.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50532"," Μα δεν ανακαλείται.","ΧΡΗΣΤΟΣ ΣΤΑΪΚΟΥΡΑΣ",476
"50533"," Θέλετε να σας διαβάσω την επιχειρηματολογία όλου του επιμελητηρίου;","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50534"," Τη δική σας πείτε μας.","ΧΡΗΣΤΟΣ ΣΤΑΪΚΟΥΡΑΣ",476
"50535"," Όχι, μα σας λέω ότι είναι ίδια.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50536"," Αν καταπέσουν, οι εγγυήσεις τι πρέπει να γίνει;","ΜΑΥΡΟΥΔΗΣ ΒΟΡΙΔΗΣ",69
"50537"," Εσείς τώρα τι θέλετε να κάνετε; Θέλετε να φροντίσετε το τραπεζικό σύστημα…","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50538"," Το ελληνικό δημόσιο.","ΜΑΥΡΟΥΔΗΣ ΒΟΡΙΔΗΣ",69
"50539"," Θέλετε να προστατεύσετε το ελληνικό δημόσιο. Θα μιλήσουμε, λοιπόν, αύριο το πρωί εκτενώς για να δούμε αν τελικά προστατεύεται το ελληνικό δημόσιο κι αν εγκαταλείπετε τους Έλληνες εμπόρους των επιμελητηρίων στο έλεος του Θεού. Θα τα πούμε αύριο εκτενώς. Εδώ θα είμαστε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50540"," Δεν έχετε την πληροφόρηση.","ΧΡΗΣΤΟΣ ΣΤΑΪΚΟΥΡΑΣ",476
"50541"," Έχω την πληροφόρηση από τους ανθρώπους των επιμελητηρίων. Μακάρι να είναι λανθασμένη και να έχετε δίκιο.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50542"," Απάντησα επί πεντάλεπτου.","ΧΡΗΣΤΟΣ ΣΤΑΪΚΟΥΡΑΣ",476
"50543"," Αφήστε με να έχω την τοποθέτησή μου.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50544"," Μα δεν έχετε τοποθέτηση, για τα επιμελητήρια λέτε.","ΧΡΗΣΤΟΣ ΣΤΑΪΚΟΥΡΑΣ",476
"50545"," Αν θέλετε, μπορείτε να με διακόψετε.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50546"," Σας παρακαλώ, κύριε Υπουργέ.
Κύριε Γιοβανόπουλε, συνεχίστε παρακαλώ και ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50547"," Ολοκληρώνω, κύρια Πρόεδρε, δεν έχω κάτι άλλο. Θα μιλήσω για το συγκεκριμένο άρθρο, μόνο γι’ αυτό, αύριο.
Ήθελα μόνο κλείνοντας να σας ρωτήσω το εξής: Οι Κύπριοι απόψε το βράδυ έχουν μία απάντηση, είναι ένας λαός που θα ξημερώσει με αγωνία, δύσκολα. Θα τους δώσουμε αλληλεγγύη. Εσείς είστε ευτυχείς απόψε το βράδυ; Αυτή είναι η ερώτησή μου. Αν θέλετε απαντάτε, κύριε Βορίδη, αν θέλετε όχι, γιατί νομίζω ότι με ειρωνεύεστε με κάποιον τρόπο, αλλά εν πάση περιπτώσει. Εσείς κυβερνάτε –να δούμε για πόσο.
(Χειροκροτήματα από την πτέρυγα των Ανεξαρτήτων Ελλήνων)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50548"," Κύριε Γιοβανόπουλε, σας ευχαριστούμε.
Ο Κοινοβουλευτικός Εκπρόσωπος της Χρυσής Αυγής έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50549"," Θέλετε να πιστέψουμε ότι μετά το Eurogroup και μετά τη συνάντηση Σαμαρά-Αναστασιάδη, του ενήμερου κ. Σαμαρά, η Ελλάδα ακολούθησε τις αποφάσεις του Κυπρίου Προέδρου χωρίς γνώμη; Έτσι άτολμα και πιστά; Πιστά στους Ευρωπαίους; 
Κι αν είναι έτσι, είναι τραγικό, πρώτον, γιατί ο κ. Σαμαράς και οι Υπουργοί του δεν είδαν το επικίνδυνο και άθλιο παιχνίδι των Γερμανών και επίσης δεν έκαναν τίποτα για να το αποτρέψουν. Δεν είδαν το ντόμινο; Τη διάλυση που έρχεται; Μόνο και μόνο με την εξαγγελία, όχι με τη συμφωνία, της απόφασης της συμφωνίας του Eurogroup, μία εξαγγελία, μία συμφωνία που στόχο έχει -και ήδη έχει κάνει ζημιά- την εξόντωση της οικονομίας τόσο της Κύπρου όσο και της κυρίως Ελλάδος. 
Δεύτερον, μας λέτε ότι δεν πρέπει να επεμβαίνουμε στις αποφάσεις ενός ξένου κράτους του φρέσκου Κυπρίου Προέδρου. Ξένο κράτος είναι η Κύπρος μας; Δηλαδή, μπορεί να επεμβαίνει στην Ελλάδα ο κάθε –και δεν θέλω να χρησιμοποιήσω εκφράσεις- Ευρωπαίος τεχνοκράτης, υπάλληλος της τρόικας και το εθνικό κέντρο, η Ελλάδα, να μην έχει φωνή για την Κύπρο, να σιωπά; 
Αυτή η ενδοτική πολιτική, αυτό που κάνετε εσείς, που κάνατε εσείς αυτές τις μέρες, είναι η ίδια ενδοτική πολιτική που κράτησε τις στρατιωτικές μας δυνάμεις μακράν της Κύπρου και εννοώ τον Αττίλα 1 της χούντας και του Ιωαννίδη και τον Αττίλα 2 του Καραμανλή –αυτόν που λέτε εσείς εθνάρχη- που χάσαμε τη μισή Κύπρο.
Τέλος, να πούμε ότι με ευχές δεν πάμε μπροστά. Ωραίες είναι οι ευχές, αλλά με ευχές δεν πάμε μπροστά. Πάμε μπροστά με πολιτικές, πάμε με αποφασιστικότητα, πάμε με θάρρος, θάρρος που έδειξε σήμερα ο κυπριακός ελληνισμός, που έδειξε η κυπριακή Βουλή. Πάμε μπροστά μ’ όλα αυτά, μ’ όλα αυτά που σας λείπουν.
Κυρία Πρόεδρε, ο κ. Αναστασιάδης ενέδωσε στους εκβιασμούς του Eurogroup με μία δειλή και πολιτικά επικίνδυνη εθνικά στάση, η οποία στάση προσομοιάζει με τη στάση εν γένει του δικού μας Πρωθυπουργού, του Πρωθυπουργού των μνημονίων. Στάθηκε όμοια άτολμος ο κ. Αναστασιάδης και δυστυχώς πολύ διάφορος ενός μεγάλου ηγέτη. Αναφέρομαι στον εκλιπόντα Πρόεδρο Τάσο Παπαδόπουλο, ο οποίος είχε πάρει τις αποφάσεις του εμπνεόμενος και απευθυνόμενος στον κυπριακό ελληνισμό.
Εν τέλει, οι Έλληνες της Κύπρου πίεσαν και ανέτρεψαν αυτήν την απόφαση. Προσωρινά; Με ερωτηματικό; Δεν ξέρω. Πιστεύω, όμως, ότι η μεγάλη ζημιά έχει γίνει ήδη. Κα σε αυτό έχει τις ευθύνες του και ο κ. Αναστασιάδης και ο κ. Σαμαράς και ο κ. Στουρνάρας και όλη η συγκυβέρνηση, όλοι σας εσείς που όψιμα πλέον καταδικάζετε και λέτε «εγκληματική η στάση, εγκληματική η απόφαση».
Ξέρετε, κάποτε θα πρέπει και οι Ελλαδίτες αλλά και οι Κύπριοι, όλοι οι Έλληνες, όλες οι ηγεσίες, να διδαχθούμε από την ιστορία, θα πρέπει να μάθουμε να τολμάμε να λέμε τα μεγάλα «όχι», όπως τα είπε ο Τάσος Παπαδόπουλος, όπως τα είπε ο Ιωάννης Μεταξάς.
Ο κ. Στουρνάρας δεν υπερασπίστηκε τη μακρινή γι’ αυτόν Κύπρο, όπως και ο κ. Σαμαράς –να εκφραστώ γιατί στην παράταξη αυτή έχουμε και τους κουρασμένους, τώρα πια έχουμε και τους φοβισμένους- ο φοβισμένος, λοιπόν, πολιτικά κομματικός ηγέτης της Νέας Δημοκρατίας. Έφτασε στο σημείο σήμερα ο κ. Στουρνάρας να πει «για όλα θα βρεθεί μια λύση».
Εμείς τους λέμε ότι η λύση είναι μία και μοναδική, να ξεφύγουμε και να απαλλαγούμε από τα μνημόνια, να απαλλαγούμε με όποιες συνέπειες, με όποιες θυσίες και με όποιες απώλειες –ενδεχομένως για κάποιους- θα έχουμε. Οι θυσίες και οι απώλειες από την απαγκίστρωση από το μνημόνιο –βάλτε κάτω τα κιτάπια σας και φτιάχτε τα- θα είναι σίγουρα μικρότερες και λιγότερες από τις μεσοπρόθεσμες και μακροπρόθεσμες επιπτώσεις του εθνοκτόνου μνημονίου. 
Η Χρυσή Αυγή, κυρίες και κύριοι, ορθώνει και σηκώνει το λάβαρο του αντιμνημονιακού, απελευθερωτικού –θα έλεγα εγώ- αγώνα με μοναδικό γνώμονα το εθνικό συμφέρον και όχι το κομματικό συμφέρον. Λέμε να πληρώσουν αυτοί που «τα έφαγαν», να πληρώσουν οι τράπεζες, να πληρώσουν τα λαμόγια, να πληρώσουν οι τοκογλύφοι, να πληρώσουν οι κλέφτες, οι «Μαυρογιαλούροι» και να μην πληρώσει ο ελληνικός λαός. Δεν χρειάζεται να πληρώσουν τα παιδιά μου και τα εγγόνια μου. Να πληρώσουν οι κλέφτες!
Το «όχι» των Ελλήνων της Κύπρου δείχνει το δρόμο στην ξεπουλημένη και φοβισμένη ελλαδική ηγεσία. Το συμφέρον του ελληνικού λαού στέκεται υπεράνω του συμφέροντος των τοκογλύφων. Η Κύπρος, που είναι ένα μικρό και διχοτομημένο κράτος, απέδειξε ότι μπορεί να πολεμήσει την άθλια, αντιλαϊκή και καταστροφική πολιτική της Ευρωπαϊκής Ένωσης. 
Εσείς κινδυνολογήσατε. Κινδυνολογίες, ψέματα. Μιλάτε για ολοκληρωτική καταστροφή, φέρνετε την καταστροφή. Απ’ αυτό το Βήμα εκφέρετε ένα λόγο καταστροφολογίας. Οι τοποθετήσεις σας είναι στηριγμένες και μελετημένες από κέντρα ψυχολογικών επιχειρήσεων και φέρνετε το φόβο στον ελληνικό λαό για να τον έχετε υποταγμένο. 
Καμμία καταστροφή. Η κυπριακή Βουλή αποφάσισε και είπε «όχι». Έτσι έπρεπε να αποφασίσει και η ελληνική Βουλή, να μην βρεθούν οι εκατόν πενήντα τρεις που είπαν «ναι» στο τελευταίο μνημόνιο. Αυτή είναι η εθνική πολιτική, αυτή είναι η ελληνική πολιτική. 
	Ξέρετε –για να πάμε και λίγο ιστορικά- ότι από αρχαιοτάτων χρόνων οι εξαπλώσεις και οι συρρικνώσεις των λαών γίνονται με αφορμή τα ορυκτά και τα μεταλλεύματα. Εκεί είναι το «κλειδί» της υποθέσεως, εκεί είναι και για την Κύπρο το «κλειδί», το «ζουμί», ορυκτά και μεταλλεύματα. Αυτό γινόταν για το χαλκό, για το σίδηρο. Ξέρετε, η ιστορία της πρώιμης αρχαιότητας γράφτηκε με τα ορυκτά. Η ιστορία των ορυκτών είναι. Εμείς ζούμε έναν πόλεμο των ορυκτών αυτήν τη στιγμή, έναν πόλεμο πολύ πιο ύπουλο και πολύ πιο άτιμο. 
Η Ευρωπαϊκή Κεντρική Τράπεζα πιέζει και απειλεί το έθνος μας σε Ελλάδα και Κύπρο. Αυτή η τράπεζα -που εσείς την ξέρετε πολύ καλά- δεν είναι ένα ευαγές ίδρυμα, έτσι δεν είναι; Δεν είναι μία απρόσωπη εξουσία. Είναι μία στυγνή «μαφία» με την οποία συνεταιρίζεστε. Είναι μία «μαφία» τοκογλύφων που τα θέλει όλα δικά της και η οποία ελέγχεται από συγκεκριμένα άτομα που έχουν ονοματεπώνυμο, που έχουν και συγκεκριμένη καταγωγή. Αυτή η «μαφία» επιχείρησε να διαλύσει το τραπεζικό σύστημα της Κύπρου και προσπάθησε να επιτύχει πολλά οφέλη με μία κίνηση, με αυτήν την εξαγγελία του Εurogroup. Πρώτον, να πετάξει οριστικά έξω από το ενεργειακό παιχνίδι στη Μεσόγειο το ρωσικό παράγοντα. Δεύτερον, να δώσει ένα μήνυμα ότι οι τράπεζες της Γερμανίας και των δορυφόρων της είναι οι ασφαλείς για την αποθήκευση και τοποθέτηση κεφαλαίων και ότι οι τράπεζες του Νότου δεν είναι τίποτα και όλα αυτά με μία συγκυβέρνηση που στήριξε την άθλια και τοκογλυφική επίθεση κατά της Κύπρου.
Ό,τι συμβαίνει στην Ελλάδα από το 2012, επιχειρείται να εφαρμοστεί και στην Κύπρο. Αυτή είναι η νέα τάξη πραγμάτων, κυρίες και κύριοι, η παντελής διάλυση των κοινωνικών δομών του κράτους με τελικό στόχο την άλωση της εθνικής μας συνείδησης μέσω της οικονομικής εξαθλίωσης, με μοναδικό στόχο την αρπαγή του εθνικού μας πλούτου, με στόχο ακόμα και τη βιολογική εξόντωση των θρασέων και ανυπότακτων Ελλήνων. 
Στην Κύπρο όλα δείχνουν ότι άρχισε ήδη άτυπα να εφαρμόζεται κι εκεί ένα μνημόνιο. Το μνημόνιο, όπως ξέρουμε όλοι πολύ καλά, σημαίνει εκχώρηση εθνικής κυριαρχίας και άλωση της οικονομικής και πολιτικής ζωής για δεκαετίες. 
Σε μας λοιπόν εναπόκειται να καταλάβουμε ότι το μνημόνιο είναι ο θάνατος της Ελλάδος, ότι είναι ο θάνατος του ελληνισμού, να καταλάβουμε ότι όσο πιο γρήγορα διώξουμε την τρόικα και τα «τσιράκια» της, τόσο πιο μεγάλη υπηρεσία θα προσφέρουμε προς την πατρίδα. 
Η Ελλάδα, στερούμενη εθνικής ηγεσίας, στερούμενη ηθικού και αποτελεσματικών Ενόπλων Δυνάμεων, μαστιζόμενη από έναν δημογραφικό μαρασμό, εισέρχεται σ’ έναν πνευματικό, πολιτιστικό, οικονομικό και πολιτικό μεσαίωνα. Αν δεν αντιδράσουμε, αν δεν αγωνιστούμε, θα γίνουμε και πάλι ραγιάδες, θα γίνουμε ένας δορυφόρος της ισχυρής και αναπτυσσόμενης Τουρκίας.
Οι Έλληνες εθνικιστές της Χρυσής Αυγής στην κυρίως Ελλάδα, όπως και οι Έλληνες εθνικιστές του ΕΛΑΜ στο μαρτυρικό νησί της Κύπρου, θα αγωνιστούμε με όλα μας τα μέσα για εθνική ανεξαρτησία και εθνική κυριαρχία και ξέρετε ότι με την εθνική κυριαρχία έρχεται και η οικονομική ανάπτυξη. 
Σύνθημά μας είναι ότι αυτήν τη στιγμή θα πρέπει να εφαρμοστεί η μόνη εθνική πολιτική και για τα δύο κράτη που αποτελούν ένα έθνος. Σύνθημά μας λοιπόν είναι: Κύπρος-Αιγαίο, μέτωπο ενιαίο. Χωρίς αυτό, ο ελληνισμός δεν έχει μέλλον. Οι Κύπριοι πολίτες της δεκαετίας του ’50 έδειξαν το δρόμο του αγώνα, όχι μόνο οι αγωνιστές της ΕΟΚΑ που ανέφεραν και διάφοροι ομιλητές προηγουμένως, αλλά και ο απλός κόσμος.
Εμένα μού έρχεται τώρα στο μυαλό μία φωτογραφία από τα βιβλία –κύριε Βορίδη, θα την έχετε δει κι εσείς- που δείχνει μία Κύπρια μάνα που κρατάει στην αγκαλιά της το παιδί και πίσω της είναι γραμμένο στον τοίχο το σύνθημα: «Την Ελλάδα θέλομεν και ας τρώγομεν και πέτρες».
Εσείς αισθάνεστε βαρύ το χάλκεον χέρι του φόβου και ας έχετε ζυγόν δουλείας. Εμείς, οι Έλληνες εθνικιστές, γεννηθήκαμε ελεύθεροι και θα ζήσουμε ελεύθεροι. Δεν ελπίζουμε σε καμμία κ. Μέρκελ, δεν ακούμε κανένα Eurogroup, δεν οραματιζόμαστε καμμία ευρωπαϊκή ενοποίηση. Λαχταράμε την ελευθερία και την ανεξαρτησία του λαού μας, της Ελλάδας και γι’ αυτά τα ιδανικά εμείς μπορούμε να υπομείνουμε και θυσίες, όχι θυσίες για να πλουτίζουν οι επιτήδειοι και οι κεφαλαιοκράτες, αλλά θυσίες για να πάμε μπροστά. 
Ο λυτρωτής της Κύπρου, ο Γεώργιος Γρίβας Διγενής, έλεγε: «Αν λαχταράς τη λευτεριά, σε ξένους μην ελπίζεις. Μόνος σου παρ’ την αν μπορείς, αλλιώς δεν την αξίζεις».
Σας ευχαριστώ.","ΧΡΗΣΤΟΣ ΠΑΠΠΑΣ",418
"50550"," Ευχαριστούμε τον κ. Παππά.
Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50551"," Ευχαριστώ, κυρία Πρόεδρε.
Κυρίες και κύριοι συνάδελφοι, η Κύπρος αυτές τις μέρες βιώνει τις δυσκολότερες καταστάσεις μετά τη μεγάλη τραγωδία του 1974 και φαίνεται ότι από τις πρώτες τοποθετήσεις των πολιτικών κομμάτων, αλλά και πολιτικών Αρχηγών, τα παραδείγματα, τα διδάγματα ή τα παθήματα από εκείνη τη μεγάλη τραγωδία δεν τα έχουμε αποστηθίσει. 
Κυρίες και κύριοι συνάδελφοι, όταν ένα ανεξάρτητο κράτος επιβάλλει σ’ ένα άλλο ανεξάρτητο κράτος τις απόψεις του στο όνομα του ενιαίου έθνους ή της ενιαίας γλώσσας ή της ενιαίας φυλής, επέρχονται τραγωδίες. 
Αλήθεια, ρώτησε κανένας τους Κύπριους τι ακριβώς επιθυμούν από την Ελλάδα σ’ αυτήν τη δύσκολη στιγμή; 
Ένα πράγμα θα ζητήσω: συμπαράσταση και συμπόρευση στη διαχείριση αυτής της μεγάλης, κρίσιμης απόφασης που έλαβαν πριν λίγες ώρες. Και την απόφαση αυτήν την έλαβαν ως κυρίαρχο κράτος, την έλαβαν ως κοινωνία η οποία έχει αξιολογήσει όλα τα δεδομένα. 
Λάθος ή σωστή η απόφαση είναι απολύτως αποδεκτή και σεβαστή από την Ελλάδα, η οποία θα τη στηρίξει. Θα συμπορευτούμε με τους Κυπρίους και θα βρούμε τη βέλτιστη λύση για τη διέξοδο. Είναι τόσο απλά τα πράγματα και ας αφήσουμε τις κορόνες περί εθνικισμού ή περί άλλων πατριωτικών που ακούστηκαν σ’ αυτήν εδώ την Αίθουσα. Τα πράγματα είναι απλά.
 Όμως, να ξεκαθαρίσουμε κάτι. Η λύση του ζητήματος της Κύπρου να είναι μέσα στην Ευρώπη και μέσα στην Ευρωζώνη. 
Υπάρχει πολιτική δύναμη σ’ αυτήν την Αίθουσα, κυρίες και κύριοι συνάδελφοι, που να μη θεωρεί εθνική επιτυχία το ότι η Κύπρος εντάχθηκε στην Ευρωπαϊκή Ένωση; Νομίζω ότι δεν υπάρχει. Μπορεί να υπάρχουν μεμονωμένοι συνάδελφοι αλλά όχι πολιτικά κόμματα. Αυτήν τη συγκεκριμένη θέση πρέπει να την υπερασπιστούμε αυτήν την πολύ δύσκολη περίοδο. Παραμονή, λοιπόν, στο ευρώ και στην Ευρωζώνη για την Κύπρο.
Άκουσα σήμερα μια συνέντευξη του πρώην Κυβερνητικού Εκπροσώπου του ΑΚΕΛ, του κ. Στεφάνου και διάβασα και τις ανακοινώσεις του ΑΚΕΛ και των άλλων κομμάτων της Κύπρου. Κοινός παρονομαστής αυτών είναι ότι καταστρέφεται η Κύπρος γιατί παύει πλέον να είναι περιφερειακό χρηματοπιστωτικό κέντρο. Και απευθύνομαι στην Αριστερά. 
Αλήθεια, πρέπει η υπεράσπιση εκ μέρους μας αυτού του ζητήματος να γίνεται με ελαφρά καρδιά; Να υπερασπιστούμε, δηλαδή, ότι πρέπει να είναι περιφερειακό χρηματοπιστωτικό κέντρο –παραδείγματος χάριν το λέω- η Κύπρος; 
Ας βάλουμε, λοιπόν, τα πράγματα στη θέση τους. Ας δούμε το γενικότερο ζήτημα, ας τηρήσουμε τη στοιχειώδη ψυχραιμία και νηφαλιότητα και να αντιμετωπίσουμε το πρόβλημα ως έχει. 
Κυρίες και κύριοι συνάδελφοι, είναι βέβαιο ότι η συντριπτική πλειοψηφία του ελληνικού λαού απόψε νιώθει ικανοποίηση από το «Όχι» της κυπριακής Βουλής. Αυτό είναι δεδομένο. Και οι πρώτες έρευνες -δημοσκοπήσεις ήδη σήμερα κυκλοφορούν στα μέσα ενημέρωσης- αναφέρουν συγχρόνως ότι οκτώ στους δέκα Έλληνες πιστεύουν ότι θα επηρεαστούν δυσμενώς από τις εξελίξεις στην Κύπρο και επιπλέον το 60% πιστεύει ότι κινδυνεύουν οι καταθέσεις τους. 
Αυτά τα δεδομένα ήταν αποτέλεσμα μιας απόφασης που δείχνει πώς ακριβώς επηρεάζεται…","ΝΙΚΟΛΑΟΣ ΤΣΟΥΚΑΛΗΣ",520
"50552"," Ποιας απόφασης;","ΠΑΝΑΓΙΩΤΗΣ ΛΑΦΑΖΑΝΗΣ",279
"50553"," Της απόφασης της Κύπρου. Αυτά όλα που λέμε είναι δεδομένα.","ΝΙΚΟΛΑΟΣ ΤΣΟΥΚΑΛΗΣ",520
"50554"," Η κυπριακή Βουλή το προκάλεσε;","ΠΑΝΑΓΙΩΤΗΣ ΛΑΦΑΖΑΝΗΣ",279
"50555"," Κύριε Λαφαζάνη, με συγχωρείτε, εννοώ ότι η απόφαση του Eurogroup προκάλεσε αυτά τα οποία ανέφερα προηγουμένως. 
Υπάρχει κάποιος σ’ αυτήν εδώ την Αίθουσα που να μην πιστεύει ότι η απόφαση αυτή ήταν τραγική, εγκληματική, όπως ανέφερα προηγουμένως; Όχι! Έτσι ακριβώς ήταν. Αυτό όμως δείχνει την κατεύθυνση στην οποία πρέπει να κινηθούμε. 
Αυτό το «Όχι», κυρίες και κύριοι συνάδελφοι, του κυπριακού λαού σήμερα είναι ένα «Όχι» εθνικό. Η Κυβέρνηση επέλεξε να μην πάει στο «Υπέρ», αλλά επέλεξε να πάει στο «Λευκό» προκειμένου να στείλει ένα πάνδημο «Όχι» σε όλη την Ευρώπη, δηλαδή ότι «εμείς συνολικά ως χώρα θέλουμε αυτό». 
Αυτό το «Όχι» πρέπει να παραμείνει στο στείρο «Όχι»; Δεν είμαστε υποχρεωμένοι εμείς ως πολιτικοί να το μετατρέψουμε στο δημιουργικό «Ναι»; 
Παραδείγματος χάριν, κυρίες και κύριοι συνάδελφοι, τι Ευρώπη θέλουμε επιτέλους; Τι Ευρώπη θέλουμε; Όχι να πούμε απλώς και μόνο τι δεν θέλουμε. Αυτό το ξέρουμε πάρα πολύ καλά. Δεν θέλουμε την Ευρώπη των μεμονωμένων κρατών-μελών, του εθνικισμού, των ιδεοληψιών, του προτεσταντισμού της Γερμανίας. Δεν θέλουμε μια ευρωπαϊκή Γερμανία. Αυτά είναι εύκολο να τα πούμε.
 Το τι θέλουμε πότε θα το πούμε; Πότε θα πούμε ότι θέλουμε μια Ευρώπη της αλληλεγγύης, μια Ευρώπη με ενιαίους θεσμούς και ενιαίες αντιλήψεις, με κοινή εξωτερική πολιτική, μια Ευρώπη με γενναιόδωρο προϋπολογισμό, μια Ευρώπη με ένα Κοινοβούλιο που να λειτουργεί αποφασιστικά, μια Ευρώπη με όλες τις δομές ενός ομόσπονδου κράτους; Αυτό, λοιπόν, είναι το διακύβευμα. Αυτό είναι το ζητούμενο και πώς θα το μετατρέψουμε σε πολιτική. 
Έτσι, λοιπόν, κυρίες και κύριοι συνάδελφοι, αυτήν την περίοδο βιώνουμε πραγματικά τον κλονισμό του ευρωπαϊκού οικοδομήματος, της ευρωπαϊκής ιδέας και πρέπει να είμαστε ειλικρινείς σε αυτά τα οποία λέμε. Οι ιδεολογικοπολιτικές διαφορές πλέον στη διαχείριση αυτού του μεγάλου προβλήματος, δυστυχώς, έχουν καταργηθεί. Πλέον οι διαχωριστικές γραμμές είναι οι γραμμές προάσπισης της κρατικής υπόστασης. 
Είναι τυχαίο, κυρίες και κύριοι συνάδελφοι –δεν υπάρχει κανένας εδώ, μόνο μία συνάδελφος από το ΣΥΡΙΖΑ- ότι η απόφαση αυτή για την Κύπρο υπαγορεύτηκε από το σύνολο των γερμανικών πολιτικών δυνάμεων; Είναι τυχαίο ότι πίεζαν ασφυκτικά στη λήψη αυτής της απόφασης και οι Σοσιαλδημοκράτες της Γερμανίας και οι Πράσινοι της Γερμανίας και δυστυχώς και η Αριστερά της Γερμανίας; Αυτό θα πρέπει να τονιστεί ιδιαιτέρως.","ΝΙΚΟΛΑΟΣ ΤΣΟΥΚΑΛΗΣ",520
"50556"," Η Γερμανία όλη.","ΓΕΩΡΓΙΟΣ ΝΤΑΒΡΗΣ",367
"50557"," Όλη η Γερμανία. 
Και συγχρόνως -επειδή ρίχνουμε τα αναθέματα στην ελληνική Κυβέρνηση- αλήθεια, δεν απασχολούσε αυτή η συγκεκριμένη απόφαση τους Ισπανούς, τους Ιταλούς; Αλήθεια, πού είναι οι Γάλλοι; Πού είναι αυτός ο γαλλογερμανικός άξονας; 
Μήπως συγχρόνως αποκρυπτογραφήσατε τις δηλώσεις του κ. Μεντβέντεφ και της ρωσικής πλευράς, ότι οι όποιες αποφάσεις σε σχέση με αυτό το ζήτημα θα ληφθούν κατόπιν διαπραγμάτευσης, διαλόγου και συμφωνίας των όρων -και με την Ευρωπαϊκή Ένωση συμφωνίας- για την Κύπρο;
Αλήθεια, η απώλεια εθνικής κυριαρχίας για την Κύπρο προς την πλευρά της Ρωσίας θα είναι θετική εξέλιξη; Έχουμε προβληματιστεί σε αυτό το ενδεχόμενο, ποιο θα είναι το plan b για την Κύπρο και αν το plan b είναι προς την πλευρά της Ρωσίας τι ανταλλάγματα θα ζητήσει η Ρωσία από την Κύπρο; 
Επειδή, λοιπόν, οι εξελίξεις είναι ραγδαίες, «εν τω γεννάσθαι» και είναι πολύ θερμό το τοπίο, σας παρακαλώ πολύ ας αφήσουμε τις κορόνες, ας αξιολογήσουμε όλες αυτές τις εξελίξεις και να είμαστε πάρα πολύ σοβαροί απέναντι στην πολύ μεγάλη προσπάθεια των Κυπρίων να βρουν διέξοδο, γιατί οι Κύπριοι θέλουν να βρουν διέξοδο μέσα στην Ευρώπη και στην Ευρωζώνη και συγχρόνως να προασπίσουν κάποια κεκτημένα της ευρωπαϊκής ιδέας που με την απόφαση, δυστυχώς, του Eurogroup κλονίστηκαν ευχόμαστε και εύχομαι όχι ανεπανόρθωτα. 
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"50558"," Ευχαριστούμε, κύριε Τσούκαλη.
Κυρίες και κύριοι συνάδελφοι, προτείνω οι δευτερολογίες να γίνουν αύριο γιατί, κύριε Μαριά, έχουμε αφήσει τρεις ομιλητές. Υπήρξε αυτή η συνεννόηση πριν.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ δεν έχω κάνει τέτοια συνεννόηση και θέλω να κάνω τη δευτερολογία μου...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50559"," Θα δευτερολογήσετε, κυρία Ασημακοπούλου; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …γιατί αύριο θα αρχίσουν από την αρχή. Τα ξέρω. Τα έχω ζήσει με άλλο Πρόεδρο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50560"," Εντάξει. Έτσι είναι τα πράγματα. Ο Κανονισμός τα λέει αυτά. Δεν τα λέει ο Πρόεδρος. Ο Κανονισμός τα λέει.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ο Κανονισμός τι λέει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50561"," Λέει να μιλήσουν οι τρεις συνάδελφοι που έχουν μείνει μετά από τους ομιλήσαντες Κοινοβουλευτικούς Εκπροσώπους…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα γίνει ψηφοφορία απόψε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50562"," Απόψε θα γίνει η ψηφοφορία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα δευτερολογήσω πριν την ψηφοφορία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50563"," Κυρία Ασημακοπούλου, θέλετε να δευτερολογήσετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50564"," Αν μιλήσει ο κ. Μαριάς…","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50565"," Θα μιλήσει.
Σας δίνω το λόγο, λοιπόν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50566"," Ευχαριστώ, κυρία Πρόεδρε. 
Θα είμαι ιδιαιτέρως σύντομη και είμαι σίγουρη ότι όλοι χαίρονται γι’ αυτό. 
Στην πρωτολογία μου αναφέρθηκα κατά αποκλειστικότητα στο νομοσχέδιο και ο λόγος ήταν ότι αυτός ήταν ο θεσμικός μου ρόλος. 
Συμφωνώ με αυτό που είπε ο κ. Χρυσοχοΐδης, ότι αυτήν την περίοδο με ό,τι και να συμβαίνει γύρω μας έχει ιδιαίτερη σημασία και αξία να ασχολούμαστε με οτιδήποτε μπορεί να φέρει την ανάπτυξη. Εξ ου και  υποστήριξα αυτό το νομοσχέδιο.
Δυο μόνο πράγματα έχω να πω, κυρία Πρόεδρε και δε θα χρειαστώ το χρόνο που πολύ ευγενικά μου δώσατε. Νομίζω ότι αντιμετωπίστηκε αρκετά καλά η επιχειρηματολογία του ΣΥΡΙΖΑ περί δικαίωσης. Πρώτον, μας είπε ο κ. Βορίδης ότι τίποτα δεν τέλειωσε ακόμα, οπότε οποιαδήποτε συζήτηση περί δικαίωσης είναι, αν μη τι άλλο, πρόωρη. 
Δεύτερον, όπως είπε και ο κ. Χρυσοχοΐδης «ως προς τι ακριβώς δικαιώθηκε ο ΣΥΡΙΖΑ δεν έχω καταλάβει». Και εγώ θα προσθέσω βεβαίως ότι δεν  ξέρω και ποιανού άποψη τελικά μέσα στο ΣΥΡΙΖΑ έχει δικαιωθεί. Αναφέρομαι, για παράδειγμα, στα λεγόμενα του κ. Γλέζου.
Κατά δεύτερον, ακούσαμε πανηγυρισμούς από το ΣΥΡΙΖΑ. 
Εγώ, κυρίες και κύριοι συνάδελφοι, κυρία Πρόεδρε, απόψε θα πάω στο σπίτι μου και επειδή πιστεύω στην Κυβέρνηση και επειδή το έχω ακούσει και από άλλους συναδέλφους ότι το τραπεζικό μας σύστημα είναι θωρακισμένο, ότι υπάρχει πρόνοια για τις πιθανές επιπτώσεις από την κατάσταση στην Κύπρο, θα κοιμηθώ σχετικά ήσυχα. Νομίζω ότι ένας ή μια Κύπρια απόψε θα έχει τελείως διαφορετική εμπειρία, μια εμπειρία που απεύχομαι ποτέ να ζήσουμε. Αναρωτιέμαι, λοιπόν, αν αυτούς τους ανθρώπους τους ενδιαφέρει έστω και λίγο αν ο ΣΥΡΙΖΑ αισθάνεται δικαίωση ή αν ο ΣΥΡΙΖΑ αποφασίζει για την απόφαση που πήραν οι Βουλευτές τους. 
Νομίζω ότι η απάντηση είναι ότι τους ενδιαφέρει να βρεθεί μια λύση για τον τόπο τους που να είναι βιώσιμη και να είναι ανεκτή και να μπορέσει ο κόσμος να ζήσει με αυτήν. Και σε αυτήν την κατεύθυνση εύχομαι και εγώ το ίδιο.
Θα κλείσω με μια μόνο πρόκληση. Δεν είναι εδώ ο κ. Λαφαζάνης για να με ακούσει. Αν διαβάσει τα Πρακτικά, τον προκαλώ να διαβάσει την τοποθέτησή του και να δει ότι αν σήμερα είχαν ψηφίσει στην κυπριακή Βουλή «Ναι» και είχαν δεχθεί αυτό το «κούρεμα» των καταθέσεων, θα έλεγε ακριβώς τα ίδια πράγματα. Μα, ακριβώς τα ίδια πράγματα. 
Στο ΣΥΡΙΖΑ έχετε ήδη αποφασίσει από πριν απλά να καταδικάζετε ό,τι γίνεται και τίποτα παραπάνω.
Ευχαριστώ.","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"50567"," Ευχαριστούμε.
Θα μιλήσετε, κυρία Διακάκη;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50568"," Μάλιστα.","ΜΑΡΙΑ ΔΙΑΚΑΚΗ",129
"50569"," Ορίστε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50570"," Εγώ θα είμαι ακόμα πιο σύντομη. Θέλω για μια ακόμα φορά να πω ότι χαιρετίζω και εγώ την απόφαση της κυπριακής Βουλής η οποία απόψε μας είπε, μας έδειξε ότι ο δρόμος αυτός που έχει διαλέξει η ελληνική Κυβέρνηση δεν είναι ο μόνος. Δεν είναι μόνο ο δρόμος των μνημονίων. Στις δημοκρατίες δεν μπορούμε να έχουμε και να υπολογίζουμε σε μονόδρομους.
Αυτό το λέει ένας λαός, ο οποίος, όπως και ο δικός μας, ξέρει πάρα πολύ καλά ότι η μοίρα του είναι να αντιστέκεται. Όπως και η δική μας.
Αυτά είχα να πω και σταματώ εδώ.
Ευχαριστώ πολύ.","ΜΑΡΙΑ ΔΙΑΚΑΚΗ",129
"50571"," Ευχαριστώ, κυρία συνάδελφε.
Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, έχω ξαναπεί σ’ αυτήν την Αίθουσα ότι επειδή οι Ανεξάρτητοι Έλληνες συστηματικά αποκλείονται από τα Μέσα Μαζικής Ενημέρωσης θα ασκούμε τα δικαιώματά μας και το χρόνο που μας δίνει ο Κανονισμός της Βουλής για να εκθέτουμε τις απόψεις μας και για τους συναδέλφους και για τον ίδιο τον ελληνικό λαό, ο οποίος παρακολουθεί τις συνεδριάσεις της Βουλής. 
Ακούσαμε ενδιαφέροντα πράγματα κατά τη συζήτηση, με παρατηρήσεις από ορισμένους συναδέλφους ότι ως εισηγητής δεν αφιέρωσα αρκετό χρόνο στο νομοσχέδιο. Είδα βεβαίως ότι πολλοί από όσους έκαναν αυτήν την παρατήρηση ακολούθησαν την ίδια τακτική για την οποία μου έκαναν παρατηρήσεις και δεν είπαν κουβέντα για το νομοσχέδιο. Μιλούσαν για άλλα πράγματα. Αυτά περί διγλωσσίας και συνέπειας στην Αίθουσα. 
Χαιρετίζω και εγώ από τη δική μου πλευρά το αποφασιστικό «Όχι» που εξέφρασε η Βουλή της Κύπρου. Νομίζω ότι αυτό που ενοχλεί την Κυβέρνηση είναι αυτό που θα συζητούν ή ήδη συζητούν σε οποιοδήποτε μέρος της χώρας, ότι η Κύπρος με τη στάση που έδειξε έστειλε ένα μήνυμα και στην Ελλάδα. Είπε ότι υπάρχει και άλλος δρόμος. Δηλαδή, δεν κάνουν αποδεκτά αυτά τα οποία αποφασίζει ως δήθεν θέσφατα, ως δήθεν μονόδρομο το Eurogroup. Αυτό είναι το μήνυμα που έστειλαν. 
Θα πρέπει να εξηγήσουν από αύριο οι της συγκυβέρνησης πώς είναι δυνατόν μια μικρή χώρα να παίρνει το ρίσκο και να λέει «Όχι» παρ’ ότι ξέρει ενδεχομένως ότι βαδίζει ένα δρόμο δύσκολο. Είναι ένας δρόμος που είναι απέναντι στο νεοαποικισμό που θέλουν να επιβάλουν οι Γερμανοί και η παρέα τους. Θα πρέπει να εξηγήσουν πώς εδώ στη χώρα μας τόσο εύκολα λέγεται αυτό το «Ναι» από πάρα πολλές πλευρές εδώ.
Άκουσα και έναν συνάδελφο που είπε ότι δεν έχει ψηφίσει η ΔΗΜΑΡ το μεσοπρόθεσμο. Ναι, όντως. Όμως ψήφισε προχθές το αναθεωρημένο μεσοπρόθεσμο. Επομένως, εμείς θεωρούμε πλέον ότι έχει μπει και έχει κάνει αποδεκτό όλο το «πακέτο». 
Είπαν μερικοί «μα, τι θα έπρεπε να κάνει η χώρα μας;» Προσέξτε. Έχουμε δυο αποφάσεις του Eurogroup: Την πρώτη και τη δεύτερη. Ερώτημα: Αφού η πρώτη ήταν σωστή γιατί ήρθε να βγει κι η δεύτερη, την οποία ψήφισε επίσης ο κ. Στουρνάρας; Και για ποιο λόγο ψήφισε τη δεύτερη αφού, κατά την άποψή του, ήταν σωστή η πρώτη; 
Δεύτερον, είναι δεδομένο, όπως είπε ο Κοινοβουλευτικός μας Εκπρόσωπος κ. Γιοβανόπουλος, ότι υπάρχουν Πρακτικά. Ας μας φέρει, λοιπόν, τα Πρακτικά για να δούμε τα επιχειρήματά του.
Τρίτον και σημαντικό -γιατί ίσως γίνεται ένα μπέρδεμα εδώ- η χώρα μας ως μέλος του Eurogroup διατηρεί αυτοτελή, κυριαρχικά δικαιώματα για να τοποθετηθεί. Και όταν ψηφίζει πράξεις ο κ. Στουρνάρας που είναι αντίθετες και στο κοινοτικό δίκαιο και στη νομοθεσία, παρανομεί. Και αυτό δεν μπορεί να το κάνει. Από εκεί και πέρα, ειπώθηκε ότι ακολουθεί τη γνώμη της Κύπρου. Γι’ αυτό, λέει, το έκανε. 
Κοιτάξτε. Πρέπει όταν έχεις μια άποψη να την παλεύεις και να πείσεις εκεί –αν πίστευε κάτι διαφορετικό- ότι αυτό που γίνεται είναι λάθος. Και έπρεπε να μετρήσει τις συνέπειες που υπήρχαν για την Κύπρο, ακόμα και αν έλεγε η Κύπρος το α’ ή β’ θέμα. Διότι όταν είσαι μέλος του Eurogroup και ψηφίζεις, έχεις ευθύνες. Θα πρέπει, λοιπόν, να μας εξηγήσει γιατί το έκανε. 
Τώρα βλέπω αρκετούς της συγκυβέρνησης που χαιρετίζουν το «Όχι». Ερώτημα: γιατί δεν κατήγγειλαν, όπως κάναμε εμείς, οι Ανεξάρτητοι Έλληνες, ότι η άποψη και η απόφαση του Eurogroup ήταν λάθος; Να το πουν τότε, έγκαιρα, όχι εκ των υστέρων. Και με τον αστυφύλαξ και με τον χωροφύλαξ; Δεν γίνονται αυτά τα πράγματα. 
Η πρώτη απόφαση  που ελήφθη αλλά και η δεύτερη, η ντεμί του Eurogroup, κατέστρεψε αυτήν τη στιγμή πάρα πολύ σημαντικά, ζωτικά συμφέροντα για την Κύπρο. Είναι κάτι που πρέπει να πούμε φωναχτά σ’ αυτήν την Αίθουσα. Γι’ αυτό αποδίδουμε πολιτικές ευθύνες στον κ. Στουρνάρα: για τους χειρισμούς που έκανε. Εφόσον τον καλύπτει η Κυβέρνηση, είναι συνολικές οι πολιτικές ευθύνες οι οποίες υπάρχουν. 
Σε σχέση με τα άρθρα του νομοσχεδίου θα ήθελα να επισημάνω ότι στο άρθρο 23 επαναφέρουν το σύστημα των «κουλοχέρηδων» διότι θέλουν  πλέον –όπως λέει το μνημόνιο- να έχουν εισπράξεις από τα τυχερά παίγνια. Αυτή είναι η πραγματικότητα. Και παραδίδουν τον ΟΠΑΠ, ο οποίος είναι κερδοφόρος, στην ιδιωτική κατ’ αυτούς πρωτοβουλία -ασυδοσία θα είναι, όπως θα αποδειχθεί. 
Στο άρθρο 27, υποχρεώνουν όσους έχουν ακόμη και ακινητοποιημένα οχήματα να πληρώνουν ασφάλιση. Και αυτοί οι οποίοι θα παραδώσουν ή έχουν παραδώσει πινακίδες, θα πρέπει υποχρεωτικά να ασφαλίσουν τα αυτοκίνητά τους.
Σε σχέση με τον πίνακα κατάταξης των δανειστών στο άρθρο 35, αυτό που κάνουν είναι να δίνουν προνόμια στο δημόσιο έναντι, μέχρι πρότινος, προνομίων που είχαν άλλες κατηγορίες, όπως είναι οι εργαζόμενοι. Και θα πει κάποιος: «γιατί να μην έχει το δημόσιο προνόμια στην κατάταξη και να εισπράττει αυτό»; Μα πολύ απλά, γιατί ό,τι εισπράττει το ελληνικό δημόσιο πηγαίνει στις τσέπες των δανειστών.
Θα ήθελα να κάνω μία τελευταία παρατήρηση προς τον κύριο Υπουργό, σε σχέση με το επίδομα των τριτέκνων. Δεν ξέρω αν είναι λάθος η διατύπωση, όμως λέει ότι το ειδικό επίδομα των τριτέκνων το χορηγείτε στις παρακάτω κατηγορίες «εφόσον έχουν μόνιμη και συνεχή δεκαετή κατοικία ή διαμονή στην Ελλάδα, φορολογούνται στην Ελλάδα…». Και λέει: «α) Έλληνες πολίτες». Δηλαδή, ένας Έλληνας πολίτης για να πάρει αυτό το επίδομα θα πρέπει να έχει συνεχή δεκαετή παραμονή, κατοικία ή όχι; Δείτε το λίγο, μήπως είναι νομοτεχνικό λάθος. Διότι εάν υπονοείτε αυτό, τότε κάποιοι που μπορεί να είναι στο εξωτερικό και θα έρθουν και θα είναι ένα ή δύο χρόνια εδώ, παρότι Έλληνες πολίτες, θα αποκλείονται. Το να βάζετε κάποιες προϋποθέσεις για πολίτες άλλων κρατών, για αλλοδαπούς κ.λπ. μπορούμε να το συζητήσουμε αύριο αναλυτικά στα άρθρα. Δείτε το μήπως υπάρχει κάποια νομοτεχνική αβλεψία, ούτως ώστε αύριο να υπάρχει μία απάντηση από την πλευρά σας, για να τοποθετηθούμε.
Ευχαριστώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50572"," Ευχαριστούμε, κύριε Μαριά.
Ορίστε, κυρία Ξηροτύρη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50573"," Κύριοι συνάδελφοι, εμείς από την αρχή είπαμε –και βέβαια ήταν Παρασκευή όταν βγήκε αυτή η απόφαση- ότι αυτή η απόφαση του Eurogroup ήταν ένα μεγάλο ιστορικό λάθος. Είπαμε ότι ήταν και είναι μία θρυαλλίδα στο ευρωπαϊκό οικοδόμημα. 
Σήμερα ήρθαμε στη Βουλή και βέβαια μιλήσαμε μετά και από την απόφαση του κυπριακού Κοινοβουλίου, που απέρριψε αυτήν την πρόταση.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν είδαμε ανακοίνωσή σας την Παρασκευή.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50574"," Υπήρχε ανακοίνωση, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δικιά σας ανακοίνωση;","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50575"," Και δεν δίνουμε εξετάσεις στους Ανεξάρτητους Έλληνες. Εγώ προσωπικά δεν δίνω εξετάσεις σ’ εσάς!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας ρωτάμε: Βγάλατε ανακοίνωση;","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50576"," Βεβαίως και βγάλαμε ανακοίνωση κι εγώ προσωπικά δεν θα δίνω εξετάσεις…","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50577"," Κύριε Μαριά…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας ρωτάμε -γιατί το είπατε- αν βγάλατε ανακοίνωση…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50578"," Θα σας στέλνω στο e-mail τις ανακοινώσεις και τις δικές μου. Εντάξει; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να το δούμε για την Παρασκευή.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50579"," Γιατί ξέρετε πόσο θαρραλέα χρησιμοποιώ το λόγο εδώ και πώς τα λέω στην ώρα τους τα πράγματα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Γι’ αυτό σας ρωτάμε, αν βγάλατε ανακοίνωση την Παρασκευή.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50580"," Και ανακοίνωση βγάλαμε την Παρασκευή. Βλέπετε τις δικές σας ή θέλετε να παίρνουμε σαν παράδειγμα τις δικές σας ανακοινώσεις. Λοιπόν, αφήστε τώρα το διάλογο.
 Αυτό το οποίο θέλω να εκφράσω εδώ, κυρία Πρόεδρε και κύριοι συνάδελφοι, είναι η μεγάλη αγωνία για το πού πράγματι πάει η Ευρώπη μετά από αυτήν την απόφαση του Eurogroup. Υπάρχει, όντως, ένα πολύ μεγάλο πρόβλημα στην πορεία της ενοποίησης της Ευρώπης, που θέλουμε όλοι εμείς. Υπάρχει ένα πάρα πολύ μεγάλο πρόβλημα, που είναι η πικρή διαπίστωση ότι οι λαοί της Ευρώπης δεν αισθάνονται αλληλέγγυοι. 
Αυτήν τη στιγμή ο καθένας με την κρίση που έχει, δικαιολογημένα ενδεχομένως από το αίσθημα της επιβίωσης, δεν σκέφτεται τι τον περιμένει την άλλη μέρα και ιδιαίτερα οι χώρες του ευρωπαϊκού Νότου πρέπει να συσπειρωθούν πάνω σ’ αυτήν την κατάσταση. 
Όταν ακόμη και το ΔΝΤ παραδέχεται ότι έχει εφαρμόσει μία λάθος συνταγή για την Ελλάδα, όταν βλέπει την βίαιη προσαρμογή που έχει δεχθεί ο ελληνικός λαός και τις θυσίες που έχει κάνει και ακόμη επιμένει σε κάποια πράγματα χωρίς να μπορεί να δώσει μία ανάσα σε όλη αυτή τη διαδικασία, για να μπορέσουμε πράγματι να σταθούμε στα πόδια μας, είναι ένα πολύ μεγάλο πρόβλημα. 
Και έρχεται τώρα και αυτή η απόφαση, η οποία πράγματι είναι μία εντελώς λανθασμένη απόφαση και δεν άφηνε, βέβαια, περιθώρια στον κυπριακό λαό να αποφασίσει κάτι άλλο από να την απορρίψει. Ο κυπριακός λαός, όμως, έχει μπει σε μία μεγάλη περιπέτεια, έχει τεράστιες δυσκολίες και αυτό το οποίο πρέπει να πούμε εμείς εδώ είναι ότι θα στηρίξουμε τον κυπριακό λαό. Θα τους στηρίξουμε όχι μόνο γιατί είναι η πιο κοντινή μας χώρα, αλλά γιατί και η Κύπρος είναι μία χώρα της Ευρωπαϊκής Ένωσης, θέλουμε να παραμείνει στην Ευρωπαϊκή Ένωση, είναι μία χώρα του ευρωπαϊκού Νότου και πρέπει επιτέλους να αλλάξει αυτή η πολιτική της ύφεσης και αυτή η πολιτική των σκληρών μέτρων, τα οποία εφαρμόζονται πολύ περισσότερο για τις χώρες όπως η Κύπρος, η δική μας και άλλες χώρες.
Από την άλλη πλευρά, κύριοι συνάδελφοι, κι εμείς στη χώρα μας πρέπει να διορθώσουμε πολλές παθογένειες. Συζητάμε στο νομοσχέδιο -και δεν σας άκουσα σε αυτό το θέμα- περισσότερα από δέκα, δεκαπέντε άρθρα για φορολογικές ρυθμίσεις, για τη διάρθρωση των φορολογικών υπηρεσιών, για τεράστιες, δηλαδή, παθογένειες του ελληνικού κράτους. Δεν μπορεί το κράτος να εισπράξει τα έσοδά του και κυρίως δεν μπορεί να τα εισπράξει απ’ αυτούς που έχουν τα λεφτά. 
Αν αυτά τα βήματα είναι αποσπασματικά, αν διορθώνουν ή αν ορισμένα πράγματα δεν τα  διορθώνουν, πρέπει να τα συζητήσουμε εδώ, σ’ αυτό το νομοσχέδιο, να προτείνουμε βελτιώσεις, να δούμε τι άλλο μπορεί να γίνει ώστε να προχωρήσουμε μπροστά. Γιατί οι παθογένειες, όπως σας είπα, δεν λείπουν από το ελληνικό κράτος. Το ελληνικό κράτος έχει ένα μεγάλο πολιτικό πρόβλημα, ότι δεν μπορεί να εισπράξει τα λεφτά απ’ αυτούς που τα κατέχουν και ένα μεγάλο τεχνικό-οικονομικό πρόβλημα, ότι δεν έχει αυτούς τους μηχανισμούς. Πρέπει οπωσδήποτε -και η τρικομματική Κυβέρνηση και ο κύριος Υπουργός, που μας ακούει τώρα, έχουν πολύ μεγαλύτερη υποχρέωση- να προχωρήσουμε γρήγορα σε αυτό το θέμα. Να μπορέσει, δηλαδή, το κράτος να εξασφαλίσει τα έσοδά του και να μην καταπιέζει συνεχώς τα γνωστά «υποζύγια». 
Από την άλλη πλευρά, πρέπει μέσα σ’ αυτή τη δύσκολη περίοδο να ξεκινήσει και την αναπτυξιακή του διαδικασία. Εγώ δεν θεωρώ ουσιαστικά αναπτυξιακά εργαλεία αυτά για τα οποία συζητάμε τώρα, αλλά είναι δεδομένο ότι χρειάζεται μία καλύτερη θωράκιση της κεφαλαιαγοράς κ.λπ. 
Τα αναπτυξιακά εργαλεία είναι ένα ολοκληρωμένο σχέδιο για την ανάπτυξη της χώρας, είναι οι πόροι του Προγράμματος Δημοσίων Επενδύσεων, είναι οι κοινοτικοί πόροι από το ΕΣΠΑ και άλλες χρηματοδοτήσεις που πρέπει να επιδιώξει η ελληνική Κυβέρνηση, ούτως ώστε να επανεκκινήσουμε, κύριε Υπουργέ, αυτή τη διαδικασία της ανάπτυξης είναι ο ορυκτός πλούτος και τα συγκριτικά της πλεονεκτήματα. Όσον αφορά τα εργαλεία της χρηματιστηριακής αγοράς και όλη αυτή τη διαδικασία, εγώ σας παρακαλώ να ξαναδούμε αυτό το θέμα των ανωνύμων εταιρειών επενδύσεων σε ακίνητη περιουσία. Τους δίνουμε πάρα πολλά προνόμια, έχουν ελάχιστες φορολογικές υποχρεώσεις και μπορούν τελικά να διακινούν μέχρι και αυτά τα ακίνητα που είναι υπό κατασκευή. Εν πάση περιπτώσει, να συνεργάζονται με το ΤΑΙΠΕΔ και να τυγχάνουν και των ειδικών ρυθμίσεων ΕΣΧΑΔΑ κ.λπ.; Δεν είναι τόσο αναπτυξιακά εργαλεία αυτά. Αυτά είναι εργαλεία πλουτισμού, ενός πλουτισμού που δεν παρέχει ούτε θέσεις εργασίας ούτε είναι διαφανείς τόσο όσο θα θέλαμε όλες αυτές οι διαδικασίες. 
Εν πάση περιπτώσει, αυτά τα εργαλεία τα δεχόμαστε, με μία επιπλέον θωράκιση που επιχειρείται μέσω αυτού του νομοσχεδίου, όμως να μην τα ανάγουμε σε ουσιαστικά εργαλεία ανάπτυξης. Για τα ουσιαστικά εργαλεία της ανάπτυξης του τόπου έχουμε πολύ δρόμο μπροστά μας και πρέπει αυτή τη συζήτηση, κύριοι συνάδελφοι, να την κάνουμε οργανωμένα και συντεταγμένα και να βάλουμε το χέρι στην καρδιά. Όλες οι δυνάμεις σε αυτόν εδώ τον τόπο πρέπει να προσπαθήσουμε για την ανάπτυξη.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"50581"," Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50582"," Κυρία Πρόεδρε, θα ήθελα το λόγο.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50583"," Αύριο, κύριε Γιοβανόπουλε. Έχουμε μέρα του Θεού, από το πρωί έως το βράδυ εδώ θα είμαστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50584"," Κυρία Πρόεδρε, σας παρακαλώ…","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50585"," Έχω ήδη κηρύξει περαιωμένη τη συζήτηση, κύριε Γιοβανόπουλε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50586"," Κυρία Πρόεδρε, αύριο το πρωί…","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"50587"," Πρωί - πρωί που θα έρθω εδώ με εσάς θα αρχίσω.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών «Επενδυτικά εργαλεία ανάπτυξης, παροχή πιστώσεων και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50588"," Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"50589"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"50590"," Συνεπώς, το νομοσχέδιο του Υπουργείου Οικονομικών «Επενδυτικά εργαλεία ανάπτυξης, παροχή πιστώσεων και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"50591"," Μάλιστα, μάλιστα.
Με τη συναίνεση του Σώματος και ώρα 01.16΄ λύεται η συνεδρίαση για σήμερα, ημέρα Τετάρτη 20 Μαρτίου 2013 και ώρα 10.00΄, με αντικείμενο εργασιών του Σώματος: α) Νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών «Επενδυτικά εργαλεία ανάπτυξης, παροχή πιστώσεων και άλλες διατάξεις» και β) συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43 Α και 83 του Κανονισμού της Βουλής, για αιτήσεις άρσης ασυλίας Βουλευτών, σύμφωνα με την ειδική ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
