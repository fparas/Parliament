"","Content","name","ParlmemberID"
"61974","Date","20-6-2013",NA
"61975"," Ευχαριστώ, κύριε Πρόεδρε.
Κύριε Υφυπουργέ, κυρίες και κύριοι συνάδελφοι, μετά τις σαρωτικές καταργήσεις δύο χιλιάδων σχολικών μονάδων από την κ. Διαμαντοπούλου, σήμερα, με την συναπόφαση του Αναπληρωτή Υπουργού Οικονομικών κ. Σταϊκούρα και του Υφυπουργού Παιδείας κ. Παπαθεοδώρου, βρισκόμαστε στη δυσάρεστη θέση να έχει ανακοινωθεί ο υποβιβασμός τριάντα τεσσάρων δημοτικών, πέντε νηπιαγωγείων, συγχωνεύσεις είκοσι επτά δημοτικών σχολείων και δεκατριών νηπιαγωγείων, ενώ δρομολογείται η κατάργηση τριάντα δύο δημοτικών και ογδόντα εννέα νηπιαγωγείων.
Στην πραγματικότητα καταργούνται πάνω από διακόσιες δέκα οργανικές θέσεις δασκάλων και πάνω από εκατόν τριάντα οργανικές θέσεις νηπιαγωγών, χωρίς να υπολογίζονται θέσεις ολοήμερων στα σχολεία και νηπιαγωγεία που καταργούνται ή συγχωνεύονται. 
Κυρίες και κύριοι συνάδελφοι, καταλαβαίνουμε ότι αυτό έρχεται σε συνέχεια και είναι σε μία λογική απολύσεων χιλιάδων εκπαιδευτικών και όχι μόνο, όπως και δημοσίων υπαλλήλων. Ήδη, το βλέπουμε στους δήμους, στην ΕΡΤ και σε οποιαδήποτε υπηρεσία.
Ο τρόπος με τον οποίο έγινε ο υπολογισμός των υπεράριθμων εκπαιδευτικών εξυπηρετήθηκε από μία εγκύκλιο, η οποία πρέπει να πούμε, κύριε Υφυπουργέ, ότι εκδόθηκε τρεις μήνες αργότερα από την ημερομηνία που έπρεπε να εκδοθεί. Σύμφωνα με την ισχύουσα νομοθεσία, μέχρι τις 10 Μαρτίου θα έπρεπε να πραγματοποιηθούν οι μεταθέσεις. Επειδή ακριβώς έχετε μία πολύ μεγάλη δυστοκία στο ζήτημα αυτό, υπήρξε αυτή η πολύ μεγάλη καθυστέρηση. 
Θα ήθελα να πω ότι αυτό δημιουργεί τεράστια προβλήματα, όχι μόνο με τις απολύσεις χιλιάδων εκπαιδευτικών –τα νούμερα είναι συντριπτικά- αλλά και στην ίδια την εκπαιδευτική διαδικασία. Αυτό που ζητούμε είναι το εξής. Έχετε παρανομήσει με την έννοια –όπως θα δείξω και στη δευτερολογία μου- ότι ο υπολογισμός των εκπαιδευτικών κενών έγινε με έναν τέτοιο τρόπο, ώστε να προκύψουν οι υπεράριθμοι εκπαιδευτικοί και προλειαίνεται το έδαφος για την απόλυσή τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ρωτάμε αν προτίθεστε έστω και τώρα να γίνει ο υπολογισμός των κενών και των πλεονασμάτων με βάση το διδακτικό ωράριο που ισχύει και σήμερα και με βάση τον ισχύοντα αριθμό μαθητών ανά αίθουσα, δεδομένου ότι σε διαφορετική περίπτωση θα ισχύσει αυτό που έλεγα, δηλαδή πέρα από την απόλυση μεγάλου αριθμού εκπαιδευτικών, θα θιγεί κι ο πυρήνας της εκπαιδευτικής διαδικασίας.
Επιπλέον θέλω να μου απαντήσετε αν θα λειτουργήσουν τη νέα εκπαιδευτική χρονιά τα αναγκαία μέτρα αντισταθμιστικής εκπαίδευσης που έχουν καταργηθεί τα τελευταία χρόνια, δηλαδή τάξεις υποδοχής, τμήματα ενισχυτικής διδασκαλίας, προκειμένου να μειωθούν τα εκπαιδευτικά ελλείμματα των μαθητών και να μην υπάρξουν απολύσεις εκπαιδευτικών. 
Με την ευκαιρία αυτή θα μου επιτρέψετε για τριάντα δευτερόλεπτα, κύριε Πρόεδρε, να πω ότι υπάρχει ένα μείζον θέμα όσον αφορά τις μετεγγραφές των φοιτητών. Ξέρουμε ότι έχει εξαγγελθεί από την αρχή της χρονιάς ότι θα ισχύσουν οι μετεγγραφές, γιατί η υπάρχουσα κατάσταση επιβάλλει να ανακληθεί η προηγούμενη απόφαση της κ. Διαμαντοπούλου και να υπάρξουν μετεγγραφές. 
Οι αιτήσεις έπρεπε να έχουν υποβληθεί μέχρι τις 26 Απριλίου. Ο κύριος Υπουργός δήλωσε ότι έχουμε μόνο τέσσερις χιλιάδες εξακόσιες τέσσερις αιτήσεις, δηλαδή, πολύ κάτω από το 10% του συνόλου των εισακτέων του 2012. Επειδή ακριβώς δεν έχουμε υπερβεί το 10%, μπορούμε να επεκτείνουμε το μέτρο για τους εισακτέους του 2011. Πάρα πολύ ωραία! 
Πότε έχετε σκοπό να δώσετε τις αναγκαίες οδηγίες, ώστε να προγραμματίσουν οι οικογένειες, γιατί αυτήν τη στιγμή εξακολουθούν να πληρώνουν ενοίκια για μία μετακίνηση των φοιτητών την οποία δικαιούνται και η οποία έπρεπε να γίνει;
Και ένα τελευταίο: Τι θα γίνει με την περίφημη επιστράτευση που παρανόμως επιβάλατε στους εκπαιδευτικούς; Επί λέξει ο κύριος Υπουργός είχε δηλώσει «η εισήγησή μου προς τον Πρωθυπουργό είναι προς το τέλος του μήνα –του Ιουνίου δηλαδή- μετά το πέρας των Πανελλαδικών Εξετάσεων, να αρθεί το μέτρο». Τι γίνεται μ' αυτό; Θα παρακαλούσα να έχω μία απάντηση επ’ αυτού.
Ευχαριστώ, κύριε Πρόεδρε.","ΑΝΑΣΤΑΣΙΟΣ ΚΟΥΡΑΚΗΣ",249
"61976"," Το λόγο έχει ο Υφυπουργός κ. Παπαθεοδώρου για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61977"," Ευχαριστώ, κύριε Πρόεδρε.
Κύριε Βουλευτά, παρά το γεγονός ότι θέσατε πάρα πολλά ζητήματα που πρέπει να απαντηθούν στο χρόνο που έχω, θα ήθελα να ξεκινήσω με κάτι που είναι πάρα πολύ θετικό και θα ήθελα να το μοιραστώ με το Σώμα, παρά το γεγονός ότι γνωρίζω τις δικές σας θέσεις. 
Σήμερα, για πρώτη φορά μετά από τριάντα τρία χρόνια, γίνονται και πάλι οι εξετάσεις εισαγωγής στα Πειραματικά Σχολεία. Έχει πάρα πολύ μεγάλη σημασία ότι πλέον χιλιάδες μαθητές συμμετέχουν στα τεστ δεξιοτήτων, στις δοκιμασίες γνώσεων. Η διαδικασία ξεκίνησε σήμερα το πρωί και εξελίσσεται απολύτως ομαλά.
Απλώς, ήθελα να σας πληροφορήσω γι’ αυτό, γιατί ξέρετε όλο το τελευταίο διάστημα με πολλή επιμέλεια υποστηρίξαμε τη συγκεκριμένη διαδικασία για την αναβάθμιση των προτύπων πειραματικών σχολείων. 
Σε σχέση τώρα με τα ζητήματα τα οποία θέσατε, θα μου επιτρέψετε να καταθέσω κάποιες απόψεις, οι οποίες ενδεχομένως δεν είναι γνωστές, έτσι ώστε να υπάρχουν και οι σταθερές -αν θέλετε- του προβλήματος το οποίο εσείς έχετε αναδείξει. 
Ποια είναι η αλήθεια; Η αλήθεια είναι ότι πράγματι φέτος ζητήσαμε δύο φορές από τις περιφερειακές διευθύνσεις την καταγραφή με τον απόλυτο δυνατό τρόπο των οργανικών κενών έτσι ώστε να μπορούμε να προχωρήσουμε σε μεταθέσεις και σε τοποθετήσεις. 
Υπάρχει αργοπορία; Η αργοπορία υπήρξε διότι όλο αυτό το διάστημα προσπαθήσαμε το ηλεκτρονικό σύστημα να έχει διασταυρωμένα στοιχεία. Είναι η τελευταία φορά που θα λειτουργήσει έτσι, διότι από 1ης Σεπτεμβρίου -το γνωρίζετε πολύ καλά- θα υπάρχει η δυνατότητα όχι μόνο της γνώσης για την τοποθέτηση των εκπαιδευτικών σε συγκεκριμένα σχολεία ανάλογα με τη δυναμικότητά τους, αλλά και της αντιστοιχίας των εκπαιδευτικών αυτών με την ονομαστική κατάσταση των μαθητών. Αυτό θα μας επιτρέψει να γνωρίζουμε ποιες είναι οι ανάγκες, πώς θα γίνει η κατανομή, έτσι ώστε να μην φτάνουμε στα προβλήματα τα οποία αντιμετωπίσαμε τα προηγούμενα χρόνια. 
Δεύτερο στοιχείο: κατά τη διάρκεια του αμέσως προηγούμενου διαστήματος έγιναν οι μετατάξεις ή προχώρησαν οι μετατάξεις από τη δευτεροβάθμια στην πρωτοβάθμια εκπαίδευση. Θέλω να πω ότι ολοκληρώθηκε η διαδικασία. Εκεί, λοιπόν, έχουμε άλλους εννιακόσιους εξήντα έναν εκπαιδευτικούς οι οποίοι ζήτησαν να μεταταγούν από τη δευτεροβάθμια στην πρωτοβάθμια εκπαίδευση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, την ανοχή σας παρακαλώ για τριάντα δευτερόλεπτα. 
Ποια στοιχεία ελήφθησαν υπ’ όψιν για τις μετατάξεις αυτές; Το πρώτο στοιχείο είναι τα οργανικά κενά, αλλά όχι μόνο. Ελήφθησαν υπ’ όψιν οι συνταξιοδοτήσεις οι οποίες προγραμματίζονται για φέτος το καλοκαίρι. Ελήφθησαν υπ’ όψιν οι προθέσεις συνταξιοδοτήσεων, έτσι ώστε εκεί που γνωρίζαμε ότι ο εκπαιδευτικός έχει την πρόθεση να συνταξιοδοτηθεί πρόωρα κι αυτό να μπει στη διαδικασία -αν θέλετε- υπολογισμού των κενών. 
Από την άλλη πλευρά, λόγω και της αύξησης του ωραρίου, είχαμε μία συνολική εικόνα για τον αριθμό των μεταθέσεων, η οποία εξελίσσεται πλέον, νομίζω, κατά τον καλύτερο τρόπο. Άρα, δεν υπήρξε, όπως είπατε, σε αυτήν την περίπτωση μείωση των οργανικών κενών ή μείωση της οργανικότητας έτσι ώστε να φτάσουμε, όπως είπατε, σε απολύσεις. Δεν υφίσταται τέτοιο θέμα. 
Από την άλλη πλευρά, ελήφθη κάθε δυνατή μέριμνα, ώστε από τη μία όπου υπάρχουν αυξημένες εκπαιδευτικές ανάγκες -και τα αναφέρατε: νησιωτικότητα, δυσπρόσιτες περιοχές- να ικανοποιηθούν κατά προτεραιότητα χωρίς να αλλάξει τίποτα σε σχέση με το παρελθόν, αλλά ίσα-ίσα να υποστηριχθεί αυτή η διαδικασία, και στα μεγάλα αστικά κέντρα να δούμε ποιες ήταν οι δυνατές συγχωνεύσεις, οι οποίες –επαναλαμβάνω- έγιναν με σύμφωνη γνώμη των διευθυντών εκπαίδευσης σε όλες τις περιπτώσεις και των περιφερειακών διευθυντών. 
Ένα τελευταίο στοιχείο: Οι καταργήσεις για τις οποίες μιλήσατε ήταν μόνο όσον αφορά τα σχολεία τα οποία δεν είχαν λειτουργήσει μέχρι σήμερα ποτέ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"61978"," Κύριε Υπουργέ, στη δευτερολογία σας θα πείτε τα υπόλοιπα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61979"," Βεβαίως. Ευχαριστώ, κύριε Πρόεδρε. 
Θα επανέλθω στη δευτερολογία μου για το θέμα της αντισταθμιστικής εκπαίδευσης και για τις ερωτήσεις που κάνατε.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"61980"," Ο κ. Κουράκης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61981"," Ευχαριστώ, κύριε Πρόεδρε.
Πρέπει να σας πω, κύριε Υπουργέ, ότι σύμφωνα με τους υπολογισμούς που έγιναν από τις κατά τόπους ενώσεις καθηγητών, αλλά και από αιρετούς εκπαιδευτικούς των υπηρεσιακών συμβουλίων δευτεροβάθμιας εκπαίδευσης, περίπου δώδεκα χιλιάδες μόνιμοι εκπαιδευτικοί χάνουν την οργανική τους θέση και βρίσκονται σε πρώτη φάση μπροστά στο φάσμα της μετακίνησής τους δεκάδες και εκατοντάδες χιλιόμετρα μακριά από τους τόπους της μόνιμης κατοικίας τους. 
Ενδεικτικά αναφέρουμε ότι στην ανατολική Αττική περίπου επτακόσιοι καθηγητές χάνουν την οργανική τους θέση, ενώ συνολικά στο Λεκανοπέδιο οι απώλειες των οργανικών θέσεων υπολογίζεται ότι ξεπερνούν τις πέντε χιλιάδες.
Στη Θεσσαλονίκη, σύμφωνα με ανακοίνωση των αρμοδίων οργάνων εκπαιδευτικών, περίπου δύο χιλιάδες καθηγητές χάνουν την οργανική τους θέση. Το ίδιο συμβαίνει και με το 25% των υπηρετούντων καθηγητών στο Νομό Ιωαννίνων κ.λπ..
Πάνω σε αυτό θέλω να σας πω ότι μετά από δική σας ανακοίνωση ή, για να είμαι πιο ακριβής, με δικά σας στοιχεία τα οποία δώσατε σε εμάς μετά από αίτηση κατάθεσης εγγράφων στις 8 Απριλίου, όσον αφορά το τι εισηγήσεις-προτάσεις γνωμοδότησαν οι συναρμόδιοι φορείς, δηλαδή οι διευθυντές εκπαίδευσης –διότι είπατε προηγουμένως ότι αυτό έγινε με τη σύμφωνη γνώμη των διευθυντών εκπαίδευσης, και αυτό είναι λάθος ή τουλάχιστον, για να είμαι πιο ήπιος, δεν είναι ακριβές- εμείς καθίσαμε και μελετήσαμε χίλιες εξακόσιες σαράντα μία σελίδες που μας δόθηκαν από το Υπουργείο, για να διαπιστώσουμε ποιες ήταν οι προτάσεις των διευθυντών εκπαίδευσης και των προϊσταμένων στο Υπουργείο και τι έκανε το Υπουργείο. 
Τα συμπεράσματα είναι τα εξής: Το Υπουργείο Παιδείας προχώρησε σε υποβιβασμούς, συγχωνεύσεις και καταργήσεις σχολικών μονάδων ακόμα και στις περιπτώσεις που οι αρμόδιοι περιφερειακοί διευθυντές είχαν εισηγηθεί αρνητικά. Το Υπουργείο δεν έλαβε υπ’ όψιν του ούτε και τις επισημάνσεις των δημοτικών συμβουλίων για το κακό οδικό δίκτυο των περιοχών τους, που καθιστά επικίνδυνη τη μετακίνηση των μαθητών κατά τη χειμερινή περίοδο με τα χιόνια και τους παγετούς. Τέλος, αγνόησε τις αιτιολογημένες προτάσεις των διευθυντών εκπαίδευσης και τις εισηγήσεις των περιφερειακών διευθυντών εκπαίδευσης που αφορούσαν όχι σε καταργήσεις, αλλά σε ιδρύσεις και προαγωγές σχολείων.
Επομένως μη μας λέτε ότι τα λάβατε υπ’ όψιν. Πρέπει να σας πω ότι είστε και παράνομοι, γιατί η εγκύκλιος που στάλθηκε στα σχολειά και στους διευθυντές, ώστε να λάβουν υπ’ όψιν τους την αύξηση του ωραρίου κατά δύο ώρες των εκπαιδευτικών, στάλθηκε, ενώ δεν είχε ψηφιστεί καν ο σχετικός νόμος. Η εγκύκλιος στάλθηκε στις 26 Απριλίου, ενώ ο νόμος υπογράφηκε, το ΦΕΚ, στις 9 Μαΐου. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Καταλαβαίνετε, λοιπόν, ότι χρησιμοποιήσατε διάφορους τρόπους ώστε να υπάρξει μια πλασματική υπεραριθμία. 
Επιπλέον, η εγκύκλιος αυτή ακυρώνει προηγούμενη εγκύκλιο για τη διδασκαλία των ωρών project, αφού καταργεί τη συνδιδασκαλία. Ακόμη, τα κενά υπολογίζονται με βάση μία ψυχρή λογιστική της διαίρεσης του συνολικού αριθμού ωρών διδασκαλίας των αντίστοιχων μαθημάτων διά του συνολικού αριθμού ωρών υποχρεωτικού ωραρίου και με αυτόν τον τρόπο δεν λαμβάνονται υπ’ όψιν -δεν είναι έτσι όπως το είπατε- οι ιδιαιτερότητες σχολείων και ομάδων σχολείων σε κάθε περιοχή, δηλαδή μικρά νησιά, απομακρυσμένες περιοχές, και η πάγια πρακτική συμπλήρωσης ωραρίου στην πρωτοβάθμια εκπαίδευση για πολλές ειδικότητες. Δεν υπολογίζονται οι ώρες των εργαστηρίων πληροφορικής -δεν θέλω να επεκταθώ. Δεν υπολογίζεται ο δεύτερος καθηγητής στα εργαστήρια τεχνικής εκπαίδευσης για πάνω από δεκατρείς μαθητές. Δεν υπολογίζονται οι διδακτικές ώρες από το μάθημα Επαγγελματικός Προσανατολισμός στην Γ΄ γυμνασίου. Δεν υπολογίζονται δύο διδακτικές ώρες, που είναι υποχρεωτικές, για τη χορωδία. Δεν υπολογίζονται οι ώρες των επιπέδων στην Αγγλική γλώσσα, που σπάνε σε δύο τμήματα. Δεν υπολογίζονται οι ώρες των διαφόρων προγραμμάτων, όπως είναι η περιβαλλοντική εκπαίδευση, η αγωγή υγείας και πολλά άλλα. Δεν υπολογίζονται οι μειωμένες διδακτικές ώρες από εκπαιδευτικούς σε θέσεις ευθύνης, δηλαδή διευθυντές, υποδιευθυντές. Δεν υπολογίζονται οι αποσπάσεις σε πάγιες λειτουργίες της εκπαίδευσης κ.λπ.. Δεν υπολογίζονται οι μακροχρόνιες άδειες και πάρα πολλά άλλα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω σε δευτερόλεπτα, κύριε Πρόεδρε.
Όλα αυτά έχουν ως αποτέλεσμα να υπάρξει ένας πλασματικός υπολογισμός των κενών, ο οποίος βεβαίως με τον τρόπο που γίνεται δεν είναι καθόλου αξιόπιστος. Γιατί, ξέρετε, οι εκπαιδευτικοί δεν είναι απρόσωπα νούμερα που θα χρησιμοποιηθούν για να καλύψουν τις μνημονιακές δεσμεύσεις της Κυβέρνησης για μετακινήσεις και απολύσεις.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Κύριε Υπουργέ, η αύξηση του ωραρίου των εκπαιδευτικών κατά την αντίληψη του ΣΥΡΙΖΑ-Ενωτικό Κοινωνικό Μέτωπο αποτελεί συνέχεια ενός οργανωμένου σχεδίου που ξεκίνησε με καταργήσεις, με συγχωνεύσεις σχολικών μονάδων, με συμπτύξεις τμημάτων, με αύξηση του αριθμού των μαθητών ανά τμήμα, με περικοπές των λειτουργικών δαπανών για τα σχολεία και στοχεύει στη συρρίκνωση του αγαθού της δημόσιας και δωρεάν παιδείας.
Θεωρώ ότι η πράξη που κάνετε είναι μία «ταφόπλακα» σε βάρος της δημόσιας εκπαίδευσης και γι’ αυτό θα έχετε να απολογηθείτε για πάρα πολλά χρόνια.
Ευχαριστώ.","ΑΝΑΣΤΑΣΙΟΣ ΚΟΥΡΑΚΗΣ",249
"61982"," Από την ώρα που είπατε ότι τελειώνετε έχουν περάσει ακριβώς δυόμισι λεπτά.
Κύριε Υπουργέ, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61983"," Ευχαριστώ, κύριε Πρόεδρε.
Κύριε Βουλευτά, το μόνο οργανωμένο σχέδιο το οποίο υπάρχει είναι να λειτουργήσουν ομαλά τα σχολεία του χρόνου.
Θα ήθελα να σας πω το εξής, επειδή έχω και τις δυο εγκυκλίους στις οποίες αναφερθήκατε. Υπολογισμός των οργανικών κενών: Στη στήλη «Οργανικές Θέσεις» συμπληρώνεται ο αριθμός των οργανικών θέσεων όλων των σχολείων, συμπεριλαμβανομένων των ολοήμερων τμημάτων, αφού οι θέσεις θεωρούνται ενιαίες. Στη στήλη «Οργανικά Ανήκοντες Εκπαιδευτικοί» θα υπολογιστούν όσοι ανήκουν οργανικά ή με προσωποπαγή θέση. 
Αυτά τα οποία στείλαμε στα σχολεία ήταν ακριβώς για να υπάρξει η πλέον αξιόπιστη, τουλάχιστον, ως προς τις οργανικές ανάγκες των σχολείων, καταγραφή για να μπορούμε να κατανείμουμε το προσωπικό με τον καλύτερο τρόπο.
Από την άλλη πλευρά, μιλήσατε για τους υπεράριθμους, φαντάζομαι, οι οποίοι σε κάθε σχολείο όπου υπήρχαν υπεραριθμίες χάνουν την οργανική τους θέση. Η οργανικότητα των σχολείων δεν χάνεται και θα δείτε πολύ σύντομα ότι με την κατανομή που υπάρχει, όπως είχαμε δεσμευθεί, σε περίπτωση υπεραριθμίας, οι εκπαιδευτικοί απλώς θα συμπληρώνουν το ωράριό τους στη σχολική μονάδα που βρίσκεται εγγύτερα στον τόπο όπου υπηρετούν.
Από την άλλη πλευρά, για να σας απαντήσω και στα άλλα ζητήματα τα οποία θέσατε, για την ενισχυτική διδασκαλία μού προκαλεί μεγάλη κατάπληξη το γεγονός ότι μιλάτε για κατάργηση της ενισχυτικής διδασκαλίας την ώρα που η ενισχυτική διδασκαλία ξεκινά πάλι μέχρι το 2015, με εγγυημένα κονδύλια μέσω ΕΣΠΑ, με 50 εκατομμύρια ευρώ. Ήδη έχει για το 2012-2013 εφαρμοστεί πιλοτικά, γιατί η ένταξή του έγινε καθυστερημένα βεβαίως και διατέθηκαν είκοσι τρείς χιλιάδες οκτακόσιες ογδόντα ώρες διδασκαλίας σε πεντακόσια έντεκα σχολικά κέντρα ενισχυτικής διδασκαλίας.
Συμμετείχαν -και αυτό κρατήστε το, σας παρακαλώ, γιατί έχει σημασία, έχει κοινωνικό πρόσημο- πενήντα χιλιάδες μαθητές γυμνασίων από όλη τη χώρα. Ως προς την επόμενη σχολική χρονιά το σύστημα έχει ήδη προκηρυχθεί, δηλαδή, το σύστημα της ενισχυτικής βρίσκεται ήδη στον αέρα, επομένως η προκήρυξη θα μας φέρει το Σεπτέμβριο να βρισκόμαστε έτοιμοι, ώστε να εφαρμοστεί σε όλα τα γυμνάσια της χώρας, με προοπτική τη διεύρυνσή του και στο λύκειο.
Αυτό το οποίο έχει σημασία είναι το εξής. Είναι ένα μέτρο στο οποίο έχουμε επενδύσει και το οποίο αυτήν τη στιγμή λειτουργεί επ’ ωφελεία των μαθητών, με εγγυημένες χρηματοδοτήσεις μέχρι το 2015 και με το διοικητικό του κομμάτι πλέον λυμένο.
Ως προς τις άλλες ερωτήσεις τις οποίες θέσατε θα μου επιτρέψετε να πω το εξής. Για τις μετεγγραφές, αν και έχει δοθεί και γραπτή, από ό,τι είδα, απάντηση από τον κύριο Υπουργό, θα ήθελα να υπενθυμίσω κάτι. Από τις 24 Μαΐου έχει ζητηθεί η διασταύρωση των ΑΦΜ από το Υπουργείο Οικονομικών. Αναμένουμε την απάντηση του Υπουργείου Οικονομικών, έτσι ώστε να ολοκληρωθεί η διαδικασία και πλέον από το Σεπτέμβριο να λειτουργήσουν οι μετεγγραφές, οι οποίες πράγματι, επειδή το σύστημα ήταν με διασταύρωση των οικονομικών στοιχείων, προϋπέθεταν τη συνεργασία του Υπουργείου Παιδείας με το Υπουργείο Οικονομικών.
Τέλος, θα μου επιτρέψετε να πω κάτι για την παρατήρησή σας σχετικά με συγχωνεύσεις ή καταργήσεις σχολείων σε νησιωτικές ή ορεινές περιοχές. Είναι εύκολο να το διασταυρώσετε, ιδιαίτερα, όταν είτε οι χιλιομετρικές αποστάσεις ήταν τέτοιες είτε το σχολείο βρισκόταν σε ορεινό όγκο. Υπήρξε, παραδείγματος χάριν, σχολείο το οποίο βεβαίως είχε δεκαεπτά μαθητές, αλλά οι τέσσερις εξ αυτών έρχονταν από απομακρυσμένο χωριό. Διατηρείται το σχολείο. Σε αυτές τις περιπτώσεις σας είπα προηγουμένως ότι υπάρχει απόλυτη προτεραιότητα.
Θα εξασφαλίσουμε για τα δημοτικά, για τα νηπιαγωγεία και για τα γυμνάσια τον αριθμό των εκπαιδευτικών που πρέπει, έτσι ώστε να υποστηριχθεί αυτή η διαδικασία, στο πλαίσιο βεβαίως το οποίο γνωρίζουμε όλοι και είναι το πλαίσιο της εκτέλεσης του προϋπολογισμού.
Κύριε Πρόεδρε, ευχαριστώ.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"61984"," Και για την επιστράτευση, αν θέλετε μια κουβέντα, κύριε Υπουργέ, να μας πείτε.","ΑΝΑΣΤΑΣΙΟΣ ΚΟΥΡΑΚΗΣ",249
"61985"," Παρακαλώ τους κυρίους συναδέλφους να είναι πιο συνεπείς στο χρόνο, γιατί σήμερα η Βουλή θα πάει μέχρι πάρα πολύ αργά. Βλέπετε ότι μια επίκαιρη ερώτηση κράτησε μισή ώρα περίπου.
Η πρώτη με αριθμό 1587/17-6-2013 επίκαιρη ερώτηση πρώτου κύκλου του Βουλευτή Πιερίας της Νέας Δημοκρατίας κ. Γεωργίου Κωνσταντόπουλου προς τον Υπουργό Υγείας, σχετικά με την ενσωμάτωση στο πρόγραμμα εμβολιασμών μιας προληπτικής αγωγής για πρόωρα νεογνά, δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 1574/17-06-2013 επίκαιρη ερώτηση πρώτου κύκλου του Βουλευτή Ροδόπης του Πανελλήνιου Σοσιαλιστικού Κινήματος κ. Αχμέτ Χατζή Οσμάν προς τον Υπουργό Αγροτικής Ανάπτυξης και Τροφίμων, σχετικά με το Σύστημα Ολοκληρωμένης Διαχείρισης στην παραγωγή καπνού, δεν συζητείται επίσης λόγω συνεννόησης του Υπουργού με τον Βουλευτή και διαγράφεται. 
Θα συζητηθεί η τέταρτη με αριθμό 1578/17-06-2013 επίκαιρη ερώτηση πρώτου κύκλου του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διακοπή των έργων επί του κάθετου άξονα της Εγνατίας Οδού στο τμήμα Μάνδρα – Ψαθάδες – Διδυμότειχο. 
Ο κ. Ουζουνίδης έχει το λόγο για δύο λεπτά για να αναπτύξει την επίκαιρη ερώτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61986"," Σας ευχαριστώ, κύριε Πρόεδρε.
Κύριε Υπουργέ, χαίρομαι που είστε εδώ. Πιστεύω ότι τα ίδια προβλήματα που θα σας αναφέρω για την περιοχή μου, τα αντιμετωπίζετε και εσείς στη δική σας περιοχή, στην εκλογική σας περιφέρεια και σε όλη την περιοχή της Ηπείρου. Η ερώτηση αυτή αφορά καθαρά τους κατοίκους της περιοχής του Έβρου.
Πρώτα, όμως, θα ήθελα να πω ένα μεγάλο ευχαριστώ στον Υπουργό Ανάπτυξης και στον Υπουργό Οικονομικών που σε χρόνο ρεκόρ έχουν κατασκευάσει διόδια στην περιοχή Μουσθένη Καβάλας. Έτσι, για να πάει κάποιος από τον Έβρο –από τη Βόρειο Ελλάδα- προς την περιοχή της Θεσσαλονίκης πρέπει να πληρώσει ένα σωρό χρήματα στα διόδια. Ακούγεται ότι είναι να κατασκευαστούν δύο ακόμη διόδια. Θεωρώ απαράδεκτο οι άνθρωποι που ζουν σε απομακρυσμένες περιοχές, προκειμένου να πάνε σε κάποιο κέντρο για να κάνουν τις εργασίες τους, να χρειάζεται να καταβάλουν ένα σωρό χρήματα.
Σε ό,τι αφορά τα μεγάλα αναπτυξιακά έργα που αναφέρει ο Υπουργός ο κ. Χατζηδάκης, απλώς θα αναφέρω ότι η εφημερίδα «Η ΓΝΩΜΗ» στις 11 Ιουνίου 2013 αναφέρει 62,5% ανεργία στους νέους στην Ελλάδα και ένα σωρό έργα τα οποία ναι μεν έπρεπε να γίνουν κάποτε στην περιοχή μας, στη βόρειο Ελλάδα, αλλά ποτέ δεν ολοκληρώνονται.
Επίσης θα ήθελα να αναφερθώ στο συγκεκριμένο κομμάτι της Εγνατίας Οδού: Μάνδρα-Ψαθάδες-Διδυμότειχο. Από τις πινακίδες, οι οποίες αναφέρονται ακόμα στο ΥΠΕΧΩΔΕ, φαίνεται ότι το έργο έπρεπε να είχε ολοκληρωθεί από το 2000 μέχρι το 2006. Τώρα είμαστε στο 2013. Ένα έργο 60 εκατομμυρίων ευρώ είναι εγκαταλελειμμένο και δεν προχωράνε οι εργασίες. Αν έχω παρατηρήσει σωστά, πρέπει το τελευταίο διάστημα να είναι ένα-δύο μηχανήματα εκεί. Έχουν συμβεί ένα σωρό ατυχήματα. Δηλαδή και δεν κλείνει ο δρόμος ούτως ώστε να μην περνάει κανένας και να μην δημιουργούνται ατυχήματα, αλλά και δεν προχωράνε οι εργασίες. 
Θέλω να μου πείτε ποιοι λόγοι έχουν οδηγήσει στη διακοπή των έργων στο κομμάτι αυτό Μάνδρα-Ψαθάδες-Διδυμότειχο και αν υπάρχει κάποιο συγκεκριμένο χρονοδιάγραμμα για το πότε θα αρχίσουν οι εργασίες και πότε θα τελειώσουν.","ΜΑΡΙΝΟΣ ΟΥΖΟΥΝΙΔΗΣ",381
"61987"," Ο Αναπληρωτής Υπουργός κ. Καλογιάννης έχει το λόγο για τρία λεπτά.
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61988"," Ο κ. Ουζουνίδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61989"," Κύριε Υπουργέ, σας ρωτάω για το συγκεκριμένο κομμάτι Μάνδρα-Ψαθάδες-Διδυμότειχο. Αυτό είναι που έχει αρχίσει το 2000 και ήταν να τελειώσει το 2006. Έχει όμως εγκαταλειφθεί. Μιλάω για το συγκεκριμένο κομμάτι. Όσον αφορά στο άλλο κομμάτι που λέτε, τον Προβατώνα, είναι γεγονός ότι άρχισαν πρόσφατα εκεί οι εργασίες, το 2011.
Αλλά σας μιλάω για το συγκεκριμένο κομμάτι, όπου έχουν περάσει δεκατρία χρόνια. Έχουν συμβεί ένα σωρό ατυχήματα. Δυστυχώς και ο αδελφός ενός συναδέλφου μας εδώ έχασε κι αυτός τη ζωή του. Θα σας ενημερώσω με τις τοπικές εφημερίδες. Είναι δεκατρία χρόνια. Ήταν 60 εκατομμύρια ευρώ το συγκεκριμένο έργο, που για μένα εάν πέσουν τα 60 εκατομμύρια στον Έβρο, θα τρώμε όλοι με χρυσά κουτάλια. Εάν πέσουν και τα 50 εκατομμύρια που λέτε εσείς, στην κυριολεξία θα έχει πάρα πολύς κόσμος δουλειά. 
Το θέμα μας είναι ότι αναγγέλλετε έργα, αναγγέλλετε έργα, αναγγέλλετε έργα, αλλά δεν βλέπουμε φως, δεν βλέπουμε θέσεις εργασίας. Εκεί είναι το πρόβλημά μας.
Κι αν θέλετε και ο συνάδελφός μου ο Γιώργος ο Ντόλιος κάνει παρόμοιες ερωτήσεις γι’ αυτά τα αναπτυξιακά έργα. Αναφέρεται σε εσάς με ερώτηση για τον περιφερειακό δρόμο της Αλεξανδρούπολης. Ήμασταν μικρά παιδιά, έχουμε γίνει κάποιας ηλικίας –να μην αποκαλύψω και την ηλικία μας- και ακόμα δεν έχει γίνει τίποτα. Κάποια στιγμή, τουλάχιστον, πέστε την αλήθεια στον κόσμο. Και επειδή είναι παραμελημένη φαντάζομαι και η δική σας η περιοχή και η δική μας και επειδή οι άνθρωποι εκτός από τα διόδια, έχουν και ένα σωρό άλλα μειονεκτήματα σε αυτές τις ακριτικές περιοχές, ρίξτε λίγα χρήματα να δημιουργηθούν θέσεις εργασίας. 
Είστε συνάδελφος μηχανικός όπως και εγώ. Δεν έχουν τα νέα παιδιά δουλειά. Σας ξανά λέω -αλλά θα το πω κι άλλη φορά, θα το λέω συνέχεια- να διορίστε δικά σας νέα δραστήρια παιδιά, που πιστεύω ότι έχει η Νέα Δημοκρατία ένα σωρό. Αφήστε τους διπλοθεσίτες και τριπλοθεσίτες. Αφήστε τους συνταξιούχους. Θα το λέω, θα το λέω, θα το λέω, όσο θα συνεχίζετε να τους διορίζετε. Ειλικρινά, κάντε κάτι για την περιοχή.
Επαναλαμβάνω για μία ακόμη φορά ότι μιλάμε για το κομμάτι Μάνδρα-Ψαθάδες-Διδυμότειχο. Το άλλο κομμάτι του Προβατώνα ξεκίνησε αργότερα.
Ευχαριστώ.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΜΑΡΙΝΟΣ ΟΥΖΟΥΝΙΔΗΣ",381
"61990"," Ο κύριος Υπουργός έχει το λόγο.
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61991"," Και εμείς σας ευχαριστούμε. 
Συνεχίζουμε με την πέμπτη με αριθμό 1585/17-6-2013 επίκαιρη ερώτηση πρώτου κύκλου του Βουλευτή Β΄ Αθηνών του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τα οργανικά και λειτουργικά προβλήματα στα αστικά λεωφορεία.
Ο κ. Παναγιώταρος έχει το λόγο για δύο λεπτά για να αναπτύξει την επίκαιρη ερώτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61992"," Ευχαριστώ, κύριε Πρόεδρε. 
Κύριε Υπουργέ, σε συνέχεια των επικαίρων ερωτήσεων που έχει καταθέσει η Χρυσή Αυγή σχετικά με τα προβλήματα που υπάρχουν στις αστικές συγκοινωνίες, θα ήθελα να σας πω τα εξής:
 Λαμβάνουμε πληροφορίες σχετικά με πλήθος ελαττωμάτων, πλήθος δυσλειτουργιών και προβλημάτων -είμαστε σίγουροι ότι τα γνωρίζετε και εσείς- που υπάρχουν στα λεωφορεία και στα τρόλεϊ. Είναι γεγονός ότι λόγο της λειψανδρίας υπάρχουν πολύ λιγότερες βάρδιες, τουλάχιστον εκατόν πενήντα κάθε ημέρα. Αυτό έχει ως συνέπεια τα λεωφορεία να περνάνε με πολύ πιο αργούς ρυθμούς από τις στάσεις, ο κόσμος να περιμένει τέταρτα, εικοσάλεπτα, μισάωρα και σε κάποιες γραμμές σαραντάλεπτα και σαρανταπεντάλεπτα. 
Επίσης, υπάρχουν σοβαρά προβλήματα σε συγκεκριμένες γραμμές στον Ασπρόπυργο, στην Ελευσίνα, στην Μάνδρα όπου οι οδηγοί λεωφορείων δέχονται συνεχώς επιθέσεις από τις συμπαθέστατες κοινωνικές ομάδες των ρομά. 
Σοβαρά προβλήματα υπάρχουν και στο κέντρο της Αθήνας. Χαρακτηριστικό παράδειγμα είναι ότι στην περιοχή των Εξαρχείων αν κάποιο λεωφορείο έχει πρόβλημα και δεν μπορεί να στρίψει, γιατί υπάρχει κάποιο διπλοπαρκαρισμένο αμάξι, ούτε ο γερανός πηγαίνει ούτε η Αστυνομία, παρά μόνο όταν θα πάει μια διμοιρία των ΜΑΤ. Μιλάμε για πράγματα ασόβαρα, για πράγματα που επιτείνουν τη δυσλειτουργία των αστικών συγκοινωνιών. 
Επίσης, υπάρχει πλήθος άλλων προβλημάτων τα οποία έχουν να κάνουν με τους οδηγούς, τους εργαζόμενους, τους τεχνικούς των αστικών συγκοινωνιών. Σε αρκετές αφετηρίες δεν υπάρχουν τουαλέτες, σε άλλες αν υπάρχουν είναι παμβρώμικες που κανένας δεν τολμάει να εισέλθει. 
Επίσης, υπάρχει πρόβλημα με τα βασικά, όπως είναι το νερό. Δεν μπορούν να πιουν ένα νεράκι γιατί ένα περίπτερο μπορεί να είναι πάρα πολύ μακριά από μία αφετηρία. Δεν υπάρχει η μέριμνα στην αφετηρία για τους οδηγούς. 
Θα θέλαμε να μας πείτε τι σκοπεύετε να κάνετε, διότι όπως γνωρίζετε οι αστικές συγκοινωνίες είναι το μέσο με το οποίο κινείται ο απλός λαός, οι μεροκαματιάρηδες, οι άνθρωποι που δεν έχουν τη δυνατότητα να ξοδεύουν πολλά λεφτά σε άλλα μέσα. 
Σας ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"61993"," Ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Καλογιάννης έχει το λόγο για τρία λεπτά.
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61994"," Και εμείς ευχαριστούμε τον κύριο Υπουργό.
Ο κ. Παναγιώταρος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61995"," Ευχαριστώ.
Μας αναφέρατε ότι μέσα στο πλαίσιο της εξέλιξης και αναβάθμισης των αστικών συγκοινωνιών είναι και η τηλεματική. Μα, το πρόβλημα δεν είναι να υπάρχει μια φωτεινή πινακίδα που να δείχνει σε πραγματικό χρόνο πότε θα έρθει το επόμενο λεωφορείο. Το πρόβλημα είναι ότι με ή χωρίς τηλεματική το λεωφορείο δεν έρχεται στους προβλεπόμενους χρόνους. Υπάρχει τεράστια καθυστέρηση διότι πολύ απλά υπάρχει τεράστια λειψανδρία σε προσωπικό και σε τεχνικούς. Αυτό είναι το ένα.
Μας είπατε κάποια πολύ ωραία πράγματα, αλλά θα θέλαμε και κάποιο συγκεκριμένο χρονοδιάγραμμα, ώστε όταν αυτό το χρονοδιάγραμμα εκπνεύσει, να τα ξαναδούμε για να πούμε αν ήσασταν συνεπείς, τυπικοί και σωστοί. 
Δεν ήσασταν καθόλου σαφής σχετικά με το τι θα κάνετε με το τεράστιο πρόβλημα που υπάρχει σε συγκεκριμένες γραμμές, σε συγκεκριμένες περιοχές, όπως στο Θριάσειο, όπως στο Καματερό, στα Λιόσια, όπως είναι σε όλα τα λεωφορεία που ξεκινάμε από την πλατεία Κουμουνδούρου ή τα λεωφορεία που κυκλοφορούν στην περιοχή των Εξαρχείων και αλλού, που έχουν τεράστιο πρόβλημα παραβατικότητας. Δεν είστε καθόλου συγκεκριμένος. Αυτό περιμένουν να ακούσουν οι οδηγοί που κινδυνεύουν καθημερινά. Υπάρχει πλήθος προβλημάτων. Μαζί με όλα τα υπόλοιπα προβλήματα που έχουν, που είναι σαν σφικτήρας γύρω τους, απόρροια του «success story» της Κυβερνήσεώς σας, τα πράγματα είναι τραγικά. 
Είπατε και για τον έλεγχο στα κόμιστρα. Περιμένουμε να δούμε πως θα γίνεται αυτό ώστε να σταματήσει η λαθρεπιβίβαση. 
Σας ρωτήσαμε και με προηγούμενη επίκαιρη ερώτηση του συναγωνιστή Ιωάννη Λαγού τι θα γίνει με τις ειδικές κατηγορίες Ελλήνων πολιτών που είναι άνεργοι. Όπως γνωρίζετε, το πρόβλημα πια είναι τεράστιο. Έχει ξεφύγει από κάθε όριο. Και αυτοί οι άνθρωποι θα πρέπει να τύχουν κάποιας άκρως ευνοϊκής και ειδικής μεταχείρισης. 
Ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"61996"," Ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Καλογιάννης έχει το λόγο για τρία λεπτά.
","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61997"," Η έκτη με αριθμό 1581/17-6-2013 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το ελάχιστο εγγυημένο εισόδημα στην Περιφέρεια Δυτικής Ελλάδας, δεν θα συζητηθεί λόγω κωλύματος του κυρίου Υπουργού και διαγράφεται.
Η έβδομη με αριθμό 1583/17-6-2013 επίκαιρη ερώτηση πρώτου κύκλου της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας, σχετικά με τη λήψη μέτρων για τη δωρεάν πραγματοποίηση των αναγκαίων εξετάσεων όλων των μαθητών για την εγγραφή τους στην πρωτοβάθμια και δευτεροβάθμια εκπαίδευση, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί η δεύτερη με αριθμό 1577/17-6-2013 επίκαιρη ερώτηση δευτέρου κύκλου της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο κ. Ευαγγελίας Αμμανατίδου-Πασχαλίδου προς τον Υπουργό Αγροτικής Ανάπτυξης και Τροφίμων, σχετικά με την ανάγκη άμεσων εκτιμήσεων από τον ΕΛΓΑ στις αγροτικές καλλιέργειες που επλήγησαν από ισχυρές χαλαζοπτώσεις στη Μακεδονία.
Η κ. Αμμανατίδου-Πασχαλίδου έχει το λόγο για δύο λεπτά για να αναπτύξει την επίκαιρη ερώτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"61998"," Ευχαριστώ, κύριε Πρόεδρε.
Κύριε Υπουργέ, γνωρίζετε πάρα πολύ καλά ότι ειδικά το πρώτο δεκαήμερο του Ιουνίου αρκετές περιοχές της Μακεδονίας, όπως είναι η Ημαθία, η Πέλλα, η Πιερία, τα Γρεβενά, αλλά και άλλες περιοχές όπως είναι η Ροδόπη και η Πελοπόννησος, υπέστησαν ζημιές από χαλαζοπτώσεις, οι οποίες κατέστρεψαν δενδροκαλλιέργειες, αμπελώνες αλλά και ετήσιες καλλιέργειες.
Η περιοχή της Νάουσας δέχθηκε το μεγαλύτερο πλήγμα, αφού για μισή ώρα πραγματικά έβρεχε «παγάκια», με αποτέλεσμα να υπάρχει κατά τόπους ολική καταστροφή της αγροτικής παραγωγής σε ροδακινιές, κερασιές, ακτινίδια, αμπέλια, μήλα, αχλάδια και σε άλλες βέβαια καλλιέργειες όπως και στα κηπευτικά. 
Είναι άμεση η ανάγκη να γίνουν εκτιμήσεις των ζημιών από τους γεωπόνους του ΕΛΓΑ για να μαζέψουν τα ροδάκινα οι παραγωγοί από τα δέντρα, ώστε να μην αρρωστήσουν από την ασθένεια που λέγεται μονίλια, λόγω σαπίσματος της παραγωγής. Το λέω αυτό, επειδή επισκέφθηκα την περιοχή της Ημαθίας και αυτό που αντίκρισα ήταν φοβερό, καθώς από τη χαλαζόπτωση έχουμε και σπασίματα δέντρων. Συζήτησα με συνεταιρισμούς, με αγροτικούς συλλόγους και με ομάδες παραγωγών και κατάλαβα ότι οι άνθρωποι είναι σε απόγνωση. 
Επειδή, λοιπόν, σε αυτήν την οικονομική κρίση οι αγρότες με το υψηλό κόστος πρέπει να αντεπεξέλθουν στις άμεσες υποχρεώσεις τους -όπως είναι τα πετρέλαια, τα λιπάσματα, τα φυτοφάρμακα, οι γεωπόνοι- αλλά πρέπει να ζήσουν κιόλας, ρωτάστε αν θα δώσετε εντολή ώστε να γίνουν άμεσα οι εκτιμήσεις από γεωπόνους του ΕΛΓΑ και αν θα προσλάβετε εποχικό προσωπικό. Δεν το λέω τυχαία το εποχικό προσωπικό. Είμαστε σε μία κρίσιμη περίοδο και μέσω ΑΣΕΠ, αν θα προκηρύξετε εκλογές, δεν πρόκειται να πάρουν μόνιμο προσωπικό. Γι’ αυτό το λόγο μιλάω για εποχικό προσωπικό. 
Οι ζημιές θα πρέπει να εκτιμηθούν. Είναι χιλιάδες τα στρέμματα που καταστράφηκαν. Μόνο στην περιοχή Πέλλας-Ημαθίας είναι πάνω από τετρακόσιες χιλιάδες τα στρέμματα και οι υπάρχοντες γεωπόνοι του ΕΛΓΑ δεν επαρκούν. Έτσι κι αλλιώς πενήντα πέντε γεωπόνους του ΕΛΓΑ τους βγάζετε «στο σφυρί» και εμείς ζητήσαμε και με ερώτησή μας στις 31-5-2013 την ανάκλησή τους. 
Ρωτούμε, λοιπόν, αν κατόπιν θα εκταμιευτούν έγκαιρα οι αποζημιώσεις, ώστε οι αγρότες να είναι σε θέση να συνεχίσουν την καλλιέργεια. 
Γνωρίζω ότι πήγατε εκεί. Γνωρίζω ότι δεσμευτήκατε για κάποια πράγματα. Θέλω, όμως, σήμερα να μου ξεκαθαρίσετε πώς ακριβώς θα λειτουργήσετε ως Κυβέρνηση και τι ακριβώς θα κάνετε όταν η περιοχή έχει μόνο τριάντα γεωπόνους εκτιμητές και είναι σίγουρο ότι αυτοί δεν επαρκούν. Το να έρθουν από άλλες περιοχές, γνωρίζετε ότι είναι ανέφικτο, γιατί είναι ελάχιστα τα χρήματα και έχουμε και σε άλλες περιοχές να κάνουν εκτιμήσεις, αφού οι χαλαζοπτώσεις ήταν σχεδόν σε όλη την ηπειρωτική χώρα.
Ευχαριστώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"61999"," Στην επίκαιρη ερώτηση θα απαντήσει ο Αναπληρωτής Υπουργός κ. Μάξιμος Χαρακόπουλος.
Ορίστε, κύριε Υπουργέ, έχετε το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62000"," Κύριε Πρόεδρε, θέλω να ευχαριστήσω την συνάδελφο την κ. Αμμανατίδου, για την ερώτηση. Αντίστοιχη ερώτηση έχει καταθέσει και ο κ. Τζαμτζής από την Πέλλα. Μου δίνεται η ευκαιρία, λοιπόν, να ξεκαθαρίσω ορισμένα πράγματα.
Πράγματι, η χαλαζόπτωση που σημειώθηκε στις αρχές Ιουνίου έπληξε σημαντικά διάφορες περιοχές της Μακεδονίας και ιδιαίτερα την Πέλλα και την Ημαθία. Χαλαζοπτώσεις, όμως, δεν είχαμε μόνο στη Μακεδονία, είχαμε και στη Θεσσαλία, στη Φθιώτιδα, στην Αρκαδία, στην Αργολίδα. Από την πρώτη στιγμή μαζί με τον Πρόεδρο και τον Αντιπρόεδρο του ΕΛΓΑ, όπως είπατε, επισκεφτήκαμε τις πληγείσες περιοχές όχι μόνο για να δούμε ιδίοις όμμασι το μέγεθος της ζημιάς, αλλά κυρίως για να διαβεβαιώσουμε τους αγρότες ότι θα υπάρξουν αντικειμενικές και δίκαιες αποζημιώσεις. Οι ζημιές, όπως είπατε, αφορούν κυρίως δενδρώδεις καλλιέργειες, αλλά και καλλιέργειες αμπέλου, βαμβακιού, καπνού, σιτηρών, ψυχανθών και κηπευτικών.
Εδώ θα ήθελα να επισημάνω, κύριε Πρόεδρε, ότι δεν χρειάζεται να δοθεί καμμία εντολή στον ΕΛΓΑ προκειμένου να πράξει τα αυτονόητα. Εξ ορισμού είναι ο ασφαλιστικός οργανισμός που στηρίζει τους αγρότες, ιδιαίτερα όταν πλήττονται από δυσμενή καιρικά φαινόμενα. Έτσι, λοιπόν, αν και ακόμη δεν έχει περάσει το δεκαπενθήμερο υποβολής των δηλώσεων ξεκίνησαν άμεσα οι εξατομικευμένες εκτιμήσεις με προτεραιότητα στις καλλιέργειες που βρίσκονται στο στάδιο της συγκομιδής: ροδάκινα, βερίκοκα, κεράσια, κ.λπ., και θα συνεχιστεί βεβαίως και στις υπόλοιπες καλλιέργειες.
Επιτρέψτε μου όμως, κύριε Πρόεδρε, να αναφερθώ με την ευκαιρία αυτή στη σπουδαιότητα του προγράμματος αντιχαλαζικής προστασίας που έχει δύο σκέλη: τα εναέρια μέσα και τα αντιχαλαζικά δίχτυα. Οι περιοχές εφαρμογής της προστασίας με εναέρια μέσα είναι η Μακεδονία και η Θεσσαλία. Επειδή διακινούνται διάφορα φαιδρά ιδιαίτερα στο διαδίκτυο ότι δήθεν ψεκάζουμε τον ελληνικό λαό για να μην αντιδρά στα μέτρα λιτότητας θα ήθελα να διαβεβαιώσω ότι τα αεροπλάνα της αντιχαλαζικής προστασίας μόνη αποστολή έχουν την καταστολή του χαλαζιού. Στην καταιγίδα της 10ης Ιουνίου αν και πραγματοποιήθηκαν τέσσερις διαδοχικές πτήσεις η καθολική αποτροπή του χαλαζιού δεν ήταν εφικτή εξαιτίας του εξαιρετικά έντονου φαινομένου που αντίστοιχο δεν έχει παρατηρηθεί στα τελευταία τριάντα χρόνια που εφαρμόζεται το πρόγραμμα.
Πράγματι, όπως είπατε κυρία Αμμανατίδου, έβρεξε παγάκια. Το μέγεθος του χαλαζιού που και εγώ είδα στην Πέλλα και στην Ημαθία ήταν σαν μανταρίνι. Πέρα όμως από τα εναέρια μέσα υπάρχει και το πρόγραμμα επιχορήγησης των μέσων ενεργητικής προστασίας, τα αντιχαλαζικά δίχτυα. Ο ΕΛΓΑ επιχορηγεί γενναία με 60% το κόστος εγκατάστασης αντιχαλαζικών διχτυών σε καλλιέργειες αμπέλου, μηλοειδών, πυρηνοκάρπων, ροδιάς και ακτινιδιάς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Θα ήθελα μισό λεπτό, κύριε Πρόεδρε, για να ολοκληρώσω γιατί νομίζω ότι ενδιαφέρει τους αγρότες μας.
Είναι ένα μέσο που προστατεύει πλήρως την παραγωγή σε περίπτωση χαλαζόπτωσης. Το όφελος των παραγωγών είναι πολλαπλό: προστασία της παραγωγής, εξασφάλιση σταθερής ροής προϊόντων στην αγορά, προστασία από τον καύσωνα, μειωμένες αρδευτικές ανάγκες. Επίσης, έχει διαπιστωθεί ότι η χρήση αντιχαλαζικών διχτυών προσδίδει ποιοτικά χαρακτηριστικά όπως ο ομοιόμορφος χρωματισμός των μήλων που είναι κύρια καλλιέργεια στην περιοχή. 
Το πρόγραμμα ξεκίνησε δειλά το 2004 και έφτασε το 2012 να ενταχθούν σε αυτό τέσσερις χιλιάδες διακόσια τριάντα επτά στρέμματα. Το νέο πρόγραμμα επιχορήγησης μέσων ενεργητικής προστασίας το 2013 θα εγκριθεί εντός του τρέχοντος μηνός. Οι παραγωγοί θα μπορούν να υποβάλλουν αιτήσεις υπαγωγής στο πρόγραμμα μέχρι τα μέσα Σεπτεμβρίου και ο προϋπολογισμός του προγράμματος θα διατηρηθεί στα περσινά επίπεδα, δηλαδή περίπου στα 10 εκατομμύρια ευρώ.
Στη δευτερολογία μου θα έχω τη δυνατότητα να απαντήσω και για τα ζητήματα που θέσατε του εποχικού και του τακτικού προσωπικού, τα οποία πράγματι είναι υπαρκτά ζητήματα.","ΜΑΞΙΜΟΣ ΧΑΡΑΚΟΠΟΥΛΟΣ",537
"62001"," Το λόγο έχει η κ. Αμμανατίδου για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62002"," Καταλάβατε, κύριε Υπουργέ, ότι δεν μου απαντήσατε στα ερωτήματα που έθεσα. Οι αγρότες της ευρύτερης περιοχής της κεντρικής Μακεδονίας περιμένουν άμεσα να απαντηθούν αυτά. 
Να πω ότι στα Γρεβενά, ενδεικτικά, στις 7 του Ιούνη, στο Καρπερό, τα σιτηρά που δεν είχαν αλωνιστεί, τα κριθάρια, τα σιτάρια, τα αμπέλια και οι φακές, ισοπεδώθηκαν. Για την Ημαθία έχω πει. Κεράσια, ροδάκινα, βερίκοκα, μήλα, αχλάδια, αυτά είναι παραγωγές οι οποίες είναι δενδρώδεις και θα έχουν επιπτώσεις για τις επόμενες χρονιές. Στην Πέλλα, στη Σκύδρα, στο Αρσένι, στα Γιαννιτσά, στην Όρμα της Αριδαίας πρέπει άμεσα να πάνε οι εκτιμητές. Το θέμα, ξέρετε όμως ποιο είναι; Δεν μου απαντάτε αν θα πάρετε γεωπόνους, γιατί αυτοί δεν επαρκούν καθόλου. Δεν μου απαντήσατε σε αυτό και θέλω να μου απαντήσετε.
Όσον αφορά τώρα αυτό που μου είπατε για την ενεργητική προστασία και τα δίχτυα, εγώ θέλω να ρωτήσω: Γιατί πληρώνουμε και δεν κάνουμε πολύ μεγαλύτερη την ενεργητική προστασία; Πληρώνουμε 3.329.502 ευρώ στην εταιρεία «ΓΕΝΙΚΩΝ ΑΕΡΟΠΟΡΙΚΩΝ ΕΦΑΡΜΟΓΩΝ 3Δ Α.Ε.» που έχει αναλάβει για το 2013 την αντιχαλαζική προστασία. Πραγματικά ήταν μεγάλα τα σύννεφα και δεν μπόρεσαν να τα χτυπήσουν. Άρα, θα πρέπει να δει η χώρα, να δει το Υπουργείο πώς θα προστατέψει τους παραγωγούς. Όταν όμως ο παραγωγός πρέπει να βάλει το 40% -και ξέρετε ότι κοστίζουν πάρα πολύ αυτά τα δίχτυα και δεν μπαίνουν σε όλες τις καλλιέργειες- όταν το πετρέλαιο κάνει 1,5 ευρώ να πάει και δεν μπορεί να καλλιεργήσει, πώς μπορεί να κάνει αντιχαλαζική προστασία; 
Και θέλω να ρωτήσω βεβαίως τι θα κάνετε εν όψει και της περιόδου αυτής που χάνονται και οι αγορές από τη Ρωσία με το πλήγμα αυτό της χαλαζόπτωσης. Δεν θα είναι μόνο πλήγμα στον αγρότη, θα είναι σε όλα τα εργατικά χέρια της κεντρικής Μακεδονίας. Γιατί γνωρίζετε ότι τα εργοστάσια συσκευασίας του επιτραπέζιου ροδάκινου δεν πρόκειται να μαζέψουν κόσμο, να πάρουν εποχικό προσωπικό, άρα χάνονται και από εκεί θέσεις εργασίας. Οι τοπικές οικονομίες διαλύονται. Θα υπάρχει πρόβλημα και στην κομποστοβιομηχανία, γιατί το συμπύρηνο ροδάκινο επίσης έχει σοβαρότατο πρόβλημα. 
Θέλω να ρωτήσω ποια θα είναι η πολιτική του Υπουργείου για την ετοιμότητα στην αντιμετώπιση μιας νέας χαλαζόπτωσης, γιατί τα μνημόνια και οι πολιτικές οι σκληρές μας φέρνουν σε μία κατάσταση δραματική και οι αγρότες μετά απ’ όλα αυτά που ζουν έχουν και το χαλάζι. Οι αγρότες, παρ’ όλη την επίσκεψη και παρ’ όλη την καλή διάθεση που μπορεί να έχετε, δεν βλέπουν από το Υπουργείο άμεσα μέτρα αντιμετώπισης.
Και θέλω να μου πείτε και το τελευταίο, αν θα ζητήσετε έκτακτη οικονομική βοήθεια από την Ευρωπαϊκή Ένωση που έχει ανοίξει συζήτηση και σε άλλες χώρες των «είκοσι επτά». Επίσης -και αυτό είναι για τα φαινόμενα της κλιματικής αλλαγής- θα ήθελα να μου πείτε αν θα ζητήσετε έκτακτη επιχορήγηση από τον κρατικό προϋπολογισμό υπέρ του ΕΛΓΑ, αν το μέγεθος της ζημιάς υπερβαίνει τις οικονομικές δυνατότητες του ΕΛΓΑ, ο οποίος βεβαίως στηρίζεται από τους ίδιους τους αγρότες με το 4% της φυτικής παραγωγής, με το 0,75% της ζωικής παραγωγής. Σίγουρα αυτά τα χρήματα δεν είναι χρήματα του κρατικού προϋπολογισμού, αλλά είναι των αγροτών. Σε αυτούς πρέπει να πάνε και πρέπει ακριβώς εδώ να τους ενισχύσετε. Είναι χρήματα, τα οποία τα προπληρώνουν, όταν κάνουν τη δήλωση του ΟΣΔΕ. 
Για όλα αυτά θέλω απαντήσεις, κύριε Υπουργέ.
Ευχαριστώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62003"," Κύριε Υπουργέ, έχετε το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62004"," Ευχαριστώ, κύριε Πρόεδρε.
Πράγματι και οι ζημιές στο Καρπερό ήταν σημαντικές. Επισκέφθηκε την περιοχή ο Πρόεδρος του ΕΛΓΑ ο κ. Έξαρχος. 
Όσον αφορά το πρόγραμμα της αντιχαλαζικής προστασίας, εμείς ενθαρρύνουμε τους αγρότες να συμμετάσχουν στο πρόγραμμα. Από τα 10 εκατομμύρια που υπήρχαν πέρυσι στο πρόγραμμα απορροφήθηκαν μόλις 4 εκατομμύρια, κυρία Αμμανατίδου. 
Θα ήθελα, όμως, από αυτό το Βήμα να διαψεύσω και μία άλλη φήμη που υπάρχει στους ανά την επικράτεια καφενέδες, ότι δήθεν ο ΕΛΓΑ δίνει εντολή στους εκτιμητές να υποεκτιμούν τις ζημιές που υπάρχουν από το χαλάζι.","ΜΑΞΙΜΟΣ ΧΑΡΑΚΟΠΟΥΛΟΣ",537
"62005"," Εγώ δεν είπα κάτι τέτοιο.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62006"," Δίνω μια ευρύτερη απάντηση, την οποία την άκουγα και εγώ ως Βουλευτής.
Λέω λοιπόν ότι τέτοια εντολή δεν υπάρχει. Η εντολή που υπάρχει προς τους εκτιμητές είναι να είναι δίκαιες και αντικειμενικές οι εκτιμήσεις και οι αποζημιώσεις. 
Άλλωστε, ο ΕΛΓΑ δεν αντιμετωπίζει οικονομικά προβλήματα. Το 2012 είχε έσοδα από τις ασφαλιστικές εισφορές 122 εκατομμύρια ευρώ. Το κόστος των αποζημιώσεων αναμένεται να αγγίζει τα 110 εκατομμύρια ευρώ. Έχει ένα αποθεματικό της τάξης των 80 εκατομμυρίων ευρώ. Επομένως, δεν υπάρχει ανάγκη να ζητήσουμε χρήματα από τον κρατικό προϋπολογισμό, στον οποίο αναφερθήκατε νωρίτερα. 
Επίσης, θέλω να πω ότι από τις χαλαζοπτώσεις προξενήθηκαν ζημιές και στο φυτικό κεφάλαιο. Είχα την ευκαιρία να το δω με τα μάτια μου κατά την επίσκεψή μου στην Πέλλα και στην Ημαθία: Σπασμένα κλαδιά σε κερασιές και σε ακτινιδιές. Αυτές οι ζημιές υπόκεινται σε προγράμματα ΠΣΕΑ. Σύντομα, λοιπόν, θα διενεργηθούν οι καταγραφές και αυτών των ζημιών και εφόσον τηρούνται οι απαραίτητες προϋποθέσεις, θα ενταχθούν σε πρόγραμμα χορήγησης κρατικών οικονομικών ενισχύσεων. 
Όσον αφορά την έγκαιρη εκταμίευση των αποζημιώσεων που θέσατε, κυρία Αμμανατίδου, όπως ξέρετε, αυτή δεν αποτελεί μόνο θέμα του ΕΛΓΑ, αλλά και του ΟΠΕΚΕΠΕ. Για να πληρώσει ο ΕΛΓΑ, θα πρέπει να έχει έγκαιρα από τον ΟΠΕΚΕΠΕ όλα τα στοιχεία των δηλώσεων καλλιέργειας εκτροφής. 
Πρέπει να επισημάνω ότι φέτος ο ΕΛΓΑ βρίσκεται με τον ΟΠΕΚΕΠΕ σε καλή συνεργασία, ώστε να ολοκληρωθεί η διαδικασία αποσφαλμάτωσης των δηλώσεων το συντομότερο δυνατό στις πληγείσες περιοχές κατά προτεραιότητα, προκειμένου να υπάρξει έγκαιρη αποζημίωση στους παραγωγούς. 
Ως προς το προσωπικό του ΕΛΓΑ, σύμφωνα με τα στοιχεία που μας απέστειλε ο Οργανισμός, στις 31-12-2009 υπηρετούσαν πεντακόσιοι εξήντα τέσσερις τακτικοί υπάλληλοι και τριακόσιοι εξήντα επτά εποχικοί όλων των κλάδων. Προχθές, στις 18 Ιουνίου 2013, υπηρετούσαν τετρακόσιοι εβδομήντα επτά τακτικοί και εξήντα τρεις εποχικοί υπάλληλοι. Δηλαδή, είμαστε σχεδόν στους μισούς υπαλλήλους σε σχέση με το 2009.","ΜΑΞΙΜΟΣ ΧΑΡΑΚΟΠΟΥΛΟΣ",537
"62007"," Εκατόν πενήντα είναι, κύριε Υπουργέ. Θα σας καταθέσω ερώτηση που είχα κάνει.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62008"," Σας άκουσα, κυρία Αμμανατίδου. Αφήστε με να απαντήσω. 
Ο ΕΛΓΑ καταβάλλει κάθε δυνατή προσπάθεια για την ενίσχυση του προσωπικού, εντός βεβαίως των αυστηρών δημοσιονομικών πλαισίων. Αν και είχε υποβληθεί πρόταση προς το Υπουργείο Διοικητικής Μεταρρύθμισης να γίνουν προσλήψεις εκατόν πενήντα ατόμων με οκτάμηνες συμβάσεις, τελικά δόθηκε έγκριση για πρόσληψη εκατόν πενήντα ατόμων, αλλά με τρίμηνες συμβάσεις. Έτσι, αν και αρχικά υποβλήθηκαν οκτακόσιες αιτήσεις, στην πρόσκληση του ΕΛΓΑ να εργαστούν ανταποκρίθηκαν μόνο πενήντα πέντε γεωτεχνικοί και έξι κτηνίατροι. 
Δυστυχώς δεν υπάρχει μεγάλη ανταπόκριση, καθώς καλούνται άνθρωποι να μετακινηθούν σε μακρινές από την περιοχή τους περιφερειακές ενότητες για τρεις μήνες, χωρίς να υπάρχουν οι εκτός έδρας οικονομικές ενισχύσεις -τα λεγόμενα «εκτιμητικά»- και με μισθό που έχει υποστεί ήδη αρκετές περικοπές. 
Πετύχαμε, όμως, την έγκριση τον προηγούμενο μήνα, το Μάιο, της πρόσληψης ενενήντα γεωτεχνικών τετράμηνης απασχόλησης. Στο επόμενο διάστημα θα υπάρξει και η σχετική πρόσκληση. Επίσης, έχει υποβληθεί αίτημα ένταξης του ΕΛΓΑ στο πλαίσιο της κινητικότητας των υπαλλήλων. 
Τέλος, ο ΕΛΓΑ για την έγκαιρη διενέργεια των εκτιμήσεων ενισχύει άμεσα το υποκατάστημα της Βέροιας που διαθέτει είκοσι έξι εκτιμητές με μετακινήσεις μόνιμου προσωπικού από υποκαταστήματα. Ήδη μετακινήθηκαν οκτώ μόνιμοι γεωτεχνικοί από άλλα υποκαταστήματα και τον ευρύτερο δημόσιο τομέα και επίσης τοποθετήθηκαν άλλοι δέκα τρεις συμβασιούχοι. 
Σε κάθε περίπτωση, όπου απαιτείται, ζητείται και η συνδρομή των περιφερειών με τους γεωτεχνικούς που αυτές διαθέτουν και κατά κανόνα αυτές ανταποκρίνονται θετικά. 
Ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"62009"," Κύριε Πρόεδρε, καταθέτω στα Πρακτικά έγγραφο στο οποίο αναφέρεται ότι οι μόνιμοι υπάλληλοι του ΕΛΓΑ είναι εκατόν πενήντα.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62010"," Καταθέστε το, κυρία Αμμανατίδου. 
(Στο σημείο αυτό η Βουλευτής κ. Λίτσα Αμμανατίδου-Πασχαλίδου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62011"," Κύριε Πρόεδρε, ζητώ το λόγο.","ΙΟΡΔΑΝΗΣ ΤΖΑΜΤΖΗΣ",498
"62012"," Έχετε το λόγο, κύριε Τζαμτζή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62013"," Κύριε Πρόεδρε, επειδή αύριο έχει προγραμματιστεί η ίδια ακριβώς ερώτηση για να απαντηθεί από τον κύριο Υπουργό, δεν θα ήθελα να ξαναμπεί στον κόπο να πει τα ίδια πράγματα. 
Εγώ θα ήθελα μόνο να τονίσω ένα πράγμα. Κατ’ αρχάς, άκουσα όλα αυτά τα οποία ειπώθηκαν. Πρέπει να πω ότι ήταν άμεση η ανταπόκριση της πολιτικής ηγεσίας και της ηγεσίας του ΕΛΓΑ. 
Επί δύο μέρες, τη Δευτέρα και την Τρίτη, είχαμε χαλάζι σε μέγεθος αυγού – μανταρινιού, είπε ο κύριος Υπουργός- και την Τετάρτη το πρωί η πολιτική ηγεσία ήταν στην Πέλλα και την Ημαθία. 
Μόνο ένα πράγμα θέλω να συμπληρώσω, κύριε Υπουργέ, σε όσα ειπώθηκαν. Υπάρχει τεράστιο πρόβλημα χρημάτων από τους παραγωγούς, εάν μπορεί να γίνει, να παρακρατηθούν οι εισφορές από την αποζημίωση. Απ’ όσους παίρνουν επιδοτήσεις θα παρακρατηθεί, όπως είπατε, από τις επιδοτήσεις, αλλά υπάρχει κόσμος ο οποίος πραγματικά αυτήν τη στιγμή δεν έχει τα λεφτά αυτά. Ειδικά στις δενδρώδεις καλλιέργειες είναι τεράστιο το πρόβλημα, διότι καλούνται να πληρώσουν 2.000, 3.000, 3.500, 4.000 ευρώ. 
Θα ήθελα να σας παρακαλέσω πολύ να το δείτε ξανά αυτό, για να μπορέσουν να απεγκλωβιστούν. Δεν τα έχουν τα χρήματα αυτά οι άνθρωποι. Ειδικά στις περιπτώσεις που έχουν πάθει ολική καταστροφή και τους έχει λιανίσει στην κυριολεξία το χαλάζι, θα πρέπει να γίνει μία παραχώρηση, ώστε να μπορέσουν τα λεφτά αυτά, κύριε Πρόεδρε, να κρατηθούν από τις αποζημιώσεις. Δεν έχουν οι άνθρωποι να πληρώσουν.","ΙΟΡΔΑΝΗΣ ΤΖΑΜΤΖΗΣ",498
"62014"," Κύριε Υπουργέ, μπορείτε να απαντήσετε τώρα;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62015"," Μάλιστα, κύριε Πρόεδρε.","ΜΑΞΙΜΟΣ ΧΑΡΑΚΟΠΟΥΛΟΣ",537
"62016"," Και σήμερα και αύριο; Υπάρχει και Κανονισμός. Δεν έχει ξαναγίνει αυτό!","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62017"," Κυρία Αμμανατίδου, καθίστε κάτω.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62018"," Κύριε Πρόεδρε και σήμερα και αύριο; Για τον Κανονισμό μιλάμε.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62019"," Καθίστε κάτω. Ηρεμήστε, κυρία Αμμανατίδου. Δεν σας δίνω το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62020"," Θα μου δώσετε το λόγο.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62021"," Κυρία Αμμανατίδου, τη μικροπολιτική σας αλλού. Εδώ διευθύνει το Προεδρείο. Δεν διευθύνετε εσείς.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62022"," Δεν το διευθύνετε σωστά.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62023"," Εσείς κάνατε την ερώτησή σας. Το Προεδρείο έκρινε ότι μπορεί να πάρει μία απάντηση ο κ. Τζαμτζής.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62024"," …είχαμε συνεννοηθεί και ξαφνικά ο συνάδελφος παίρνει το λόγο.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62025"," Κυρία Αμμανατίδου, καθίστε κάτω.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62026"," Θα καθίσω, αλλά δεν θα κάνει άλλη ερώτηση.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62027"," Επιτέλους καθίστε!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62028"," Όχι «επιτέλους»!","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62029"," Σεβαστείτε το Κοινοβούλιο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62030"," Κι εσείς τον Κανονισμό.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"62031"," Ο Αναπληρωτής Υπουργός Αγροτικής Ανάπτυξης και Τροφίμων κ. Μάξιμος Χαρακόπουλος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62032"," Κύριε Πρόεδρε, ήθελα να πω ότι από το ισχύον πλαίσιο που διέπει τη λειτουργία του ΕΛΓΑ, δεν προβλέπεται αυτό που ζητάει ο συνάδελφος κ. Τζαμτζής. Καταλαβαίνω τους λόγους για τους οποίους το θέτει. Πραγματικά υπάρχει οικονομικό πρόβλημα στους αγρότες που επλήγησαν από την καταστροφή. 
Φοβούμαι όμως ότι η συζήτηση αυτή περί συμψηφισμού μπορεί να οδηγήσει στη μη καταβολή εισφορών από τους αγρότες, οι οποίοι αν έχουν ζημιά τότε θα σπεύδουν να καταβάλουν τις εισφορές τους. Έτσι όμως δεν μπορεί να είναι βιώσιμο ένα σύστημα αγροτικής γεωργικής ασφάλισης, όπως θέλουμε να είναι βιώσιμος ο ΕΛΓΑ, προκειμένου να στέκεται δίπλα στον αγρότη την ώρα της δοκιμασίας. 
Ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"62033"," Κύριε Τζαμτζή, ικανοποιηθήκατε για αύριο;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62034"," Φυσικά, κύριε Πρόεδρε.","ΙΟΡΔΑΝΗΣ ΤΖΑΜΤΖΗΣ",498
"62035"," Ωραία, τελείωσε. 
Προχωράμε στην τέταρτη με αριθμό 1579/10-6-2013 επίκαιρη ερώτηση δευτέρου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την πρόθεση του Μουσείου της Ομοσπονδιακής Δημοκρατίας της Γερμανίας να επιστρέψει οχτώ χιλιάδες κομμάτια από αγγεία της νεολιθικής εποχής. 
Ο κ. Μαριάς έχει το λόγο για δύο λεπτά για να αναπτύξει την επίκαιρη ερώτηση.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, η ερώτησή μας αφορά τη λεηλασία που έγινε από τα γερμανικά στρατεύματα κατοχής των αρχαιολογικών θησαυρών της χώρας. Είναι πράγματι επίκαιρη, εν όψει και της έλευσης του κ. Σόιμπλε σε λίγες μέρες στη χώρα μας -σύμφωνα με δημοσιεύματα- και φαντάζομαι ότι θα πρέπει να τεθεί υπ’ όψιν του και αυτό, όπως φυσικά και η εξόφληση του κατοχικού δανείου, η εξόφληση όλων των γερμανικών οφειλών που αφορούν την οικονομική καταστροφή της χώρας από τα γερμανικά στρατεύματα κατοχής και φυσικά η αποζημίωση των συγγενών των θυμάτων για τις χιλιάδες εκτελέσεις, τα ολοκαυτώματα των χωριών και φυσικά όσους Έλληνες πολίτες εξολοθρεύτηκαν στα κρεματόρια και τα στρατόπεδα συγκέντρωσης. Δεν λέω για τους Εβραίους, γιατί οι Έλληνες Εβραίοι έχουν αποζημιωθεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Εδώ, λοιπόν, έχουμε μία σοβαρή υπόθεση και έρευνες οι οποίες έχουν γίνει -γιατί υπάρχει ειδικός τόμος στο Υπουργείο Παιδείας και Θρησκευμάτων από το 1946, υπάρχει ειδική έκδοση του Υπουργείου Ανοικοδομήσεως, υπάρχει ειδική έκθεση του Βρετανικού Υπουργείου Πολέμου- προσδιορίζουν πώς και με ποιο τρόπο έγινε η λεηλασία των αρχαιολογικών θησαυρών. 
Τουλάχιστον οχτώ χιλιάδες κομμάτια από αγγεία της νεολιθικής εποχής που ήταν στο Βελεστίνο εκλάπησαν με παράνομες ανασκαφές από τους Γερμανούς. Παράνομες ανασκαφές έγιναν και στη Γόρτυνα, έγιναν καταστροφές ακόμα και τον Παρθενώνα. Έγιναν, απ’ ό,τι έχουμε καταγγελίες, παράνομες ανασκαφές σε είκοσι τέσσερις τόπους συνολικά, ενώ από σαράντα δύο μουσεία υπήρξε κλοπή συγκεκριμένων αρχαιολογικών θησαυρών. 
Ταυτόχρονα, υπήρξε λεηλασία και καταστροφή και μοναστηριών, τριακοσίων ελληνικών εκκλησιών. Ακόμα και η Αγία Λαύρα δεν γλίτωσε από τη μήνι των Γερμανών κατακτητών.
Ρωτούμε, λοιπόν, τον κύριο Υπουργό: Πρώτον, στο Υπουργείο σας, κύριε Υπουργέ, έχετε μια αναλυτική καταγραφή των αρχαιοτήτων οι οποίες εκλάπησαν; Δεύτερον, πού βρίσκονται αυτές οι αρχαιότητες που εκλάπησαν, σε ποια συγκεκριμένα μουσεία στη Γερμανία; Τρίτον, ποιες ενέργειες θα κάνετε προκειμένου να επιστραφούν αυτοί οι αρχαιολογικοί θησαυροί;
Το επόμενο σημείο της ερώτησής μας αφορά τις ενέργειες που κάνει το Υπουργείο σας σε διεθνές επίπεδο, διότι χρειαζόμαστε και τη στήριξη της Διεθνούς Κοινότητας, αλλά και την ενημέρωσή της.
Ταυτόχρονα, ρωτάμε εάν έχετε προετοιμάσει το έδαφος, εάν έχετε ρυθμίσει τις αναγκαίες ενέργειες προκειμένου να υπάρξει και αποζημίωση της χώρας μας για τις καταστροφές στους συγκεκριμένους αρχαιολογικούς θησαυρούς.
Ευχαριστώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62036"," Το λόγο έχει ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού κ. Τζαβάρας για τρία λεπτά. 
Ξέρουμε ότι θα καλύψετε τον συνάδελφο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62037"," Το θέμα είναι πολύ ενδιαφέρον και βεβαίως δεν προσφέρεται για άγονες και στείρες αντιπαραθέσεις, κυρίως γιατί είναι αυτονόητη και αδιαπραγμάτευτη η υποχρέωση του ελληνικού δημοσίου να πάρει όλα τα μέτρα τα οποία προσφέρονται και στο διεθνές δίκαιο και στην εσωτερική νομοθεσία για την ανάκτηση των αρχαιολογικών θησαυρών που απωλέστηκαν κατά τη διάρκεια της Κατοχής. Και η απώλειά τους μπορεί να οφείλεται στα εξής γεγονότα: Είτε γιατί πράγματι εκλάπησαν είτε γιατί παρανόμως εξήχθησαν στο εξωτερικό και είναι προϊόντα λαθρανασκαφών είτε βεβαίως γιατί υπήρξαν πάμπολλες περιπτώσεις καταστροφών εκουσίων ή ακουσίων σε αρχαιολογικούς χώρους και σε μουσεία. 
Είναι, λοιπόν, δεδομένη η ευαισθησία όλων των Ελλήνων, πολλώ δε μάλλον του κράτους και του δημοσίου, ώστε αυτή ακριβώς η επιμονή στη διεκδίκηση και την ανάκτηση των εθνικών μας αρχαιολογικών θησαυρών να είναι ανεξάρτητη και να εξελίσσεται αυτόνομα από οποιαδήποτε επίσκεψη Γερμανού αξιωματούχου στη χώρα. 
Υπάρχει ένα πλαίσιο κανόνων που καθορίζουν τους τρόπους με τους οποίους κάθε κράτος που τεκμηριώνει και θεμελιώνει δικαίωμα ανάκτησης των αρχαιολογικών θησαυρών, να προσφεύγει και να διεκδικεί αυτά που αποτελούν στοιχεία της πολιτιστικής του κληρονομιάς. 
Υπάρχει η γνωστή σύμβαση της UNESCO το 1970 για την προστασία των πολιτιστικών αγαθών. Υπάρχει, επίσης, η σύμβαση της UNESCO που λέγεται UNIDROIT η οποία αφορά ακριβώς τον επαναπατρισμό των συγκεκριμένων πολιτιστικών αγαθών. Υπάρχει η οδηγία 7-1993 και υπάρχουν και δύο επιτυχή νομοθετήματα της ελληνική νομοθεσίας, ο ν.2038 και ο ν.3658/2008. Αυτή ακριβώς αποτελεί την πολύ μεγάλη δύναμη που μας προσφέρει και το διεθνές και το εσωτερικό δίκαιο.
Τώρα όσον αφορά την ιστορία, πράγματι υπήρξε λεηλασία και καταστροφή των αρχαιολογικών θησαυρών κατά τη διάρκεια της Κατοχής και από τους στρατούς της Κατοχής. Υπάρχει η μεγάλη έρευνα που έγινε το 1946 από διαπρεπείς αρχαιολόγους. Αναφέρω τα ονόματά τους για την ιστορία, γιατί ετίμησαν την αποστολή τους. Είναι οι αείμνηστοι, Καλλιγάς, Καρούζος, Ανδριτσόπουλος, Ζαφειρόπουλος και Μηλιάδης. Αυτοί πράγματι με τα διαθέσιμα για εκείνη την εποχή μέσα έκαναν την έρευνα για τις απολεσθείσες κατά την περίοδο της Κατοχής αρχαιότητες.
Πλην, όμως, από την εν συνεχεία μελέτη αυτού του τόμου, που αποτέλεσε το βασικό εγχειρίδιο για όλες τις προσπάθειες που έγιναν μέχρι σήμερα για την ανάκτηση των αρχαιολογικών θησαυρών, έχει προκύψει ότι αυτός ο τόμος περιέχει και ασάφειες και ελλείψεις.
Κυρίως αυτές οι ασάφειες και οι ελλείψεις οφείλονται στο γεγονός ότι δεν υπήρξε καταγραφή των αρχαιοτήτων πριν από τον πόλεμο, ώστε να υπάρχει ένα επαρκές αρχείο, με βάση το οποίο να γίνει η προσπάθεια για τη διεκδίκηση. Αυτή είναι η βασική, η πολύ μεγάλη δυσκολία που έχουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Αν μου επιτρέπετε, κύριε Πρόεδρε, επειδή είναι πολύ σοβαρό το θέμα, να κάνω μια πρώτη τοποθέτηση, γιατί πιστεύω ότι στη συνέχεια στη δευτερολογία, θα απαντήσω στα άλλα ερωτήματα που θα θέσει ο εκλεκτός συνάδελφος. 
Στη συνέχεια αμέσως μετά την Κατοχή, διαπρεπείς αρχαιολόγοι, καθηγητές, όπως ο Σπύρος Μαρινάτος, ταξίδεψαν σε όλες τις περιοχές όπου υπήρχαν μουσεία στα οποία είχαν εκτεθεί καθ’ υποψίαν τέτοιοι αρχαιολογικοί θησαυροί. Πολλοί από αυτούς έχουν επαναπατριστεί, πλην όμως μέχρι σήμερα και διαρκώς, το θέμα είναι ανοιχτό και θα παραμείνει ανοιχτό, μέχρις ότου επιστρέψουν στην Ελλάδα και οι τελευταίοι αρχαιολογικοί θησαυροί που εκλάπησαν ή αποτελούν προϊόντα λαθρανασκαφών κατά την περίοδο της Κατοχής.
Στη συνέχεια με εγκυκλίους που έχει στείλει η Αρχαιολογική Υπηρεσία στις κατά τόπους Εφορείες από το 1984, το 1993 -επικαιροποιήθηκαν και πρόσφατα το 2011 και το 2013- ζητά καινούργια στοιχεία, επί τη βάσει των οποίων πρώτον, να διαπιστωθεί και να γίνει ένας ευρύτερος κατάλογος, όσο γίνεται πιο πλήρης, των απολεσθεισών αρχαιοτήτων και δεύτερον, να μας αναφερθεί ποιοι είναι οι θησαυροί, ποια είναι τα μνημεία, τα αρχαιολογικά και πολιτισμικά αγαθά, τα οποία μέχρι σήμερα έχουν επιστραφεί. 
Από την επεξεργασία όλων των απαντήσεων προκύπτουν τα εξής: Πράγματι υπάρχει μια πολύ μεγάλη σειρά πολιτισμικών αγαθών που έχουν επιστραφεί. Πλην όμως, το σοβαρότερο ζήτημα που υπάρχει, είναι ότι λόγω της ελλείψεως φωτογραφιών και διαγραμμάτων είναι δύσκολη, είναι εξαιρετικά δυσχερής η ταύτιση των κλαπέντων αρχαιολογικών και πολιτισμικών αγαθών με αυτά που εκτίθενται στα μουσεία και για τα οποία υπάρχουν καταγγελίες. 
Σήμερα ευτυχώς υπάρχει, μετά την ψήφιση του ν.3658, η Διεύθυνση Τεκμηρίωσης και Προστασίας των Πολιτισμικών Αγαθών, η οποία επεξεργάζεται όλον αυτόν τον πλούτο και μάλιστα έχει πρόσβαση σε αρχεία, όχι μόνο ελληνικά αλλά και άλλων φορέων και προσπαθεί συνεχώς να βρίσκεται στις επάλξεις του αγώνα, για την ανάκτηση αυτών των θησαυρών, που αποτελούν εθνική πολιτιστική κληρονομιά. Και βέβαια όλη αυτή η προσπάθεια έχει μέσα της την αυτονόητη υποχρέωση του κράτους να διατηρεί την ιστορική μνήμη, γιατί η μνήμη είναι ενσωματωμένη σε αυτά τα μνημεία και σ’ αυτούς τους θησαυρούς και είναι υποχρέωση όλων μας να την παραδώσουμε στις επόμενες γενιές.
Θα επανέλθω στη δευτερολογία μου.","ΚΩΝΣΤΑΝΤΙΝΟΣ ΤΖΑΒΑΡΑΣ",496
"62038"," Το λόγο έχει ο κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι προφανές ότι μέσα από τον κοινοβουλευτικό έλεγχο οι Βουλευτές αναδεικνύουν σημαντικά ζητήματα. Και φαντάζομαι να αναγνωρίζει και η πλευρά της Κυβέρνησης τις δικές μας παρεμβάσεις, σε σχέση με άλλες πτυχές, όπως ήταν το κατοχικό δάνειο και οι γερμανικές αποζημιώσεις, που μαζί και με ερωτήσεις άλλων συναδέλφων οδήγησαν πολύ συγκεκριμένα, σε ενέργειες, όπως είναι η εικόνα που έχουμε τώρα από το Γενικό Λογιστήριο του Κράτους για τα ποσά –παρ’ ότι δεν πήραμε την έκθεση, αφού είναι απόρρητη- και δεύτερον και σημαντικό, το ότι έχει ανατεθεί στο Νομικό Συμβούλιο του Κράτους να προχωρήσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62039"," Νομίζω ότι αυτό είναι εποικοδομητικό και αναγνωρίζεται, κύριε συνάδελφε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αντίστοιχης μορφής είναι και αυτή η παρέμβαση, για να αναδείξουμε τα ζητήματα. Κρατώ από τις απαντήσεις του κυρίου Υπουργού δύο θέματα:
Πρώτον, είναι προφανές ότι το ζήτημα αυτό υπερβαίνει τις στενές κομματικές γραμμές. Είναι ένα εθνικό θέμα.
Δεύτερον, όπως είπατε, πραγματικά η Ελλάδα διεκδικεί και θα συνεχίσει να διεκδικεί την επαναφορά όλων των μνημείων, των αρχαιοτήτων, όσων πραγματικά λεηλατήθηκαν ή παρανόμως εξήχθησαν, αλλά παρατηρώ επίσης, ότι δεν έχουμε μια σαφέστατη, αναλυτική εικόνα τού τι ακριβώς θα διεκδικήσουμε, γιατί είπατε ότι δεν υπάρχει μια πολύ συγκεκριμένη καταγραφή.
Είπα όμως, μια και θα έρθει εδώ ο κ. Σόιμπλε, να του τα πείτε και για να μην τα ξεχνάει, αλλά και γιατί βλέπω το εξής: Δεν ξέρω αν είναι τυχαίο, αλλά στις 16 Ιουνίου «ΤΟ ΒΗΜΑ» είχε μια ανάλυση. Όταν είχε έρθει ο κ. Έρχαρτ εδώ, υπήρξε ένα τηλεγράφημα από την ελληνική Πρεσβεία της Βόννης για τον κ. Έρχαρτ. 
Το τηλεγράφημα έλεγε: «Όπως Υπουργός έχει ευκαιρία εκδρομής εις αρχαιολογικούς χώρους». Από τότε ήθελε ο κ. Έρχαρτ να δει τι γίνεται. 
Επειδή λοιπόν μπορεί να πάει και ο κ. Σόιμπλε σε αρχαιολογικούς χώρους, καλό είναι να τον ενημερώσετε τι έχει γίνει, να του δείξετε τις καταστροφές και να του πείτε ότι επιφυλάσσεστε των δικαιωμάτων σας. 
Σε σχέση με την έκθεση του 1946, κύριε Υπουργέ, την έχω εδώ. Συνετάχθη από τις 15 Φεβρουαρίου 1943 έως τις 20 Ιουλίου 1946 από αρχαιολόγους, όπως είναι οι αείμνηστοι Καρούζος, Καλλιγάς κ.λπ.. Εδώ σας λέει αναλυτικά για την Αγία Τριάδα, για παράδειγμα, που είναι στην Κρήτη, ότι οι Γερμανοί αφαίρεσαν λίθους από τα Ανάκτορα ή ότι στη Γόρτυνα εξηφανίσθη ένα άγαλμα νύμφης ή Αφροδίτης. Αναφέρει ότι από το Καστέλι της Κισσάμου οι Γερμανοί αφαίρεσαν από τις 31 Ιουλίου έως τις 21 Νοεμβρίου 1943 τα παρακάτω: Στην Κνωσό ο στρατηγός Ρίνγκελ πήρε τα κλειδιά, μπήκε μέσα δήθεν, για να δει και «βούτηξε» τους αρχαιολογικούς θησαυρούς. Μάλιστα στην έκθεση λέγεται και ποιοι είναι οι υπεύθυνοι στρατιωτικοί εκείνη την εποχή. Είναι αρκετά αναλυτική η έκθεση. 
Άρα, κύριε Υπουργέ, θα έλεγα ότι χρειάζεται αυτήν τη στιγμή, μια συγκεκριμένη στρατηγική γι’ αυτό το ζήτημα, πλήρης καταγραφή και ανάληψη ενεργειών, όπως είπατε, από τις διευθύνσεις. Υπάρχει νομικό πλαίσιο και το αναγνωρίζουμε. Θέλουμε όμως συγκεκριμένες ενέργειες. 
Εμείς θα επανέλθουμε, γιατί πιστεύουμε πραγματικά στην ανοιχτή διπλωματία. Δεν πιστεύουμε στη μυστική διπλωματία, όπως αποκαλύφθηκε, κύριε Πρόεδρε, από δημοσίευμα της εφημερίδας «ΤΟ ΒΗΜΑ» στις 9-6-2013, προχθές δηλαδή, μυστική συνάντηση του κ. Σημίτη, του τότε Πρωθυπουργού, με τον κ. Σρέντερ στις 8 Νοεμβρίου 2002 στο Βερολίνο, για τις γερμανικές αποζημιώσεις και το κατοχικό δάνειο, αλλά και πολλές μυστικές συναντήσεις γύρω από αυτό το ζήτημα. 
Θα ήθελα να έχουμε εδώ μια ενημέρωση από πλευράς Υπουργού, εάν έχουν γίνει επίσημες συναντήσεις του Υπουργείου σας ή προκατόχων σας γύρω από το ζήτημα της επιστροφής των κλαπέντων αρχαιολογικών θησαυρών, τι απαντά αναλυτικά η γερμανική πλευρά και τι προτίθεται να κάνει το Μουσείο της Ομοσπονδιακής Δημοκρατίας της Γερμανίας, όπου εκεί είναι δεδομένο ότι υπάρχουν οκτώ χιλιάδες κομμάτια από αγγεία της νεοελληνικής εποχής, αν θα τα επιστρέψει και πότε. 
Κύριε Υπουργέ, η παράκλησή μας είναι η εξής: Θέλουμε συγκεκριμένη ενημέρωση, συγκεκριμένες ενέργειες, οι οποίες πραγματικά να δικαιώσουν τον αγώνα που κάνει ο ελληνικός λαός για τη λεηλασία και τη ληστεία που έχει υποστεί, στο κομμάτι της πολιτισμικής του κληρονομιάς, κατά τη διάρκεια της Κατοχής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα επανέλθουμε και για τους Ιταλούς και για τους Βουλγάρους, διότι υπάρχουν αρχαιολογικοί θησαυροί που έχουν κλαπεί και από Βουλγάρους και από Ιταλούς. Σε αυτήν τη φάση όμως, μια και θα έρθει ο κ. Σόιμπλε, ας μας απαντήσετε σε αυτό και βλέπουμε τα υπόλοιπα. 
Κύριε Πρόεδρε, ευχαριστώ για την ανοχή σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62040"," Το λόγο έχει ο Αναπληρωτής Υπουργός κ. Κωνσταντίνος Τζαβάρας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62041"," Ευχαριστώ, κύριε Πρόεδρε. 
Κύριε συνάδελφε, ασφαλώς και υπάρχουν κλαπείσες αρχαιότητες και από τους Ιταλούς, όπως είπατε, κατά τη διάρκεια της ιταλοκρατίας στα Δωδεκάνησα και από τους Βουλγάρους. Είναι γνωστά τα μοναστήρια στη βόρεια Ελλάδα, της Εικοσιφοινίσσης και του Τιμίου Προδρόμου, που έχουν λεηλατηθεί και προς αυτήν την κατεύθυνση η Κυβέρνηση κάνει συγκεκριμένες προσπάθειες ανάκτησης αυτών των θησαυρών. 
Αυτό όμως που έχω να σας πω, είναι το εξής: Όσον αφορά τις διαπιστώσεις που αναφέρατε, που έχουν κάνει αυτοί οι αείμνηστοι και άξιοι αρχαιολόγοι, δεν υπάρχει καμμία αντίρρηση. Το πρόβλημα τίθεται και είναι σοβαρό, όταν η τεκμηρίωση πρέπει να αντιμετωπίσει το ζήτημα της ταύτισης των κλαπέντων πολιτισμικών αγαθών με αυτά που εκτίθενται στους χώρους της Ευρώπης και στα μουσεία. 
Εκεί λοιπόν, το ζήτημα είναι το εξής: Δεν υπάρχει φωτογραφικό υλικό και όπως πολύ ορθά αναφέρατε κατά την ανάγνωση της συγκεκριμένης έρευνας, μπορεί να περιγράφεται ή να υπάρχει έκθεση για το ότι έφυγε ένα άγαλμα της Αφροδίτης, αλλά όπως ξέρετε, αγάλματα της Αφροδίτης υπάρχουν πολλά. Θα πρέπει λοιπόν να έχει η υπηρεσία μας τη δυνατότητα προηγούμενης ταύτισης με εποπτικό υλικό, με φωτογραφικό υλικό, με υλικό τέτοιο, που να εξατομικεύεται εντελώς αυτό που ζητάμε, αυτό που μας λείπει, με εκείνο το οποίο εκτίθεται είτε σε κάποια έκθεση του εξωτερικού είτε –και έχει γίνει επανειλημμένως- στις δημοπρασίες των μεγάλων οίκων. 
Παρακολουθούμε τα πάντα και υπάρχουν οι υπηρεσίες, ακριβώς όπως σας ανέφερα, που για οποιαδήποτε καταγγελία ή οποιαδήποτε αναφορά συντάσσουν συγκεκριμένη έκθεση. 
Αρκεί μόνο να αναφέρω -και πιστεύω ότι είναι ένα σημείο υπερηφάνειας για όλο τον ελληνικό λαό- ότι ο μεγάλος όγκος του αρχαιολογικού μας πλούτου, τα μεγάλα μνημεία του πολιτισμού μας, που προέρχονται από την αρχαιότητα, σώθηκαν χάριν στην αυτοθυσία και στην αυταπάρνηση, με την οποία τα υπεράσπισαν οι αρχαιολόγοι, οι οποίοι στο Εθνικό Αρχαιολογικό Μουσείο, όπως ξέρετε, τα έθαψαν κάτω από τη γη, για να μη τα βρουν οι συγκεκριμένοι κατακτητές. Υπάρχει λοιπόν από όλους μας, ομόθυμα και χωρίς κομματικές διακρίσεις ή αποχρώσεις πατριωτισμού και διακυμάνσεις, η αποφασιστικότητα με την οποία αντιμετωπίζουμε το συγκεκριμένο θέμα.
Όσον αφορά λεπτομερέστερα στοιχεία, δεν χρειάζεται να επεκταθώ. Είστε πολύ ικανός συνάδελφος και έχετε –πιστεύω- κατά νου τις δυνατότητες που σας προσφέρονται και έγγραφα να ζητήσετε από τις υπηρεσίες και να δείτε στη συγκεκριμένη υπηρεσία που σας ανέφερα, τη Διεύθυνση Τεκμηρίωσης και Προστασίας των Πολιτισμικών Αγαθών, τι ενέργειες έχουν γίνει για οποιοδήποτε θέμα σας αφορά ή περιέχεται στη συγκεκριμένη έρευνα.
Αυτό όμως που επίσης θα ήθελα εν κατακλείδι να σας πω, είναι ότι δεν πρόκειται σε καμμία περίπτωση να αφήσουμε ανεκμετάλλευτη οποιαδήποτε ευκαιρία και οποιαδήποτε δυνατότητα μάς προσφέρεται για άσκηση νομικών ενεργειών. Ευτυχώς ξεπερνάει την απλή επαφή με τον οποιονδήποτε αξιωματούχο η εθνική υπόθεση της ανάκτησης των αρχαιολογικών θησαυρών και ευτυχώς μας προσφέρονται ικανά βήματα και ικανές και αποτελεσματικές διαδικασίες στο διεθνές πεδίο. 
Οι διαδικασίες αυτές των διεθνών οργανισμών περιλαμβάνουν κι εκείνες της UNESCO και κυρίως της INTERPOL, η οποία, όπως γνωρίζετε, διαθέτει διαδικτυακή βάση ανάρτησης κλαπέντων μνημείων, στην οποία έχουμε το δικαίωμα και μέχρι σήμερα, έχουμε πολλές φορές προσφύγει, αναρτώντας κλοπιμαία μνημεία και πολιτισμικά αγαθά, για τα οποία όμως έχουμε την υποχρέωση προηγουμένως, να έχουμε επιβεβαιώσει και να έχουμε διασταυρώσει το ότι έχουν φύγει από την Ελλάδα με κλοπές ή με άλλες παράνομες ενέργειες. 
Ευχαριστώ πολύ.","ΚΩΝΣΤΑΝΤΙΝΟΣ ΤΖΑΒΑΡΑΣ",496
"62042"," Κι εμείς ευχαριστούμε. 
Η τρίτη με αριθμό 1575/17-6-2013 επίκαιρη ερώτηση δευτέρου κύκλου του Βουλευτή Έβρου του Πανελλήνιου Σοσιαλιστικού Κινήματος κ. Γεωργίου Ντόλιου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αξιοποίηση του ζεόλιθου στο Νομό Έβρου, δεν θα συζητηθεί λόγω κωλύματος του κυρίου Υπουργού και διαγράφεται. 
Η πέμπτη με αριθμό 1586/17-6-2013 επίκαιρη ερώτηση δευτέρου κύκλου του Βουλευτή Νομού Αττικής του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Δημόσιας Τάξης και Προστασίας του Πολίτη, σχετικά με την καταστολή της ένοπλης δράσης Αλβανών κακοποιών στην κεντρική Ελλάδα, δεν θα συζητηθεί λόγω κωλύματος του κυρίου Υπουργού και διαγράφεται.
Η έκτη με αριθμό 1582/17-6-2013 επίκαιρη ερώτηση δευτέρου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με την Αμυντική Βιομηχανία της χώρας μας, δεν θα συζητηθεί λόγω κωλύματος του κυρίου Υπουργού και διαγράφεται. 
Η έβδομη με αριθμό 1584/17-6-2013 επίκαιρη ερώτηση δευτέρου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την καταβολή των δεδουλευμένων των εργαζομένων στο εργοτάξιο Αμβρακίας-Ακτίου, δεν θα συζητηθεί λόγω κωλύματος του κυρίου Υπουργού και διαγράφεται.
Εισερχόμεθα στη συζήτηση της πρώτης με αριθμό 1588/17-6-2013 επίκαιρης ερώτησης δευτέρου κύκλου της Βουλευτού Φθιώτιδας της Νέας Δημοκρατίας κ. Ελένης Μακρή-Θεοδώρου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη χορήγηση αδειών για υφιστάμενα δικαιώματα χρήσης νερού.
Κυρία Μακρή, έχετε το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62043"," Ευχαριστώ, κύριε Πρόεδρε.
Ο εκσυγχρονισμός του δημοσίου μέσα από την προώθηση διαρθρωτικών αλλαγών, σημαίνει απλοποίηση διαδικασιών αντιμετώπισης της γραφειοκρατίας και αποκατάσταση των σχέσεων εμπιστοσύνης μεταξύ κράτους και πολιτών, άρα καλύτερη εξυπηρέτηση των πολιτών. 
Σχετικά με τις αδειοδοτήσεις δικαιωμάτων χρήσης νερού, είναι προφανές ότι το κόστος και όλη την ταλαιπωρία την επωμίζεται ο Έλληνας αγρότης, μιας και το 90% περίπου των αδειών για υφιστάμενα δικαιώματα χρήσης νερού στη χώρα, αφορούν την αγροτική χρήση. 
Στην εκλογική μου περιφέρεια, τη Φθιώτιδα, παραδόθηκαν στους δήμους, μέχρι και τις 15 Ιανουαρίου, γύρω στις τέσσερις χιλιάδες αιτήσεις φυσικών προσώπων και αναμένεται να κατατεθούν άλλες δύο χιλιάδες, καθώς και αιτήσεις δήμων για χορήγηση άδειας νερού σε δημοτικές γεωτρήσεις. 
Στοιχεία της πρώην Υπηρεσίας Εγγείων Βελτιώσεων αναφέρουν ότι στο νομό είχαν παλιά αδειοδοτηθεί δέκα χιλιάδες ενεργές γεωτρήσεις, χωρίς να υπολογίζονται οι μη αδειοδοτούμενες και οι ερευνητικές γεωτρήσεις του ΙΓΜΕ. 
Τίθεται εύλογα το ερώτημα: ποια δημοτική αρχή -με τα όποια λειτουργικά, οικονομικά προβλήματα και πιθανές ελλείψεις προσωπικού- μπορεί να φέρει σε πέρας όλον αυτόν τον όγκο δουλειάς, εξετάζοντας τις αιτήσεις και γνωμοδοτώντας προς την αποκεντρωμένη διοίκηση για την έκδοση της εν λόγω αδείας; Μέχρι σήμερα έχουν εκδοθεί μόνο εκατό άδειες, υπάρχουν εκατόν πενήντα γνωμοδοτήσεις και ένας μικρός αριθμός εκδοθεισών αδειών από τη Διεύθυνση Υδάτων. Άρα όλη η διαδικασία κινείται πάρα πολύ αργά. 
Έχουν εκδοθεί μια σειρά από τροποποιήσεις της αρχικής ΚΥΑ του 2011, που κάθε φορά βελτίωναν ως ένα σημείο ή αφαιρούσαν κάποια δικαιολογητικά, έχουν δοθεί πάρα πολλές παρατάσεις –να θυμίσω ότι η πρώτη ήταν για το Δεκέμβριο του 2011, τον Ιούνιο του 2012, το Δεκέμβριο του 2012- και τώρα βρισκόμαστε στην τελευταία παράταση, η οποία θα λήξει τον Ιανουάριο του 2014. 
Δημιουργούνται ερωτηματικά προς τους πολίτες, αν όλες αυτές οι τροποποιήσεις και οι καθυστερήσεις έχουν κάποιο λόγο, αν υπάρχει συγκεκριμένο σχέδιο και αν υπάρχει και η πολιτική βούληση να ολοκληρωθεί αυτή η διαδικασία.
Άρα αυτό που σας ρωτώ, είναι: Πώς σκέφτεται το Υπουργείο συγκεκριμένα, να δώσει λύση στο πρόβλημα, χωρίς άλλες καθυστερήσεις μετά τον Ιανουάριο του 2014, χωρίς διοικητικά βάρη προς τους πολίτες, με γνώμονα την αειφορική διαχείριση των νερών, αλλά και την εγκαθίδρυση σχέσεων εμπιστοσύνης μεταξύ κράτους και πολιτών;
Ευχαριστώ.","ΕΛΕΝΗ ΜΑΚΡΗ-ΘΕΟΔΩΡΟΥ",291
"62044"," Ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Καλαφάτης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62045"," Κυρία συνάδελφε, θα σας ενημερώσω για το πώς έχουμε λειτουργήσει το τελευταίο διάστημα και θα αντιληφθείτε τον τρόπο και την αντίληψη, με την οποία θα αντιμετωπίσουμε το ζήτημα στο οποίο αναφέρεστε.
Είναι αλήθεια ότι η αύξηση των πιέσεων στο υδατικό περιβάλλον έχει καταστήσει πλέον αναγκαία την εφαρμογή βιώσιμων πολιτικών ανάπτυξης και διαχείρισης των υδατικών πόρων. Ο στόχος της ΚΥΑ 15559/2011 είναι η καταγραφή και αδειοδότηση των δικαιωμάτων χρήσης νερού, που προϋφίστανται της 20ης Δεκεμβρίου 2005, είτε δεν έχουν καθόλου άδεια είτε η άδειά τους έχει λήξει.
Η ΚΥΑ 15559/2011, λοιπόν, αποτέλεσε βήμα προς τη σωστή κατεύθυνση για την ορθολογική και αειφορική διαχείριση των υδατικών πόρων, προσπαθώντας να καλύψει συσσωρευμένα προβλήματα πολλών ετών. Είναι χαρακτηριστικό –για να αντιληφθείτε και το μέγεθος των προβλημάτων που καλούμαστε να αντιμετωπίσουμε- ότι το θεσμικό πλαίσιο για τα υφιστάμενα δικαιώματα χρήσης νερού έπρεπε να είχε εκδοθεί ήδη από το 1987 κατ’ εφαρμογή του ν. 1739/1987. Μιλάμε λοιπόν για καθυστέρηση δεκαετιών.
 Στόχος μας είναι, να διορθώσουμε τις ατέλειες και τις λειτουργίες τής εν λόγω ΚΥΑ, ώστε να απλοποιηθεί κατ’ αρχάς η διαδικασία για τον πολίτη και προς την κατεύθυνση αυτή το Υπουργείο μας διασφάλισε μια ακόμα παράταση μέχρι 15 Ιανουαρίου 2014 για την εφαρμογή της. Σκοπός ακριβώς των παρατάσεων είναι η εξασφάλιση του αναγκαίου χρόνου για την πλήρη αναμόρφωση των διατάξεων της συγκεκριμένης ΚΥΑ.
Παράλληλα και συνδυαστικά προχωρήσαμε στην ανάπτυξη και διασφάλιση χρηματοδότησης, μέσω του επιχειρησιακού προγράμματος για το περιβάλλον για το επιχειρησιακό έργο με τίτλο: «Συστηματική απογραφή υδρογεωτρήσεων κάθε χρήσης στα υπόγεια υδατικά συστήματα της χώρας και δημιουργία Εθνικού Μητρώου Υδρογεωτρήσεων». 
Η δημιουργία του παραπάνω έργου αποσκοπεί στην καταγραφή του μεγαλύτερου αριθμού υδροληψιών στα υπόγεια υδατικά συστήματα της χώρας, με επιχειρησιακό εργαλείο το συγκεκριμένο έργο. Μελετήθηκαν λεπτομερώς από την Ειδική Γραμματεία Υδάτων όλες οι απόψεις των φορέων και διαμορφώθηκαν προτάσεις επίλυσης του θέματος. 
Στις 16 Μαΐου 2013 πραγματοποιήθηκε τεχνική συνάντηση εργασίας με τις διευθύνσεις υδάτων των αποκεντρωμένων διοικήσεων όλης της χώρας, ακολούθησε εκτενής διάλογος, συζήτηση και ανταλλαγή απόψεων πολύ δημιουργική για την παράλληλη εφαρμογή της διαδικασίας καταγραφής και της διαδικασίας αδειοδότησης. Κατά τη συνάντηση εκπονήθηκε σχέδιο κοινής υπουργικής απόφασης για την καταγραφή των υδροληψιών και απολήψεων ποσοτήτων ύδατος. 
Στόχος είναι αρχικά η καταγραφή των σημείων υδροληψίας και στη συνέχεια η ενεργοποίηση της διαδικασίας αδειοδότησης. Προκειμένου βέβαια να οριστικοποιηθεί η παραπάνω διαδικασία η Ειδική Γραμματεία Υδάτων διαβίβασε το σχέδιο της νέας ΚΥΑ για την καταγραφή των υδροληψιών και την ΚΥΑ που σας ανέφερα προηγουμένως, την 15559/2011, για τη χορήγηση αδειών για υφιστάμενα δικαιώματα χρήσης νερού σε όλες τις διευθύνσεις υδάτων της χώρας και ζητήθηκαν οι απόψεις τους. 
Ήδη έχουν ληφθεί οι παρατηρήσεις από τις περισσότερες διευθύνσεις υδάτων των αποκεντρωμένων διοικήσεων. Το υλικό βρίσκεται στο στάδιο διαμόρφωσης των διατάξεων με βάση τα σχόλια και τις παρατηρήσεις. Με την ολοκλήρωση της διαδικασίας ενσωμάτωσης των παρατηρήσεων θα πραγματοποιηθεί ξανά μία νέα τεχνική συνάντηση για την οριστικοποίησή τους.
Κυρία συνάδελφε, όπως προανέφερα, η παράλληλη εφαρμογή της διαδικασίας καταγραφής και της διαδικασίας αδειοδότησης είναι κυρίαρχος στόχος. Με επιχειρησιακό εργαλείο τα αποτελέσματα του έργου απογραφής των υδρογεωτρήσεων στα υπόγεια υδατικά συστήματα της χώρας και της δημιουργίας Εθνικού Μητρώου Υδρογεωτρήσεων, το οποίο έχει ήδη ξεκινήσει, αποσκοπούμε ακριβώς στη διαμόρφωση ενός συνολικού θεσμικού πλαισίου, με γνώμονα την προστασία και διαχείριση του υδάτινου περιβάλλοντος για τις διάφορες χρήσεις, με το ελάχιστο δυνατό κόστος για τον πολίτη-χρήστη ύδατος, αλλά και με μηδενικό διοικητικό κόστος για τις υπηρεσίες της αποκεντρωμένης διοίκησης και των οργανισμών τοπικής αυτοδιοίκησης. 
Ευχαριστώ πολύ.","ΣΤΑΥΡΟΣ ΚΑΛΑΦΑΤΗΣ",177
"62046"," Σας ευχαριστούμε και εμείς.
Η κ. Μακρή έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62047"," Όλοι καταλαβαίνουμε πόσο δύσκολο κομμάτι είναι η διαχείριση των υδάτων και πόσο το θέμα θα μας απασχολήσει και τα επόμενα χρόνια. Χαίρομαι που κινείστε σε αυτήν την κατεύθυνση, όμως πρέπει και εγώ από την πλευρά μου να συμβάλω με κάποιους προβληματισμούς και παρατηρήσεις που μου, έχουν μεταφέρει. Κανένας δεν θέλει βέβαια, όπως καταλαβαίνετε, να επωμιστεί ένα μεγάλο κόστος από όλη αυτήν τη διαδικασία και κυρίως, ο Έλληνας αγρότης. Το ότι υπάρχουν προβλήματα εφαρμογής, το δείχνουν οι παρατάσεις –και όλοι το καταλαβαίνουμε- και πρέπει να ληφθούν όλα αυτά τα απαραίτητα μέτρα και οι αποφάσεις, έτσι ώστε να κινηθούμε στη σωστή κατεύθυνση. Πολύ σωστά το ΥΠΕΚΑ προέβη σε διορθωτική πράξη εξαίρεσης του στοιχείου από την ανάλυση των υδάτων για την ποιοτική και χημική σύσταση σε κάθε υδροληψία. Φανταστείτε πόσο πολυέξοδο ήταν αυτό. Χαίρομαι που αφαιρέθηκε. Υπάρχουν σωστά βήματα και πρέπει να τα καταθέσουμε.
 Υφίσταται όμως το πρόβλημα, που έχει σχέση με την προσκόμιση των τίτλων ιδιοκτησίας. Αυτό πρέπει να το δούμε. Είναι γνωστό σε όλους όσοι ασχολούνται με τον πρωτογενή τομέα και σε συνδυασμό με την έλλειψη Εθνικού Κτηματολογίου -μιας και είναι και το επόμενο νομοσχέδιο που θα συζητήσουμε- ότι οι αγρότες μας σε πολύ μεγάλο ποσοστό, στερούνται επίσημων τίτλων ιδιοκτησίας για τις εκτάσεις που διαθέτουν, πολύ περισσότερο για τις γεωτρήσεις.
Υφίστανται στην πράξη μία διαφορετική αντιμετώπιση του προβλήματος από τις εμπλεκόμενες υπηρεσίες. Παρά τις διευκρινιστικές εγκυκλίους, τις εφαρμόζουν κατά προσωπική τους ερμηνεία. Για παράδειγμα, άλλες υπηρεσίες δέχονται παραστατικό του Ε9 ή ένορκες βεβαιώσεις και κάποιες άλλες όχι. Είναι ένα πρόβλημα που πρέπει και αυτό να συνυπολογιστεί. Δεν έχουν δοθεί σαφείς ερμηνείες για τα δικαιώματα χρήσης νερού που προέρχονται όχι από γεωτρήσεις, αλλά από φυσικές πηγές, όπως ποτάμια. Στην περιοχή μου είναι ο Σπερχειός. Οι αγρότες αντλούν τα νερά με τη βοήθεια ελκυστήρων και τίθεται το ερώτημα πώς θα αποδειχθεί ότι κάνουν χρήση του νερού χωρίς αποδεικτικά, όπως είναι τα τιμολόγια της ΔΕΗ.
Το πρώτο βήμα για τη χρήση των νερών στη χώρα θα έπρεπε να περιλαμβάνει τη σωστή καταγραφή. Βέβαια χαίρομαι που αυτό λύθηκε με την υπογραφή της προγραμματικής σύμβασης για τη συστηματική απογραφή υδρογεωτρήσεων κάθε χρήσης στα υπόγεια υδατικά συστήματα της χώρας και τη δημιουργία του Εθνικού Μητρώου Υδρογεωτρήσεων. Ήταν το πρώτο που θα έπρεπε να ξεκινήσει και έτσι να προχωρήσουμε. Ίσως θα έπρεπε να κάνετε και ένα βήμα παραπάνω, με προγραμματικές συμβάσεις ή με διαβαθμικές συνεργασίες μεταξύ των περιφερειών, των δήμων και των αποκεντρωμένων διοικήσεων, με σκοπό τη συντομότερη ολοκλήρωση του έργου. Άλλωστε στην όλη διαδικασία και με το ν. 4071/2012 στο άρθρο 4, προβλέπεται και η εμπλοκή των δήμων. 
Τέλος με δεδομένη την έγκριση της στρατηγικής μελέτης περιβαλλοντικών επιπτώσεων του σχεδίου διαχείρισης των λεκανών απορροής ποταμών, για την περιοχή μου –μιλάω για το υδατικό διαμέρισμα Ανατολικής Στερεάς Ελλάδας- πρέπει να προσεχτούν ιδιαίτερα οι περιβαλλοντικοί στόχοι για τα υπόγεια ύδατα της λεκάνης απορροής ποταμών, για την προώθηση αποδοτικής και αειφόρου χρήσης του νερού. 
Θέλω να επισημάνω, κύριε Υπουργέ, και πάλι την αναγκαιότητα για ουσιαστική απλοποίηση των διαδικασιών, την αειφορική διαχείριση των νερών, αλλά κυρίως, την εγκαθίδρυση σχέσεων εμπιστοσύνης μεταξύ κράτους και πολιτών. Μέσα στο επόμενο εξάμηνο νομίζω ότι θα πρέπει να έχει ολοκληρωθεί και να έχει δοθεί ένα τελικό σχέδιο για τη χορήγηση αδειών δικαιωμάτων χρήσης νερού, με απλές διαδικασίες, με χαμηλό κόστος και χωρίς άλλες αναβολές.
Θα μου επιτρέψετε με αυτήν την ευκαιρία, να σας τονίσω ένα πολύ σημαντικό θέμα για την περιοχή μου: Να επιμεληθείτε την από 19 Δεκεμβρίου 2012 υποβληθείσα από την ΕΥΔΕ ΠΑΘΕ της Γενικής Γραμματείας Δημοσίων Έργων, μελέτη περιβαλλοντικών επιπτώσεων, που βρίσκεται στο στάδιο της αξιολόγησης από την ΕΥΠΕ, υπηρεσία που είναι της αρμοδιότητάς σας. Έχει γίνει συνάντηση με τα υπηρεσιακά στελέχη, ώστε με περιβαλλοντικούς όρους η πολιτεία να δεσμευθεί ότι θα πράξει τα μέγιστα, σχετικά με την αντιμετώπιση πλημμυρικών φαινομένων στην κοιλάδα του Σπερχειού. 
Η περιοχή μου, όπως καταλαβαίνετε, δεν αντέχει άλλες καταστροφές από πλημμύρες. 
Ευχαριστώ πολύ.","ΕΛΕΝΗ ΜΑΚΡΗ-ΘΕΟΔΩΡΟΥ",291
"62048"," Κι εμείς ευχαριστούμε.
Το λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62049"," Ευχαριστώ, κύριε Πρόεδρε.
 Κυρία συνάδελφε, οι παρατηρήσεις σας είναι προς τη σωστή κατεύθυνση. Πρέπει όμως, στο πλαίσιο μιας σύγχρονης αντίληψης, σύμφωνα με την οποία πρέπει να αντιμετωπίζουμε την πραγματικότητα και να εφαρμόζουμε συγκεκριμένες και αποτελεσματικές λύσεις, να κάνουμε μια παραδοχή. Παράλληλα με τον εκσυγχρονισμό του κράτους και της Δημόσιας Διοίκησης που είναι απαραίτητη –και νομίζω ότι αυτά τα βήματα τα κάνουμε και σε σημεία, στα οποία είχαμε καθυστερήσει για πάρα πολλά χρόνια, όπως σας ανέφερα προηγουμένως- θα πρέπει να κάνουμε και μια παραδοχή που αφορά όλους μας: Η αντίληψη σύμφωνα με την οποία υπήρχε μια αδιαφορία, σε σχέση με τη διαχείριση του ύδατος του νερού -παραδείγματος χάριν, να αγνοούμε πλήρως τη δυνατότητα επανακύκλωσης και επαναχρησιμοποίησης- και η πρακτική του να αφεθούμε στην παραδοσιακή –συγγνώμη για την έκφραση- «χύδην κατανάλωση» του νερού, είναι, νομίζω, πρακτικές, τις οποίες πλέον εμείς που έχουμε την πρώτη ευθύνη ως πολιτικό σύστημα, πρέπει να τις αλλάξουμε με το να εκπαιδεύσουμε και να παιδεύσουμε τους πολίτες και τους αγρότες ιδιαίτερα. Πρέπει επιτέλους να πάμε όλοι μαζί σε μια άλλη, διαφορετική αντιμετώπιση του ζητήματος του ύδατος. 
Γνωρίζουμε πολύ καλά ότι η εντεινόμενη ρύπανση, η αυστηροποίηση ακόμα των ποινών από πλευράς της Ευρωπαϊκής Επιτροπής -που αν θέλετε, είναι μια παράμετρος που πρέπει να λάβουμε υπ όψιν- το γεγονός ότι ακόμα κάποιοι από τους αγρότες έχουν αφεθεί σε παλιές παραδοσιακές μεθόδους, οι οποίες όμως δεν συνάδουν με τη σύγχρονη αντιμετώπιση τους ζητήματος, είναι παράμετροι τις οποίες πρέπει να λάβουμε πάρα πολύ σοβαρά υπ’ όψιν για να μπορέσουμε επιτέλους να κάνουμε ένα βήμα μπροστά. 
Θα ήθελα να πω πάντως, ότι σε σχέση με την αναμόρφωση των διατάξεων της κοινής υπουργικής απόφασης, νομίζω ότι επιτέλους θα μπορέσουμε να αντιμετωπίσουμε συνολικά συγκεκριμένα ζητήματα, όπως: το ιδιοκτησιακό καθεστώς των χώρων υδροληψίας και των χώρων χρήσης νερού, τη συμβατότητα της υδροληψίας με τις εκάστοτε κανονιστικές διατάξεις, τους δικαιούχους για υφιστάμενο δικαίωμα χρήσης νερού και του τρόπου προσδιορισμού του υφιστάμενου δικαιώματος, τον ορισμό των κοντινών γεωτρήσεων και άλλα ζητήματα. 
Παράλληλα να πω ότι η δυσκολία εφαρμογής της κοινής υπουργικής απόφασης έγκειται στην πολυδιάσπαση και την αλληλοεπικάλυψη των αρμοδιοτήτων που επιφέρει ο «Καλλικράτης» μεταξύ των υπηρεσιών, σε επίπεδο δήμων, περιφερειακών ενοτήτων και αποκεντρωμένων διοικήσεων της χώρας, κάτι το οποίο υπαινιχθήκατε, εάν δεν το είπατε σαφώς στην τοποθέτησή σας. Προσπαθούμε μέσα από διοικητικές πράξεις και από εγκυκλίους να δώσουμε λύσεις σε αυτά τα ζητήματα. 
Η στόχευση μας είναι τακτικά, να παρεμβαίνουμε άμεσα και να δίνουμε λύσεις, όπου αυτό απαιτείται, για να είμαστε αποτελεσματικοί στα προβλήματα που αντιμετωπίζουν άμεσα οι αγροτικοί πληθυσμοί, οι αγρότες κι όχι μόνο. Παράλληλα όμως, στόχος μας είναι να διαμορφώσουμε επιτέλους ένα στρατηγικό σχέδιο συνολικής διαχείρισης των νερών, το οποίο θα μπορέσει να δώσει λύσεις στα πραγματικά προβλήματα, αλλά με το οποίο και εμείς θα μπορούμε να κινηθούμε σε ένα ρεαλιστικό πλαίσιο, το οποίο νομίζω το επιβάλλει, ούτως ή άλλως, η σύγχρονη εποχή. 
Ευχαριστώ πολύ.","ΣΤΑΥΡΟΣ ΚΑΛΑΦΑΤΗΣ",177
"62050"," Και εμείς ευχαριστούμε, κύριε Υπουργέ.
Ολοκληρώθηκε η συζήτηση των επικαίρων ερωτήσεων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62051"," Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας».
Το νομοσχέδιο ψηφίστηκε στη Διαρκή Επιτροπή κατά πλειοψηφία και εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας.
Από το Κομμουνιστικό Κόμμα Ελλάδος ορίζεται Κοινοβουλευτικός Εκπρόσωπος η Βουλευτής κ. Διαμάντω Μανωλάκου. 
Από τους Ανεξάρτητους Έλληνες ορίζεται Κοινοβουλευτικός Εκπρόσωπος ο Βουλευτής κ. Κωνσταντίνος Γιοβανόπουλος. 
Το λόγο έχει ο κ. Θεόδωρος Δρίτσας για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62052"," Ευχαριστώ, κύριε Πρόεδρε.
Εναντιωνόμαστε και καταψηφίζουμε το σχέδιο νόμου: «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας». 
Οφείλω και αυτήν τη στιγμή να επισημάνω ότι αισθάνομαι κι εγώ -και νομίζω οι περισσότεροι Βουλευτές τουλάχιστον, που δεν ανήκουμε στην κυβερνητική πλειοψηφία- πολύ άσχημα, να συζητούμε στο ελληνικό Κοινοβούλιο όλα αυτά τα σοβαρά θέματα κάθε φορά, όταν εκκρεμεί η ακύρωση του ελληνικού Κοινοβουλίου από τις επιλογές της Κυβέρνησης με τις συνεχείς πρωτοβουλίες, με τις πράξεις νομοθετικού περιεχομένου και ειδικά με αυτήν την τελευταία, που αποτελεί την κορύφωση τις προσβολής και της δημοκρατίας και της κοινοβουλευτικής διαδικασίας. Είμαι βέβαιος ότι οι αγώνες των εργαζομένων της ΕΡΤ, αλλά και όλου του ελληνικού λαού θα ακυρώσουν αυτήν την αντιδημοκρατική εκτροπή.
Κύριε Πρόεδρε, η προσπάθεια να επιβληθεί το Ευρωσύνταγμα στην περίοδο 2004-2005, συνάντησε την αντίθεση των λαών της Γαλλίας και των Κάτω Χωρών. Ακυρώθηκε εκείνη η προσπάθεια. Στην Ελλάδα τότε ζητήσαμε δημοψήφισμα –οι δυνάμεις της Αριστεράς το ζήτησαν και τότε- και μπροστά στην ακύρωση αυτής της προσπάθειας δημιουργίας του Ευρωσυντάγματος με τους κανόνες της ηγεμονίας των νεοφιλελεύθερων δυνάμεων, ακολουθήθηκε η διαδικασία της Συνθήκης της Λισσαβώνας, ώστε να αποφευχθεί η γνώμη των λαών καθώς και τα δημοψηφίσματα. 
Και για τη Συνθήκη της Λισσαβώνας, οι δυνάμεις της Αριστεράς ζητήσαμε δημοψήφισμα και στη χώρα μας, όπως το ζήτησαν και άλλοι λαοί και άλλες πολιτικές δυνάμεις στην Ευρώπη. Οι μόνοι που το κατάφεραν, επειδή είχαν ακόμα πιο δεσμευτικές κατευθύνσεις στο Σύνταγμά τους από ό,τι οι υπόλοιπες χώρες, ήταν οι Ιρλανδοί. Και οι Ιρλανδοί, εκ μέρους και όλων των λαών της Ευρώπης στην πραγματικότητα, καταψήφισαν τη Συνθήκη της Λισσαβώνας και δημιούργησαν όρους για μια νέα συζήτηση επανακαθορισμού όλων των νεοφιλελεύθερων επιλογών, που επιχειρεί το επιτελείο της Ευρωπαϊκής Ένωσης για να τους συνταγματοποιήσει κιόλας. 
Και αντί να χαιρετίσουν όλες οι δυνάμεις, σε όλη την Ευρώπη, τη νίκη του ιρλανδικού λαού, ξεκίνησε μία διαδικασία ανατροπής της ετυμηγορίας. Ακόμα και ο Πρωθυπουργός της Ιρλανδίας -ο οποίος ήταν υπέρ της ψήφισης της Συνθήκης αυτής και είχε προσπαθήσει να πείσει τον ιρλανδικό λαό και δεν τα είχε καταφέρει- για να τα καταφέρει στη συνέχεια και να ισορροπήσει τα πράγματα, ζήτησε εγγυήσεις για μια σειρά ζητημάτων, που αφορούσαν την πολιτική και την κοινωνική ζωή της ιρλανδικής κοινωνίας.
Αντί να δοθούν εγγυήσεις, μέσα από αυτό το πρωτόκολλο δόθηκαν διευκρινήσεις, δηλαδή ήταν μια προσβολή για τη νοημοσύνη των λαών: «δεν καταλάβατε καλά το πνεύμα και το γράμμα των προβλέψεων της Συνθήκης της Λισσαβώνας». 
Η Συνθήκη της Λισσαβώνας έμεινε άθικτη σε όλα τα σημεία της και επομένως, δεσμευτική και για το λαό της Ιρλανδίας. Και μέσα από αυτό το πρωτόκολλο, που πρόκειται και διπλωματικά και πολιτικά, για μια καρικατούρα διαδικασίας, δήθεν δίνονται διευκρινήσεις στον ιρλανδικό λαό. 
Και μέσα από αυτήν την «καραμέλα» και με τεράστιες πιέσεις και εκβιασμούς, εξαναγκάστηκε η ιρλανδική κοινωνία να οδηγηθεί με μικρή πλειοψηφία, στο να ψηφίσει επιτέλους υπέρ της Συνθήκης της Λισσαβώνας, με αυτές τις διευκρινήσεις -δήθεν εγγυήσεις- και τελικώς να ομαλοποιηθεί η κυριαρχία των νεοφιλελεύθερων δυνάμεων στην Ευρώπη, που είδαμε μετά από λίγα χρόνια, πού έχουν οδηγήσει την Ευρώπη και πού έχουν οδηγήσει και τα κράτη και τους λαούς και τον ιρλανδικό και τον ελληνικό και τους λαούς του Νότου, αλλά και του Βορρά: στη βαρβαρότητα και στην κυριαρχία της ολιγαρχίας. 
Και αυτό το πρωτόκολλο το φέρνει η ελληνική Κυβέρνηση να το επικυρώσει, αντί να είναι όπλο της τώρα στη διαπραγμάτευση. Δεν είναι μια τυπική διαδικασία. Έχει βαθύτατο συμβολισμό η ψήφιση αυτού του πρωτοκόλλου.
Πρέπει όλα τα κόμματα να πάρουν θέση, όσοι επικαλούνται ότι δήθεν θα κάνουν διαπραγμάτευση με τους ισχυρούς της Ευρώπης και ότι θα ζητήσουν διαφορετικές ρυθμίσεις για τη χώρα μας και για τους λαούς του Νότου.
Είναι πολύ σοβαροί οι λόγοι, έστω και μόνο για τον έντονο συμβολισμό, για να καταψηφιστεί αυτή η πρόταση του σχεδίου νόμου: «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας».
Ευχαριστώ, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"62053"," Ευχαριστούμε τον κ. Δρίτσα.
Ο κ. Επαμεινώνδας Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, συζητούμε σήμερα την «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας». 
Πρακτικά, έχει συμβεί το εξής: Η Συνθήκη της Λισσαβώνας -το Ευρωσύνταγμα μάλλον για την ακρίβεια- όταν έγινε δεκτή σε επίπεδο Αρχηγών, ήλθε για κύρωση στην Ιρλανδία μέσω δημοψηφίσματος και απερρίφθη. Στη συνέχεια, αφού έγινε διαπραγμάτευση από πλευράς της ιρλανδικής ηγεσίας, για να πάρουν συγκεκριμένες δεσμεύσεις από πλευράς Ευρωπαϊκής Ένωσης, έκαναν ένα δεύτερο δημοψήφισμα και κύρωσαν τη συνθήκη.
Εγώ νομίζω ότι πρέπει να δούμε τα εξής συμπεράσματα:
Τι θα κάνει μία χώρα και ένας λαός και τι θέσεις έχει και αν αυτό τον συμφέρει ή όχι, είναι αποκλειστικό δικαίωμα του ίδιου του λαού και του κράτους-μέλους. Αν δεχθούμε ότι εμείς, ως τρίτοι, μπορούμε να εξηγήσουμε, να επιβάλουμε, να κρίνουμε τι πιστεύει ένας λαός ότι πρέπει να πράξει και τι πιστεύει ένα κράτος-μέλος ότι πρέπει να πράξει, δυστυχώς ανοίγουμε το δρόμο σε άλλους λαούς και σε άλλα κράτη-μέλη να θέλουν μετά να επιβάλουν τις απόψεις τους ή να μας καθοδηγήσουν ή να μας υποδείξουν τι θα κάνουμε εμείς.
Άρα στο βαθμό που στηρίζουμε την εθνική κυριαρχία και το ρόλο της χώρας μας μέσα στο πλαίσιο της ευρωπαϊκής ολοκλήρωσης με όρους ενοποίησης, όπως προσδιορίζονται από τη συνθήκη -και εγγυήσεις υπάρχουν για την εθνική κυριαρχία των κρατών στο πλαίσιο των συνθηκών- σημαίνει ότι εμείς σ’ αυτήν την κουβέντα δεν θα μπούμε.
Αν πέτυχαν, τι πέτυχαν, τι κέρδισαν, αυτό αφορά τους ίδιους και στο βαθμό που η κυβέρνησή τους και οι ίδιοι το έχουν εγκρίνει, είναι θέμα δικό τους.
Τι μπορούμε, όμως, να αναδείξουμε; 
Πρώτον, το πως αξιοποίησε η Ιρλανδία τη διαπραγματευτική της θέση μέσα στην Ευρωπαϊκή Ένωση. Και είναι σημαντικό ότι πρέπει να κυρώνουμε πλέον τις συνθήκες αυτές με δημοψήφισμα, διότι έτσι δίνεται η ευκαιρία στο λαό να τοποθετηθεί.
Δεύτερον, είναι πολύ μεγαλύτερη η διαπραγματευτική ισχύ μιας χώρας εντός της Ευρωπαϊκής Ένωσης, όταν βάζει και τα ζητήματα των δημοψηφισμάτων.
Τρίτον, πέτυχε η Ιρλανδία συγκεκριμένες εξαιρέσεις που την ενδιέφεραν, στο φορολογικό -και αυτό είναι σημαντικό για τους ίδιους- σε θέματα παιδείας και οικογένειας -διότι έχουν ειδικότερα θέματα εν όψει, αν θέλετε, της παράδοσης, του καθολικισμού- και προσδιόρισαν και προστάτευσαν τη δικιά τους πολιτισμική, εθνική και θρησκευτική ταυτότητα. Και αυτό είναι σημαντικό εν όψει του τι θα γίνει στο μέλλον, με τη δήθεν ομοσπονδοποίηση της Ευρώπης, για εμάς στη γερμανική Ευρώπη, που θα θέλει ως οδοστρωτήρας να διαλύσει τα πάντα.
Τέταρτον, οι Ιρλανδοί θέλουν μία διεθνή ουδετερότητα και τη διατήρησαν.
Άρα τι συμπέρασμα πρέπει να βγει, κύριε Πρόεδρε, από αυτά; Ότι μπορείς στο πλαίσιο της Ευρωπαϊκής Ένωσης, εφόσον έχεις μία σθεναρή στάση, να πετύχεις ειδικές ρυθμίσεις, ένα ειδικό καθεστώς, σε θέματα τα οποία σε ενδιαφέρουν.
Ερχόμαστε στην πλευρά τη δικιά μας. Τι κερδίζουμε εμείς κάθε φορά που λέμε ναι σε ένα ευρωπαϊκό εγχείρημα; Πριν λίγο καιρό συμφωνήσατε για να γίνει η Κροατία μέλος της Ευρωπαϊκής Ένωσης. Ποια τα αντισταθμιστικά οφέλη; Πώς σταθήκαμε σ’ αυτήν την ιστορία; Μέσα στην Ευρωπαϊκή Ένωση είναι ξεκάθαρο ότι υπάρχουν συγκεκριμένα κρατικά συμφέροντα, συμφέροντα εθνικά, τα οποία πρέπει πάντοτε να υπερασπίζεις και να προωθείς θέσεις. 
Εμείς, κυρώνοντας σήμερα, τι έχουμε πάρει ως αντισταθμιστικό, κύριε Υπουργέ; Βάλατε φερ’ ειπείν την κατάργηση του Κανονισμού Δουβλίνο ΙΙ; Θα μπορούσε να είχε μπει στο τραπέζι. Ή μήπως έχετε ξεκινήσει συζητήσεις τέτοιες; Ας μας το πείτε και να το λάβουμε σοβαρά υπ’ όψιν. Ποια είναι λοιπόν τα θέματα τα οποία έχουμε βάλει;
Νομίζω, λοιπόν, ότι με αυτούς τους τρεις άξονες μπορούμε να καταλήξουμε στα εξής:
 Πρώτον, τι θα κάνει και τι πετυχαίνει κάθε λαός και κάθε κράτος-μέλος είναι θέμα δικό του.
Δεύτερον, η τακτική της Ιρλανδίας πρέπει να αξιοποιηθεί -όπως επίσης μία αντίστοιχη τακτική που έχει και η Δανία και η Βρετανία- ώστε να κερδίσει αυτές τις ειδικές ρυθμίσεις που θα ήθελε.
Τρίτον, εμείς να αποκτούμε και πάντοτε να κερδίζουμε θέσεις προωθημένες στο ευρωπαϊκό εγχείρημα, λέγοντας ναι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εάν λοιπόν έτσι έχουν τα πράγματα, θεωρούμε ότι πρέπει να βγει αυτό το αποφασιστικό συμπέρασμα.
Κύριε Πρόεδρε, είχαμε κρατήσει –και τελειώνω- επιφυλάξεις στην επιτροπή και τις εξηγήσαμε αναλυτικά. Θέλαμε αυτές τις επιφυλάξεις να τις καταθέσουμε και εδώ.
Εμείς θεωρούμε ότι σε αυτήν την ιστορική συγκυρία, σε ό,τι αφορά τους Ανεξάρτητους Έλληνες, πρέπει να δώσουμε ένα θετικό μήνυμα και για την προσπάθεια που έκανε η Ιρλανδία και να λάβουμε υπ’ όψιν τις σχέσεις φιλίας και συνεργασίας που υπάρχουν μεταξύ της Ιρλανδίας και της χώρας μας, όπως επίσης και το ότι η Ιρλανδία είναι και αυτή μία χώρα που δοκιμάζεται αυτήν τη στιγμή. Θα είμαστε μαζί της στον αντιμνημονιακό αγώνα.
Την εβδομάδα που έρχεται, θα έχω την ευκαιρία μαζί με άλλους συναδέλφους να είμαστε στην Ιρλανδία για να εκφράσουμε τη συμπαράστασή μας και τη στήριξή μας στις προσπάθειες του ιρλανδικού λαού να σπάσουν και αυτοί το μνημόνιο. Θεωρούμε όμως, ότι στη φάση αυτή, έτσι όπως εξελίσσεται η ευρωπαϊκή ολοκλήρωση, και εν όψει των ειδικών ρυθμίσεων που κέρδισε η Ιρλανδία, εμείς θα ψηφίσουμε θετικά το συγκεκριμένο πρωτόκολλο, λαμβάνοντας υπ’ όψιν όλα όσα είπαμε προηγουμένως, σε σχέση με την πορεία της ευρωπαϊκής ολοκλήρωσης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62054"," Ευχαριστούμε.
Θα έχουμε μια εναλλαγή των ομιλητών.
Το λόγο έχει η κ. Μανωλάκου για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62055"," Ευχαριστώ, κύριε Πρόεδρε.
Είναι γεγονός ότι οι βαθιές, άγριες αντιλαϊκές πολιτικές της Ευρωπαϊκής Ένωσης, που βιώνουν οι λαοί και δημιουργούν φτώχεια, ανασφάλεια, αβεβαιότητα και άγρια εκμετάλλευση, είναι το αποτέλεσμα –μεταξύ άλλων- και της Συνθήκης της Λισσαβώνας, ακόμα και με τις εξαιρέσεις, όπως ζητούνται από την Ιρλανδία και κυρώνονται από το σημερινό πρωτόκολλο. 
Το σίγουρο και βέβαιο είναι, ότι ακόμα και με αυτές τις εξαιρέσεις ή με ελλείμματα, όπως αναφέρονται, δεν άλλαξε η ζωή του ιρλανδικού λαού, αλλά χειροτέρευσε οικτρά. 
Εξάλλου αυτές οι εξαιρέσεις είχαν στόχο, αφ’ ενός, να μη θίξουν σε τίποτε την εξουσία και τα προνόμια των ευρωπαϊκών μονοπωλίων και αφ’ ετέρου, να εκμεταλλευτούν, να πιέσουν και να παγιδέψουν ευρύτερες λαϊκές μάζες, να αλλάξουν την ψήφο τους και το όχι στην Ευρωσυνθήκη να γίνει ναι, εκμεταλλευόμενοι στοιχεία της θρησκείας που έχουν να κάνουν με τις εκτρώσεις ή τους φορολογικούς παραδείσους για τις ξένες επενδύσεις, από τους οποίους κέρδος έχει βεβαίως ο καπιταλιστής και όχι η εργατική τάξη και τα λαϊκά στρώματα, που συνεχίζουν να υποφέρουν από τη στυγνότερη εκμετάλλευση.
Εκβιασμοί και ψευτοδιλήμματα καλλιεργούνται και σήμερα και από τις κυβερνήσεις και από την ελληνική Κυβέρνηση, όπως ότι, εάν βρεθούμε εκτός Ευρωπαϊκής Ένωσης, θα χαθούμε. Αυταπάτες επίσης καλλιεργούνται και από τα κόμματα του ευρωμονόδρομου και την Αξιωματική Αντιπολίτευση, ότι εάν γίνουν κυβέρνηση θα εφαρμόσουν εξυπνότερα τις ευρωκοινοτικές πολιτικές. 
Εμείς λέμε ότι κοροϊδεύουν συνειδητά. 
Οι άγριες πολιτικές -όπως ιδιωτικοποιήσεις σε λιμάνια, ενέργεια, νερό, τηλεπικοινωνίες, μεταφορές, υγεία, δημόσια τηλεόραση κ.ά.- αποτελούν τον οδοστρωτήρα της Συνθήκης της Λισσαβώνας και βέβαια συνοδεύονται με μαζικές απολύσεις, όπως καλή ώρα στην ΕΡΤ και ακολουθούν και σχολεία και νοσοκομεία και δεν ξέρω, εάν οι πράξεις νομοθετικού περιεχομένου συνεχιστούν συλλήβδην. 
Αυτή λοιπόν η άγρια βαρβαρότητα πηγαίνει αγκαλιά με το φόβο και την καταστολή. Η Συνθήκη της Λισσαβώνας –με εξαιρέσεις ή όχι- αναγορεύει το διαμαρτυρόμενο διαδηλωτή σε τρομοκράτη, αν έχει χρησιμοποιήσει συγκεκριμένες μορφές πάλης, όπως για παράδειγμα μια συμβολική κατάληψη δρόμου ή κτηρίου.
Γι’ αυτό έχουμε και τα αγροτοδικεία, την επιστράτευση των ναυτεργατών και άλλων εργαζομένων που «σηκώνουν κεφάλι». Το δόγμα «νόμος και τάξη» είναι βασική ευρωκοινοτική πολιτική, με την οποία βεβαίως συμφωνεί, ψήφισε και υλοποιεί η Κυβέρνηση. Είναι ουτοπία να λέει κανείς ότι εντός της Ευρωπαϊκής Ένωσης μπορεί να αλλάξει τις άγριες και βάρβαρες πολιτικές της. Αυτός είναι ο καπιταλισμός που σαπίζει και γίνεται αγριότερος.
Οι λαοί της Γαλλίας, της Ολλανδίας και της Ιρλανδίας απέρριψαν με δημοψηφίσματα την Ευρωσυνθήκη. Η γνώμη τους περιφρονήθηκε, πετάχτηκε στα σκουπίδια και από την Ευρωπαϊκή Ένωση και τα όργανά της. Άλλαξαν τον όρο Ευρωσύνταγμα σε Συνθήκη της Λισσαβώνας και στην Ιρλανδία ξαναέκαναν το δημοψήφισμα μέχρι να πουν το ναι και υποσχέθηκαν ορισμένες εξαιρέσεις, που δεν αλλάζουν τη ζωή του ιρλανδικού λαού. Ο ίδιος ο χρόνος το έχει επιβεβαιώσει αυτό. 
Εξάλλου και μέσα στο Ευρωκοινοβούλιο, όταν γινόταν η συνεδρίαση για την κύρωση της Συνθήκης της Λισσαβώνας, οι Ιρλανδοί Ευρωβουλευτές είχαν βγει με πλακάτ και έλεγαν: σεβαστείτε το ιρλανδικό όχι. Γιατί οι βασικές επιδιώξεις του κεφαλαίου, που υλοποιούνται και μέσα από τη Συνθήκη της Λισσαβώνας, επιβάλλουν χειρότερες οικονομικές και κοινωνικές συνθήκες στους λαούς και διαμορφώνουν πιο σκληρό πλαίσιο εκμετάλλευσης, προωθώντας τις καπιταλιστικές αναδιαρθρώσεις.
Όλα αυτά τα βιώνουμε και εμείς, γιατί εφαρμόζεται η συνθήκη και οι πολιτικές της σε όφελος των μονοπωλίων. Ενισχύουν την αντιδραστική, αντιλαϊκή θωράκιση της Ευρωπαϊκής Ένωσης. Αναπτύσσουν νέες πολιτικές εκμετάλλευσης των εργαζομένων, με καταπάτηση κοινωνικών και ατομικών δικαιωμάτων και ελευθεριών. 
Εντείνουν τη στρατιωτικοποίηση της Ευρωπαϊκής Ένωσης, υιοθετώντας το δόγμα του προληπτικού πολέμου. Κατοχυρώνουν ιμπεριαλιστικές επεμβάσεις ακόμα και σε κράτη-μέλη. Περιορίζουν το δικαίωμα του βέτο προς όφελος των ισχυρών χωρών. Δυναμώνουν και δημιουργούν νέους κατασταλτικούς μηχανισμούς. Τα βιώνουμε και μπορούμε να τα κρίνουμε και να μιλήσουμε καθαρότερα.
Με αυτήν την έννοια, εμείς καταψηφίζουμε και αυτήν την κύρωση και λέμε καθαρά ότι η λύση στα βάσανα του λαού μας και των άλλων λαών βρίσκεται στην αποδέσμευση της Ευρωπαϊκής Ένωσης και τη διάλυσή της με ταυτόχρονα άλλη πολιτική, με το λαό πραγματικά στην εξουσία να εφαρμόζει οικονομία σε όφελός του, δηλαδή λαϊκή εξουσία και οικονομία. 
Καταψηφίζουμε λοιπόν την κύρωση.","ΔΙΑΜΑΝΤΩ ΜΑΝΩΛΑΚΟΥ",302
"62056"," Το λόγο έχει ο κ. Γιοβανόπουλος για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62057"," Ευχαριστώ, κύριε Πρόεδρε. 
Κατ’ αρχάς θέλω να παρατηρήσω ότι η επικεφαλίδα του συγκεκριμένου σχεδίου νόμου έχει ένα έλλειμμα. Λέει για τα μελήματα του ιρλανδικού λαού. Νομίζω ότι θα έπρεπε να έχει δίπλα και τα διδάγματα που έχει προσφέρει σε όλους τους ευρωπαϊκούς λαούς, ο χειρισμός που έκαναν οι εκπρόσωποι του ιρλανδικού λαού απέναντι στην Ευρωπαϊκή Ένωση.
Τα ερωτήματα βέβαια είναι καίρια για το ποια Ευρώπη θέλουμε αυτήν τη στιγμή σε όλη την ήπειρο, ποια Ευρώπη πιστέψαμε, θελήσαμε, ονειρευτήκαμε, οργανώσαμε, σχεδιάσαμε και ενώσαμε και ποια βρίσκουμε μπροστά μας τώρα, όταν έρχεται η καταστροφή πέρα ως πέρα και κυρίως στον ευρωπαϊκό Νότο.
Ωστόσο, όταν βλέπεις αυτόν τον πείσμονα λαό να δίνει με ένα δημοψήφισμα, ένα ηχηρό χαστούκι σε όσα ετοιμάστηκαν γι’ αυτόν, πριν από αυτόν και χωρίς αυτόν και αμέσως μετά, σε λιγότερο από δέκα μήνες, να πετυχαίνονται μέσα από ειδικές διαπραγματεύσεις, μέσα από ξεχωριστές συμφωνίες, εκείνα ακριβώς που ήθελε αυτός ο εκπρόσωπος να πετύχει ως προς το λαό του -ειδικά όσον αφορά τη ζωή, τη φορολογική πολιτική, την παιδεία, την οικογένεια, την παραδοσιακή ουδετερότητα- αναρωτιέται κανείς εδώ, σε αυτήν την Ελλάδα, στις κυβερνήσεις που πέρασαν: ποιοι είχαν το σθένος να μπορέσουν να σταθούν και να προβάλουν τα ελληνικά αιτήματα, τις ελληνικές ιδιαιτερότητες; 
Εκείνο το μίξερ της πολυπολιτισμικότητας πώς μπορέσαμε εμείς να το αντικρούσουμε και ποια ήταν η δική μας συμβολή στο να διατηρήσουμε όλη την εθνική μας ταυτότητα αλώβητη, μέσα από τη χάρτα των θεμελιωδών δικαιωμάτων της Ευρωπαϊκής Ένωσης; 
Φυσικά έχω να πω μόνο καλά λόγια για τη στάση του ιρλανδικού λαού. 
Με χαρά οι Ανεξάρτητοι Έλληνες θα δώσουμε θετική ψήφο, κυρίως διδασκόμενοι και κυρίως αντλώντας αυτό το παράδειγμα. Στην ουσία δεν θα μπούμε ποτέ. Είναι ελεύθεροι οι λαοί. Είναι πάντα έτοιμοι να προσδιορίζουν τον εαυτό τους και χωρίς να δέχονται καμμία πίεση στο να ορίσουν ποιο είναι το σωστό, το δίκαιο και ποιο το άδικο που τους αφορά.
 Αντίθετα, φτάνουμε σε μία ελληνική Κυβέρνηση, η οποία με δικαστικές αποφάσεις σήμερα αναγνωρίζεται ότι είναι παράνομη και παρανομεί συστηματικά. Δηλαδή, αν δεν ήταν το σωματείο της ΕΡΤ να κάνει αυτήν την αίτηση αναστολής εκτέλεσης, έπρεπε κάποιος άλλος να πει στους ανθρώπους αυτούς ότι παρανομούν; Πώς θα καταλάβουμε όλοι επιτέλους ότι παρανόμησε η Κυβέρνηση στο πεδίο της ΕΡΤ; Παρανόμησε και πλέον το γράφουν οι δικαστικές αποφάσεις και ήδη έρχονται και νέα δικόγραφα, τα οποία νομίζω δεν θα μπορούν να αφισταθούν από αυτό το συγκεκριμένο σκεπτικό. 
Εδώ λοιπόν, στις κυβερνήσεις των Λωτοφάγων, στις Βουλές των Λωτοφάγων, που ξεχνάμε από πού ήρθαμε, πώς συνεχίζουμε και τι θέλουμε να ετοιμάσουμε για τα παιδιά μας, βλέπουμε τις κυβερνήσεις να αδιαφορούν; Έρχονται βέβαια τα διδάγματα από τους ευρωπαϊκούς λαούς, έρχονται τα διδάγματα από την Ιρλανδία, αλλά εμείς εδώ φοβάμαι ότι απλώς δεχόμαστε εντολές, μεταφράζουμε κείμενα, εισπράττουμε διαταγές, τις εξυπηρετούμε, τις καλλιεργούμε και δεν μπαίνουμε καν στον κόπο να τις τροποποιήσουμε έτσι, όπως ίσως θα έπρεπε να έρθουν, γιατί και η ΕΡΤ είχε προβλήματα. Τα προβλήματα δεν τα λέω εγώ, τα λένε οι ίδιοι οι εργαζόμενοι της ΕΡΤ. 
Όμως η Κυβέρνηση δεν είχε το σθένος ποτέ μέχρι σήμερα και μέχρι εδώ που έχουμε φτάσει να πει ένα όχι ή να φέρει τη δική της θέση και πρόταση. Τώρα ακούγονται διάφορα σενάρια. Ακούμε τους πολιτικούς αρχηγούς να μιλούν, να συσκέπτονται, να ξανασυσκέπτονται για –ποιο;- το αυτονόητο!
Πού πήγαν όλα εκείνα τα ερωτήματα για το αντιρατσιστικό; Ξεχάστηκαν μέσα σε μία νύχτα. Τώρα είναι άλλη η ατζέντα. Αλλού πρέπει να προσανατολιστεί ο λαός, για να μη σκέφτεται. Πού πήγαν όλα εκείνα τα προβλήματα με τη φορολογία, που λέγαμε και ξαναλέγαμε; Πουθενά. Τώρα μιλάμε για την ΕΡΤ, γιατί εκεί η ανικανότητα της Κυβέρνησης φέρνει την ατζέντα και με αυτό πρέπει να ασχολείται ο ελληνικός λαός. 
Λοιπόν, για να μην ξεφεύγω, το συγκεκριμένο νομοσχέδιο θα λάβει από εμάς, κύριε Πρόεδρε, θετική ψήφο. Ο ιρλανδικός λαός έτσι, όπως πέτυχε με το νέο δημοψήφισμα να το κάνει αποδεκτό, δεν μπορούμε να συναινέσουμε στην άποψη του ιρλανδικού λαού και να συνυπογράψουμε κι εμείς τη συγκεκριμένη πρόταση.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"62058"," Ευχαριστούμε τον κ. Γιοβανόπουλο. 
Ο Υφυπουργός κ. Κούρκουλας έχει το λόγο για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62059"," Ευχαριστώ, κύριε Πρόεδρε.
Διαπιστώνω ότι ο ιρλανδικός λαός έχει πολύ ρεύμα σήμερα και στη δεξιά και στην αριστερή πτέρυγα της Βουλής. Πιστεύω όμως, ότι πρέπει να σταθούμε λίγο στη ουσία του ζητήματος. Η ουσία είναι, ότι αυτό το πρωτόκολλο είναι μία πράξη σεβασμού –αν θέλετε- της ιδιαίτερης βούλησης του ιρλανδικού λαού –χωρίς να μπαίνουμε στην ουσία, όπως ειπώθηκε- όσον αφορά ορισμένα ζητήματα, που άπτονται και του θέματος της νομιμοποίησης των αμβλώσεων και του θέματος της μη αύξησης της φορολογίας για τις εταιρείες και ιδίως για τις ξένες επενδύσεις και όσον αφορά τη βούληση του ιρλανδικού λαού να μη συμμετάσχει σε κοινές πολιτικές άμυνας. 
Δεν με εκπλήσσει λοιπόν, ότι για λόγους οι οποίοι είναι ξεκάθαροι εδώ και καιρό και για ιδεολογικούς λόγους, θα έλεγα, το Κομμουνιστικό Κόμμα Ελλάδος θα ψηφίσει αντίθετα στο πρωτόκολλο. Με εκπλήσσει όμως το γεγονός ότι η Αξιωματική Αντιπολίτευση προσπαθεί να παρερμηνεύσει τη βούληση του ιρλανδικού λαού, διότι εδώ μας είπε ο κ. Δρίτσας ότι ο ιρλανδικός λαός ήταν μπροστάρης στην προσπάθεια αποτροπής της επιβολής του Ευρωσυντάγματος, λες και η Ευρωπαϊκή Ένωση είναι κάποιο αντιδημοκρατικό σχήμα, το οποίο επιβάλλει διά της βίας ευρωσυντάγματα. 
Εκπλήσσομαι, ακούγοντας από ένα Βουλευτή της Αξιωματικής Αντιπολίτευσης να υιοθετεί, τρόπον τινά, τι; Ότι πρέπει οι αμβλώσεις να μην είναι νόμιμες; Αυτό ήθελε ο ιρλανδικός λαός. Το σεβόμαστε, αλλά δεν συμφωνούμε. Ο ιρλανδικός λαός ήθελε να μην αυξηθεί η φορολογία στις ξένες επενδύσεις και στις εταιρείες. Το υιοθετεί αυτό το αίτημα ο ΣΥΡΙΖΑ; 
Ειλικρινά εκπλήσσομαι, διότι ξέρω ότι στο κόμμα σας υπάρχουν αξιόλογα στελέχη, τα οποία παρακολουθούν το ευρωπαϊκό γίγνεσθαι και το γνωρίζουν σε βάθος και άρα δεν μπορεί να είναι από άγνοια των γεγονότων αυτή η θέση σας.
Δυστυχώς διαβλέπω μία ροπή, μία διολίσθηση σε αντιευρωπαϊκές θέσεις. Όμως νομίζω ότι κάποια στιγμή πρέπει να αποφασίσει και το κόμμα σας, η Αξιωματική Αντιπολίτευση -είναι πολύ σημαντικό- αν είναι με την ευρωπαϊκή ολοκλήρωση ή όχι.
Σημειώνω και λαμβάνω υπ’ όψιν μου όσα ειπώθηκαν, όσον αφορά τη διαπραγματευτική τακτική. Πρώτον όμως, πιστεύω ότι το δημοψήφισμα δεν είναι πανάκεια για τη δημοκρατική νομιμοποίηση των ευρωπαϊκών αποφάσεων. Πράγματι στο ιρλανδικό Σύνταγμα είναι υποχρεωτικό. Δεν νομίζω προσωπικά ότι η επέκταση και η διενέργεια δημοψηφισμάτων κατοχυρώνει περισσότερο τη δημοκρατική νομιμοποίηση. Υπάρχουν τα κοινοβούλια, υπάρχουν οι κυβερνήσεις, οι οποίες είναι εκλεγμένες.
Όσον αφορά τώρα τη διαπραγματευτική τακτική, πιστεύω ότι η σωστή και αποτελεσματική ευρωπαϊκή διπλωματία είναι αυτή, που κατορθώνει να αποφύγει ζητήματα, τα οποία δεν επιθυμεί ένα κράτος να μπουν σε κάποιο κείμενο, πριν ακόμα φτάσει στο επίπεδο του δημοψηφίσματος. Δηλαδή, πράγματι η αρνητική ψήφος του ιρλανδικού λαού έδωσε κάποια επιχειρήματα στην κυβέρνηση της Ιρλανδίας να διαπραγματευτεί αυτές τις διευκρινίσεις, αλλά η σωστή πολιτική θα ήταν να είχαν μπορέσει οι εκπρόσωποι της ιρλανδικής κυβέρνησης να μην είχαν φτάσει σε αυτό το σημείο.
Άρα πιστεύω ότι το γεγονός ότι εμείς, ως Ελλάδα, δεν έχουμε καταφύγει σε αυτό το ύστατο, αν θέλετε, μέσο του δημοψηφίσματος, μπορεί να οφείλεται στο ότι έχουμε κατορθώσει πολλές φορές, να αποφύγουμε ή να βάλουμε αυτά που μας ενδιαφέρουν, στα κοινοτικά κείμενα, νωρίτερα. Ο κ. Μαριάς, ο οποίος θα πάει στην Ιρλανδία, πιστεύω ότι, επειδή δεν θα βρει ένα μέτωπο αντιμνημονιακό, όπως ονειρεύεται. Ίσα-ίσα, νομίζω ότι η Ιρλανδία είναι στην τελευταία φάση εξόδου από την κρίση και βγαίνει στις αγορές, θα ακούσει και πολύ θετικά σχόλια για όσα πέτυχε η ελληνική πλευρά, αρχίζοντας από τις αποφάσεις για το δανεισμό της χώρας μας το 2011-2012, για το κούρεμα του ελληνικού χρέους, που ήταν αποφάσεις που δεν προβλέπονταν από τις συνθήκες και ελήφθησαν χάριν στην καλή διαπραγμάτευση που έγινε τότε και συνεχίζει να γίνεται από την ελληνική Κυβέρνηση.
Ευχαριστώ.","ΔΗΜΗΤΡΙΟΣ ΚΟΥΡΚΟΥΛΑΣ",251
"62060"," Ο κ. Μανώλης Γλέζος έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62061"," Δεν μπορώ να εξηγήσω γιατί εκπλήσσεται ο Υπουργός από τη θέση του ΣΥΡΙΖΑ για το συγκεκριμένο θέμα. Ίσως -να πάρω την καλότροπη πλευρά- δεν έχει γίνει κατανοητό ότι, όταν λέμε εμείς ότι είμαστε υπέρ της Ευρωπαϊκής Ένωσης, δεν εννοούμε το διευθυντήριο, δεν εννοούμε όλους αυτούς που κυβερνούν τα κράτη επειδή γνωρίζουμε πώς έχουν εκλεγεί. Ας μην πω για τη δική μας Κυβέρνηση, που είναι Κυβέρνηση χάριν στις πενήντα έδρες. Αν δεν ήταν οι πενήντα έδρες, του νοθευμένου εκλογικού συστήματος, δεν θα είχατε την Πλειοψηφία. Είναι ολοφάνερο!
Κατά τον ίδιο τρόπο, οι διάφορες κυβερνήσεις τελικά συγκροτούν το διευθυντήριο, τη λεγόμενη Κομισιόν, η οποία παίρνει αποφάσεις που είναι εναντίον των λαών.
Είμαστε υπέρ της Ευρώπης των λαών, της συνεργασίας των λαών. Θέλουμε να είμαστε στην Ευρωπαϊκή Ένωση, όπως είμαστε και στην Ελλάδα, διότι δεν μπορούμε να πούμε, επειδή είμαστε εναντίον της Κυβέρνησης ότι πρέπει να φύγουμε από την Ελλάδα. Κατά τον ίδιο τρόπο, όλα τα κόμματα της Αριστεράς, όσον αφορά τον Οργανισμό Ηνωμένων Εθνών, παρ’ όλο που δεν συμφωνούμε ούτε με τις αποφάσεις του Συμβουλίου Ασφαλείας ούτε με τις αποφάσεις της Ολομέλειας, ωστόσο ανήκουμε στον Οργανισμό Ηνωμένων Εθνών, γιατί δεν μπορούμε να πάμε σε άλλον πλανήτη. Εδώ είμαστε, σε αυτόν τον πλανήτη! Να μη γίνεται λοιπόν σύγχυση!
Το δεύτερο δημοψήφισμα -το είπα και στην ειδική επιτροπή- μου θυμίζει τα δημοψηφίσματα της χούντας. Δημοψηφίσματα έκανε και η χούντα και υποχρέωνε τον ελληνικό λαό να λέει ότι αυτή είναι η βούληση του ελληνικού λαού. Λέω «μου θυμίζει», δεν λέω ότι είναι ακριβώς το ίδιο, αλλά ότι μου θυμίζει.
Εδώ είναι φανερό το γεγονός ότι μόλις έγινε το πρώτο δημοψήφισμα και εξέφρασε ο λαός της Ιρλανδίας την πραγματική του βούληση, έτρεξαν όλοι να το ανατρέψουν. Τα γνωρίζουμε αυτά, γνωρίζουμε τα παρασκήνια, γνωρίζουμε όλες τις μεθοδεύσεις, οι οποίες γίνονται, για να ανατραπεί η αρχική βούληση του ιρλανδικού λαού, που ήταν το πρώτο δημοψήφισμα.
Ευχαριστώ.","ΜΑΝΩΛΗΣ ΓΛΕΖΟΣ",143
"62062"," Ευχαριστούμε.
Κύριε Υπουργέ, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62063"," Σεβαστέ κύριε Γλέζο, αντελήφθην τις διευκρινίσεις σας, αλλά θα έλεγα ότι οι διευκρινίσεις σας μεγαλώνουν τους φόβους μου γι’ αυτό που είπα πριν, ότι δηλαδή το κόμμα σας διολισθαίνει σε έναν αταβιστικό αντιευρωπαϊσμό, διότι δεν δέχομαι να αμφισβητήσουμε τη δημοκρατική νομιμοποίηση όλων των κυβερνήσεων των είκοσι επτά κρατών-μελών της Ευρωπαϊκής Ένωσης. Η επιτροπή βεβαίως δεν είναι εκλεγμένη, αλλά δεν αποφασίζει η επιτροπή ή η Κομισιόν. Αποφασίζουν οι είκοσι επτά Υπουργοί ή Υφυπουργοί και ακόμα και η Κομισιόν βρίσκεται υπό τον έλεγχο του Ευρωπαϊκού Κοινοβουλίου. 
Δεν αμφισβητείτε λοιπόν την ουσία –γιατί εγώ αναγνωρίζω το δικαίωμα να διαφωνείτε κι εγώ διαφωνώ σε πάρα πολλά απ’ αυτά που αποφασίζει η Ευρωπαϊκή Ένωση- αλλά τη δημοκρατική νομιμοποίηση του ευρωπαϊκού οικοδομήματος. Θα δεχόμουν να μου πείτε –γιατί κι εγώ το λέω- ότι πρέπει να υπάρξει ακόμα μεγαλύτερη έμφαση και ότι υπάρχει ένα δημοκρατικό έλλειμμα. 
Όμως άλλο είναι αυτό κι άλλο είναι να μιλάμε για διευθυντήριο με την έννοια ότι δεν είναι δημοκρατικό. Είναι και υποτιμητικό, αν θέλετε, για τον ιρλανδικό λαό να συγκρίνουμε το δεύτερο δημοψήφισμα, στο οποίο ελεύθερα ο ιρλανδικός λαός για τους δικούς του λόγους, ψήφισε υπέρ, μετά από τις διαβεβαιώσεις ή μετά από κάποια άλλη σκέψη, με το δημοψήφισμα της Χούντας. Το θεωρώ υποτιμητικό και για τον ιρλανδικό λαό.","ΔΗΜΗΤΡΙΟΣ ΚΟΥΡΚΟΥΛΑΣ",251
"62064"," Ευχαριστούμε, κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62065"," Κύριε Πρόεδρε, θα μπορούσα να έχω το λόγο;","ΘΕΟΔΩΡΟΣ ΔΡΙΤΣΑΣ",139
"62066"," Ο κ. Δρίτσας έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62067"," Κύριε Υπουργέ, δεν έχει σημασία τώρα να αποδείξει το κάθε κόμμα αν είναι φιλοευρωπαϊκό ή όχι. Εμείς έχουμε αρχές υπέρ της Ευρώπης των λαών, υπέρ της δημοκρατικής Ευρώπης, υπέρ της Ευρώπης της ειρήνης, της προόδου, της ανάπτυξης, της συναδέλφωσης και της αλληλεγγύης. Η Ευρώπη την οποία υπηρετεί η σημερινή Κυβέρνηση, οι προηγούμενες, αλλά και οι κυβερνήσεις που κυριαρχούν στην Ευρώπη, είναι η Ευρώπη του ανταγωνισμού και της βαρβαρότητας. Διαλέξτε λοιπόν.
Από εκεί και πέρα όμως, δεν μπορούμε να μην επισημάνουμε σοβαρότατα ζητήματα. Αυτός ο ελιγμός που οδήγησε στο να ακυρωθεί η πρώτη και γνήσια βούληση του ιρλανδικού λαού, με τίποτα δεν εξασφάλισε ακόμα και στον ιρλανδικό λαό κατοχύρωση αυτών –θετικών ή αρνητικών, όπως τις κρίνει κανείς- των αιτημάτων που είχε για να αναθεωρήσει τη στάση του. Πρόκειται για μία παρωδία. Δεν είναι καν εγγυήσεις αυτές που δόθηκαν. Είναι εξηγήσεις. Η σύμβαση έμεινε αναλλοίωτη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος το κύριο και σοβαρότερο εξ όλων είναι, γιατί δεν έγιναν δημοψηφίσματα σε όλες τις χώρες και το κατάφερε μόνο ο ιρλανδικός λαός, επειδή ακριβώς, το καπρίτσιο της ιστορίας οδήγησε αυτός ο λαός, αυτό το κράτος, αυτή η κοινωνία, να έχουν πιο δεσμευτικούς όρους και για τις συμβάσεις, ότι πρέπει δηλαδή να περάσουν από δημοψήφισμα. Είναι δυνατόν η σύμβαση συνταγματοποίησης των κανόνων λειτουργίας της Ευρωπαϊκής Ένωσης να μην περάσει από δημοψηφίσματα σε όλες τις χώρες; Ήταν ή δεν ήταν το σκληρό διευθυντήριο και οι κυβερνήσεις που εμπόδισαν τους λαούς –και τον ελληνικό λαό- να εκφραστούν διά δημοψηφισμάτων;
Απαντήστε σ’ αυτό, για να δούμε ποιος θέλει την Ευρώπη της δημοκρατίας και των λαών και ποιος θέλει την Ευρώπη των διευθυντηρίων!
Ευχαριστώ.","ΘΕΟΔΩΡΟΣ ΔΡΙΤΣΑΣ",139
"62068"," Ευχαριστούμε, κύριε Δρίτσα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62069"," Κύριε Πρόεδρε, θα ήθελα το λόγο κι εγώ.","ΑΘΑΝΑΣΙΟΣ ΠΑΦΙΛΗΣ",425
"62070"," Ορίστε, κύριε Παφίλη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62071"," Τι να κάνουμε; Μπαίνουμε στον πειρασμό, γιατί γίνεται συζήτηση για την Ευρωπαϊκή Ένωση. 
Κατ’ αρχάς, εμείς αυτό που θέλουμε να σημειώσουμε είναι, ότι πια η πραγματικότητα βοά. Ό,τι και να πείτε για την Ευρωπαϊκή Ένωση, σας διαψεύδει η ίδια η πραγματικότητα. Ό,τι και να πείτε όλοι! Η Ευρωπαϊκή Ένωση ποτέ δεν ήταν κάτι διαφορετικό. Ήταν ιμπεριαλιστική Ένωση, για να εξυπηρετήσει τα συμφέροντα του κεφαλαίου. Η Συνθήκη του Μάαστριχτ –δεν ξεκινώ από παλαιότερα- που αποτέλεσε την πρώτη φάση ολοκλήρωσης, ήταν καθαρή. Κατοχύρωσε τις τέσσερις ελευθερίες. Κατοχύρωσε αυτά για τα οποία σήμερα ορισμένοι κάνουν ότι εκπλήσσονται. Κατοχύρωσε ουσιαστικά τη δικτατορία του κεφαλαίου στους λαούς της Ευρώπης. Εκεί κρίθηκαν όλες οι πολιτικές δυνάμεις, ποιες ήταν υπέρ και ποιες ήταν κατά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στη συνέχεια η όλη πορεία με τις επόμενες συνθήκες επιβεβαιώνει με δραματικό τρόπο πια σήμερα, το τι είναι η ίδια η Ευρωπαϊκή Ένωση. Είναι η συμμαχία του ευρωπαϊκού κεφαλαίου, για να γίνει πιο ανταγωνιστικό απέναντι σε άλλα. Και για να γίνει πιο ανταγωνιστικό, περνάει από σωρούς των ερειπίων. 
Σήμερα σε όλη την Ευρωπαϊκή Ένωση και σε όλη την πορεία της Ευρωπαϊκής Ένωσης, ανεξάρτητα από το τι κυβερνήσεις υπήρχαν, εφαρμόστηκε η ίδια αντιλαϊκή βάρβαρη πολιτική, η οποία κατεδάφισε τα όποια κοινωνικά δικαιώματα είχαν κερδίσει οι εργαζόμενοι με αγώνα και πάρα πολύ αίμα. 
Η Ευρωπαϊκή Ένωση είναι ιμπεριαλιστική και επιθετική. Συμμετείχε σε όλους τους πολέμους και όχι μόνο τώρα, από παλαιότερα. Δεν υπάρχει ιμπεριαλιστική επέμβαση που να μην συμμετείχε η ίδια η Ευρωπαϊκή Ένωση, διεκδικώντας κομμάτι από την πίτα. Είναι επιθετική και δεν πρόκειται να αλλάξει αυτή η Ευρωπαϊκή Ένωση. 
Όσοι λένε στο λαό ότι εμείς δεν είμαστε με το διευθυντήριο…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Αν θέλετε, κύριε Πρόεδρε, μην κτυπάτε το κουδούνι. Εγώ έχω και δικαίωμα να μιλήσω ως Κοινοβουλευτικός Εκπρόσωπος. Αφήστε με. Δώστε μου δυόμισι λεπτά και θα ολοκληρώσω.","ΑΘΑΝΑΣΙΟΣ ΠΑΦΙΛΗΣ",425
"62072"," Κύριε Παφίλη, θα τον έχετε το λόγο. Με όλο το σεβασμό και την αγάπη, Κοινοβουλευτική Εκπρόσωπος είναι η κ. Μανωλάκου. Εγώ σας έδωσα το λόγο, επειδή θέλατε να πάρετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62073"," Ευχαριστώ πολύ τότε, μια και έγινε η συζήτηση κατ’ εξαίρεση.
Λέω λοιπόν, ότι όσοι προσπαθούν να διαχωρίσουν το διευθυντήριο ή τις κυβερνήσεις από την ίδια την Ευρωπαϊκή Ένωση, κοροϊδεύουν τον κόσμο και το κάνουν συνειδητά. Αυτές είναι οι βάσεις της Ευρωπαϊκής Ένωσης, η εξυπηρέτηση των συμφερόντων του κεφαλαίου. Έτσι χτίστηκε και έτσι αυτά υλοποιούν όλες οι κυβερνήσεις. Δεν έχει καμμιά σχέση με τον ΟΗΕ –γιατί ακούγονται και τέτοια εδώ. 
Η Ευρωπαϊκή Ένωση αποφασίζει οικονομική πολιτική, αποφασίζει εξωτερική πολιτική, αποφασίζει χίλια πράγματα. Ο ΟΗΕ είναι ένας διεθνής οργανισμός, μια ένωση κρατών, που έγινε μετά τον Β΄ Παγκόσμιο Πόλεμο στη βάση κάποιων διακηρυγμένων αρχών. Εξέφραζε διαφορετικό συσχετισμό δυνάμεων και σήμερα τον έχουν μετατρέψει σε όργανο της ιμπεριαλιστικής πολιτικής. Μέχρι και αναθεώρηση έχουν κάνει στον ΟΗΕ. Είναι διαφορετικό όμως από την Ευρωπαϊκή Ένωση. 
Ούτε μπορεί να προκύψει ευρωπαϊκή ένωση των λαών. Η ευρωπαϊκή ένωση των λαών θα προκύψει, όταν τσακιστεί η Ευρωπαϊκή Ένωση αυτή, όταν διαλυθεί, όταν φύγουν οι χώρες και μπουν οι βάσεις για μια σοσιαλιστική Ευρώπη, για την οποία παλεύουμε και εμείς.","ΑΘΑΝΑΣΙΟΣ ΠΑΦΙΛΗΣ",425
"62074"," Το λόγο έχει ο κ. Μαριάς για ένα λεπτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μια συζήτηση για την κύρωση που φαινόταν απλή, νομίζω έδωσε την ευκαιρία σε όλους να εκθέσουν τις απόψεις τους, όπως και σε εμάς τους Ανεξάρτητους Έλληνες. 
Συζητώντας για το ποια Ευρώπη θέλουμε, εμείς θέλουμε μία Ευρώπη των κρατών και των λαών. Θέλουμε μία Ευρώπη, στην οποία θα υπάρχει θεσμική ισορροπία, θα υπάρχει θεσμική ισοτιμία, θα υπάρχει ισότητα μεταξύ των κρατών. Θέλουμε μία Ευρώπη, στην οποία θα ισχύει το τεκμήριο αρμοδιότητας υπέρ των κρατών-μελών, δηλαδή όλες οι αρμοδιότητες θα ανήκουν στα κράτη-μέλη εκτός από αυτές που ρητά θα εκχωρούνται στην Ευρωπαϊκή Ένωση. Θέλουμε μία Ευρωπαϊκή Ένωση που θα λειτουργεί στη βάση της αρχής της επικουρικότητας, που προστατεύει επίσης την εθνική κυριαρχία και δίνει και δικαιώματα στα εθνικά κοινοβούλια να συμμετέχουν στο ευρωπαϊκό γίγνεσθαι. Θέλουμε μια Ευρωπαϊκή Ένωση που σέβεται την εθνική ταυτότητα. Και θέλουμε μια Ευρωπαϊκή Ένωση στην οποία δεν θέλουμε άλλα κράτη να παρεμβαίνουν στην άσκηση της δικιάς μας πολιτικής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Επομένως αυτό το μνημόνιο που έρχεται για κύρωση, αυτό το πρωτόκολλο στην ουσία, περνάει μέσα, έτσι όπως το βλέπουμε εμείς, τις λογικές και τις αντιλήψεις που έχουν οι Ανεξάρτητοι Έλληνες για την Ευρώπη που επιθυμούμε, δηλαδή την Ευρώπη που θα έχουμε δημοψήφισμα, την Ευρώπη των κρατών, την Ευρώπη που μπορεί να δώσει ειδικές ρυθμίσεις σε ορισμένα κράτη-μέλη σε θέματα ευαίσθητα όπου το επιθυμούν και όταν το επιθυμούν, την Ευρώπη που θα διατηρεί το δικαίωμα βέτο το κράτος-μέλος και τις αρμοδιότητές του, την Ευρώπη που θα λειτουργεί. Αυτή η Ευρώπη είναι σίγουρα κόντρα στα μνημόνια. Γι’ αυτό χρησιμοποιούν τα μνημόνια, για να περάσουν πολιτικές, οι οποίες δεν προβλέπονται από τις συνθήκες.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62075"," Ολοκληρώστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κλείνω, κύριε Πρόεδρε.
Κύριε Υπουργέ, είπατε ότι κάνατε διαπραγμάτευση εκ των προτέρων, γι’ αυτό δεν προχωρήσατε σε ρυθμίσεις. Η συζήτηση που είχε γίνει για την κύρωση της Συνθήκης της Λισσαβώνας από όλα τα κόμματα, είχε αναδείξει ότι υπήρξαν πολλές ρυθμίσεις που δεν τις θέλαμε, αλλά με βαριά καρδιά πήγαμε σε αυτήν τη διαπραγμάτευση και τη συμφωνία γιατί –δήθεν- δεν μπορούσαμε να κάνουμε κάτι άλλο. Θα μπορούσαμε, ακολουθώντας το παράδειγμα του ιρλανδικού λαού.
Ευχαριστώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62076"," Ευχαριστούμε, κύριε Μαριά.
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας».
Ερωτάται το Σώμα: Γίνεται δεκτό το νομοσχέδιο;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62077"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"62078"," Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"62079"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"62080"," Συνεπώς το νομοσχέδιο του Υπουργείου Εξωτερικών: «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.121α)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62081"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62082"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"62083"," Το Σώμα παρέσχε τη ζητηθείσα εξουσιοδότηση.
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις».
Στη συνεδρίαση της Τετάρτης 19 Ιουνίου του 2013 συζητήθηκε και ψηφίστηκε το νομοσχέδιο επί της αρχής.
Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.
Το λόγο έχει ο εισηγητής της Νέας Δημοκρατίας κ. Κωνσταντίνος Σκρέκας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62084"," Κύριε Πρόεδρε, μπορώ να έχω το λόγο για ένα διαδικαστικό θέμα;","ΑΘΑΝΑΣΙΟΣ ΠΑΦΙΛΗΣ",425
"62085"," Παρακαλώ, κύριε Σκρέκα, περιμένετε λίγο, αν έχετε την καλοσύνη. 
Ορίστε, κύριε Παφίλη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62086"," Ευχαριστώ, κύριε Πρόεδρε.
Είπατε ότι σήμερα –και σωστά- όπως έχουμε αποφασίσει, θα συζητηθούν τα άρθρα και οι τροπολογίες. Μεταξύ των τροπολογιών που έχουν κατατεθεί, υπάρχει και η τροπολογία του Κομμουνιστικού Κόμματος Ελλάδας, που την υποστηρίζουν και άλλα κόμματα, η οποία αφορά το θέμα της κατάργησης της πράξης νομοθετικού περιεχομένου και της υπουργικής απόφασης, που αφορά τους δημόσιους οργανισμούς –όχι μόνο την ΕΡΤ, αλλά πάρα πολλούς δημόσιους οργανισμούς- αυτήν την απαράδεκτη πράξη νομοθετικού περιεχομένου με την οποία έκλεισε η ΕΡΤ και με την οποία δίνεται η δυνατότητα να απολυθούν εν μία νυκτί και δεκάδες χιλιάδες εργαζόμενοι.
Ήδη οι εργαζόμενοι στα ΕΑΣ, στην ΕΑΒ και στην ΕΛΒΟ –Ελληνική Βιομηχανία Οχημάτων- βρίσκονται, απ’ ότι φαίνεται, και αυτοί μπροστά σε αυτό το ενδεχόμενο.
Σε προηγούμενο νομοσχέδιο που καταθέσαμε αυτήν την τροπολογία, η Κυβέρνηση και το Προεδρείο –όχι εσείς- με απαράδεκτο και αντιδημοκρατικό τρόπο, κατά τη γνώμη μας, με συνδικαλιστικά κόλπα, δεν την έθεσε καν για συζήτηση, πολύ δε περισσότερο, δεν την έθεσε για ψηφοφορία. 
Εμείς λοιπόν, θέλουμε να θέσουμε το εξής θέμα ευθέως και χωρίς δικολαβίστικες μεθόδους: Στη Βουλή μέχρι τώρα –δεν ξέρω αν έχει αλλάξει κάτι- το Κομμουνιστικό Κόμμα Ελλάδας, ο ΣΥΡΙΖΑ, οι Ανεξάρτητοι Έλληνες, η ΔΗΜΑΡ και το ΠΑΣΟΚ υποστηρίζουν αυτήν την τροπολογία, την ανάκληση δηλαδή της πράξης νομοθετικού περιεχομένου και της υπουργικής απόφασης. Τη στηρίζει μόνο η Νέα Δημοκρατία. Η Νέα Δημοκρατία έχει εκατόν είκοσι επτά Βουλευτές, οι υπόλοιποι είναι εναντίον.
Ζητάμε λοιπόν, να αποφασίσει η Βουλή –και να τοποθετηθούν όλα τα κόμματα- αν θα συζητηθεί αυτή η τροπολογία και ζητάμε ονομαστική ψηφοφορία επί αυτής της τροπολογίας. Τα υπόλοιπα -κατά τη γνώμη μας- είναι απαράδεκτα και υποτιμάνε την απλή νοημοσύνη του ελληνικού λαού. Υπάρχει τεράστιο πολιτικό θέμα και καλούμε όλα τα κόμματα να τοποθετηθούν.","ΑΘΑΝΑΣΙΟΣ ΠΑΦΙΛΗΣ",425
"62087"," Κύριε Πρόεδρε, μπορώ να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62088"," Παρακαλώ, κύριε Παπαδημούλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62089"," Ευχαριστώ, κύριε Πρόεδρε.
Οι τροπολογίες με αριθμό 572 που υπέβαλαν οι συνάδελφοι του ΚΚΕ και 593 που υπέβαλαν οι συνάδελφοι των Ανεξαρτήτων Ελλήνων, έχουν ταυτόσημο περιεχόμενο με την πρόταση νόμου που έχει καταθέσει σύσσωμη η Κοινοβουλευτική Ομάδα του ΣΥΡΙΖΑ – Ενωτικού Κοινωνικού Μετώπου, αλλά και με την πρόταση νόμου που έχουν καταθέσει από κοινού, το ΠΑΣΟΚ και η ΔΗΜΑΡ. Και η μία τροπολογία και η άλλη ζητούν την κατάργηση της πράξης νομοθετικού περιεχομένου και την κατάργηση της υπουργικής απόφασης που εξειδικεύει αυτήν τη γενικής ισχύος πράξη νομοθετικού περιεχομένου, σε ό,τι αφορά την ΕΡΤ.
Είναι φανερό ότι με βάση τις προτάσεις αυτές, η Πλειοψηφία της Βουλής είναι εναντίον αυτής της πράξης νομοθετικού περιεχομένου και της υπουργικής απόφασης. Είναι επίσης δεδομένο ότι αυτές οι δύο τροπολογίες υποβλήθησαν εμπρόθεσμα.
Ζητάμε, λοιπόν, από την Κυβέρνηση να ξεκαθαρίσει τώρα τη στάση της, αποδεχόμενη τη συζήτηση των τροπολογιών. Ζητάμε από τα κόμματα του ΠΑΣΟΚ και της ΔΗΜΑΡ και τους παρόντες εκπροσώπους τους να αποσαφηνίσουν, χωρίς «ήξεις-αφήξεις», εάν επιμένουν να στηρίζουν την πρόταση νόμου, που οι ίδιοι κατέθεσαν. 
Ζητάμε να κρίνει το Σώμα, με βάση το άρθρο 72, το διαδικαστικό θέμα, δηλαδή να εγκρίνει την πρόταση να συζητηθεί αυτή η τροπολογία. Έχουμε συλλέξει υπογραφές, όχι μόνο για το αίτημα τού να συζητηθεί, αλλά και για να κριθεί με ονομαστική ψηφοφορία και ονομαστικά. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Σε ό,τι αφορά την επιχειρηματολογία που ακούστηκε, ζητώ να έρθει εδώ ο αρμόδιος Υπουργός ΠΕΚΑ, ο κ. Λιβιεράτος, να μας πει τη γνώμη της Κυβέρνησης, γιατί ο κ. Λιβιεράτος είναι και εκ των Υπουργών που δεν υπέγραψαν την πράξη νομοθετικού περιεχομένου και εξ όσων γνωρίζω, δεν συνεδρίασε και το Υπουργικό Συμβούλιο. Να σταματήσουμε να παίζουμε και με τον αστυφύλαξ και με το χωροφύλακα!
Επειδή μπορεί να μας ειπωθεί ότι δεν έχει μελετηθεί από το Γενικό Λογιστήριο του Κράτους η επίπτωσή της στον προϋπολογισμό, σημειώνω δυο πράγματα:
Πρώτον, έχουν περάσει δέκα μέρες από τότε που κατατέθηκαν αυτές οι προτάσεις και μπορούσε και έπρεπε να υπάρχει αυτή η έκθεση του Γενικού Λογιστηρίου του Κράτους.
Και δεύτερον, ειδικά στους συναδέλφους της Νέας Δημοκρατίας, που είναι οι μόνοι που στηρίζουν αυτήν τη στιγμή αυτήν την πράξη νομοθετικού περιεχομένου και την υπουργική απόφαση, θυμίζω ότι πριν από λίγες εβδομάδες, μια βουλευτική τροπολογία συναδέλφων της Νέας Δημοκρατίας, που έδινε ασυλία στους τραπεζίτες για τα θαλασσοδάνεια, υιοθετήθηκε από την Κυβέρνηση και εγκρίθηκε, χωρίς να υπάρχει καμμία έκθεση για τις επιπτώσεις στον προϋπολογισμό. 
Δεν μπορεί να συνεχίσει να υπάρχει αυτή η κοροϊδία και τα δυο μέτρα και τα δυο σταθμά! Χωρίς περιστροφές η Κυβέρνηση πρέπει να πάρει θέση. Ο κ. Λιβιεράτος που δεν έβαλε την υπογραφή του, να πάψει να κρύβεται. Οι συνάδελφοι του ΠΑΣΟΚ και της ΔΗΜΑΡ να πάρουν καθαρή θέση, εάν τιμούν και στηρίζουν αυτό που κατέθεσαν στη Βουλή πριν από λίγες ημέρες. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα παρακαλέσω να λάβω το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62090"," Κύριε Μαριά, μισό λεπτό.
Για ενημέρωση του Σώματος, επειδή ο κ. Παπαδημούλης προέβαλε το άρθρο 72, σας το διαβάζω: «Στην Ολομέλεια της Βουλής συζητούνται και ψηφίζονται ο Κανονισμός της, νομοσχέδια και προτάσεις νόμων για τα θέματα των άρθρων 3, 13, 27, 28 παράγραφοι 2 και 3, 29 παράγραφος 2, 33 παράγραφος 3, 48, 51, 54, 86, νομοσχέδια και προτάσεις εκτελεστικών του Συντάγματος νόμων για την άσκηση και προστασία των ατομικών δικαιωμάτων, νομοσχέδια και προτάσεις νόμων για την αυθεντική ερμηνεία νόμων, καθώς και για κάθε άλλο θέμα, που σύμφωνα με ειδική πρόβλεψη του Συντάγματος, ανατίθεται στην Ολομέλεια της Βουλής ή για τη ρύθμιση του οποίου απαιτείται ειδική πλειοψηφία».
Κύριε Παπαδημούλη, εσείς ζητάτε να συζητήσουμε εδώ βάσει αυτού του άρθρου την πρόταση νόμου;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62091"," Να συζητηθεί η εμπρόθεσμη τροπολογία, όπως προβλέπει ο Κανονισμός. Συζητάμε άρθρα και τροπολογίες.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62092"," Το άρθρο 72 δεν προβλέπει τροπολογίες, προβλέπει νομοσχέδια και προτάσεις νόμων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62093"," Μάλιστα. Και συζητούμε ένα συγκεκριμένο νομοσχέδιο, κύριε Πρόεδρε, μιας και με ρωτάτε. Στο νομοσχέδιο αυτό έχει κατατεθεί μια τροπολογία από τους συναδέλφους του ΚΚΕ, μια άλλη συναφής τροπολογία από τους συναδέλφους των Ανεξαρτήτων Ελλήνων…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62094"," Αυτό είναι ένα άλλο θέμα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62095"," …και ζητούμε να συζητηθεί και αυτή η τροπολογία, γιατί είναι τροπολογία σε ένα νομοσχέδιο.…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62096"," Δεν είναι το 72.","ΜΑΥΡΟΥΔΗΣ ΒΟΡΙΔΗΣ",69
"62097"," Όχι με το 72!","ΠΑΥΛΟΣ ΣΙΟΥΦΑΣ",460
"62098"," …και θέλουμε τη θέση της Κυβέρνησης και τη θέση του ΠΑΣΟΚ και της ΔΗΜΑΡ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62099"," Εντάξει, άλλο αυτό.","ΜΑΥΡΟΥΔΗΣ ΒΟΡΙΔΗΣ",69
"62100"," Σημειώνω ότι πριν από δύο μέρες οι συνάδελφοι του ΠΑΣΟΚ και της ΔΗΜΑΡ σε αυτήν τη φάση της συζήτησης, όχι μεταγενέστερα, όταν η Κυβέρνηση διά του κ. Λυκουρέντζου το μπλοκάρισε και το αρνήθηκε, δεν μίλησαν.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62101"," Μίλησαν!","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62102"," Μιλήσατε αργότερα.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62103"," Να δείτε τα Πρακτικά. Επικαλούμαι τα Πρακτικά. Μιλήσαμε και εγώ και ο κ. Οικονόμου!","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62104"," Δεν χρειάζονται εντάσεις.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62105"," Να τα σταματήσετε αυτά τα παιχνίδια! Όχι άλλα!","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62106"," Κυρία Χριστοφιλοπούλου, σας παρακαλώ! Ήμασταν εδώ και το είδαμε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62107"," Παρακαλώ, δεν χρειάζονται εντάσεις!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62108"," Να μη λέτε ψέματα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62109"," Εντάξει, κυρία Χριστοφιλοπούλου!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62110"," Δεν θα κρύψουμε πίσω από εντάσεις…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62111"," Ψέματα δεν θα λέτε εδώ μέσα. 
Κύριε Πρόεδρε, ζητώ να λάβω το λόγο επί προσωπικού.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62112"," Κυρία Χριστοφιλοπούλου, ένα λεπτό να τελειώσει ο κ. Παπαδημούλης και θα πάρετε το λόγο.
Συνεχίστε, κύριε Παπαδημούλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62113"," Δεν θα κρύψουμε πίσω από εντάσεις κυβιστήσεις και, νεοελληνικά, «κωλοτούμπες».","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62114"," Κύριε Πρόεδρε, να συζητήσουμε τα διαδικαστικά για το νομοσχέδιο και να συνεχίσουμε στη συζήτηση επί των άρθρων.","ΚΩΝΣΤΑΝΤΙΝΟΣ ΣΚΡΕΚΑΣ",468
"62115"," Παρακαλώ και ζητώ από τους συναδέλφους του ΠΑΣΟΚ και της Δημοκρατικής Αριστεράς και από τον απόντα Υπουργό κ. Λιβιεράτο αυτήν τη στιγμή να τοποθετηθούν στο αίτημά μας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ να λάβω το λόγο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62116"," Κύριε Πρόεδρε, θα παρακαλέσω να λάβω το λόγο επί προσωπικού.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62117"," Ένα λεπτό, κυρία Χριστοφιλοπούλου. 
Το λόγο έχει ο κ. Μαριάς και μετά θα πάρετε εσείς το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62118"," Μα, επί προσωπικού ζητάω το λόγο.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62119"," Κυρία Χριστοφιλοπούλου, θα μιλήσετε και επί προσωπικού και μετά ως Κοινοβουλευτικός Εκπρόσωπος. Σας παρακαλώ.
Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, οι Ανεξάρτητοι Έλληνες διά του Κοινοβουλευτικού Εκπροσώπου κατέθεσαν την υπ’ αριθμόν 593/58 τροπολογία στο συγκεκριμένο νομοσχέδιο. Την καταθέσαμε στις 14 Ιουνίου, εμπροθέσμως. Η τροπολογία αυτή αφορά την ΕΡΤ.
Συγκεκριμένα, ζητούμε με αυτήν την τροπολογία να καταργηθεί αναδρομικά τόσο η πράξη νομοθετικού περιεχομένου όσο και η σχετική κοινή υπουργική απόφαση που διέλυσε την ΕΡΤ. Αντίστοιχη τροπολογία είχαμε καταθέσει εμπροθέσμως όταν συζητήσαμε την πράξη νομοθετικού περιεχομένου που είχε σχέση με το «Ερρίκος Ντυνάν» και είδαμε τι έγινε.
Χθες κατά την εισήγηση που έκανα στο Σώμα είχα πει και είχα ενημερώσει έγκαιρα τον Υπουργό ότι σήμερα το πρωί θα ζητούσαμε πολύ απλά και πρακτικά να μας απαντήσει εάν θα αποδεχθεί να γίνει η συζήτηση της τροπολογίας.
Επισημαίνουμε το εξής. Από την τροπολογία αυτή δεν προκύπτει καμμία δαπάνη, για τον εξής επιπλέον λόγο: Η κοινή υπουργική απόφαση την οποία εμείς ζητούμε να καταργηθεί –και την έχω εδώ, κύριε Πρόεδρε- στο προοίμιο και στο σημείο 6 λέει «Λαμβάνοντας υπ’ όψιν…το γεγονός ότι από τις διατάξεις της παρούσης αποφάσεως –που καταργεί την ΕΡΤ- προκαλείται δαπάνη σε βάρος του κρατικού προϋπολογισμού, το ύψος της οποίας δεν μπορεί να προσδιορίσει». Δηλαδή, έχει εκδώσει μία κοινή υπουργική απόφαση που προκαλεί τεράστιες δαπάνες και δεν μπορεί να τις προσδιορίσει.
(Διαμαρτυρίες από την πτέρυγα της Νέας Δημοκρατίας)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62120"," Κύριε Πρόεδρε, πόση ώρα θα μιλάει;","ΠΑΥΛΟΣ ΣΙΟΥΦΑΣ",460
"62121"," Η διαδικασία δεν είναι αυτή!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εμείς, λοιπόν λέμε –να μη διακόπτετε και να ακούτε- εφόσον θα καταργηθεί η υπουργική απόφαση, προφανώς θα αρθούν και οι δαπάνες που θα γίνουν. Διότι εφόσον με αυτήν την υπουργική απόφαση προκαλούνται δαπάνες κι εμείς ως Σώμα θα την καταργήσουμε, όχι μόνο δεν θα αυξήσουμε τις δαπάνες αλλά θα τις μειώσουμε.","ΑΘΑΝΑΣΙΟΣ ΜΠΟΥΡΑΣ",350
"62122"," Κύριε Μαριά, ολοκληρώστε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επομένως, κύριε Πρόεδρε, εμείς λέμε το εξής: Πρώτον, η τροπολογία μας κατατέθηκε εμπρόθεσμα. Η τροπολογία μας πρέπει να συζητηθεί βάσει του άρθρου 73 παράγραφος 4 του Συντάγματος, διότι έχει υποβληθεί από εκπρόσωπο Κοινοβουλευτικής Ομάδας. Και λέει το άρθρο: «Είναι παραδεκτή η τροπολογία ή η προσθήκη που την υποβάλλει Αρχηγός κόμματος ή εκπρόσωπος ομάδος». Και πώς γίνεται αυτό; Κατά τους ορισμούς της παραγράφου 3 του άρθρου 74, όταν πρόκειται για νομοσχέδιο που αφορά την οργάνωση δημοσίων υπηρεσιών κ.λπ.. Κι εδώ είναι σαφέστατο ότι αφορά την ΕΡΤ.
Άρα δεν πρέπει να κρυβόμαστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62123"," Ολοκληρώστε, παρακαλώ!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ναι. Έχω μιλήσει πολύ λιγότερο από άλλους συναδέλφους κι είμαστε και αυτοί που έχουμε υποβάλει την τροπολογία.
Ολοκληρώνω. Λέμε, κύριε Πρόεδρε, το εξής. Δημιουργείται ένα τεράστιο πολιτικό ζήτημα. Η πλειοψηφία της Αίθουσας αυτής έχει πάρει θέση κατά της υπουργικής απόφασης και της πράξης νομοθετικού περιεχομένου. Και τώρα με διαδικαστικό τρόπο αποφεύγουμε ή θέλει να αποφύγει η Κυβέρνηση τη συζήτηση τουλάχιστον κι από εκεί και πέρα την ψηφοφορία. Γιατί θα φανεί από το Σώμα ότι εάν και εφόσον εμμείνουν οι συνάδελφοι του ΠΑΣΟΚ και της ΔΗΜΑΡ στις απόψεις που εξέθεσαν δημοσίως ότι είναι ενάντια στην πράξη νομοθετικού περιεχομένου και στην υπουργική απόφαση που καταργεί την ΕΡΤ, ότι αυτό θα εκφραστεί κι ως απόφαση του Σώματος απέναντι στην Κυβέρνηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62124"," Κύριε Πρόεδρε, επί της διαδικασίας ζητώ το λόγο.","ΙΩΑΝΝΗΣ ΔΡΙΒΕΛΕΓΚΑΣ",138
"62125"," Να το δούμε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λέμε, λοιπόν, στον κύριο Υπουργό…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62126"," Κύριε Μαριά, σας παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε δέκα δευτερόλεπτα τελειώνω.
Αν είχατε βάλει…
(Διαμαρτυρίες από την πτέρυγα της Νέας Δημοκρατίας)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62127"," Όχι, όχι! Δεν χρειάζεται!","ΑΘΑΝΑΣΙΟΣ ΜΠΟΥΡΑΣ",350
"62128"," Μα, δεν χρειάζεται χρόνος. Κανένας χρόνος!","ΑΘΑΝΑΣΙΟΣ ΜΠΟΥΡΑΣ",350
"62129"," Κύριε Μαριά, σας παρακαλώ! Σεβαστείτε λίγο…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62130"," Μα πόση ώρα θέλετε να μιλάτε; Μιλάτε μία ώρα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μιλάω λιγότερο από όλους!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62131"," Σας έχω δώσει το λόγο εκτός! Κύριε Μαριά, ολοκληρώστε και πείτε μου τι θέλετε!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Με συγχωρείτε, αν είχατε…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62132"," Επιτέλους, οργανωθείτε λίγο και πείτε τι θέλετε!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έχω οργανωθεί. Ο χρόνος που μιλώ είναι λιγότερος…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62133"," Δέκα λεπτά μιλάτε. Κύριε Μαριά, σας παρακαλώ καθίστε κάτω!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, αν είχατε βάλει το χρόνο, θα βλέπατε ότι μιλάω λιγότερο από τους συναδέλφους.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62134"," Κύριε Μαριά, σας παρακαλώ! Δεν κάνουμε διαγωνισμό χρόνου εδώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62135"," Κάνουμε διαγωνισμό ιδεών και επιχειρημάτων. Επιτέλους, τα επιχειρήματά σας θέλω! Πείτε μου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε! Τα επιχειρήματά μας είναι συγκεκριμένα και αναλύθηκαν.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62136"," Δεν θα τα ξανακούσω! Πάλι δεν τα είπατε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λέμε προς τον κύριο Υπουργό…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62137"," Κύριε Πρόεδρε, επί της διαδικασίας ζητώ το λόγο.","ΙΩΑΝΝΗΣ ΔΡΙΒΕΛΕΓΚΑΣ",138
"62138"," Κύριε Μαριά, δεν έχετε το λόγο. Σας παρακαλώ!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, σε δέκα δευτερόλεπτα τελειώνω.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62139"," Κύριε Πρόεδρε, ζητώ το λόγο.","ΙΩΑΝΝΗΣ ΔΡΙΒΕΛΕΓΚΑΣ",138
"62140"," Κύριε Δριβελέγκα, σας παρακαλώ! Κύριε Μαριά…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, σε δέκα δευτερόλεπτα τελειώνω, μετρήστε το. 
Λέμε προς τον κύριο Υπουργό ότι θέλουμε τώρα μία απάντηση, διότι εάν αρνηθείτε να μπει η τροπολογία μας σε συζήτηση -όπως σας είπαμε χθες- εμείς θα αποχωρήσουμε και δεν θα συμμετάσχουμε στη συζήτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62141"," Καλό ταξίδι!","ΑΘΑΝΑΣΙΟΣ ΜΠΟΥΡΑΣ",350
"62142"," Το λόγο έχει ο κ. Δριβελέγκας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62143"," Πρώτη φορά στα τόσα χρόνια στην Αίθουσα βλέπω να συζητιούνται οι τροπολογίες πριν από τα άρθρα! Είναι τώρα η ώρα των τροπολογιών και μπαίνουμε και επί της ουσίας; 
(Διαμαρτυρίες από τις πτέρυγες του ΣΥΡΙΖΑ-ΕΚΜ και του ΚΚΕ)
Κύριε Πρόεδρε, έπρεπε να προηγηθεί η συζήτηση επί των άρθρων και μετά βεβαίως να συζητήσουμε για όλες τις τροπολογίες. 
(Θόρυβος – διαμαρτυρίες)
Έτσι είναι, κύριε Παφίλη.","ΙΩΑΝΝΗΣ ΔΡΙΒΕΛΕΓΚΑΣ",138
"62144"," Έτσι είπε το Προεδρείο ότι θα συζητήσουμε επί των άρθρων και των τροπολογιών.","ΑΘΑΝΑΣΙΟΣ ΠΑΦΙΛΗΣ",425
"62145"," Κακώς! Γι’ αυτό το βάζω το θέμα.","ΙΩΑΝΝΗΣ ΔΡΙΒΕΛΕΓΚΑΣ",138
"62146"," Έπρεπε να το θέσετε, τώρα το λέτε;","ΑΘΑΝΑΣΙΟΣ ΠΑΦΙΛΗΣ",425
"62147"," Κύριε Πρόεδρε, ζητάω το λόγο επί προσωπικού.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62148"," Κύριε Δριβελέγκα, αφήστε σε εμένα να εφαρμόσω τον Κανονισμό της Βουλής. Ξέρω τι μου γίνεται. 
Από την αρχή, λοιπόν, της συζήτησης έχουμε πει ότι θα μιλήσουμε για τα άρθρα και τις τροπολογίες. Έχει το δικαίωμα, λοιπόν, το κάθε κόμμα και οι Κοινοβουλευτικοί Εκπρόσωποι να πάρουν το λόγο και να τοποθετηθούν πάνω σε αυτό. Γι’ αυτό, κύριε Δριβελέγκα, σας παρακαλώ. 
Το λόγο έχει η κ. Χριστοφιλοπούλου και μετά ο κ. Τσούκαλης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62149"," Κύριε Πρόεδρε, αρχικά θα ήθελα να μιλήσω επί προσωπικού. 
Λυπούμαι που θα το πω, αλλά ο κ. Παπαδημούλης είπε ψέματα πριν από λίγο, εν γνώσει του, κάνοντας τα γνωστά επικοινωνιακά τερτίπια.
Κύριε Πρόεδρε, χθες από αυτό εδώ το Βήμα είπα ότι θα πρέπει να σταματήσουμε να κάνουμε πολιτική με επικοινωνιακές διαρροές και τερτίπια και αυτό βεβαίως δεν αφορά μόνον την Αξιωματική Αντιπολίτευση. Αυτό το είδαμε εδώ μόλις τώρα να γίνεται.
Ξέρετε πολύ καλά ότι στα Πρακτικά φαίνεται πως τόσο εγώ όσο και ο συνάδελφος από τη ΔΗΜΑΡ, ο κ. Οικονόμου, και πήραμε το λόγο και ξεκαθαρίσαμε τη θέση μας εκείνο το βράδυ. 
Θέλω, λοιπόν, να πω ότι καλό είναι να μιλάμε εδώ τη γλώσσα της ειλικρίνειας και της αλήθειας και να αφήνουμε πίσω τις κομματικές σκοπιμότητες. Καλό είναι, επίσης, να αποφεύγουμε τους ακραίους χαρακτηρισμούς. 
Άκουσα πριν από λίγο τον κ. Παπαδημούλη να μιλάει για «κωλοτούμπες» αναφερόμενος σε εμάς. Θέλει πολύ! Και βλέπω και ένα πανικό από την πλευρά –και όχι μόνο- της Αξιωματικής Αντιπολίτευσης αλλά και της Ελάσσονος. 
Κύριε Πρόεδρε, κυρίες και κύριοι συνάδελφοι τι είναι αυτός ο πανικός; Μήπως φοβούνται μπας και επέλθει πραγματική, ουσιαστική συμφωνία των τριών Αρχηγών πάνω σε ένα νέο πλαίσιο; Μπας και φοβούνται μήπως αυτή η συνεργασία σημαίνει ότι θα ανοίξει η ΕΡΤ όπως πρέπει; Γιατί εμείς πρώτοι στηλιτεύσαμε την Κυβέρνηση και το σκοτάδι, το «μαύρο» στις οθόνες. Αυτό φοβούνται και επιμένουν τώρα στην τροπολογία; Αυτή η ιστορία δεν είναι τίποτα άλλο παρά ένα παιχνίδι εντυπωσιασμού και μόνο.
Κύριε Πρόεδρε, πηγαίνω στην ουσία: Όπως ξέρετε, έχουμε καταθέσει -και το ξαναλέω εις επήκοον όλων- από κοινού με τη ΔΗΜΑΡ μια πρόταση νόμου, η οποία στην ουσία συμφωνεί με την τροπολογία. 
Υπάρχει, όμως, πέρα από τη δικαστική πραγματικότητα -όχι μόνον της χθεσινής προσωρινής διαταγής του Συμβουλίου της Επικρατείας, κύριε Υπουργέ, κατά την οποία οφείλει η Κυβέρνηση να συμμορφωθεί τάχιστα και να ανοίξουν οι πομποί, όπως σας είπα και χθες- και η πολιτική πραγματικότητα της χθεσινής συνεννόησης και της σημερινής συνάντησης των τριών Αρχηγών. 
Άρα, εμείς συμφωνούμε επί της ουσίας στο περιεχόμενο της τροπολογίας, εφόσον δεν υπάρξει ένα νέο πλαίσιο συμφωνίας που θα αίρει τις προϋποθέσεις, δηλαδή να υπάρχει ένα συμφωνημένο πλάνο με ανοιχτή τη Ραδιοτηλεόραση, με ανοιχτούς πομπούς, για να μπορέσουμε να την αναμορφώσουμε. 
Αυτά και τίποτα άλλο, εις επήκοον κάθε πλευράς που θέλει να κάνει επικοινωνιακά παιχνίδια.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62150"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και τέσσερις εκπαιδευτικοί συνοδοί τους από την Ελληνογαλλική Σχολή «Ευγένιος Ντελακρουά» Αγίας Παρασκευής Νομού Αττικής.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Τσούκαλης για ένα λεπτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62151"," Κύριε Πρόεδρε, είχα την ευκαιρία χθες να τοποθετηθώ και να εκφράσω τη θέση της Δημοκρατικής Αριστεράς επί αυτού του θέματος. 
Κύριε Πρόεδρε, η θέση μου και η θέση της Δημοκρατικής Αριστεράς είναι ίδια με τη χθεσινή. Δηλαδή, δεν μπορεί ένα τόσο πολύ κρίσιμο θέμα κάποιοι να το εξωθούν σε επικοινωνιακό επίπεδο. 
Η Δημοκρατική Αριστερά πήρε θέση: η απόφαση για την προώθηση της πράξης νομοθετικού περιεχομένου ήταν μονομερής ενέργεια, ήταν μονοκομματική ενέργεια, η οποία άνοιξε έναν πολύ έντονο διάλογο μεταξύ των μελών της Κυβέρνησης. Προκάλεσε αλυσιδωτές αντιδράσεις, αποτέλεσμα των οποίων ήταν οι διαβουλεύσεις που διεξάγονται με έντονους ρυθμούς τις τελευταίες ημέρες. 
Η Δημοκρατική Αριστερά έχει προσέλθει σ’ αυτόν το διάλογο με τη βασική θέση που διατύπωσε με την πρόταση νόμου ότι η συγκεκριμένη πράξη νομοθετικού περιεχομένου εξακολουθεί να είναι μια σοβαρή εκκρεμότητα που πρέπει να λυθεί. Με βάση αυτήν τη διαπραγμάτευση φαίνεται ότι θα ολοκληρωθεί σήμερα η τελική απόφαση της Κυβέρνησης. 
Εν όψει αυτής της διαπραγμάτευσης θεωρούμε ότι όποιος εξωθεί τα πράγματα σε λήψη αποφάσεων τώρα, ενώ το βράδυ συναντιόμαστε, έχω την εντύπωση ότι δεν προσφέρει υπηρεσία σε όλη τη διαβούλευση. 
Η θέση μας είναι ξεκάθαρη. Η συγκεκριμένη πράξη νομοθετικού περιεχομένου είναι σε εκκρεμότητα. Δεν δικαιολογείτο η έκδοσή της. Και ενώ είναι εν λειτουργία η Βουλή, πρέπει να έρθει προς τελική κύρωση.","ΝΙΚΟΛΑΟΣ ΤΣΟΥΚΑΛΗΣ",520
"62152"," Να συζητήσουμε για τις τροπολογίες.","ΙΩΑΝΝΗΣ ΔΡΙΒΕΛΕΓΚΑΣ",138
"62153"," Κύριε Δριβελέγκα, σας παρακαλώ πάρα πολύ αφήστε με να διευθύνω εγώ τη συζήτηση. Όσα ξέρει ο νοικοκύρης, κύριε Δριβελέγκα, δεν τα ξέρει ο κόσμος όλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62154"," …(δεν ακούστηκε)","ΓΕΩΡΓΙΟΣ ΒΛΑΧΟΣ",65
"62155"," Ελάτε, κύριε Βλάχο, τώρα. 
Ορίστε, κύριε Παπαδημούλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62156"," Δεν συνηθίζω να λέω ψέματα. Και γι’ αυτό αυτά που λέω ενοχλούν. Όταν εμείς, το ΚΚΕ και οι Ανεξάρτητοι Έλληνες ζητήσαμε από την Κυβέρνηση να συζητηθεί η τροπολογία προχθές στο νομοσχέδιο περί του «Ερρίκος Ντυνάν» και ο κ. Λυκουρέντζος, υλοποιώντας τη γραμμή της Νέας Δημοκρατίας, στο όνομα της Κυβέρνησης είπε «απαγορεύεται, δεν θα συζητηθεί», επικαλούμενος το δικό του σκεπτικό, εκείνη τη στιγμή οι εκπρόσωποι του ΠΑΣΟΚ και της ΔΗΜΑΡ σιώπησαν. Μίλησαν αργότερα, όταν το θέμα πέρασε σε άλλη φάση και είχαμε αποχωρήσει σε ένδειξη διαμαρτυρίας εμείς και οι συνάδελφοι του ΚΚΕ. 
Επί της ουσίας, χθες ο κ. Βενιζέλος και ο κ. Κουβέλης απέφυγαν στις δηλώσεις τους να επαναφέρουν τη θέση για κατάργηση της πράξης νομοθετικού περιεχομένου. Όποιος δεν θέλει να ζυμώσει δέκα χρόνια κοσκινίζει! Δεν μπορεί να είναι επιχείρημα, κύριε Τσούκαλη, το να ζητάτε την αυτοκατάργηση της Βουλής επειδή θα συναντηθούν οι τρεις Αρχηγοί. Αυτοί θα κάνουν τη δουλειά τους και η Βουλή θα κάνει τη δική της.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62157"," Δεν είναι ένα γεγονός;","ΓΕΩΡΓΙΟΣ ΒΛΑΧΟΣ",65
"62158"," Και αυτό που ζητάμε είναι σε συνέπεια της δικής σας πρότασης. Προτείνατε να συζητηθούν μαζί τα άρθρα και οι τροπολογίες και εμείς ζητάμε από την Κυβέρνηση τώρα να ξεκαθαρίσει αν θα συζητηθούν και αυτές οι δύο τροπολογίες, η 572 και η 593. 
Ενημέρωσα χθες τον κ. Λιβιεράτο, τον αρμόδιο Υπουργό, που δεν έχει υπογράψει αυτήν την πράξη νομοθετικού περιεχομένου ότι αύριο θα θέσουμε το θέμα. Η αντίδρασή του; Είναι απών. 
Ζητώ, λοιπόν, να λειτουργήσει η Βουλή. Να συζητηθεί η τροπολογία.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62159"," Λειτουργεί η Βουλή και θα λειτουργήσει η Βουλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62160"," Και η Κυβέρνηση να πάρει θέση. Θέλει να συζητηθεί η τροπολογία τώρα, ναι ή όχι;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62161"," Και η Κυβέρνηση θα πάρει θέση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62162"," Και το ΠΑΣΟΚ να πάρει θέση. Και η ΔΗΜΑΡ να πάρει θέση.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62163"," Όλοι θα πάρουν θέση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62164"," Κλείνω, κύριε Πρόεδρε, γιατί δεν μ’ αρέσει να μακρηγορώ.
Μην κρύβεστε, κύριε συνάδελφοι, της τρικομματικής πλειοψηφίας πίσω από την απόφαση του Συμβουλίου της Επικρατείας, γιατί αν η Βουλή αποφασίσει να καταργήσει την πράξη νομοθετικού περιεχομένου, τα γκρίζα και αρνητικά σημεία αυτής της απόφασης συμπαρασύρονται με την απόφαση της Βουλής. 
Επομένως, αν όντως είστε ειλικρινείς, αν δεν έχετε αθετήσει τη δέσμευσή σας και θέλετε τώρα να γίνει αυτή η κατάργηση της Πράξης Νομοθετικού Περιεχομένου, την οποία είχατε ζητήσει και εσείς πριν από μια εβδομάδα, δεν μπορείτε να κρύβεστε πίσω από το δάχτυλό σας μιλώντας για επικοινωνιακά παιχνίδια, διότι αλλιώς διευκολύνετε τον κ. Σαμαρά και τη Νέα Δημοκρατία. 
Εσείς, δηλαδή, τάχα μου να έχετε συνέπεια στη θέση σας, αλλά αυτή η πράξη νομοθετικού περιεχομένου να συζητηθεί τον Οκτώβριο, όταν στο μεταξύ θα έχουν γίνει ανθρωποθυσίες και θα συνεχίζεται και η ιστορία του «μαύρου» στις οθόνες.
Να προσθέσω και κάτι ακόμα, κύριε Πρόεδρε. Το «μαύρο» αφορά και την ΕΡΤ και το κανάλι της Βουλής και άλλα κανάλια. Είναι ντροπή για τη δημοκρατία και θα έπρεπε σε αυτό να είναι σύσσωμη η αντίδραση όλων των πτερύγων της Βουλής.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62165"," Ο κύριος Υπουργός έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62166"," Κύριε Πρόεδρε, αφού προχωρήσουμε στη συζήτηση επί των άρθρων θα υπάρξει και σχετική αναφορά από την πλευρά της Κυβέρνησης για τις τροπολογίες.","ΣΤΑΥΡΟΣ ΚΑΛΑΦΑΤΗΣ",177
"62167"," Δεν δέχεται η Κυβέρνηση, όπως είδατε, να συζητηθεί, οπότε θα πάμε…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62168"," Δεν είπε αυτό, με συγχωρείτε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62169"," Ένα λεπτό, κύριε Παπαδημούλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62170"," Μην ερμηνεύετε τον Υπουργό. Είπε: «θα μιλήσει για το θέμα η Κυβέρνηση αργότερα». Απέφυγε, δηλαδή, να τοποθετηθεί, δεν αρνήθηκε. Είσαστε βασιλικότερος της Νέας Δημοκρατίας, κύριε Πρόεδρε!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62171"," Όχι, ένα λεπτό. 
Ορίστε, κύριε Παφίλη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62172"," Δεν το καταλαβαίνουμε αυτό. Παίζουμε τις «κουμπάρες»; Βάζουμε ένα θέμα: Δέχεται η Κυβέρνηση να συζητηθεί η τροπολογία, ναι ή όχι;","ΑΘΑΝΑΣΙΟΣ ΠΑΦΙΛΗΣ",425
"62173"," Μετά.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62174"," Να τελειώνουμε. Να καταλαβαίνει και ο κόσμος που βλέπουν.
Δεύτερον, τα πράγματα είναι πολύ απλά: Υπάρχει πράξη νομοθετικού περιεχομένου και υπουργική απόφαση. Η πράξη νομοθετικού περιεχομένου δεν αφορά μόνο την ΕΡΤ, αφορά δεκάδες οργανισμούς και δεκάδες χιλιάδες εργαζόμενους. 
Δεκάδες επιχειρήσεις μπορεί να τις κλείνει ο Υπουργός μέσα σε μία νύχτα, κύριε Βορίδη. Αυτό λέει η υπουργική απόφαση. Όπως επίσης λέει ότι θα γίνεται διαχειριστής ο Υπουργός Οικονομικών και ο Υπουργός Δημόσιας Τάξης. Αυτά λέει η πράξη νομοθετικού περιεχομένου. 
Λέω, λοιπόν, ότι τα πράγματα είναι πιο απλά, για να καταλαβαίνει και ο κόσμος τι συμβαίνει: Πρώτον, θέτουμε θέμα εάν δέχεται η Κυβέρνηση να συζητηθεί η τροπολογία. Δεν απαντάει η Κυβέρνηση.","ΑΘΑΝΑΣΙΟΣ ΠΑΦΙΛΗΣ",425
"62175"," Θα απαντήσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62176"," Θα απαντήσει αργότερα. Γιατί; Δεν έχει αποφασίσει;","ΑΘΑΝΑΣΙΟΣ ΠΑΦΙΛΗΣ",425
"62177"," Δεν ξέρω, θα απαντήσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62178"," Δεύτερο θέμα: Μέχρι τώρα είχαμε –επαναλαμβάνω- ΠΑΣΟΚ, ΔΗΜΑΡ, ΚΚΕ, ΣΥΡΙΖΑ, ΑΝΕΛ…","ΑΘΑΝΑΣΙΟΣ ΠΑΦΙΛΗΣ",425
"62179"," Αφήστε να δούμε…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62180"," Περιμένετε! Αυτοί ζητούσαν να καταργηθεί η πράξη νομοθετικού περιεχομένου. Ο πιο εύκολος και γρήγορος τρόπος είναι να ψηφιστεί αυτή η τροπολογία. Σήμερα, λοιπόν, έρχεται το ΠΑΣΟΚ και η ΔΗΜΑΡ και λένε…","ΑΘΑΝΑΣΙΟΣ ΠΑΦΙΛΗΣ",425
"62181"," Αν η Βουλή το θέλει, όλα θα γίνουν.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62182"," Θα την βάλετε σε ψηφοφορία, δηλαδή;","ΑΘΑΝΑΣΙΟΣ ΠΑΦΙΛΗΣ",425
"62183"," Κύριε Υπουργέ, θα συζητηθεί η τροπολογία, ναι ή όχι;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62184"," Θα συζητηθεί δηλαδή και θα μπει σε ψηφοφορία;","ΑΘΑΝΑΣΙΟΣ ΠΑΦΙΛΗΣ",425
"62185"," Νομίζω ότι ήμουν σαφής. Θα γίνει η συζήτηση επί των άρθρων και αναφορά σχετικά με τις τροπολογίες θα γίνει κατά τη διάρκεια της συζήτησης επί των άρθρων. Πιο σαφής δεν μπορώ να γίνω.
(Θόρυβος στην Αίθουσα)","ΣΤΑΥΡΟΣ ΚΑΛΑΦΑΤΗΣ",177
"62186"," Ένα λεπτό, κύριοι συνάδελφοι.
Κύριε Υπουργέ, έχει σκοπό η Κυβέρνηση να κάνει δεκτή την τροπολογία;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62187"," Με συγχωρείτε, σας έχω πει ότι θα πρέπει να προχωρήσουμε επί των άρθρων. Είμαι απολύτως σαφής.","ΣΤΑΥΡΟΣ ΚΑΛΑΦΑΤΗΣ",177
"62188"," Όχι, κύριε Υπουργέ. Σας βάζω εγώ το θέμα. Έχει σκοπό η Κυβέρνηση να συζητήσει την τροπολογία; Πείτε μου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62189"," Τώρα να γίνει.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"62190"," Νομίζω ότι είμαι ξεκάθαρος, κύριε Πρόεδρε. Θα συζητήσουμε επί των άρθρων και θα γίνει σχετική αναφορά για τις τροπολογίες από την Κυβέρνηση.","ΣΤΑΥΡΟΣ ΚΑΛΑΦΑΤΗΣ",177
"62191"," Έτσι.","ΙΩΑΝΝΗΣ ΔΡΙΒΕΛΕΓΚΑΣ",138
"62192"," Συγγνώμη, ένα λεπτό, κύριε Υπουργέ. Παρακαλώ για ένα λεπτό, γιατί είχα ένα τηλεφώνημα και δεν άκουσα τι είπατε. 
(Θόρυβος στην Αίθουσα)
Ένα λεπτό, κύριε Βορίδη και κύριοι συνάδελφοι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62193"," Κύριε Πρόεδρε, δεν ρωτάτε, επειδή είσαστε πιεστικός, το ίδιο θέμα και το ΠΑΣΟΚ και τη ΔΗΜΑΡ;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62194"," Δεν μας ενδιαφέρει τι θα πει! Κύριε Πρόεδρε, η τροπολογία θα συζητηθεί έτσι κι αλλιώς.","ΠΑΝΑΓΙΩΤΗΣ ΛΑΦΑΖΑΝΗΣ",279
"62195"," Ένα λεπτό, κύριε Υπουργέ. Σαφώς σας ρωτάω: Προτίθεστε να συζητήσετε την τροπολογία;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62196"," Μα, θα γίνει αναφορά σχετικά με τις τροπολογίες –σας λέω- κατά τη διάρκεια της συζήτησης.","ΣΤΑΥΡΟΣ ΚΑΛΑΦΑΤΗΣ",177
"62197"," Προχωράμε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62198"," Ωραία. 
Κύριε Βορίδη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62199"," Κύριε Πρόεδρε, εκείνο το οποίο –απ’ ό,τι καταλαβαίνω- ζητείται πιεστικά από την Κυβέρνηση είναι να πάρει θέση –αν καταλαβαίνω καλά το αίτημα- ως προς την ουσία.
Η Κυβέρνηση εκείνο που μπορεί να ερωτηθεί είναι εάν θα κάνει δεκτή την τροπολογία ή όχι. Αυτό είναι ουσιαστικό ζήτημα. Πριν φτάσουμε στο ουσιαστικό ζήτημα πρέπει να περάσουμε από ένα συνταγματικής τάξης κανονιστικό ζήτημα. Αυτό είναι αν -ανεξαρτήτως του ποια είναι η ουσιαστική θέση της Κυβερνήσεως επί των συγκεκριμένων τροπολογιών- η συγκεκριμένη τροπολογία μπορεί ή δεν μπορεί κατά τον Κανονισμό και κατά το Σύνταγμα να συζητηθεί. Αυτό είναι το θέμα μας.
Άκουσα την τοποθέτηση του κ. Τσούκαλη. Ο κ. Τσούκαλης, τοποθετήθηκε επί της ουσίας της τροπολογίας. Η κ. Χριστοφιλοπούλου, μπορεί να τοποθετηθεί επί της ουσίας της τροπολογίας. Αυτό, όμως, έπεται. Το ερώτημα είναι: Εισάγεται προς συζήτηση η τροπολογία; Αυτό είναι το συνταγματικό ερώτημα. Πώς, λοιπόν, θα εισαχθεί η συγκεκριμένη τροπολογία για συζήτηση όταν ελλείπουν βασικά της στοιχεία;
(Θόρυβος στην Αίθουσα)
Πρώτον, επιφέρει δαπάνη στον κρατικό προϋπολογισμό 37 παράγραφος 3. Επειδή, παραπονούνται οι συνάδελφοι -το άκουσα από τον κ. Παφίλη, το άκουσα από τον κ. Μαριά- και λένε ότι με αυτό το πράγμα αποφεύγετε την ουσιαστική συζήτηση, απαντώ. 
Ο συνταγματικός νομοθέτης, κύριε Πρόεδρε, είπε ότι δεν εισάγονται καν προς συζήτηση όχι προς ψήφιση. Αυτό είναι δεύτερο θέμα. Θα μπορούσε να εισαχθεί κάτι προς συζήτηση και να μην εισαχθεί προς ψήφιση. Εδώ λέει ούτε προς συζήτηση. Γιατί το λέει αυτό ο συνταγματικός νομοθέτης; Γιατί συνδέει τη δαπάνη στον προϋπολογισμό; Κύριε Πρόεδρε, είναι συνεπής ο συνταγματικός νομοθέτης. Να θυμίσω ότι απαγορεύει στη Βουλή την τροποποίηση του προϋπολογισμού σ’ ό,τι αφορά την αλλοίωση των δαπανών; Την απαγορεύει. Δεν μπορούμε να τον φτιάξουμε.","ΜΑΥΡΟΥΔΗΣ ΒΟΡΙΔΗΣ",69
"62200"," Δεν υπάρχει αλλοίωση.","ΠΑΝΑΓΙΩΤΗΣ ΛΑΦΑΖΑΝΗΣ",279
"62201"," Είναι έτσι.","ΜΑΥΡΟΥΔΗΣ ΒΟΡΙΔΗΣ",69
"62202"," Δεν υπάρχει τίποτα.","ΠΑΝΑΓΙΩΤΗΣ ΛΑΦΑΖΑΝΗΣ",279
"62203"," Ωραία, ωραία. Εντάξει, κύριε Λαφαζάνη. Τώρα με τον ΣΥΡΙΖΑ θα αλλάξουμε και το Σύνταγμα. 
(Θόρυβος στην Αίθουσα)
Δύο λεπτά.","ΜΑΥΡΟΥΔΗΣ ΒΟΡΙΔΗΣ",69
"62204"," Κύριε Βορίδη, σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62205"," Ο λόγος για τον οποίο συμβαίνει αυτό…","ΜΑΥΡΟΥΔΗΣ ΒΟΡΙΔΗΣ",69
"62206"," Υπήρχε ο προϋπολογισμός.
(Θόρυβος στην Αίθουσα)","ΘΕΟΔΩΡΟΣ ΔΡΙΤΣΑΣ",139
"62207"," Μη φωνάζετε τώρα!","ΜΑΥΡΟΥΔΗΣ ΒΟΡΙΔΗΣ",69
"62208"," Επιβεβαιώνει για τον προϋπολογισμό.","ΠΑΝΑΓΙΩΤΗΣ ΛΑΦΑΖΑΝΗΣ",279
"62209"," Ο λόγος για τον οποίο συμβαίνει αυτό είναι γιατί ο συνταγματικός νομοθέτης δεν θέλει η Βουλή να δημιουργεί δαπάνες στην Κυβέρνηση. Αυτός είναι ο λόγος. Άρα, λοιπόν, οτιδήποτε δημιουργεί δαπάνες δεν εισάγεται.","ΜΑΥΡΟΥΔΗΣ ΒΟΡΙΔΗΣ",69
"62210"," Δεν δημιουργεί δαπάνες, κέρδη δημιουργεί.
(Θόρυβος στην Αίθουσα)","ΘΕΟΔΩΡΟΣ ΔΡΙΤΣΑΣ",139
"62211"," Αυτή, λοιπόν, εδώ η πράξη η οποία συνδέεται με την ανατροπή μιας απόφασης, η οποία έχει δημοσιονομικά οφέλη, επομένως δημιουργεί δαπάνες, δεν μπορεί κατ’ αρχάς, με το 37, παράγραφος 3 να εισαχθεί. Τέλος με αυτό, πάμε παρακάτω.
Δεύτερο ζήτημα, άλλο άρθρο το οποίο απαγορεύει να εισαχθεί αν δεν συνοδεύεται από έκθεση του Γενικού Λογιστηρίου. Γιατί αυτό; Κατά λογική συνέπεια και ακολουθία με το πρώτο για να διαπιστώνεται αν δημιουργούνται δαπάνες ή όχι.
Τρίτο ζήτημα για να το τελειώσουμε και αυτό, το 37 παράγραφος 4. Υπάρχει μια εξαίρεση η οποία ορίζεται εκεί, η οποία λέει όμως ότι μπορεί να γίνει δεκτό κάτι τέτοιο υπό δύο προϋποθέσεις: Υπό την προϋπόθεση ότι κατατίθεται από Αρχηγό κόμματος ή εκπρόσωπο. Δεν αναφέρεται το άρθρο σε Κοινοβουλευτικό Εκπρόσωπο. Αναφέρεται σε εκπρόσωπο ομάδων, Βουλευτών κατά την έννοια της ομάδος Ανεξαρτήτων Βουλευτών. Αυτό, λοιπόν, είναι το ένα και εδώ δεν συντρέχει προϋπόθεση. Δεύτερον, εφόσον συζητείται νομοσχέδιο το οποίο έχει να κάνει με δημόσιο οργανισμό, με δημόσια επιχείρηση, κ.λπ., που όμως προφανώς εννοεί το Σύνταγμα ότι η τροπολογία συνέχεται με αυτόν τον οργανισμό όχι με έναν άλλο. Δεν θα συζητάει, δηλαδή, κάθε φορά μια άσχετη τροπολογία για έναν άσχετο οργανισμό. Ούτε αυτή η προϋπόθεση του 37, παράγραφος 4 συντρέχει.
Άρα, λοιπόν, κύριε Πρόεδρε, δεν υπάρχει η συνταγματική δυνατότητα να συζητηθεί αυτή η τροπολογία. Το είπα και εχθές όποιος θέλει συζήτηση για το ζήτημα αυτό έχει δυνατότητες από τον Κανονισμό. Η εμμονή στη συζήτηση της τροπολογίας δεν είναι η σωστή συνταγματική επιλογή, ούτε η σωστή επιλογή από πλευράς Κανονισμού. Η Αντιπολίτευση έχει άλλες δυνατότητες να δημιουργήσει τη συζήτηση αυτή.","ΜΑΥΡΟΥΔΗΣ ΒΟΡΙΔΗΣ",69
"62212"," Κύριε Πρόεδρε, παρακαλώ, το λόγο.","ΣΤΑΥΡΟΣ ΚΑΛΑΦΑΤΗΣ",177
"62213"," Ο Αναπληρωτής Υπουργός Περιβάλλοντος Ενέργειας και Κλιματικής Αλλαγής κ. Σταύρος Καλαφάτης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62214"," Θα κάνω μία σημείωση, μία παρατήρηση, για να διευκολύνω και το Σώμα, για να λήξει η συζήτηση και να γίνει αυτή η αναφορά μία και καλή: Δεν γίνεται καμμία τροπολογία δεκτή. 
(Θόρυβος στην Αίθουσα)","ΣΤΑΥΡΟΣ ΚΑΛΑΦΑΤΗΣ",177
"62215"," Η Κυβέρνηση, λοιπόν, δεν πρόκειται να συζητήσει καμμία τροπολογία. 
Προχωράμε στη συνέχιση της συζήτησης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62216"," Τι λέτε;","ΠΑΝΑΓΙΩΤΗΣ ΛΑΦΑΖΑΝΗΣ",279
"62217"," Δεν μπορείτε να το λέτε αυτό.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62218"," Με συγχωρείτε, κύριε Πρόεδρε.","ΣΤΑΥΡΟΣ ΚΑΛΑΦΑΤΗΣ",177
"62219"," Ορίστε, κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62220"," Σύμφωνα με το 73 παράγραφος 3 του Συντάγματος, καμμία πρόταση νόμου ή τροπολογία ή προσθήκη δεν εισάγεται για συζήτηση αν προέρχεται από τη Βουλή, εφόσον συνεπάγεται σε βάρος του δημοσίου, τον Οργανισμό Τοπικής Αυτοδιοίκησης ή άλλων νομικών προσώπων δημοσίου δικαίου, δαπάνες ή ελάττωση εσόδων ή της περιουσίας τους, για να δοθεί μισθός ή σύνταξη ή γενικά όφελος σε κάποιο πρόσωπο. 
Στη συγκεκριμένη περίπτωση και στην περίπτωση που αναφέρεστε, κύριοι του Κομμουνιστικού Κόμματος, του ΣΥΡΙΖΑ και των άλλων, αν καταργηθεί η πράξη νομοθετικού περιεχομένου, τότε θα πρέπει να επανέλθει η «ΕΡΤ Α.Ε.» στην προτέρα κατάσταση, δηλαδή να επαναλειτουργήσει κι αυτό θα έχει ως συνέπεια να δοθεί μισθός και γενικά όφελος σε πολλά πρόσωπα.","ΣΤΑΥΡΟΣ ΚΑΛΑΦΑΤΗΣ",177
"62221"," Είναι δυνατόν να λέτε αυτά τα πράγματα; Στον προϋπολογισμό σας…","ΠΑΝΑΓΙΩΤΗΣ ΛΑΦΑΖΑΝΗΣ",279
"62222"," Κύριε Πρόεδρε, παρακαλώ, το λόγο.","ΑΘΑΝΑΣΙΟΣ ΠΑΦΙΛΗΣ",425
"62223"," Κύριε Πρόεδρε, μπορώ να έχω το λόγο;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62224"," Κύριοι συνάδελφοι, τελείωσε η συζήτηση. 
Ο κ. Σκρέκας έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62225"," Μία δήλωση θέλω να κάνω, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"62226"," Ο εισηγητής της Πλειοψηφίας κ. Σκρέκας έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62227"," Μία δήλωση ενός λεπτού θέλω να κάνω, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"62228"," Παρακαλώ το λόγο, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62229"," Σύμφωνα με τον Κανονισμό της Βουλής, κύριε Παπαδημούλη, εξαντλήθηκε η συζήτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62230"," Όχι, δεν εξαντλήθηκε, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"62231"," Αν έχετε κάποιο άλλο νόμιμο μέσο μέσα από τον Κανονισμό της Βουλής, ελάτε. Ο Κανονισμός της Βουλής λέει ότι η Κυβέρνηση δεν δέχεται της συζήτηση. 
Ορίστε, κύριε Σκρέκα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62232"," Κύριε Πρόεδρε, κυρίες και κύριοι συνάδελφοι…","ΚΩΝΣΤΑΝΤΙΝΟΣ ΣΚΡΕΚΑΣ",468
"62233"," Μία δήλωση ενός λεπτού, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"62234"," Δύο φορές έχω κατέβει κάτω. Τι θα γίνει;","ΚΩΝΣΤΑΝΤΙΝΟΣ ΣΚΡΕΚΑΣ",468
"62235"," Δέκα δευτερόλεπτα, μία δήλωση.","ΑΘΑΝΑΣΙΟΣ ΠΑΦΙΛΗΣ",425
"62236"," Κύριε Πρόεδρε, δύο φορές με έχετε κατεβάσει κάτω.","ΚΩΝΣΤΑΝΤΙΝΟΣ ΣΚΡΕΚΑΣ",468
"62237"," Κύριε Σκρέκα, περιμένετε ένα λεπτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62238"," Κι εγώ μία δήλωση θέλω να κάνω, κύριε Πρόεδρε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62239"," Κύριε Παπαδημούλη, καθίστε. 
Ο κ. Αθανάσιος Παφίλης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62240"," Μετά απ’ αυτόν τον εμπαιγμό, την απαράδεκτη στάση της Κυβέρνησης και την έλλειψη όλων αυτών που λέει -γιατί είναι ψεύτικα- δεν συνεπάγεται καμμία δαπάνη, γιατί έχει ψηφιστεί ο κρατικός προϋπολογισμός και θα επανέλθει στην ίδια κατάσταση ακριβώς που ήταν πριν. 
Όλα αυτά, λοιπόν, είναι υπεκφυγές της Κυβέρνησης και με ανοχή των υπόλοιπων…","ΑΘΑΝΑΣΙΟΣ ΠΑΦΙΛΗΣ",425
"62241"," Κύριε Παφίλη, είπατε για δήλωση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62242"," Αυτή τη δήλωση θέλω να κάνω.","ΑΘΑΝΑΣΙΟΣ ΠΑΦΙΛΗΣ",425
"62243"," Κάντε την!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62244"," Αν η Κυβέρνηση θεωρεί ότι έχει πλειοψηφία, να κάνει ονομαστική ψηφοφορία. Την προκαλούμε εδώ.
(Θόρυβος από την πτέρυγα της Νέας Δημοκρατίας)","ΑΘΑΝΑΣΙΟΣ ΠΑΦΙΛΗΣ",425
"62245"," Ο Κανονισμός τι λέει;","ΑΘΑΝΑΣΙΟΣ ΜΠΟΥΡΑΣ",350
"62246"," Εφόσον, λοιπόν, το αποφεύγει, σε αυτό το θέατρο σκιών δεν μπορούμε να καθίσουμε και να συμμετέχουμε. Ο ελληνικός λαός μπορεί να δει τι είναι το αστικό Κοινοβούλιο και τι είναι αυτή η Κυβέρνηση.","ΑΘΑΝΑΣΙΟΣ ΠΑΦΙΛΗΣ",425
"62247"," Γίνατε σαφής, κύριε Παφίλη. 
(Στο σημείο αυτό αποχωρεί από την Αίθουσα η Κοινοβουλευτική Ομάδα του ΚΚΕ)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62248"," Κύριε Πρόεδρε, παρακαλώ το λόγο. Έχουμε ζητήσει να κάνουμε δήλωση αποχώρησης.","ΕΠΑΜΕΙΝΩΝΔΑΣ ΜΑΡΙΑΣ",304
"62249"," Καθίστε κάτω, κύριε Μαριά. Σεβαστείτε τον Κανονισμό. Εδώ είμαστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62250"," Μα σας ζητώ το λόγο.","ΕΠΑΜΕΙΝΩΝΔΑΣ ΜΑΡΙΑΣ",304
"62251"," Κύριε Πρόεδρε, μία δήλωση.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62252"," Κύριε Σκρέκα, ένα λεπτό. Σας ζητώ συγγνώμη. 
Κύριε Παπαδημούλη, γιατί θέλετε το λόγο;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62253"," Θέλω να κάνω μία δήλωση του ενός λεπτού.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62254"," Ορίστε, κύριε Παπαδημούλη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62255"," Η εικόνα της Κυβέρνησης είναι θλιβερή. 
(Θόρυβος από την πτέρυγα της Νέας Δημοκρατίας)
Ο κ. Καλαφάτης αναίρεσε τον εαυτό του, αφού προηγουμένως ήρθε ο κ. Μπαλτάκος και του έδωσε ένα σημείωμα. Το επιχείρημα ότι προκαλούνται δαπάνες, είναι ψευδές.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62256"," Καθόλου.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"62257"," Διότι η ακύρωση της πράξης νομοθετικού περιεχομένου επαναφέρει τα πράγματα εκεί που ήταν με την έγκριση του προϋπολογισμού που εσείς ψηφίσατε. 
Και επίσης είναι ολοφάνερο ότι εδώ με τη σύμπραξη δυστυχώς και του ΠΑΣΟΚ και της ΔΗΜΑΡ, που αναιρούν τις δικές τους θέσεις, έχουμε μια Κυβέρνηση με πρώτη ευθύνη της Νέας Δημοκρατίας και φιλική σύμπραξη και συμμετοχή ΠΑΣΟΚ και ΔΗΜΑΡ που αρνείται στην πλειοψηφία...
(Θόρυβος στην Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62258"," Κύριε Παπαδημούλη, αφήστε το Προεδρείο, σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62259"," Σε ένδειξη, λοιπόν, διαμαρτυρίας για την άρνηση της Κυβέρνησης να συζητηθεί μία εμπρόθεσμη τροπολογία, θα αποχωρήσουμε από τη συζήτηση. 
(Χειροκροτήματα από τη πτέρυγα του ΣΥΡΙΖΑ)
(Στο σημείο αυτό οι Βουλευτές του ΣΥΡΙΖΑ-ΕΚΜ αποχωρούν από την Αίθουσα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"62260"," Το λόγο έχει ο κ. Μαριάς για να κάνει μία δήλωση.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, όπως αναφέραμε και χθες και προηγουμένως, εξηγήσαμε ότι η τροπολογία την οποία καταθέσαμε για την ακύρωση της πράξης νομοθετικού περιεχομένου και της υπουργικής απόφασης που διαλύει την ΕΡΤ νομίμως μπορεί να συζητηθεί. Μάλιστα, σας διαβάσαμε…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62261"," Κύριε Μαριά…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ένα λεπτό! 
(Θόρυβος στην Αίθουσα)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62262"," Όχι, σας παρακαλώ!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εμείς, εφόσον η Κυβέρνηση…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62263"," Κύριε Μαριά, τη δήλωση!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η δήλωση είναι αυτή!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62264"," Κάντε τη! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα μου υπαγορεύσετε το περιεχόμενο της δηλώσεως! Σας παρακαλώ! Ένα λεπτό έχω!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62265"," Κύριε Μαριά, εάν θέλατε, ασκούσατε τα δικαιώματα σας επί του Κανονισμού και ήμουν έτοιμος να ζητήσω τη γνώμη του Σώματος.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δήλωση αποχώρησης κάνω!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62266"," Ούτε αυτό δεν αφήσατε το Προεδρείο να κάνει! Μιλάτε πολύ και δεν με αφήσατε να προχωρήσω στον Κανονισμό της Βουλής δι’ εγέρσεως. 
Μιλάτε, κύριε Μαριά, χωρίς να μπαίνετε στην ουσία του θέματος, για να τρώτε το χρόνο. Πείτε μου τι θέλετε; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μου δώσατε ένα λεπτό για δήλωση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62267"," Πείτε το, κύριε Μαριά!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είχα μιλήσει μόνο είκοσι πέντε δευτερόλεπτα. 
Δεύτερον, δεν θα μου υπαγορεύσετε το περιεχόμενο της δηλώσεως.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62268"," Ούτε εσείς θα υπαγορεύσετε τον Κανονισμό της Βουλής στο Προεδρείο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τρίτον, δεν θα μου υπαγορεύσετε το περιεχόμενο, το οποίο θα έχει καταληκτική πρόταση. 
Λέμε, λοιπόν, ότι αυτό το οποίο γίνεται σε αυτήν την Αίθουσα, σήμερα όπως έγινε και προχθές, είναι ενάντια στο Σύνταγμα, είναι ενάντια στον Κανονισμό, υποβαθμίζει το Κοινοβούλιο. Οι Ανεξάρτητοι Έλληνες δεν πρόκειται να συμμετέχουν στη συζήτηση-παρωδία που γίνεται από την επόμενη στιγμή και μετά και γι’ αυτόν το λόγο αποχωρούμε από την Αίθουσα. 
(Στο σημείο αυτό οι Βουλευτές των Ανεξάρτητων Ελλήνων αποχωρούν από την Αίθουσα)
(Θόρυβος στην Αίθουσα)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62269"," Ο κ. Σκρέκας έχει το λόγο για οκτώ λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62270"," Κύριε Πρόεδρε, τριάντα δευτερόλεπτα επί προσωπικού!","ΣΤΑΥΡΟΣ ΚΑΛΑΦΑΤΗΣ",177
"62271"," Όχι, κύριε Υπουργέ, σας παρακαλώ!
Το Προεδρείο εφάρμοσε τον Κανονισμό και ήταν έτοιμο μάλιστα να ζητήσει τη γνώμη του Σώματος. Ούτε αυτό δεν το άφησαν, να ασκήσει τα καθήκοντά του.
Ορίστε, κύριε Σκρέκα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62272"," Μα, τριάντα δευτερόλεπτα!","ΣΤΑΥΡΟΣ ΚΑΛΑΦΑΤΗΣ",177
"62273"," Όχι, κύριε Υπουργέ, δεν έχετε το λόγο. Σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62274"," Εδώ ο κ. Παπαδημούλης είπε ότι αναίρεσα τον εαυτό μου, κάτι που δεν συνέβη!","ΣΤΑΥΡΟΣ ΚΑΛΑΦΑΤΗΣ",177
"62275"," Όχι, κύριε Υπουργέ. Θα πάρετε το λόγο μετά. 
Ορίστε, κύριε Σκρέκα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"62276"," Ευχαριστώ, κύριε Πρόεδρε. 
Κυρίες και κύριοι συνάδελφοι, έχοντας ακούσει τις τοποθετήσεις...","ΚΩΝΣΤΑΝΤΙΝΟΣ ΣΚΡΕΚΑΣ",468
"62277"," Τριάντα δευτερόλεπτα είναι, κύριε Πρόεδρε. Σας παρακαλώ! 
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )","ΣΤΑΥΡΟΣ ΚΑΛΑΦΑΤΗΣ",177
"62278"," Αν έχετε την καλοσύνη, κύριε Καλαφάτη, αμέσως μετά τον κ. Σκρέκα. Αμέσως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62279"," Μα, ειπώθηκαν πράγματα σε προσωπικό επίπεδο, τα οποία δεν ισχύουν!","ΣΤΑΥΡΟΣ ΚΑΛΑΦΑΤΗΣ",177
"62280"," Κύριε Υπουργέ, θα πάρετε το λόγο αμέσως μετά τον κ. Σκρέκα. 
Ορίστε, κύριε Σκρέκα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62281"," Κυρίες και κύριοι συνάδελφοι, τελικά οι Βουλευτές της Αντιπολίτευσης, αφού συζητώντας μία κύρωση ενός νομοσχεδίου μιας νομοθετικής πράξης του Υπουργείου Εξωτερικών έλυσαν τα προβλήματα της Ευρώπης και αναφέρθηκαν στους τρόπους με τους οποίους θα λύσουν τα προβλήματα της Ευρώπης, γιατί φαίνεται ότι έχουν λύσει τα προβλήματα της Ελλάδας και είναι έτοιμοι να κυβερνήσουν και προσπαθούν να φέρουν τη χώρα σε εκλογές, τώρα σε ένα νομοσχέδιο που αφορά ένα πολύ σημαντικό πρόβλημα της Ελλάδας, που είναι η ολοκλήρωση του Κτηματολογίου, προσπαθούν τελικά να οδηγήσουν τη χώρα σε περιπέτειες. 
Έχοντας πάντως ακούσει τις τοποθετήσεις των συναδέλφων Βουλευτών και στη χθεσινή συζήτηση επί της αρχής και κατά τη διάρκεια των επιτροπών, επιβεβαιώνεται για άλλη μια φορά η αναγκαιότητα νομοθετικής πρωτοβουλίας, η οποία επιχειρείται σήμερα. 
Κυρίες και κύριοι συνάδελφοι, θα ήθελα απλά να θυμίσω τις προηγούμενες ανεπιτυχείς προσπάθειες δημιουργίας Εθνικού Κτηματολογίου, οι οποίες ξεκίνησαν αρχικά με τη σύσταση του Οργανισμού Κτηματολογίου και Χαρτογραφήσεων Ελλάδος (ΟΚΧΕ) το 1986, τριάντα χρόνια πριν, και αργότερα με τη σύσταση της ανώνυμης εταιρείας «ΚΤΗΜΑΤΟΛΟΓΙΟ Α.Ε.», με στόχο την επιτάχυνση των διαδικασιών σύστασης του Εθνικού Κτηματολογίου. 
Κι όμως, σήμερα, είκοσι επτά χρόνια μετά, φτάσαμε να υπάρχουν μεγάλα κομμάτια της χώρας τα οποία δεν έχουν χαρτογραφηθεί, παρ’ όλο που έχουμε σπαταλήσει για το σκοπό αυτόν εκατοντάδες εκατομμύρια ευρώ από τις αρχές της δεκαετίας του 1990. 
Σήμερα, λοιπόν, σ’ αυτήν την πολύ δύσκολη για τη χώρα μας εποχή έρχεται το παρόν νομοσχέδιο ως αναπτυξιακό εργαλείο, δημιουργώντας σημαντικά οφέλη για τον Έλληνα πολίτη και την εθνική οικονομία, ενώ ταυτόχρονα συμβάλλει σημαντικά στην προστασία του περιβάλλοντος. 
Το νομοσχέδιο αποτελείται από τρία μέρη. Κατ’ αρχάς, αναφέρεται στη συνένωση και στην κατάργηση των οργανισμών, κατά δεύτερον σε ρυθμίσεις επιτάχυνσης του Κτηματολογίου και κατά τρίτον στην περάτωση των δασικών χαρτών. 
Σε αυτό το σημείο θα ήθελα να τονίσω, πριν ξεκινήσω την ανάλυση των άρθρων, ότι οι κύριες αρμοδιότητες που αφορούν στον ορισμό και στη διάθεση των γεωχωρικών δεδομένων μεταφέρονται στο Υπουργείο και στον ίδιο τον Υπουργό. 
Προχωρώ στην ανάλυση των άρθρων. 
Στο πρώτο μέρος του νομοσχεδίου περιγράφεται η κατάργηση του ΟΚΧΕ, με μεταφορά των αρμοδιοτήτων του στην ανώνυμη εταιρεία με την επωνυμία «ΚΤΗΜΑΤΟΛΟΓΙΟ Α.Ε.», η οποία μετονομάζεται σε «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ Α.Ε.», ή αλλιώς «ΕΚΧΑ Α.Ε.». 
Επιτυγχάνεται η συγκέντρωση του συνόλου των αρμοδιοτήτων σε ενιαίο πλέον οργανισμό που θα ωφελήσει τη διευκόλυνση της κτηματογράφησης, χαρτογράφησης και διαχείρισης των δύο χωρικών πληροφοριών παντός θεματικού τύπου και κλίμακας, με σκοπό να θεραπευτούν τα χρόνια προβλήματα που δυστυχώς ταλανίζουν τη χώρα τις τελευταίες τρεις δεκαετίες και πλέον. 
Το δεύτερο μέρος αφορά την τροποποίηση των διατάξεων των ν. 2664/1998 και ν. 23098/1995, όπου το ελληνικό δημόσιο υποχρεούται στο εξής να υποβάλλει δηλώσεις ιδιοκτησίας σε κάθε περιοχή που θα εντάσσεται στο μέλλον στο Κτηματολόγιο και με τον τρόπο αυτόν εξασφαλίζεται για πρώτη φορά η πλήρης καταγραφή της δημόσιας περιουσίας, ώστε να είναι δυνατή η ανάδειξη και η αξιοποίησή της. 
Απλοποιούνται και επιταχύνονται οι διαδικασίες διόρθωσης των αρχικών κτηματολογικών εγγραφών, διευκολύνεται η εκδίκαση των υποθέσεων σε δίκες που αφορούν σε διορθώσεις εγγραφών και υποβοηθείται το έργο των δικαστών με την καθιέρωση υποχρέωσης για την προσκόμιση πιστοποιητικών κτηματολογικών εγγραφών και εισηγήσεων των τεχνικών υπηρεσιών του Κτηματολογίου, εν είδει τεχνικού συμβούλου του δικαστηρίου. 
Επίσης, ενισχύονται ο εκσυγχρονισμός, η επιτάχυνση, η διαφάνεια και η απλοποίηση των συναλλαγών με την αξιοποίηση σύγχρονων τεχνολογιών, αφού εισάγονται διαδικασίες εξ αποστάσεως ηλεκτρονικής υποβολής αιτημάτων, καταχώρισης πράξεων και έκδοσης πιστοποιητικών προς τα κτηματολογικά γραφεία. 
Τέλος, ενδυναμώνεται η λειτουργία του θεσμού του Κτηματολογίου με τη διάθεση τεχνογνωσίας και προσωπικού από την «ΚΤΗΜΑΤΟΛΟΓΙΟ Α.Ε.», έτσι όπως αυτή μετονομάζεται, προς σε αυτές τις υπηρεσίες και την ανάθεση σε αυτήν αρμοδιοτήτων οργάνωσης, διάρθρωσης και υλικοτεχνικής υποστήριξης των γραφείων αυτών προς το σκοπό της αξιοποίησης της ήδη κεκτημένης εμπειρίας από τη μεταβατική λειτουργία των κτηματολογικών γραφείων. 
Πρέπει σε αυτό το σημείο να σημειώσουμε ότι βασική προϋπόθεση για την ολοκλήρωση του Κτηματολογίου και την εκπλήρωση των δεσμεύσεών μας περί σύνταξής του μέχρι το 2020, είναι αρχικά η κατάρτιση και η κύρωση των δασικών χαρτών.
Για το σκοπό αυτόν το παρόν νομοσχέδιο προβλέπει την επίσπευση της διαδικασίας με αρχικά μείωση των βημάτων κύρωσης του δασικού χάρτη από δεκατρία σε επτά καθώς και τη μείωση του χρόνου ολοκλήρωσης των σταδίων, εισαγωγή προθεσμιών σε όλα τα βήματα της κύρωσης. 
Οι στόχοι αυτού του νομοσχεδίου ταυτίζονται με τα προβλήματα που έρχεται να επιλύσει συμβάλλοντας στη δημιουργία ενός φιλικότερου και λειτουργικότερου τρόπου συναλλαγών των πολιτών. Συγκεκριμένα, η ολοκλήρωση και η αποτελεσματική λειτουργία του Κτηματολογίου είναι σημαντική προϋπόθεση για την προσέλκυση επενδύσεων και τη συνακόλουθη βελτίωση της ανταγωνιστικής θέσης στο διεθνές περιβάλλον, καθώς η ολοκλήρωσή του θα διασφαλίσει επιτέλους την οριστική και χωρίς αμφισβητήσεις καταγραφή και κατοχύρωση ιδιοκτησίας των πολιτών και όχι μόνο. Περιορίζει τη γραφειοκρατία και γίνονται απλούστερες και ταχύτερες οι διαδικασίες μεταβίβασης της ακίνητης περιουσίας. Ενισχύει τη διαφάνεια και την ασφάλεια στις μεταβιβάσεις ακινήτων. Αναβαθμίζει την αγορά ακινήτων και αυξάνει την αξία της ακίνητης ιδιοκτησίας με συνέπεια να προσελκύονται σημαντικότερες επενδύσεις. Οριοθετεί αμετάκλητα και διασφαλίζει πλήρως τη δημόσια και δημοτική περιουσία, ενώ, τέλος, προστατεύει αποτελεσματικότερα το περιβάλλον καθώς η αμετάκλητη οριοθέτηση των δασών και του αιγιαλού θα αποτελέσει το σοβαρότερο εμπόδιο ενάντια στις καταπατήσεις και την αυθαιρεσία.
Ολοκληρώνοντας, κύριε Πρόεδρε, θα ήθελα να τονίσω ότι αναλογιζόμενοι την επιτακτική ανάγκη για επιτάχυνση της ολοκλήρωσης του Κτηματολογίου στην Ελλάδα, μια χώρα που είναι η τελευταία στον ευρωπαϊκό χώρο που δεν έχει ολοκληρωμένο Κτηματολόγιο καθώς και την αποτελεσματικότητα με την οποία αντιμετωπίζονται τα χρόνια προβλήματα και εμπόδια από το παρόν νομοσχέδιο, δηλώνουμε ότι στηρίζουμε επί της αρχής και επί των άρθρων το παρόν νομοσχέδιο σύμφωνα και με τις τροποποιήσεις που έχει φέρει ο Υπουργός.
Ευχαριστώ πολύ.","ΚΩΝΣΤΑΝΤΙΝΟΣ ΣΚΡΕΚΑΣ",468
"62282"," Κύριε Πρόεδρε, μπορώ να έχω το λόγο για μια παρέμβαση;","ΣΤΑΥΡΟΣ ΚΑΛΑΦΑΤΗΣ",177
"62283"," Ορίστε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62284"," Ο κ. Παπαδημούλης αναφερόμενος σε εμένα είπε ότι ο κ. Καλαφάτης αναίρεσε τον εαυτό του. Υπενθυμίζω ότι αυτό που είπα σχετικά με τις τροπολογίες ήταν στην πρώτη μου τοποθέτηση ότι αναφορά στις τροπολογίες θα γίνει κατά τη διάρκεια της συζήτησης. Κατόπιν έκρινε το Προεδρείο ότι έπρεπε να τοποθετηθούμε επί των τροπολογιών τώρα και φυσικά έγινε η αναφορά για την οποία είχα δεσμευτεί σε πρωθύστερο χρόνο. Τίποτα παραπάνω για να μη δημιουργούνται εντυπώσεις.
Ευχαριστώ πολύ.","ΣΤΑΥΡΟΣ ΚΑΛΑΦΑΤΗΣ",177
"62285"," Το λόγο έχει ο κ. Δριβελέγκας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62286"," Ευχαριστώ, κύριε Πρόεδρε.
Θα αναφερθώ και εγώ σε αυτό που είπε ο κύριος Υπουργός με την έννοια ότι είναι πρωτοφανές, κύριε Πρόεδρε, πριν την ολοκλήρωση της συζήτησης για το σχέδιο νόμου να συζητάμε τροπολογίες. Αυτό δεν έχει ξαναγίνει στην Αίθουσα. Εν πάση περιπτώσει, κάποια στιγμή πρέπει να τηρούμε τον Κανονισμό και όχι να κάνουμε χάρες, να είμαστε καλοί ή κακοί στις διάφορες πλευρές του Κοινοβουλίου. Ο γέγονε, γέγονε. Καλό είναι να μην ξαναγίνει. 
Έρχομαι τώρα επί της ουσίας και επί των άρθρων του νομοσχεδίου. Είπαμε και χθες ότι είναι ένα σχέδιο νόμου το οποίο πράγματι έχει ρυθμίσεις για την επιτάχυνση των διαδικασιών για την ολοκλήρωση επιτέλους στη χώρα μας ενός Κτηματολογίου που είναι απαραίτητη προϋπόθεση για την ανάπτυξη. Πολύ κοπτόμαστε όλοι στα λόγια εδώ στις πτέρυγες της Βουλής για την ανάπτυξη αλλά συζητάμε λες και είναι κάτι το οποίο είναι άυλο. 
Η ανάπτυξη, κύριε Πρόεδρε, θέλει προϋποθέσεις. Και η πρώτη προϋπόθεση είναι να υπάρχει έδαφος πάνω στο οποίο θα πρέπει αυτή η ανάπτυξη να πραγματοποιηθεί. Δυστυχώς, χωρίς Κτηματολόγιο δεν μπορούν να γίνουν επενδύσεις. Ένα το κρατούμενο. 
Νομίζω ότι θα βοηθήσει αυτή η συζήτηση. Η Κυβέρνηση έκανε ένα πολύ σημαντικό βήμα δεχόμενη στο άρθρο 1 την πρόταση που έκανα εγώ για το ΠΑΣΟΚ, ότι πρέπει να συζητείται η διαδικασία του Κτηματολογίου στη Βουλή όχι μόνο μέσω μιας ετήσιας έκθεσης αλλά να γίνεται και συζήτηση στην επιτροπή ώστε να ξέρουμε πού βαδίζουμε. 
Πρέπει να αποκτήσουμε επιτέλους Κτηματολόγιο. 
Να πω, για να το εμπεδώσουμε όλοι και να καταλάβουμε τι σημαίνει αυτό, ότι είμαστε η μοναδική πλέον χώρα μαζί με το Κόσοβο που δεν έχουμε Κτηματολόγιο. Και νομίζω ότι αυτό δεν μας περιποιεί τιμή.
Είναι πάρα πολύ σωστή η ρύθμιση της συγχώνευσης των Οργανισμών. Ξέρετε –έχετε κάνει και Υπουργός- ότι υπάρχουν για το ίδιο αντικείμενο πάρα πολλοί Οργανισμοί οι οποίοι επικαλύπτονται, ο καθένας έχει το βιλαέτι του και δεν μπορεί να προχωρήσει τίποτε. 
Αποχώρησε η Αξιωματική Αντιπολίτευση, αλλά θέλω να πω –και το κράτησα για σήμερα να το πω- ένα παράδοξο. Απευθύνομαι σε αυτούς που υπερασπίζονται τους εργαζόμενους. Ξέρετε τι θα συνέβαινε εάν ο Υπουργός και η Κυβέρνηση δεχόταν τη μετατροπή του Οργανισμού της ΕΚΧΑ σε νομικό πρόσωπο δημοσίου δικαίου; Το ξέρει κανείς, κύριοι συνάδελφοι; Τριακόσιοι εργαζόμενοι της «ΚΤΗΜΑΤΟΛΟΓΙΟ Α.Ε.» αυτόματα, σύμφωνα με το νόμο που ψηφίστηκε, θα πήγαιναν σε διαθεσιμότητα. Αυτό ήθελαν. Αλλά δεν είναι εδώ να το ακούσουν. Αλλά όποιος τους λέει κάτι, το υιοθετούν άκριτα για να γίνουν οι καλοί. 
Εδώ σε αυτήν την περίπτωση -να το ακούσουν οι ενδιαφερόμενοι- οι τριάντα της ΕΚΧΑ θα κατέστρεφαν τετρακόσιους. Αυτό ήθελε ο Συνασπισμός της Αριστεράς και το Κοινωνικό Μέτωπο. Και πολύ ορθά η Κυβέρνηση δεν έκανε δεκτή αυτήν εδώ την πρόταση.
Και προσέξτε, ήταν το μοναδικό άρθρο για το οποίο δεν ψηφίζουν το νομοσχέδιο. Δηλαδή, κύριοι συνάδελφοι, δεν ψηφίζουν το νομοσχέδιο, αυτό που φέρνει επιτάχυνση των διαδικασιών και θα έστελναν αυτόματα τριακόσιους ανθρώπους, σύμφωνα με το νόμο, στη διαθεσιμότητα. Έτσι, είναι πάρα πολύ σωστή η ρύθμιση η οποία έχει γίνει ιδιαίτερα στο άρθρο 1.
Θέλω να πω δύο, τρία πράγματα σε σχέση με κάποια άρθρα που αφορούν τεχνικά θέματα. 
Όσον αφορά το άρθρο 5, κύριε Υπουργέ, ξέρω –το είπατε και στην επιτροπή- ότι θα το λάβετε υπ’ όψιν με έναν τρόπο έτσι ώστε να φαίνεται ότι υπάρχει και τεχνική αξιολόγηση. Δεν λέω ότι πρέπει να είναι στοιχείο αυτής της μακρόχρονης διαδικασίας που καθυστερεί την ανάθεση, αλλά πρέπει να εμπεριέχεται έστω στις προδιαγραφές, έστω κάπου, έτσι ώστε να φαίνεται ότι δεν είναι μόνο η οικονομική προσφορά το κύριο κριτήριο το οποίο ρυθμίζει τις αναθέσεις των έργων.
Όσον αφορά το άρθρο 7, κύριε Υπουργέ, ήσασταν σαφέστατος σχετικά με την απόσυρση της παραγράφου που δημιουργούσε υπόνοιες. Και εμείς σας το θέσαμε από την πρώτη στιγμή και το ξέρετε. Και επειδή δεν πρέπει να αφήνουμε τέτοιες υπόνοιες να διαχέονται στην κοινωνία, δηλαδή να δηλητηριάζουν αυτό εδώ το σχέδιο νόμου, πολύ ορθά κάνατε και την αποσύρατε.
Υπάρχει ένα θέμα σε σχέση με τις δασικές υπηρεσίες. Εκεί που λέμε για τον χρόνο ότι εντός έξι μηνών –τέσσερα συν δύο, δηλαδή- είναι υποχρεωμένοι να παραδώσουν αυτές τις μελέτες.
Ξέρετε, κύριε Υπουργέ, θα σας δημιουργήσει προβλήματα. Γιατί θα σας δημιουργήσει προβλήματα; Ο χρόνος των έξι μηνών μπορεί σε ορισμένες περιπτώσεις να μη χρειάζεται καν, να είναι δύο ή τρεις ή τέσσερις μήνες ανάλογα με τον όγκο της παραδοθείσης εργασίας. Δηλαδή, για να το πω απλά, εάν ένας μελετητής παραδώσει εκατό χιλιάδες στρέμματα, μπορεί να χρειάζονται δύο ή τρεις μήνες. Εάν όμως έχει να παραδώσει πεντακόσιες ή εξακόσιες χιλιάδες ή ένα εκατομμύριο στρέμματα, δεν αρκούν οι έξι μήνες. Άρα πρέπει εδώ να το δούμε, γιατί θα υπάρξει πρόβλημα. Θα το αντιμετωπίσετε, κύριε Υπουργέ, στην πράξη.","ΙΩΑΝΝΗΣ ΔΡΙΒΕΛΕΓΚΑΣ",138
"62287"," Κύριε συνάδελφε, μου επιτρέπετε μια διακοπή για είκοσι δευτερόλεπτα;","ΣΤΑΥΡΟΣ ΚΑΛΑΦΑΤΗΣ",177
"62288"," Ευχαρίστως.","ΙΩΑΝΝΗΣ ΔΡΙΒΕΛΕΓΚΑΣ",138
"62289"," Έχετε το λόγο, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62290"," Ευχαριστώ πολύ.
Κύριε συνάδελφε, συμμερίζομαι την αγωνία σας. Πράγματι, μας έχει απασχολήσει αυτό και μπορώ να σας πω και να δεσμευτώ ότι σημειακές παρεμβάσεις κατά περίπτωση θα αποτελέσουν αντικείμενο ιδιαίτερης επεξεργασίας κατά τη διάρκεια της διακήρυξης και της διοίκησης από την πλευρά του Κτηματολογίου και με την υψηλή δική μας εποπτεία.
Ευχαριστώ πολύ.","ΣΤΑΥΡΟΣ ΚΑΛΑΦΑΤΗΣ",177
"62291"," Εγώ μένω σ’ αυτό. Επιμένω, όμως, ότι αυτό πρέπει να μην το ξεχάσουμε.","ΙΩΑΝΝΗΣ ΔΡΙΒΕΛΕΓΚΑΣ",138
"62292"," Γι’ αυτό και αναφέρθηκα δημοσίως.","ΣΤΑΥΡΟΣ ΚΑΛΑΦΑΤΗΣ",177
"62293"," Πολύ καλά κάνατε. Αυτό, άλλωστε, θα είναι μια παρακαταθήκη, ένα στοιχείο μελλοντικά. Δηλαδή, εάν περάσουν ένα ή δύο χρόνια, να ξέρουμε ότι αυτό το πρόβλημα και επισημάνθηκε και αναγνωρίστηκε από την πολιτική ηγεσία του Υπουργείου.
Κύριε Πρόεδρε, κυρίες και κύριοι συνάδελφοι, εμείς δίνουμε θετική ψήφο σε αυτό το σχέδιο νόμου, παρ’ όλες τις προσωπικές μου αμφιβολίες ότι χρειάζονται και άλλα πράγματα για να γίνει Κτηματολόγιο στη χώρα, για να επιτευχθεί ο στόχος του 2020. 
Επειδή εδώ βλέπω και τον πρόεδρο της Επιτροπής Παραγωγής και Εμπορίου, θα τον παρακαλούσα αμέσως να καλέσουμε στην επιτροπή μας τη διοίκηση της «ΚΤΗΜΑΤΟΛΟΓΙΟ Α.Ε.» να μας πει πού βρισκόμαστε, πώς ξεκινάμε, έτσι ώστε μέσα σε έξι μήνες, που θα τους ξανακαλέσουμε, να ξέρουμε τη βάση στην οποία συζητάμε. Καλό είναι που ακούει και η «ΚΤΗΜΑΤΟΛΟΓΙΟ Α.Ε.» Να ξέρετε ότι ο έλεγχος από εμάς θα είναι διαρκής. Και αυτό δεν είναι απειλή, αυτό σημαίνει ότι όλοι μαζί εργαζόμαστε, ώστε επιτέλους να αποκτήσουμε Κτηματολόγιο.
Εμείς ψηφίζουμε τα άρθρα, βεβαίως με τις παρατηρήσεις που έχουμε επισημάνει.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΙΩΑΝΝΗΣ ΔΡΙΒΕΛΕΓΚΑΣ",138
"62294"," Σας ευχαριστώ, κύριε Δριβελέγκα. 
Ο συνάδελφός σας, Μακεδόνας Βουλευτής, κ. Κουκουλόπουλος συμπαρίσταται, αλλά επίσης βλέπω και εξ Ηλείας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62295"," Απ’ όλες τις πτέρυγες.","ΓΕΩΡΓΙΟΣ ΒΛΑΧΟΣ",65
"62296"," Το λόγο έχει η κ. Ζαρούλια.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62297"," Εμείς, κύριε Πρόεδρε, δεν θα αποχωρήσουμε. Ήρθαμε για να μείνουμε. Όλα αυτά τα κόμματα-αποκόμματα έκαναν το πρώτο θετικό βήμα. Με το καλό θα αποχωρήσουν οριστικά από την πολιτική ζωή της χώρας με τη θέληση του ελληνικού λαού!
Θέλω να κάνω ένα σύντομο σχόλιο για τις περίφημες «μαύρες οθόνες» της ΕΡΤ. Προτείνουμε να αλλάξετε το χρώμα σε κόκκινο, το χρώμα του αίματος, γιατί σύντομα, έτσι όπως το πάτε, θα αιματοκυλίσετε τον τόπο. Περιμένετε να πάρουμε τα εκκαθαριστικά της εφορίας και θα δείτε τι έχετε κάνει.
Επί του νομοσχεδίου. Το πρώτο άρθρο καταργεί τον Οργανισμό Κτηματολογίου και Χαρτογράφησης Ελλάδας, τον ΟΚΧΕ, νομικό πρόσωπο δημοσίου δικαίου και μεταφέρει τις αρμοδιότητές του στη νέα εταιρεία που δημιουργείται ως μετεξέλιξη της «ΚΤΗΜΑΤΟΛΟΓΙΟ Α.Ε.». Η νέα εταιρεία θα ονομάζεται «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ Α.Ε.» και πέραν των αρμοδιοτήτων, απορροφά και τα στοιχεία του υπό κατάργηση οργανισμού. 
Εμείς εκφράσαμε την έντονη διαφωνία μας και στην αρμόδια επιτροπή και στην Ολομέλεια κατά τη συζήτηση επί της αρχής γι’ αυτήν τη ρύθμιση που την κρίνουμε το λιγότερο ατυχή. Οι ενστάσεις μας έχουν να κάνουν με τη διαχείριση των γεωχωρικών δεδομένων ως δημόσιας υπηρεσίας από μια ανώνυμη εταιρεία, η οποία λειτουργεί με βάση ιδιωτικοοικονομικά κριτήρια. 
Επίσης, θεωρούμε ότι δεν είναι σωστό τη γενική εποπτεία των σχετικών αντικειμένων να μην την έχει ένας φορέας όπως ο ΟΚΧΕ αλλά ο Υπουργός. Αυτό κυρίως για πρακτικούς λόγους. Η εμπειρία έχει αποδείξει ότι η εποπτεία της «ΚΤΗΜΑΤΟΛΟΓΙΟ Α.Ε.» από τον εκάστοτε Υπουργό ήταν το λιγότερο ελλιπής. 
Επιπλέον, ένα από τα βασικά επιχειρήματα της συγκυβέρνησης για την προώθηση της συγκεκριμένης ρύθμισης, η μείωση δηλαδή της επιβάρυνσης του κρατικού προϋπολογισμού, δεν ισχύει σε καμμία περίπτωση. Το κόστος μισθοδοσίας των υπαλλήλων του υπό κατάργηση φορέα απλώς μεταφέρεται στο Υπουργείο Περιβάλλοντος, ενώ τα λειτουργικά έξοδα του ΟΚΧΕ δεν θα αποφευχθούν, αφού οι υπηρεσίες του στεγάζονταν στο Υπουργείο. Επομένως δεν θα έχουμε στην ουσία κανένα οικονομικό όφελος για το δημόσιο από την εξέλιξη αυτή. 
Τέλος, δεν υπάρχει καμμία εγγύηση ότι αυτή η εταιρεία δεν πρόκειται να πωληθεί σε ιδιώτες σε κάποια φάση στο μέλλον με ό,τι αυτό συνεπάγεται. Η μνημονιακή συγκυβέρνηση έχει βαλθεί να ξεπουλήσει όλον τον δημόσιο πλούτο. Δεν θα δυσκολευτεί καθόλου να πουλήσει την «ΕΚΧΑ Α.Ε.» στο μέλλον με αιτιολογία είτε τα ελλείμματα είτε τις μνημονιακές υποχρεώσεις. 
Με το άρθρο 2 καθορίζεται πώς η νέα εταιρεία θα είναι αρμόδια για την οργάνωση, διάρθρωση και υλικοτεχνική υποστήριξη της λειτουργίας των κτηματολογικών γραφείων, ενώ γίνεται και μία προσπάθεια να μειωθεί η γραφειοκρατία και να επιταχυνθούν οι διαδικασίες όσον αφορά τη διόρθωση των αρχικών εγγράφων κ.λπ. Δεν βλέπουμε πώς η νέα εταιρεία, καθώς και πότε, θα τα κάνει όλα αυτά, σε σχέση με την οργάνωση και λειτουργία των κτηματολογικών γραφείων. Το αφήνετε σε θεωρητικό επίπεδο. Λέτε απλώς ότι σε κάποια φάση θα γίνει και αυτό. Για την ώρα ξέρουμε πως η διάταξη αυτή κινείται στο πλαίσιο του ευχολογίου. 
Επιπλέον, έχουμε ενστάσεις σε σχέση με τον τρόπο στελέχωσης των κτηματολογικών γραφείων και τον ορισμό των προϊσταμένων, αφού το πλαίσιο που καθορίζετε δεν δείχνει και τόσο αδιαφανές. 
Όσον αφορά τις ρυθμίσεις επίσπευσης της διαδικασίας επίλυσης των σχετικών διαφορών, οι ρυθμίσεις κινούνται θεωρητικά σε σωστή κατεύθυνση, αλλά και μόνο λαμβάνοντας υπ’ όψιν το φόρτο εργασίας των ελληνικών δικαστηρίων και το χρόνο που απαιτείται, αμφιβάλλουμε για την αποτελεσματικότητά τους.
Στο άρθρο 3, μεταξύ άλλων, προβλέπεται η υποχρέωση του δημοσίου να υποβάλλει δήλωση εγγραπτέου δικαιώματος. Αυτό θεωρούμε πως αποτελεί ανατροπή στην ουσία του τεκμηρίου κυριότητας του δημοσίου, κάτι που είναι σοβαρό σφάλμα. Αν λάβουμε υπ’ όψιν την ταχύτητα με την οποία κινείται ο κρατικός μηχανισμός, καθώς και το ότι το δημόσιο έχει πρόβλημα όσον αφορά τους τίτλους απόδειξης κυριότητας των διαφόρων εκτάσεων, πιστεύουμε πως θα ήταν καλύτερα να τεκμαίρεται απλώς η κυριότητα του δημοσίου. 
Η νέα «ΚΤΗΜΑΤΟΛΟΓΙΟ Α.Ε.» υποχρεούται να παρέχει στην αρμόδια Διεύθυνση Δασών του ΟΤΑ υπό κτηματογράφηση τα όρια σχεδίων πόλεως, των οικοδομήσιμων εκτάσεων των οικιστικών περιοχών του ν. 947/1979 κ.λπ. Εάν αυτό θα γίνεται σωστά και μέσα στο χρονικό διάστημα που πρέπει να γίνει βάσει των προθεσμιών που τίθενται, ελέγχεται, γιατί έχουμε γενικότερες ενστάσεις όσον αφορά την αποτελεσματική λειτουργία της «ΚΤΗΜΑΤΟΛΟΓΙΟ Α.Ε.» μέχρι σήμερα.
Έχουμε επανειλημμένα εκφράσει την έντονη διαφωνία μας όσον αφορά το άρθρο 4, που προβλέπει αποσπάσεις δημοσίων υπαλλήλων από όλο το φάσμα του δημοσίου προς στήριξη της νέας εταιρείας, της «ΕΚΧΑ Α.Ε.». Μάλιστα, από την ομιλία του Υπουργού χθες ενισχύεται η ανησυχία μας, γιατί μας είπε τι γινόταν μέχρι τώρα με την προηγούμενη εταιρεία. 
Σύμφωνα με το άρθρο αυτό, ο Υπουργός έχει πλήρη ελευθερία επιλογής των προσώπων αυτών, αφού δεν προβλέπονται ούτε τα τυπικά προσόντα ούτε η ελάχιστη εμπειρία ούτε καν ο ανώτατος αριθμός των σχετικών αποσπάσεων. Έτσι δημιουργείται ένα πλαίσιο πλήρους ασυδοσίας εκ μέρους του Υπουργού. 
Η έλλειψη σχετικών προϋποθέσεων όσον αφορά τις αποσπάσεις αυτές επιτρέπει στον Υπουργό να τακτοποιήσει κατά το δοκούν πρόσωπα, ενώ θα είναι αμφίβολη η όποια ουσιαστική στήριξη της νέας εταιρείας από το μέτρο αυτό των αποσπάσεων. Όπως επισημάναμε και στην επιτροπή σχετικά με αυτό το άρθρο, θα μπορούσατε κάλλιστα να το ονομάσετε «άρθρο περί του ρουσφετιού», διότι δεν διασφαλίζει καμμία αξιοκρατία, συνεχίζει δηλαδή το προηγούμενο καθεστώς.
Στο άρθρο 5 προβλέπονται αλλαγές στο πλαίσιο ανάθεσης των μελετών από τη νέα εταιρεία. Όπως σας είπαμε και στην αρμόδια επιτροπή, θεωρούμε πως στο βωμό της λεγόμενης επιτάχυνσης, διαμορφώνετε ένα πλαίσιο πλήρους ασυδοσίας, αφού ο έλεγχος, η διαφάνεια, ο ανταγωνισμός, η τεχνική αξιολόγηση και οι υποχρεώσεις τού αναδόχου για χρηματοδότηση ουσιαστικά καταργούνται. 
Οι διατάξεις τού παρόντος νόμου έρχονται να προσθέσουν νέες εξαιρέσεις στο ν. 3316/2005, συνεχίζοντας έτσι την αποσπασματική αντιμετώπιση των προβλημάτων. Με τις αλλαγές που προβλέπονται τα κριτήρια επιλογής των μελετητών θα είναι μόνο η οικονομική προσφορά και τα χρηματοοικονομικά στοιχεία του υποψηφίου αναδόχου. Αυτό λόγω και της συνεχιζόμενης ύφεσης που αντιμετωπίζει η χώρα μας, θα ανοίξει το δρόμο στις ξένες εταιρείες και στον παραγκωνισμό του ελληνικού μελετητικού δυναμικού.
 Και σε αυτό το σημείο θα ήθελα να επισημάνω τη διαπίστωση του κυρίου Υπουργού –δυστυχώς δεν είναι μαζί μας σήμερα- ότι έχουμε εξαιρετικούς επιστήμονες και τεχνογνωσία. Δεν είναι, λοιπόν, κρίμα την εποχή του μνημονίου να μην τους αξιοποιήσουμε; Το πώς θα τους βάλουμε σε ένα σύστημα σε ομάδες, όπως ανέφερε χαρακτηριστικά, είναι μία άλλη συζήτηση. Αυτή, άλλωστε, είναι και η κατάρα του έθνους μας. 
Με τη θέσπιση ως κριτηρίου επιλογής, αυτό της χαμηλότερης τιμής, με την υποβάθμιση των ποιοτικών χαρακτηριστικών της κάθε πρότασης, το μόνο που θα επιτευχθεί είναι να αναλάβουν εταιρείες καιροσκοπικού χαρακτήρα.
Το άρθρο 6 είναι αμιγώς τεχνικό και ως ρύθμιση είναι θετική, ενώ για τα επόμενα άρθρα στα οποία μεταξύ άλλων γίνονται αλλαγές στη δασική νομοθεσία έχουμε εκφράσει την έντονη διαφωνία μας. Οι αλλαγές που προβλέπονται πιστεύουμε πως όχι μόνο δεν δίνουν λύσεις, όχι μόνο δεν εξυπηρετούν το δημόσιο συμφέρον, αλλά αντίθετα θα έχουν άσχημες συνέπειες στην προστασία των δασικών εκτάσεων και γενικότερα της δημόσιας γης. 
Με τον παραγκωνισμό της Διεύθυνσης Δασών και με την αναβάθμιση της νέας «ΚΤΗΜΑΤΟΛΟΓΙΟ Α.Ε.» σε κυρίαρχο φορέα όσον αφορά ακόμη και την οριοθέτηση των δασικών χαρτών, δημιουργείται ένα πλαίσιο που δεν θα προστατεύσει αποτελεσματικά τη δημόσια γη. Δημιουργείται ένα πλαίσιο που θα επιτρέψει να χαθούν μεγάλες δασικές και αναδασωτέες εκτάσεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Όπως σας είπαμε και στη συζήτηση επί της αρχής, θεωρούμε πως με τις ρυθμίσεις αυτές ανοίγετε το δρόμο στην εμπορευματοποίηση της εθνικής γης και την εξυπηρέτηση επιχειρηματικών και άλλων συμφερόντων με την άρση στην ουσία της προστασίας μεγάλων εκτάσεων του δημοσίου. Μεγάλες δασικές και αναδασωτέες εκτάσεις θα γίνουν αντικείμενο εκμετάλλευσης στο όνομα της προώθησης των επενδύσεων της τουριστικής ανάπτυξης και της μείωσης της ανεργίας. Στο όνομα όλων αυτών η Κυβέρνηση προωθεί ρυθμίσεις που θα πλήξουν ανεπανόρθωτα το δημόσιο συμφέρον, αφού δασικές και αναδασωτέες εκτάσεις θα χάσουν και επίσημα πλέον το χαρακτήρα τους. 
Σε αυτό το μήκος κύματος κινούνται και οι λοιπές ρυθμίσεις του παρόντος σχεδίου νόμου, όπως, για παράδειγμα, αυτή του άρθρου 10 που στην ουσία παρέχεται το δικαίωμα απόκτησης άδειας δόμησης στα τυφλά οικόπεδα, όπως και αυτή του άρθρου 12 με τη μείωση των εκτάσεων των δασικών περιοχών που μπορούν να χαρακτηριστούν ως κυνηγητικές εκτάσεις ανεξαρτήτως αν ανήκουν στο δημόσιο ή σε ιδιώτη. Αυτό γίνεται με πρόσχημα την αύξηση των τουριστικών επενδύσεων, ενώ η σχετική αιτιολογική έκθεση αναφέρει πως αυτό γίνεται για να είναι προσβάσιμες αυτές οι εκτάσεις σε όλους. «Σε όλους τους επενδυτές», θα προσθέταμε εμείς. 
Και η ανησυχία μας γίνεται εντονότερη με την παραδοχή του Υπουργού που μας είπε χθες στο λόγο του ότι τώρα σαν Α.Ε. έχει μεγαλύτερη ευελιξία στα διοικητικά και οικονομικά θέματά της. Ευτυχώς, που ο Υπουργός μας υπενθύμισε ότι η «ΚΤΗΜΑΤΟΛΟΓΙΟ Α.Ε.» υπάγεται στις ΔΕΚΟ, λες και δεν τις έχετε ξεπουλήσει ή δεν τις έχετε προς ορθολογική αξιοποίηση, για να χρησιμοποιήσω την αγαπημένη έκφραση του κ. Καλογιάννη ή κοινώς για ξεπούλημα.
Όσο για την προμετωπίδα της σελίδας του ΟΚΧΕ ότι «εκποιείται με την εγγύηση της Κυβέρνησης» και στη δεύτερη σελίδα «κλειστό λόγω εκποίησης, πληροφορίες στο γραφείο του Υπουργού Περιβάλλοντος», ευχόμαστε να μη χρειαστούμε πληροφορίες από το γραφείο του Υπουργού, γιατί τότε δεν θα υπάρχει Ελλάδα.
Όσον αφορά την τροπολογία που κατέθεσε ο Υπουργός χθες, την υπ’ αριθμόν 602/64, αυτή απορρίπτεται ασυζητητί. Εξάλλου, κατατέθηκε εκπρόθεσμα, ακόμη και μετά το πέρας της συζήτησης επί της αρχής του νομοσχεδίου. Αν θέλει ο Υπουργός να γίνει σοβαρή συζήτηση επί της κατά τα άλλα ενδιαφέρουσας αυτής ρύθμισης, να την καταθέσει στην αρμόδια επιτροπή, να συζητηθεί, να είναι δυνατό να γίνει σοβαρή και ολοκληρωμένη συζήτηση. Αυτή η πρακτική των τροπολογιών ακόμη και την τελευταία στιγμή πρέπει κάποτε να πάψει. 
Συμπερασματικά, όπως αναφερθήκαμε και χθες, θεωρούμε αυτό το σχέδιο νόμου κακό, αναποτελεσματικό, ακόμη και επικίνδυνο για τα συμφέροντα του δημοσίου και καλούμε την Κυβέρνηση να το αποσύρει, θέτοντας το σχετικό ζήτημα, το θέμα του Εθνικού Κτηματολογίου, σε νέα βάση. 
Ευχαριστώ.","ΕΛΕΝΗ ΖΑΡΟΥΛΙΑ",149
"62298"," Και εμείς ευχαριστούμε.
Το λόγο έχει τώρα η ειδική αγορήτρια της Δημοκρατικής Αριστεράς κ. Νίκη Φούντα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62299"," Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, είναι πραγματικά θλιβερό να συζητάμε για ένα τόσο σημαντικό θέμα, για ένα θέμα που ταλανίζει την ελληνική πραγματικότητα, όπως είναι το Κτηματολόγιο, για πάρα πολλά χρόνια, για αιώνες όπως έχει ειπωθεί στις επιτροπές και ειπώθηκε και χθες στην Αίθουσα αλλά, δυστυχώς, να απαξιώνεται το θέμα τόσο πολύ. 
Να πούμε ότι η Δημοκρατική Αριστερά έχει καταθέσει από τη Δευτέρα –αν δεν απατώμαι- πρόταση νόμου για την άρση της πράξης νομοθετικού περιεχομένου. Έχει δηλώσει σε κάθε δυνατή προσπάθεια ανατροπής όλου αυτού του άσχημου κλίματος, πως θα υπερψηφίσει όποια τροπολογία είναι προς αυτήν την κατεύθυνση. Οπότε κάθε κραυγή, που ουσιαστικά διαψεύδει αυτή μας τη στάση μέσα στην Αίθουσα, είναι τουλάχιστον αναποτελεσματική και συκοφαντική.
Να πούμε –για να μιλήσουμε και λίγο γι’ αυτό το νομοσχέδιο- ότι οι λέξεις-κλειδιά αυτού του νομοσχεδίου είναι η μεταρρύθμιση και το δημόσιο συμφέρον. Νομίζω ότι δεν υπάρχει καμμία πτέρυγα μέσα στην Αίθουσα που να μη θεωρεί ότι εν μέρει η ανάπτυξη είναι συνυφασμένη με την ύπαρξη Κτηματολογίου και στη συνέχεια, με την ύπαρξη Περιουσιολογίου, με την πάταξη της διαφθοράς, με την πάταξη της αυθαιρεσίας στην κατασκευή και εν τέλει, με την πάταξη της φοροδιαφυγής. 
Ουσιαστικά οι άλλες λέξεις-κλειδιά που μπορούν να χρησιμοποιηθούν γι’ αυτό το νομοσχέδιο είναι ο έλεγχος, η ποιότητα επιτέλους στην κατασκευή και στους αναρτώμενους χάρτες και η τήρηση των χρονοδιαγραμμάτων που πρέπει να είναι προτεραιότητα για όλους μας. 
Είμαστε εδώ, λοιπόν, για να διασφαλίσουμε τους όρους με τους οποίους θα γίνει πλέον αυτή η ανάρτηση, τους όρους με τους οποίους ελπίζουμε –και ευελπιστούμε- μέχρι το 2020 η χώρα να αποκτήσει Κτηματολόγιο. 
Θα αναφερθώ κυρίως στις τροπολογίες, γιατί έχει γίνει εκτενής αναφορά έτσι και αλλιώς στα άρθρα. Να μιλήσουμε για την ηλεκτρονική μεταρρύθμιση, την οποία θέλουμε εμείς να υπάρξει στην Ελλάδα και για την τροπολογία που έχουμε καταθέσει για τη σημασία των χωρικών δεδομένων σε αυτήν την προσπάθεια που γίνεται για να καταλήξουμε στην κοινωνία της πληροφορίας.
Κύριε Πρόεδρε, μόνο επί της διαδικασίας μπορώ να απευθύνω μία ερώτηση στον κύριο Υπουργό;","ΝΙΚΗ ΦΟΥΝΤΑ",529
"62300"," Ορίστε, κυρία συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62301"," Κύριε Υπουργέ, οι τροπολογίες που είχαν κατατεθεί μέχρι τώρα, γίνονται δεκτές; Γιατί από την τοποθέτησή σας δεν κατάλαβα αν γίνονται δεκτές. Οι τροπολογίες μας υφίστανται ή δεν κάνετε δεκτή καμμία τροπολογία;","ΝΙΚΗ ΦΟΥΝΤΑ",529
"62302"," Έχω τοποθετηθεί ότι δεν θα γίνει καμμία δεκτή.","ΣΤΑΥΡΟΣ ΚΑΛΑΦΑΤΗΣ",177
"62303"," Καμμία; Ούτε τις τροπολογίες που είχαμε καταθέσει και κατά τη διάρκεια της συζήτησης στην επιτροπή όπου είπατε ότι θα τις λάβετε σοβαρά υπ’ όψιν σας;","ΝΙΚΗ ΦΟΥΝΤΑ",529
"62304"," Έχω κάνει τοποθέτηση ότι δεν θα λάβω υπ’ όψιν καμμία απ’ αυτές.","ΣΤΑΥΡΟΣ ΚΑΛΑΦΑΤΗΣ",177
"62305"," Δηλαδή, θα καταδικάσουμε ένα ολόκληρο νομοσχέδιο, γιατί κατατέθηκε μία τροπολογία, η οποία δεν γίνεται δεκτή;","ΝΙΚΗ ΦΟΥΝΤΑ",529
"62306"," Κοιτάξτε, από τις τροπολογίες που κατατέθηκαν από τους συναδέλφους Βουλευτές, δεν θα κάνω καμμία δεκτή. Αλλά μπορούμε να τις δούμε και να τις συζητήσουμε -γιατί έχουν πραγματικά κάποιες πολύ μεγάλο ενδιαφέρον- για να μπορέσουμε σε άμεσο νομοθετικό εγχείρημα να τις συζητήσουμε επί της ουσίας.","ΣΤΑΥΡΟΣ ΚΑΛΑΦΑΤΗΣ",177
"62307"," Από τη στιγμή που ο Υπουργός δεσμεύεται ότι θα την αποδεχθεί σε άλλο νομοσχέδιο…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62308"," Και μάλιστα με την πρώτη ευκαιρία, θα έλεγα.","ΣΤΑΥΡΟΣ ΚΑΛΑΦΑΤΗΣ",177
"62309"," Μάλιστα. Οπότε και εγώ νομίζω ότι δεν υπάρχει λόγος να συζητάμε σε αυτήν την Αίθουσα. Νομίζω ότι δεν συζητάμε έτσι και αλλιώς. 
Είναι ένα νομοσχέδιο που έχει πάρα πολλά θετικά στοιχεία. Δυστυχώς, τα θετικά στοιχεία έγιναν μία μείξη μαζί με τα όποια αρνητικά. Βελτιώσεις δεν μπορούμε να κάνουμε. 
Η Δημοκρατική Αριστερά, όπως έχουμε ξαναπεί, είναι εδώ για να επισημαίνει τα καλά, είναι εδώ για να επισημαίνει τα λάθη, να προωθεί τις μεταρρυθμίσεις και να αποτελεί φρένο στην αδιαφάνεια και στην ασυδοσία –να πω- κάποιες φορές, της νομοθετικής διαδικασίας. 
Ευχαριστούμε πολύ. 
(Χειρoκροτήματα από την πτέρυγα της ΔΗΜΑΡ)","ΝΙΚΗ ΦΟΥΝΤΑ",529
"62310"," Και εμείς ευχαριστούμε, κυρία Φούντα. 
Εισερχόμεθα στον κατάλογο των εγγεγραμμένων ομιλητών. 
Το λόγο έχει ο κ. Κόνσολας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62311"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, σέβομαι απόλυτα την τοποθέτηση της κ. Φούντα. Εγώ θα διαφωνήσω με το ότι εδώ δεν μιλάμε. Και βέβαια μιλάμε. Καταθέτουμε απόψεις. Καταθέτουμε ιδέες και προτάσεις. 
Θέλω με την ευκαιρία αυτής της συζήτησης, κύριε Υπουργέ, να συγχαρώ τόσο εσάς, όσο και τα στελέχη του Υπουργείου σας, γιατί ξέρω ότι προηγήθηκε μια επίπονη διαδικασία, η οποία όμως ήταν επιτυχής, αφού σήμερα ένα σχέδιο νόμου τόσο αναγκαίο για τη χώρα συζητείται στη Βουλή, μετά μάλιστα από υπερεθνικές επιταγές και από ευρωπαϊκές υποχρεώσεις. 
Η σύνταξη Εθνικού Κτηματολογίου αποτέλεσε για χρόνια καθολικό αίτημα πολιτικών και πολιτών, συνδέθηκε όμως με απαράδεκτες καθυστερήσεις και απαράδεκτες πρακτικές. 
Δεν θέλω να ανατρέξω σε ζητήματα του παρελθόντος. Όλοι γνωρίζετε τι συνέβη. Όλοι γνωρίζουμε ότι η Ελλάδα έπρεπε να έχει ένα Εθνικό Κτηματολόγιο εδώ και χρόνια. 
Επισημαίνω ότι έχουμε αναλάβει ως χώρα τη δέσμευση να ολοκληρωθεί το Εθνικό Κτηματολόγιο έως το 2020 και να ισχύει και στην Ελλάδα ό,τι ισχύει και σε άλλες χώρες της Ευρώπης.
Πολλοί προσπερνούν με ελαφρότητα την αναγκαιότητά του. Κι όμως, η σύνταξη και η λειτουργία Εθνικού Κτηματολογίου συνδέεται με μείζονος σημασίας έννοιες, όπως είναι το περιβάλλον, η αειφορία, η ανάπτυξη, η κατοχύρωση των δικαιωμάτων του δημοσίου αλλά και των πολιτών.
Το νομοσχέδιο που συζητάμε σήμερα είναι πολύ σημαντικό. Στην κεντρική του φιλοσοφία το νομοσχέδιο επιδιώκει να ενισχύσει τη λειτουργία της «ΚΤΗΜΑΤΟΛΟΓΙΟ Α.Ε.», προκειμένου να μπορέσει να επιτελέσει κάτω από καλύτερους όρους την αποστολή που έχει. 
Στη χώρα μας το διοικητικό χάος και η πανσπερμία διοικητικών δομών δημιούργησαν αλληλοεπικαλύψεις αρμοδιοτήτων, κύριο συστατικό του υδροκεφαλισμού του κράτους που όλοι έχουμε βιώσει και που βιώνουμε ακόμη και μέχρι σήμερα. Απουσίαζε ο εξορθολογισμός και η ευελιξία, με αποτέλεσμα οι αρνητικές συνέπειες να μεταδίδονται και στους πολίτες. 
Υπήρξε η «ΚΤΗΜΑΤΟΛΟΓΙΟ Α.Ε.», αλλά παράλληλα υπήρξε –και υπάρχει- ο Οργανισμός Κτηματολογίου και Χαρτογραφήσεων Ελλάδας. Ήταν φυσικό, λοιπόν, να υπάρχουν αλληλοεπικαλύψεις, όταν μάλιστα υπήρχαν και νομοθετικές πρωτοβουλίες που τις ενίσχυαν ή επέτειναν τη σύγχυση γύρω από αυτές. 
Σήμερα ερχόμαστε να αντιμετωπίσουμε αυτές τις στρεβλώσεις. Προχωράμε στην κατάργηση του ΟΚΧΕ. Στο εξής, ένας μόνο φορέας θα έχει την ευθύνη για τα ζητήματα που αφορούν την κτηματογράφηση. 
Η «ΚΤΗΜΑΤΟΛΟΓΙΟ Α.Ε.» θα αποτελεί πλέον το μοναδικό ενιαίο φορέα με κυρίαρχες και αποφασιστικές αρμοδιότητες για την κτηματογράφηση, τη χαρτογράφηση και τη διαχείριση γεωχωρικών πληροφοριών. Μόνο με αυτόν τον τρόπο θα μπορέσουμε το 2020 να έχουμε αναπτύξει ένα σύστημα ανάλογο με αυτό που διαθέτουν οι άλλες ευρωπαϊκές χώρες. 
Είναι ιδιαίτερα σημαντικό, κυρίες και κύριοι συνάδελφοι, να παραθέσουμε τα οφέλη του γεγονότος αυτού. 
Ένας θα είναι πλέον ο φορέας που διαχειρίζεται αυτά τα ζητήματα, όπως είναι ο εξορθολογισμός πλέον των διαδικασιών, όπου δεν θα υπάρχουν επικαλύψεις αρμοδιοτήτων ανάμεσα στην «ΚΤΗΜΑΤΟΛΟΓΙΟ Α.Ε.» και στον ΟΚΧΕ. 
Θα έχουμε πολλαπλή εξοικονόμηση κόστους για πολίτες και επιχειρήσεις, οι οποίοι θα απευθύνονται σε ένα μόνο φορέα με απλοποιημένες διαδικασίες και με δυνατότητα ακόμη και ηλεκτρονικής εξυπηρέτησης.
Θα υπάρχουν οικονομίες κλίμακας, αφού εντάσσονται όλες οι διοικητικές και οι υποστηρικτικές υπηρεσίες στην «ΚΤΗΜΑΤΟΛΟΓΙΟ Α.Ε.». 
Εξοικονομείται 1,2 εκατομμύριο ευρώ, που ήταν η ετήσια επιχορήγηση προς τον ΟΚΧΕ, αλλά και το λειτουργικό του κόστος. 
Δημιουργείται παράλληλα ένα φιλικό περιβάλλον για όσους θέλουν να επενδύσουν σε γη στην Ελλάδα ή θέλουν να αναπτύξουν επιχειρηματική δραστηριότητα. 
Θα υπάρχουν σταθεροί κανόνες, έγκυρη πληροφόρηση και κατοχύρωση δικαιωμάτων, κάτι που έλειπε μέχρι σήμερα από τη χώρα. 
Απλοποιείται η διαδικασία για την είσπραξη και διαχείριση των τελών είσπραξης που μέχρι τώρα το Κτηματολόγιο είχε ως διαδικασία, η οποία εκχωρείται πλέον στην «ΚΤΗΜΑΤΟΛΟΓΙΟ Α.Ε.». 
Δημιουργείται κλίμα ασφάλειας στον πολίτη, που γνωρίζει ότι δεν θα αδικείται. Μπορούν να γίνουν διορθώσεις σε εσφαλμένες αναγραφές και δηλώσεις και να αποκατασταθούν αδικίες. Επιτρέψτε μου να αναφέρω παρακάτω ένα χαρακτηριστικό παράδειγμα που αντιμετωπίζει η Δωδεκάνησος. 
Θα υπάρχει, λοιπόν, ενιαία διαχείριση και αξιοποίηση ευρωπαϊκών προγραμμάτων για την κτηματογράφηση ακινήτων σε όλη την επικράτεια. 
Με αυτό το νομοσχέδιο, κυρίες και κύριοι συνάδελφοι, επιχειρείται και η βελτίωση του νομοθετικού πλαισίου για το Κτηματολόγιο. Τροποποιούνται οι διατάξεις του ν. 2669/1998 και δίνεται πλέον το δικαίωμα εξωδικαστικών διευθετήσεων –αξίζει να σημειωθεί αυτό- σχετικά με λανθασμένες εγγραφές ή με διαφορές που υπάρχουν. Και γνωρίζω ότι υπάρχουν πάρα πολλές διαφορές και το γνωρίζετε κι εσείς, κύριοι συνάδελφοι. 
Οι πολίτες είναι αναγκασμένοι να καταφεύγουν στα δικαστήρια για να βρουν το δίκιο τους και αντιμετωπίζουν απίστευτη ταλαιπωρία, αφού δημιουργούνται γραφειοκρατικές αγκυλώσεις. Για να βρουν το δίκιο τους οι πολίτες, προβαίνουν στα δικαστήρια και στη δικαστική οδό με τεράστιο κόστος, διότι εμπλέκονται μηχανικοί και δικηγόροι.
Η εξωδικαστική διαδικασία επίλυσης αυτών των ζητημάτων είναι αναμφίβολα και αναμφισβήτητα ένα πολύ θετικό βήμα, επωφελές για τον ίδιο τον πολίτη αλλά και για το ελληνικό δημόσιο.
Μια άλλη σημαντική διάταξη είναι αυτή που προβλέπεται και προβλέπει παράλληλα την επιμήκυνση του χρονικού ορίου για την προθεσμία διόρθωσης για σφάλματα εγγραφών για περιοχές που έχουν κηρυχθεί από κτηματογράφηση στην αρχή και πριν από το νόμο του 2006. Αναφέρομαι στις περιοχές όπου η διαδικασία κτηματογράφησης έλαβε χώρα από το 1997 έως το 1998. 
Είναι πλέον σαφές ότι θα υπάρχει ένας ενιαίος φορέας, η «ΚΤΗΜΑΤΟΛΟΓΙΟ Α.Ε.», με πλήρεις αρμοδιότητες, θα λειτουργήσει μέσα σε ορθολογικό πλαίσιο με ευελιξία, ταχύτητα, αξιοπιστία -το ανέφερε και ο Υπουργός, το ανέφερε και ο εισηγητής κ. Σκρέκας- και θα είναι σε θέση να διαθέτει τεχνογνωσία –κάτι που λείπει- και παράλληλα προσωπικό στα κτηματολογικά γραφεία, κάτι το οποίο μπορεί να βιώσει κανείς όταν επισκεφθεί ένα από τα γραφεία αυτά, αφού δεν μπορεί να βρει άκρη εύκολα ο πολίτης. Η χρήση των νέων τεχνολογιών θα συντείνει στην ταχύτερη εξυπηρέτηση του πολίτη. Θα μπορεί πλέον να υποβάλλει ηλεκτρονικά αιτήματα εγγραφής και έκδοσης σχετικών πιστοποιητικών. Με αυτόν τον τρόπο θα εξυπηρετείται άμεσα, έξυπνα και γρήγορα. 
Κυρίες και κύριοι συνάδελφοι, ξέρετε ότι προηγουμένως αναφέρθηκα σε λανθασμένες ενέργειες κρατικών λειτουργών ή διαδικασιών, παρά τις συντονισμένες ενέργειες από το Υπουργείο και τον Υπουργό προσωπικά, σε αδικίες που δεν οφείλονται σε αυτόν και το Υπουργείο, αλλά αδικίες που έγιναν εις βάρος πολιτών, οι οποίοι συνεχίζουν ακόμα και σήμερα να ταλαιπωρούνται αναζητώντας το δίκιο τους. 
Θέλω να σας αναφέρω χαρακτηριστικά το παράδειγμα των κατοίκων της Σύμης, για να αντιληφθούν όλοι το μέγεθος του παραλογισμού αλλά και της ταλαιπωρίας του πολίτη. Όπως γνωρίζετε, η Σύμη, κυρίες και κύριοι συνάδελφοι, ήταν η τελευταία περιοχή της χώρας που εντάχθηκε στον εθνικό κορμό μετά την απελευθέρωση της Δωδεκανήσου. Το 1995 ανατέθηκε η εφαρμογή της κτηματογράφησης των ακινήτων της Σύμης, όπως γινόταν σε εθνικό επίπεδο. Σε αυτήν τη διαδικασία έσπευσαν να συμμετάσχουν οι κάτοικοι της περιοχής, καταβάλλοντας και το οικονομικό κόστος σε μηχανικούς, δικηγόρους αλλά και στο ελληνικό δημόσιο, προκειμένου να εγγράψουν την ακίνητη περιουσία τους στο Κτηματολόγιο, περιουσία που τους είχαν κληροδοτήσει οι γονείς και οι παππούδες τους και ήθελαν να κληροδοτήσουν και αυτοί με τη σειρά τους στα παιδιά και στα εγγόνια τους.
Εντελώς, όμως, αιφνιδιαστικά η «ΚΤΗΜΑΤΙΚΗ ΕΤΑΙΡΕΙΑ ΤΟΥ ΔΗΜΟΣΙΟΥ» και άλλες υπηρεσίες, χωρίς επαρκή τεκμηρίωση, προγενέστερα του Υπουργείου με την ηγεσία του κ. Καλαφάτη, ενέγραφαν έξι χιλιάδες ακίνητα –ακούστε!- στο νησί ως περιουσία και ιδιοκτησία του Υπουργείου Οικονομικών και του Υπουργείου Αγροτικής Ανάπτυξης. Είναι ακίνητα που είχαν υποστεί πολλαπλές μεταβολές στη διάρκεια του χρόνου, είχαν γίνει οι αγοραπωλησίες με τις διαδικασίες που προβλέπει ο νόμος, είχαν κατατεθεί συμβόλαια στο υποθηκοφυλακείο, είχαν πληρωθεί οι σχετικοί φόροι στο δημόσιο και κάποιοι ξεχνούν, ωστόσο, ότι η Σύμη ήταν υπό κατοχή έως το 1947. Τους ζητούν τίτλους ιδιοκτησίας από την περίοδο της Οθωμανικής Αυτοκρατορίας και της ιταλικής κατοχής! Είναι παράλογο και εξωφρενικό για τα ευρωπαϊκά και ελληνικά δεδομένα. 
Κάποιοι κάνουν πως ξεχνούν και τη σχετική νομολογία του Αρείου Πάγου, που προβλέπει διαφορετικό πλαίσιο για τις προϋποθέσεις χρησικτησίας πριν από το 1947 και αναφέρεται σαφώς στις περιοχές και τα νησιά που ήταν υπό ξένη κατοχή και δεν υπήρχαν εκεί οι δομές του ελληνικού κράτους. Δηλαδή, οι περιουσίες τους, που προστάτευσαν οι πρόγονοι των σημερινών κατοίκων της Σύμης από τους Οθωμανούς και τους Ιταλούς κατακτητές, κινδυνεύουν να χαθούν σήμερα από το ελληνικό δημόσιο.
Αντιλαμβάνεστε τι έχει συμβεί, πόση αναστάτωση και οργή έχει προκαλέσει αυτό στους κατοίκους του νησιού. Οικοδομικός μαρασμός, καμμία δραστηριότητα κτηματολογικής εγγραφής. Κατά τα άλλα, όμως, προσφεύγουν στα δικαστήρια και υπάρχουν δικηγόροι, δοσοληψίες, μηχανικοί κ.λπ.. Από μία αυθαίρετη και ατεκμηρίωτη πράξη κάποιων υπηρεσιών και υπηρεσιακών παραγόντων αλλά και από την ανυπαρξία ενός πλαισίου που θα διορθώσει αυτό το λάθος, δυστυχώς δεν έχουν βρει ακόμα το δίκιο τους οι πολίτες της Σύμης και της Δωδεκανήσου.
Γνωρίζω προσωπικά την αγωνία του κ. Καλαφάτη και των στελεχών του Υπουργείου, που κάνουν τεράστιο αγώνα για να βρουν λύση, και ξέρω ότι θα βρεθεί λύση. Όμως, σε αυτήν την Αίθουσα έχουμε μάθει να μιλάμε χωρίς να κρύβουμε τα προβλήματα πίσω από τις κουρτίνες και, με γνώμονα πάντα το δημόσιο συμφέρον, πρέπει να βλέπουμε τον πολίτη στα μάτια και είμαι σίγουρος ότι ο κύριος Υπουργός προσωπικά θα δώσει απάντηση και σε αυτό το πρόβλημα. 
Ευχαριστώ, κύριε Πρόεδρε και κυρίες και κύριοι συνάδελφοι.
(Χειροκροτήματα από την πτέρυγα της Νέας Δημοκρατίας)","ΕΜΜΑΝΟΥΗΛ ΚΟΝΣΟΛΑΣ",233
"62312"," Ευχαριστούμε πολύ, κύριε Κόνσολα.
Το λόγο έχει ο συνάδελφος Βουλευτής κ. Βασίλειος Κεγκέρογλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62313"," Ευχαριστώ, κύριε Πρόεδρε.
Ξεκινώ εκφράζοντας παράπονα προς το Προεδρείο, όπως εκπροσωπήθηκε πριν από λίγο, γιατί δεν μου έδωσε το λόγο, προκειμένου να απαντήσω σε προσβλητικά σχόλια από την πλευρά ορισμένων Κοινοβουλευτικών Εκπροσώπων άλλων κομμάτων.
Όμως, θα χρησιμοποιήσω λίγο χρόνο, θα αξιοποιήσω το δικαίωμα που μου δίνεται, για να πω ότι, δυστυχώς, στον τόπο μας, εκτός από τα φαινόμενα του νεοναζισμού και του νεοφασισμού, έχουμε και τα φαινόμενα του νεογκεμπελισμού, που είναι, βέβαια, συνεκτικό κομμάτι του νεοναζισμού και του νεοφασισμού. Δυστυχώς, αυτή η μέθοδος της προπαγάνδας χρησιμοποιείται και από προοδευτικούς κατά τ’ άλλα.
Τι εννοώ; Βιώσαμε όλες τις προηγούμενες ημέρες την κριτική για την ΕΡΤ και τους εργαζόμενους. Το τι ακούσαμε δεν περιγράφεται. Κάθε διοίκηση ερχόταν και διόριζε πεντακόσιους, χίλιους. Με λίγα λόγια, κατέστησαν συνένοχους τις δυόμισι χιλιάδες εργαζόμενους της ΕΡΤ με αυτούς που έκαναν κομματικές επιλογές. Αφού τους κατέστησαν συνένοχους, αφού τους απαξίωσαν, αφού τους υποβάθμισαν, μετά δήθεν κόπτονται γι’ αυτούς.
Πρέπει να πούμε ξεκάθαρα ότι υπάρχει μία απόφαση του Συμβουλίου της Επικρατείας που χρειάζεται, που επιτάσσει, που διατάσσει άμεση εφαρμογή. Αυτό είναι το αιτούμενο απ’ όλους, να υπάρξει άμεση εφαρμογή της απόφασης του Συμβουλίου της Επικρατείας. Η τροπολογία, ακόμη και αν συζητιόταν σήμερα και ψηφιζόταν, θα ισχύσει μετά από δέκα-δεκαπέντε μέρες με τη δημοσίευση του νόμου. Αυτό είναι το ένα στοιχείο. Άρα πάει πολύ πίσω τα πράγματα απ’ ό,τι το αίτημά μας για άμεση ανάκληση από την πλευρά της Κυβέρνησης και συμμόρφωση με την απόφαση του Συμβουλίου της Επικρατείας.
Το δεύτερο στοιχείο είναι ότι σήμερα δεν κατατέθηκε πρόταση για να συζητηθεί, προκειμένου να αποφανθεί η Βουλή. Αυτό ήταν εμφανές, ενώ χτες έγινε. Σήμερα, λοιπόν, μπορεί να τέθηκε το θέμα από την πλευρά ορισμένων κομμάτων, αλλά τέθηκε μόνο για εντυπωσιασμούς. Δεν δόθηκε η μάχη, όπως θα μπορούσε να δοθεί και, πραγματικά, να συζητηθεί και να έχουμε συγκλίσεις.
Τρίτον, εκτός από την τροπολογία για την πράξη νομοθετικού περιεχομένου, υπήρχαν και άλλες τροπολογίες, οι οποίες δεν θα συζητηθούν. Όμως υπήρχε και μία που αφορούσε εκατόν είκοσι εργαζόμενους και απευθύνομαι σε αυτούς τους εκατόν είκοσι εργαζόμενους του ΙΓΜΕ, τους οποίους τούς δουλεύουν εδώ και καιρό πολλοί και από πολλές πλευρές. 
Θέλω να τους πω ότι σήμερα, που ήταν να συζητηθεί αυτή η τροπολογία, που ήταν να δοθεί μία λύση, δεν τέθηκε το θέμα από αυτούς, που δήθεν κόπτονται γι’ αυτούς. Τέθηκε για άλλα ζητήματα και, μάλιστα, συμπαρέσυρε και τη δικιά τους τροπολογία στη μη συζήτηση. Αυτά τα λέω για να γνωρίζουν οι εργαζόμενοι ποιοι πραγματικά προσπαθούν μέσα στις δύσκολες συνθήκες να δώσουν μια προοπτική, χωρίς αυτό να αποβαίνει εις βάρος του συνόλου των εργαζομένων. 
Αναφέρομαι και στο νομοσχέδιο, όπου δεν ψήφισαν τη συγχώνευση των δύο οργανισμών, με την οποία διασώζονται τετρακόσιοι εργαζόμενοι, οι οποίοι δεν πρόκειται να μπουν στη διαθεσιμότητα, γιατί είναι απολύτως απαραίτητοι, προκειμένου να υλοποιηθεί το έργο. Ενώ, αν δεν υπήρχε η συγχώνευση, ως εργαζόμενοι σε νομικό πρόσωπο ιδιωτικού δικαίου έμπαιναν άμεσα σε διαθεσιμότητα. Εκεί, όταν θα πάνε να τους συναντήσουν οι τριακόσιοι θα τους πουν άλλα. 
Γι’ αυτό μίλησα για νεογκεμπελισμό, ο οποίος, δυστυχώς, χρησιμοποιείται μόνο και μόνο για μικροκομματικά οφέλη, ούτε καν κομματικά. Αφού επιτελέστηκε το επικοινωνιακό καθήκον, αποχώρησαν, για να μη λάβουν θέση επί της ουσίας για τα σοβαρά θέματα τα οποία συζητάμε.
Κύριε Πρόεδρε, κυρίες και κύριοι συνάδελφοι, νομίζω ότι το σημαντικό αυτό νομοσχέδιο που συζητάμε, από το πρώτο μέχρι και το τελευταίο άρθρο μπορεί να διασφαλίσει –αν υπάρξουν οι κατάλληλοι πολιτικοί χειρισμοί, ο έλεγχος και οι διορθώσεις που θα χρειαστούν στην πορεία- το στόχο, να έχουμε δηλαδή επιτέλους ολοκληρωμένο Κτηματολόγιο μέχρι το 2020.
Πρώτο βήμα η δημιουργία του νέου οργανισμού –ουσιαστικά η συγχώνευση των δύο- το ενιαίο του συντονισμού για τη χαρτογράφηση και το Κτηματολόγιο, με διασφάλιση της διακριτότητας μέσα από τις δύο διαφορετικές γενικές διευθύνσεις που θα υπάρχουν και, βεβαίως, τον άμεσο έλεγχο και την εποπτεία του Υπουργείου Περιβάλλοντος, Ενέργειας και Κλιματικής Αλλαγής και όχι κάθε υπαλλήλου του ΟΚΧΕ. Στο πλαίσιο του ελέγχου και της εποπτείας βεβαίως εντάσσεται η δυνατότητα και το δικαίωμα μόνο για το Υπουργείο της έκδοσης κανονιστικών αποφάσεων για την υλοποίηση του έργου.
Εδώ θα πρέπει να τονίσουμε ότι έκανε αποδεκτή ο Υπουργός, ο κ. Λιβιεράτος, την ενσωμάτωση στο νομοσχέδιο της διάταξης που διασφαλίζει ότι ο οργανισμός λειτουργεί χάριν του δημοσίου συμφέροντος, κάτι το οποίο διασκεδάζει τις απόψεις που ακούστηκαν. Ούτως ή άλλως, βέβαια, αυτό διασφαλιζόταν με την υπαγωγή του στον άμεσο έλεγχο και στην εποπτεία του Υπουργείου -τώρα είναι με το γράμμα του νόμου- και βεβαίως με την αποδοχή της πρότασης από τον κ. Καλαφάτη για την παρακολούθηση του έργου από τη Βουλή, μέσα από την υποχρέωση της υποβολής της ετήσιας έκθεσης και βεβαίως των εξαμηνιαίων συνεδριάσεων που θα πραγματοποιούνται με την Επιτροπή Παραγωγής και Εμπορίου, προκειμένου να έχουμε την αξιολόγηση, την αποτίμηση και βεβαίως να προτείνονται και να λαμβάνονται αποφάσεις για διορθωτικές πράξεις, προκειμένου να αντιμετωπιστούν καταστάσεις. 
Νομίζω ότι εάν αυτό γινόταν από την αρχή, θα είχαμε μία καλύτερη εικόνα. Θα μπορούσε το Κοινοβούλιο να έχει κάποια παρέμβαση και βεβαίως θα δινόταν και η ευκαιρία στην πολιτική ηγεσία του Υπουργείου κάθε φορά να έχει καλύτερη παρέμβαση. Τα θεωρώ και τα δύο αυτά πάρα πολύ σημαντικά. 
Βεβαίως, υπάρχουν θέματα σε επιμέρους άρθρα και θα σταματήσω σε δύο τρία θέματα. Είχαμε θέσει και στην επιτροπή το θέμα της παράλληλης με την οικονομικότερη προσφορά αξιολόγησης της τεχνικής δυνατότητας του υποψήφιου αναδόχου για την υλοποίηση του έργου. Σαφώς το σύστημα που εφαρμόστηκε μέχρι τώρα πάσχει και κυρίως το θέμα της αξιολόγησης της τεχνικής προσφοράς, που έφτανε και τα δύο χρόνια. 
Η πρότασή μας είναι να βρεθεί τρόπος να υπάρχει τεχνική αξιολόγηση της δυνατότητας –σε σύντομο χρόνο ασφαλώς- και ταυτόχρονα να έχουμε την οικονομικότερη προσφορά. Αυτό προτείνουμε να γίνεται –και μπορεί να γίνει, μέσα σε μία εβδομάδα- σε κάθε διαγωνισμό, με βάση την πιστοποίηση αυτής της τεχνικής δυνατότητας και μάλιστα εκεί μπορεί να παίξει σημαντικό ρόλο και το ΤΕΕ.
Η δεύτερη παρατήρηση αφορά την άποψη που εκφράστηκε και από φορείς όπως η ΠΕΔΔΥ –δηλαδή οι δασολόγοι- οι οποίοι έχουν άμεση γνώση για το διάστημα το οποίο μπαίνει στην υποχρέωση κύρωσης των χαρτών ότι θα πρέπει να παρέχεται η δυνατότητα στον γραμματέα, στον Υπουργό, σε εξαιρετικές περιπτώσεις, όπου πραγματικά θα έχουμε είτε μεγάλο όγκο είτε ιδιαίτερες δυσκολίες, να αυξάνει αυτό το διάστημα των έξι μηνών, ούτως ώστε να μην μπλοκάρει η διαδικασία και να υπάρχει η ευχέρεια ολοκλήρωσης της έγκρισης των δασικών χαρτών. 
Τέλος, όσον αφορά το θέμα της εναρμόνισης των προϋποθέσεων για την αντικατάσταση μέλους μελετητικής ομάδας ή μίας κοινοπρακτικής ομάδας, νομίζω ότι χρειάζεται μία διόρθωση στις φράσεις κυρίως. «Για σπουδαίο λόγο» αναφέρεται στη μία περίπτωση, «για λόγους ανωτέρας βίας» στην άλλη. Πρέπει να υπάρξει μία εναρμόνιση, ούτως ώστε να μην έχουμε προβλήματα και διπλές ερμηνείες στην υλοποίηση.
Κλείνω, κύριε Πρόεδρε, λέγοντας ότι εύχομαι να γίνει αυτή η νομοθετική παρέμβαση –και θα εργαστούμε γι’ αυτό από την πλευρά μας και μέσα από την Επιτροπή Παραγωγής και Εμπορίου- ούτως ώστε να επιτευχθεί ο στόχος για το Κτηματολόγιο το 2020.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΒΑΣΙΛΕΙΟΣ ΚΕΓΚΕΡΟΓΛΟΥ",217
"62314"," Ευχαριστούμε, κύριε συνάδελφε.
Παρακαλώ τον συνάδελφο Βουλευτή Τρικάλων κ. Ταμήλο να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62315"," Κύριε Πρόεδρε, κύριε Υπουργέ, αγαπητοί συνάδελφοι, δεν μπορώ να μη σχολιάσω και εγώ την αποχώρηση μεγάλης ομάδος συναδέλφων Βουλευτών, με αφορμή ένα θέμα, που είναι μεν πολύ σημαντικό, αλλά δεν παύει να αποτελεί θέμα που μπορεί να λυθεί και σε επόμενες συνεδριάσεις.
Η αποχώρηση από τη Βουλή δείχνει ότι πιο πολύ φυγομαχείς παρά ότι παλεύεις για τα θέματα αυτά, πολύ δε περισσότερο γιατί το σημερινό νομοσχέδιο που προωθούμε είναι μια πραγματική μεταρρύθμιση, την οποία θα έπρεπε όλα τα κόμματα της Αντιπολίτευσης να στηρίξουν.
Αγαπητοί συνάδελφοι, από τα στοιχεία που έδωσε και ο Υπουργός, αλλά και από αυτά που εγώ παρέθεσα, φάνηκε ότι, ενώ έχουν περάσει είκοσι χρόνια από το 1993 που ξεκίνησε το Κτηματολόγιο μέχρι σήμερα, έχουμε καλύψει μέχρι σήμερα πλήρως το 17% των ιδιοκτησιακών δικαιωμάτων των Ελλήνων πολιτών και των ξένων που είναι στην Ελλάδα και μόλις το 6% της έκτασης. 
Και ενώ πρέπει να συσπειρωθούμε όλοι μαζί, οι Βουλευτές, οι πολιτικές παρατάξεις, οι Υπουργοί, τα Επιμελητήρια, ώστε να προωθήσουμε το Κτηματολόγιο που θα δώσει τη βάση δεδομένων μέσω της οποίας η κάθε κυβέρνηση θα μπορεί να ασκήσει φορολογική πολιτική, εμείς ερχόμαστε και το καταψηφίζουμε. 
Είναι δυνατόν, δηλαδή, για αυτονόητα πράγματα, κάποιες παρατάξεις μέσα στο Κοινοβούλιο να μην ψηφίζουν νομοσχέδια που εκσυγχρονίζουν το σύστημα που υπάρχει σήμερα και τα οποία λύνουν προβλήματα; Ελπίζω ότι κάποια στιγμή η λογική θα επανέλθει στο Κοινοβούλιο και θα ξεχωρίσουμε πότε κάνουμε πολιτική αντιπαράθεση και πότε συμπλέουμε σε θέματα που είναι κυρίως τεχνικής φύσεως.
Σε ό,τι αφορά το νομοσχέδιο αυτό καθαυτό, νομίζω ότι στο σύνολό του είναι σε θετική κατεύθυνση, όπως είπαμε και χθες. Προφανώς στην εφαρμογή του θα χρειαστούν κάποιες τροποποιήσεις που μπορούν στο μέλλον να διορθωθούν.
Εγώ θα ήθελα να σταθώ, κύριε Υπουργέ, σε δυο παρατηρήσεις. Η πρώτη αφορά το άρθρο 45Α παράγραφος 17ε, που αναφέρθηκε και από τον προηγούμενο συνάδελφο, ως προς την αντικατάσταση των στελεχών μιας ομάδας μελέτης που αποχωρούν για σπουδαίο λόγο. Θα έλεγα ότι θα έπρεπε να αφορά τους νέους διαγωνισμούς και όσους δεν έχουν σήμερα νομικά προβλήματα.
Ξέρουμε πολύ καλά ότι σήμερα εκκρεμούν πολλοί διαγωνισμοί. Δεν έχουν ανατεθεί. Λόγω της πολυετούς καθυστέρησης της αξιολόγησης, που ήταν ένα γεγονός το οποίο αντιμετωπίζει το νομοσχέδιο σήμερα, υπάρχουν αντικαταστάσεις πολλών στελεχών ομάδων μελέτης λόγω συνταξιοδότησης ή λόγω αποχώρησης από το επάγγελμα. 
Θα πρέπει, λοιπόν, να ξεκαθαρίσουμε ότι αυτή η διάταξη αφορά τους νέους διαγωνισμούς, εκτός εάν –όπως είπα και χθες- το Υπουργείο ακυρώσει όλους τους διαγωνισμούς που εκκρεμούν από το 2008 και τους επαναπροκηρύξει με τη σημερινή διαδικασία, κάτι που θα ήταν πολύ πιο έντιμο, δεδομένου ότι οι παλιές αναθέσεις γίνονται με άλλο νόμο και με πολύ μεγαλύτερο όφελος για τους μελετητές, ενώ οι καινούργιες θα έχουν ανταγωνισμό. Άρα, λοιπόν, πρέπει να ξεκαθαριστεί ποιους αφορά συγκεκριμένα για να μπορέσουμε να αποφύγουμε τυχόν διαφωνίες.
Στο άρθρο 13, στις μεταβατικές διατάξεις, υπάρχει η παράγραφος 3 που λέει «…εφαρμόζονται τόσο στις μελέτες κατάρτισης δασικών χαρτών που έχουν προκηρυχθεί πριν από τη θέση του νόμου αυτού σε ισχύ, όσο και στις μελλοντικές. Οι ανωτέρω τροποποιήσεις και συμπληρώσεις του ν. 3889/2010 που εισάγονται με το άρθρο 7 του παρόντος νόμου, δεν εφαρμόζονται στις περιοχές για τις οποίες ο δασικός χάρτης έχει ήδη αναρτηθεί». 
Θέλω να πω ότι υπάρχουν αιτήματα από πολλούς μηχανικούς και Έλληνες πολίτες προς εμένα που λένε ότι πολλές φορές αναγκάστηκαν να αγοράσουν οικόπεδα τα οποία εκ των υστέρων, με κάποιους παλιούς χάρτες του 1945 ή με παλιές αεροφωτογραφίες, εμφανίζονται να εμπλέκονται ως δασικά εδάφη. Γνωρίζω περιπτώσεις εργοστασίων που λειτουργούν σήμερα και θέλουν να κάνουν μια επέκταση και φαίνεται ότι εκεί, πριν από πενήντα χρόνια, υπήρχε κάποιο δάσος με λεύκες ή με φυλλοβόλα δέντρα που δημιουργούσε στο χάρτη μια ζώνη πρασίνου. 
Οι σημερινές αξιολογήσεις θα πρέπει να γίνουν με τα νέα δεδομένα. Θα πρέπει να δούμε την πραγματικότητα, τι υπάρχει σήμερα, προκειμένου να μη μεταφέρουμε τα προβλήματα κάποιας παλιάς, ανεπαρκούς, προετοιμασίας του ελληνικού δημοσίου σε χάρτες, αεροφωτογραφίες και άλλα στοιχεία στη σημερινή εποχή και στους Έλληνες πολίτες, που προφανώς έχουν επενδύσει στις εκτάσεις αυτές. 
Τέλος, θέλω να κλείσω τη σύντομη αυτήν παρέμβαση και να πω ότι μένει πολλή δουλειά να κάνουμε για να εκσυγχρονίσουμε ακριβώς αυτήν τη διαδικασία του Κτηματολογίου. Νομίζω ότι ίσως είναι καιρός κάποια στιγμή να βάλουμε ένα αυτόματο σύστημα αξιολόγησης των μελετητικών μονάδων. 
Έχω υποβάλει και στον κ. Αλεξιάδη, κύριε Υπουργέ, ένα σχέδιο πρότασης που αφορά αυτήν τη διαδικασία της αξιολόγησης των μελετητικών γραφείων σε οποιουδήποτε είδους μελέτες, είτε του Κτηματολογίου είτε δασικών είτε οποιωνδήποτε άλλων δημοσίων έργων, που τώρα κρατούν πολύ και μέχρι τώρα ήταν και εστία διαφθοράς, διότι υπήρχαν συμφέροντα με την αξιολόγηση, όσον αφορά το πώς έβγαινε, καθώς υπήρχε πάντοτε το υποκειμενικό κριτήριο των μελών της επιτροπής αξιολόγησης. Μπορούν να σταματήσουν αυτά, δημιουργώντας ένα ψηφιακό Μητρώο Μελετητών, σε συνεργασία με το Τεχνικό Επιμελητήριο. Ο κάθε μηχανικός, ο κάθε δασολόγος, ο κάθε επιστήμονας από την ώρα που παίρνει άδεια ασκήσεως επαγγέλματος θα καταγράφεται μέσα στο μητρώο, θα ξέρουμε τι εμπειρίες και τι δυνατότητες έχει. Επομένως αυτόματα, ψηφιακά, ηλεκτρονικά και χωρίς παρέμβαση του ανθρώπινου παράγοντα μπορούμε να έχουμε την αντικειμενική αξιολόγηση των ομάδων και να βγαίνουν τα αποτελέσματα με απόλυτη διαφάνεια.
Στηρίζουμε, λοιπόν, αυτό το νομοσχέδιο και ελπίζουμε ότι επιτέλους η Ελλάδα θα αποκτήσει Κτηματολόγιο, έστω και το 2020.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΙΧΑΗΛ ΤΑΜΗΛΟΣ",492
"62316"," Κι εμείς ευχαριστούμε, κύριε συνάδελφε.
Ο Βουλευτής Ημαθίας κ. Απόστολος Βεσυρόπουλος ζητεί άδεια ολιγοήμερης απουσίας στο εξωτερικό. Η Βουλή εγκρίνει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62317"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"62318"," Η Βουλή ενέκρινε τη ζητηθείσα άδεια.
 Το λόγο έχει η συνάδελφος Βουλευτής Πιερίας κ. Μάνη-Παπαδημητρίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62319"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η θέσπιση του παρόντος σχεδίου νόμου περί της συμπλήρωσης των διατάξεων του Εθνικού Κτηματολογίου αποτελεί μία ιστορική στιγμή για τη χώρα μας.
Η κτηματογράφηση της ελληνικής δημόσιας και ιδιωτικής περιουσίας βρισκόταν στα σπάργανα ήδη από το 1827. Ωστόσο, παρά τα εκατόν ογδόντα χρόνια που πέρασαν, μέχρι και σήμερα δεν έχει επιτευχθεί μία αξιόπιστη καταγραφή της εθνικής και ιδιωτικής ακίνητης περιουσίας. Τη σημαντική αυτή τομή επιφέρει το παρόν σχέδιο νόμου, μαζί με μία σειρά από θετικά στοιχεία για το κράτος, την οικονομία και κυρίως τους συμπολίτες μας. 
Μέσω της ολοκλήρωσης του Εθνικού Κτηματολογίου παρέχεται στη χώρα ένα σημαντικό, ίσως όχι άμεσα κι εύκολα αντιληπτό από τους πολλούς, αναπτυξιακό εργαλείο, διότι στην τρέχουσα δημοσιονομική συγκυρία, την ανόρθωση της ελληνικής οικονομίας και τη συναφή αντιμετώπιση του μείζονος προβλήματος της ανεργίας δύναται να την επιφέρει η προσέλκυση του επενδυτικού ενδιαφέροντος. 
Οι επενδύσεις είναι εκείνες που θα τονώσουν την οικονομία, ανοίγοντας νέες θέσεις εργασίας και αυξάνοντας συνάμα τα κρατικά έσοδα. Η δε διευκόλυνση της επενδυτικής δραστηριότητας ενισχύεται μέσω της συγκέντρωσης επικαιροποιημένων και έγκυρων στο εξής στοιχείων για κτηματολογικά και γεωχωρικά δεδομένα, όπως και για τους περιορισμούς σε αρχαιολογικούς χώρους, περιοχές «Natura 2000» και άλλα.
Με αυτόν τον τρόπο, η ολοκλήρωση της κτηματογράφησης παύει να αποτελεί πλέον μία τροχοπέδη για την ανάπτυξη, όπως ήταν το ισχύον νομικό πλαίσιο, που δεν ευνοούσε την ολοκλήρωση του έργου.
Με το παρόν νομοσχέδιο επιτυγχάνεται και ο εξορθολογισμός της λειτουργίας του συστήματος κτηματογράφησης. Δημιουργείται ένας νέος ενιαίος οργανισμός, η «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ Α.Ε.», που αφ’ ενός θα διατηρεί το δημόσιό του χαρακτήρα κι αφ’ ετέρου θα θεραπεύει τα προβλήματα λειτουργίας από το διασκορπισμό των αρμοδιοτήτων κατά το παρελθόν. 
Ο νέος οργανισμός συγκεντρώνει την κτηματογράφηση, τη χαρτογράφηση και τη διαχείριση γεωχωρικών πληροφοριών, όπως και τις αρμόδιες διοικητικές και υποστηρικτικές υπηρεσίες, δίνοντας ένα τέρμα σε παρελθούσες γραφειοκρατικές διαδικασίες. Παράλληλα δε, με τη συγκρότησή του περιορίζονται κατά πολύ και οι λειτουργικές του δαπάνες, συμβάλλοντας έτσι στην εξοικονόμηση δημοσίων πόρων. 
Πολύ ορθά επελέγη η νομική μορφή της ανώνυμης εταιρείας, η οποία προβλέπεται ήδη από τη διοικητική νομοθεσία κι αυτό θα έχει ως αποτέλεσμα την αποτελεσματική κι ευέλικτη λειτουργία του νομικού προσώπου. 
Εξάλλου, η ύπαρξη και η συνεχής διεύρυνση αυτής της κατηγορίας νομικών προσώπων εδώ και αρκετά χρόνια είναι επιβεβλημένη, λόγω της μεταβολής των δεδομένων και των συνθηκών στην εποχή μας. Η ανάγκη αποτελεσματικής αντιμετώπισης των προβλημάτων, που οι απαιτήσεις του καιρού μας αναθέτουν όλο και συχνότερα στο σύγχρονο κράτος, οδηγεί καθημερινά στην ίδρυση νομικών προσώπων, όπως είναι οι ανώνυμες εταιρείες, οι οποίες θα λειτουργούν και με τους κανόνες του ιδιωτικού δικαίου αλλά, κυρίως, χάριν του δημοσίου συμφέροντος.
Από την άλλη, σημείο αναφοράς για το νέο σύστημα κτηματογράφησης, ιδιαίτερα επωφελές για τους συμπολίτες μας, αποτελεί η θεσπισθείσα διαδικασία διόρθωσης λανθασμένων αρχικών εγγραφών και δηλώσεων. Συγκεκριμένα, προβλέπεται η επιμήκυνση της διαδικασίας υποβολής δηλώσεων, διευκολύνοντας αλλά και καθησυχάζοντας χιλιάδες συμπολίτες μας, όπως και φορείς του δημοσίου, δήμους και άλλα νομικά πρόσωπα δημοσίου δικαίου, για την άσκηση των νομίμων δικαιωμάτων τους.
Μέχρι σήμερα η μη έγκαιρη υποβολή δηλώσεων είχε ως συνέπεια να καταχωρίζονται στις αρχικές κτηματολογικές εγγραφές τα ακίνητα ως αγνώστου ιδιοκτήτη. Επίσης, παρατηρείτο και το φαινόμενο οι δηλώσεις, εξαιτίας της καθυστέρησης και της αμέλειας των δικαιούχων, να πραγματοποιούνται από άλλα, τρίτα πρόσωπα, που προσπαθούσαν να επικαρπωθούν πιθανά οφέλη. Η συγκεκριμένη κατάσταση αποτελούσε τον κανόνα σε περιπτώσεις κληρονομικών διαφορών, με συνέπεια ο πραγματικός δικαιούχος να αναγκάζεται να προσφύγει δύο φορές στα δικαστήρια, τόσο για τη διόρθωση της αρχικής εγγραφής ως αγνώστου ιδιοκτήτη, όσο και για την άσκηση τακτικής αγωγής κατά τρίτων προσώπων. Σκεφτείτε ποια ήταν η οικονομική αλλά και χρονική επιβάρυνση των συμπολιτών μας από αυτές τις διαδικασίες, ενώ ενυπήρχε και ο κίνδυνος έκδοσης αντιφατικών αποφάσεων.
Όλα τα προαναφερθέντα, όμως, αντιμετωπίζονται πλέον με το νέο σύστημα διόρθωσης των λανθασμένων στοιχείων των κτηματολογικών εγγραφών. Μέσω αυτού απλοποιείται πλέον ο δικαστικός τρόπος επίλυσης των διαφορών, αφού στο εξής απαιτείται μονάχα μία τακτική αγωγή κατά του ελληνικού δημοσίου και κατά τρίτων, ενώ ενισχύεται και η εξωδικαστική επίλυση των διαφορών, καθώς η διόρθωση της εγγραφής του αγνώστου ιδιοκτήτη μπορεί πια να πραγματοποιηθεί και με μία μεταγραπτέα πράξη του υποθηκοφυλακείου ως επίκληση τίτλου κτήσης.
Βέβαια, αξίζει να σημειωθεί πως με τις νέες διατάξεις περί Εθνικού Κτηματολογίου μαζί με τις διατάξεις απονομής της δικαιοσύνης επιταχύνονται και οι αντίστοιχες των αιτήσεων εγγραφής. Το νέο πλαίσιο προωθεί την ηλεκτρονική υποβολή των δηλώσεων όπως και την ηλεκτρονική καταβολή των τελών και δικαιωμάτων για την εγγραφή στα κτηματολογικά βιβλία. Η ηλεκτρονική πληρωμή των τελών, όπως είναι φυσικό, εξασφαλίζει την απλοποίηση και τη διαφάνεια των συναλλαγών, ενώ επίσης η προβλεπόμενη εγγραφή των πράξεων που επιφέρουν γεωμετρική μεταβολή περιορίζει σημαντικά το κόστος. Μέχρι σήμερα κάθε συμπολίτης μας όφειλε για κάθε ακίνητο να υποβάλλει και ένα ξεχωριστό κτηματολογικό διάγραμμα, καταβάλλοντας το τέλος του. Στο εξής, θα συνυποβάλλει ένα διάγραμμα για το σύνολο των ακινήτων του, μία ρύθμιση απολύτως θετική, αν αναλογιστεί κανείς τα οικονομικά βάρη που φέρει τη σήμερον ημέρα κάθε νοικοκυριό.
Τέλος, για να επανέλθουμε στα πλεονεκτήματα του νομοσχεδίου, με τη νέα ρύθμιση επισπεύδονται και οι διαδικασίες αυτής καθαυτής της κτημοτογράφησης και σύνταξης των δασικών χαρτών. Τα στάδια ολοκλήρωσης της κύρωσης μειώνονται από δεκατρία σε επτά, ενώ όλες οι γραφειοκρατικές διαδικασίες στο εξής θα πραγματοποιούνται εντός του νεοσυσταθέντος οργανισμού.
Για πρώτη φορά, άλλωστε, προβλέπονται και συγκεκριμένες χρονικές προθεσμίες για την εκπόνηση και την έκδοση πολεοδομικών μελετών, με αποτέλεσμα ο χρόνος ολοκλήρωσής τους να μειώνεται πάνω από 70%. Σκεφθείτε πόσο σημαντική είναι η συγκεκριμένη ρύθμιση και πόσο θα ωφεληθεί από αυτήν και η ίδια η χώρα για την καλύτερη υποστήριξη εθνικών θεμάτων, οριοθετήσεων περιοχών, όπου το κράτος ασκεί νόμιμα δικαιώματα και δράσεις οικονομικού ενδιαφέροντος, όπως υφαλοκρηπίδες, ΑΟΖ κ.ά..
Στο σημείο αυτό θα ήθελα, κύριε Υπουργέ, να επισημάνω ότι μείζον πρόβλημα αποτελεί η υποστελέχωση σημαντικών υπηρεσιών, όπως είναι τα δασαρχεία και ιδίως τα υποθηκοφυλακεία. Σας αναφέρω χαρακτηριστικά ότι στην Πιερία, στο Υποθηκοφυλακείο Κατερίνης, εξαιτίας της ελλιπούς στελέχωσής του, έχει σταματήσει η ενημέρωση των μερίδων από τον Αύγουστο του 2010. Εδώ και τρία σχεδόν χρόνια δεν είναι ενημερωμένες οι μερίδες του υποθηκοφυλακείου, με συνέπεια να τίθεται σε κίνδυνο η ασφάλεια των συναλλαγών, κυρίως δε να μη δυνάμεθα να έχουμε πιστοποιητικά ιδιοκτησίας, ακόμη και για τα ακίνητα του δημοσίου.
Συνεπώς, όπως καταλαβαίνετε, είναι αναγκαία η εξέταση τρόπων βελτίωσης της στελέχωσης και μηχανογράφησης των συγκεκριμένων υπηρεσιών, η οποία είναι σίγουρο πως θα συμβάλει σε μία ταχύτερη ανάπτυξη μαζί με τις υπόλοιπες ευνοϊκές διατάξεις του παρόντος σχεδίου νόμου.
Επίσης, πρέπει να σημειωθεί πως το άρθρο 16 του ισχύοντος ν. 2664/1998 χρήζει περαιτέρω βελτίωσης. Στην άνω διάταξη προβλέπεται ότι για κάθε υποβαλλόμενη αίτηση, μαζί με τα απαραίτητα δικαιολογητικά, θα διενεργείται έλεγχος νομιμότητάς της από το αρμόδιο κτηματολογικό γραφείο, εάν δηλαδή συντρέχουν όλες οι απαιτούμενες από το νόμο προϋποθέσεις για την επέλευση των έννομων αποτελεσμάτων της πράξης καταχώρισης. 
Όπως γνωρίζετε, όμως, τα συμβόλαια, οι διοικητικές πράξεις και οι δικαστικές αποφάσεις είναι δημόσια έγγραφα, που έχουν ισχύ έναντι πάντων και παράγουν έννομα αποτελέσματα μέχρι την προσβολή τους ως πλαστά.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Γι’ αυτό και ο έλεγχος των αρμοδίων υπαλλήλων των κτηματολογικών γραφείων πρέπει να περιορίζεται στην εξέταση του τύπου του τίτλου κτήσης κυριότητας και όλων των υπόλοιπων δικαιολογητικών. Συγκεκριμένα, πρέπει να ελέγχεται αν τηρήθηκαν κατά τη σύνταξη του συμβολαίου ή την έκδοση του τίτλου κυριότητας οι διατάξεις που αφορούν κανόνες δημοσίας τάξεως και επ’ ουδενί να επεκτείνεται και στο περιεχόμενό τους.
Τέλος, μία πολύ σημαντική ρύθμιση του παρόντος νομοσχεδίου είναι ότι εισάγεται διάταξη που αφορά τα ιδιοκτησιακά δικαιώματα του ελληνικού δημοσίου. Με τη νέα ρύθμιση δεν συντρέχει γι’ αυτά κανένας κίνδυνος αμφισβήτησης. Αντίθετα, αυτά διασφαλίζονται, αφού για πρώτη φορά στο παρόν σχέδιο νόμου εισάγονται ρυθμίσεις προς αυτήν την κατεύθυνση. 
Για παράδειγμα, στη διάταξη της παραγράφου 6 του άρθρου 3 προβλέπεται ότι είναι απαράδεκτη η υποβολή της δήλωσης του δικαιώματος κυριότητας με επίκληση της έκτακτης χρησικτησίας, εάν αυτή δεν επιδοθεί στο ελληνικό δημόσιο μετά τη λήξη της προθεσμίας συλλογής δηλώσεων.
Επίσης, κύριε Υπουργέ, σ’ αυτό το σημείο θέλω να επισημάνω ότι θα ήταν πολύ χρήσιμο για την εύρυθμη λειτουργία των κτηματολογικών γραφείων οι προϊστάμενοι αυτών να είναι επιστήμονες με σχετική νομική κατάρτιση. Αυτό θα συντελέσει ιδιαίτερα στην εύρυθμη λειτουργία τους.
Κυρίες και κύριοι συνάδελφοι, από τα προαναφερθέντα αντιλαμβάνεται κανείς πόσο σημαντική είναι για την πατρίδα η ολοκλήρωση του Εθνικού Κτηματολογίου. Εκτός του ότι αποτελεί μία διαχρονική ιστορική εκκρεμότητα από τις απαρχές του νεοσύστατου ελληνικού κράτους, η ολοκλήρωση των διαδικασιών του καθιερώνει ένα ασφαλές περιβάλλον διαχείρισης της περιουσίας των συμπολιτών μας που σχετίζεται με τη γη. Γι’ αυτό και καλώ όλους σας να υπερψηφίσουμε το συγκεκριμένο σχέδιο νόμου.
Σας ευχαριστώ πολύ.","ΑΝΝΑ ΜΑΝΗ-ΠΑΠΑΔΗΜΗΤΡΙΟΥ",296
"62320"," Ευχαριστούμε πολύ, κυρία συνάδελφε.
Παρακαλώ να λάβει το λόγο ο συνάδελφος Βουλευτής Θεσσαλονίκης κ. Γεώργιος Ορφανός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62321"," Κύριε Πρόεδρε, θυμήθηκα μία ιστορία, όταν είχα μπει στο Πολυτεχνείο, εκεί στις αρχές της δεκαετίας του 1970, όταν κάναμε για πρώτη φορά γεωδαισία. Αφού μετρούσαμε τα οικόπεδα, τους ευρύτερους χώρους και τα χωράφια, λέγαμε «τώρα, αυτά τα στοιχεία πού θα τα συγκεντρώσουμε;». Εκεί προέκυψε η συζήτηση ότι η Ελλάδα δεν διαθέτει Κτηματολόγιο. Ήταν μία από τις ελάχιστες χώρες της Ευρώπης που δεν είχε φροντίσει γι’ αυτό. Μάλιστα, ακουγόταν ότι τα Δωδεκάνησα ήταν πιο ευλογημένα απ’ αυτήν την άποψη και ότι όλη η υπόλοιπη χώρα έπρεπε να αποκτήσει Κτηματολόγιο.
Τέσσερις δεκαετίες μετά, είμαστε σχεδόν στο ξεκίνημα. Ακούστηκε ότι ως προς το 17% των εκτάσεων οι διαδικασίες έχουν τελειώσει. Άρα, λοιπόν, θεωρώ ότι η προσπάθεια που κάνει το Υπουργείο να μαζέψει τα κέντρα εξουσίας τα οποία ασχολούνται με όλη την υπόθεση είναι σαφώς προς τη θετική κατεύθυνση. Προς τη σωστή κατεύθυνση είναι και το γεγονός ότι πλέον οι αποφάσεις θα μπορούν να λαμβάνονται σε ένα μοναδικό χώρο, με βασικό στόχο την απλοποίηση και την επιτάχυνση των διαδικασιών. 
Επίσης, ένα στοιχείο το οποίο αφορά κυρίως τον πολίτη και κατοχυρώνεται είναι η σιγουριά ότι η ιδιοκτησία του είναι πλέον καταχωρισμένη –«το δικαίωμά του», έτσι ακριβώς αναφέρεται- και εκ δευτέρου εκείνος ο οποίος θέλει να κάνει μία πράξη, για παράδειγμα να αγοράσει, έχει κι εκείνος τη σιγουριά ότι εκείνο που αγοράζει θα είναι δικό του και δεν θα του το διεκδικήσει κάποιος άλλος.
Μ’ αυτή, λοιπόν, την οπτική και με όλα τα επιχειρήματα που ακούστηκαν από τον εισηγητή της παράταξης και τους ομιλητές, σαφώς, κύριε Υπουργέ, είναι ένα νομοθέτημα το οποίο θα βοηθήσει πολύ σ’ αυτήν την κατεύθυνση. Βέβαια, καθώς το μελετά κάποιος αναζητεί όλα τα στοιχεία τα οποία περιέχει. 
Μου έκανε εντύπωση το εξής. Παντού εγκαθιδρύουμε ένα συγκεκριμένο κέντρο εξουσίας. Μάλιστα, όπως αναφέρει η αιτιολογική έκθεση «έχει ως στόχο τον εξορθολογισμό φορέων του δημοσίου με συναφές αντικείμενο και επικαλυπτόμενες δραστηριότητες». Επιδιώκουμε, δηλαδή, από τη μια πλευρά τον περιορισμό του πλήθους των φορέων και στο δεύτερο κομμάτι την αντιμετώπιση του κατακερματισμού του αντικειμένου. 
Όμως αυτό δεν ταιριάζει με τη διαδικασία η οποία προβλέπεται στο άρθρο 13, στις μεταβατικές διατάξεις, στην παράγραφο 3. Εκεί αναφέρεται για τους δασικούς χάρτες οι οποίοι έχουν αναρτηθεί από τη Δασική Υπηρεσία ότι δεν μπαίνουν στη γενική διαδικασία. Δηλαδή θα έχουμε την ίδια ώρα δυο παράλληλες διαδικασίες οι οποίες θα κινούνται. Ενώ στη διαδικασία η οποία αυτήν τη στιγμή έχει έρθει στη Βουλή για να ψηφίσουμε προβλέπεται ότι η Δασική Υπηρεσία έχει το τετράμηνο, έχει το εξάμηνο, έχει όλο το χρόνο να δει και να πει την άποψή της, σε αυτήν την διαδικασία η οποία έχει τελειώσει κι εφόσον έχει πει την άποψή της, γιατί να μην έρθουν οι χάρτες στην κεντρική δικαιοδοσία, έτσι όπως είναι, το συνολικό αντικείμενο; Δηλαδή, εκφέρω αντιρρήσεις; Τις αντιρρήσεις θα τις εκφέρουμε στην «ΚΤΗΜΑΤΟΛΟΓΙΟ Α.Ε.» ή όπως ονομάζεται. Διότι δεν μπορώ να καταλάβω αν θα κρατήσουμε παράλληλες διαδικασίες για σαράντα, για πενήντα ή για εξήντα χάρτες, οι οποίοι έχουν αναρτηθεί αυτήν τη στιγμή, και συγχρόνως τους καινούργιους θα τους φτιάξει το Κτηματολόγιο. 
Άρα αυτό το οποίο αναφέρεται στο άρθρο 13 παράγραφος 3 στην τελευταία υποπαράγραφό της είναι το εξής. Λέει: «Οι ανωτέρω τροποποιήσεις και συμπληρώσεις του ν. 3889/2010 που εισάγονται με το άρθρο 7 του παρόντος νόμου δεν εφαρμόζονται στις περιοχές για τις οποίες ο δασικός χάρτης έχει ήδη αναρτηθεί.». Πρέπει να το δείτε ιδιαίτερα σοβαρά, διότι οι διπλές εξουσίες πάντα έκαναν ζημιά σε αυτήν την υπόθεση του Κτηματολογίου. 
Άρα έχουμε την άποψη της Δασικής Υπηρεσίας. Δεν θίγεται πουθενά. Η δική μου πρόταση είναι να διατυπωθεί ότι «εφαρμόζονται και στις περιοχές αυτές οι γενικές διατάξεις που ψηφίζουμε με το νόμο». 
Έχουμε την άποψη της Δασικής Υπηρεσίας. Από εκεί και πέρα, οι αντιρρήσεις των πολιτών να υποβάλλονται στην «ΚΤΗΜΑΤΟΛΟΓΙΟ Α.Ε.» και, από τις επιτροπές οι οποίες κρίνουν τις αντιρρήσεις σε γενικό επίπεδο, να κριθούν και αυτές. Δεν καταλαβαίνω γιατί διατηρούμε έναν κατακερματισμό εξουσίας, ο οποίος δεν έχει κανέναν ιδιαίτερο λόγο. 
Η δική μου άποψη είναι ότι πρέπει να το δείτε, ακόμα και αν σήμερα δεν είστε έτοιμος να αποφασίσετε. Πρέπει να το δείτε πολύ σύντομα, διότι θα έχουμε τεράστια προβλήματα σε αυτήν την κατεύθυνση.
Επίσης, θα ήθελα να τονίσω πως καταλαβαίνω, επειδή είμαι και μέσα στο χώρο των μηχανικών κι έχοντας δουλέψει, ότι προσπαθούμε να κάνουμε ταχύτατη διαδικασία στο θέμα της οικονομικής προσφοράς. Όμως, πρέπει να λάβετε υπ’ όψιν ότι η τεχνική προσφορά είναι ένα στοιχείο το οποίο πρέπει να το προσμετρούμε, ακόμα και πριν από την οικονομική προσφορά. Πρέπει να βρούμε έναν τρόπο ώστε αυτός που είναι καλύτερος, να είναι ο καλύτερος. Εάν τώρα συγκρίνουμε δύο γραφεία που έχουν δύο τεχνικές προτάσεις, που η μία είναι για δέκα και η άλλη για πέντε, αυτό πρέπει να λαμβάνεται υπ’ όψιν, δηλαδή η ποιότητα της δουλειάς. Είναι ένα στοιχείο το οποίο το βάζω για συζήτηση έστω και σε επόμενη φάση. 
Επίσης, έχουν τεθεί πολύ θετικά -κατά τη δική μου οπτική- οι προτάσεις των αμίσθων υποθηκοφυλάκων, οι οποίοι έχοντας την εμπειρία της διατήρησης όλων των δικαιωμάτων των πολιτών και του τρόπου με τον οποίο έρχεσαι σε επαφή μαζί τους, έχουν κάνει ένα σύνολο προτάσεων. 
Η δική μου οπτική είναι ότι θα πρέπει να ληφθούν σοβαρά υπ’ όψιν, διότι ακριβώς το κρίσιμο σημείο είναι η γέφυρα η οποία θα στηθεί, για να περάσουμε από τη διαδικασία του υποθηκοφύλακα στη διαδικασία του Κτηματολογίου. Σε αυτή τη διαδικασία αυτό το πρώτο δικαίωμα, την πρώτη εγγραφή σε Κτηματολόγια τα οποία καθορίζουμε από τώρα, πρέπει να το ξαναδούμε. Έτσι και αλλιώς, δεν θα γίνει και αύριο το πρωί. Έχουμε το χρόνο να δούμε αυτήν τη συγκεκριμένη διαδικασία. Όμως και οι προτάσεις που άκουσα στην επιτροπή και τις μελέτησα λίγο παραπάνω θα πρέπει κατά τη δική μου οπτική να ληφθούν υπ’ όψιν.
Επίσης, παρά το γεγονός ότι με τη διαδικασία που προέκυψε στο ξεκίνημα της συζητήσεως δεν θα μιλήσουμε για τροπολογίες, θα κάνω μία μικρή αναφορά στην τροπολογία με γενικό αριθμό 600 και ειδικό 63, η οποία αφορά το Μητρώο των Ενεργειακών Επιθεωρητών, υπό την έννοια ότι έχουμε μία προθεσμία, η οποία στις αρχές Οκτωβρίου τελειώνει.
Άρα, εφόσον σήμερα δεν θα έχουμε συζήτηση επί του περιεχομένου, εκείνο το οποίο ζητώ από εσάς στο νομοσχέδιο το οποίο μάς έχετε ενημερώσει ότι θα έρθει και το οποίο αφορά τη διαδικασία των αυθαιρέτων, είναι να υπάρχει και η θέση του Υπουργείου για το συγκεκριμένο. Ελπίζω να είναι αυτή την οποία προτείνουμε εμείς. Όμως και κάποια άλλη η οποία θα είναι λογική θα μπορούσε να γίνει αποδεκτή.
Με αυτό το σκεπτικό, το ψηφίζουμε το νομοσχέδιο και ελπίζουμε αυτά που ακούστηκαν από όλους τους συναδέλφους να γίνουν αντικείμενο μελέτης έστω και για επόμενες κινήσεις.
Ευχαριστώ.","ΓΕΩΡΓΙΟΣ ΟΡΦΑΝΟΣ",380
"62322"," Κι εμείς ευχαριστούμε, κύριε συνάδελφε.
Το λόγο έχει η κ. Ξηροτύρη.
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Κύριε Πρόεδρε, έχει δημιουργηθεί ένα πρόβλημα για την περαιτέρω επεξεργασία και βελτίωση αυτού του νομοσχεδίου με το ότι δεν συζητάμε σήμερα και τις τροπολογίες αυτές που είναι ακριβώς στην καρδιά του νομοσχεδίου και που αφορούν, όπως σας είπα, βελτιώσεις και δεν αίρουν σε κανένα βαθμό ούτε τις βασικές αρχές του νομοσχεδίου ούτε το σκεπτικό και τους στόχους του.
Έτσι, με πολύ μεγάλη προσοχή, εμείς –και ιδιαίτερα η κ. Φούντα ως εισηγήτρια- έχουμε θέσει αυτές τις παρατηρήσεις μας, κατά τη διαδικασία της συζήτησης στην επιτροπή. Θα μπορούσαν και κατά τη διαδικασία της δεύτερης ανάγνωσης ορισμένες από αυτές να είχαν ενσωματωθεί. Παρ’ όλο που είχαμε πραγματικά διαπιστώσει πως, για ορισμένες από αυτές τις παρατηρήσεις μας, υπήρχε διάθεση να αντιμετωπιστούν, δεν αντιμετωπίστηκαν μέχρι τη δεύτερη ανάγνωση και έτσι κατατέθηκαν και ως τροπολογίες, για να μπορεί να είναι πιο ευκρινείς οι θέσεις μας σε σχέση με αυτές τις βελτιώσεις.
Νομίζω, λοιπόν, ότι είχατε καιρό, κύριε Υπουργέ, και έχετε ακόμη και για άλλες βελτιώσεις που ακούστηκαν εδώ και για άλλες τροπολογίες που είναι στην καρδιά του νομοσχεδίου να τις συμπεριλάβετε στις δικές σας διορθώσεις και να δείτε και στο μέλλον κάποιες άλλες διορθώσεις που πρέπει να γίνουν.
Έχετε ήδη καταθέσει δύο υπουργικές τροπολογίες, τις οποίες θα τις συζητήσουμε. Η μία βέβαια δεν αφορά την καρδιά αυτού του νομοσχεδίου, έχει πάρα πολλά θέματα που αφορούν ρυθμίσεις πολεοδομικού ενδιαφέροντος. Βέβαια, τα θέματα των γενικών πολεοδομικών σχεδίων, και ιδιαίτερα των ΖΟΕ είναι πάρα πολύ σημαντικά και έχουν σχέση με το Κτηματολόγιο.
Ήταν μεγάλη η αδυναμία μέχρι τώρα, επί σειρά ετών, το ότι πραγματικά δεν έχουν θεσμοθετηθεί αυτές οι ζώνες οικιστικού ελέγχου. Η μη εφαρμογή δηλαδή, η μη σύνταξη ζωνών οικιστικού ελέγχου και έγκρισης πραγματικά αφήνουν ημιτελή το γενικό πολεοδομικό σχεδιασμό και γενικότερα αφήνουν θέματα τα οποία, αν είχαν ρυθμιστεί, δεν θα είχαμε τις καταπατήσεις αυτές και την πλήρη αδιαφορία του Έλληνα πολίτη στις πολεοδομικές ρυθμίσεις. Είναι ένα ειδικό εργαλείο, το οποίο πρέπει να ολοκληρωθεί. Εν πάση περιπτώσει, αυτές θέλουν συζήτηση.
Από την άλλη πλευρά, η δεύτερη τροπολογία αφορά νομοτεχνικές βελτιώσεις του νομοσχεδίου. Δεν θα αναφερθώ σε αυτές. Οι περισσότερες είναι θετικές, γιατί ενσωματώνουν μέσα και δικές μας παρατηρήσεις για την ενίσχυση του ελέγχου της «ΚΤΗΜΑΤΟΛΟΓΙΟ Α.Ε.» και με την ετήσια έκθεση και με την παράστασή της δύο φορές στην Επιτροπή Παραγωγής και Εμπορίου για να μας ενημερώνει για το έργο το οποίο έχει επιτελέσει και άλλα θέματα.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Υπάρχουν βασικά ζητήματα με την καλύτερη λειτουργία των κτηματολογικών γραφείων και με τα θέματα των υποθηκοφυλάκων και αυτά θα έπρεπε να τα είχατε διορθώσει. 
Εμείς -κι εγώ προσωπικά- είχαμε αντιρρήσεις και νομίζω ότι αυτό το συζητήσαμε στην επιτροπή και πρέπει να μας απαντήσετε σε αυτό το θέμα. Αναγκαστήκαμε να το καταθέσουμε ως τροπολογία, αλλά κάτι πρέπει να γίνει, το έθεσε και ο συνάδελφος από το ΠΑΣΟΚ, ότι δεν μπορούμε, επειδή έχει αδυναμίες η διοίκηση, επειδή έχουν αδυναμίες οι επιτροπές ανάθεσης κ.λπ., να καταργούμε το ν. 3316 για την ανάθεση των μελετών και, κυρίως, να μην έχουμε το βασικότερο σταδιο, της αξιολόγησης της προσφοράς. 
Όταν ο νομοθέτης θέλει για τις μελέτες αυτού του τύπου να ισχύει η προσφορότερη για το δημόσιο συμφέρον προσφορά, δεν ενσωματώνει μόνο την οικονομική προσφορά, ενσωματώνει βέβαια και την ορθή αξιολόγηση του δυναμικού, του επιστημονικού και τεχνικού δυναμικού, του εξοπλισμού, της γνώσης αυτών των ανθρώπων που έχουν για τα θέματα αυτά. Αν καταργήσουμε την τεχνική προσφορά θα διολισθήσουμε τελικά και το ελληνικό μελετητικό δυναμικό, έχοντας και μια μεγάλη περίοδο κρίσης, θα υποκατασταθεί στο τέλος από ξένα σχήματα, τα οποία θα επιλέγονται μόνο με βάση τη χαμηλότερη προσφορά. Δεν είναι τόσο απλά τα θέματα. Και πρέπει αυτό θέμα να το δούμε μόλις ορθοποδήσει και δουλέψει το σύστημα του Κτηματολογίου καλύτερα. Το Κτηματολόγιο πρέπει να αξιολογεί το επιστημονικό και τεχνικό δυναμικό που ζητάει για να κάνει τις μελέτες αυτές.
Υπάρχουν και άλλες πολύ βασικές παρατηρήσεις που έχουμε κάνει κι ένα πάρα πολύ βασικό θέμα που θέτουμε όσον αφορά τα θέματα των γεωχωρικών δεδομένων που παράγονται ή αποτελούν αντικείμενο προμήθειας από το Εθνικό Κτηματολόγιο και την καινούργια εταιρεία η οποία έχει συσταθεί. Είναι ένα μεγάλο θέμα η χρήση των δημόσιων δεδομένων της «ΕΚXΑ Α.Ε.» και αυτήν τη διαδικασία των γεωχωρικών δεδομένων -που την έχει στην κυριότητα της η «ΕΚΧΑ Α.Ε.»- πρέπει να την περιφρουρήσουμε και να την κάνουμε αποδοτικότερη.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
 Νομίζω ότι υπάρχουν πάρα πολλές παρατηρήσεις μας, που πήραν τη μορφή τροπολογιών, αλλά είναι παρατηρήσεις που κατατέθηκαν από την πρώτη μέρα στην επιτροπή και πρέπει να τις δείτε, κύριε Υπουργέ. 
Επανέρχεται βέβαια το μεγάλο θέμα, που κατά κύριο λόγο αφορά το Υπουργείο –δεν αφορά το νομοσχέδιο, αλλά το έχουμε καταθέσει απ’ όλες τις πτέρυγες πάρα πολλές φορές, τώρα έρχεται με μια άλλη μορφή- κατάργησης της ΚΥΑ, που περιορίζει παντελώς, θα έλεγε κανείς, και εξαφανίζει το προσωπικό του ΙΓΜΕ και έχει μεγάλα προβλήματα με την εύρυθμη λειτουργία του. Και το θέμα δεν είναι ότι δεν συζητάμε τις τροπολογίες ή δεν το συζητάμε, αλλά είναι κάποια ανοιχτά θέματα, τα οποία πρέπει να τα απαντήσουμε και να δώσουμε μια λύση. Ας προσπαθήσουμε σε ορισμένα θέματα να δώσουμε λύση ή να μας απαντήσετε γι’ αυτά σήμερα και να μη μείνουμε στην τυπική από την αρχή δέσμευσή σας –που τη θεωρούμε λανθασμένη- ότι «δεν συζητάω καμμία τροπολογία». Είναι σαν να μην συζητάμε το νομοσχέδιο. 
Σας ευχαριστώ, κυρία Πρόεδρε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"62323"," Ευχαριστούμε, κυρία Ξηροτύρη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62324"," Θα παρακαλούσα να λάβω το λόγο, κυρία Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"62325"," Ναι, κύριε Πρόεδρε, θα σας έδινα το λόγο. 
Ορίστε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62326"," Κυρία Πρόεδρε, λυπάμαι γιατί είμαι υποχρεωμένος και το αισθάνομαι καθήκον μου, όπως όλων άλλωστε είναι καθήκον εδώ, να προασπιζόμαστε το κύρος αυτού του Σώματος, αυτού του θεσμού. 
Εγώ εκτιμώ και την κοινοβουλευτική εμπειρία που ήδη έχει ο κύριος Υπουργός και όντως το σεβασμό και στο Κοινοβούλιο και σε όλους μας. Δεν τον χαρακτηρίζει κάτι αρνητικό σ’ αυτά τα ζητήματα.
Όμως, πρέπει όλοι να καταβάλουμε προσπάθεια να συνειδητοποιήσουμε ότι στην κατάσταση στην οποία βρίσκεται σήμερα η χώρα, όταν διάφοροι και από μια και από άλλη και παρά άλλη πλευρά πυροβολούν αορίστως το πολιτικό σύστημα της χώρας, ο απλός άνθρωπος δεν ξέρει ποιο είναι το σύστημα αυτό, τι σημαίνει πολιτικό σύστημα. Δεν ξέρει ότι στο σύστημα της Κοινοβουλευτικής Δημοκρατίας, το αντιπροσωπευτικό σύστημα, ο βασικός παράγων, χωρίς τον οποίο δεν μπορεί να λειτουργήσει αυτό το σύστημα της Αντιπροσωπευτικής Κοινοβουλευτικής Δημοκρατίας, είναι ο λαός. Το Σύνταγμά μας λέει ότι όλες οι εξουσίες πηγάζουν από το λαό και υπηρετούν το λαό, αυτό που λέμε εδώ το δημόσιο συμφέρον ή την πατρίδα, την ανεξαρτησία μας, την ακεραιότητά μας, την ευημερία του λαού, της χώρας.
Εμείς είμεθα κατ’ εξοχήν –κύριε Υπουργέ, με συγχωρείτε, αφού είμαι και μεγαλύτερός σας ηλικιακά- οι πιο άμεσοι και αυθεντικοί εκφραστές αυτού που λέει το Σύνταγμα «λαϊκή κυριαρχία». Το αν κάποιοι από εμάς είμαστε άξιοι αυτής της τιμής… Δεν υπάρχει μεγαλύτερη τιμή σε μια δημοκρατία. Δεν είναι αυτοί που έχουν τα δισεκατομμύρια, που χειραγωγούν το λαό, που εκχυδαΐζουν, που δίνουν όποια δείγματα περισσότερο φθοράς, κατολίσθησης, όλο στο χειρότερο και δεν κοιτάζουν να ανέβει ένα σκαλοπάτι λίγο πιο πάνω αυτός ο έρημος τόπος και ο λαός του. Αυτή η ευθύνη είναι θέμα συνείδησης του καθενός και βέβαια δυνατότητας του λαού να είναι σε θέση να κρίνει σε ποιο βαθμό ανταποκρίνεται με εντιμότητα, με ευσυνειδησία ο κάθε ένας αντιπρόσωπος του έθνους σ’ αυτήν την αποστολή.
Εδώ πέρα λέγονται πράγματα τα οποία «μυρίζουν», που τα λέμε πολλές φορές στο διάδρομο ή ο ένας στο αυτί του άλλου. Είναι φανερό και είναι και λογικό, είναι σύμφυτο -αν θέλετε- στη λειτουργία ενός αντιπροσωπευτικού συστήματος. Διότι μιλώντας σήμερα στον ελληνικό λαό, ξέρετε πολύ καλά ότι οι πολίτες από την ηλικία τη δική σας και κάτω δεν έχουν τις εμπειρίες εκείνες για να ξέρουν τι σημαίνει το οποιοδήποτε άλλο σύστημα που αναγνωρίζει εκ προοιμίου τη σοφία, τη δύναμη, το δικαίωμα στον οποιονδήποτε έναν να καθορίζει από εκεί και πέρα την πορεία και το ρόλο των πάντων. 
Πες στον απλό άνθρωπο, στο νέο αυτόν που νομίζει ότι τα πάντα είναι ζήτημα σωματικής ή οικονομικής ισχύος και κοιτάζει τους μυς ή πώς θα τα οικονομήσει περισσότερο: «Κλείσε τη μύτη σου, κλείσε το στόμα σου. Πόση ώρα νομίζεις ότι θα ζήσεις;». Είναι αυτό που λέω εγώ στα παιδιά που έρχονται τόσα χρόνια εδώ και τους δίνω να καταλάβουν τι είναι αυτό το κτήριο. Δεν είναι κάποιο μοναστήρι της βυζαντινής περιόδου. 
Η Βουλή, λοιπόν, πρέπει αρθεί στο ύψος της, ώστε να λειτουργεί σύμφωνα με το Σύνταγμα και τον Κανονισμό της. Εγώ θα έλεγα εδώ αν ήμουν και συζητείτο η τροπολογία αυτή, ότι η δημοκρατία δεν είναι αλά καρτ. Δηλαδή, δεν θα θυμόμαστε το δημόσιο συμφέρον κάθε φορά που εμείς το εκλαμβάνουμε με τη μία ή με την άλλη μορφή. Μόνο αν λειτουργήσουμε μέσα στους κανόνες, μπορούμε να το υπηρετήσουμε καλύτερα, λογικά, αλλά δεν σημαίνει και ορθά. 
Μπορεί να πει ο οποιοσδήποτε εδώ: «Κύριε Κακλαμάνη, αφού έρχεται η Κυβέρνηση και περνάει νόμους, πράξεις νομοθετικού περιεχομένου, διατάξεις, τροπολογίες της τελευταίας στιγμής, άρα παραβιάζει αυτούς τους κανόνες που μας λες τόσα χρόνια κι εγώ, λοιπόν, ως Βουλευτής ή ως κόμμα θέλω να τους παραβιάσω και καταθέτω μια τροπολογία άσχετη.».
Όταν το Κοινοβούλιο «καταπίνει» τόσα άσχετα πράγματα σε νομοσχέδια κ.λπ., είναι επόμενο από εκεί και πέρα να συμβαίνει αυτό. Έτσι φθείρονται οι θεσμοί. Θα μου πείτε ότι τα γενόμενα ουκ απογίγνονται. Εντάξει, την επόμενη φορά να μην το κάνουμε.
Θέλω να πω στη συνέχεια αυτών που είπε η κ. Ξηροτύρη-Αικατερινάρη ότι η Βουλή ψηφίζει, συζητά με εισήγηση της Κυβέρνησης, του κάθε Υπουργού και αποφασίζει. Από το 1974 μέχρι το 1982-1983 -για να είμαι ειλικρινής- που άρχισε η κυβέρνηση η δική μας, ερχόταν ο Υπουργός και έλεγε «δέχομαι αυτό» ή «δεν δέχομαι το άλλο». Αυτό συνέβαινε. Αυτό όμως δεν τιμά ούτε την κυβέρνηση. Διότι μια δημοκρατική Κυβέρνηση, ένας δημοκρατικός Υπουργός –όπως είστε εσείς- δεν τον τιμά ιδιαίτερα να πει «δέχομαι» ή «δεν δέχομαι». Συγχωρήστε με γι’ αυτό που λέω, αλλά, αφού το λέω με ειλικρίνεια, πρέπει έτσι να το δεχθείτε. 
Θα μου πείτε «ναι, αλλά ξέρετε, κύριε Κακλαμάνη, αρχίζει μετά ο καθένας και λέει εκείνο ή το άλλο ή μαζεύεται μία ομάδα Βουλευτών που πιέζει και επιμένει να περάσει εκείνο ή το άλλο». Ναι, εκεί θα έχετε δίκιο, αλλά ο Υπουργός θα πρέπει να πει «κοιτάξτε, εγώ δεν θα συμφωνήσω. Εσείς είστε η Βουλή, αποφασίστε. Όταν θα φέρω εγώ να εισηγηθώ στο σύνολο το νομοσχέδιο, αυτήν τη διάταξη που θα ψηφίσετε –ενώ εγώ υπεύθυνα σας λέω ότι είναι λάθος- θα την αποσύρω, αλλιώς θα αποσύρω όλο το νομοσχέδιό μου».
Αυτό το δικαίωμα και το καθήκον -γιατί η Βουλή μπορεί να κάνει λάθος, να ψηφίσει κάτι εν θερμώ- το έχετε από το Σύνταγμα και τον Κανονισμό της Βουλής.
Κακώς, λοιπόν, δεν συζητήθηκαν οι τροπολογίες. Θα εδίδετο η δυνατότητα στον καθένα επιτέλους να τοποθετηθεί υπεύθυνα στο τι εισάγεται, τι συζητείται, τι ψηφίζεται. 
Κλείνοντας την ομιλία μου, θα ήθελα να σας παρακαλέσω σε κάτι ακόμα. Έχουμε αυτήν την κακή συνήθεια, αφού γίνεται μια συζήτηση και φθάνουμε προς το τέλος -όπως συμβαίνει τώρα- ότι μένουν πέντε, έξι Βουλευτές. Τι νόημα θα έχει αν σηκωθείτε, κύριε Υπουργέ, και πείτε ότι «κάνω αυτές τις νομοτεχνικές βελτιώσεις», οι οποίες, όπως ξέρετε, κατά κανόνα –όχι κάποιες φορές- δεν είναι νομοτεχνικές, αλλά είναι ουσιαστικές. 
Όπως λέω και σε πολλούς Υπουργούς, έτσι φθείρουμε κάτι καλό που πάει να γίνει, όπως, για παράδειγμα, το πρόγραμμα για την ηλεκτρονική διενέργεια των διαγωνισμών του δημοσίου, που είναι ένα πολύ σημαντικό έργο αυτής της Κυβέρνησης. Δυστυχώς, επικαλύφθηκε από τα μικρά και τα μικρότερα πραγματάκια που εδώ συζητούντο. 
Στην εισηγητική έκθεση πολύ σωστά λέτε, γιατί να υπάρχει και το νομικό πρόσωπο δημοσίου δικαίου -που ουσιαστικά παρακολουθεί και κάνει τη γενική πολιτική- και η εταιρεία, που εποπτεύονται από τον Υπουργό. Αυτά να μαζευτούν. Πολύ σωστά. Δείτε από εκεί και πέρα τι παρενέργειες μπορεί να δημιουργηθούν. Και εγώ είχα εισηγηθεί εδώ το 1987 το ν.1730 για τον ενιαίο φορέα της ΕΡΤ, διότι η ΕΡΤ2 συνέχιζε να είναι σαν την ΥΕΝΕΔ. Από εκεί και πέρα δημιουργούνται διάφορες παρενέργειες και βλέπετε ότι τις βρίσκουμε και τώρα εδώ. 
Βλέπω, λοιπόν, στην έκθεση του Επιστημονικού Συμβουλίου. Δεν είναι δυνατόν να παίξουμε με τη λειτουργία των κτηματολογικών γραφείων. Αυτά είναι το μέλλον. Αν το 1987 η κοινή τότε απόφαση, που την υπέγραψα εγώ ως Υπουργός Δικαιοσύνης και ο μακαρίτης ο Κουλουμπής ως Υπουργός Δημοσίων Έργων, είχε μια ισοστάθμιση μεταξύ νομικών και τεχνικών επιστημόνων, ίσως δεν θα περνούσαν άλλα είκοσι πέντε χρόνια χωρίς να έχουμε τελικά Κτηματολόγιο. Μην κάνετε, λοιπόν, το λάθος -να μην επιμείνετε αν το σκέφτεστε αυτό, σας παρακαλώ- ώστε οι επικεφαλής, οι προϊστάμενοι των κτηματολογικών γραφείων να είναι οποιουδήποτε άλλου κλάδου πλην αυτού που μέχρι τώρα η νομοθεσία προβλέπει. Και είναι ένα καλό σημείο σε όλο αυτό το χάος του Κτηματολογίου.
Σε ό,τι αφορά στις μελέτες, να επιμείνετε μόνο στην οικονομική μελέτη, στον οικονομικό παράγοντα, ώστε να μην υπάρχει δυνατότητα κάποιος που δίνει ακριβότερα να περνάει, διότι κάποιοι θα κρίνουν είτε στο ένα πενήντα είτε στο ένα εκατό ότι κάτι άλλο είναι. 
Το μόνο που μπορείτε να κάνετε είναι να πείτε ότι έπειτα από έξι μήνες η εταιρεία τον καλεί, όπως ο ιδιοκτήτης ενός έργου καλεί τον εργολάβο και του λέει: «ρε, φίλε, μέχρι πού έχεις προχωρήσει; Έχεις κάνει θεμέλια; Έχεις ρίξει μπετά;». Για να μην «πετάνε» διάφοροι, όπως κάνουν στους διαγωνισμούς των δημοσίων έργων, μια μικρή προσφορά και ύστερα να έρχονται και να λένε «δεν μπορώ, βελτιώστε μου, δώστε μου αλλαγές» κ.λπ..
Άρα μην επιμείνετε σ’ αυτήν την αλλαγή για τα κτηματολογικά γραφεία. Δείτε το θέμα της μελέτης.","ΑΠΟΣΤΟΛΟΣ ΚΑΚΛΑΜΑΝΗΣ",172
"62327"," Ευχαριστούμε, κύριε Πρόεδρε.
Κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: «Ενσωμάτωση της Οδηγίας 2011/16/ΕΕ, ρύθμιση θεμάτων της Ε.Λ.Τ.Ε., αναμόρφωση Οργανισμού του Ν.Σ.Κ. και άλλες διατάξεις».","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62328"," Κυρία Πρόεδρε, θα ήθελα το λόγο. 
Θα είναι μια πολύ σύντομη παρέμβαση. Θα εστιάζει μόνο στο σημείο που έθεσε και ο κύριος Πρόεδρος.","ΜΑΥΡΟΥΔΗΣ ΒΟΡΙΔΗΣ",69
"62329"," Ορίστε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62330"," Ευχαριστώ, κυρία Πρόεδρε.
Κύριε Υπουργέ, θα ήθελα να λάβετε υπ’ όψιν ότι η αλήθεια είναι ότι η δουλειά που γίνεται στη συγκεκριμένη θέση στους υπευθύνους σε μεγάλο βαθμό είναι μια νομική εργασία.","ΜΑΥΡΟΥΔΗΣ ΒΟΡΙΔΗΣ",69
"62331"," Στους προϊσταμένους.","ΑΠΟΣΤΟΛΟΣ ΚΑΚΛΑΜΑΝΗΣ",172
"62332"," Στους προϊσταμένους. Είναι μια νομική εργασία. Μ’ αυτήν την έννοια διευκολύνεται το τελικό προϊόν που παράγεται από πλευράς διοικητικής αποφάσεως, αν είναι ένας άνθρωπος που έχει αντίληψη των νομικών ζητημάτων. Γλιτώνουμε από τέτοιου είδους σφάλματα πολύ χρόνο και πολύ χρήμα, γιατί εν συνεχεία οι διορθώσεις είναι μια διαδικασία για την οποία πάλι θέλουμε δικαστική απόφαση. Είναι επίπονη και χρονοβόρος η διαδικασία και έχει κόστος για τους πολίτες. Ένας νομικός σε αυτήν τη θέση ουσιαστικά προστατεύει τον πολίτη από τυχόν αβλεψίες. 
Εγώ θα συμφωνήσω και στο δεύτερο σημείο της συγκεκριμένης παρέμβασης του κυρίου Προέδρου. Είναι κάτι που μας είχε απασχολήσει τότε και στο Υπουργείο Υποδομών. Είναι το ζήτημα του πώς μπορούμε να συντμήσουμε τους χρόνους και να είμαστε πιο αποτελεσματικοί στη διαδικασία της εκπόνησης των μελετών του Κτηματολογίου. 
Πρώτα έπρεπε να φτιαχτεί ο τεχνικός φάκελος, να τον δούμε και να πάμε σε μια αξιολόγηση των προσφορών. Στο μεταξύ μεσολαβούσαν χρόνοι ενστάσεων και αντιρρήσεων. Όλο αυτό είχαμε υπολογίσει ότι για να καταλήξει μπορεί να ήθελε ενάμιση χρόνο, ίσως και δυο χρόνια, σε συνολική διάρκεια. 
Ο βασικός τρόπος που είχαμε σκεφθεί τότε ήταν να αφαιρέσουμε αυτήν την περίφημη τεχνική προσφορά. Γιατί; Διότι θα φωνάξουν οι μηχανικοί οι οποίοι φώναζαν, γιατί αυτοί φώναζαν. Εδώ όταν το είχαμε εξετάσει, γιατί δεν το είχαμε αφήσει έτσι, είχαμε προσπαθήσει να δούμε ποια είναι η προστιθέμενη αξία σε αυτήν την τεχνική μελέτη. Η απάντηση, με συγχωρείτε, αλλά είναι πως είναι απολύτως τυποποιημένες. Δεν έχουν κάτι ιδιαίτερο. 
Δεν μπορώ, δηλαδή, να πω ότι έχουμε ένα σύνθετο έργο, κυρία Πρόεδρε, που απαιτεί πράγματι τεχνικές μελέτες, γιατί υπάρχουν διαφοροποιήσεις στον τρόπο με τον οποίο συντάσσονται. Εδώ οι κτηματογραφήσεις ουσιαστικά είναι ένα τυπικό πράγμα, είναι ένας μπούσουλας. Όλοι το ίδιο λένε, όλοι το ίδιο κάνουν, όλες οι μελέτες είναι σχεδόν πανομοιότυπες και απλώς είναι ένα ενδιάμεσο στάδιο. Εγώ καταλαβαίνω ότι είναι μια ύλη για τους μηχανικούς, αλλά δεν νομίζω ότι θα νομοθετήσουμε στη λογική να παράγουμε ύλη για το άλφα ή το βήτα επάγγελμα.
Πρέπει να μειώσουμε τους χρόνους και επομένως, από αυτήν την πλευρά, είναι απολύτως ορθή η παρέμβαση που κάνετε, η έμφαση που πρέπει να δοθεί στην οικονομική προσφορά και να μείνουμε εκεί.
Ευχαριστώ, κυρία Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"62333"," Κυρία Πρόεδρε, θα ήθελα το λόγο για δύο λεπτά.","ΝΙΚΟΛΑΟΣ ΤΣΟΥΚΑΛΗΣ",520
"62334"," Κύριε Τσούκαλη, θα πάρετε το λόγο έτσι και αλλιώς μετά τον Υπουργό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62335"," Δύο λεπτά μόνο και να κλείσει ο κύριος Υπουργός.","ΝΙΚΟΛΑΟΣ ΤΣΟΥΚΑΛΗΣ",520
"62336"," Τώρα θέλετε να μιλήσετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62337"," Ναι, γιατί θέλω να απαντήσει μετά ο κύριος Υπουργός.","ΝΙΚΟΛΑΟΣ ΤΣΟΥΚΑΛΗΣ",520
"62338"," Το λόγο έχει ο κ. Τσούκαλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62339"," Θέλω να κάνω απλώς μια αναφορά, κύριε Υπουργέ. Το νομοσχέδιο που εισάγετε είναι πολύ καλό. Αδικήθηκε από τη διαχείριση και, θα μου επιτρέψετε να πω, και από τη συγκυρία αλλά και από την κακή διαχείριση ενός θέματος το οποίο θα έπρεπε να έχει λήξει αμέσως και, αν μάλιστα κάποιες από τις τροπολογίες-βελτιώσεις ενσωματώνονταν στο νομοσχέδιο, θα γινόταν πραγματικά ολοκληρωμένο.
Είναι άχαρο για εμένα, κυρία Πρόεδρε, να επαναφέρω το ίδιο αίτημα που ανέφερε ο κ. Βορίδης, με την έννοια ότι θα προτιμούσα το αίτημα να το καταθέτει ένας μη νομικός, γιατί δεν θέλω να φανεί ότι υπερασπίζομαι τη συντεχνία μου. 
Λέω απλώς το εξής, κύριε Υπουργέ. Σε μια φάση όπου όλη αυτή η εξέλιξη είναι μεταβατική, δηλαδή τη στιγμή που δεν μπορεί να λειτουργήσει αυτοματοποιημένο το σύστημα και οι διορθώσεις θα είναι συνεχείς, για την ασφάλεια δικαίου και μόνο γι’ αυτό, πρέπει να είναι νομικός αυτός ο οποίος θα είναι προϊστάμενος κτηματολογικού γραφείου. 
Όταν ολοκληρωθεί το σύστημα και πλέον θα λειτουργεί πλήρως, σας λέω εκ των προτέρων ότι δεν θα μας ενοχλούσε καθόλου και ίσως θα έπρεπε να είναι και ένας τοπογράφος, ένας μηχανικός ή και ένας οικονομολόγος ακόμα, αλλά το να οριστεί τώρα ως προϊστάμενος κάποιος ο οποίος δεν έχει την εξειδικευμένη γνώση για τις διορθώσεις και για τη βοήθεια που πρέπει να προσφέρει στον πολίτη, νομίζω ότι θα είναι σοβαρό σφάλμα. Γι’ αυτό δείτε το προς αυτή την κατεύθυνση.
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"62340"," Ευχαριστούμε, κύριε Τσούκαλη.
Το λόγο έχει ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62341"," Κυρία Πρόεδρε, θα ήθελα, σας παρακαλώ, περισσότερο χρόνο.","ΣΤΑΥΡΟΣ ΚΑΛΑΦΑΤΗΣ",177
"62342"," Τον έχετε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62343"," Ευχαριστώ πολύ.
Θα ήθελα αρκετά περισσότερο χρόνο, γιατί νομίζω, όπως ο κ. Τσούκαλης εύστοχα παρατήρησε, ότι το νομοσχέδιο αυτό για πολλούς λόγους ενδεχομένως να αδικήθηκε από τη συγκυρία, από τη διαδικασία, γενικότερα από τη διαχείριση, όπως είπε.","ΣΤΑΥΡΟΣ ΚΑΛΑΦΑΤΗΣ",177
"62344"," Από τη διαδικασία.","ΑΠΟΣΤΟΛΟΣ ΚΑΚΛΑΜΑΝΗΣ",172
"62345"," Και από τη διαδικασία, κύριε Πρόεδρε, όπως πολύ σωστά λέτε. Και άκουσα με μεγάλη προσοχή και συμφωνώ με όλα όσα είπατε στην τοποθέτησή σας.
Επίσης, ήταν πολύ εύστοχες οι παρατηρήσεις πολλών από τους συναδέλφους και οφείλω να πω ότι ιδιαίτερα οι παρατηρήσεις των συναδέλφων που τέθηκαν τελευταία, άρα συμπεριλαμβανομένης και της κ. Φούντα, νομίζω ότι καλύπτονται σε ένα μεγάλο βαθμό από τις νομοτεχνικές βελτιώσεις που θα διανεμηθούν εντός ολίγου, για να μπορέσουμε να έχουμε και μια άμεση βελτίωση της προσπάθειας.
Να μπω κατευθείαν στο θέμα. Δεν ξέρω αν θα είναι άχαρο, αλλά το θεωρώ χρέος μου, γιατί νιώθω πραγματικά τιμή που μου έτυχε η ευθύνη να δουλέψουμε συστηματικά μαζί με τους συνεργάτες, τις υπηρεσίες του Υπουργείου και με τη συμβολή όλων των συναδέλφων. 
Κύριε Πρόεδρε, επιτρέψτε μου να κάνω μία προσωπική αναφορά σε εσάς. Παρακολουθώ, και προτού μπω στη Βουλή, τον αγώνα που κάνετε για θέματα ηθικής καθώς και καταπολέμησης της αδιαφάνειας. Βλέπω πόσο έντονα μιλάτε -κι εσείς αλλά και πολλοί άλλοι- για την ανάγκη συνεργασίας των υγιών δυνάμεων, ώστε να έχουμε ένα τελικό αποτέλεσμα, για το γεγονός ότι εμείς εδώ αποτελούμε ή οφείλουμε να αποτελούμε ένα υπόδειγμα προς την κοινωνία, κάτι που βγαίνει όχι μονάχα με τον τρόπο που νομοθετούμε αλλά με την εν γένει συμπεριφορά μας, όχι μονάχα την κοινοβουλευτική αλλά και την κοινωνική, θα έλεγα, ακόμα. 
Οφείλω να εξάρω εδώ –και λυπούμαι που κατέληξε έτσι η συζήτηση στην Ολομέλεια της Βουλής- και να υπογραμμίσω τη συνεισφορά όλων των συναδέλφων -πολλοί εκ των οποίων αποχώρησαν από τη Βουλή πριν από λίγο- κατά τη διάρκεια της συζήτησης στις επιτροπές. Πραγματικά και με τη δεξιότητα του Προέδρου κ. Βλάχου και του Αντιπροέδρου κ. Δριβελέγκα έγιναν πάρα πολύ καλές συζητήσεις. Υπήρχε πολύ εποικοδομητική συνεργασία και τέθηκαν πάρα πολλές προτάσεις. Ενδυναμώθηκε έτσι αυτή η νομοθετική προσπάθεια, η έντονα μεταρρυθμιστική αυτή προσπάθεια που αφορά το Κτηματολόγιο. Υπήρχε μία θετική συμβολή από πάρα πολλούς συναδέλφους. 
Έτσι, οφείλω -και κλείνω εδώ πέρα- να πω ότι με την ολοκλήρωση της συζήτησης εδώ, στην Ολομέλεια, δυστυχώς αδικείται η μεγάλη προσπάθεια πολλών συναδέλφων. Προσπαθώ να συγκεντρώσω και να συγκεράσω όλα τα θετικά στοιχεία τα οποία τέθηκαν από τις εισηγήσεις. Νιώθω πραγματικά πώς αισθάνονται οι συνάδελφοι, που με τις τροπολογίες που έθεσαν θα μπορούσαν να συνεισφέρουν -και μάλιστα θετικά- στο μέτρο του δυνατού. Ακόμα κι αυτήν τη στιγμή προσπαθώ να κάνω κάτι γι’ αυτό.
 Δεσμεύομαι ότι αντικείμενα των τροπολογιών που ακριβώς λύνουν ζητήματα που απασχολούν χιλιάδες συμπολίτες μας και δίνουν διέξοδο σε ομηρία πολλών συμπολιτών μας -κυρίως όσον αφορά τα ζητήματα ρύθμισης χώρου- θα αποτελέσουν αντικείμενο έντονης επεξεργασίας και συζήτησης μέσα στην επιτροπή.
Θα ήθελα να κάνω και μία πρόταση στο πνεύμα στο οποίο μιλήσατε και μιλάτε πάντα, κύριε Πρόεδρε. Συγγνώμη που αναφέρομαι δεύτερη φορά προσωπικά σε εσάς. 
Υπάρχουν ζητήματα που πάρα πολλοί συνάδελφοι τα θέτουν στην ελληνική Βουλή, ακριβώς γιατί λαμβάνουν τον πόνο, τον καημό, την ταλαιπωρία συμπολιτών τους από προβλήματα από τα οποία ταλαιπωρούνται για δεκάδες χρόνια σε συγκεκριμένες περιοχές. 
Νιώθω ότι είναι σωστό –κι αυτό, αν θέλετε, είναι μία πρωτοβουλία και μία πρόταση που κάνω- να αξιοποιήσουμε την εμπειρία πολλών συναδέλφων που έχουν συγκεκριμένα προβλήματα σε έναν οικισμό άλφα στην άλφα περιοχή, σε ένα νομό συγκεκριμένο, σε μία περιοχή της Ελλάδας. Όμως να μη λύσουμε ένα πρόβλημα σημειακά και τοπικά. Θεωρώ ότι θα ήταν καλό να συγκεράσουμε και να αξιοποιήσουμε την εμπειρία των συναδέλφων και να κάνουμε μία και δύο συζητήσεις στην αρμόδια επιτροπή, όπου θα θέσουμε τα νομικά προβλήματα, τα συνταγματικά προβλήματα, τα πρακτικά προβλήματα, τα διοικητικά προβλήματα. 
Με αυτόν τον τρόπο θα μπορέσουμε να βοηθήσουμε την Κυβέρνηση –την οποία εκπροσωπώ εγώ αυτήν τη στιγμή- για να διαμορφώσουμε από κοινού –όσο παράξενο κι αν ακούγεται αυτό στο ελληνικό Κοινοβούλιο, γιατί όχι από όλες τις πτέρυγες- μία πολιτική, μία νομοθεσία, η οποία θα λύνει τέτοιου είδους ζητήματα με τη μεγαλύτερη δυνατή συναίνεση. 
Όπως ειπώθηκε προηγουμένως, ο καθένας είναι υπεύθυνος για το δικό του τρόπο σκέψης και τη συνείδησή του. Θα ήταν όμως προτιμότερο να πάρουμε την εμπειρία για το πρόβλημα που υπάρχει στην Αττική, για το πρόβλημα που υπάρχει στη Θεσσαλονίκη, στη Θεσσαλία. Να δούμε ποια είναι τα δομικά προβλήματα τα οποία θα μπορούσαν να αποτελέσουν πρώτη ύλη, για να πάρουμε μία νομοθετική πρωτοβουλία που θα λύσει διοικητικά, νομικά, συνταγματικά θέματα στο μέγιστο δυνατό βαθμό. Να έρθουμε να επιλύσουμε, έτσι, τα προβλήματα με οριζόντιες πολιτικές και όχι σημειακές, που δημιουργούν, αν θέλετε, και καχυποψία. Να μπορέσουμε, δηλαδή, να κάνουμε μία τέτοια προσπάθεια. 
Αυτή είναι μία πρόταση -την οποία θέτω εδώ, ενώπιόν σας- ώστε τον Σεπτέμβριο, πρώτα ο Θεός, να γίνει μία άτυπη συνάντηση, κάτι αντίστοιχο με αυτό που κάναμε με τα αυθαίρετα, που από μηδενική βάση θέσαμε τα θέματα, για να μπορέσουμε να πάμε σε μία άλλη πολιτική. 
Θα αναφερθώ στο νομοσχέδιο, όπου έγινε αναλυτική συζήτηση. Εγώ θα ήθελα να κάνω μία ανάλυση, παρ’ όλο που μπορεί να σας κουράσω, αλλά θέλω να αναφερθώ στα άρθρα, γιατί νομίζω ότι θα αδικήσουμε αυτήν τη μεταρρυθμιστική τομή, αν σε πέντε, σε δέκα λεπτά -και λόγω του γεγονότος και λόγω του ότι δεν υπάρχει πίεση- πούμε δυο λόγια για να τελειώνουμε γρήγορα. Δεν είναι αυτός ο τρόπος με τον οποίο αντιλαμβάνομαι εγώ τη θεσμική μου τοποθέτηση εδώ. Ακόμα κι ένας Βουλευτής να ήταν στο έδρανο, εγώ υποχρεούμαι θεσμικά να παρουσιάσω και να αιτιολογήσω αυτό το νομοθέτημα. Οφείλω να αιτιολογήσω, ακόμα κι αν δεν είναι κάποιοι συνάδελφοι να με πιέσουν, για παράδειγμα, γιατί κάνω αυτήν την τροπολογία, να εξηγήσω την υπουργική τροπολογία ή γιατί ακριβώς γίνεται αυτό και τι προβλήματα λύνει. 
Έτσι, λοιπόν, θα ήθελα να μπω κατευθείαν στην ουσία, να μη χαραμίσω άλλο χρόνο και να πω τα εξής.
Σ’ ό,τι αφορά τη συγχώνευση του ΟΚΧΕ στο άρθρο 1 -απαντώντας και σε θέματα που τέθηκαν ακόμα και από Βουλευτές οι οποίοι δεν βρίσκονται εδώ γιατί το επέλεξαν- είναι απολύτως διασφαλισμένος ο δημόσιος χαρακτήρας του νέου ενιαίου οργανισμού και μάλιστα με ακόμη μεγαλύτερη αξιοπιστία, καθώς οι αρμοδιότητες για το πλαίσιο διαχείρισης των γεωχωρικών πληροφοριών διατηρούνται στο ΥΠΕΚΑ και όχι μόνο. Οι κανονιστικές αρμοδιότητες του ΟΚΧΕ στο εξής ασκούνται αρμοδίως από τον Υπουργό Περιβάλλοντος, Ενέργειας και Κλιματικής Αλλαγής, συμπεριλαμβανομένων εκείνων που αφορούν στη σύνταξη και λειτουργία του Κτηματολογίου. 
Έθεσα το εξής ερώτημα και στην επιτροπή: Τι διασφαλίζει περισσότερο τα δημόσια χαρακτηριστικά; Ένα διοικητικό συμβούλιο ή ο Υπουργός, που ελέγχεται από τη Βουλή που ασκεί δημόσια εξουσία μαζί με τις υπηρεσίες του Υπουργείου; Οι αποφάσεις ενός διοικητικού συμβουλίου ή οι υπουργικές αποφάσεις και η συνολική δράση όλων των Υπουργείων;
Αναφέρθηκα και στην επιτροπή σε μια σειρά συγκεκριμένων αρμοδιοτήτων που έχει ο Υπουργός ΠΕΚΑ. Θα αναφέρω μόνο δύο, που είναι σημαντικές. Ο Υπουργός ΠΕΚΑ, ως αρμόδιος φορέας για την ανάπτυξη και λειτουργία της Εθνικής Υποδομής Γεωχωρικών Πληροφοριών, παρακολουθεί την ανάπτυξη και τη λειτουργία της Εθνικής Υποδομής Γεωχωρικών Πληροφοριών και αποτελεί σημείο επαφής για αυτά με την Ευρωπαϊκή Επιτροπή και με δημόσιες αρχές και με τρίτους επί μονίμου βάσεως. Και σύμφωνα με την απόφαση 442/2009 επίσης αποτελεί σημείο επαφής προς την Ευρωπαϊκή Ένωση για θέματα που αφορούν στην εφαρμογή της οδηγίας 2007/2. Τέλος, σχεδιάζει, διαχειρίζεται και εποπτεύει την Εθνική Πύλη Γεωχωρικών Πληροφοριών. Έχει, λοιπόν, μια σειρά τέτοιων αρμοδιοτήτων που διασφαλίζει απόλυτα το δημόσιο χαρακτήρα.
Στο άρθρο 2 προβλέπονται οι τροποποιήσεις σχετικά με τη λειτουργία του Κτηματολογίου προς την κατεύθυνση του εκσυγχρονισμού, της επιτάχυνσης και της απλοποίησης των συναλλαγών για τον πολίτη, αλλά και προστατεύεται η δημόσια περιουσία. 
Ποια είναι η ουσία του άρθρου αυτού για τον πολίτη; Είναι η ηλεκτρονική διαδικασία και η μείωση του κόστους. Δεν απαιτείται η επιτόπια παρουσία του συναλλασσόμενου για να κάνει οποιαδήποτε συναλλαγή σχετικά με το ακίνητό του. Θα μπορεί από τον τόπο κατοικίας του να κάνει υποβολή αιτημάτων εγγραφής πράξεων αλλά και έκδοση πιστοποιητικών από τα κτηματολογικά γραφεία ηλεκτρονικά.
Επίσης απλοποιούνται οι διαδικασίες διόρθωσης των κτηματολογικών εγγραφών στα κτηματολογικά γραφεία. Για να διευκολυνθούν οι πολίτες να ασκήσουν τα δικαιώματά τους, επιμηκύνεται η προθεσμία διόρθωσης των αρχικών κτηματολογικών εγγραφών για τους δικαιούχους ακινήτων σε περιοχές που είχαν κηρυχτεί υπό κτηματογράφηση με παλιά προγράμματα κτηματογράφησης κατά τα έτη ’97 – ’99. Επίσης, η εξωδικαστική διόρθωση των κτηματολογικών εγγραφών απαλλάσσεται από οποιοδήποτε τέλος.
Ποια είναι η ουσία του άρθρου για το δημόσιο; Σ’ ό,τι αφορά στην προάσπιση των συμφερόντων του ελληνικού δημοσίου και ειδικά στις δίκες για τη διόρθωση των κτηματολογικών εγγραφών, προβλέπεται ότι εξαιρετικά και μόνο για τις περιπτώσεις όπου πρόκειται για διόρθωση αρχικών εγγραφών σε ακίνητο με την ένδειξη «αγνώστου ιδιοκτήτη», που ο δικαιούχος αυτών επικαλείται ως τίτλο κτήσης την έκτακτη χρησικτησία, δεν θα ακολουθηθεί η απλή διαδικασία της εκούσιας, αλλά θα πρέπει να αντιδικήσει με το ελληνικό δημόσιο, να κάνει τακτική αγωγή.
Όσον αφορά το άρθρο 3, επιτρέψτε μου να πω ότι είναι μια άλλη μεγάλη τομή. Για να προστατεύονται εξίσου το δημόσιο συμφέρον και τα ατομικά δικαιώματα, όπως αρμόζει σε μια σύγχρονη δημοκρατία, το δημόσιο καλείται να διασφαλίσει τόσο τα δικαιώματά του, όσο και τα δικαιώματα κάθε πολίτη. Δεν είναι πια παρατηρητής, αλλά συμμετέχει με υποχρεώσεις στη διαδικασία κτηματογράφησης. 
Τι όφελος, όμως, υπάρχει από την υποχρεωτική αυτή συμμετοχή του δημοσίου στη διαδικασία της κτηματογράφησης με την υποβολή δήλωσης και ένστασης; 
Πρώτον, ωφελείται το ελληνικό δημόσιο γιατί εξασφαλίζεται για πρώτη φορά η πλήρης καταγραφή της δημόσιας περιουσίας ώστε να είναι δυνατή η ανάδειξη και επομένως και η αξιοποίησή της.
Δεύτερον, ωφελούνται οι πολίτες αφού δημιουργείται ασφαλές περιβάλλον σχετικά με τη γη χωρίς αβεβαιότητες από πιθανές διεκδικήσεις από μέρους του ελληνικού δημοσίου σε οποιαδήποτε φάση της κτηματογράφησης.
Τρίτον, ωφελείται και το έργο της κτηματογράφησης όλης της χώρας εντός χρονοδιαγραμμάτων αφού η συμμετοχή του ελληνικού δημοσίου είναι υποχρεωτικά οργανωμένη λόγω συγκεκριμένων προθεσμιών που έχουν τεθεί για την υποβολή δηλώσεων και ενστάσεων.
Στο άρθρο αυτό είναι εξαιρετικά σημαντική, επίσης, η πρόβλεψη για δήλωση επί δασών και δασικών εκτάσεων της Διεύθυνσης Δασών, καθώς ο πολίτης δεν θα βρίσκεται πλέον ενώπιον δυσάρεστων και δαπανηρών εκπλήξεων εις βάρος του από ενέργειες της διοίκησης σχετικά με πράξεις που η ίδια η διοίκηση είχε εγκρίνει.
Να τονίσω και δύο άλλα σημεία: 
Πρώτον, με τη ρύθμιση που αφορά στην επεξεργασία της δήλωσης της Διεύθυνσης Δασών, αντιμετωπίζονται δυσεπίλυτα για τον πολίτη, ζητήματα που μπλοκάρουν την αξιοποίηση της ιδιοκτησίας του, που ανακύπτουν από τη σύνταξη των δασικών χαρτών και τη σύνταξη του Κτηματολογίου. Είναι πάρα πολλές αυτές οι περιπτώσεις. Συγκεκριμένα, από την επεξεργασία της δήλωσης Διεύθυνσης Δασών στη βορειοανατολική Αττική, προέκυψε ότι επηρεάζονται περίπου τριάμισι χιλιάδες γεωτεμάχια.
Δεύτερον, με το άρθρο αυτό και πέρα από τις ρυθμίσεις εκσυγχρονισμού της διαδικασίας κτηματογράφησης, απαλλάσσουμε τον πολίτη από ένα τεράστιο κόστος επιδόσεων. Καθιερώνεται ατέλεια στην υποβολή αιτήσεων για τη διόρθωση πρόδηλων σφαλμάτων των προσωρινών κτηματολογικών στοιχείων και υπάρχει πλέον η δυνατότητα γνωστοποίησης της ένστασης με κάθε πρόσφορο μέσο και όχι με κοινοποίηση προς το θιγόμενο δικαιούχο. 
Όσον αφορά το άρθρο 4, θα επισημάνω ένα μόνο σημείο σχετικά με το ζήτημα των αποσπάσεων υπαλλήλων στην «ΚΤΗΜΑΤΟΛΟΓΙΟ Α.Ε.», για να είναι απολύτως ξεκάθαρο το πλαίσιο και να μη δημιουργείται αβάσιμη καχυποψία, γιατί τέθηκε το θέμα από κάποιους συναδέλφους κατά τη διάρκεια της συζήτησης στην επιτροπή. Η μισθοδοσία των στελεχών αυτής διέπεται από τους περιορισμούς του ενιαίου μισθολογίου. Το επισημαίνω αυτό για να αρθεί κάθε παρεξήγηση. 
Σχετικά με την ανάθεση και εκτέλεση των συμβάσεων που θα προκηρύξει η «ΚΤΗΜΑΤΟΛΟΓΙΟ Α.Ε.» που ρυθμίζονται στο άρθρο 5, τώρα δημιουργούμε τη διαδικασία για να γίνει το έργο στο χρόνο του με επάρκεια, νομιμότητα και διαφάνεια: 
Πρώτον σε ό,τι αφορά τις παρεκκλίσεις των διατάξεων του ν.3316/2005 υπήρχε ανάγκη να γίνει, γιατί αλλιώς δεν θα επιταχυνθούν οι διαδικασίες ανάθεσης των συμβάσεων, προκειμένου να έχουμε Κτηματολόγιο μέχρι το 2020. Η ανάγκη αυτή αναγνωρίζεται και από την Αρχή Δημοσίων Συμβάσεων, η οποία γνωμοδότησε θετικά και διατύπωσε παρατηρήσεις στο αρχικό σχέδιο νόμου. 
Δεύτερον, σε ό,τι αφορά την καθιέρωση ως κριτηρίου ανάθεσης αυτό της χαμηλότερης τιμής, που αποτελεί κεντρικό ζήτημα στην επιτάχυνση της διαδικασίας. Και η «ΚΤΗΜΑΤΟΛΟΓΙΟ Α.Ε.» έχει την τεχνογνωσία και την εμπειρία να αναθέτει στη βάση αυτού του κριτηρίου, προκαθορίζοντας η ίδια λεπτομερώς τις τεχνικές προδιαγραφές των έργων. Η χαμηλότερη τιμή ως κριτήριο ανάθεσης επιλέχθηκε πρώτον, γιατί είναι πολύ ταχύτερη σε σχέση με αυτόν της πλέον συμφέρουσας από οικονομικής άποψης προσφοράς -οκτώ μήνες αντί για είκοσι τέσσερις μήνες και πλέον, θα έλεγα, που απαιτούνταν μέχρι σήμερα- και δεύτερον γιατί δεν υπολείπεται ως προς την αξιολόγηση των τεχνικών χαρακτηριστικών και της ικανότητας, που πρέπει να διαθέτουν οι διαγωνιζόμενοι. 
Επίσης, δεν εκλείπει –γιατί έτσι αναφέρθηκε- ο τεχνικός έλεγχος. Συγκεκριμένα στο φάκελο Α΄ της προσφοράς, οι διαγωνιζόμενοι προσκομίζουν στοιχεία, τα οποία αποδεικνύουν την ειδική τεχνική και επαγγελματική ικανότητα. Σχετικά δε με τις αναφορές ότι δεν διασφαλίζεται όριο προς τα κάτω, θα πρέπει να αποσαφηνιστεί ότι οι οικονομικές προσφορές, με τις διατάξεις του άρθρου 45Α, ελέγχονται κατά πόσο είναι ασυνήθιστα χαμηλές ή όχι. Ο έλεγχος δε αυτός θα γίνει με συγκεκριμένες προβλέψεις της προκήρυξης. 
Εν κατακλείδι, εκτίμησή μας είναι ότι εφόσον υπάρχουν λεπτομερείς τεχνικές προδιαγραφές –που υπάρχουν και έδειξα μάλιστα κι έναν τόμο στην επιτροπή- οι τεχνικές προσφορές δεν διασφαλίζουν τίποτα παραπάνω. Αντίθετα, η υποβολή τους επιβαρύνει χρονικά τη διαδικασία του διαγωνισμού, χωρίς να οδηγήσει κατ’ ανάγκη και σε ανάθεση στις αξιολογότερες προσφορές.","ΣΤΑΥΡΟΣ ΚΑΛΑΦΑΤΗΣ",177
"62346"," Μπορεί και το αντίθετο.","ΑΠΟΣΤΟΛΟΣ ΚΑΚΛΑΜΑΝΗΣ",172
"62347"," Μπορεί και το αντίθετο, κύριε Πρόεδρε.
Τρίτον, σε ό,τι αφορά στη βελτίωση των κανόνων του παιχνιδιού και στη διασφάλιση του τεχνικού δυναμικού της χώρας, για το οποίο η ολοκλήρωση του Εθνικού Κτηματολογίου αποτελεί μεγάλη πρόκληση, το γεγονός ότι δίνουμε εμπροσθοβαρή χρηματοδότηση, βάζει στο παιχνίδι και μικρότερα τεχνικά γραφεία, τα ελληνικά τεχνικά γραφεία για παράδειγμα. Το γεγονός ότι πρώτον, βελτιώνεται το καθεστώς καταβολής αμοιβών από την «ΚΤΗΜΑΤΟΛΟΓΙΟ Α.Ε.» και μεγαλώνουν οι καταβολές στα αρχικά στάδια εργασιών και δεύτερον, δίδεται η δυνατότητα ασφαλιστικών εγγυήσεων από πιστωτικά και ασφαλιστικά ιδρύματα αλλά και η δυνατότητα χρησιμοποίησης της σύμβασης για τη χρηματοδότηση των αναδόχων από πιστωτικά ιδρύματα, δημιουργεί την προϋπόθεση για περισσότερους υποψηφίους αναδόχους. 
Και βεβαίως σε ένα πλαίσιο καθαρών κανόνων, ρυθμίζονται και ασφαλιστικές δικλίδες με ποινικές ρήτρες και εξασφαλίσεις, ώστε το δημόσιο να είναι βέβαιο ότι το τελικό παραδοτέο θα είναι σύμφωνο με τις προβλέψεις.
Στο άρθρο 6, απαλλάσσονται από το τέλος κτηματογράφησης τα νομικά πρόσωπα δημοσίου δικαίου, όταν πρόκειται για τα δικαιώματα κυριότητάς τους επί κοινοχρήστων ακινήτων σε παλαιότερες κτηματογραφήσεις. 
Το άρθρο 7, είναι σημαντικό και ορίζει τα σχετικά με την κύρωση των δασικών χαρτών. Το είπα και χθες: Χωρίς αυτούς δεν υπάρχει Κτηματολόγιο ούτε αποτελεσματική προστασία των δασών. Η πολιτεία έχει κάνει την επιλογή της: 
Πρώτον, να οριοθετηθεί ο δασικός μας πλούτος κατά τρόπο διαφανή, γιατί είναι σαφές ότι όποιος, πραγματικά, ενδιαφέρεται για την προστασία του δασικού πλούτου δεν θέλει να διαρκέσει ούτε μία μέρα η ίδια ομιχλώδης κατάσταση που επικρατεί σήμερα αλλά επιδιώκει να ξεκαθαρίσει το τοπίο με την ολοκλήρωση του έργου. 
Δεύτερον, να προστατεύσουμε τα δικαιώματα του δημοσίου επί της ακίνητης περιουσίας του και ταυτόχρονα να απαλλάξουμε τους πολίτες από τις χρόνιες και δαπανηρές συναλλαγές και διενέξεις τους με το δημόσιο. 
Έχουμε αναλογιστεί άραγε, κύριοι συνάδελφοι, τι σημαίνει για έναν πολίτη που έβγαλε νόμιμα άδεια για ένα ακίνητό του, να έρχεται δεκαετίες μετά η διοίκηση, επειδή δεν έχουμε δασικούς χάρτες, και να του λέει: «Έχασες. Αν και εντός σχεδίου, είναι σε δασική έκταση το ακίνητό σου». Λύνουμε τα αυτονόητα εδώ. 
Και τρίτον, θέλουμε να δομήσουμε ένα ασφαλές περιβάλλον για επενδύσεις που τόσο ανάγκη έχει η χώρα μας, γιατί ο ίδιος ο παραλογισμός που ανέφερα πριν ισχύει και στη χωροθέτηση επενδύσεων. Πρέπει να ξεπεραστούν τα εμπόδια και τα άλλοθι και να προχωρήσουμε στο έργο. Δεν αφαιρούνται αρμοδιότητες από τις αρμόδιες υπηρεσίες. Παραμένει κυρίαρχος ο ρόλος των δασαρχείων. Όμως, για να γίνει το έργο, χρησιμοποιείται ως εργαλείο η «ΚΤΗΜΑΤΟΛΟΓΙΟ Α.Ε.» που μπορεί να το κάνει. Η τομή είναι ότι οι δασικοί χάρτες αντιμετωπίζονται πλέον ενιαία. Στο άρθρο αυτό προβλέπεται ότι προκηρύσσονται άμεσα διεθνείς διαγωνισμοί για την εκτέλεση του έργου για το σύνολο της χώρας. Έτσι, το έργο παύει να παραμένει ημιτελές και αναξιοποίητο στα συρτάρια δημοσίων υπηρεσιών, μειώνονται οι διαδικασίες και συνεπώς και οι χρόνοι κύρωσης των δασικών χαρτών, διασφαλίζονται οι οριστικοί δασικοί χάρτες και δεν επιτρέπουμε σε οποιονδήποτε να μεταβάλλει το περιεχόμενό τους. 
Με το άρθρο 8, ειδικά για τις προστατευόμενες περιοχές του δικτύου «Νatura» επέρχεται μια σημαντική διαρθρωτική αλλαγή. Υπάρχει επιτέλους μία αρχή που διαπιστώνει αν ένα ακίνητο βρίσκεται εντός ή εκτός περιοχής «Νatura» με ακρίβεια και αξιοπιστία. Αυτή είναι που θα διασυνδέσει διαφορετικές πληροφορίες, δάση, ακίνητα εντός ή εκτός «Νatura», από διαφορετικές υπηρεσίες και πηγές και θα δίνει το τελικό συμπέρασμα για κάθε ακίνητο της χώρας. 
 Το άρθρο 9, έχει μεγάλη σημασία, γιατί στοχεύει στη γραφειοκρατία. Με αυτό καθιερώνεται η μόνιμη διασύνδεση των υπολογιστικών συστημάτων της «ΚΤΗΜΑΤΟΛΟΓΙΟ Α.Ε.» και της Γενικής Γραμματείας Πληροφοριακών Συστημάτων με σκοπό την παροχή αμοιβαίας δυνατότητας άμεσης πρόσβασης στα στοιχεία των ηλεκτρονικών αρχείων που τηρούν καθώς και της ανταλλαγής δεδομένων με μέσα ηλεκτρονικής αποθήκευσης. Έτσι, ικανοποιείται μια βασική αρχή. Η αρχή της σύζευξης των πληροφοριών και των δασικών υπηρεσιών και προκύπτουν άμεσα οφέλη για τη λειτουργία και των δυο υπηρεσιών, αφού πρώτον, η κτηματολογική βάση δεδομένων εμπλουτίζεται με έγκυρες πληροφορίες και επιταχύνονται οι διαδικασίες κτηματογράφησης, εξοικονομείται χρόνος και κόστος τόσο για τις μελέτες κτηματογράφησης όσο και για τον πολίτη και, δεύτερον, το έργο της Γενικής Γραμματείας Πληροφοριακών Συστημάτων ενισχύεται με αξιόπιστα εργαλεία και εξασφαλίζεται η ακρίβεια των αρχείων της. 
Το άρθρο 10, είναι επίσης σημαντικό. Επιτρέψτε μου μια αναφορά. Δεν είχα την ευκαιρία στην επί της αρχής τοποθέτησή μου να μιλήσω. Είναι πολύ σημαντικό που στη διάρκεια των επιτροπών όλοι αντιληφθήκαμε το ειδικό βάρος αυτής της διάταξης και καταφέραμε με τις παρατηρήσεις όλων των συναδέλφων, να τη βελτιώσουμε, ώστε να είναι στέρεα από συνταγματικής άποψης. Τι επιλύεται; Με τις διατάξεις του ν.3937/2011 ουσιαστικά αναιρέθηκε το δικαίωμα χιλιάδων πολιτών να οικοδομήσουν στα μικρά χωριά μας σε οικισμούς κάτω των δυο χιλιάδων κατοίκων, επειδή δεν υπήρχε εγκεκριμένο δίκτυο δρόμων. Για την έγκριση δε της πολιτείας θεσπίστηκε το 2011 μια δύσκολη και επίπονη διαδικασία, την οποία ούτε οι πολίτες μπορούν να αντέξουν αλλά ούτε και οι υπηρεσίες του κράτους. Κατά την επεξεργασία του προβλήματος αυτού από το Υπουργείο αναδείχθηκαν και παραλογισμοί.
Οι δρόμοι έχουν ασφαλτοστρωθεί, έχουν περάσει δίκτυα, συντηρούνται και καθαρίζονται από τους δήμους αλλά δεν είναι δρόμοι. Δηλαδή, τα ακίνητα των πολιτών έχουν πραγματικά «πρόσωπο» σε δρόμο αλλά δεν έχουν μέχρι σήμερα νομικά κατοχυρωμένο «πρόσωπο» σε δρόμο. 
Το θεραπεύουμε σε ένα πλαίσιο πολιτικής που αντιμετωπίζει με πραγματισμό και λογική τα προβλήματα του παρελθόντος. Δίδεται λύση, διευκολύνονται οι πολίτες, μειώνεται η γραφειοκρατία, μπαίνουν αποκλειστικές προθεσμίες στην διοίκηση. Φέρνουμε στην επιφάνεια χαμένα περιουσιακά δικαιώματα πολιτών, που με πρόσφατο νομοθέτημα είχαν εξαφανιστεί. Αυτό αφορά δεκάδες χιλιάδες πολίτες, λαϊκές κυρίως οικογένειες, και αντιμετωπίζει με ρεαλιστικό τρόπο σημερινά υπαρκτά προβλήματα. 
Επιπλέον, γλιτώνουν πολλά από τα κόστη των μελετών, καθώς τα αναγκαία έγγραφα τα συντάσσουν οι ιδιώτες και τα συγκεντρώνει η αποκεντρωμένη διοίκηση για κάθε οικισμό. Επαναλαμβάνω δε ότι επαναφέρουμε στην επιφάνεια χαμένα περιουσιακά δικαιώματα. 
Με το άρθρο 11, ρυθμίζονται σύμφωνα με τις κατευθύνσεις της νομολογίας του Συμβουλίου της Επικρατείας, ζητήματα ολοκλήρωσης και έγκρισης εκκρεμών μελετών πολεοδομικού σχεδιασμού, οι οποίες λόγω διαφόρων προβλημάτων που ανέκυψαν κατά τη σύνταξή τους έχουν καθυστερήσει σημαντικά. Ολοκληρώνονται και προωθούνται προς έγκριση. 
Το άρθρο 12, είναι μια αναπτυξιακή διάταξη για τις ελεγχόμενες κυνηγητικές περιοχές. Με τροποποίηση του υφιστάμενου πλαισίου δίνουμε τη δυνατότητα να λειτουργήσει με αναπτυξιακό τρόπο το κυνηγητικό πάρκο. 
Βασικός σκοπός, είναι η αποτελεσματική διατήρηση και βελτίωση του φυσικού περιβάλλοντος σε μεγαλύτερες εκτάσεις, καθώς ουσιαστικά με την τροποποίηση αυτή στοχεύουμε στον περιορισμό των επιφανειών αυτών και στην απελευθέρωση μεγάλων επιφανειών δασών, οι οποίες σήμερα για τις ανάγκες λειτουργίας των ελεγχόμενων κυνηγητικών περιοχών είναι περιφραγμένες και μη προσβάσιμες. 
Επιπλέον, με την παρούσα τροποποίηση τίθενται κανόνες και περιορισμοί, σχετικά με τη λειτουργία των ελεγχόμενων κυνηγητικών περιοχών, προκειμένου να μην αλλοιωθεί το φυσικό περιβάλλον του βιότοπου και ορίζεται ειδικότερα ότι «κατά το στάδιο ανανέωσης της άδειας λειτουργίας, για να έχει ισχύ η σχετική απόφαση απαιτείται η σύνταξη και η υποβολή ανά τριετία μελέτης βοσκοϊκανότητας, από την οποία να προκύπτει η μη μεταβολή του φυσικού περιβάλλοντος». 
Με το άρθρο 14, επιλύουμε γραφειοκρατικά προβλήματα ροής της χρηματοδότησης για δασικά έργα από το Πράσινο Ταμείο, λόγω εμπλοκών που παρουσιάστηκαν κατά τη μεταφορά αρμοδιοτήτων κατά την εφαρμογή του σχεδίου «Καλλικράτης». 
Με το άρθρο 15, επιλύουμε οριζόντια για λόγους ασφάλειας δικαίου τις περιπτώσεις εκείνες για τις οποίες εκδόθηκαν πράξεις αποχαρακτηρισμού δασικών εκτάσεων, βάσει του τότε θεσμικού πλαισίου από το 2003 ως το 2010, οπότε καταργήθηκαν οι σχετικές διατυπώσεις. 
Κυρίες και κύριοι συνάδελφοι, στη δευτερολογία μου θα ήθελα να αιτιολογήσω και τις κυβερνητικές τροπολογίες, γιατί και αυτές είναι ακριβώς στο πλαίσιο και στο πνεύμα του νομοσχεδίου, της επίλυσης δηλαδή ζωτικών προβλημάτων και αδιεξόδων που έχουν πάρα πολλοί συμπολίτες μας. 
Σε κάθε περίπτωση, πιστεύω ότι αυτό το νομοσχέδιο αποτελεί τον πυρήνα μιας μεταρρυθμιστικής προσπάθειας που, αν θέλετε, αντανακλά στη γενικότερη προσπάθεια της Κυβέρνησης εθνικής ευθύνης που λαμβάνει χώρα τον τελευταίο χρόνο και νομίζω ότι, πραγματικά, αξίζει τον κόπο να ενισχυθεί και να υποστηριχτεί με κάθε τρόπο αυτή η προσπάθεια. 
Θα επανέλθω για την αιτιολόγηση και την επιχειρηματολογία επί των υπουργικών τροπολογιών. 
Ευχαριστώ.","ΣΤΑΥΡΟΣ ΚΑΛΑΦΑΤΗΣ",177
"62348"," Ευχαριστούμε, κύριε Υπουργέ. 
Είπατε τι θα κάνετε με τις νομοτεχνικές βελτιώσεις;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62349"," Κυρία Πρόεδρε, θα ήθελα να διανεμηθούν οι νομοτεχνικές βελτιώσεις στους συναδέλφους. 
Ευχαριστώ πολύ.","ΣΤΑΥΡΟΣ ΚΑΛΑΦΑΤΗΣ",177
"62350"," Κυρία Πρόεδρε…","ΑΠΟΣΤΟΛΟΣ ΚΑΚΛΑΜΑΝΗΣ",172
"62351"," Ορίστε, κύριε Κακλαμάνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62352"," Θα ήθελα να αναφερθεί ο Υπουργός τώρα στις νομοτεχνικές βελτιώσεις.","ΑΠΟΣΤΟΛΟΣ ΚΑΚΛΑΜΑΝΗΣ",172
"62353"," Κύριε Υπουργέ, αν θέλετε, αναφερθείτε στις νομοτεχνικές βελτιώσεις.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62354"," Το τέταρτο εδάφιο της παραγράφου 11 του άρθρο 5, αναδιατυπώνεται ως εξής: «Ένα μέλος της επιτροπής προέρχεται υποχρεωτικά και κατά την προαναφερόμενη διαδικασία από σχετικό κατάλογο που καταρτίζεται με γνώμη του ΤΕΕ από τουλάχιστον τριάντα μέλη του και ο οποίος εν τέλει αποστέλλεται στην εταιρεία μετά από σχετικό αίτημα, τουλάχιστον δεκαπέντε ημέρες πριν από τη διεξαγωγή του διαγωνισμού, ενώ ειδικά για την περίπτωση της διεξαγωγής διαγωνισμού για την ανάθεση-ανάρτηση μελετών δασικών χαρτών ένα από τα μέλη της επιτροπής είναι δασολόγος που υπηρετεί στη Γενική Διεύθυνση Ανάπτυξης και Προστασίας Δασών και Φυσικού Περιβάλλοντος του ΥΠΕΚΑ, ο οποίος υποδεικνύεται μαζί με τον αναπληρωτή του μετά από σχετικό αίτημα της εταιρείας και ένα από τα μέλη της επιτροπής, προέρχεται υποχρεωτικά και σύμφωνα με την προαναφερόμενη διαδικασία από σχετικό κατάλογο που καταρτίζεται με γνώμη του ΓΕΩΤΕΕ από τουλάχιστον τριάντα μέλη του». Ήταν ζητήματα τα οποία είχαν τεθεί από συναδέλφους. 
Επίσης, στο έβδομο εδάφιο της παραγράφου 4 του άρθρου 10, η φράση «στα οικόπεδα αυτά» αντικαθίσταται από τη φράση «στα οικόπεδα του πρώτου εδαφίου της παρούσας παραγράφου και ανεξαρτήτως της ύπαρξης πράξης παραχώρησης». 
Σε κάθε άλλη περίπτωση, όπως είπα και στην αναφορά μου και στην τοποθέτησή μου, παρατηρήσεις που έχουν ληφθεί υπ’ όψιν και που πραγματικά είναι στο ίδιο πνεύμα με εκείνο της Κυβερνήσεως, σε πολύ σύντομο χρονικό διάστημα και με την πρώτη ευκαιρία εμπράκτως θα αποτυπωθούν σε σχετικές πρωτοβουλίες.","ΣΤΑΥΡΟΣ ΚΑΛΑΦΑΤΗΣ",177
"62355"," Να κατατεθούν και να διανεμηθούν, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62356"," Καλώς, κυρία Πρόεδρε. 
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
     (Να φωτογραφηθεί η σελ. 274)","ΣΤΑΥΡΟΣ ΚΑΛΑΦΑΤΗΣ",177
"62357"," Κύριε Υπουργέ, δηλαδή το άρθρο 2 θα παραμείνει ως έχει; Αφορά το θέμα των προϊσταμένων…","ΑΠΟΣΤΟΛΟΣ ΚΑΚΛΑΜΑΝΗΣ",172
"62358"," Υπάρχει όμως προεδρικό διάταγμα που μπορεί να διαλευκανθεί. Ακολουθεί και σχετικό προεδρικό διάταγμα. Αν χρειαστεί όμως να το δούμε άμεσα σε αυτήν τη φάση και στο επίπεδο που το συζητάμε τώρα, θα το δούμε και θα το ελέγξουμε.","ΣΤΑΥΡΟΣ ΚΑΛΑΦΑΤΗΣ",177
"62359"," Δεν καταλάβαμε, κύριε Υπουργέ. Η διάταξη όπως είναι στο νομοσχέδιό σας…","ΑΠΟΣΤΟΛΟΣ ΚΑΚΛΑΜΑΝΗΣ",172
"62360"," Αυτήν τη στιγμή θα παραμείνει έτσι, κύριε Πρόεδρε, αλλά λαμβάνω πολύ σοβαρά υπ’ όψιν αυτά που ειπώθηκαν και από εσάς και από άλλους συναδέλφους.","ΣΤΑΥΡΟΣ ΚΑΛΑΦΑΤΗΣ",177
"62361"," Όχι. Αυτό που ειπώθηκε και από τον κ. Βορίδη και από εμένα είναι να παραμείνει η διάταξη, όπως λέει η έκθεση της Επιστημονικής Υπηρεσίας -υποθέτω ότι την έχετε υπ’ όψιν σας- όπως έχει τώρα, που ορίζει ότι μέχρις ότου οριστούν διαδικασίες διαγωνισμών κ.λπ., προσωρινά παραμένουν οι ΠΕ1, οι νομικοί. Και δείτε μετά, αν θέλετε, να το συζητήσουμε. Να παραμείνει όμως τώρα ως έχει. Μην αλλάζετε τελευταία στιγμή τίποτα. Ας παραμείνει, όπως λέει εδώ και η έκθεση της Επιστημονικής Υπηρεσίας. Και αν έχετε άλλες απόψεις…","ΑΠΟΣΤΟΛΟΣ ΚΑΚΛΑΜΑΝΗΣ",172
"62362"," Για την ώρα μπορώ να κάνω τις νομοτεχνικές βελτιώσεις που έχω κάνει.","ΣΤΑΥΡΟΣ ΚΑΛΑΦΑΤΗΣ",177
"62363"," Ναι, αλλά τώρα μας διαβάσατε δύο νομοτεχνικές βελτιώσεις. Στο θέμα των προϊσταμένων των κτηματολογικών γραφείων, όπως την ορίζετε στο νομοσχέδιο σας και την ψηφίζουμε, δεν αλλάζετε τίποτα.","ΑΠΟΣΤΟΛΟΣ ΚΑΚΛΑΜΑΝΗΣ",172
"62364"," Όχι, δεν αλλάζει.","ΣΤΑΥΡΟΣ ΚΑΛΑΦΑΤΗΣ",177
"62365"," Ωραία. Ευχαριστώ πολύ.","ΑΠΟΣΤΟΛΟΣ ΚΑΚΛΑΜΑΝΗΣ",172
"62366"," Το λόγο έχει ο Κοινοβουλευτικός Εκπρόσωπος της Χρυσής Αυγής κ. Παναγιώταρος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62367"," Σήμερα καλούμαστε να συζητήσουμε το νομοσχέδιο του ΥΠΕΚΑ και επί των άρθρων. Το άρθρο 1 καταργεί τον ΟΚΧΕ και μετατρέπει την «ΚΤΗΜΑΤΟΛΟΓΙΟ Α.Ε.» σε «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ Α.Ε.» με την απορρόφηση από αυτήν και του υπό κατάργηση οργανισμού. 
Όπως είπαμε και χθες στη συζήτηση επί της αρχής, καλούμαστε να ψηφίσουμε, ώστε η «ΚΤΗΜΑΤΟΛΟΓΙΟ Α.Ε.» -και όπως θα ονομαστεί, ΕΚΧΑ- να γίνει ο βασικός παίχτης στο τομέα του Κτηματολογίου και της χαρτογράφησης, να μετατρέψουμε μια ανώνυμη εταιρεία -που όλοι ξέρουμε ότι λειτουργεί με ιδιωτικοοικονομικά κριτήρια- σε κυρίαρχο φορέα χωρίς καμμία ουσιαστική εποπτεία. Για την εποπτεία του εκάστοτε Υπουργού έχει αποδειχθεί ότι πρόκειται περί αστείου. Αυτό δείχνει τουλάχιστον η μέχρι τώρα ιστορία. 
Η μέχρι τώρα λειτουργία της «ΚΤΗΜΑΤΟΛΟΓΙΟ Α.Ε.», αυτής που σήμερα έρχεστε να βαπτίσετε με άλλο όνομα, έχει δείξει ότι η εταιρεία αυτή όχι μόνο δεν παράγει έργο, όχι μόνο δεν προσέφερε τα αποτελέσματα που θέλαμε τόσα χρόνια αλλά έδειξε ότι αποτελεί και ένα μνημείο αδιαφάνειας και σπατάλης του δημοσίου χρήματος. Με το σημερινό σχέδιο νόμου, με νέο όνομα θα κληθεί να οργανώσει τα κτηματολογικά γραφεία, να αναρτήσει δασικούς χάρτες, να οριοθετήσει περιοχές «Νatura» και άλλα πολλά, δηλαδή διευρυμένο αντικείμενο και διευρυμένες αρμοδιότητες. 
Αυτά, όμως, κύριε Υπουργέ, δεν απαιτούν και περαιτέρω χρηματοδότηση; Από πού προκύπτει ότι η εταιρεία θα έχει, πράγματι, τους πόρους που απαιτούνται; Πού θα βρεθούν τα χρήματα; Μήπως θα είναι τα χρήματα του στρατηγικού επενδυτή; Διότι η κυβέρνηση Παπαδήμου, είχε προκηρύξει διαγωνισμό για την «ΚΤΗΜΑΤΟΛΟΓΙΟ Α.Ε.». Μήπως παραχωρούμε στην «ΚΤΗΜΑΤΟΛΟΓΙΟ Α.Ε.» τη διαχείριση των γεωχωρικών δεδομένων της χώρας; Μήπως παραχωρούμε υπερεξουσίες στον τομέα του Εθνικού Κτηματολογίου, ούτως ώστε να είναι πιο ελκυστική επένδυση για κάποια ξένα funds, όπως κάνετε και με άλλα τα υπόλοιπα περιουσιακά στοιχεία της Ελλάδος; 
Μας είπατε σε όλους τους τόνους ότι δεν πρόκειται να ιδιωτικοποιηθεί η νέα «ΚΤΗΜΑΤΟΛΟΓΙΟ Α.Ε.». Να μας συγχωρέσετε, κύριε Υπουργέ, αλλά έχουμε την εντύπωση ότι όταν θα πάει για πούλημα η νέα «ΚΤΗΜΑΤΟΛΟΓΙΟ A.E.» και εσείς από τους τελευταίους θα το μάθετε ή θα σας έχει έρθει το μπιλιετάκι και απλώς θα έρθετε εδώ να μας πείτε αυτά τα οποία λέτε έως τώρα και για τους υπόλοιπους φορείς και εταιρείες του δημοσίου.
Και δεν πρόκειται να ρωτηθείτε καν. Θα έρθει ένα καλό πρωί ο κ. Στουρνάρας και θα κάνει τις ανακοινώσεις, θα επικαλεστεί τα ελλείμματα, την πιθανή έξοδο της χώρας μας από την Ευρωζώνη, την ανάγκη επενδύσεων, θα επικαλεστεί τα ίδια επιχειρήματα που λέτε τρία χρόνια τώρα για να φτάσετε τη χώρα στο συγκεκριμένο σημείο που βρίσκεται.
Διαβάζουμε από ένα δημοσίευμα του ηλεκτρονικού Τύπου με ημερομηνία 9 Απριλίου: «Το νέο Διοικητικό Συμβούλιο της «ΚΤΗΜΑΤΟΛΟΓΙΟ A.E.» θα είναι τρικομματικό. Τη θέση του απερχόμενου Προέδρου και Διευθύνοντος Συμβούλου της εταιρείας κ. Απόστολου Αρβανίτη φαίνεται ότι καταλαμβάνει ο πολιτικός μηχανικός κ. Δημήτρης Καλουδιώτης ο οποίος υποστηρίζεται από τη ΔΗΜΑΡ. Ο πολιτικός μηχανικός κ. Νίκος Ζυγούρης ο οποίος πρόσκειται στον χώρο της Νέας Δημοκρατίας θα αναλάβει χρέη αντιπροέδρου. Από το παλιό Δ.Σ. της «ΚΤΗΜΑΤΟΛΟΓΙΟ A.E.», παραμένει μόνο ο πολιτικός μηχανικός κ. Ιωάννης Σαβαλάνος, σύζυγος της πρώην υπουργού Παιδείας επί κυβερνήσεων ΠΑΣΟΚ κ. Άννας Διαμαντοπούλου». 
Και πιο κάτω διαβάζουμε: «Τα άλλα τρία μέλη του ΔΣ της εταιρείας θα είναι ο αγρονόμος-τοπογράφος μηχανικός κ. Συμεών Μυσιρόγλου και ο πολιτικός μηχανικός κ. Βασίλειος Αλευράς, υποστηριζόμενοι και οι δύο από τη Νέα Δημοκρατία, καθώς και ο αγρονόμος- τοπογράφος μηχανικός κ. Νικόλαος Νούσσιος από το ΠΑΣΟΚ». 
Έτσι θα ολοκληρωθεί το Εθνικό Κτηματολόγιο, κύριε Υπουργέ, με εταιρείες ελεγχόμενες από τα κόμματα της συγκυβέρνησης; Ότι γινόταν έως τώρα, τα κακώς κείμενα, επαναλαμβάνονται ακριβώς με τις ίδιες διαδικασίες με πλήρη κομματικό έλεγχο;
Είδαμε και χθες μέσω των στοιχείων της έκθεσης του Γενικού Επιθεωρητή Δημόσιας Διοίκησης –το αναφέραμε στις ομιλίες μας- πώς γίνονται οι προσλήψεις όλων των «ημετέρων», από τα παράθυρα, από τις μπαλκονόπορτες και σίγουρα όχι με αξιοκρατικά κριτήρια. 
Πώς είναι δυνατόν οι περισσότεροι προσληφθέντες να ήταν από την Λάρισα, από την ευρύτερη περιοχή του Νομού Λάρισας, της περιοχής του κ. Σουφλιά, ο οποίος διόριζε αγιογράφους, ανθρώπους με επαγγέλματα εντελώς άσχετα, αναφορικά με το τι θα μπορούσαν να κάνουν στην «ΚΤΗΜΑΤΟΛΟΓΙΟ A.E.»; 
Με τον τρόπο που συγκροτήθηκε ένα τέτοιο Δ.Σ. μπορούμε να είμαστε σίγουροι αν θα παράξει, τι θα παράξει και πως θα παράξει κάποιο έργο. Είμαστε, όμως, και σίγουροι ότι θα τηρηθεί η αναλογία 4-2-1, Νέα Δημοκρατία, ΠΑΣΟΚ και ΔΗΜΑΡ.
Προς αυτήν την κατεύθυνση κινείται και το άρθρο 4 του παρόντος σχεδίου νόμου. Προβλέπει τη δυνατότητα του Υπουργού Περιβάλλοντος, να αποσπά οποιονδήποτε δημόσιο υπάλληλο από όλο το φάσμα του δημοσίου για τρία συν τρία χρόνια χωρίς κριτήρια, χωρίς προϋποθέσεις, χωρίς απολύτως τίποτα παρά μόνο ως συνήθως με κομματικά ή φιλικά κριτήρια.
Βαρεθήκαμε τις ψεύτικες κόντρες σας, κύριοι και κυρίες της συγκυβέρνησης, τους ψευτοτσαμπουκάδες σας, τις δήθεν αποχωρήσεις από την Κυβέρνηση με πρόσχημα την ΕΡΤ για την οποία κόπτεστε πάρα πολύ αλλά επί της ουσίας δεν κόπτεστε καθόλου. Το μόνο που σας ενδιέφερε μέχρι τώρα ήταν πόσους δικούς σας θα διορίζατε στην ΕΡΤ, όπως και σε όλες τις άλλες επιχειρήσεις, εταιρείες και φορείς του δημοσίου, και απολύτως τίποτε άλλο.
Εάν θέλατε και πιστεύατε ότι οι τσαμπουκάδες σας θα ήταν πραγματικοί και αληθινοί, θα είχατε ρίξει την Κυβέρνηση και θα είχατε πάει σε εκλογές. Όλα αυτά, όμως, είναι απλώς λόγια, λόγια, λόγια και τίποτα άλλο. 
Ο φόβος της εκρηκτικής ανόδου της Χρυσής Αυγής και της μελλοντικής πολιτικής σας εξαφάνισης, σας έχει βάλει να κάτσετε στο καβούκι σας, να υπομένετε τα πάντα, ό,τι και αν σας πουν, ό,τι και αν σας διατάξουν και να μην κάνετε απολύτως τίποτα.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"62368"," Ευχαριστούμε.
Το λόγο έχει η κ. Χριστοφιλοπούλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62369"," Κυρία Πρόεδρε, θέλω να μου επιτρέψετε να κάνω κάποιες επισημάνσεις τώρα που κλείνει αυτή η συζήτηση ενός πολύ σημαντικού νομοσχεδίου, που –όπως είπαμε και στην επί της αρχής συζήτηση- έχει αναπτυξιακό χαρακτήρα.
Όμως αφού σήμερα συζητάμε τα άρθρα, να αναφέρω ότι ιδιαίτερα το άρθρο 7 και το άρθρο 14, προσπαθούν να επιλύσουν και προβλήματα που αφορούν το περίφημο δασικό ζήτημα. 
Θέλω να πω κλείνοντας αυτήν τη συζήτηση -η οποία δυστυχώς δεν είχε τη δημοσιότητα που της έπρεπε λόγω των κλειστών οθονών, ενώ δυστυχώς είχαμε και τις αποχωρήσεις των τριών κομμάτων της Αντιπολίτευσης εν μέσω του πανικού ότι μπορεί οι τρεις συγκυβερνώντες εταίροι να τα βρουν- ότι πραγματικά έχει νόημα να δούμε κάποια προβλήματα που επισημάνθηκαν σε ό,τι αφορά νόμιμους πολίτες, απολύτως νομοταγείς, οι οποίοι ούτε αυθαιρετούχοι είναι ούτε έχτισαν αυθαίρετα που καλύπτονται εν μέρει με το άρθρο 7.
Κύριε Υπουργέ, λέω ότι το άρθρο 7, σε μεγάλο βαθμό καλύπτει το πρόβλημα ότι υπήρξαν πολίτες νομοταγείς, οι οποίοι είχαν νόμιμες άδειες και η κήρυξη των αναδασωτέων μετά το 1975 βεβαίως απαλείφεται σε πολλές περιπτώσεις αλλά δεν απαλείφεται σε όλες. 
Αναφερθήκατε στις δύο τροπολογίες που καταθέσαμε από κοινού με τον κ. Μπούρα, τον κ. Βλάχο και τον κ. Οικονόμου. Δεν αφορούν κάποια περιοχή που θέλει ειδική μεταχείριση. Αφορούν ακριβώς το πρόβλημα, που και εσείς επισημαίνετε και θέλετε να βελτιωθεί. Ακριβώς, λοιπόν, διότι υπάρχουν κάτοικοι αυτής της χώρας που ούτε φοροφυγάδες είναι, που είναι απολύτως νομοταγείς, που πληρώνουν τους φόρους επί των ακινήτων, που έχουν άδειες με τις οποίες τα έκτισαν, που δεκαετίες μένουν στα σπίτια ή πολλοί απ’ αυτούς είναι λίγα χρόνια ή τους έμειναν οι οικοδομές έτσι, έχει πολύ μεγάλη σημασία να εργαστούμε όλοι προς την κατεύθυνση επίλυσης επί συγκεκριμένων οικισμών, χωρίς καθόλου ασάφειες, για να βελτιωθεί και η ρύθμιση που καταθέσαμε, έτσι ώστε να μπορέσει να έρθει στη Βουλή με διαφάνεια, να κριθεί και να ψηφιστεί. Νομίζω ότι θα βοηθήσετε να λυθεί. Μαζί με όλα όσα έχουμε πει για τους δασικούς χάρτες, την επίσπευση, τις κλίμακες, που συζητήσαμε από χθες, νομίζω ότι και αυτό θα προσθέσει στην επίλυση του προβλήματος. 
Ευχαριστώ πολύ.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62370"," Το λόγο έχει ζητήσει ο Πρόεδρος κ. Κακλαμάνης.
Κύριε Κακλαμάνη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62371"," Κυρία Πρόεδρε, μίλησα και επαναλαμβάνω την απεριόριστη εκτίμησή μου προς τον κύριο Υπουργό. Προφανώς, όμως, ο κύριος Υπουργός δεν το εισέπραξε ακριβώς έτσι και αν κάνω λάθος, κύριε Υπουργέ, να με διορθώσετε. 
Από το Βήμα εκεί σας ρώτησα για το άρθρο 2. Παραμένει ως είχε και όπως μάλιστα ειδικότερα το επισημαίνει θετικά η έκθεση της Επιστημονικής Υπηρεσίας της Βουλής; Προφανώς, την έχετε υπ' όψιν σας.","ΑΠΟΣΤΟΛΟΣ ΚΑΚΛΑΜΑΝΗΣ",172
"62372"," Τη νομοτεχνική βελτίωση που κατέθεσα χθες την έχετε υπ' όψιν σας;","ΣΤΑΥΡΟΣ ΚΑΛΑΦΑΤΗΣ",177
"62373"," Δεν σας ακούω, κύριε Υπουργέ. Και επειδή είστε πάντοτε ευθύς, εσείς ειδικότερα οι Μακεδόνες πολλές φορές κάνετε και μαθήματα σε εμάς τους παλαιοελλαδίτες…","ΑΠΟΣΤΟΛΟΣ ΚΑΚΛΑΜΑΝΗΣ",172
"62374"," Όχι, αλίμονο! Εγώ απέναντί σας, με τίποτα!","ΣΤΑΥΡΟΣ ΚΑΛΑΦΑΤΗΣ",177
"62375"," Αν και εγώ ως Επτανήσιος δικαιούμαι…","ΑΠΟΣΤΟΛΟΣ ΚΑΚΛΑΜΑΝΗΣ",172
"62376"," Εσείς είστε στις «νέες» χώρες!","ΜΑΥΡΟΥΔΗΣ ΒΟΡΙΔΗΣ",69
"62377"," Ακριβώς, ανήκω και εγώ στις «νέες» χώρες.
Τα πράγματα είναι πολύ καθαρά. Εάν κάποιος ιδιοτελής -διότι όλα τα δεινά του τόπου προέρχονται από εδώ, ακόμη και εκείνα που φορτώνουμε ή επωφελούνται των δικών μας δεινών, για να προσθέτουν οι λεγόμενοι δανειστές μας- είτε κάποιοι ιδιοτελείς εδώ είτε κάποιοι ηλίθιοι από το υπαλληλικό προσωπικό των δανειστών μας εν ονόματι της απελευθέρωσης των επαγγελμάτων νομίζουν ότι μπορούν να εξευτελίζουν και το Κοινοβούλιο και την Κυβέρνηση και να υποχρεώνουν έναν Υπουργό, στον οποίο εκφράζουμε όλοι εκτίμηση απεριόριστη, να περιγράφει τη λειτουργία του Κοινοβουλίου και να δίδεται η εντύπωση ότι οι ακροατές του είμαστε αφελείς και υπολαμβάνουμε διαφορετικά αυτά τα οποία μας λέγει ο Υπουργός, τότε κάτι συμβαίνει στο βασίλειο της Δανιμαρκίας. Από κάπου από εκεί είναι και ορισμένοι εκ του προσωπικού της τρόικας. 
Το πράγμα, λοιπόν, είναι απλό. Δεν ξέρω αν μπορείτε να το καταλάβετε. Είμαι βέβαιος ότι με την πείρα σας μπορείτε. Δεν είναι ανάγκη να είστε νομομαθής. Εγώ σας λέω απλά το εξής: Πείτε ότι έχετε ένα φιλόλογο που έχει διδακτορικό, που είναι καθηγητής στη Φιλοσοφική Σχολή του Πανεπιστημίου, που είναι ο σοφός και του πάει ένας δικηγόρος ή ένας πολίτης μια δικαστική απόφαση. Πώς θα διακρίνει αν πρόκειται περί αποφάσεως προσωρινών μέτρων για συντηρητική κατάσχεση, αν πρόκειται για αναγκαστική εκτέλεση -κατάσχεση- που πρέπει επίσης να την εγγράψει –για να ακολουθήσουν τα άλλα- αν πρόκειται για εγγραφή υποθήκης, αν πρόκειται για ασφαλιστικά μέτρα πάλι για προσημείωση ή με απόφαση από τα δικαστήρια; Είναι τραγικό!
Προσέξτε, φοβούμαι ότι με αυτήν την αντίληψη, ότι αυτό το ζητάει η τρόικα ή δεν το δέχεται η τρόικα, δεν κάνουμε τίποτα άλλο παρά να ενθαρρύνουμε εκείνες τις δυνάμεις που επί τρία χρόνια ρίχνουν λάδι στη φωτιά, ρίχνουν καυτό λάδι στις πληγές του ελληνικού λαού, υπονομεύοντας την πανεθνική προσπάθεια που γίνεται για να βγει η χώρα απ’ τα αδιέξοδα, στα οποία την οδηγεί η παγκόσμια κρίση πέραν της εσωτερικής μας κρίσης. 
Είναι έγκλημα το να μην εξηγούμε. Διότι ο δανειστής μπορεί να εμφανιστεί και με τη μορφή του ήρωα του Σαίξπηρ και να σας πει: «Κύριε Καλαφάτη, εγώ για να περάσει αυτό το νομοσχέδιο, θέλω να μου κόψετε δυο δάχτυλα από το αριστερό σας χέρι»! Τι είναι αυτά τα πράγματα;
Παρακαλώ, σεβαστείτε αυτά που είπατε από το Βήμα της Βουλής. Μου είπατε ότι το νομοσχέδιο στο άρθρο 2 είναι όπως έχει και όπως αναφέρεται σε αυτό η Επιστημονική Υπηρεσία της Βουλής. Να μη διαβάσω ολόκληρο το κείμενο, κυρία Πρόεδρε, γιατί θα πάρει χρόνο. Εδώ η Επιστημονική Υπηρεσία της Βουλής σας επαινεί! Σας επαινεί! Κι εσείς τι θα πείτε; Τι θα πείτε σε εμάς τους τέσσερις που αυτήν τη στιγμή με την εικαζόμενη πλειοψηφία που στηρίζει την Κυβέρνηση πρέπει να πούμε ένα «ΝΑΙ»; 
Δεν μπορούμε να το πούμε γι’ αυτό το πραγματικά σημαντικό έργο, για το οποίο δικαίως υπερηφανεύεσθε από τη θέση που έχετε. Επαναλαμβάνουμε δηλαδή αυτό που έγινε, όπως σας είπα προχθές, με το σύστημα της ψηφιακής διενέργειας των διαγωνισμών, που με αφορμή τέτοια μικροζητήματα σκεπάστηκε. Ο ελληνικός λαός πιστεύει ότι έναν χρόνο δεν κάνουμε τίποτε, διότι βλέπει τα αρνητικά και τίποτε το θετικό δεν πληροφορείται. 
Πολλές φορές, όπως είπα και προχθές και τώρα με εσάς, έρχεται το λάθος, το ασήμαντο, το βλακώδες –αν θέλετε- και επικαλύπτει το σημαντικό, αυτό για το οποίο κι εσείς πρωτίστως –όσοι συνεργαστήκαν μαζί σας- κι εμείς που θα το ψηφίσουμε μπορούμε να είμαστε υπερήφανοι, ότι έπειτα από είκοσι πέντε χρόνια αρχίζει μία νέα φάση στην προσπάθεια να λυθεί αυτό το εθνικό θέμα. 
Μπροστά σε όλα αυτά, μπορεί να υποδεικνύει ο οποιοσδήποτε υπάλληλος της τρόικας, που μπορεί και να τα παίρνει, κύριε Υπουργέ; Μπορεί και να τα παίρνει! Μπορεί και να τα παίρνει! Το τονίζω για τρίτη φορά! Πώς ξέρουμε ότι ο κάθε ένας που έρχεται εν ονόματι είτε του Διεθνούς Νομισματικού Ταμείου –όλων των χωρών δηλαδή που συμμετέχουν εκεί με αντιπροσώπους- είτε εν ονόματι της Επιτροπής της Ευρωπαϊκής Ένωσης είτε εν ονόματι της Ευρωπαϊκής Κεντρικής Τράπεζας, δεν είναι ενδεχόμενο να τα παίρνει; Γιατί; Γιατί οι Έλληνες έχουμε φτάσει σε αυτήν την κατάντια πλην του εαυτού μας να μη δεχόμαστε ότι υπάρχουν άλλοι έντιμοι άνθρωποι σε αυτήν τη χώρα αλλά να θεωρούμε εκ προοιμίου ότι είναι έντιμοι οποιοιδήποτε έρχονται και δεν μας λένε καν από πού έχουν αυτές τις ιδέες κάθε φορά;
Να τον καλέσετε αυτόν από την τρόικα –γιατί εσείς είστε ο Υπουργός και να μη στέκεστε προσοχή σε αυτούς!- και να του πείτε. Δεν μου λες, παιδί μου, από πού έχετε αυτήν την ωραία ιδέα ότι μπορώ να κάνω κτηματολόγιο και να έχω εκείνον που είναι κατ’ εξοχήν υπεύθυνος για το τι τύχη θα έχουν τα εμπράγματα δικαιώματα του ελληνικού λαού πάνω στις ιδιοκτησίες του, να εξαρτάται από αυτούς που εσένα σου είπαν «ξέρεις, ας έχουμε εκεί πέρα τη δυνατότητα να ακυρώνουμε στα δικαστήρια»;
Και εγώ σας λέω. Ποιο δικαστήριο θα δεχθεί ότι στις πράξεις που έχουν νομικές συνέπειες μπορεί να συμπράττει ένας άσχετος περί το αντικείμενο αυτό υπηρεσιακός παράγοντας; 
Παρακαλώ, λοιπόν, κύριε Υπουργέ, να τελειώσει, να φύγει με το καλό το νομοσχέδιο αυτό και να είμαστε όλοι καλά. Και φωνάξτε αυτούς τους κυρίους και πείτε τους «πώς τεκμηριώνετε την επιμονή σας;» Διότι στο τέλος θα μας πουν, «άλλωστε, οτιδήποτε και να γίνεται» -μια χαβούζα η Ελλάδα- «εσείς θα πληρώσετε τα σπασμένα, εμείς θα έχουμε φύγει».","ΑΠΟΣΤΟΛΟΣ ΚΑΚΛΑΜΑΝΗΣ",172
"62378"," Κύριε Πρόεδρε, να δώσουμε το λόγο στον κύριο Υπουργό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62379"," Είναι απαράδεκτα αυτά, κυρία Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"62380"," Μην τα λέτε σε μένα, κύριε Πρόεδρε, εγώ τα λέω από εκεί που είμαι. Δεν θέλω να μιλήσω πολιτικά τώρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62381"," Είναι απαράδεκτα και εξευτελιστικά.","ΑΠΟΣΤΟΛΟΣ ΚΑΚΛΑΜΑΝΗΣ",172
"62382"," Δεν θέλω να μιλήσω πολιτικά, δεν μου πρέπει λόγω της θέσης αλλά ξέρετε πολύ καλά τι λέω. 
Η κ. Νίκη Φούντα έχει το λόγο για τέσσερα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62383"," Με κάθε σεβασμό σε αυτά που ακούγονται, το θέμα αυτού του νομοσχεδίου δεν είναι το ποιοι είναι οι προϊστάμενοι στα κτηματολογικά γραφεία. Και εγώ είμαι μηχανικός και σε καμμία περίπτωση δεν θα έλεγα ότι κάποιος που δεν έχει υπ’ όψιν του καν τι σημαίνει χάρτης, μπορεί να είναι προϊστάμενος ενός κτηματολογικού γραφείου. Έχει γίνει μια πολύ καλή δουλειά εδώ και την τελευταία μισή ώρα αναλωνόμαστε στο ποιοι θα είναι προϊστάμενοι. Όχι άλλο πια αυτό το πράγμα μέσα στο Κοινοβούλιο. Λυπάμαι πάρα πολύ που το λέω αλλά δεν είναι αυτό το θέμα αυτού του νομοσχεδίου.
Έχει απαξιωθεί πλήρως η διαδικασία σήμερα. Έχουμε απαξιωθεί όλοι εμείς που έχουμε κάνει μια πολύ σοβαρή δουλειά στην επιτροπή και κυρίως έχει απαξιωθεί ο ρόλος του Υπουργείου. Δουλεύετε εννέα μήνες αυτό το νομοσχέδιο και έχει μέσα παρά πολύ σοβαρές βελτιώσεις, σε σχέση με τη διαδικασία του πώς διαμορφώνεται το Κτηματολόγιο και οι κτηματολογικοί χάρτες.
Κύριε Υπουργέ, εγώ το μόνο που θέλω να πω επί της διαδικασίας είναι ότι σήμερα, κάποιες τροπολογίες τις οποίες καταθέσαμε όλες οι πτέρυγες και πολλές απ’ αυτές σε συνεργασία με τους υπόλοιπους συναδέλφους, δεν γίνονται δεκτές ή δεν γίνονται ουσιαστικά αποδεκτές -να το πω έτσι- από εσάς, μόνο και μόνο επειδή μία τροπολογία δεν μπορούσε να γίνει δεκτή από το Κοινοβούλιο. Να μη γίνει αποδεκτή οποιαδήποτε τροπολογία δεν είναι συναφής με το σημερινό νομοσχέδιο. Πολύ απλά. Δεν γίνεται να απαξιώνεται άλλο ο ρόλος του Κοινοβουλίου έτσι. Εμείς τι ρόλο παίζουμε εδώ, για να το πω έτσι, μη δόκιμα; Δεν γίνεται να συνεχίσει να συμβαίνει αυτό, πέραν της προσωπικής άποψης ότι έπρεπε να γίνει δεκτή η τροπολογία. Να γίνει δεκτή, να ψηφίσουμε, να τελειώνει αυτή η υπόθεση. Δηλαδή, η δικαιοσύνη αντικαθιστά το ρόλο που πρέπει να έχει το Κοινοβούλιο; Πού ακούστηκε αυτό; 
Εγώ θέλω να πω ότι έχει γίνει μια πολύ καλή δουλειά. Μία πολύ σωστή τροπολογία που δεν έχει να κάνει ούτε με χώρους ούτε με ιδεολογίες αλλά έχει να κάνει με την ελεύθερη κίνηση των γεωχωρικών δεδομένων, δεν έγινε δεκτή από εσάς, ενώ είχατε κάνει αντίστοιχη δέσμευση. Αν μπορείτε, πείτε μου γιατί δεν έγινε δεκτή. Θέλουμε οπωσδήποτε να γίνει δεκτή. Αυτά που αναρτώνται ουσιαστικά είναι με χρήματα των Ελλήνων φορολογούμενων και της Ευρωπαϊκής Ένωσης. Δεν μπορεί να είναι κτήση της «ΚΤΗΜΑΤΟΛΟΓΙΟ Α.Ε.», με όλο το σεβασμό προς όλη τη δουλειά που θα γίνει εκεί και που έχει γίνει έως τώρα. 
Πρέπει κάποια στιγμή να βάζουμε τα πράγματα στη σωστή τους διάσταση. Θέλουμε επιτέλους να υπάρχει η κοινωνία της πληροφορίας. Πρέπει τα γεωχωρικά δεδομένα να είναι ελεύθερα προς όλους τους Έλληνες πολίτες, από τη στιγμή που αναρτώνται, είναι πλήρη, είναι ασφαλή και σε κάθε περίπτωση τεκμηριωμένα και νομικά και τεχνικά. Από εκεί και πέρα, να κάτσουμε να σκεφτούμε όλοι. Αυτά τα συμφέροντα, που θίγονταν ως τώρα, του τεχνικού κόσμου, του νομικού κόσμου, θα συνεχίσουμε να τα επιτρέπουμε; Η απάντηση είναι όχι. 
Αυτήν τη στιγμή, σε αυτήν την άδεια Αίθουσα, δεν γίνεται να συνεχίζεται αυτή η κουβέντα σε αυτό το επίπεδο. Λυπάμαι πάρα πολύ για τον τόνο και για το ύφος μου. Πρέπει να επιστρέψουμε στην ουσία αυτού του νομοσχεδίου. Η ουσία είναι να αποκτήσουμε επιτέλους Κτηματολόγιο μέχρι το 2020. Η ευρύτερη ουσία της ύπαρξης και της παρουσίας σε αυτό το Κοινοβούλιο είναι να νομοθετούμε, να κάνουμε βελτιώσεις σε αυτό που φέρνει η Κυβέρνηση, με πάρα πολλή δουλειά και πάρα πολλή προσοχή και γνώση και να μας δίνεται αυτή η ευκαιρία εδώ μέσα. Σήμερα αυτό που έγινε –κατά τη γνώμη μου- είναι απαράδεκτο.
Σας ευχαριστώ.","ΝΙΚΗ ΦΟΥΝΤΑ",529
"62384"," Και εμείς ευχαριστούμε.
Κύριε Βορίδη, έχετε το λόγο. 
Κατόπιν, θα δώσουμε το λόγο στον κύριο Υπουργό για να απαντήσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62385"," Απλώς, εδώ να πω ότι προφανώς γι’ αυτό ψηφίσαμε και επί της αρχής το νομοσχέδιο και γι’ αυτό και προχωρήσαμε στα λοιπά. Έχουμε εστιαστεί τώρα σε ένα θέμα, το οποίο είναι ένα από τα σημεία που προξενούν ενδιαφέρον. Και θα πω γιατί προξενούν ενδιαφέρον. Όχι, βεβαίως, για να υπερασπιστούμε ή για να κλείσουμε ένα επάγγελμα. Εγώ έχω ψηφίσει ό,τι άνοιγμα υπάρχει και δεν υπάρχει. Έχω ψηφίσει ανοίγματα δικηγόρων. Έχω ψηφίσει μεταβάσεις σε πρωτοδικεία. Έχω ψηφίσει ό,τι μπορείτε να φανταστείτε. Τα ψήφισα όλα, γιατί τα θεωρούσα σωστά. 
Εδώ, όμως -επιτρέψτε μου, για να έχουμε υπ’ όψιν μας και το νόμο για τα κλειστά επαγγέλματα- δεν επιτρέπονται περιορισμοί, εκτός αν εξυπηρετούν το δημόσιο συμφέρον. Εισάγεται η έννοια του δημόσιου συμφέροντος στην άρση των περιορισμών. Εγώ, λοιπόν, ρωτώ. Υπάρχει κανένα δημόσιο συμφέρον στο να θέσουμε προϋποθέσεις στον προϊστάμενο του κτηματολογικού γραφείου; Είναι μία όποια δουλειά, να το πω έτσι; Γιατί, αν είναι μία όποια δουλειά, γιατί να είναι πτυχιούχος ανωτάτου εκπαιδευτικού ιδρύματος; Να μην είναι. Να το βγάλουμε και αυτό. Γιατί να έχει πενταετή υπηρεσία; Να μην έχει. Γιατί εγώ δεν καταλαβαίνω τώρα το εξής. Πτυχιούχο ανωτάτου εκπαιδευτικού ιδρύματος, γιατρό με πενταετή υπηρεσία στην παιδιατρική, τον κάνουμε προϊστάμενο κτηματολογικού γραφείου να κοιτάει χάρτες και να κοιτάει υποθήκες, να κοιτάει κατασχέσεις και να κοιτάει συντηρητικές, να κοιτάει όρια; Εγώ ρωτάω. Αν θεωρούμε ότι μπορεί να την κάνει τη δουλειά ο οποιοσδήποτε, τότε γιατί βάζουμε αυτήν την προϋπόθεση; Άρα, το επιχείρημα του ανοίγματος δεν είναι –επιτρέψτε μου- διά πάσαν νόσον. Άνοιγμα, βεβαίως να γίνεται. Όμως, αν υπάρχουν λόγοι δημοσίου συμφέροντος, κάποιες προϋποθέσεις θέτουμε.
Λέω και στην κυρία συνάδελφο που προηγήθηκε ότι συμφωνώ. Δεν είναι το μείζον, προφανώς. Έχουμε εστιαστεί στο συγκεκριμένο σημείο. Αλλά γιατί; Να καταθέσουμε και επαγγελματική εμπειρία. Δεν μπορείτε να φανταστείτε τι περνάμε, αν αστοχήσουν άνθρωποι οι οποίοι είναι ειδικοί. Δεν μπορείτε να φανταστείτε την ταλαιπωρία του πολίτη. Δεν μπορείτε να φανταστείτε το κόστος των αιτήσεων διορθώσεων. Δεν μπορείτε να φανταστείτε τα πήγαινε-έλα στα δικαστήρια. Αυτό το λέω, γιατί πρέπει ν’ αρχίσουμε λίγο να σκεφτόμαστε. Γιατί άραγε ο νομοθέτης βάζει υποχρεωτική την παράσταση δικηγόρου, παραδείγματος χάριν, σε αστικές υποθέσεις; Κλείσιμο επαγγέλματος; Γιατί βάζει υποχρεωτική την παράσταση του δικηγόρου στα δικαστήρια, στα κακουργήματα, στις ποινικές υποθέσεις; Κλείσιμο επαγγέλματος, για να φτιάξουμε δικηγορική ύλη; Γιατί ένας γιατρός πρέπει να έχει πτυχίο ιατρικής, για να ασκήσει την ιατρική του; Αλλιώς, ας κάνουμε εξετάσεις και αν είναι ένας καλός, παραδείγματος χάριν, πρακτικός να τον βάλουμε να κάνει ιατρική. Το ότι θέτουμε προϋποθέσεις για μία θέση, δεν σημαίνει ότι κάνουμε κλείσιμο επαγγέλματος. Σημαίνει ότι θέτουμε ορισμένες βασικές προϋποθέσεις, για να έχουμε καλύτερο αποτέλεσμα.
Εγώ θεωρώ ότι αυτό πρέπει να το ξαναδείτε. Να τονίσω ότι η αρχική διατύπωση, κατ’ αρχάς έχει την επιφύλαξη των μεταβατικών του 23, που σημαίνει ότι είχαμε υποθηκοφυλακεία και παραμένουν οι υποθηκοφύλακες μέχρι να τελειώσει η μετάβαση στο κτηματολογικό γραφείο. Εν συνεχεία, τίθεται το ζήτημα του προϊσταμένου του κτηματολογικού γραφείου.","ΜΑΥΡΟΥΔΗΣ ΒΟΡΙΔΗΣ",69
"62386"," Του οριστικού. Μιλάμε για οριστικά. Τα μεταβατικά είναι άλλα.","ΣΤΑΥΡΟΣ ΚΑΛΑΦΑΤΗΣ",177
"62387"," Του οριστικού. Υπάρχει μία διαδικασία μεταβάσεως -και ορθώς- η μετάβαση από το υποθηκοφυλακείο στο κτηματολογικό γραφείο. Σύμφωνοι. Τώρα έχουμε τους υποθηκοφύλακες. Να πω και το εξής. Δεν υπάρχει καμμία αμφιβολία -γιατί πάμε πάλι στο ζήτημα του επαγγέλματος- ότι ο υποθηκοφύλακας είναι αναλόγως άμισθος ή έμμισθος δημόσιος λειτουργός. Εδώ δεν έχουμε επάγγελμα κατά νομική ακριβολογία. Δεν υπάρχει θέμα επαγγέλματος. Τίθεται ζήτημα δημόσιας λειτουργίας. 
Στη δημόσια λειτουργία, δεν μπορούμε να πούμε εμείς πώς θέλουμε να ασκείται; Παραβιάζουμε, παραδείγματος χάριν, το νόμο για τα κλειστά επαγγέλματα; Για διαβάστε το άρθρο 1 του νόμου που έχουμε ψηφίσει για τα κλειστά επαγγέλματα και δείτε αν τίθεται ζήτημα αν εμπίπτουν σε αυτά οι δημόσιες λειτουργίες. Σας λέω ότι ρητώς εξαιρούνται. 
Επομένως, δεν τίθεται κανένα τέτοιο θέμα. 
Κύριε Υπουργέ, εγώ θεωρώ ότι ειλικρινώς μπορείτε κάλλιστα να επανέλθετε στην αρχική διατύπωση.","ΜΑΥΡΟΥΔΗΣ ΒΟΡΙΔΗΣ",69
"62388"," Να λάβει υπόψιν την έκθεση της Επιστημονικής Υπηρεσίας της Βουλής.","ΑΠΟΣΤΟΛΟΣ ΚΑΚΛΑΜΑΝΗΣ",172
"62389"," Ακριβώς. 
Εγώ ειλικρινώς σας λέω το εξής. Δεν πιστεύω ότι τίθεται κανένα ζήτημα παραβιάσεως του νόμου για τα κλειστά επαγγέλματα έτσι όπως τον έχουμε ορίσει, έτσι όπως τον εφαρμόζουμε. Υπάρχουν λόγοι δημοσίου συμφέροντος. Εάν εσείς εκτιμάτε –όχι κάποιος τρίτος, αυτό είναι στην κρίση σας, το συζητάμε- ότι «γιατί μόνο νομικός; Να είναι και μηχανικός» -ας το πω έτσι, πάντως κάτι σχετικό- αυτό κάντε το εσείς. Δείτε το. 
Με το να πούμε, όμως «ένας οποιοσδήποτε πτυχιούχος» εκεί νομίζω ότι δεν θα κάνουμε καλά τη δουλειά μας. 
Επειδή ακούω το επιχείρημα, ενδεχομένως, να σας δώσουμε μια νομοθετική εξουσιοδότηση και να το κλείσετε με ένα προεδρικό διάταγμα, πρέπει να σας πω ότι αυτό δεν γίνεται. Διότι εάν είναι ανοιχτό στο νόμο, εσείς εν συνεχεία δεν μπορείτε να πάρετε εξουσιοδότηση να το κλείσετε, ενώ το ανοίγει ο νόμος. Δεν μπορείτε να εισάγετε περιορισμό, εκτός εάν σας το πούμε ρητώς ότι μπορείτε να εισάγετε περιορισμό, αλλιώς θα έχετε υπέρβαση νομοθετικής εξουσιοδοτήσεως. 
Εμένα η γνώμη μου είναι –δεν σας το λέω με κάθετη αντίρρηση- ότι απολύτως θεμιτά μπορείτε να αποσύρετε τη νομοτεχνική βελτίωση και να αφήσετε την αρχική διατύπωση. Κι αν πιστεύετε ότι πρέπει να το ξαναδείτε σε μια πιο ευρεία βάση και να πείτε «εγώ θεωρώ ως Υπουργός ότι δεν πρέπει να είναι μόνο νομικοί αλλά να είναι και πολιτικοί μηχανικοί και αρχιτέκτονες» -δεν ξέρω τι άλλο- αυτό θα το δείτε εσείς, να το επαναφέρετε με αυτόν τον τρόπο. Όμως μια τελείως ανοιχτή διατύπωση νομίζω ότι θα δημιουργήσει πάρα πολλά προβλήματα.","ΜΑΥΡΟΥΔΗΣ ΒΟΡΙΔΗΣ",69
"62390"," Ευχαριστούμε, κύριε Βορίδη.
Κύριε Υπουργέ, έχετε το λόγο, εάν θέλετε να τοποθετηθείτε, για να κλείσουμε τη συζήτηση.
Είπατε ότι θα τοποθετηθείτε και για τις τροπολογίες και για όλα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62391"," Ναι. Θα ήθελα να μιλήσω και για τις τροπολογίες. Θα ήθελα να κάνω μια αναφορά, παρ’ όλο που ο χρόνος δεν το επιτρέπει και είναι όλοι πραγματικά ταλαιπωρημένοι. 
Θα ήθελα να κάνω μια αναφορά κατ’ αρχάς στην υπ’ αριθμόν 597 τροπολογία, όπου στην παράγραφο πρώτη, με τις ρυθμίσεις που εισηγούμαστε αυξάνουμε τη διαφάνεια, τη λογοδοσία και το δημόσιο έλεγχο στα πεπραγμένα της «ΚΤΗΜΑΤΟΛΟΓΙΟ Α.Ε.». 
Για πρώτη φορά καθιερώνουμε διαδικασία ακρόασης του προέδρου της εταιρείας από την αρμόδια επιτροπή της Βουλής για την πρόοδο υλοποίησης του έργου ανά έξι μήνες. 
Παράλληλα, η «ΚΤΗΜΑΤΟΛΟΓΙΟ Α.Ε.» υποχρεούται να υποβάλλει στη Βουλή και ετήσια έκθεση πεπραγμένων. Πλέον η πολιτεία παρακολουθεί την πορεία του Κτηματολογίου και των δασικών χαρτών, αυξάνεται δηλαδή ο δημόσιος έλεγχος των πεπραγμένων στο ανώτερο δυνατό επίπεδο, στο Κοινοβούλιο. 
Με την παράγραφο 2, καθορίζουμε τις λεπτομέρειες με βάση τις οποίες οι επιτροπές επίλυσης αντιρρήσεων, αναλαμβάνουν να επιλύσουν τυχόν σφάλματα μεταξύ της διαδικασίας κτηματογράφησης και κύρωσης δασικού χάρτη. Αναφερόμαστε, κυρίως, σε σφάλματα ως προς την αποτύπωση της θέσης και των ορίων των τμημάτων του κυρωμένου δασικού χάρτη που ίσως προκύψουν από την εφαρμογή των αναμορφωμένων κτηματολογικών διαγραμμάτων. 
Οι επιτροπές αποφαίνονται για αυτές τις περιπτώσεις, λαμβάνοντας υπ’ όψιν τόσο τα κτηματολογικά διαγράμματα, όσο και τους κτηματολογικούς πίνακες που έχουν προκύψει μετά την αναμόρφωσή τους, για να βασίζεται η όποια απόφαση σε οριστικά στοιχεία. 
Με την παράγραφο 3, για πρώτη φορά τυποποιούνται με ενιαία μορφή οι αιτήσεις αλλά και η μορφή και το περιεχόμενο των πράξεων των βεβαιώσεων –αν θέλετε- των δασαρχείων. Γίνεται το αυτονόητο. Δεν είναι δυνατόν το περιεχόμενο των βεβαιώσεων να είναι διαφορετικό από δασαρχείο σε δασαρχείο. Η διοίκηση είναι ενιαία και οφείλει να αντιμετωπίζει ενιαία όμοια θέματα σε όλη την επικράτεια, ανεξαρτήτως των ερμηνειών ή των απόψεων των υπαλλήλων. 
Παράλληλα, αξιοποιούμε τις σύγχρονες τεχνολογίες, διότι αυτό αποτελεί βασική πολιτική επιλογή του Υπουργείου Περιβάλλοντος, Ενέργειας και Κλιματικής Αλλαγής και αποτυπώνεται σε όλα τα νομοσχέδια που παρουσιάζουμε ή ετοιμάζουμε.
Με τις διατάξεις, λοιπόν, προβλέπεται ηλεκτρονικός τρόπος διαχείρισης των αιτήσεων προς τα δασαρχεία αλλά και των πράξεων των δασαρχών. Επίσης, διασυνδέονται ηλεκτρονικά οι βεβαιώσεις των δασαρχείων με την ταυτότητα κτηρίου, η ταυτότητα κτηρίου με το Κτηματολόγιο, το Κτηματολόγιο και η ταυτότητα με τη Γενική Γραμματεία Πληροφοριακών Συστημάτων. 
Με αυτόν τον τρόπο, θα μπορέσει η πολιτεία και ο πολίτης να αποκτήσει για πρώτη φορά ολοκληρωμένη εικόνα των περιουσιακών δικαιωμάτων και δομημένης επιφάνειας. Αυτή, άλλωστε, είναι η βασική μας επιλογή. 
Με την παράγραφο 4, ρυθμίζονται χρονίζοντα ζητήματα λειτουργίας δημοτικών σφαγείων σε εκτός σχεδίου περιοχές. Η παρούσα διάταξη, αφορά αποκλειστικά και μόνο δημοτικά σφαγεία. Επιλύουμε προβλήματα αδειοδότησης. Ρυθμίζονται οι περιπτώσεις των ανεγερθέντων ήδη σφαγείων σε περιοχές εκτός σχεδίων πόλεων, οικισμών, από τους οργανισμούς τοπικής αυτοδιοίκησης και με χρηματοδότηση στο σύνολο –ή εν μέρει- από κοινοτικούς ή κεντρικούς εθνικούς πόρους. 
Σε αυτές και μόνο τις περιπτώσεις προβλέπεται ότι δεν απαιτείται η χορήγηση σχετικής βεβαίωσης από το αρμόδιο δασαρχείο για την αδειοδότηση ή τη χορήγηση άδειας λειτουργίας ή τη νομιμοποίηση των υφιστάμενων αυτών κτηρίων. 
Με τη ρύθμιση αυτή, επιλύονται μεγάλες καθυστερήσεις σχετικά με τη λειτουργία των εγκαταστάσεων αυτών και αυτό φυσικά όλοι καταλαβαίνουμε ότι εξυπηρετεί τη προοπτική της δημόσιας υγείας, αφού είναι προφανές ότι ιδιαίτερα στην περιφέρεια, είναι επιτακτική ανάγκη να μη μείνουν ούτε μία μέρα κλειστές νέες, σύγχρονες εγκαταστάσεις δημοτικών σφαγείων.
Σε σχέση με την τροπολογία με γενικό αριθμό 596, που αφορά κυρίως πολεοδομικές ρυθμίσεις, με τη ρύθμιση της παραγράφου 1, επιχειρείται η βελτίωση των συνθηκών διαβίωσης των πολιτών, καθώς με τη συμμετοχή του τοπικού δήμου, βιοτεχνικές μονάδες χαμηλής όχλησης, οι οποίες λειτουργούν μέσα στο κέντρο ή γενικότερα στον αστικό ιστό της πόλης, μπορούν να μεταφερθούν σε εκτός σχεδίου περιοχή σε ακίνητα ιδιοκτησίας του δήμου. Αυτά, εφόσον η χρήση δεν αντίκειται στο σχεδιασμό της περιοχής, χωρίς να απαιτείται ειδικότερος καθορισμός βιομηχανικής περιοχής. Η εγκατάσταση σε ακίνητα του δήμου ή σε εκτός σχεδίου περιοχές γίνεται μετά από ειδική περιβαλλοντική αδειοδότηση, που δεν θίγει πιθανό μελλοντικό σχεδιασμό. Η ρύθμιση αυτή, αποτελεί αναπτυξιακό εργαλείο αναδιοργάνωσης των κέντρων των πόλεων στα χέρια των δήμων. 
Παράλληλα μπορούν να αξιοποιηθούν τα εκτός σχεδίου ακίνητα των δήμων χωρίς να ανατρέπεται ο πολεοδομικός σχεδιασμός, καθώς οριοθετείται τόσο ο ελάχιστος, όσο και ο μέγιστος αριθμός επιχειρήσεων που μπορούν να μετεγκατασταθούν, ώστε η ενέργεια αυτή να μην αποτελεί ούτε μια απλή επιμέρους επέμβαση ούτε μια τεράστια επένδυση με επιπτώσεις στον πολεοδομικό σχεδιασμό.
Με την παράγραφο 2, ουσιαστικά επιλύουμε με οριζόντιο τρόπο ένα μεγάλο ζήτημα έλλειψης ή αποσπασματικής νομοθέτησης των μεταβατικών διατάξεων που τέθηκαν τα τελευταία χρόνια με τα σχέδια χρήσεων γης. Υπάρχουν παραδείγματα, όπου ο πολίτης έχει περάσει από δεκάδες εγκρίσεις πριν από την έκδοση της άδειας και τελικώς βλέπει το περιουσιακό του δικαίωμα να αφανίζεται, επειδή το κράτος δεν προέβλεψε κάποιες μεταβατικές ρυθμίσεις, όταν αποφάσισε να αλλάξει τη χρήση γης της περιοχής. Δυστυχώς, και με αυτόν τον τρόπο ωθήθηκαν πολλοί συμπολίτες μας στην εύκολη λύση του αυθαιρέτου. 
Με την προτεινόμενη ρύθμιση επιδιώκεται η θέσπιση ενός σαφούς πλαισίου μεταβατικών διατάξεων σε περίπτωση μεταβολής των χρήσεων γης, το οποίο διασφαλίζει το σεβασμό των περιουσιακών δικαιωμάτων των πολιτών και αποτρέπει την αιφνίδια ανατροπή του αναπτυξιακού σχεδιασμού για την ιδιοκτησία τους.
Η παράγραφος 3, έρχεται να ρυθμίσει ένα ερμηνευτικό –περισσότερο- πρόβλημα που έχει ανακύψει στις υπηρεσίες του ΥΠΕΚΑ, με βασική αρχή ότι ο τοπικός σχεδιασμός υπερισχύει του γενικού. Με τη ρύθμιση ορίζεται ότι οι προβλέψεις των πράξεων με τις οποίες καθορίστηκαν ή καθορίζονται οι ΖΟΕ, κατά τη διαδικασία του άρθρου 29 του ν.1337/1983, κατισχύουν των κατευθύνσεων και πλαισίων που προβλέπονται από άλλες διατάξεις ως προς τις χρήσεις γης, τους όρους και περιορισμούς δόμησης και τα όρια κατάτμησης και αρτιότητας των γηπέδων εντός της ΖΟΕ. Πλέον όλοι οι ενδιαφερόμενοι προς επένδυση επιχειρηματίες, κυρίως στην τουριστική γη, θα γνωρίζουν το ασφαλές νομικό πλαίσιο γύρω από τα γήπεδα εντός ΖΟΕ.
Η προτεινόμενη διάταξη της παραγράφου 4, αφορά κυρίως αγροτικές εγκαταστάσεις σε χωράφια. Διευκρινίζουμε ότι πρώτον, ισχύουν οι εκτός σχεδίου περιορισμοί δόμησης και δεύτερον, τα έγγραφα του Υπουργείου Αγροτικής Ανάπτυξης αναδεικνύουν τον ίδιο στόχο με τη διάταξη.
Το 2003, προβλέφθηκε ότι οι προ του νόμου διανομές αποδεσμεύονται από τις νέες πολεοδομικές διατάξεις που θεσπίστηκαν το 2003. Αυτή η πρόβλεψη, όμως, διατυπώθηκε με γενικότητα και στην πορεία των χρόνων υπήρχαν διάφορες ερμηνείες και προβλήματα. Να σημειωθεί ότι για ένα διάστημα εκδόθηκαν άδειες με κενά και μετέπειτα έχουν παγώσει οι διαδικασίες. Ο νόμος του 2003 και στην αιτιολογική του έκθεση προβλέπει ότι οι νέες ρυθμίσεις δεν καταλαμβάνουν τα παλιά αγροτεμάχια, δεν προβλέφθηκε, όμως, ξεκάθαρα τι ισχύει. Αυτό το κενό επιλύει η διάταξη θεσπίζοντας την εφαρμογή των γενικών διατάξεων περί της εκτός σχεδίου δόμησης, απαλείφοντας μάλιστα τη δυνατότητα να εφαρμοστούν άλλες παλαιότερες ρυθμίσεις, ίσως και ευνοϊκότερες γι’ αυτά τα ακίνητα.
Με τις παραγράφους 5, 6 και 7, διευθετείται η οριστική επίλυση θεμάτων επικινδυνότητας σε επίπεδο της οικείας αποκεντρωμένης διοίκησης, δεδομένου ότι είναι δυσχερής η μετακίνηση του προσωπικού των κεντρικών υπηρεσιών του Υπουργείου ανά την επικράτεια στο πλαίσιο διενέργειας αυτοψιών των εκάστοτε επιτροπών που συστήνονται, για λόγους οικονομίας πιστώσεων και χρόνου.
Τα ουσιαστικά οφέλη που προκύπτουν από αυτήν την εν πολλοίς μεταφορά αρμοδιοτήτων, είναι η μείωση του απαραίτητου χρόνου διεκπεραίωσης των υποθέσεων, η αξιοποίηση του κατά τόπους ανθρώπινου δυναμικού, η ελαχιστοποίηση του κόστους για τη διοίκηση, η καθιέρωση πιο γρήγορης και ευέλικτης διαδικασίας για τον πολίτη.
Στις παραγράφους 8, 9, 10 και 11, ρυθμίζονται ζητήματα πολεοδομικού ενδιαφέροντος σχετικώς με την εφαρμογή του ν.3028/2002. Ειδικότερα, θεραπεύεται το ζήτημα ειδικής έγκρισης των αρχαιολογικών υπηρεσιών. Πρώτον, σε περιπτώσεις οικοδομικών εργασιών ή τεχνικού ή άλλου έργου στο εσωτερικό υφιστάμενου κτηρίου, οι οποίες δεν επιφέρουν τροποποιήσεις των όψεων αυτού και δεν περιλαμβάνουν εκσκαφές.
Δεύτερον, σε περιπτώσεις αποκατάστασης ερειπωμένων κτισμάτων, εφόσον τεκμηριώνεται η αρχική τους μορφή και δεν εμπίπτουν σε κοινόχρηστο χώρο του οικισμού ή του εγκεκριμένου ρυμοτομικού σχεδίου, και,
Τρίτον, σε περιπτώσεις επικινδύνως ετοιμόρροπων κτηρίων κατά τις διατάξεις του Κώδικα Βασικής Πολεοδομικής Νομοθεσίας.
Η σχετική διάταξη, δεν θίγει τις αρχές και τη βάση του αρχαιολογικού νόμου, παρά αποτελεί μια λογική και πραγματική εφαρμογή των διατάξεων για όλες εκείνες τις περιπτώσεις όπου εκ της κοινής λογικής δεν θίγονται ζητήματα πολιτιστικού ενδιαφέροντος. 
Αρκεί να σημειωθεί ότι, ενώ προβλέπεται γρήγορη διαδικασία αδειοδότησης και έγκριση εργασιών μικρής κλίμακας για πολλές εργασίες στο εσωτερικό των κτηρίων, η μέχρι σήμερα ερμηνεία των υπηρεσιών δόμησης και των αρχαιολογικών υπηρεσιών, έχει προκαλέσει μία απίστευτη γραφειοκρατία και ταλαιπωρία των πολιτών.
Έτσι, λοιπόν, φανταστείτε, με βάση τα παραπάνω, ότι για να αλλάξει κάποιος πολίτης τα πλακάκια σε ένα διαμέρισμα της Αθήνας ή της Θεσσαλονίκης, θα έπρεπε να λάβει άδεια από την Αρχαιολογική Υπηρεσία. 
Αυτές τις υπερβολές και τις γραφειοκρατικές αγκυλώσεις της διοίκησης και, μάλιστα πολλών ετών, ερχόμαστε να καλύψουμε οριζόντια με κύριο στόχο την ορθή αδειοδότηση για συγκεκριμένες εργασίες, που δεν απαιτούν εκσκαφές ή αλλαγή των όψεων του κτηρίου και δεν θίγουν πολιτιστικά αγαθά, που σε κάθε περίπτωση αποτελούν κύρια μέριμνα της πολιτείας μας.
Σε σχέση με την τροπολογία για το ΦΟΔΣΑ, με την προτεινόμενη διάταξη θεσμοθετείται η δυνατότητα με την απόφαση του αρμόδιου φορέα διαχείρισης στερεών αποβλήτων μιας περιοχής, της παροχής οικονομικού αντισταθμιστικού οφέλους στο δήμο ή στους δήμους, όπου χωροθετούνται εγκαταστάσεις επεξεργασίας ή τελικής διάθεσης ή προσωρινής αποθήκευσης αστικών στερεών αποβλήτων, εφόσον η εγκατάσταση αυτή προορίζεται για εξυπηρέτηση και άλλων δήμων, μελών των οικείων ΦΟΔΣΑ.","ΣΤΑΥΡΟΣ ΚΑΛΑΦΑΤΗΣ",177
"62392"," Κυρία Πρόεδρε, συγγνώμη. Τι είναι αυτά που μας διαβάζετε, κύριε Υπουργέ;","ΑΠΟΣΤΟΛΟΣ ΚΑΚΛΑΜΑΝΗΣ",172
"62393"," Αυτά είναι κάποιες τροπολογίες.","ΣΤΑΥΡΟΣ ΚΑΛΑΦΑΤΗΣ",177
"62394"," Θέλει να τις διαβάσει ο κύριος Υπουργός. Τι να κάνει το Προεδρείο; Από σεβασμό στον Υπουργό...","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62395"," Είπα προηγουμένως, κύριε Πρόεδρε, ότι θα αιτιολογήσω και τις κυβερνητικές τροπολογίες. Ήθελα να τις αιτιολογήσω, παρ’ όλο που δεν τέθηκε θέμα.","ΣΤΑΥΡΟΣ ΚΑΛΑΦΑΤΗΣ",177
"62396"," Συγγνώμη, κύριε Υπουργέ. Αυτά που διαβάζετε είναι τροπολογίες;","ΑΠΟΣΤΟΛΟΣ ΚΑΚΛΑΜΑΝΗΣ",172
"62397"," Ναι, ήθελα να καταγραφούν. Είναι κυβερνητικές, υπουργικές τροπολογίες.","ΣΤΑΥΡΟΣ ΚΑΛΑΦΑΤΗΣ",177
"62398"," Που έχουν κατατεθεί και συζητηθεί εδώ;","ΑΠΟΣΤΟΛΟΣ ΚΑΚΛΑΜΑΝΗΣ",172
"62399"," Ναι, που έχουν κατατεθεί εμπροθέσμως κανονικά. Είναι περασμένες απ’ όλες τις διαδικασίες και απλώς τις επεξηγώ εκ του περισσού.","ΣΤΑΥΡΟΣ ΚΑΛΑΦΑΤΗΣ",177
"62400"," Έχουν κατατεθεί;","ΑΠΟΣΤΟΛΟΣ ΚΑΚΛΑΜΑΝΗΣ",172
"62401"," Ναι, βεβαίως.","ΣΤΑΥΡΟΣ ΚΑΛΑΦΑΤΗΣ",177
"62402"," Έχουν συζητηθεί εδώ;","ΑΠΟΣΤΟΛΟΣ ΚΑΚΛΑΜΑΝΗΣ",172
"62403"," Ναι. Είναι του Υπουργείου.","ΜΑΥΡΟΥΔΗΣ ΒΟΡΙΔΗΣ",69
"62404"," Ναι, του Υπουργείου είναι.","ΣΤΑΥΡΟΣ ΚΑΛΑΦΑΤΗΣ",177
"62405"," Ναι, αλλά, κυρία Πρόεδρε, με συγχωρείτε, άλλως να φύγω και κάντε ό,τι θέλετε.
Είπατε εσείς ότι δεν θα δεχθείτε καμμία τροπολογία και ότι αποσύρετε και τις κυβερνητικές τροπολογίες.","ΑΠΟΣΤΟΛΟΣ ΚΑΚΛΑΜΑΝΗΣ",172
"62406"," Τις βουλευτικές εννοούσε, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62407"," Εγώ μάλιστα όταν μίλησα, είπα ότι αυτό δεν είναι σωστό.","ΑΠΟΣΤΟΛΟΣ ΚΑΚΛΑΜΑΝΗΣ",172
"62408"," Τις βουλευτικές εννοούσα, κύριε Πρόεδρε.","ΣΤΑΥΡΟΣ ΚΑΛΑΦΑΤΗΣ",177
"62409"," Τις βουλευτικές. Αυτό δεν συμβαίνει συνήθως;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62410"," Είπατε ότι θα αποσύρετε και τις υπουργικές.","ΑΠΟΣΤΟΛΟΣ ΚΑΚΛΑΜΑΝΗΣ",172
"62411"," Όχι.","ΣΤΑΥΡΟΣ ΚΑΛΑΦΑΤΗΣ",177
"62412"," Όχι, δεν το είπε αυτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62413"," Καλώς, να το δεχθώ.
Από εκεί και πέρα, όμως, οι τροπολογίες αυτές αν κατατέθηκαν και συζητήθηκαν,…","ΑΠΟΣΤΟΛΟΣ ΚΑΚΛΑΜΑΝΗΣ",172
"62414"," Ενσωματώνονται στο νομοσχέδιο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62415"," Εδώ δεν έχουμε καν τους εισηγητές. Με καταλάβατε; Το να παριστάμεθα…Κάνετε κάποιο λάθος.","ΑΠΟΣΤΟΛΟΣ ΚΑΚΛΑΜΑΝΗΣ",172
"62416"," Κάνω λάθος που εξηγώ;","ΣΤΑΥΡΟΣ ΚΑΛΑΦΑΤΗΣ",177
"62417"," Έχουν αριθμό οι τροπολογίες αυτές;","ΑΠΟΣΤΟΛΟΣ ΚΑΚΛΑΜΑΝΗΣ",172
"62418"," Βεβαίως.","ΣΤΑΥΡΟΣ ΚΑΛΑΦΑΤΗΣ",177
"62419"," Ωραία. Αναφέρετε τους αριθμούς τάδε και τάδε. Διότι από τη στιγμή που διαβάζετε, καταγράφονται…","ΑΠΟΣΤΟΛΟΣ ΚΑΚΛΑΜΑΝΗΣ",172
"62420"," Έχουν ενσωματωθεί, κύριε Πρόεδρε.","ΣΤΑΥΡΟΣ ΚΑΛΑΦΑΤΗΣ",177
"62421"," Σας παρακαλώ, κύριε Πρόεδρε. Τελείωνε ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62422"," …στα Πρακτικά και μπορεί το κείμενο που διαβάζετε…","ΑΠΟΣΤΟΛΟΣ ΚΑΚΛΑΜΑΝΗΣ",172
"62423"," Είναι η επεξήγηση.","ΣΤΑΥΡΟΣ ΚΑΛΑΦΑΤΗΣ",177
"62424"," Κύριε Υπουργέ, ακούστε με. Συμβουλευτικά, επιτέλους, το λέω.","ΑΠΟΣΤΟΛΟΣ ΚΑΚΛΑΜΑΝΗΣ",172
"62425"," Σας ακούω. Πάντα.","ΣΤΑΥΡΟΣ ΚΑΛΑΦΑΤΗΣ",177
"62426"," Σας λέω, λοιπόν, ότι το κείμενο που διαβάζετε τώρα, όπως με τους συνεργάτες σας το διαμορφώνετε -εσείς είστε ελεύθερος- μπορεί να διαφέρει από το κείμενο που καταθέσατε και που είχαν υπ’ όψιν τους οι εισηγητές, οι Βουλευτές που μίλησαν.","ΑΠΟΣΤΟΛΟΣ ΚΑΚΛΑΜΑΝΗΣ",172
"62427"," Φυσικά και όχι.","ΣΤΑΥΡΟΣ ΚΑΛΑΦΑΤΗΣ",177
"62428"," Ή θα πείτε ότι και οι τροπολογίες τάδε και τάδε, δηλαδή αριθμούς, ή αν διαβάζετε κείμενα,…","ΑΠΟΣΤΟΛΟΣ ΚΑΚΛΑΜΑΝΗΣ",172
"62429"," Αναφέρθηκα.","ΣΤΑΥΡΟΣ ΚΑΛΑΦΑΤΗΣ",177
"62430"," …πρέπει να πείτε ότι «διαβάζω ακριβώς ως είχε, χωρίς να προσθέσω ή να αφαιρέσω τίποτα από την τροπολογία που είχα καταθέσει». Διότι τώρα καταγράφονται στα Πρακτικά και μπορεί εσείς -με καλή διάθεση, δεν λέω ότι θα το κάνετε σκόπιμα- να προσθέτετε ή να αφαιρείτε κάτι, χωρίς να μας λέτε. Εμείς έχουμε αριθμούς τροπολογιών και κείμενα.","ΑΠΟΣΤΟΛΟΣ ΚΑΚΛΑΜΑΝΗΣ",172
"62431"," Δεν διαβάζω, κύριε Πρόεδρε. Είπα ότι αναφέρομαι στην τροπολογία 597∕14-6-2013 και στην τροπολογία 596∕14-6-2013. Αναφέρθηκα και επεξηγώ, εξηγώ και επιχειρηματολογώ για τις τροπολογίες.","ΣΤΑΥΡΟΣ ΚΑΛΑΦΑΤΗΣ",177
"62432"," Κύριε Υπουργέ, σας παρακαλώ, συνεχίστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62433"," Βάσει της εικόνας είναι σαν να μονολογείτε…","ΑΠΟΣΤΟΛΟΣ ΚΑΚΛΑΜΑΝΗΣ",172
"62434"," Κύριε Πρόεδρε, καταλάβαμε αυτό που θέλετε να πείτε. Αφήστε τον κύριο Υπουργό να ολοκληρώσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62435"," Είναι καλύτερα να μην επεξηγούσα καθόλου και να έλεγα…;","ΣΤΑΥΡΟΣ ΚΑΛΑΦΑΤΗΣ",177
"62436"," Κύριε Υπουργέ, εν πάση περιπτώσει, κατά την κρίση σας, θέλετε να τα πείτε αυτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62437"," Όχι, δεν λέω αυτό. Υποτίθεται ότι αυτό έχει γίνει στη διάρκεια της διαδικασίας που ορίζει ο Κανονισμός.","ΑΠΟΣΤΟΛΟΣ ΚΑΚΛΑΜΑΝΗΣ",172
"62438"," Έτσι έχει γίνει.","ΣΤΑΥΡΟΣ ΚΑΛΑΦΑΤΗΣ",177
"62439"," Μετά την αρχή και τα άρθρα, τρίτο τμήμα είναι η συζήτηση των τροπολογιών. Τα έχουμε, δυστυχώς, συμπτύξει όλα μαζί…","ΑΠΟΣΤΟΛΟΣ ΚΑΚΛΑΜΑΝΗΣ",172
"62440"," Συγγνώμη, δεν φταίω εγώ γι’ αυτό.","ΣΤΑΥΡΟΣ ΚΑΛΑΦΑΤΗΣ",177
"62441"," Και σε ένα άδειο Κοινοβούλιο υποτίθεται ότι νομοθετούμε. Αυτό είναι που με ενοχλεί…","ΑΠΟΣΤΟΛΟΣ ΚΑΚΛΑΜΑΝΗΣ",172
"62442"," Εντάξει, κύριε Πρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62443"," … και φωνάζω κάθε μέρα εδώ μέσα.","ΑΠΟΣΤΟΛΟΣ ΚΑΚΛΑΜΑΝΗΣ",172
"62444"," Έχετε δίκιο που το φωνάζετε αλλά δυστυχώς…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62445"," Συμπάσχω μαζί σας και…","ΣΤΑΥΡΟΣ ΚΑΛΑΦΑΤΗΣ",177
"62446"," Κύριε Υπουργέ, σας παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62447"," Κλείνω, κυρία Πρόεδρε.
Τα ποσά αυτά…","ΣΤΑΥΡΟΣ ΚΑΛΑΦΑΤΗΣ",177
"62448"," Αφήστε τα αυτά.
Κάνετε σας παρακαλώ, τις παρατηρήσεις σας στις αιτιάσεις των συναδέλφων και του Προέδρου για τα θέματα τα οποία ετέθησαν επανειλημμένα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62449"," Ας έρθει στην προτέρα κατάσταση.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"62450"," Αφού επί εννέα μήνες το συζητούσαμε -όπως είπε και η κ. Φούντα- τώρα αφήστε το, να μείνει όπως το είπε.","ΑΠΟΣΤΟΛΟΣ ΚΑΚΛΑΜΑΝΗΣ",172
"62451"," Κατ’ αρχάς, δεν είπα κάτι και το άλλαξα στη διάρκεια. Το κείμενο έχει διανεμηθεί. Έγινε νομοθετική βελτίωση -επί της νομοθετικής βελτίωσης συζητούσαμε και σας είπα ότι ισχύει πλέον- επί της οποίας υποβάλατε κάποιες αντιρρήσεις, κύριε Πρόεδρε, και εσείς και πολλοί συνάδελφοι. Αυτό για να το ξεκαθαρίσουμε.
Επίσης, να μιλήσουμε και να πούμε ότι πρόκειται για οριστικά γραφεία και όχι μεταβατικά που λειτουργούν από υποθηκοφύλακες. Τα οριστικά γραφεία είναι στελεχωμένα. Έχουν νομικές υπηρεσίες. Δεν θα είναι χωρίς την αντίστοιχη σχετική υποστήριξη. 
Ωστόσο, όμως, αντιλαμβάνομαι το μεγάλο ενδιαφέρον και τις παρατηρήσεις και μόνο από το γεγονός ότι είστε εδώ πέρα και υποβάλλετε τις αντιρρήσεις σας.
Οπότε προβαίνω σε μία νομοτεχνική βελτίωση στο άρθρο 2, εδάφιο δεύτερο, που αναδιατυπώνεται ως εξής: «Με την επιφύλαξη των διατάξεων 23, των κτηματολογικών γραφείων προΐσταται πτυχιούχος κατηγορίας ΠΕ συναφών με το αντικείμενο σχολών». Επαναλαμβάνω «συναφών με το αντικείμενο». Νομίζω ότι είναι μία λύση που μπορεί να μας ικανοποιήσει σε ένα μεγάλο βαθμό, κύριε Πρόεδρε. Λαμβάνω σοβαρότατα υπ’ όψιν τα όσα ειπώθηκαν.","ΣΤΑΥΡΟΣ ΚΑΛΑΦΑΤΗΣ",177
"62452"," Μπορείτε να βάλετε «ή ΠΕ1 ή ΠΕ που κρίνονται σύμφωνα με τα προσόντα» εφόσον γίνει η διάκριση.
 Εγώ στη θέση σας θα έλεγα «το αφήνω ως έχει και σε αμέσως επόμενο νομοσχέδιο επιφυλάσσομαι να φέρω διατύπωση που θα είναι και υπεύθυνη», διότι στο κάτω-κάτω δεν θα είναι εν θερμώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"62453"," Εγώ θα ήθελα να επιμείνω σε αυτήν τη νομοτεχνική βελτίωση, όπως τη διατύπωσα και σχετικά με τα προσόντα υπάρχει και σχετικό προεδρικό διάταγμα, στο οποίο αναφερθήκατε.
Ευχαριστώ πολύ.","ΣΤΑΥΡΟΣ ΚΑΛΑΦΑΤΗΣ",177
"62454"," Παρακαλώ, κύριε Υπουργέ, να κατατεθεί και να διανεμηθεί στους κυρίους συναδέλφους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62455"," Βεβαίως, κυρία Πρόεδρε. 
(Στο σημείο αυτό ο Αναπληρωτής Υπουργός Περιβάλλοντος Ενέργειας και Κλιματικής Αλλαγής κ. Σταύρος Καλαφάτης καταθέτει την προαναφερθείσα νομοτεχνική βελτίωση, η οποία έχει ως εξής:
      (Να φωτογραφηθεί η σελ. 316)","ΣΤΑΥΡΟΣ ΚΑΛΑΦΑΤΗΣ",177
"62456"," Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών και θα γίνει η ψήφισή τους χωριστά.
Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62457"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62458"," Συνεπώς το άρθρο 1 έγινε δεκτό, όπως τροποποιήθηκε από τον κύριο Υπουργό, ομοφώνως. 
Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62459"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"62460"," Κατά πλειοψηφία.","ΑΠΟΣΤΟΛΟΣ ΚΑΚΛΑΜΑΝΗΣ",172
"62461"," Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62462"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62463"," Συνεπώς το άρθρο 3 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 4 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62464"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62465"," Συνεπώς το άρθρο 4 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 5, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62466"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62467"," Συνεπώς το άρθρο 5 έγινε δεκτό, όπως τροποποιήθηκε από τον κύριο Υπουργό, ομοφώνως. 
Ερωτάται το Σώμα: Γίνεται δεκτό το άρθρο 6 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62468"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62469"," Συνεπώς το άρθρο 6 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62470"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62471"," Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, ομοφώνως. 
Ερωτάται το Σώμα: Γίνεται δεκτό το άρθρο 8 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62472"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62473"," Συνεπώς το άρθρο 8 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 9 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62474"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62475"," Συνεπώς το άρθρο 9 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 10, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62476"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62477"," Συνεπώς το άρθρο 10 έγινε δεκτό, όπως τροποποιήθηκε από τον κύριο Υπουργό, ομοφώνως. 
Ερωτάται το Σώμα: Γίνεται δεκτό το άρθρο 11 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62478"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62479"," Συνεπώς το άρθρο 11 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 12 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62480"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62481"," Συνεπώς το άρθρο 12 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 13 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62482"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62483"," Συνεπώς το άρθρο 13 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 14 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62484"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62485"," Συνεπώς το άρθρο 14 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 15 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62486"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62487"," Συνεπώς το άρθρο 15 έγινε δεκτό ως έχει ομοφώνως.
Ερωτάται το Σώμα: Γίνεται δεκτή η τροπολογία με γενικό αριθμό 596 και ειδικό 60 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62488"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"62489"," Συνεπώς η τροπολογία με γενικό αριθμό 596 και ειδικό 60 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 597 και ειδικό 61 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62490"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"62491"," Συνεπώς η τροπολογία με γενικό αριθμό 597 και ειδικό 61 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 602 και ειδικό 64 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62492"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"62493"," Συνεπώς η τροπολογία με γενικό αριθμό 602 και ειδικό 64 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62494"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"62495"," Το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις» έγινε δεκτό κατά πλειοψηφία επί της αρχής και επί των άρθρων και των τροπολογιών.
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"62496"," Μάλιστα, μάλιστα.
Με τη συναίνεση του Σώματος και ώρα 15.50΄ λύεται η συνεδρίαση για αύριο ημέρα Παρασκευή 21 Ιουνίου 2013 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επίκαιρης επερώτησης, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
