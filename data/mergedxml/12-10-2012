"","Content","name","ParlmemberID"
"18646","Date","12-10-2012",NA
"18647"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, θα ήθελα σήμερα, πριν αναπτύξω την ερώτησή μου, να κάνω κάποια σχόλια γενικά για το θέμα της υγείας.
Ξέρω ότι περνάτε δύσκολες στιγμές, γιατί τα πράγματα είναι πολύ δύσκολα οικονομικά στην Ελλάδα. Δυσκολότερα, όμως, έχουν γίνει για τον ελληνικό λαό.
Ο ΕΟΠΥΥ, κάτι που είχε σχεδιαστεί το 1980, δεν μπόρεσε να γίνει λόγω κόστους. Ήρθε ξανά το 1990. Πάλι δεν μπορέσαμε να το κάνουμε λόγω κόστους. Ο Αλέκος Παπαδόπουλος, ο πρώην Υπουργός Υγείας, παραιτήθηκε όταν κατέθεσε την πρωτοβάθμια φροντίδας υγείας και την ενοποίηση όλων των φορέων υγείας, δηλαδή τον ΕΟΠΥΥ το σημερινό, το 2002, διότι τότε η κυβέρνηση Σημίτη είχε πει ότι δεν μπορεί να το κάνει. 
Ερχόμαστε, λοιπόν, μέσα σε μία δύσκολη οικονομική συγκυρία το 2010 και φτιάχνουμε αυτόν τον οργανισμό, η φιλοσοφία του οποίου και η όλη αντιμετώπιση του προβλήματος υγείας και των ασφαλισμένων στην Ελλάδα είναι προς τη σωστή κατεύθυνση. Λεφτά, όμως, δεν υπάρχουν, με αποτέλεσμα να καταταλαιπωρείται πραγματικά και ο τελευταίος πολίτης.
Κύριε Υπουργέ, ο λαός περνάει δύσκολες στιγμές. Περνάνε δύσκολες στιγμές οι πολίτες, περνάτε δύσκολες στιγμές εσείς, αλλά και οι πάροχοι υγείας, οι γιατροί των νοσοκομείων, περνάνε και αυτοί δυσκολότερες στιγμές.
Η ερώτησή μου, λοιπόν, είναι σαφής, κυρία Πρόεδρε. Δεν γίνεται καλή κατανομή των χρημάτων των νοσοκομείων. Θα μας τα πει ο κύριος Υπουργός. Οι ειδικευμένοι γιατροί του Εθνικού Συστήματος Υγείας λόγω του ότι οι αμοιβές τους είναι ανθρώπινες -έχει μειωθεί βέβαια πολύ ο μισθός των γιατρών του ΕΣΥ τα τελευταία χρόνια και ειδικότερα με τις τελευταίες μειώσεις- αντέχουν και βγάζουν πέρα τις οικογενειακές και τις κοινωνικές τους ανάγκες. Υπάρχουν, όμως, πίσω και αυτοί οι ακούραστοι εργάτες που λέγονται «ειδικευόμενοι». Αυτοί, λοιπόν οι άνθρωποι δεν πληρώνονται, παίρνουν 800 ευρώ το μήνα, δεν παίρνουν τις εφημερίες τους. Έχει γίνει λάθος, όπως σας έχω καταθέσει και σας εξήγησα τι έχει γίνει με τους ειδικευόμενους. Κάθε λίγο και λιγάκι οι ειδικευόμενοι κάνουν επισχέσεις εργασίας. Τα νοσοκομεία δεν μπορούν να τα βγάλουν πέρα. Παραδείγματος χάριν, προχθές είχε γενική εφημερία το ΚΑΤ, είχαν επίσχεση εργασίας οι παθολόγοι, με αποτέλεσμα να γίνει το «έλα να δεις». 
Κύριε Υπουργέ, υπάρχει μια πρόταση, την οποία ξέρω ότι είστε λογικός και θα τη δεχτείτε. Τα νοσοκομεία έχουν διαθέσιμα κονδύλια για όλη την Ελλάδα από αυτά που εισπράττουν και έχει βρεθεί και έχει γίνει μελέτη ότι αυτά τα χρήματα επαρκούν για να δίνουν έναντι στους ειδικευόμενους γιατρούς των νοσοκομείων, ώσπου κάποια στιγμή το νοσοκομείο και το κράτος να μπορεί να πληρώσει όλες τις εφημερίες. Θα σας παρακαλούσα πάρα πολύ να βρεθεί μια τέτοια λύση διότι είναι τραγέλαφος αυτό που γίνεται. Δηλαδή, κάνουμε επίσχεση εργασίας -προσέξτε, γιατί αυτή η επίσχεση εργασίας χρεώνεται στην ειδικότητα των γιατρών, αυτοί δηλαδή, οι γιατροί θα πάνε πίσω- δεν πατάει κανείς στην εφημερία, τα νοσοκομεία δεν μπορούν να δουλέψουν. Τα νοσοκομεία, κυρία Πρόεδρε και κύριε Υπουργέ, έχουν πάρα πολύ δουλειά τώρα τελευταία, διότι όλοι οι άρρωστοι πια δεν πάνε στον ιδιωτικό τομέα, πάνε στο δημόσιο τομέα.
Σας παρακαλώ πάρα πολύ να κάνετε δεκτή την πρόταση αυτή. Καταλαβαίνω ότι είναι δύσκολα τα πράγματα για όλους μας, αλλά είναι δυσκολότερα και γι’ αυτούς, οι οποίοι κάθε μέρα αγωνιούν στα νοσοκομεία.","ΛΕΩΝΙΔΑΣ ΓΡΗΓΟΡΑΚΟΣ",114
"18648"," Στην επίκαιρη ερώτηση θα απαντήσει ο Αναπληρωτής Υπουργός Υγείας κ. Μάριος Σαλμάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18649"," Ευχαριστώ, κυρία Πρόεδρε.
Κατ’ αρχάς, θα ξεκινήσω την απάντησή μου από το συγκεκριμένο και μετά θα κάνω τη γενική μου τοποθέτηση. Έχετε απόλυτο δίκιο και αυτό το δίκιο οφείλεται στην γνώση που έχετε πάνω στα θέματα της υγείας και ιδιαίτερα στην ευαισθησία που έχετε πάνω στο λειτούργημα το ιατρικό.
Πράγματι, μετά την ψήφιση ενός νόμου την περασμένη άνοιξη άλλαξε το σύστημα καταβολής αποζημιώσεων στο ιατρικό προσωπικό στα νοσοκομεία και γίνεται μέσω των ΥΔΕ, των Υπηρεσιών Δημοσιονομικού Ελέγχου, οι οποίες υπάγονται και στο Υπουργείο Οικονομικών. Αυτό δημιουργεί μια καθυστέρηση στις πληρωμές και έρχεται πρακτικά πίσω να επιβαρύνει τις ήδη χαμηλές αμοιβές των γιατρών.
Κατ’ αρχάς, πρέπει να σας πω και επ’ αφορμή της ερώτησής σας ότι θα φέρουμε νομοθετική διάταξη στο επόμενο νομοσχέδιο που θα καταθέσουμε τους επόμενους μήνες, όπου θα διορθώσει τη στρέβλωση που υπάρχει για το μήνα Μάρτιο, γιατί δεν προβλέπεται πώς θα πληρωθούν οι γιατροί και θα εξετάσουμε και πώς από εδώ και πέρα πρέπει να διορθωθεί ο τρόπος καταβολής των αποζημιώσεων.","ΜΑΡΙΟΣ ΣΑΛΜΑΣ",449
"18650"," Έχουμε Οκτώβριο τώρα. Μάρτιο λέτε.","ΛΕΩΝΙΔΑΣ ΓΡΗΓΟΡΑΚΟΣ",114
"18651"," Ακριβώς. Πρέπει  να πω και κάτι άλλο μ’ αυτήν την αφορμή. 
Εμείς ως Υπουργείο έχουμε ήδη στείλει την καταβολή της αποζημίωσης για τις εφημερίες των γιατρών Ιουλίου και Αυγούστου. Να το πούμε σήμερα από τη Βουλή, δεν το έχουμε ανακοινώσει. Έχουμε στείλει στις ΥΔΕ την καταβολή της υπερωριακής απασχόλησης και του νοσηλευτικού προσωπικού για τον Ιούλιο. Επομένως, και νομοθετικά θα διευθετηθεί αυτή η στρέβλωση.
Τώρα παίρνοντας αφορμή την αναφορά σας για τον Ενιαίο Ασφαλιστικό  Οργανισμό Υγείας των Ασφαλιστικών Ταμείων, τον ΕΟΠΥΥ, σήμερα είμαι πιο αισιόδοξος απ’ ό,τι τις προηγούμενες φορές. Έχουμε κάνει μια πολύ σκληρή δουλειά αυτούς τους τρεις μήνες και σας λέω σήμερα ότι τον ΕΟΠΥΥ δεν θα τον αφήσουμε να καταρρεύσει. Ο ΕΟΠΥΥ θα σταθεί στα πόδια του. Κάνουμε ένα πολύ σοβαρό πρόγραμμα και μια πολύ σοβαρή προσέγγιση περιστολής των δαπανών που αφορά το λίπος του κέρδους των παρόχων. 
Γνωρίζω ότι το κέρδος όλων των παρόχων των κλινικών, των διαγνωστικών κέντρων, των φυσιοθεραπευτών, των κέντρων αποκατάστασης, των μονάδων χρόνιας αιμοκάθαρσης μέσα σ’ αυτήν την κρίση είναι κρίσιμο μέγεθος, γιατί η ύφεση πλήττει τους πάντες και πραγματικά ξέρω ότι όλες αυτές οι επιχειρήσεις που είναι στο χώρο της υγείας περνάνε δύσκολα -το γνωρίζω από πρώτο χέρι- όμως οι δυνατότητες που έχει ο Οργανισμός είναι συγκεκριμένες και αυτές πρέπει να τις χρησιμοποιήσουμε σε τέτοιο βαθμό που να παίρνει αξία το τελευταίο ευρώ του Έλληνα ασφαλισμένου.
Επειδή έχω ξαναπεί πολλές φορές ότι ο ΕΟΠΥΥ δεν είναι τίποτα περισσότερο από τον  ιδρώτα των ασφαλισμένων, θα τον αξιοποιήσουμε με τον καλύτερο δυνατό  τρόπο. Σας λέω ενδεικτικά ότι με τις δράσεις που θα κάνουμε μέχρι τέλος Οκτωβρίου –τις μισές τις έχουμε πάρει ήδη και τις έχουμε υπογράψει, θα υπογράψω και άλλες δύο υπουργικές αποφάσεις μέχρι το τέλος του μήνα- συνολικά θα έχουμε μείωση των δαπανών κατά 1 δισεκατομμύριο για τον ΕΟΠΥΥ, χωρίς να θιχτεί ο πυρήνας των παρεχομένων υπηρεσιών. 
Σας θυμίζω πολύ γρήγορα ότι αυτές είναι πρώτον, η υπογραφή του δελτίου τιμών. Προχθές υπέγραψα την αγορανομική διάταξη, που θα έχει μείωση των τιμών, που θα έχει ελάφρυνση της επιβάρυνσης των ασφαλισμένων και θα έχει εξοικονόμηση για τον ΕΟΠΥΥ 350 εκατομμύρια. Και δεν θα είναι ένα μέτρο το οποίο θα είναι οριζόντια περιστολής δαπάνης. Είναι ένα μέτρο το οποίο θα έχει επίπτωση μόνιμα σε ετήσια βάση. 
Επίσης, θα υπογράψουμε το θετικό κατάλογο συνταγογραφούμενων σκευασμάτων μέχρι τις 30 το αργότερο του μήνα και θα ισχύσει από 1η Νοεμβρίου. Και αυτός ο τρόπος αποζημίωσης θα φέρει περίπου 100 με 150 εκατομμύρια επιπρόσθετα από την αποζημίωση με βάση τη δραστική που φέρνει. Υπολογίζαμε 150 εκατομμύρια που το έχουμε ήδη εφαρμόσει, φαίνεται όμως ότι πάει ίσως και στα 200 εκατομμύρια, μαζί με τα 100 εκατομμύρια που προκύπτουν από  την αύξηση της διείσδυσης των γενοσήμων στην αγορά.
Αυτό δεν είναι κάτι που το εκτιμούμε, για να το διαφοροποιήσω, γιατί πολλές φορές οι Υπουργοί μπορεί να λένε: «υπολογίζω ότι θα πάρω τόσα». Όχι! Αυτά τα βλέπουμε από την ΗΔΙΚΑ. Είναι γενομένη η διείσδυση των γενοσήμων στην αγορά, οπότε φέρνει 100 δισεκατομμύρια. 
Ο Κανονισμός Παροχών έχει πάρα πολλές στρεβλώσεις. Έχετε απόλυτο δίκιο, γιατί όταν έγινε ο ΕΟΠΥΥ, ένα ήταν το λάθος: επειδή το σύστημά μας το ασφαλιστικό είναι αναδιανεμητικό, δεν είναι ανταποδοτικό, δηλαδή ο κάθε ασφαλισμένος δεν παίρνει πίσω σε παροχές αυτά που πληρώνει, τώρα έχουμε το εξής πρόβλημα: Δώσαμε τα πάντα στους πάντες. Για να λειτουργήσει το αναδιανεμητικό σύστημα έχει τρείς προϋποθέσεις: έχει ανάπτυξη, για να έχει πολλές ασφαλιστικές εισφορές. Είχε τα προηγούμενα χρόνια τη στήριξη του κράτους, δηλαδή είχε την αυξημένη κρατική επιχορήγηση των ταμείων, που μόνο για τον ΟΓΑ θα σας πω ότι ήταν 1,2 δισεκατομμύρια  πρόπερσι. Φέτος είναι 795 εκατομμύρια για όλα τα ταμεία. Την ίδια ώρα, έχει περιοριστεί ο αριθμός των ανθρώπων που πληρώνουν τα 400 ευρώ για να στηρίξουν τα 12 ευρώ του αγρότη…","ΜΑΡΙΟΣ ΣΑΛΜΑΣ",449
"18652"," Κύριε Υπουργέ, έχετε και άλλο τρίλεπτο, οπότε ολοκληρώστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18653"," Επομένως, σας  λέω ότι θα κρατήσουμε ζωντανό τον ΕΟΠΥΥ και θα είναι σε ένα χρόνο από σήμερα μια κακή ανάμνηση όλο αυτό το σκηνικό που ζήσαμε το πρώτο  εξάμηνο. 
Ευχαριστώ.","ΜΑΡΙΟΣ ΣΑΛΜΑΣ",449
"18654","  Ευχαριστούμε. 
Κύριε συνάδελφε, έχετε το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18655"," Κύριε Υπουργέ, καταλαβαίνω ότι οι προθέσεις σας είναι πολύ καλές. Είπατε ότι θα φέρετε ένα νόμο για να διορθώσετε αυτό το λάθος που έχει γίνει. Πρέπει να γίνει άμεσα όμως. Γιατί πρέπει να γίνει άμεσα αυτό; Διότι έχει γίνει λάθος. Εκ παραδρομής γράφτηκε «1η Μαρτίου» αντί «1η Απριλίου». 
Και τι έχει γίνει από εκεί και πέρα; Θα σας τα εξηγήσω ένα-ένα, γιατί αξίζει τον κόπο να το συζητήσει κανείς. 
Τα νοσοκομεία δεν μπορούν να πληρώσουν, γιατί οι Επίτροποι του Ελεγκτικού Συνεδρίου δεν υπογράφουν τα σχετικά εντάλματα, λόγω του ότι έχει γίνει το λάθος. Άρα, πρέπει να φέρετε γρήγορα αυτήν τη διόρθωση, έστω και με τροπολογία, σε ένα νομοσχέδιο, δηλαδή να μην περιμένουμε να έλθει το νομοσχέδιο το δικό σας, κύριε Υπουργέ. 
Δεύτερον, η ΥΔΕ, η Υπηρεσία  Δημοσιονομικού Ελέγχου, δεν μπορεί να πληρώσει, γιατί έχει τα σχετικά κονδύλια και δεν μπορεί να πάρε από το Υπουργείο Οικονομικών άλλα, διότι τα έχει διαθέσει το Υπουργείο Οικονομικών. Τα νοσοκομεία δεν μπορούν να μεταφέρουν χρήματα στην ΥΔΕ χωρίς σχετική εντολή δική σας. Δηλαδή κοιτάξτε τι έγινε μ' αυτό το λάθος, το οποίο πρέπει άμεσα να το διορθώσουμε, κύριε Υπουργέ. Οι νοσηλευτές διαμαρτύρονται, κάθε μέρα κλείνουν τα νοσοκομεία, οι διοικητές των νοσοκομείων μεταφέρουν το πρόβλημα σε σας και ο κάθε λογικός άνθρωπος σταυροκοπιέται και ρωτάει: «Γιατί;». 
Άρα, κύριε Υπουργέ, παρά τα όσα μας είπατε, πιστεύω ότι πρέπει να φέρετε σε μία τροπολογία στο επόμενο νομοσχέδιο αυτήν τη διόρθωση που έχει γίνει στο νόμο, για να μπορέσουμε να λύσουμε αυτό το πρόβλημα. 
Και κάνω μία παρατήρηση γι’ αυτό που είπατε για τον ΕΟΠΥΥ. Είναι γεγονός ότι ήταν ένα όνειρο των Ελλήνων πολιτών και όλων των πολιτικών κομμάτων και των ιδεολογιών στο Κοινοβούλιο. Κανείς δεν είχε πει εναντίον αυτού του Οργανισμού, ο οποίος θα ήταν ένας ενιαίος οργανισμός, θα κάλυπτε όλους τους Έλληνες ασφαλισμένους. 
Είναι γεγονός ότι δίναμε 10% του ΑΕΠ, του Ακαθάριστου Εθνικού Προϊόντος, δηλαδή περίπου 20 δισεκατομμύρια, για την υγεία. Είναι ένα τεράστιο ποσό, αλλά δεν είχαμε την ανάλογη ποιότητα παρεχόμενων υπηρεσιών υγείας. Τώρα γίνεται μία προσπάθεια να εξορθολογιστεί αυτό το σύστημα, να γίνει μια οικονομία στο χρήμα που δινόταν και δεν ξέραμε τις περισσότερες φορές που πήγαινε. 
Είναι γεγονός ότι και εσείς προσπαθείτε, αλλά υπάρχει και καλόπιστη κριτική απ’ όλες τις πτέρυγες της Βουλής για εσάς για να διορθώσετε τα λάθη. 
Εγώ, λοιπόν, σήμερα κάνω μία καλόπιστη κριτική, για να σας βοηθήσω να κάνετε αυτήν τη διόρθωση όσο μπορείτε πιο γρήγορα, ώστε να λύσουμε αυτό το πρόβλημα της δυσλειτουργίας των νοσοκομείων.
Σας ευχαριστώ.","ΛΕΩΝΙΔΑΣ ΓΡΗΓΟΡΑΚΟΣ",114
"18656"," Ευχαριστούμε, κύριε συνάδελφε.
Το λόγο έχει ο Αναπληρωτής Υπουργός Υγείας κ. Μάριος Σαλμάς για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18657"," Πολύ σύντομα και συμπερασματικά θέλω να πω ότι ναι, θα φέρουμε νομοθετική διάταξη που θα διορθώνει αυτό το πρόβλημα.
Δεύτερον, ο ΕΟΠΥΥ ήταν όντως προς τη σωστή κατεύθυνση. Όμως, εάν ρωτήσει κάποιος γιατί χρειάστηκε να φτιαχτεί ο ΕΟΠΥΥ, πρέπει να πούμε ότι φτιάχτηκε για να μπορούν να γίνουν οικονομίες κλίμακος, δηλαδή να γίνει καλύτερη διαχείριση και αξιοποίηση του προσωπικού που εργάζεται από διαφορετικά ασφαλιστικά ταμεία, για να καλύψει ανάγκες των ασφαλισμένων τους, που είναι παρόμοιες. Δηλαδή, είχαν τμήμα παροχών το ΙΚΑ, ο ΟΑΕΕ, ο ΟΠΑΔ. Οπότε, λέει κανείς, ας τα ενώσω. Άλλες προμήθειες έκανε το ΙΚΑ για τα φίλτρα νεφρού, αλλιώς πλήρωνε ο ΟΠΑΔ. Άρα, πρέπει να κάνεις ενιαίες και τις προμήθειές σου.
Ένας άλλος λόγος ήταν ότι το κάθε ταμείο είχε κάποιες παροχές για τον κάθε ασφαλισμένο του με βάση τις εισφορές του. Άλλοι ασφαλισμένοι πλήρωναν περισσότερες εισφορές και είχαν περισσότερες παροχές. Τώρα, τι έγινε; Τώρα ανεβάσαμε προς τα πάνω τις παροχές, δηλαδή εξισώσαμε και αναβαθμίσαμε τις παροχές όλων, χωρίς την κρατική επιχορήγηση που είχαν τα ταμεία, δηλαδή χωρίς τους πόρους. Αυτό ήταν λάθος. Δεν μπορεί να συμβεί αυτό, όταν ανεβάζεις τις παροχές και από κάτω έχεις λιγότερα έσοδα. Δεν ήταν κάτι που προέκυψε στην πορεία. Απλώς, όταν έγινε ο προϋπολογισμός του ΕΟΠΥΥ πέρυσι το Δεκέμβριο, είχα τηλεφωνήσει τότε στο σημερινό πρόεδρο του ΕΟΠΥΥ, ως Αξιωματική Αντιπολίτευση, και τον ρώτησα εάν είναι ισοσκελισμένος ο προϋπολογισμός. Τον ρώτησα εάν έχει υπολογίσει μέσα την ύφεση και την απώλεια πόρων από την ανεργία. Όχι δεν είχε γίνει αυτό, διότι έτσι φτιάχνει το δημόσιο λογιστικό, υποτίθεται, τους προϋπολογισμούς.
Το περίεργο ποιο είναι; Ο σημερινός πρόεδρος του ΕΟΠΥΥ σε επιστολή του πέρυσι τον Οκτώβριο προς την ηγεσία είπε ότι, όπως φτιάχνεται ο ΕΟΠΥΥ, θα έχει 1,5 έως 2 δισεκατομμύρια έλλειμμα. Δηλαδή, δεν ήταν κάτι το οποίο προέκυψε ξαφνικά. Ήταν, απλώς, λάθος εκτίμηση και υλοποίηση του σωστά σχεδιασμένου Οργανισμού.
Εμείς τώρα κάνουμε διορθώσεις. Θα έχουμε διορθώσεις ακόμη και στο επίπεδο των παροχών. Ανταποδοτικά, ναι. Δηλαδή, ο οικοδόμος που μπορεί να πληρώνει 400 ευρώ το ΙΚΑ, τώρα δεν μπορεί να πληρώσει τις ανάγκες του. Δεν μπορεί, λοιπόν, να χρηματοδοτεί και τον ΟΓΑ με 12 ευρώ το μήνα. Αυτό παλιά το έκανε το κράτος. Τώρα δεν μπορεί ο οικοδόμος με τις εισφορές και την ταλαιπωρία του να στηρίζει τον αγρότη, από τη στιγμή που το κράτος έχει περιορισμένη χρηματοδότηση και στήριξη προς τον ΕΟΠΥΥ. 
Επομένως, αφού εξαντλήσουμε όποια δυνατότητα, για να αυξηθούν τα έσοδά του από την κρατική επιχορήγηση, που είναι δύσκολο υπό τις παρούσες δημοσιονομικές συνθήκες, από εκεί και πέρα θα κάνουμε μία εξισορρόπηση. 
Ευχαριστώ.","ΜΑΡΙΟΣ ΣΑΛΜΑΣ",449
"18658"," Ευχαριστώ, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν.3126/2003 «Ποινική ευθύνη των Υπουργών», όπως ισχύει, δικογραφίες κατά πρώην Πρωθυπουργών και του Πρωθυπουργού, κατά μελών της Κυβέρνησης και κατά διατελεσάντων Υπουργών.
Η τέταρτη με αριθμό 410/9-10-2012 επίκαιρη ερώτηση πρώτου κύκλου της Βουλευτού Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Οικονομικών, σχετικά με τις οριστικές αποφάσεις συγχωνεύσεων και διατήρησης των ΔΟΥ Πτολεμαΐδας και Νεάπολης Κοζάνης δεν συζητείται λόγω κωλύματος του κυρίου Υπουργού και διαγράφεται.
Η πέμπτη με αριθμό 423/9-10-2012 επίκαιρη ερώτηση πρώτου κύκλου του Βουλευτού Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με τα φυσικά πρόσωπα που είναι κάτοχοι ομολόγων του ελληνικού δημοσίου και εντάχθηκαν στο PSI δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 418/9-10-2012 επίκαιρη ερώτηση πρώτου κύκλου του Βουλευτή Μαγνησίας της Δημοκρατικής Αριστεράς κ. Παρίση Μουτσινά προς την Υπουργό Τουρισμού, σχετικά με τη Γενική Γραμματεία Τουριστικών Υποδομών και Επενδύσεων δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η δεύτερη με αριθμό 417/9-10-2012 επίκαιρη ερώτηση δευτέρου κύκλου του Βουλευτή Λασιθίου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Κωνσταντίνου Δερμιτζάκη προς τον Υπουργό Υγείας, σχετικά με την αύξηση στη συμμετοχή των ασφαλισμένων στη φαρμακευτική δαπάνη.
Κύριε Δερμιτζάκη, έχετε το λόγο για δύο λεπτά, προκειμένου να αναπτύξετε την επίκαιρη ερώτησή σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18659"," Κύριε Υπουργέ, από την 1-10-2012 αποφασίσατε να εφαρμοστεί τιμή αναφοράς και υποχρεωτική αναγραφή της δραστικής ουσίας στις συνταγές των φαρμάκων.
Υποτίθεται ότι με την απόφαση αυτή σκοπεύετε να καταπολεμήσετε την πολυφαρμακία και την υπέρμετρη συνταγογράφηση και επομένως, θα έχουμε κάποια μείωση της φαρμακευτικής δαπάνης. Όμως, κύριε Υπουργέ, η αλήθεια είναι άλλη και πρέπει να την πούμε στον ελληνικό λαό. Με το μέτρο αυτό δεν καταπολεμάται η κατευθυνόμενη συνταγογράφηση, αφού οι γιατροί εξακολουθούν να συνταγογραφούν με δική τους επιλογή είτε γενόσημα είτε πρωτότυπα. Εκείνο που πραγματικά συνθλίβεται ακόμη περισσότερο είναι το πενιχρότατο βαλάντιο του ήδη εξαθλιωμένου οικονομικά Έλληνα πολίτη, αφού τη διαφορά ανάμεσα στην τιμή αναφοράς και στην τιμή των πρωτότυπων ή και των ακριβότερων γενόσημων καλείται ο πολίτης να την πληρώσει από την τσέπη του. Δεν αρκεί δηλαδή που τόσο καιρό πλήρωνε από το υστέρημά του τα φάρμακα, αφού το ελληνικό δημόσιο φάνηκε ασυνεπές στις υποχρεώσεις του απέναντι στα ελληνικά φαρμακεία, τον υποχρεώνετε να πληρώνει πολύ μεγαλύτερη συμμετοχή, η οποία πολλές φορές φτάνει στο 50% και ιδιαίτερα σε μια περίοδο που ο ελληνικός λαός είναι εξουθενωμένος οικονομικά με τα νέα βάρβαρα αντιλαϊκά μέτρα που έρχονται. Αν πιστεύετε ότι με αυτόν τον τρόπο ικανοποιείτε τους δανειστές και μειώνετε τη φαρμακευτική δαπάνη, μεταφέροντας στις πλάτες του λαού το κόστος της φαρμακευτικής περίθαλψης για το οποίο έχει πληρώσει και πληρώνει και το δικαιούται ο πολίτης, με συγχωρείτε, αλλά είστε σε λάθος δρόμο.
 Κύριε Υπουργέ, θα έπρεπε –και θέλω να το προσέξετε αυτό που θα σας πω- να έχετε στείλει στον εισαγγελέα όλους αυτούς που εξυπηρετώντας τα συμφέροντα των πολυεθνικών του φαρμάκου –βεβαίως και οι προκάτοχοί σας, όχι μόνο εσείς- είχαν εγκρίνει αυτές τις υπερβολικές τιμές στο παρελθόν και δημιούργησαν τις τρομακτικές δαπάνες στη φαρμακευτική περίθαλψη. Εκτόξευσαν στα ύψη τις νοσοκομειακές δαπάνες και επιτέλους πρέπει να ανοίξει αυτό το τεράστιο θέμα, για να δούμε σε ποιων τις τσέπες πήγαν τα χρήματα από το πάρτι στο χώρο της υγείας και να επιστρέψουν τα δισεκατομμύρια που πήραν. Κάντε το τώρα εσείς, για να δούμε ποιοι ήταν στις επιτροπές και καλέστε τους να λογοδοτήσουν. Μην ακολουθείτε τα χνάρια των προκατόχων σας που στοχοποίησαν από την αρχή το ελληνικό φαρμακείο και τις συνεταιριστικές δομές του, επειδή ήταν η εύκολη λύση.
Θέλω να σας αναφέρω κάτι, την κραυγή αγωνίας από όλες τις γωνιές της Ελλάδας των φαρμακοποιών που κλείνουν αυτές τις μέρες τα φαρμακεία τους λόγω αδυναμίας να πληρώσουν τοις μετρητοίς. Εξαγγείλατε χθες ένα μέτρο. Είναι στη σωστή κατεύθυνση. Να πιστώνουν οι εταιρείες δυο μήνες τα φαρμακεία. Πιέστε να γίνει τρεις μήνες. Άλλωστε οι φαρμακοβιομηχανίες χρωστούν 250 εκατομμύρια από τις επιστροφές φόρου που δεν τα έχουν αποδώσει.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"18660"," Ολοκληρώστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18661"," Σε μισό λεπτό ολοκληρώνω, κυρία Πρόεδρε.
Ερωτάσθε, λοιπόν, μετά από όλα αυτά, κύριε Υπουργέ, γιατί μεταφέρετε το βάρος της φαρμακευτικής δαπάνης στις πλάτες των ασφαλισμένων και αν με αυτόν τον τρόπο πιστεύετε ότι θα καταπολεμηθεί το φαινόμενο της υπέρμετρης συνταγογράφησης -όπως ανέφερα- και της πολυφαρμακίας;
 Και επίσης –πολύ σημαντικό- πώς προτίθεστε να διασφαλίσετε την ποιότητα των γενοσήμων -που και στην προηγούμενη απάντηση που δώσατε στον προηγούμενο συνάδελφο το αναφέρατε- τα οποία θα κυκλοφορούν και εκείνα τα οποία αναμένεται να εισαχθούν στην εγχώρια αγορά, δεδομένου ότι υπάρχει κάποια υποβάθμιση στις υπηρεσίες του ΕΟΦ, λόγω λιτότητας και κάποια αποδυνάμωση, την οποία έχει δεχθεί η ελληνική φαρμακοβιομηχανία τα τρία τελευταία χρόνια;
Ευχαριστώ πολύ.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"18662"," Ευχαριστούμε, κύριε συνάδελφε.
Στην επίκαιρη ερώτηση θα απαντήσει ο Αναπληρωτής Υπουργός κ. Μάριος Σαλμάς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18663"," Ευχαριστώ, κυρία Πρόεδρε και ευχαριστώ και τον κύριο συνάδελφο για την ευκαιρία που μου δίνει να τοποθετηθώ πάνω σε κρίσιμα θέματα που διαχειριζόμαστε αυτήν την περίοδο, αλλά και που απασχολούν την καθημερινότητα και προσελκύουν το ενδιαφέρον των Ελλήνων πολιτών και ασθενών.
Ως εκ τούτου, σχετικά με το πρώτο θέμα που θέσατε, την αποζημίωση με βάση τη δραστική ουσία: Η αποζημίωση με βάση τη δραστική ουσία, δηλαδή το ασφαλιστικό ταμείο να αποζημιώνει το φθηνότερο γενόσημο φάρμακο, δεν είναι το θέσφατο ή η ανακάλυψη του αιώνος, η οποία θα λύσει το πρόβλημα της φαρμακευτικής δαπάνης, αναμφίβολα. Είναι ένα από τα μέτρα που εφαρμόζουν πολλά κράτη μέσα σε μια φαρέτρα μέτρων που διαθέτουν. Το επιλέγουν και κάνει δυο πράγματα. 
Πρώτον, ωθεί στο να συνταγογραφηθούν τα γενόσημα φάρμακα. 
Δεύτερον, βοηθάει το ασφαλιστικό ταμείο να αποζημιώνει το εξίσου καλό φάρμακο. Το «εξίσου καλό» το λέω με την προϋπόθεση ότι τα γενόσημα είναι καλά φάρμακα. Αν δεν κάνουμε αυτήn την παραδοχή, τότε αλλάζει η κουβέντα. Αν δεχθούμε, όμως, ότι τα γενόσημα φάρμακα είναι καλά -και σας λέω ότι είναι καλά φάρμακα, έχουν γίνει μελέτες βιοδιαθεσιμότητας και βιοϊσοδυναμίας, δηλαδή μετράται το αποτέλεσμα και στο αίμα του ασθενούς και εργαστηριακά- τότε επειδή η δουλειά του ασφαλιστικού ταμείου είναι να πάρει την εξίσου καλή ποιότητα υπηρεσίας, στην προκειμένη περίπτωση φάρμακο, στην καλύτερη τιμή, το κάνει με αυτό τον τρόπο. 
Υπάρχουν πολλοί τρόποι να το κάνεις. Να κάνει διαπραγματεύσεις ο ΕΟΠΥΥ και να κάνεις διαγωνισμούς. Όμως οι διαγωνισμοί είδαμε ότι δεν περπατούν με τις ενστάσεις και με το θεσμικό πλαίσιο που υπάρχει. Το ίδιο και οι διαπραγματεύσεις του ΕΟΠΥΥ, επειδή δεν είχε στηθεί ρυθμιστικό πλαίσιο από την ίδρυση του Oργανισμού για να στηθεί ομάδα διαπραγμάτευσης, πράγμα το οποίο κάνουμε τώρα. Σήμερα υπογράφω την υπουργική απόφαση ορισμού ομάδας που θα διαπραγματεύεται για λογαριασμό του ΕΟΠΥΥ. Εν πάση περιπτώσει, ήταν ένα μέτρο που είχε συμφωνηθεί και από την προηγούμενη Κυβέρνηση και με την τρόικα και το εφαρμόσαμε.
Ο ασθενής τώρα αν πάρει το φθηνότερο καλό φάρμακο, κερδίζει χρήματα. Γιατί; Να πάρουμε ένα παράδειγμα. Ένα φάρμακο που ήταν το off patent του 5 ευρώ και το γενόσημο ήταν 4 ευρώ και υπήρχε και άλλο ένα γενόσημο με 3,8, αν πάρει το φάρμακο αξίας 3,8 ευρώ, το εξίσου καλό φάρμακο, η συμμετοχή του το 10% ή το 15% σε αυτό το 3,8, είναι λιγότερη. Άρα, δεν επιβαρύνεται. 
Υπάρχουν, όμως, μερικές περιπτώσεις που πρέπει να τις δούμε ξεχωριστά. Υπάρχουν μερικές αναφορές, για παράδειγμα, από την ομάδα ανοσοκατασταλμένων από μεταμόσχευση, ότι εκείνο το φάρμακο πρέπει να το δούμε. Θα τα ελέγξουμε όλα. Θα ελέγξουμε ξανά μερικές βιοδιαθεσιμότητες και βιοϊσοδυναμίες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού Υγείας)
Λέω το εξής, κυρία Πρόεδρε και τελειώνω: Η πρώτη δουλειά που έκανα όταν πήρα την αρμοδιότητα του φαρμάκου, ήταν η εξής: Σήκωσα το τηλέφωνο και έστειλα και επιστολή στον Πρόεδρο του ΕΟΦ τον κ. Τούντα και τον παρακάλεσα να κάνει έναν έλεγχο όλων των γενοσήμων φαρμάκων και πιο συγκεκριμένα των πριν του 1996, που ήταν διαφορετικές οι άδειες εγκρίσεων και κυκλοφορίας των φαρμάκων, πριν σκληρύνουν και γίνουν πιο αυστηρές οι κοινοτικές οδηγίες. Μου απήντησε μετά από δύο μήνες ότι έκανε τους ελέγχους και βρήκε ότι το 97% -μου ανέφερε πέντε, δέκα φάρμακα τα οποία επεσήμανε- ήταν εντάξει και εξίσου αποτελεσματικά. Επομένως δεν επιβαρύνεται ο ασθενής, διευκολύνεται το ασφαλιστικό ταμείο. 
Όταν λέμε ότι διευκολύνεται το ασφαλιστικό ταμείο, τι εννοούμε; Τα χρήματα των ασθενών. Απλά, πράγματι μπορεί να μην είναι μεγαλύτερη η δαπάνη στο φαρμακείο, μπορεί να χάνει ένα μικρό κέρδος ο φαρμακοποιός που δίνει το φθηνότερο οπότε το ποσοστό του πάει στο φθηνότερο ή η φαρμακαποθήκη και πάει λέγοντας. Στην πράξη όμως ο ασθενής δεν επιβαρύνεται.
Θα συνεχίσω στη δευτερολογία για τα υπόλοιπα που θέσατε.","ΜΑΡΙΟΣ ΣΑΛΜΑΣ",449
"18664"," Ευχαριστούμε, κύριε Υπουργέ.
Το λόγο έχει ο κ. Δερμιτζάκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18665"," Κύριε Υπουργέ, θα ήμουν ευτυχής αν μπορούσα να σας πιστέψω. Ήθελα πραγματικά να σας πιστέψω, γιατί όπως τα περιγράψατε το τοπίο ήταν πάρα πολύ όμορφο. Η πραγματικότητα όμως είναι άλλη. Από τα επτακόσια ογδόντα σκευάσματα των οποίων έχετε προσδιορίσει δραστικές ουσίες, μονάχα σε ένα η λιανική του τιμή ισούται με την τιμή αναφοράς. Σε όλα τα υπόλοιπα η τιμή αναφοράς είναι πολύ μικρότερη. Αν αρχίσω να σας απαριθμώ παραδείγματα φαρμάκων που αφορούν καρκινοπαθείς, νεφροπαθείς, δηλαδή ομάδες του πληθυσμού που είχαν μηδενική συμμετοχή πιο πρώτα και τώρα επιβαρύνονται με μια τεράστια διαφορά, δηλαδή αν σας πω για παράδειγμα ότι το «Casodex» -γνωρίζετε το σκεύασμα αυτό- έχει λιανική τιμή 175,82 ευρώ και η τιμή αναφοράς του είναι 140,65 ευρώ, καταλαβαίνετε ότι μιλάμε για μια διαφορά 35 ευρώ που επιβαρύνει ποιον; Τον συνταξιούχο του ΟΓΑ, ο οποίος παίρνει 360 ευρώ και του μειώνετε και τη σύνταξη τώρα με τα νέα μέτρα και του την πάτε στα 330 ευρώ, για να σώσετε την ελληνική οικονομία; 
Είναι απίστευτα πράγματα. Προσέξτε τα αυτά, γιατί η αλήθεια είναι αυτή που ανέφερα και από την αρχή: Επιβαρύνεται αυτήν τη στιγμή το βαλάντιο του Έλληνα πολίτη έτι περισσότερο λόγω αυτού του μέτρου. Αν εξοικονομήσετε 150 εκατομμύρια ευρώ, αυτά θα μεταφερθούν στις τσέπες των ασφαλισμένων, θα τα πάρετε δηλαδή από τις τσέπες των ασφαλισμένων. Υπάρχουν άλλοι τρόποι. Σας είπα προηγουμένως ότι μπορείτε άμεσα να εισπράξετε τα 250 εκατομμύρια που οφείλει η φαρμακοβιομηχανία από φόρους τους οποίους δεν έχουν αποδώσει. Μπορείτε να το προχωρήσετε. Η πατρίδα κινδυνεύει. Πρέπει να συμμετάσχουν όλοι, όχι μόνο τα λαϊκά στρώματα, κύριε Υπουργέ. Όταν λέμε «όλοι» εννοούμε όλοι -και οι πλούσιοι. Σε αυτήν τη χώρα ο πλούτος δεν έχει φορολογηθεί ποτέ. Ήρθε η ώρα να φορολογηθεί επιτέλους.
Ευχαριστώ πολύ.","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"18666"," Ευχαριστούμε, κύριε συνάδελφε.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18667"," Είπα πριν ότι ήταν ένα από τα μέτρα που πήραμε. Προφανώς, η αποζημίωση δεν τελειώνει εδώ. Έρχεται ο θετικός κατάλογος συνταγογραφούμενων φαρμάκων, η λεγόμενη «θετική λίστα», που θα ορίσει νέες τιμές αναφοράς, όχι σε επίπεδο ATC5 που είναι αυτό, αλλά σε επίπεδο ATC4, δηλαδή σε άλλη θεραπευτική κατηγορία. Οπότε, οι όποιες στρεβλώσεις θα διορθωθούν.
Δεύτερον. Χθες ανακοίνωσα την αγορανομική διάταξη και τη Δευτέρα με Τρίτη θα έχουμε το νέο δελτίο τιμών. Το νέο δελτίο τιμών θα φέρει εξοικονόμηση πάνω από 300 εκατομμύρια. Να σας πω ότι στην πρωτολογία σας είμαι στους Υπουργούς που μειώνουν τις τιμές. Και όχι «τις μειώνουν», γιατί, όταν μειώσεις την τιμή του φαρμάκου, αμέσως μειώνεται και η συμμετοχή του ασφαλισμένου. Ειρήσθω εν παρόδω, για να λύσω το «εσείς», όταν λέτε «εσείς», εγώ αυτήν τη στιγμή έχω την ευθύνη της διαχείρισης του ιδρώτα του οικοδόμου, του αγρότη, του επαγγελματία που είναι στον ΟΑΕΕ, του δημοσίου υπαλλήλου και των άλλων ταμείων που είναι μέσα πλέον, του Οίκου Ναύτου, του ΤΑΥΤΕΚΩ. Τον ιδρώτα αυτών διαχειρίζομαι. Όταν λέτε εσείς «εξοικονομείτε», να ξέρετε ότι πίσω από εμένα είναι αυτοί. Άρα, δεν πρέπει να τρομάζει κανείς, όταν εξοικονομώ για λογαριασμό αυτών. Άρα, κάνω καλά τη δουλειά μου. Απλά, όταν πέφτει η τιμή του φαρμάκου, που με ρωτάτε, δηλαδή όταν γράψει το φάρμακο με τα 3 ευρώ και όχι με τα 7 ευρώ, μειώνεται το κέρδος του φαρμακοποιού, της φαρμακαποθήκης και ίσως και κάποιων φαρμακοβιομηχανιών, που άθελά σας υπερασπίζεστε, ενώ δεν έχετε τέτοια πρόθεση, έχετε ειλικρινή πρόθεση να πείτε τι γίνεται σε μερικές οριακές περιπτώσεις που υπάρχουν.
Τώρα, εγώ χαίρομαι που επισημάνατε θετικά και μου το χρεώσατε και μου το πιστώσατε ότι στην αγορανομική διάταξη έκανα πράξη αυτό που είχα πει. Έκανα παρέμβαση στην αγορά, που δεν είναι κάτι το οποίο συνηθίζεται, αλλά ειδοποίησα: Όταν ο ΕΟΠΥΥ δυσκολεύεται να πληρώσει σαράντα πέντε ημέρες και εξαιτίας αυτού χάνει και 6, 7, 8 εκατομμύρια που είναι το rebate των φαρμακοποιών να το δώσει στους ασφαλισμένους και δεν το δίνει και ζήτησα από την εφοδιαστική αλυσίδα φαρμακοβιομηχανία-φαρμακαποθήκες να διευκολύνουν τις πιστώσεις στα φαρμακεία και είπα «αν δεν το κάνετε μόνοι σας, θα το κάνουμε εμείς», το κάναμε εμείς, γιατί ό,τι λέμε το εννοούμε. Αλλά προσέξτε: Την ίδια ώρα που διευκολύνουμε την πίστωση στους φαρμακοποιούς, εφαρμόζουμε τους νόμους. Δηλαδή, το ποσοστό κέρδους του φαρμακοποιού που ήταν 30 ευρώ για φάρμακα πάνω από 200 ευρώ, που ήταν νόμος πριν από το προηγούμενο δελτίο τιμών του Απριλίου, αλλά δεν είχε εφαρμοστεί, εμείς το εφαρμόζουμε. Και τι σημαίνει αυτό; Δεν είναι προς όφελος του ασφαλισμένου, όταν εφαρμόζεις το νόμο που μειώνει το ποσοστό κέρδους για κάποια φάρμακα πάνω από 200 ευρώ; Προς όφελος των ασφαλισμένων είναι. Επομένως, η υπόθεση της φαρμακευτικής πολιτικής είναι μια πολύπλοκη υπόθεση, είναι τεχνικά δύσκολη και θεωρώ ότι τη διαχειριζόμαστε με τον πιο αξιόπιστο τρόπο. 
Μια και αναφερθήκατε στις τιμές, σας λέω ότι το δελτίο τιμών για πρώτη φορά στη χώρα βγαίνει με τόσο απόλυτη διαφάνεια. Υπάρχει ένα παρατηρητήριο τιμών, που δεν υπήρχε ποτέ. Παίρνουμε φάρμακα και βγάζουμε τις τιμές από το μέσο όρο των τριών φθηνότερων χωρών της Ευρώπης. Είχατε αναρωτηθεί ποτέ πού ήταν αυτές οι τιμές, ποιος τις έπαιρνε, ποιος τις αναζητούσε; Και δεν ήταν στο Υπουργείο Υγείας, ήταν στο Υπουργείο Εμπορίου. Είχατε αναρωτηθεί ποτέ τόσα χρόνια και ως κόμματα ποιος επεξεργαζόταν τις τιμές που αφορούσαν 4,5 και 5 δισεκατομμύρια δαπάνες;
Σας λέω εγώ σήμερα πως, επειδή έχει έρθει τιμολόγηση στο Υπουργείο Υγείας, ο επόμενος και ο μεθεπόμενος Υπουργός δεν θα έχουν ποτέ ξανά πρόβλημα να βγάλουν δελτίο τιμών, όπως υποφέραμε εμείς δυο μήνες για να το βγάλουμε. Γιατί πλέον το Παρατηρητήριο, το u repeat της Ευρωπαϊκής Επιτροπής, θα είναι σε διαφάνεια και θα το βλέπει όποιος θέλει. 
Η ομάδα που επεξεργάζεται αυτές τις τιμές, που είναι διακόσιες πενήντα χιλιάδες τιμές, είναι μέσα στον ΕΟΦ. Την έχουμε εγκαταστήσει εκεί κι έτσι έχουμε αναβαθμίσει και τον ΕΟΦ, ο οποίος θα αναβαθμιστεί περισσότερο. 
Είναι μια τεχνικά πολύπλοκη δουλειά. Πρέπει να βρεθεί ένα φάρμακο παραδείγματος χάριν σε είκοσι δυο χώρες, να γίνει μετάφραση της γλώσσας της χώρας, να βρεθεί η εμπορική του ονομασία -γιατί δεν έχουν τα ίδια ονόματα- να γίνει μετά συναλλαγματική ισοτιμία και έπειτα αναγωγή ανά συσκευασία. Στην Ελλάδα μπορεί να κυκλοφορεί σε κουτί των τριάντα χαπιών των 15 mg και εκεί να είναι των 30 mg σε κουτί εξήντα χαπιών. 
Όσες χώρες τα δημοσιεύουν, έχουν λιανικές τιμές. Πρέπει να βγουν σε x-factory, δηλαδή εργοστασιακές ή χονδρικές τιμές, άρα πρέπει να χρησιμοποιηθούν απομοιωτές, δηλαδή να αφαιρεθεί το ΦΠΑ σε κάθε χώρα, το ποσοστό κέρδους του φαρμακοποιού που για την Ελλάδα είναι τρεις σελίδες –τόσο πολύπλοκο- και όλα αυτά πρέπει να γίνουν επί δώδεκα χιλιάδες σκευάσματα που σας περιέγραψα. Ρωτήστε, λοιπόν, ποιος το έκανε τόσα χρόνια. Τώρα σας λέμε εμείς ότι το κάνει ο ΕΟΦ. Πιστώστε, λοιπόν, μια φορά θετικά την Κυβέρνηση με κάτι που κάνει καλά. 
Σας ευχαριστώ.","ΜΑΡΙΟΣ ΣΑΛΜΑΣ",449
"18668"," Ευχαριστούμε, κύριε Υπουργέ. 
Επόμενη είναι η πρώτη με αριθμό 406/9-10-2012 επίκαιρη ερώτηση δευτέρου κύκλου του Βουλευτή Α΄ Πειραιά της Νέας Δημοκρατίας κ. Κωνσταντίνου Κατσαφάδου προς τους Υπουργούς Οικονομικών και Αγροτικής Ανάπτυξης και Τροφίμων, σχετικά με την καταβολή των αποζημιώσεων στους πυρόπληκτους της Τροιζηνίας. 
Ο κ. Κατσαφάδος έχει το λόγο για δυο λεπτά να αναπτύξει την επίκαιρη ερώτησή του.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18669"," Ευχαριστώ, κυρία Πρόεδρε. 
Κύριε Υπουργέ, στις 20 Αυγούστου, μια πυρκαγιά στην Τροιζηνία, στις περιοχές Δάριζα και Βλαχέικα, κατέστρεψε είκοσι χιλιάδες στρέμματα ελαιόδεντρων, καλλιεργήσιμες εκτάσεις, σύγχρονα αρδευτικά συστήματα και αγροικίες. 
Αντιλαμβάνεστε ότι προκύπτει μια άμεση ανάγκη καταβολής των αποζημιώσεων για την ανασύσταση του φυσικού κεφαλαίου των αγροτών της περιοχής. Η ανάγκη δε αυτή καθίσταται περισσότερο επιτακτική αν λάβουμε υπ’ όψιν τις αυξημένες οικονομικές και φορολογικές υποχρεώσεις που έχουν απέναντι στο κράτος και τις οποίες πολλοί απ’ αυτούς δυσκολεύονται ή και αδυνατούν να τις αποπληρώσουν.
Θα ήθελα, λοιπόν, να σας ρωτήσω, σε ποιο στάδιο βρισκόμαστε ως προς την καταβολή των αποζημιώσεων, πόσο σύντομα θα γίνει και αν προτίθεται και το Υπουργείο Οικονομικών να προχωρήσει σε καλύτερες ρυθμίσεις ή και σε κάποιες φορολογικές απαλλαγές γι’ αυτούς τους ανθρώπους δεδομένης της δύσκολης κατάστασης που αντιμετωπίζουν για να δημιουργήσουν και πάλι τις περιουσίες τους. 
Σας ευχαριστώ πολύ.","ΚΩΝΣΤΑΝΤΙΝΟΣ ΚΑΤΣΑΦΑΔΟΣ",211
"18670"," Κι εμείς σας ευχαριστούμε, κύριε συνάδελφε.
Στην επίκαιρη ερώτησή σας θα απαντήσει ο Αναπληρωτής Υπουργός Αγροτικής Ανάπτυξης και Τροφίμων κ. Χαρακόπουλος.
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18671"," Σας ευχαριστώ, κυρία Πρόεδρε.
Θέλω να ευχαριστήσω και το συνάδελφο για την ερώτησή του που μας δίνει τη δυνατότητα να ενημερώσουμε την Εθνική Αντιπροσωπεία για τις ζημιές που υπήρξαν από την πυρκαγιά στην Τροιζηνία και μέσω της Εθνικής Αντιπροσωπείας να ενημερώσουμε και τους πληγέντες παραγωγούς. 
Η φετινή χρονιά, κύριε συνάδελφε, πράγματι ήταν μια δύσκολη χρονιά από πλευράς πυρκαγιών. Είχαμε πολλές πυρκαγιές σε πολλές περιοχές της χώρας με μεγάλες ζημιές στο ζωικό και φυτικό κεφάλαιο. Σύμφωνα με τον Κανονισμό του ΕΛΓΑ οι ζημιές από πυρκαγιές στο ζωικό κεφάλαιο, σε κοπάδια ζώων, μελισσοσμήνη κ.λπ., αποζημιώνονται από τον οργανισμό, ενώ οι ζημιές σε φυτικό και πάγιο κεφάλαιο υπάγονται σε πρόγραμμα κρατικών οικονομικών ενισχύσεων, τα λεγόμενα ΠΣΕΑ.
Οι ζημιές, λοιπόν, που προξενήθηκαν από τις πυρκαγιές που σημειώθηκαν στις 20 Αυγούστου σε γεωργοκτηνοτροφικές εκμεταλλεύσεις στις δημοτικές ενότητες Πόρου και Τροιζηνίας Γαλατά, αφορούν έκταση περίπου δέκα χιλιάδων στρεμμάτων, δασική και καλλιεργήσιμη. Τα επτά χιλιάδες στρέμματα είναι δασική έκταση, ενώ τα υπόλοιπα τρεις χιλιάδες στρέμματα είναι γεωργική έκταση με καλλιέργειες ελαιόδεντρων, εσπεριδοειδών και άλλα.
Αναλυτικότερα οι ζημιές έχουν ως εξής: Στο φυτικό κεφάλαιο υποβλήθηκαν ογδόντα αρχικές δηλώσεις, οι οποίες αφορούν κυρίως σαράντα χιλιάδες ελαιόδεντρα αλλά και άλλες δενδρώδεις καλλιέργειες, εσπεριδοειδή, οπωροφόρα κ.λπ., που καλλιεργούνται στην ευρύτερη περιοχή των ανωτέρω δήμων. 
Διενεργήθηκαν οι αναγκαίες επισημάνσεις μέχρι τις 31 Αυγούστου, ενώ οι εκτιμήσεις θα διενεργηθούν την άνοιξη του 2013, μετά την αναβλάστηση των δέντρων, οπότε θα υπάρχει σαφής εικόνα για το μέγεθος των ζημιών και θα προσδιοριστούν έτσι με μεγαλύτερη ακρίβεια. 
Όσον αφορά τώρα στο πάγιο κεφάλαιο, διαπιστώθηκαν ζημιές σε συστήματα άρδευσης, αποθήκες, αντλητικά συστήματα. Υποβλήθηκαν εξήντα δηλώσεις και το έργο των εκτιμήσεων ολοκληρώνεται εντός της εβδομάδος. 
Οι ζημιές του πάγιου και φυτικού κεφαλαίου συμπεριλήφθηκαν στο ετήσιο πρόγραμμα κρατικών οικονομικών ενισχύσεων, τα ΠΣΕΑ, που αφορά σε πυρκαγιές που σημειώθηκαν στη χώρα μας το 2010. Το πρόγραμμα, το οποίο θα ανέλθει στα 27 εκατομμύρια ευρώ για το 2012, έχει συνταχθεί κι έχει υποβληθεί στο Υπουργείο Οικονομικών για έγκριση, προκειμένου να υποβληθεί στην Ευρωπαϊκή Επιτροπή. Στη συνέχεια, εφόσον το πρόγραμμα εγκριθεί από την Ευρωπαϊκή Ένωση, θα επισπευσθούν οι διαδικασίες που ορίζονται από τον προαναφερόμενο κανονισμό για την καταβολή των ενισχύσεων. 
Συγκεκριμένα, για την περιοχή της Τροιζηνίας θα ήθελα να γνωρίζετε ότι το συνολικό κόστος ενίσχυσης των ζημιών, λαμβάνοντας υπ’ όψιν τον κανονισμό των κρατικών οικονομικών ενισχύσεων, εκτιμάται στα 2 εκατομμύρια ευρώ περίπου. 
Όσον αφορά τα ζητήματα που θέσατε για το Υπουργείο Οικονομικών, θα έχω τη δυνατότητα στη δευτερολογία μου να σας ενημερώσω για τις προθέσεις του αρμόδιου Υπουργείου.","ΜΑΞΙΜΟΣ ΧΑΡΑΚΟΠΟΥΛΟΣ",537
"18672"," Ευχαριστούμε, κύριε Υπουργέ. 
Ορίστε, κύριε Κατσαφάδο, έχετε το λόγο για άλλα τρία λεπτά, για να συμπληρώσετε ό,τι θέλετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18673"," Κύριε Υπουργέ, είναι πολύ ενδιαφέρον το ύψος της αποζημίωσης την οποία μας είπατε ότι θα πάρουν οι αγρότες στην Τροιζηνία, τα 2 εκατομμύρια ευρώ. Γνωρίζοντας και βιώνοντας κι εγώ δίπλα τους τα πολύ σοβαρά οικονομικά προβλήματα που αντιμετωπίζουν, καθώς και τη δυσκολία πώλησης της παραγωγής τους κυρίως σε εσπεριδοειδή, με το πάρα πολύ μεγάλο κόστος το οποίο έχουν -δυστυχώς οι μεσάζοντες και οι μεγαλέμποροι αγοράζουν όλα αυτά τα εσπεριδοειδή κι όλα αυτά τα καλλιεργήσιμα προϊόντα σε πάρα πολύ χαμηλές τιμές- θα ήθελα να σας επιστήσω την προσοχή στο να είναι όσο το δυνατόν πιο γρήγορες οι διαδικασίες, να μπορέσουν να πάρουν σταδιακά έστω ή με δόσεις κομμάτι των αποζημιώσεων, για να μπορέσουν τουλάχιστον να ξαναφτιάξουν τις υποδομές τους. Και είναι πάρα πολύ σημαντικό -γιατί μιλάμε για πολύ μικρό αριθμό αγροτών- το να μπορέσει και το Υπουργείο Οικονομικών, γνωρίζοντας τις δυσκολίες που αντιμετωπίζει η χώρα, να είναι όσο το δυνατόν πιο ελαστικό απέναντι σ’ αυτούς τους ανθρώπους οι οποίοι στηρίζουν την ύπαιθρο και στηρίζουν και την αγροτική παραγωγή του τόπου. 
Σας ευχαριστώ.","ΚΩΝΣΤΑΝΤΙΝΟΣ ΚΑΤΣΑΦΑΔΟΣ",211
"18674"," Ευχαριστούμε, κύριε συνάδελφε. 
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18675"," Κύριε συνάδελφε, καθ’ όσον μας αφορά, όπως σας είπα, θα επισπεύσουμε κάθε διαδικασία έτσι, ώστε το συντομότερο δυνατόν να εγκριθεί το πρόγραμμα από την Ευρωπαϊκή Επιτροπή, προκειμένου να καταβληθούν τα 2 εκατομμύρια ευρώ στους πληγέντες παραγωγούς της Τροιζηνίας. 
Αναφορικά με το δεύτερο ερώτημα που θέτετε με την ερώτησή σας και απευθύνεται στο Υπουργείο Οικονομικών, για την υιοθέτηση ευνοϊκών ρυθμίσεων για τους πυρόπληκτους αγρότες της Τροιζηνίας σε ό,τι σχετίζεται με τις φορολογικές και οικονομικές υποχρεώσεις τους έναντι του δημοσίου, να σας μεταφέρω την απάντηση που λάβαμε από το αρμόδιο Υπουργείο.
Σύμφωνα λοιπόν με το Υπουργείο Οικονομικών, «με τις διατάξεις των άρθρων 13 έως 21 του ν. 2648/1998, όπως ισχύουν σε περίπτωση αποδεδειγμένης οικονομικής αδυναμίας, οι οφειλέτες μπορούν να αιτηθούν την υπαγωγή τους σε καθεστώς τμηματικής καταβολής για όλες τις ληξιπρόθεσμες οφειλές και τις μη ληξιπρόθεσμες δόσεις αυτών, ανεξάρτητα από το χρόνο βεβαίωσής τους και μέχρι σαράντα οκτώ δόσεις, υπό προϋποθέσεις, μετά από επανεξέταση της πρώτης διευκόλυνσης τμηματικής καταβολής, με παράλληλη μείωση των προσαυξήσεων, ορίζοντας ως ελάχιστη μηνιαία δόση τα 100 ευρώ. Σύμφωνα με τις ίδιες διατάξεις του άρθρου 14 του ιδίου νόμου, στους οφειλέτες που βρίσκονται αποδεδειγμένα σε οικονομική αδυναμία, είναι δυνατόν υπό προϋποθέσεις να χορηγηθεί άπαξ από τα αρμόδια όργανα διοικητική αναστολή πληρωμής μέρους ή του συνόλου συγκεκριμένης ληξιπρόθεσμης οφειλής για διάστημα μέχρι πέντε μήνες, με το ευεργέτημα της ταυτόχρονης αναστολής της διαδικασίας αναγκαστικής εκτέλεσης κινητών ή ακινήτων, δηλαδή την έκδοση προγράμματος πλειστηριασμού. Σε κάθε περίπτωση αρμόδιος για την εξέταση της συνδρομής των προϋποθέσεων εφαρμογής των ανωτέρω διατάξεων είναι ο προϊστάμενος της ΔΟΥ όπου είναι βεβαιωμένες οι οφειλές, στην οποία και υποβάλλεται η σχετική αίτηση». 
Επειδή όμως, κυρία Πρόεδρε, μιλούμε για τον ΕΛΓΑ, θα ήθελα και από το Βήμα της Βουλής να επισημάνω τη βούληση της Κυβέρνησης να μπει ένα τέλος στις παράλογες, κατά τη γνώμη μας, οικονομικές ενισχύσεις που δίνονται από τις εισφορές των αγροτών στον ΕΛΓΑ, στις οργανώσεις των αγροτών ΠΑΣΕΓΕΣ, ΓΕΣΑΣΕ και ΣΥΔΑΣΕ.
Στην επικείμενη διόρθωση του συνεταιριστικού νόμου έως τέλους του έτους, θα καταργηθεί η σχετική διάταξη και θα υπάρξει ανάλογη πρόνοια έτσι, ώστε τα χρήματα αυτά να δίδονται πλέον σε πολύτεκνες οικογένειες που δραστηριοποιούνται στον πρωτογενή τομέα σε ορεινές, μειονεκτικές, νησιωτικές και ακριτικές περιοχές.
Σας ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"18676"," Ευχαριστούμε κι εμείς, κύριε Υπουργέ.
Εισερχόμαστε τώρα στην έβδομη με αριθμό 427/9-10-2012 επίκαιρη ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας και Κοινωνικής Ασφάλισης και Πρόνοιας, σχετικά με την καταβολή των δεδουλευμένων στους εργαζόμενους που προσλήφθηκαν μέσω Μ.Κ.Ο. στα προγράμματα κοινωφελούς εργασίας.
Κύριε συνάδελφε, έχετε το λόγο για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18677"," Κύριε Υπουργέ, είναι γνωστό σ’ εσάς ότι πενήντα επτά χιλιάδες άνεργοι συμμετείχαν σε αυτά τα προγράμματα κοινωφελούς εργασίας, τα οποία ειδοποιούνται μέσω μη κυβερνητικών οργανώσεων και προσλήφθηκαν μέσω αυτών.
Οι περισσότεροι από αυτούς που είναι σε δήμους, περιφέρειες, νοσοκομεία, είναι απλήρωτοι. Και γνωρίζετε ότι αρκετοί είναι σε επίσχεση εργασίας, όπως στο Δήμο Πατρέων, Ιωαννίνων, Πωγωνίου, Κόνιτσας, Ζίτσας, στο Νοσοκομείο «Χατζηκώστα». Διεκδικούν να πάρουν αυτά τα 625 ευρώ τα οποία προβλέπει το πρόγραμμα. Και δεν είναι βέβαια όλα, γιατί τα 25 από αυτά τα παρακρατά η μη κυβερνητική οργάνωση, το 5%, όπως έχετε συμφωνήσει σαν Υπουργείο Εργασίας για τους δουλεμπόρους. Παρακρατούν δηλαδή 9,5 εκατομμύρια ευρώ από τα 188.000.000 ευρώ συνολικά του προγράμματος.
Και δεν φτάνει αυτό, αλλά οι μη κυβερνητικές οργανώσεις βάζουν να υπογράφουν αυτοί που παίρνουν μέρος στο πρόγραμμα, ατομικές συμβάσεις εργασίας με όρους διαφορετικούς από αυτούς που προσλαμβάνονται, με απαράδεκτους όρους και βέβαια με τη ρύθμιση ότι ανάλογα με την πορεία εκταμιεύσεων του προγράμματος θα αμείβονται και αυτοί που παίρνουν μέρος στο πρόγραμμα, δηλαδή οι άνεργοι.
Εμείς, κύριε Υπουργέ, παρ’ όλο που διαφωνούμε κάθετα με το ρόλο των μη κυβερνητικών οργανώσεων και με τη συνεργασία που έχετε μαζί τους, θεωρούμε ότι είναι αισχρό, απάνθρωπο, απαράδεκτο, ντροπή, να μην καταβάλλονται στους εργαζόμενους αυτούς, που ήταν πρώην άνεργοι, αυτό το ευτελές ποσό για να μπορέσουν να ζήσουν την οικογένεια τους και τα παιδιά τους.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ρωτάμε λοιπόν τι θα κάνετε έτσι, ώστε να καταβληθούν οι αποδοχές σε αυτούς τους εργαζόμενους και βέβαια να σταματήσει αυτή η ομηρία και να προσλαμβάνονται οι εργαζόμενοι μέσα στους δήμους και στις υπηρεσίες, μέσα από τις υπηρεσίες και χωρίς τη μεσολάβηση των μη κυβερνητικών οργανώσεων.","ΧΡΗΣΤΟΣ ΚΑΤΣΩΤΗΣ",214
"18678"," Ευχαριστούμε, κύριε συνάδελφε.
Θα απαντήσει στην ερώτησή σας ο Υφυπουργός, κ. Νικόλαος Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18679"," Ευχαριστώ για την ερώτηση, κύριε συνάδελφε.
Βέβαια εδώ το ζητούμενο δεν είναι εάν θα καταβληθούν όλα τα δεδουλευμένα ή αν θα μείνουν κάποιοι απλήρωτοι. Ούτε ένας δεν θα μείνει απλήρωτος, θα καταβληθούν όλα τα δεδουλευμένα. Το ζητούμενο είναι αυτό να γίνει με τη μικρότερη δυνατή καθυστέρηση. Ήδη υπάρχουν καθυστερήσεις και θα εξηγηθώ.
Θα συμφωνήσω μαζί σας ότι αυτό το νεοσύστατο πρόγραμμα «Κοινωφελής Εργασία» έχει προβλήματα στην εφαρμογή του, στην πρώτη στα χρονικά εφαρμογή του. Όλα τα πρωτότυπα, κύριε συνάδελφε, έχουν προβλήματα στη λειτουργία, όχι μόνο τα υποβρύχια για τα οποία συζητούσαμε χθες.
Θα συμφωνήσω επίσης ότι η πεντάμηνη απασχόληση ανέργων δεν λύνει το πρόβλημα τής ανεργίας, ούτε το δικό τους προσωπικό, οικογενειακό πρόβλημα, είναι ασπιρίνη. Αλλά μερικές φορές και η πιο βαριά ασθένεια ξεκινάει την θεραπεία της από μια ασπιρίνη για να ρίξει τον πυρετό. Εν πάση περιπτώσει, είναι ανακούφιση σε αυτές τις εποχές που περνούμε έστω και μια απασχόληση λίγων μηνών.
Επίσης θα συμφωνήσω –και αυτό το τονίζω ιδιαίτερα- ότι ένας πρώην άνεργος για μήνες, ίσως και πάνω από χρόνο, ο οποίος καλείται να δουλέψει κάποιους μήνες, λίγους, και δεν πληρώνεται, ενώ έχει ήδη αρχίσει να δουλεύει τους δύο ή τους τρείς μήνες στο πεντάμηνο, έχει επιπλέον λόγους να εξοργίζεται, να θεωρεί ότι όλοι τον κοροϊδεύουν, να φτάνει στα όρια της απελπισίας από μια ιδιαίτερα επιβαρυμμένη κατάσταση.
Άρα το θέμα των καθυστερήσεων είναι το βασικότερο πρόβλημα και είναι αυτό που θα πρέπει πρώτα από όλα να διορθώσουμε, εάν αποφασίσουμε ότι τέτοιου είδους προγράμματα θα πρέπει να συνεχίσουν να εφαρμόζονται.
Το ζητούμενο είναι, αυτός που δουλεύει, να πληρώνεται ταυτόχρονα με την εργασία του και όχι με καθυστερήσεις. Αυτό είναι το πρώτο και το πιο σημαντικό.
Από εκεί και πέρα όμως θα συμφωνήσετε κι εσείς -και νομίζω ότι συμφωνούμε όλοι- ότι το πρόγραμμα αυτό καλώς έχει σχεδιαστεί και έχει υλοποιηθεί, διότι έχει κάποια χρησιμότητα. Λύνει έστω και μερικώς, αποσπασματικά το πρόβλημα της ανεργίας ιδίως στην τοπική απασχόληση, εξασφαλίζει πόρους έστω και για κάποιο χρονικό διάστημα στα ασφαλιστικά ταμεία, λύνει τα χέρια της τοπικής αυτοδιοίκησης σε πάρα πολλές από τις υποχρεώσεις της, ιδίως τις εκτελέσεις έργων τοπικής ή βραχυχρόνιας εμβέλειας, επομένως πρέπει να συνεχιστεί. Πρέπει όμως να σχεδιαστεί και να λειτουργήσει καλύτερα.
Το βασικό πρόβλημα είναι οι καθυστερήσεις. Πού οφείλονται αυτές; Κατ’ αρχάς υπάρχει μία πολυεπίπεδη διαδικασία έγκρισης των πιστώσεων. Αυτή καθυστέρησε ακόμα λόγω των εκλογικών αναμετρήσεων. Με το που άρχισε να τρέχει το πρόγραμμα προέκυψαν οι δύο αλλεπάλληλες εκλογικές αναμετρήσεις, οι πληρωμές πήγαν πίσω δύο με τρεις μήνες, όπως πολλά άλλα πράγματα σε αυτήν τη χώρα. Η καθυστέρηση αυτή οπωσδήποτε δεν ήταν και ό,τι το καλύτερο. 
Υπάρχει, όπως σας είπα, μια πολυεπίπεδη διαδικασία εγκρίσεων σε περισσότερα από ένα Υπουργεία που πρέπει να αναπτύξουν συνέργειες για να τρέξουν γρήγορα. Τα κονδύλια είναι στο Υπουργείο Ανάπτυξης και Υποδομών, οι πληρωμές γίνονται από το Υπουργείο Εργασίας, ενδιάμεσα οι δικαιούχοι πρέπει να τρέχουν με τις εντολές από το ένα Υπουργείο στο άλλο και τελικά να πηγαίνουν και στην Τράπεζα της Ελλάδας προκειμένου να αποδεσμευτούν οι επιταγές προς πληρωμή.
Έχουν θέματα και οι μη κυβερνητικές οργανώσεις. Πρώτη φορά  τους προκύπτει τέτοιο θέμα. Ο σκοπός τους, στις περισσότερες τουλάχιστον από αυτές, δεν είχε –να το πω έτσι- στο σχεδιασμό του και την πληρωμή προγραμμάτων κοινωφελούς εργασίας. Υπάρχουν καθυστερήσεις διότι οι μη κυβερνητικές οργανώσεις οπωσδήποτε δεν διαθέτουν την απαραίτητη εμπειρία. Οι περισσότερες από αυτές δεν διαθέτουν εξειδικευμένο στελεχιακό προσωπικό για να διεκπεραιώσουν τέτοιες εργασίες. Πάρα πολλές σε όλη την επικράτεια στερούνται και υλικοτεχνικών υποδομών. Περίπου εκατόν είκοσι με εκατόν πενήντα ΜΚΟ έχουν αναλάβει να διεκπεραιώσουν πληρωμές από αυτό το έργο.
Αυτές όμως οι καθυστερήσεις, όπως σας είπα, είναι ο βασικός λόγος που δεν πληρώνονται εγκαίρως οι εργαζόμενοι. Έχουμε και τους υπολόγους που έχουν αναλάβει να διεκπεραιώσουν τις πληρωμές στο Υπουργείο. Κατά κανόνα είναι νέοι υπάλληλοι με μικρή εμπειρία,  θέλουν να κάνουν τη δουλειά τους –να το πω έτσι- με τη μεγαλύτερη δυνατή τυπικότητα γιατί διαχειρίζονται εκατομμύρια, δεν θέλουν να ξεφύγει τίποτα, θέλουν να επιβεβαιώσουν όλους τους καταλόγους των δικαιούχων ανέργων και επομένως υπάρχει και κάποιο διάστημα στο Υπουργείο Εργασίας. 
Βέβαια υπάρχει ρυθμός. Μην ξεχνάτε ότι είναι πρώτη εμπειρία, πρωτοφανής, καινοφανής για όλους και οπωσδήποτε μέχρι να βρούμε το ρυθμό έχουμε καθυστέρησεις. Είναι αδικαιολόγητες, γιατί, όπως σας είπα, έχουμε να κάνουμε με πρώην ανέργους και νυν εργαζομένους για λίγους μήνες. Δεν έχουν αντοχές, έχουν εξαντληθεί.
Σε κάθε περίπτωση αυτό που πρέπει να πω -και να κλείσω, γιατί έχω ήδη πει πολλά- είναι ότι πρόκειται για μία καινοφανή διαδικασία αλλά με διαφάνεια όσον αφορά την επιλογή των ανέργων μέσα από το ΑΣΕΠ. Όσον αφορά το ύψος των εμμέσων δαπανών, γύρω στο 5% των άμεσων δαπανών της πράξης ορίζεται. Μπορεί να είναι γύρω στα εννέα εκατομμύρια στα εκατό και πλέον, αλλά ανά ΜΚΟ δεν είναι πάρα πολύ. Είναι τα έξοδα των υλικοτεχνικών πράξεων –θα έλεγα- τηλεφωνήματα, κατάλογοι, επιβεβαίωση, κόντρα επιβεβαίωση, κίνηση στις υπηρεσίες, προκειμένου πραγματικά να τρέξει αυτό το πρόγραμμα. Μέχρι σήμερα το υψηλότερο ποσοστό εμμέσων δαπανών που έχει εγκριθεί σε δικαιούχο, ΜΚΟ δηλαδή, ανέρχεται σε ποσοστό 4,7% για την υποστήριξη ογδόντα ατόμων ,όπου έμμεση δαπάνη θεωρούνται τα γενικά έξοδα του δικαιούχου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Νομίζω ότι αυτά τα ποσά δεν πρέπει να αμφισβητούμε ότι αφορούν αποκλειστικά έξοδα που κάνουν οι μη κυβερνητικές οργανώσεις. Δεν υπάρχει περίπτωση καταχρηστικής συμπεριφοράς ούτε βέβαια πλουτισμού των μη κυβερνητικών οργανώσεων από αυτήν τη δραστηριότητα. 
Οπωσδήποτε δεν μπορούμε να κρατικοποιήσουμε πάλι αυτό το πρόγραμμα. Αν ήταν αυτό δυνατό, οι δήμοι θα πήγαιναν σε απευθείας προσλήψεις. Δεν είναι αυτό το ζητούμενο. Δεν μπορούν. Πρέπει να βρούμε τρόπο και να εξασφαλίσουμε πόρους σε αυτούς για να απασχολήσουν ανέργους, αλλά και να δώσουμε λύσεις σε ανέργους με αυτά τα προγράμματα. Πρόκειται για Πρόγραμμα και όχι για μόνιμη σχέση απασχόλησης.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"18680"," Ολοκληρώστε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18681"," Τα υπόλοιπα στη δευτερολογία μου.
Ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"18682"," Ευχαριστώ, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού συμμετείχαν στο εκπαιδευτικό Πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι πέντε μαθητές και μαθήτριες και δύο εκπαιδευτικοί από το 39ο Δημοτικό Σχολείο Περιστερίου.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Κύριε Κατσώτη, έχετε το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18683"," Ευχαριστώ, κυρία Πρόεδρε.
Κύριε Υπουργέ, δεν απαντήσατε ή με την απάντησή σας περιπλέξατε ακόμη τα πράγματα. Αλήθεια, γιατί ο ΟΑΕΔ, ενώ ο ίδιος έκανε το πρόγραμμα, δεν μπορούσε να το υλοποιήσει; Γιατί δεν μπορούσαν να προσληφθούν οι εργαζόμενοι μέσω της τοπικής αυτοδιοίκησης, των δήμων ή των άλλων υπηρεσιών; Ποια είναι η σχέση σας με τις ΜΚΟ; Ποιος είναι ο στόχος της ύπαρξής τους;
Είναι γνωστό ότι έχουν γραφτεί και έχουν ειπωθεί αρκετά για το ρόλο τους. Είναι τρωκτικά, τα οποία έχουν δημιουργηθεί και ροκανίζουν τα λεγόμενα προγράμματα, ροκανίζουν αρκετά από το δημόσιο χρήμα και εσείς λοιπόν σήμερα τους δίνετε τη δυνατότητα να διαχειρίζονται τους νέους και τις νέες, τους ανέργους, που έχουν φτάσει το ενάμισι εκατομμύριο και που ιδιαίτερα στους νέους το ποσοστό ανεργίας, με βάση τα χθεσινά στοιχεία, είναι πάνω από το 54%.
Όλοι αυτοί λοιπόν βορά των μη κυβερνητικών οργανώσεων, όλοι αυτοί βορά αυτής της πολιτικής σας, που ανακυκλώνει την ανεργία με διάφορα προγράμματα, τα οποία δίνουν χρήμα είτε στην τοπική αυτοδιοίκηση είτε βέβαια στους επιχειρηματίες για τη δημιουργία -υποτίθεται- νέων θέσεων απασχόλησης ή όπως αλλιώς έχουν ονομαστεί τα προγράμματα μέχρι τώρα.
Αν κάνουμε έναν απολογισμό πόσα δισεκατομμύρια ευρώ έχουν διατεθεί σε αυτά τα λεγόμενα προγράμματα ενίσχυσης της απασχόλησης, τότε λοιπόν εδώ, θα πρέπει πολλοί να απολογηθούν γι’ αυτήν την πολιτική που έχει υλοποιηθεί μέχρι τώρα και το πού πήγαν αυτά τα δισεκατομμύρια. Θα φανεί καθαρά ότι πήγαν στις τσέπες των εργοδοτών για να αυξήσουν τα κέρδη και να χτυπήσουν από εκεί και πέρα βέβαια τις συλλογικές συμβάσεις εργασίας και τα εργασιακά δικαιώματα των εργαζομένων.
Αλήθεια, τι διαφέρει μία ΜΚΟ από τους δουλέμπορους; 25 ευρώ παίρνει το μήνα από τον εργαζόμενο που συμμετέχει σε αυτό το πρόγραμμα κοινωφελούς εργασίας. Εννιάμισι εκατομμύρια είναι, λέτε, τα έξοδα λειτουργίας των ΜΚΟ, των μη κυβερνητικών οργανώσεων. Αλήθεια, γιατί έπρεπε το πρόγραμμα αυτό να πάει στις ΜΚΟ; Το είπα και προηγουμένως. Πιστεύει κανείς ότι η δράση των ΜΚΟ είναι αθώα; Έρχεται να βοηθήσει την κοινωνία; Έρχεται να βοηθήσει τους ανέργους; Έρχεται να βοηθήσει την κατάσταση που ζουν σήμερα αρκετοί εργαζόμενοι που είναι στη φτώχεια και στην εξαθλίωση;
Εμείς πιστεύουμε ότι ο ρόλος τους είναι βοηθός σε αυτήν την πολιτική, που θέλει να χτυπήσει ακόμα παραπέρα την τιμή της εργατικής δύναμης και είναι καθαρό ότι όλα αυτά τα προγράμματα είναι πολύ κάτω από τις συλλογικές συμβάσεις εργασίας και με ελαστικές μορφές απασχόλησης. Είναι προγράμματα τα οποία, όπως και εσείς λέτε και αναγράφονται σε αυτά, βοηθούν στο να αυξηθεί η ανταγωνιστικότητα της οικονομίας, δηλαδή, να αυξηθούν παραπέρα τα κέρδη των εργοδοτών, των σωτήρων της οικονομίας, οι οποίοι, όπως βλέπετε, μεταφέρουν τις έδρες τους άλλος στην Ελβετία, άλλος στο Λουξεμβούργο και δεν ξέρω πού αλλού, αυτοί οι πατριώτες, όπως εσείς τους ονομάζετε, που για αυτούς βέβαια δουλεύετε.
Εμείς καλούμε τους εργαζομένους να βγάλουν συμπεράσματα και από αυτήν την κατάσταση που σήμερα βιώνουν με αυτό το πρόγραμμα της κοινωφελούς εργασίας. Είναι απλήρωτοι. Είναι απαράδεκτο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχετε προσωπικά ευθύνη, κύριε Υπουργέ. Δεν φτάνει να αναγνωρίζετε το πρόβλημα. Πρέπει να το αντιμετωπίζετε άμεσα, γιατί αυτοί οι πρώην άνεργοι, που συνεχίζουν να είναι ουσιαστικά άνεργοι, είναι στα αζήτητα. Δεν ενδιαφέρεστε. Λέτε ότι το πρόγραμμα είναι στο Υπουργείο Ανάπτυξης, ότι είναι στο Υπουργείο Εργασίας, ότι θέλει πολλές διαδικασίες. Να τις κάνετε, λοιπόν! Να τις κάνετε! Τι διαδικασίες είναι, δηλαδή;","ΧΡΗΣΤΟΣ ΚΑΤΣΩΤΗΣ",214
"18684"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18685"," Οι οικογένειες αυτών των πενήντα τεσσάρων χιλιάδων ανθρώπων δεν θα πρέπει να επιβιώσουν;","ΧΡΗΣΤΟΣ ΚΑΤΣΩΤΗΣ",214
"18686"," Ευχαριστούμε, κύριε συνάδελφε.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18687"," Ξεκινάω, κύριε συνάδελφε, λέγοντάς σας ότι η σχέση μου με τις ΜΚΟ είναι ίδια με τη δική σας σχέση με τις ΜΚΟ, δηλαδή δεν έχω καμμία σχέση. Ήρθα τον Ιούλιο στο Υπουργείο. Το πρόγραμμα αυτό ήδη τρέχει εδώ και ένα χρόνο. Δεν το σχεδίασα εγώ. Δεν το σχεδίασε αυτή η Κυβέρνηση. 
Σας είπα –και κατά προσωπική μου άποψη- ότι έχει προβλήματα στο σχεδιασμό του, δεδομένου ότι οι ΜΚΟ δεν ήταν τα πιο κατάλληλα οχήματα, για να διεκπεραιώσουν αυτές τις περίπλοκες διαδικασίες διεκπεραίωσης των εντολών πληρωμής. 
Για παράδειγμα, η Ένωση Καταναλωτών Καβάλας -που ξέρω- ή η διοίκηση του Ομίλου Θαλασσίων Αθλημάτων Νέας Καρβάλης στο Νομό Καβάλας δεν είχε ποτέ σκεφθεί ότι θα διεκπεραίωνε πληρωμές εκατομμυρίων από πρόγραμμα κοινωφελούς εργασίας στο πλαίσιο της σκοπιμότητάς του ή της δραστηριότητάς του. Και αυτό οπωσδήποτε, θέλει μία προσαρμογή. 
Το να υπονοείτε όμως πολύ ισοπεδωτικά –ομολογώ- ότι το πεδίο δραστηριότητας αυτών των ΜΚΟ, στο πλαίσιο εκτέλεσης του προγράμματος κοινωφελούς εργασίας, εγκυμονεί κινδύνους και είναι αδιαφανέστατο και υποκρύπτει σκάνδαλα, νομίζω ότι είναι ακραία υπερβολή. 
Όπως σας είπα, το ποσοστό που παρακρατείται για τα έμμεσα έξοδα μόλις καλύπτει τις δαπάνες τους. Προχθές οι διοικούντες κάποιας ΜΚΟ μού ζήτησαν να καλύψω κάτι παραπάνω από το Υπουργείο Εργασίας για τα έξοδα που πραγματοποίησαν για να εκτελεστεί το πρόγραμμα. Η ίδια διαδικασία μέσω ΑΣΕΠ και μέσω των υπολόγων του Υπουργείου Εργασίας είναι εξαιρετικά αυστηρή. 
Από εκεί και πέρα, αν υπάρχει κάποιο στοιχείο συγκεκριμένα για κάποια ΜΚΟ και την «ύποπτη» δραστηριότητά της, δεν έχετε παρά να μας την κατονομάσετε, για να κάνουμε τον έλεγχο. Για να έχουμε ακριβή και συγκεκριμένα στοιχεία για τις καθυστερήσεις που αφορούν κάθε ΜΚΟ, η αναζήτηση πρέπει να γίνει με βάση την κάθε ΜΚΟ ατομικά, αυτή που εκτελεί το έργο. Θα μπορούσα λοιπόν να απαντήσω, αν τα στοιχεία ήταν συγκεκριμένα. Πολύ φοβούμαι, όμως ότι δεν μπορείτε να έχετε συγκεκριμένα στοιχεία. 
Ναι υπάρχει καθυστέρηση. Αυτήν τη στιγμή η διαχειριστική υπηρεσία έχει στείλει εξήντα μία εντολές πληρωμών από το σύνολο των διακοσίων πενήντα περίπου εντεταγμένων έργων. Μέχρι σήμερα είχαν πληρωθεί πενήντα εντολές. Από τις έντεκα που απομένουν οι επτά βρίσκονται ήδη στους υπόλογους για διεκπεραίωση και οι υπόλοιπες έχουν θέμα με ελλιπή αποστολή δικαιολογητικών. Δεν τα στέλνουν όλα μαζί και δεν τα στέλνουν όλα εγκαίρως. 
Όπως σας είπα, αυτό το σύστημα είναι καινούργιο για όλους. Όσο πιο έγκαιρα διεκπεραιώνουν το δικό τους έργο οι μη κυβερνητικές οργανώσεις τόσο πιο γρήγορα εκτελείται η πληρωμή. Οι πληρωμές εκτελούνται σε δύο δόσεις. Άρα έχουμε να κάνουμε περίπου με τριακόσιες εντολές, αν υπολογιστούν περίπου εκατόν σαράντα με εκατόν πενήντα ΜΚΟ. Οι πληρωμές όμως προχωρούν. Όπως σας είπα, δεν υπάρχει κανένας λόγος ανησυχίας για την καταβολή του συνόλου των δεδουλευμένων, γιατί τα χρήματα υπάρχουν και στους λογαριασμούς. Δεν απομένει παρά να πάνε να τα πάρουν οι ΜΚΟ με εντολή από το Υπουργείο Εργασίας. 
Είχα την ευκαιρία –ας πούμε- εγώ να γνωρίζω στην εκλογική μου περιφέρεια τις ΜΚΟ και είχα τη δυνατότητα να τις πληροφορήσω εγκαίρως να είναι εντάξει με τα δικαιολογητικά τους και εκεί έχει τακτοποιηθεί το θέμα. Αυτό δεν συμβαίνει παντού, αλλά οι ρυθμοί τρέχουν και πληρωμές εκτελούνται. 
Το Ανώτατο Συμβούλιο Επιλογής Προσωπικού είναι αυτό που προκηρύσσει από τους δικαιούχους φορείς τις θέσεις των εγκεκριμένων ανακοινώσεων σύναψης συμβάσεων εργασίας ορισμένου χρόνου. Επομένως ένας άνεργος που επιλέγεται να δουλέψει με διαδικασία που ελέγχεται από το ΑΣΕΠ, προφανώς περνάει από αυτήν τη διαδικασία με κάθε εγγύηση υψηλοτάτης και ακριβεστάτης διαφάνειας. 
Τώρα, όπως σας είπα, δεν μπορεί η σύμβαση εργασίας των εργαζομένων που ασχολούνται σε συγκεκριμένα προγράμματα να γίνει μόνιμη, γιατί καλούνται να υλοποιήσουν ένα συγκεκριμένο πρόγραμμα και όχι μόνιμη εργασία. 
Συμπερασματικά συμφωνούμε ότι το σύστημα έχει προβλήματα. Συμφωνούμε ότι, όταν το επανασχεδιάσουμε –γιατί αποφασίζουμε ότι πρέπει να συνεχιστούν τέτοιου είδους προγράμματα- πρέπει να το επανασχεδιάσουμε έτσι, ώστε να μη σημειώνονται καθυστερήσεις από τους φορείς υλοποίησης και από τους φορείς διεκπεραίωσης, όπως οι υπηρεσίες στα Υπουργεία. 
Όμως πρέπει να συνεχιστεί το πρόγραμμα, πρέπει να δοθούν τέτοιες ανάσες στους άνεργους συμπολίτες μας. Πρέπει να μην υπάρξει ούτε μία μέρα καθυστέρησης για δουλειά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"18688"," Ευχαριστούμε. Ολοκληρώστε, παρακαλώ, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18689"," Πολλοί λόγοι, ακόμα και προεκλογικές πολιτικές σκοπιμότητες, επέβαλαν να αρχίσει να τρέχει αυτό το πρόγραμμα επί προηγουμένων κυβερνήσεων, χωρίς να έχει εξασφαλιστεί η έγκαιρη και απρόσκοπτη πληρωμή των εργαζομένων. 
Όμως από εδώ και πέρα, θεωρώ ότι δεν θα πρέπει τέτοιες παράμετροι να μας εμποδίσουν να το σχεδιάσουμε καλύτερα, διότι πραγματικά ακόμα και στις βαριές ασθένειες αυτό αποτελεί μία «ασπιρίνη», από την οποία μπορεί να ξεκινήσει η «θεραπεία».
Σας ευχαριστώ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"18690"," Σας ευχαριστούμε, κύριε Υφυπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και τέσσερις συνοδοί-εκπαιδευτικοί από το Πρότυπο Πειραματικό Δημοτικό Σχολείο Φλώρινας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης θα ήθελα να ανακοινώσω στο Σώμα ότι η τρίτη με αριθμό 404/9-10-2012 επίκαιρη ερώτηση δεύτερου κύκλου της Βουλευτού Κερκύρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την πορεία του σχεδίου νόμου περί ίδρυσης και λειτουργίας Υδατοδρομίων, δεν συζητείται λόγω κωλύματος του κυρίου Υπουργού και διαγράφεται.
Επίσης η τέταρη με αριθμό 412/9-10-2012 επίκαιρη ερώτηση δεύτερου κύκλου της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας-Μαρίας Γιαταγάνα προς τον Υπουργό Δημόσιας Τάξης και Προστασίας του Πολίτη, σχετικά με τον πειθαρχικό έλεγχο αστυνομικού υπαλλήλου που συμμετείχε στις κινητοποιήσεις των Σωμάτων Ασφαλείας, δεν συζητείται λόγω κωλύματος του κυρίου Υπουργού και διαγράφεται.
Επίσης η πέμπτη με αριθμό 424/9-10-2012 επίκαιρη ερώτηση δεύτερου κύκλου του Βουλευτή Σερρών του Λαϊκού Συνδέσμου-Χρυσή Αυγή κ. Αρτέμιου Ματθαιόπουλου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με την ιδιωτικοποίηση της Ελληνικής Βιομηχανίας Ζάχαρης (ΕΒΖ), δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 419/9-10-2012 επίκαιρη ερώτηση δεύτερου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την αύξηση των συνεδριάσεων της επιτροπής του άρθρου 70Α του ν. 2238/1994 για την επίλυση φορολογικών διαφορών, δεν συζητείται λόγω κωλύματος του κυρίου Υπουργού και διαγράφεται. 
Τέλος η έβδομη με αριθμό 428/2-10-2012 επίκαιρη ερώτηση δεύτερου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αναβάθμιση του ΙΓΜΕ και την καταβολή των δεδουλευμένων στους εργαζομένους του, δεν συζητείται λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18691"," Κυρίες και κύριοι συνάδελφοι, εισερχόμεθα στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 10/7/20-9-2012 επίκαιρη επερώτηση των Βουλευτών των Ανεξαρτήτων Ελλήνων, κ.κ. Χρυσούλας-Μαρίας Γιαταγάνα, Κωνσταντίνου Μαρκόπουλου, Ιωάννη Κουράκου, Μαρίνας Χρυσοβελώνη, Κωνσταντίνου Γιοβανόπουλου, Ραχήλ Μακρή, Βασίλειου Καπερνάρου, Γεωργίου Νταβρή, Παύλου Χαϊκάλη και Μαρίνου Ουζουνίδη, προς τους Υπουργούς Εσωτερικών και Οικονομικών, σχετικά με την περικοπή της επιχορήγησης των ΟΤΑ.
Πριν δώσω το λόγο στην πρώτη εισηγήτρια, οφείλω να ενημερώσω το Σώμα ότι από το ΣΥΡΙΖΑ-ΕΚΜ ορίζεται, ως Κοινοβουλευτικός Εκπρόσωπος, η Βουλευτής κ. Όλγα Γεροβασίλη. Από το Πανελλήνιο Σοσιαλιστικό Κίνημα ορίζεται, ως Κοινοβουλευτικός Εκπρόσωπος, ο κ. Παναγιώτης Ρήγας. Εκ μέρους των Ανεξαρτήτων Ελλήνων ορίζεται ο κ. Βασίλειος Καπερνάρος ως Κοινοβουλευτικός Εκπρόσωπος. Από τη Δημοκρατική Αριστερά ορίζεται ως Κοινοβουλευτικός Εκπρόσωπος, ο Βουλευτής Ευβοίας κ. Δημήτριος Αναγνωστάκης και από την Κοινοβουλευτική Ομάδα του ΚΚΕ ορίζεται ως Κοινοβουλευτικός Εκπρόσωπος ο Βουλευτής κ. Χρήστος Κατσώτης. 
Η κ. Χρυσούλα Γιαταγάνα έχει το λόγο για δέκα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18692"," Κυρία Πρόεδρε, κυρίες και κύριοι συνάδελφοι, η τοπική αυτοδιοίκηση είναι η εγγύτερη δομή άσκησης δημόσιας πολιτικής στην κοινωνία. Στην Ελλάδα τού σήμερα οι δήμοι είναι οι μόνοι φορείς που βρίσκονται κοντά στον πολίτη και είναι οι μόνοι που αποκλειστικά πλέον φέρουν το βάρος της κοινωνικής πολιτικής, αφού η έννοια της κοινωνικής πολιτικής του κράτους έχει καταρρεύσει πλέον μετά τις δεσμεύσεις της χώρας μας προς τους δανειστές της μέσω των δύο μνημονίων. 
Αυτή η τοπική αυτοδιοίκηση λοιπόν που μέχρι σήμερα εξασφάλιζε και παρείχε στους πολίτες εντελώς αναγκαίες κοινωνικές υπηρεσίες, τώρα πλέον ασφυκτιά και σύρεται σε οικονομική κατάρρευση, γιατί, παρ’ όλο που συνέβαλε σε αποφασιστικότατο βαθμό στην προσπάθεια δημοσιονομικής προσαρμογής της χώρας με την εφαρμογή του «Καλλικράτη», όπως αυτός κακήν κακώς σχεδιάστηκε και εφαρμόστηκε –δηλαδή, εντελώς αντίθετα απ’ ό,τι προέβλεπαν οι πομπώδεις εξαγγελίες του κ. Ραγκούση- εντούτοις εξακολουθεί να πλήττεται με νέες περικοπές άκρως αναγκαίων πόρων.
Συγκεκριμένα και όσον αφορά τη συνεισφορά των δήμων στη δημοσιονομική προσαρμογή της χώρας μας, αναφέρω μερικά από τα δεδομένα που προέκυψαν από την εφαρμογή του «Καλλικράτη»: 
Από τον Ιανουάριο του 2011 οι δήμοι και αντίστοιχα οι δήμαρχοι μειώθηκαν από χίλιοι τριάντα τέσσερις σε τριακόσιους είκοσι πέντε. Υπήρξε, δηλαδή, μείωση σε ποσοστό 69%. Οι αντιδήμαρχοι μειώθηκαν από δύο χιλιάδες διακόσιοι ενενήντα οκτώ σε χίλιους τετρακόσιους ενενήντα οκτώ –μειώθηκαν, δηλαδή, σε ποσοστό 35%- ενώ οι δημοτικοί σύμβουλοι μειώθηκαν από δεκαέξι χιλιάδες τριακόσιοι ενενήντα σε εννέα χιλιάδες τριακόσιους εβδομήντα πέντε. Είχαμε, δηλαδή, μείωση συμβούλων σε ποσοστό 43%. Τα νομικά πρόσωπα και οι επιχειρήσεις των δήμων από πέντε χιλιάδες οκτακόσια ογδόντα συγχωνεύθηκαν σε χίλια εκατόν τριάντα οκτώ. Έχουμε, δηλαδή, μείωση σε ποσοστό 81%. Οι δαπάνες μισθοδοσίας των ΟΤΑ από το 2011 μειώθηκαν σε ποσοστό 54%. Η επιχορήγηση των δήμων από τον κρατικό προϋπολογισμό για λειτουργικές δαπάνες μειώθηκε την τριετία 2009-2012 κατά 60% και για επενδύσεις μειώθηκε κατά 55%. Το πρόγραμμα «Ελλάδα» ποτέ δεν σχεδιάστηκε και συνακόλουθα δεν υλοποιήθηκε. 
Παρά τις παραπάνω μειώσεις, μετά τη συνένωση των δήμων, ενώ μεταβιβάστηκαν αρμοδιότητες στην τοπική αυτοδιοίκηση, εντούτοις δεν μεταφέρθηκαν οι ανάλογοι πόροι. Ενώ το κράτος όφειλε να αυξήσει τους αντίστοιχους πόρους των ΟΤΑ μέσω των ΚΑΠ, οι πόροι αυτοί μειώθηκαν κατά την τριετία 2009-2012 σε ποσοστό 60%. Τονίζω στο σημείο αυτό ότι ήδη έχει εκδοθεί η με αριθμό 2599/2012 απόφαση του Συμβουλίου της Επικρατείας, η οποία έκρινε ότι δεν επιτρέπεται η μεταβίβαση αρμοδιοτήτων στους ΟΤΑ, χωρίς τη μεταφορά των αντίστοιχων αναγκαιούντων για την άσκηση της αρμοδιότητας αυτής πόρων. Θα καταθέσω την απόφαση αυτή. 
Είναι γνωστό ότι η προηγούμενη κυβέρνηση Παπαδήμου είχε υποσχεθεί ότι το μίνιμουμ που θα διέθετε στους ΟΤΑ ήταν 2.700.000.000 ευρώ. Παρ’ όλα αυτά, εκ λάθους, όπως είπαν, στον προϋπολογισμό του 2012 συμπεριέλαβαν ποσό μόλις 2.400.000.000 ευρώ. Στη συνέχεια η προηγούμενη κυβέρνηση υποσχέθηκε ότι θα προσέθετε το ποσό των 450.000.000 ευρώ στο κονδύλιο αυτό. Αντί αυτού, το μήνα Ιούλιο του 2012 προέκυψε μείωση της τάξης του 10% στη μηνιαία επιχορήγηση και προαναγγέλθηκε περαιτέρω μείωση. Από το ποσό των 2.400.000.000 ευρώ, το ένα δισεκατομμύριο αφορά προνοιακά επιδόματα, τα οποία, πριν μεταβιβαστεί αυτή η αρμοδιότητα, δίνονταν απευθείας από το κράτος στους δικαιούχους. Άλλο ένα δισεκατομμύριο καλύπτει μισθώματα και μεταφορά μαθητών, λόγω της συγχωνεύσεως σχολείων. Δηλαδή, από τα εγγραφέντα στον κρατικό προϋπολογισμό απομένουν μόλις 400.000.000 ευρώ, για να καλύψουν οι δήμοι όλης της χώρας τις δαπάνες μισθοδοσίας ασφαλιστικών εισφορών, έξοδα ύδρευσης και θέρμανσης -ειδικά τα θέρμανσης, τα οποία είναι ιδιαίτερα αυξημένα φέτος στις περιοχές της Βόρειας Ελλάδας- δαπάνες εξόφλησης δανείων, κοινωνικά παντοπωλεία, συσσίτια δημοτών, τροφοδοσία παιδικών και βρεφονηπιακών σταθμών.
Στο σημείο αυτό σας αναφέρω και τα εξής: Το πρόγραμμα εναρμόνισης οικογενειακής και επαγγελματικής ζωής είναι μία δράση του επιχειρησιακού προγράμματος «Ανάπτυξη Ανθρωπίνων Δυναμικών» του Υπουργείου Εργασίας και Κοινωνικής Ασφάλισης, που συγχρηματοδοτείται από το Ευρωπαϊκό Κοινωνικό Ταμείο στο πλαίσιο του ΕΣΠΑ. Μέσω του προγράμματος αυτού, χιλιάδες μητέρες έχουν τη δυνατότητα να λάβουν δωρεάν υπηρεσίες φροντίδας στους βρεφονηπιακούς σταθμούς και στα ΚΔΑΠ, καθώς και τα ΑΜΕΑ. Το πρόγραμμα εφαρμόζεται για πέμπτη χρονιά. 
Το 2011 η ΕΤΑΑ είχε προϋπολογισμό 200.000.000 ευρώ, βάσει της οποίας εξυπηρετήθηκαν για τη χρονιά 2011-2012 σαράντα οκτώ χιλιάδες τετρακόσια παιδιά, αξιοποιώντας χρηματοδότηση από το ΕΣΠΑ 175.000.000 ευρώ και αφήνοντας ένα υπόλοιπο 25.000.000 ευρώ. Το 2012-2013 οι δήμοι είχαν ζητήσει 250.000.000 ευρώ. Αντί αυτού, το Υπουργείο Εργασίας έδωσε μόνο 100.000.000 ευρώ, δημιουργώντας τα γνωστά ζητήματα. Κάλυψε μόνο σαράντα τρεις χιλιάδες αιτήσεις από τις ενενήντα έξι χιλιάδες εκατό. Κάλυψε, δηλαδή, μόνο το 51% των θέσεων. Το Υπουργείο Εργασίας, ύστερα από συντονισμένες ενέργειες της ΚΕΔΕ, μείωσε την αποζημίωση ανά θέση παιδιού. Αυτή η ενέργεια, δηλαδή η μείωση, είχε σαν αποτέλεσμα να εξοικονομηθούν 20.000.000 ευρώ και συγχρηματοδότησε με επιπλέον 20.000.000 ευρώ.
Αυτά τα 40 εκατομμύρια ευρώ αντιστοιχούσαν σε κάλυψη θέσεων δεκαοκτώ χιλιάδων πεντακοσίων παιδιών στους βρεφονηπιακούς σταθμούς. Τελικά, μετά την οριστικοποίηση κατέληξαν να καλυφθούν μόνο δεκατέσσερις χιλιάδες παιδιά, αποκλείοντας αυθαίρετα τα ΚΔΑΠ. 
Από το συμπληρωματικό ποσό των 40 εκατομμυρίων ευρώ, τα 30 εκατομμύρια διατέθηκαν στην Αττική, καλύπτοντας το 76% των επιπλέον αναγκών του νομού. Στην Κεντρική Μακεδονία διατέθηκαν μόνο 7,5 εκατομμύρια ευρώ, καλύπτοντας μόνο το 19% των επιπλέον αναγκών, στη Στερεά Ελλάδα μόνο 1.100.000 ευρώ καλύπτοντας το 3% των αναγκών της. Η ατεκμηρίωτη αυτή απόφαση του Υπουργείου δημιούργησε πλήθος αδικιών με την άνιση αντιμετώπιση των ενδιαφερομένων οικογενειών και δομών, τη στιγμή που χιλιάδες μητέρες με μεγάλη μοριοδότηση και αυξημένες κοινωνικές δαπάνες έμειναν εκτός κοινωνικών δομών.
Αντίθετα πλήθος γυναικών με ελάχιστα μόρια τοποθετήθηκαν σε ιδιωτικούς σταθμούς, κυρίως στην Περιφέρεια Α΄ Αθηνών, ιδίως στο Κολωνάκι και στις περιοχές των βορείων προαστίων της Β΄ Αθηνών, κυρίως στην Κηφισιά και στην Εκάλη. Θα καταθέσω πίνακες με μόρια που είχαν οι μητέρες στις περιοχές της Ανατολικής Μακεδονίας και Θράκης, Δυτικής Μακεδονίας και Κεντρικής Μακεδονίας και που δυστυχώς είχαν αυτήν τη δυσμενή αντιμετώπιση.
Επισημαίνω τις διαφορές που υπήρξαν στη μοριοδότηση των Δήμων Θεσσαλονίκης Τριανδρίας, Πανοράματος, του Δήμου Νεάπολης Συκεών και του Δήμου Αμπελοκήπων όπου τα μόρια των γυναικών κυμαίνονται από σαράντα οκτώ έως εξήντα οκτώ, ενώ αντίθετα σε ενδεικτικά παραδείγματα αιτήσεων που έγιναν σε ιδιωτικούς παιδικούς σταθμούς της Αττικής, τα μόρια κυμαίνονται από δέκα έως δεκαέξι και είκοσι οκτώ. Μιλάω για το Κολωνάκι, την Κηφισιά και την Εκάλη.
Δηλαδή, σε περιοχές της Αττικής επιλέχτηκαν μητέρες μη εργαζόμενες με μόρια πολύ λιγότερα των τριάντα πέντε, που είναι το μίνιμουμ των εργαζομένων γυναικών, που δικαιούνται να επιδοτηθούν, ενώ στις περιοχές της Μακεδονίας αποκλείστηκαν μητέρες σκληρά εργαζόμενες, φτωχές, πολύτεκνες που αντιμετωπίζουν πολλαπλά κοινωνικά προβλήματα.
Η άδικη, μη σύννομη και πέραν πάσης λογικής κατανομή του Υπουργείου Εργασίας ήδη ωθεί πολλούς δήμους και χιλιάδες γονείς παιδιών σε δικαστικές διεκδικήσεις που θα φτάσουν μέχρι το Ευρωπαϊκό Δικαστήριο.
Πέραν των ήδη αναφερθέντων, άνοιξαν τα σχολεία υπό την απειλή της διακοπής του ρεύματος, του τηλεφώνου και του φυσικού αερίου. Στις σχολικές επιτροπές των δήμων έχουν δοθεί από τις αρχές του χρόνου μόνο δύο δόσεις που αντιστοιχούν σε 40 εκατομμύρια ευρώ. Έχουν ειδοποιηθεί δε από την κεντρική διοίκηση ότι δεν πρόκειται να πάρουν άλλα χρήματα, ενώ τον περασμένο χρόνο είχαν πάρει 100 εκατομμύρια ευρώ για τις λειτουργικές τους ανάγκες.
Στη δευτερολογία μου θα αναφερθώ ενδεικτικά σε προβλήματα που αντιμετωπίζουν δήμοι του Νομού Θεσσαλονίκης, ορισμένοι εκ των οποίων ωθούνται στο να κατεβάσουν τα ρολά, να κλείσουν.
Δράττομαι της ευκαιρίας, αφού έχω λίγο χρόνο, να αναφερθώ στην είδηση που ακούσαμε χθες, ότι αποφασίσατε ή μάλλον η τρόικα σας προτείνει να κόψετε τη συγκοινωνία στα νησιά που έχουν κάτω από εκατόν σαράντα κατοίκους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κυρία Πρόεδρε.
Όπως είχαμε πει κατά τη συζήτηση σχετικού νομοσχεδίου –κύρωση πράξης νομοθετικού περιεχομένου- τα νησιά και οι βραχονησίδες έχουν υφαλοκρηπίδα εφόσον κατοικούνται και έχουν ΑΟΖ. Εκεί αποσκοπείτε. Είχα δείξει τότε και ένα πενηντάευρω όπου η Γαλλία τις βραχονησίδες της τις εμφανίζει πάνω σε αυτό και έχει τη μεγαλύτερη ΑΟΖ στην Ευρώπη. Μην προχωρήσετε σε κάτι τέτοιο.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα των Ανεξαρτήτων Ελλήνων)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18693"," Σας ευχαριστούμε, κυρία Γιαταγάνα.
Ο Βουλευτής Ευβοίας κ. Κωνσταντίνος Μαρκόπουλος έχει το λόγο","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18694"," Κύριε Υπουργέ, κυρίες και κύριοι συνάδελφοι, κυρία Πρόεδρε, η σημερινή επίκαιρη επερώτηση των Ανεξαρτήτων Ελλήνων στον Υπουργό Εσωτερικών, σχετικά με την περικοπή της επιχορήγησης στους ΟΤΑ αλλά με αυτή καθ’ εαυτή, σχετικά με την πεμπτουσία της λειτουργίας της τοπικής αυτοδιοίκησης, έχει πολύ μεγάλη σημασία για τη χειμαζόμενη κοινωνία, την απελπισία των πολιτών.
Κύριε Υπουργέ, όταν σ’ αυτήν την Αίθουσα ψηφίσαμε τον «Καλλικράτη» με πολύ μεγάλη πλειοψηφία, είχαμε πιστέψει ότι αυτός ο θεσμός θα μετουσιώσει την ευθύνη, την κατεύθυνση και την αποστολή της τοπικής αυτοδιοίκησης, που πρέπει να είναι δίπλα στον πολίτη: πολύ πιο δίπλα με μεγαλύτερη και πιο στενή και άμεση επαφή απ’ ό,τι έχει το υπόλοιπο πολιτικό σύστημα, για να διεκπεραιώσει τα μικρά αλλά πάρα πολύ ουσιαστικά και τα αναπτυξιακά της τοπικής κοινωνίας, να βοηθήσει όλο εκείνο το κομμάτι του πληθυσμού που είναι τα παιδιά, τα σχολειά, τους βρεφονηπιακούς σταθμούς, την τρίτη ηλικία, τους εξαρτώμενους από ουσίες ανθρώπους. Δηλαδή, όλα αυτά που απασχολούν την τοπική κοινωνία. 
Σήμερα διαπιστώνουμε ότι ο «Καλλικράτης» αστοχεί θεαματικά, όχι πάντοτε με ευθύνη των αρχόντων της τοπικής αυτοδιοίκησης. Τώρα πλέον, μετά την πολιτική που έχετε αποφασίσει ως Κυβέρνηση και μέσα στο πλαίσιο της μνημονιακής πολιτικής την οποία έχετε αποδεχθεί ως κορμό, στρατηγική και κατεύθυνση της οικονομικής πολιτικής, η αποτυχία του «Καλλικράτη» πέφτει αποκλειστικά στους δικούς σας ώμους. 
Κύριε Υπουργέ, δεν θα σας πω το περίφημο «δει δη χρημάτων». Είναι κοινή λογική όμως. Όταν φορτώνετε την τοπική αυτοδιοίκηση με ευθύνες χωρίς «προίκα» και την ίδια στιγμή τής κόβετε τα πόδια σε ό,τι αφορά τα οικονομικά της, πετυχαίνετε δυο πράγματα: Πρώτον, σκοτώνετε την τοπική αυτοδιοίκηση. Και δεύτερον, σκοτώνετε τις ελπίδες αυτού του λαού, ότι μπορεί να υπάρχει και μια δομή να σταθεί δίπλα του, να μπορέσει να τον βοηθήσει να πει το παράπονό του, ν’ ασχοληθεί από τη λάμπα στην κολώνα που θα φωτίσει έξω από το σπίτι του και θα του δώσει αίσθημα ασφάλειας, μέχρι να του φροντίσει τα παιδιά, την τρίτη ηλικία, να του κάνει κάποιες κοινωνικές εκδηλώσεις, γιατί δεν έχει χρήματα να πάει ούτε στον κινηματογράφο και να του απαλύνει τον πόνο της ανεργίας. Να του απαλύνει δηλαδή, αυτό που του έχει ρίξει στην πλάτη του το κράτος χωρίς τη δική του ευθύνη. Αυτό το κάνετε αποφασίζοντας να περικόψετε σε δραματικό βαθμό, τις επιχορηγήσεις των οργανισμών τοπικής αυτοδιοίκησης. 
Κάνετε και κάτι άλλο. Εκβιάζετε την τοπική αυτοδιοίκηση να αυξήσει τους δημοτικούς φόρους, για να μην έχετε εσείς την ευθύνη ως Κυβέρνηση. Αυτός ο εκβιασμός είναι ευθύς, διότι ξέρετε πολύ καλά ότι πάνω από τους μισούς δήμους δεν μπορούν να πληρώσουν τους ίδιους τους απασχολούμενους στην τοπική αυτοδιοίκηση. Είναι σαν να τους λέτε: «Βάλτε φόρους για τους οποίους εγώ δεν θα έχω καμμία ευθύνη, βρείτε τα με τη δική σας κοινωνία. Δεν μας ενδιαφέρει αν αύριο εκλεγεί ή δεν εκλεγεί ο α΄ ή ο β΄ δήμαρχος. Σ’ αυτόν πέφτει η ευθύνη τής αποτυχίας, της απομύζησης του τελευταίου πόρου που έχει ο πολίτης, για να απολαύσει αυτά που του έχει δώσει η τοπική αυτοδιοίκηση». 
Όμως, κύριε Υπουργέ, την τοπική αυτοδιοίκηση την έχουμε πληρωμένη από την αυξημένη άμεση και έμμεση φορολογία την οποία εισπράττει το κράτος. Εισπράττουμε 40% άμεση φορολογία επί όλων των εισοδημάτων και τόση έμμεση φορολογία σ’ αυτό το κράτος –τη μεγαλύτερη σ’ ολόκληρη την Ευρώπη- για να μην έχουμε τοπική αυτοδιοίκηση; 
Θέλετε να μας πείτε ότι είναι πολλές οι δομές που έχει η τοπική αυτοδιοίκηση και είναι σπατάλη; Να μας πείτε στην ομιλία σας ποια είναι η σπατάλη, για να ξέρουμε και εμείς και οι πολίτες αυτής της χώρας, πού σπαταλώνται τα χρήματα στην τοπική αυτοδιοίκηση. Αν υπάρχει σπατάλη να την περιγράψετε και να την κόψετε. 
Πρώτα απ’ όλα αν θέλετε να κόψετε κάτι, κόψτε τις αναθέσεις έργων. Κόψτε τα σαρανταπεντάρια, αν εκεί πιστεύετε ότι υπάρχει διαφθορά ή σπατάλη, αλλά δεν μπορείτε να κόβετε τα συσσίτια των παιδιών. Δεν μπορείτε να ασχολείστε επί δεκαπέντε, είκοσι μέρες, για να ψάξετε να βρείτε χρήματα για τους βρεφονηπιακούς. Δεν μπορείτε να καταργείτε τα ΚΑΠΗ. Δεν μπορείτε να αφήνετε απλήρωτους τους δημοτικούς υπαλλήλους που ήδη παίρνουν εφτά κατοστάρικα και αν τα παίρνουν κι αυτά και δεν μπορείτε να απειλείτε όλο αυτόν τον κόσμο με αυτεπιστασία σε έργα χωρίς χρήματα.
Αυτά που νομοθετείτε, στην πραγματικότητα είναι εμβαλλωματικές λύσεις χωρίς καμμία προοπτική.
Βγάλτε τις μη κυβερνητικές οργανώσεις, αυτές που όταν ήσασταν στην αντιπολίτευση, τις κατηγορούσατε εδώ, ως μία πρακτική διαφθοράς τού πολιτικού συστήματος, έμμεσης εισχώρησης πολιτικών σε ΜΚΟ, που θα διορίζουν ανθρώπους στην τοπική αυτοδιοίκηση.
Κάντε αυτά. Εσείς συντηρείτε τη διαφθορά, αυτή που κατηγορούσατε, κρατάτε τη σπατάλη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την επαυξάνετε και την επιβραβεύετε. Δεν έχετε τη δύναμη να τα βάλετε με δημάρχους, που υπάρχουν πάντα κακοί δήμαρχοι και επιτίθεστε εμμέσως πλην σαφώς στην τοπική κοινωνία.
Κάνετε λοιπόν τριπλό λάθος.
Τελειώνοντας, θα ήθελα να πω μία κουβέντα για την περιφέρειά μου, κύριε Υπουργέ. 
Ξέρετε πολύ καλά το πρόβλημα που υπάρχει με τους τριάντα πέντε εργαζομένους στο Δήμο Μεσσαπίας, πρώην Δήμο Ψαχνών. Είναι χαρακτηριστικό παράδειγμα πλέον ανεπάρκειας της περιφέρειας, ανεπάρκειας του Υπουργείου και ανεπάρκειας της Κυβέρνησης να υπάρχουν τριάντα πέντε άνθρωποι απλήρωτοι επί δύο χρόνια, να υπάρχουν ΦΕΚ δημοσιευμένα για τη δικαίωσή τους και να αρνείται ο δήμαρχος, να αρνείστε εσείς -ενώ μου έχετε απαντήσει θετικά- να αναλάβετε τις ευθύνες σας απέναντι σε αυτούς τους ανθρώπους. 
Σας ζητώ, έστω και αυτήν την ώρα να το κάνετε. Αν δεν μπορεί να το κάνει ο δήμαρχος, αν αρνείται δηλαδή να υπακούσει στους νόμους του κράτους, τότε να στείλετε το δήμαρχο κατηγορούμενο. Δεν μπορεί όμως ο δήμαρχος να εκβιάζει την Κυβέρνηση, η Κυβέρνηση απλώς να τον κοιτάζει και αυτός να δημαρχεύει χωρίς να δίνει λογαριασμό σε κανέναν.
Και κλείνω, κυρία Πρόεδρε, αν μπορώ να έχω μισό λεπτό ακόμα…","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"18695"," Παρακαλώ, ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18696"," …με ένα θέμα που είναι εκτός τοπικής αυτοδιοίκησης. Αφορά τα οικονομικά των κομμάτων.
Κύριε Υπουργέ, ξέρετε πάρα πολύ καλά ότι η επόμενη χρηματοδότηση των κομμάτων -η επόμενη δόση- γίνεται με ένα νόμο που επιβάλλει χρηματοδότηση με τα αποτελέσματα του 2009. Σας καλώ να αλλάξετε το νόμο. Είναι ανήθικο να χρηματοδοτούνται κόμματα με τα αποτελέσματα του 2009, δηλαδή το ΠΑΣΟΚ με 45%, όταν έχει πάρει 12% και δημοσκοπικά είναι μονοψήφιο. Ο συνεταίρος σας στην Κυβέρνηση, ο κ. Βενιζέλος, που προσέβαλε χθες ολόκληρο το πολιτικό σύστημα, που διέφθειρε, που κράτησε τη διαφθορά ψηλά, δεν μπορεί να τον πληρώνετε από πάνω, για να είναι συνεταίρος αυτής της Κυβέρνησης. Δεν μπορείτε να του δίνετε 4,5 εκατομμύρια στο τρέχον έτος, παραπάνω από αυτά που δικαιούται να πάρει. Σας καλώ να αλλάξετε το νόμο.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"18697"," Ευχαριστούμε, κύριε συνάδελφε.
Ο κ. Ιωάννης Κουράκος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18698"," Κυρίες και κύριοι συνάδελφοι, στο πλαίσιο της ύφεσης για πέμπτη χρονιά, της κοινωνικής ανασφάλειας η τοπική αυτοδιοίκηση αποτελεί θεμελιώδη πυλώνα εξισορρόπησης κοινωνικών ανισοτήτων. 
Σήμερα δυστυχώς, πλην ελαχίστων εξαιρέσεων, στο δεύτερο χρόνο εφαρμογής του «Καλλικράτη», του πλέον μεγαλεπήβολου σχεδίου περιφερειακής ανάπτυξης και αποκέντρωσης και κυρίως λόγω των ατυχών πολιτικών των τροϊκανών κυβερνήσεων που υπήρχαν τον τελευταίο καιρό, η αυτοδιοίκηση δεν εξυπηρετεί καθόλου τον κοινωνικό της ρόλο.
Τι επικρατεί; Παλινωδίες εφαρμογής. Προχειρότητα. Έλλειψη συντονισμού. Κομματοκρατία.
 Χαρακτηριστικά αναλογιστείτε: Αυξημένες αρμοδιότητες. Επιδόματα πρόνοιας που αφορούν διακόσιες χιλιάδες οικογένειες. Συνταγογράφηση φαρμάκων στα ΚΑΠΗ. Αδειοδότηση μιας σειράς επαγγελμάτων. Μεταφορά των μαθητών. 
Οι φορείς της αυτοδιοίκησης καλούνται να εξυπηρετήσουν περισσότερες δομές και υπηρεσίες με τα εξής: 
Τη μείωση της χρηματοδότησης των δήμων που ξεπερνά το 50% και καθιστά αμφίβολη τη βιωσιμότητά τους. Τις μειώσεις των ΚΑΠ που υπερβαίνουν τα 50 εκατομμύρια ευρώ για τις περιφέρειες. Η μείωση της χρηματοδότησης για τη ΣΑΤΑ δημιουργεί βασικά προβλήματα στις υποδομές των δήμων. Τις παλινωδίες που παρουσιάστηκαν στην αρμοδιότητα για τη μεταφορά μαθητών. Τη μείωση της χρηματοδότησης για την πυρασφάλεια. Τις μειούμενες θέσεις που απορρόφησαν οι δημοτικοί παιδικοί σταθμοί. Τη μείωση του τακτικού προσωπικού της αυτοδιοίκησης, σύμφωνα με τα στοιχεία της ΚΕΔΕ. Την πρόσφατη νομοθετική ρύθμιση που αφαιρεί από τις περιφέρειες τη λειτουργία των δομών υγείας και την αρμοδιότητα εκπόνησης περιφερειακών σχεδίων ανάπτυξης.
Η πρόσφατη μείωση της τακτικής χρηματοδότησης, που απετέλεσε την αιτία των κινητοποιήσεων της ΚΕΔΕ, αποτελεί ταφόπλακα για τη λειτουργία των δήμων. Αρκετοί δήμοι βρίσκονται σε αδυναμία κάλυψης ακόμη και της μισθοδοσίας, ενώ αρκετές δεκάδες Οργανισμοί Τοπικής Αυτοδιοίκησης έχουν κηρύξει στάση πληρωμών σε προμηθευτές και ασφαλιστικές εισφορές.
Κύριε Υπουργέ, αναφερόμενος στην περιοχή μου, την Β΄ Πειραιά, μια περιοχή της οποίας η ανεργία υπερβαίνει το 40%, να σας πω ότι οι δήμοι λειτουργούν με κύρια ευθύνη της κεντρικής πολιτείας. Το κεντρικό κράτος πάντα αδικούσε αυτήν την περιοχή αφού υπολείπεται σε σχολικά κτήρια, σε αθλητικές εγκαταστάσεις και αναπτυξιακές υποδομές. 
Οι πρόσφατες περικοπές έχουν δραματικά αποτελέσματα. Οι εργαζόμενοι παραμένουν απλήρωτοι για αρκετούς μήνες, προσφεύγοντας σε απεργίες και καταλήψεις. Χθες -και πραγματικά χθες- είχαν κατάληψη στο δήμο Κερατσινίου Δραπετσώνας οι απλήρωτοι εργαζόμενοι εδώ και εννέα μήνες. Το πρόγραμμα των ΑΜΕΑ του ΟΑΕΔ, επειδή δεν καλύπτει ο δήμος τις ασφαλιστικές εισφορές, κοντεύει να χαθεί. Το ίδιο ασφαλώς ισχύει για όλους τους δήμους της Β΄ Πειραιά και θα πρέπει να το δείτε πάρα πολύ προσεκτικά. 
Η συσσωρευμένη πίεση που ασκείται στην αυτοδιοίκηση έχει αφετηρία το οργανωμένο σχέδιο εκποίησης της δημοτικής περιούσιας. Ο κ. Χούφτεν έχει από καιρό αναλάβει τη διεκπεραίωση του έργου αυτού στη χώρα μας με την ελληνογερμανική συνεργασία, η οποία επιβεβαιώθηκε ύστερα και από την επίσκεψη της κ. Μέρκελ και ξέρετε ότι στεγάζεται στο Υπουργείο σας. Με το πρόσχημα της μεταφοράς τεχνογνωσίας η Γερμανία θέλει να εκμεταλλευτεί ενέργεια, πλουτοπαραγωγικές πηγές και φθηνό εργατικό δυναμικό. Έχει αναλάβει, δηλαδή, με λίγα λόγια την εκποίηση της περιουσίας της τοπικής αυτοδιοίκησης.
Κύριε Υπουργέ, ποια είναι η κόκκινη γραμμή της τροϊκανής κυβέρνησής σας; Η εκποίηση της δημόσιας περιουσίας; Η υποθήκευση του εθνικού πλούτου; Η συνεκμετάλλευση του Αιγαίου; Η εκκένωση των ακριτικών νησιών, που ακούστηκε χθες, μέχρι εκατόν πενήντα κατοίκων; Ποια η σχέση αυτού που ακούστηκε χθες έστω και σαν συζήτηση με την τροπολογία που πέρασε πριν από λίγες μέρες με την υπογραφή μόνο από το Υπουργείο Εθνικής Άμυνας για την αγοραπωλησία σε ιδιωτικά νησιά και μη; Δεν θα σας αφήσουμε να εκποιήσετε τη χώρα, κύριε Υπουργέ.
Πίσω από τη μεθόδευση αυτή μήπως υποκρύπτεται σκοτεινό σχέδιο που έχει σχέση με την ΑΟΖ, γι’ αυτό δεν την ανακηρύσσουμε; Προσέξτε καλά, κύριοι της Κυβέρνησης. Έχετε οδηγήσει τον ελληνικό λαό στην εξαθλίωση, μην παίζετε και με τα εθνικά θέματα. 
Κυρίες και κύριοι, ο ρόλος της τοπικής αυτοδιοίκησης πρέπει να είναι καταλυτικός στην καταπολέμηση των ανισοτήτων, στην εξασφάλιση της εργασιακής και κοινωνικής ειρήνης. Άλλωστε όλοι θεωρητικά πρεσβεύουμε ότι στο κέντρο της πολιτικής βρίσκεται ο άνθρωπος.
Κύριε Υπουργέ, είναι απαραίτητη η θεσμική κατοχύρωση των αρμοδιοτήτων όσο και της χρηματοδότησης των δήμων, αφού διαφορετικά θα επαναλάβουμε για μια ακόμη φορά προτάσεις σχεδιασμού που θα παραμένουν κούφιες εξαγγελίες συμβάλλοντας στην απαξίωση του ρόλου της αυτοδιοίκησης.
Κλείνοντας, εμείς οι Ανεξάρτητοι Έλληνες δεσμευόμαστε ότι θα παραμείνουμε συνεπείς στην επιδίωξη θεσμικών και διοικητικών παρεμβάσεων στον «Καλλικράτη», οι οποίες θα στοχεύουν σε μια ανεξάρτητη κοινωνικά και κομματικά αυτοδιοίκηση, ικανή να αποτελέσει μοχλό τοπικής ανάπτυξης και ενίσχυση της κοινωνικής συνοχής.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΙΩΑΝΝΗΣ ΚΟΥΡΑΚΟΣ",250
"18699"," Ευχαριστούμε πολύ.
Το λόγο έχει η κ. Μαρίνα Χρυσοβελώνη, Βουλευτής Μαγνησίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18700"," Κύρια Πρόεδρε, κυρίες και κύριοι συνάδελφοι, κύριε Υπουργέ, πριν λίγες εβδομάδες μιλώντας για τους Οργανισμούς Τοπικής Αυτοδιοίκησης χαρακτηρίσατε τους δήμους κοινωνική ασπίδα των αδυνάτων εν μέσω κρίσης.
Έχετε δηλώσει πως δεν θα κόψετε εκεί όπου επηρεάζονται ανθρώπινες ψυχές. Δεν θα ήθελα να πω ότι όλα αυτά είναι υποκριτικά. Θα αναφέρω μόνο κάποια πρόσφατα γεγονότα, που αφορούν στις χρηματοδοτήσεις των ΟΤΑ για κοινωνικές δομές και υπηρεσίες, που διαψεύδουν απόλυτα τις δηλώσεις σας.
Ξεκινώντας από την εκπαίδευση, η συνεχιζόμενη υποχρηματοδότηση από το Υπουργείο Εσωτερικών των δημοτικών παιδικών σταθμών οδηγεί δεκάδες χιλιάδες παιδιά εκτός δημόσιας φροντίδας. Υλοποιήσατε τελικά, κύριε Υπουργέ, την υπόσχεση που δώσατε στον κ. Ράιχενμπαχ. Και αναφέρομαι σε δημοσίευμα στην εφημερίδα «ΤΟ ΒΗΜΑ» της 5ης Ιουλίου 2012 για εξορθολογισμό δαπανών, που αφορούν στη λειτουργία και στελέχωση των βρεφονηπιακών σταθμών, αφήνοντας έξω βρέφη και νήπια. 
Η χωρίς προηγούμενο πολιτική αυτή αναλγησία εκφράζεται με τη μειωμένη φετινή χρηματοδότηση των βρεφονηπιακών και παιδικών σταθμών σε σχέση με τις πραγματικές ανάγκες των οικογενειών. Για την άκρως μειωμένη επιχορήγηση των σχολικών επιτροπών των δήμων ρίχνετε βολικά την ευθύνη στο Υπουργείο Παιδείας, χωρίς να σας απασχολεί το γεγονός ότι οι σχολικές επιτροπές, που είναι νομικά πρόσωπα δημοσίου δικαίου των δήμων, φροντίζουν για τα αναλώσιμα των σχολείων, για τη θέρμανση και την καθαριότητά τους.
Οι δάσκαλοι σάς καταγγέλλουν για την εγκατάλειψη του πιο ευαίσθητου κομματιού της κοινωνίας των παιδιών μας. Εσείς, όμως, τους αγνοείτε, αν και η σχολική χρονιά έχει αρχίσει με τρομερές ελλείψεις σε σχολεία ολόκληρης της χώρας.
Δυστυχώς, ακόμη δεν έχετε δώσει λύση στο οξύτατο πρόβλημα της αγοράς πετρελαίου θέρμανσης για τα σχολεία που σύντομα θα το χρειαστούν, ίσως γιατί ελπίζετε ότι η καλοκαιρία θα διατηρηθεί μέχρι το Δεκέμβριο. Εάν είναι αυτή, κύριε Υπουργέ, η κοινωνική ασπίδα για τους δήμους, μάλλον μόνο εσείς και ο κ. Ράιχενμπαχ αντιλαμβάνεσθε έτσι την κοινωνική πρόνοια.
Άλλες, όμως, ήταν οι υποσχέσεις σας στην Task Force και άλλες οι εδώ εξαγγελίες σας ότι δήθεν δεν θα κόψετε εκεί όπου επηρεάζονται ανθρώπινες ψυχές. Το τι ισχύει τελικά, δυστυχώς το βλέπουμε σήμερα στα σχολεία μας. 
Είναι πλέον δεδομένο πως οι δήμοι για όσον καιρό υπάρχει αυτή η ανάλγητη μνημονιακή συγκυβέρνηση θα υποχρηματοδοτούνται. Τι μπορεί να γίνει; Να μπουν παραπάνω δημοτικά τέλη ή νέοι φόροι; Εμείς, οι Ανεξάρτητοι Έλληνες, είμαστε κατηγορηματικά αντίθετοι σε μία τέτοια λύση.
Η καλύτερη λύση, βέβαια, θα ήταν να μην υφίσταται η συγκυβέρνηση για να ησυχάσει κάποτε και ο ελληνικός λαός. Εσείς, όμως, θα προσπαθήσετε με κάθε τρόπο να κρατήσετε όρθια την παραπαίουσα συγκυβέρνησή σας μέχρι να τακτοποιήσετε τα προβλήματα των τραπεζών και να λύσετε το οικονομικό πρόβλημα του κάθε τραπεζίτη φίλου σας. Δεν ασχολείστε με τα προβλήματα των πολιτών, γιατί απλά δεν θέλετε να τα επιλύσετε. Και αυτό, παρά το γεγονός ότι θα χρειαζόντουσαν πολύ λιγότερα από τα δεκάδες δισεκατομμύρια ευρώ που συνεχίζετε να παραχωρείτε στους κρατικοδίαιτους τραπεζίτες, χωρίς το παραμικρό ουσιαστικό όφελος για την κοινωνία και θα πρόσθετα, ζημιώνοντας παράλληλα το κράτος με τεράστια ποσά. 
Ένα ερώτημα, λοιπόν, είναι πώς θα υπάρξει λύση για όσον καιρό διατηρείται αυτή η έκρυθμη κατάσταση, πρακτικά πώς θα μπορούσαν να καλυφθούν οι τοπικές κοινωνικές ανάγκες, τις οποίες σήμερα αδυνατούν πλέον να χρηματοδοτήσουν οι δήμοι.
 Στην εποχή του μνημονίου ζούμε μία περίοδο όχι μόνο οξύτατης οικονομικής κρίσης, αλλά και δημοσιονομικής ασφυξίας, που επιβάλλει η τρόικα του εσωτερικού μαζί με αυτήn του εξωτερικού. Επομένως οι πολιτικές αυτές όχι μόνο δεν θα δίνουν λύση αλλά θα συνεχίσουν να επιδεινώνουν την κοινωνική κρίση, αυξάνοντας την ανάγκη παροχής από τους δήμους νέων κοινωνικών υπηρεσιών προς ολοένα και περισσότερο πληττόμενους συμπολίτες μας. 
Αναγνωρίζοντας τη δυσάρεστη αυτή πραγματικότητα που βιώνουν όλοι οι δήμοι της χώρας, μεταξύ των οποίων και οι δήμοι της εκλογικής μου περιφέρειας, της Μαγνησίας, που ενώ ήταν οικονομικά υγιείς βρίσκονται πλέον στο χείλος της οικονομικής κατάρρευσης, αλλά και την προοπτική χειροτέρευσης λόγω των νέων μνημονιακών μέτρων που έρχονται, θα ήταν ίσως ωφέλιμη η εκπόνηση από κάθε δήμο ενός σχεδίου έκτακτης ανάγκης με στόχο την άμεση προστασία των δημοτών από τις πλέον αρνητικές συνέπειες της κρίσης.
Το σχέδιο αυτό το οποίο έχω θέσει υπ’ όψin του Δήμου Βόλου, θα έχει τα εξής βασικά χαρακτηριστικά: ορίζοντα εφαρμογής ενός έτους, εντοπισμό των πιθανότερων, όχι όλων των θεωρητικών, πηγών χρηματοδότησης και εκτίμηση των άμεσα διαθέσιμων πόρων, εστίασης σε εκείνες τις ρεαλιστικές δράσεις, που όχι μόνο είναι ώριμες για υλοποίηση, αλλά θα έχουν άμεσο θετικό αντίκτυπο στην τοπική κοινωνία, προγραμματισμό δράσεων με απόλυτη προτεραιότητα στην κάλυψη κοινωνικών αναγκών πρόνοιας και εκπαίδευσης.
Για την επιτυχία του σχεδίου αυτού καθοριστικό ρόλο μπορεί να παίξει η σταθερή συνεργασία των ΟΤΑ με τις κοινωνικές δομές της Εκκλησίας, καθώς η Εκκλησία δραστηριοποιείται έντονα στο χώρο της κοινωνικής προσφοράς και μπορεί να προσφέρει την εμπειρία της, αλλά και ένα ήδη οργανωμένο δίκτυο παροχής βοήθειας.
Στόχος μας πρέπει να είναι η ανάσχεση της κατάρρευσης του κράτους πρόνοιας με την ενεργητική στήριξη των κοινωνικών φορέων. Πρέπει για όσο διαρκέσει η καταιγίδα της συγκυβέρνησης του μνημονίου να βάλουμε όλοι πλάτη, όχι για να υποκαταστήσουμε ατομικά το κράτος, αλλά για να δημιουργήσουμε ένα άλλο κράτος, μια νέα αντίληψη για το ποιο είναι το κοινό συμφέρον και τι σημαίνει κοινωνική αλληλεγγύη.
Η αντικατάσταση της μνημονιακής συγκυβέρνησης και των δομών που την υποστηρίζουν, δεν μπορεί να έρθει από μοναχικές, μεμονωμένες απόπειρες, αλλά μέσα από τη συλλογική δράση. Εμείς οι Ανεξάρτητοι Έλληνες καλούμε τους Έλληνες πολίτες να εναντιωθούν στην ξένη εξάρτηση και στους συνεργάτες των δανειστών, αλλά και στη διαιώνιση των νοοτροπιών που μας οδήγησαν εδώ, με οδηγό αποκλειστικά και μόνο το εθνικό συμφέρον. Δεν χωρούν άλλες προσωπικές στρατηγικές ή ατομικές προσδοκίες κερδοφορίας. Ή θα τα καταφέρουμε όλοι μαζί ή η κοινωνία μας θα χάσει συνολικά το παιχνίδι. Εμείς οι Ανεξάρτητοι Έλληνες είμαστε εδώ, για να αποτρέψουμε το ναυάγιο της πατρίδας μας και θα τα καταφέρουμε σε πείσμα των δυνάμεων του μνημονίου.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"18701"," Ευχαριστούμε, κυρία Χρυσοβελώνη.
Το λόγο έχει ο κ. Κωνσταντίνος Γιοβανόπουλος, Βουλευτής Ημαθίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18702"," Ευχαριστώ, κυρία Πρόεδρε.
Κύριε Υπουργέ, σας έβλεπα προχθές στο αεροδρόμιο, ακκιζόμενο κατά την υποδοχή της κυρίας Καγκελαρίου, σε παράταξη μπροστά στο κόκκινο χαλί να υποδέχεστε στη χώρα την πιο σκληρή τοκογλύφο που γνώρισε η Ευρώπη μεταπολεμικά. Γιατί δεν μπορεί να ισχύει κάτι άλλο. Όταν αυτοί οι άνθρωποι δανείστηκαν με 1% και δάνεισαν μετά εμάς με 6,5%, δεν μπορεί να χωρέσει καμμία άλλη λέξη εκτός από τη λέξη «τοκογλύφος».
Παρ’ όλα αυτά, κατανοώ το πρωτόκολλο. Ίσως έτσι να έπρεπε να γίνει, αλλά όλοι είχατε μία χαρά. Πέρασε μία προπαγάνδα εξαιρετική, ότι δήθεν ήρθε η σωτήρας μας στην πόλη, αλλά μάλλον ήρθε ο βάρβαρος. Εσείς, όμως, δεν μπορείτε να κατανοήσετε ότι η προπαγάνδα με το ρεαλισμό έχει σχέση όσο ο φάντης με το ρετσινόλαδο.
Προς έκπληξή μας βλέπουμε ότι μετατρέπεται μία δημοκρατία σαν την Ελλάδα σε μία δημοκρατία των μετόχων, των shareholders και επιμένετε εσείς οι ίδιοι που φέρατε αυτήν την καταστροφή να μας παραμυθιάζετε ότι εσείς οι ίδιοι θα φέρετε και τη λύση. 
Ξέρετε, εκατόν πενήντα παλιοί Βουλευτές έχουν αποχωρήσει απ’ αυτό το Κοινοβούλιο άπρακτοι, με μηδενική προσφορά, ίσως με ενοχές στο σπίτι τους. Αυτό δεν σας γεννά καμμία απορία ως προς το τι θα απογίνετε και εσείς όταν αύριο θα έρθουν αυτά τα μέτρα, για να τα ψηφίσετε;
Εγώ μπορεί να μην είμαι Βουλευτής. Θα έχω, όμως, τη χαρά, διότι θα πράξω το γενναίο και το ελληνικό. Εσείς σε αυτόν το δρόμο, σε αυτές τις ράγες που έχετε βάλει το ελληνικό τρένο, πού νομίζετε ότι θα καταλήξει και με ποιον τρόπο πείθεσθε; 
Ξέρετε, βλέπω εδώ μπροστά μου τον Πάνο Καμμένο. Δεν τον ήξερα. Έδειξε μία μέρα απ’ αυτό εδώ το Βήμα τη σημαία και τον όρκο και εμένα με έπεισε. Και έφθασα στο Κοινοβούλιο, για να σας πω τα ίδια πράγματα. Γιατί δεν μας πείθει, λοιπόν, κάποιος άνθρωπος, ο οποίος κατεβάζει τις κομματικές σημαίες και λέει «ελάτε όλοι μαζί να κάνουμε κάτι διαφορετικό, δεν βγαίνουν οι αριθμοί»; 
Δεν βγαίνουν οι αριθμοί, κυρία Πρόεδρε. Και αυτό δεν το λέω εγώ. Δεν χρειάζεται να είναι κανείς οικονομολόγος, φωστήρας, υπερπατριώτης, για να καταλάβει τα εξής. Ενδεικτικά θα μιλήσω για τους δήμους της Ημαθίας, αλλά να ξέρετε ότι το ίδιο συμβαίνει σε όλους τους δήμους της Ελλάδας. Δεν μπορεί οι κεντρικοί πόροι που έρχονται, να έχουν μειωθεί από το 2009 μέχρι το 2012 κατά 60% και εσείς ακόμα να βαυκαλίζεστε ότι ο «Καλλικράτης» έκανε καλό. Ήταν ένας γεννημένος Αττίλας, ο οποίος κατέστρεψε όλη αυτήν την υποδομή. 
Δίνετε χρήματα για τη μισθοδοσία του Δήμου της Βέροιας 480.000 ευρώ, όταν οι ανάγκες είναι 980.000 ευρώ. Εκεί δεν υπολογίζετε ότι χρειαζόμαστε χρήματα για τον αποχιονισμό. Δεν είναι μόνο το Σέλι, τα Τρία-Πέντε Πηγάδια, αλλά ένα σωρό περιοχές στον ορεινό όγκο της Μακεδονίας, οι οποίες χρειάζονται αποχιονισμό. Δεν σας νοιάζει. Κάποιος, κάπως, θα τα κάνει. Δεν γίνεται έτσι. Δεν γίνεται να τραφούν οι παιδικοί σταθμοί πια, δεν γίνεται να αναλαμβάνουν οι δήμοι τη μεταφορά των σκουπιδιών και εσείς να λέτε «κάπως, κάποιοι άνθρωποι θα θυσιαστούν». Δεν μπορεί να συνεχιστεί αυτό το πράγμα.
Μάλιστα, με τις νέες τροποποιήσεις περνάτε και τη μισθοδοσία των ΚΕΠ μέσα στις υποχρεώσεις των δήμων. Περνάτε ακόμα εντέχνως και τη μεταφορά των μαθητών με ανθρώπους, των οποίων τα ταμεία είναι άδεια.
Ας πούμε ο Δήμος της Νάουσας έχει ένα εκατομμύριο ευρώ τελεσίδικες αποφάσεις και έχει περίπου 2.160.000 ευρώ μειώσεις στις εισπράξεις λειτουργικών δαπανών. Δεν σας ανησυχεί αυτό το πράγμα; Τι πιστεύετε ότι θα γίνει, δηλαδή; Πόσο νομίζετε ότι μπορεί να συνεχιστεί η ίδια δουλειά, αν επιμένετε σε προγράμματα που δεν βγαίνουν; Και είναι αμαρτία από το θεό, θα χαθούμε. Θα χαθούμε, αλλά δεν βλέπω από εσάς καμμία συνεννόηση και καμμία διάθεση να αντιληφθείτε ότι αυτός ο γίγαντας που ήρθε και κάθισε στο σβέρκο μας, ο γίγαντας του δανεισμού, είναι προϊόν δικό σας, είναι προϊόν των πολιτικών σας. Και αυτό το ίδιο πράγμα το συνεχίζετε με έναν απίθανο τρόπο, με έναν τρόπο που μόνο μακελάρηδες της παιδείας θα μπορούσαν να έρθουν να το κάνουν. 
Εγώ δεν θέλω να πω για κανέναν ότι είναι ολιγοφρενής ή να πω ότι είναι προδότης, γιατί δύο είναι οι δρόμοι. Ή ολιγοφρενείς ήταν αυτοί που έκαναν αυτόν τον υπερδανεισμό –θα μου πείτε και ποιος νοιαζόταν, αυτοί θα τα πλήρωναν;- ή είχαν κάποιο δόλο μέσα τους. Γιατί ξέρω ότι σπουδάσατε στην Κομοτηνή και ότι τον ενδεχόμενο δόλο φυσικά τον έχετε διδαχτεί. Απορώ και δεν θέλω να ψηφίσω κάτι διαφορετικό ανάμεσα στο δόλο και την προδοσία, ανάμεσα στην ολιγοφρένεια και την κατάντια. Και όμως εκεί μας οδηγείτε. 
Ερχόμαστε, λοιπόν, και συζητάμε για το πώς θα σώσουμε αυτήν την πατρίδα, όταν ο Δήμος Αλεξάνδρειας, ο Δήμος του Ρουμλουκιού Ρουμ ήταν οι Έλληνες που ήταν εδώ πριν από τους μετανάστες, πριν τους πρόσφυγες και ο δήμος αυτός ζει σε μια κατηφόρα, ζει χωρίς να έχει συμπαράσταση, ζει χωρίς να έχει από εσάς στην καλύτερη των περιπτώσεων ευήκοα ώτα. Δεν έχετε να προσφέρετε ούτε ευήκοα ώτα. Εσείς έχετε την απόλυτη σιωπή όταν στο Υπουργείο σας υπάρχει ένας Υπουργός Εξωτερικών, Υφυπουργός επί των θεμάτων της Ελλάδος, ο κ. Ράιχενμπαχ. Και αυτό δεν σας κάνει να ανατριχιάζετε. Σε δύο μέρες γιορτάζουμε τα εκατό χρόνια απελευθέρωσης της Βέροιας από τους Τούρκους, αλλά εσείς οι κυβερνητικοί έρχεστε σαν να μην έχουν συμβεί ποτέ όλα αυτά στην πατρίδα μας.
Θέλω να κατεβάσω τους τόνους. Δεν θέλω να έρχομαι μέσα σε αυτό το Κοινοβούλιο και να δείχνω ότι εγώ ρίχνω σπίρτα στον αχυρώνα. Εσείς όμως είστε οι πρώτοι που πρέπει να επιδείξετε μια καλύτερη συμπεριφορά, ένα πατριωτικότερο «είναι». Αυτό περιμένουμε από εσάς και σας παρακαλώ, με αφορμή τους δήμους, να δείξετε μια καλύτερη διάθεση. 
Καταθέτω για τα Πρακτικά τα σχετικά που επικαλέστηκα για τους δήμους.
Σας ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)
(Στο σημείο αυτό ο Βουλευτής κ. Κωνσταντίνος Γιοβανόπουλος                         καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"18703"," Ευχαριστούμε κι εμείς. 
Η κ. Ραχήλ Μακρή έχει το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18704"," Η τοπική αυτοδιοίκηση και συγκεκριμένα οι δήμοι αποτελούν το θεσμό που κράτους που βρίσκεται δίπλα στην καθημερινότητα του απλού πολίτη. Ο «Καλλικράτης» έφερε τα πάνω κάτω στην τοπική αυτοδιοίκηση. Αντί να συνεισφέρει και να βοηθήσει στο συμμάζεμα της τοπικής αυτοδιοίκησης, αντιθέτως διέλυσε τη συνοχή τους, δημιούργησε τεράστια προβλήματα αποδιοργάνωσης των υπηρεσιών, μείωσε την αναλογία των υπαλλήλων σε σχέση με τον πληθυσμό, περιόρισε την ευελιξία των υπηρεσιών και μεγάλωσε τις χιλιομετρικές αποστάσεις σε τέτοιο βαθμό που υπάλληλοι και πολίτες αναγκάζονται να διανύσουν πάρα πολλά χιλιόμετρα προκειμένου να εξυπηρετηθούν και να εξυπηρετήσουν.
Ο «Καλλικράτης» τελικά οδήγησε στην υποβάθμιση των κοινωνικών υπηρεσιών, στην υποβάθμιση της κοινωνικής πρόνοιας που έχουν αναλάβει οι δήμοι, αφού φορτώθηκαν αρμοδιότητες χωρίς να διαθέτουν τους κατάλληλους πόρους. Και σαν να μην έφτανε ο «Καλλικράτης», έχουμε τώρα τις περικοπές των πηγών χρηματοδότησής τους, που οδηγούν σε υποβάθμιση του βιοτικού επιπέδου στις πόλεις και τα χωριά, εξαφάνιση του κοινωνικού κράτους, παρακμή των υπηρεσιών κοινής ωφέλειας και διάλυση των δομών της καθημερινότητας.
Σε μία περίοδο που οι Έλληνες πολίτες έχουν ανάγκη περισσότερο από κάθε άλλη φορά την παροχή πρόνοιας από το θεσμό της τοπικής αυτοδιοίκησης, που θα μπορούσε να αποτελέσει το μηχανισμό συνοχής που θα δρούσε αντανακλαστικά για την επιβίωση των αδύναμων στρωμάτων της ελληνικής κοινωνίας, εσείς τους δίνετε τη χαριστική βολή. Δυστυχώς, φτάσαμε σε σημείο να υποβαθμίζουμε το κοινωνικό κράτος για να καλύψουμε τις μαύρες τρύπες και τις κλεψιές των επίορκων πολιτικών. 
Σύμφωνα με τις ανακοινώσεις της Κυβέρνησής σας θα επιβάλετε τοπικούς φόρους που θα καλούνται να εισπράξουν οι δήμοι από τους πολίτες σε περίπτωση που τα οικονομικά τους βρίσκονται σε δυσχερή θέση. Μα, πόσους ακόμη φόρους, κύριε Υπουργέ, σκοπεύετε να επιβάλετε επιτέλους και γιατί θα πρέπει να επιβαρυνθούν με αυτούς οι δήμοι; Ουσιαστικά φαίνεται ότι προσπαθείτε να απεμπλακείτε διά της πλαγίας οδού από χρέη και ελλείμματα δήμων που από πολιτικές των παρελθόντων έχουν πληγεί ανεπανόρθωτα από την οικονομική δυσπραγία. 
Σύμφωνα με λεγόμενα αυτοδιοικητικών, τους καλείτε να αντιμετωπίσουν μόνοι τους τα προβλήματα, να καλύψουν οι ίδιοι τα ελλείμματα, με δικούς τους πόρους, χωρίς όμως να τους εξηγείτε πού ακριβώς θα τους βρουν.
(Στο σημείο αυτό την Προεδρική Έδρα καταλαμβάνει  ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Δεν υπάρχει αμφιβολία ότι από τις περικοπές των κεντρικών αυτοτελών πόρων και των άλλων πόρων από την κεντρική Κυβέρνηση θα υποβαθμιστεί περαιτέρω η ζωή των πολιτών, καθώς είναι δεδομένο ότι είναι αυτοί που θα υποστούν τις συνέπειες των περικοπών. 
Στη δυτική Μακεδονία, με το ένα πόδι στη χρεοκοπία βρίσκονται οι περισσότεροι δήμοι. Δήμοι που έχουν δύσκολες κλιματικές συνθήκες και χρειάζονται πολλαπλάσιες ποσότητες πετρελαίου θέρμανσης και κονδυλίων για να αντιμετωπιστεί ο χειμώνας. Οι περισσότεροι δήμοι δεν θα μπορέσουν να αντιμετωπίσουν αυτές τις δύσκολες συνθήκες με αποτέλεσμα να την πληρώσουν τα μικρά παιδιά.
Θα σας καταθέσω την απάντηση της Δημάρχου Βοΐου Κοζάνης, με την οποία απαντά σε ερώτησή μου ότι μετά από τη χρηματοδότηση από το Δήμο Βοΐου, όλα τα σχολεία του δήμου διαθέτουν πετρέλαιο θέρμανσης έως τις διακοπές των Χριστουγέννων. Έντονο είναι το πρόβλημα με τη συντήρηση των σχολικών κτηρίων και ειδικότερα με τις στέγες, για την οποία σοβαρή συντήρηση ο δήμος, λόγω της μειωμένης πλέον χρηματοδότησης από την κεντρική διοίκηση αδυνατεί να παρέμβει. Εάν συνεχιστεί η ελλιπής χρηματοδότηση από την κεντρική διοίκηση ο Δήμος Βοΐου από τον Ιανουάριο του 2013 θα βρεθεί στη δύσκολη θέση να μην μπορεί να λειτουργήσει τα σχολεία της περιοχής.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κύριε  Υπουργέ, οι δήμοι καταρρέουν και με τα παραπάνω δεδομένα περιμένουμε να μας απαντήσετε πώς σκοπεύετε να αντιμετωπίσουν οι δήμοι, έχουν δεν έχουν ευθύνες οι ηγεσίες τους, τα προβλήματα της θέρμανσης των παιδιών στα σχολεία, τη λειτουργία των βρεφονηπιακών σταθμών, οι οποίοι ήδη αντιμετωπίζουν πολλαπλά προβλήματα και έλλειψη προσωπικού, τις συγχωνεύσεις σχολείων που θα επιβάλει στους μαθητές πολλαπλές μετακινήσεις και στις απολύσεις στο ήδη ανεπαρκές οργανόγραμμα των δήμων για την εκπλήρωση των αναγκών τους.
(Χειροκροτήματα από την πτέρυγα των Ανεξάρτητων Ελλήνων)","ΡΑΧΗΛ ΜΑΚΡΗ",293
"18705"," Ευχαριστούμε πολύ.
Ο κ. Χαϊκάλης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18706"," Ευχαριστώ πολύ, κύριε  Πρόεδρε.
Κύριε  Υπουργέ, σε συνεδρίαση του Διοικητικού Συμβουλίου της ΚΕΔΕ τον Ιούλιο που συμμετείχατε εσείς ο ίδιος, είχατε δηλώσει ότι η τοπική αυτοδιοίκηση διαθέτει το πιο αποτελεσματικό, σύγχρονο και έτοιμο δίκτυο που μπορεί να στηρίξει την κοινωνία, που δοκιμάζεται σκληρά και ότι η τοπική αυτοδιοίκηση και το Υπουργείο Εσωτερικών μπορούν μαζί να μπουν μπροστά στον πόλεμο κατά της φτώχειας. Η τοπική αυτοδιοίκηση μπήκε, εσάς δεν σας έχουμε δει ακόμα.
Από την άλλη μεριά, στο τέλος Αυγούστου, και όταν η Κεντρική Ένωση Δήμων Ελλάδος συναντήθηκε με τον Πρωθυπουργό, τον ενημέρωσαν και χαρακτήρισαν δραματική την κατάσταση που επικρατεί στους δήμους της χώρας, ζητώντας την άμεση συνδρομή της πολιτείας.
Συγκεκριμένα, ο Πρόεδρος της ΚΕΔΕ, κ. Ασκούνης έχει καταστήσει σαφές ότι η τοπική αυτοδιοίκηση έχει συνεισφέρει τα μέγιστα στην οικονομική κρίση, αφού οι επιχορηγήσεις για τις λειτουργικές δαπάνες των δήμων έχουν μειωθεί κατά 50% την τελευταία τριετία και η ΣΑΤΑ κατά 55%. Παράλληλα έχει υπογραμμίσει ότι το ποσό των 2,7 δισεκατομμυρίων ευρώ για επιχορηγήσεις το 2012 αποτελεί κόκκινη γραμμή.
Επίσης, αναφερόμενος στο θέμα της αναδιάρθρωσης του δημόσιου τομέα και τη συγχώνευση υπηρεσιών και οργανισμών, είπε ότι η τοπική αυτοδιοίκηση έχει ήδη προχωρήσει σε πρωτόγνωρες για τα ελληνικά δεδομένα αναδιαρθρώσεις με βάση το πρόγραμμα «Καλλικράτης» και συγχωνεύσεις, όπως η ΔΕΥΑ (Δημοτική Επιχείρηση Ύδρευσης-Αποχέτευσης).
Παρ’ όλα αυτά το μήνα Σεπτέμβριο, λόγω των συνεχών περικοπών στους πόρους της τοπικής αυτοδιοίκησης, δεκατέσσερις δήμοι οδηγήθηκαν σε αδυναμία καταβολής μισθών δεκαπενθημέρου και με ορατό πλέον τον κίνδυνο στο τέλος του Οκτωβρίου να ξεπεράσουν τους εκατό οι δήμοι που δεν θα μπορέσουν να καταβάλουν μισθούς. Ειδικά στην Περιφέρεια Αττικής, όπου εκλέγομαι, οι Δήμοι Αχαρνών και Ασπροπύργου είναι σε κατάσταση τραγική.
Εν τω μεταξύ, στις αρχές Σεπτεμβρίου, ο κ. Σταϊκούρας, ο Αναπληρωτής Υπουργός Οικονομικών, επιβεβαίωσε ότι μετά την καταβολή της δόσης των 31 δισεκατομμυρίων ευρώ θα αποδοθούν στους δήμους τα χρήματα για τις ληξιπρόθεσμες οφειλές τους.  Το Πρόγραμμα Δημοσίων Επενδύσεων ύψους 349 εκατομμυρίων ευρώ θα αποδοθεί εντός του 2012 από τις ΣΑΤΑ. Άμεσα θα προωθηθεί η σχετική ρύθμιση για επιμήκυνση δέκα ετών στην αποπληρωμή των δανείων των δήμων από το Ταμείο Παρακαταθηκών και Δανείων με περίοδο χάριτος δύο ετών και μείωση του επιτοκίου αποπληρωμής κατά 0,5% και θα γίνει προσπάθεια ώστε κάθε μήνα και μέχρι τέλος του έτους να πληρωθούν σε δόσεις τα 213 εκατομμύρια ευρώ που οφείλει το κράτος στους δήμους από προηγούμενα έτη.
Και ερωτώ, λοιπόν: Με ποιον τρόπο θα εξασφαλίσετε ότι από τα 31 δισεκατομμύρια ευρώ θα αποδοθούν στους δήμους όλα τα χρήματα για τις ληξιπρόθεσμες οφειλές των δήμων; Με ποιους τρόπους θα αποδώσετε εντός του 2012 τα 349 εκατομμύρια ευρώ που αφορούν το πρόγραμμα δημοσίων επενδύσεων (ΣΑΤΑ); Σε ποιες ενέργειες θα προχωρήσετε ώστε να πληρώσετε στους δήμους οφειλές του κράτους από παρελθόντα έτη ύψους 213 εκατομμυρίων ευρώ; Οι δήμοι έχουν φτάσει σε σημείο να σκέφτονται να παραιτηθούν όλοι, δήμαρχοι, δημοτικά συμβούλια, οι πάντες για να φανεί το πρόβλημα τόσο προς τα μέσα όσο και προς τα έξω, εκτός Ελλάδας. Πώς θα αντιδράσει το κράτος, κύριε Υπουργέ, σε μια τέτοια κινητοποίηση; 
Με δηλώσεις του ο κ. Κουβέλης στις 30-8-2012 άφησε να εννοηθεί ότι δεν θα δεχθεί το διαφαινόμενο ισχυρό κούρεμα των κονδυλίων στους δήμους τονίζοντας ότι δεν είναι επιτρεπτό να γίνουν μεγάλες περικοπές και ότι ιδιαίτερα στην παρούσα πολιτική και κοινωνική στιγμή οι Οργανισμοί Τοπικής Αυτοδιοίκησης είναι εκείνοι οι οποίοι υποκαθιστούν το απουσιάζον κοινωνικό κράτος. Ελπίζω να μείνει σταθερός. 
Είναι αλήθεια, κύριοι συνάδελφοι, ότι όλο το βάρος της κοινωνικής πολιτικής και μέριμνας του κράτους το σηκώνουν πλέον οι δήμοι. Μόλις προχθές συζητούσαμε σε αυτήν εδώ την Αίθουσα για τη «Βοήθεια στο Σπίτι». Αλλά δεν είναι μόνο αυτό. Βρεφονηπιακοί σταθμοί, σχολεία, Κέντρα Ανοικτής Προστασίας Ηλικιωμένων (ΚΑΠΗ), Κέντρα Δημιουργικής Απασχόλησης Παιδιών (ΚΔΑΠ), συσσίτια, κοινωνικά παντοπωλεία, κέντρα πρόληψης εξαρτήσεων, όλες αυτές οι δομές εξαρτώνται από τους ΟΤΑ. 
Σαν να μην έφτανε το μεγάλο αυτό πρόβλημα που υπάρχει και με τους βρεφονηπιακούς σταθμούς οι οποίοι είναι σε απόγνωση και χιλιάδες κόσμος δεν ξέρει τι να κάνει, έφτασε και το θέμα της μεταφοράς των μαθητών όπου χθες ζήσαμε άλλη μια κοροϊδία διότι φέρατε χθες, το Υπουργείο το δικό σας δεν το γνώριζε, ενημερωθήκαμε από το Υπουργείο Οικονομικών, ότι υπάρχει κύρωση πράξης νομοθετικού περιεχομένου για 140 εκατομμύρια όταν οι απαιτήσεις αυτής της χρονιάς είναι 155 με την έκπτωση από τα 180, τα οποία έχει βγάλει η ΚΕΔΕ. Έχετε υπογράψει για 140 και δεν ξέρουμε πώς θα βγουν τη στιγμή που οι λεωφορειούχοι ζητούν τα ληγμένα των προηγούμενων χρόνων. 
Επίσης, υπάρχει το τεράστιο πρόβλημα αν θα κρατηθούν ζεστά τα σχολεία εν όψει της χειμερινής περιόδου με το πετρέλαιο και το τελευταίο ότι έχει γίνει μεγάλη περικοπή στους προϋπολογισμούς των δήμων σχετικά με την αποκομιδή των σκουπιδιών και ερωτώ: σκοπεύετε να εκχωρήσετε και σε ιδιώτες την αποκομιδή και μεταφορά των απορριμμάτων των δήμων; Και τι θα γίνουν οι εργαζόμενοι; Όλα στους ιδιώτες; Μήπως και η χώρα πάει στους ιδιώτες; Δεν ξέρω. 
Υποτίθεται πως ο «Καλλικράτης» δημιουργήθηκε ώστε να επιτευχθεί η πιο εύρυθμη λειτουργία των δήμων με ορθότερη διανομή των πόρων και ενδυνάμωση των κοινωνικών δομών των ΟΤΑ. Κατακρεουργώντας τους προϋπολογισμούς των δήμων, όμως, η Κυβέρνηση μας οδηγεί σε αντίθετο δρόμο. Έστω και αυτήν την ύστατη στιγμή καλούμε η Κυβέρνηση να πράξει τα δέοντα ώστε να αποφευχθεί το κοινωνικό κραχ στο οποίο οδηγούμεθα. 
Κύριε Υπουργέ, σύμφωνα με τόσες περικοπές που έχετε κάνει εμείς οι Ανεξάρτητες Έλληνες είχαμε πει ότι  από την κρίση την οποία φέρατε στην Ελλάδα ότι κάτι καλό θα βγει από τις θυσίες των Ελλήνων. Το ζήτημα είναι ότι όταν τίθεται σε κίνδυνο η ασφάλεια και το μέλλον των παιδιών μας, νομίζω ότι οι ενέργειες και οι αντιδράσεις των Ελλήνων θα είναι πρωτόγνωρες. Γι’ αυτό σας παρακαλούμε  πριν να είναι αργά, επανορθώστε. 
Ευχαριστώ.
 (Χειροκροτήματα από την πτέρυγα των Ανεξάρτητων Ελλήνων)","ΠΑΥΛΟΣ ΧΑΪΚΑΛΗΣ",533
"18707"," Το λόγο έχει ο Υπουργός Εσωτερικών κ. Ευριπίδης Στυλιανίδης για είκοσι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18708"," Ευχαριστώ, κύριε Πρόεδρε. 
Θα ιχνηλατήσω την επιχειρηματολογία της επίκαιρης επερώτησης των Ανεξαρτήτων Ελλήνων προσπαθώντας να δώσω επί της ουσίας απαντήσεις στα κρίσιμα κοινωνικά ζητήματα τα οποία θέτει χωρίς να ωραιοποιήσω τίποτα, χωρίς να αποκρύψω τίποτα, αναδεικνύοντας, όμως, τη σκληρή προσπάθεια που έχει κάνει αυτούς τους μήνες αυτή η Κυβέρνηση για να μπορέσει με τις υπάρχουσες δυνατότητες, με τις πραγματικές και όχι τις φανταστικές δυνατότητες της ελληνικής οικονομίας να ισορροπήσει τα πράγματα και να δώσει κατά το δυνατόν λύση στα πραγματικά προβλήματα. 
Για λόγους θεσμικής μνήμης, θέλω να ενημερώσω το Σώμα ότι εγώ έτυχε να είμαι ο εκπρόσωπος της παράταξης της Νέας Δημοκρατίας που ήγειρε τότε θέμα αντισυνταγματικότητος στο νόμο «Καλλικράτη» υποστηρίζοντας ότι δεν εφαρμόζεται στην πράξη η συνταγματική επιταγή, όταν δίνουμε στους δήμους αρμοδιότητες να δίνουμε παράλληλα και πόρους. Είχα διατυπώσει και την επιφύλαξη ότι δεν είναι προετοιμασμένη ακόμη η πολιτεία να προχωρήσει σε μια τέτοια τομή η οποία μπορεί να απομειώσει την αποτελεσματικότητα της τοπικής αυτοδιοίκησης. Η συμβολή των δήμων μέχρι τώρα και σωστά επισημάνθηκε από τους συναδέλφους στην εθνική προσπάθεια που γίνεται είναι σημαντική.
Η περικοπή δαπανών ξεπερνά περίπου το 60% των χρημάτων που παλαιότερα δαπανώνταν από το κράτος προς την Τοπική Αυτοδιοίκηση. Αυτό αναγνωρίζεται από όλους, από όλες τις πτέρυγες της Βουλής αλλά και από την Κυβέρνηση. 
Όταν αυτή η Κυβέρνηση ανέλαβε καθήκοντα, βρέθηκε ενώπιον μιας πραγματικότητας που δεν είχε φανεί προς τα έξω, ούτε προς τους δημάρχους ούτε προς την κοινωνία. Ενώ υπήρχε έγγραφη διαβεβαίωση από το παλαιό οικονομικό επιτελείο προς τους ΟΤΑ ότι θα εγγραφούν στον εθνικό προϋπολογισμό 2,7 δισεκατομμύρια για το τρέχον οικονομικό έτος, ενεγράφησαν 2,4 δισεκατομμύρια. 
Η χρηματοδότηση όμως, το πρώτο εξάμηνο του 2012 προς τους ΟΤΑ, κάθε μήνα έτρεχε στη βάση των 2,7 δισεκατομμυρίων. Μαθηματικά, λοιπόν, πηγαίναμε σε οικονομικό «έμφραγμα», σε κατάπτωση, κλείσιμο των περισσοτέρων δήμων και σε πιστωτικό γεγονός που τίναζε πραγματικά στον αέρα την εθνική διαπραγμάτευση που γινόταν όχι μόνο με την τρόικα αλλά και με την Ευρωπαϊκή Ένωση κ.λπ.
Η πρώτη υπεύθυνη στάση που μπορούσε να κρατήσει μια νέα πολιτική ηγεσία, βλέποντας ότι το Σεπτέμβριο θα σταματούσαν τα πάντα, ήταν να εξορθολογήσει την κατάσταση και να διορθώσει αυτό το «λάθος». Αυτό επιδιώξαμε να κάνουμε. 
Ιεραρχήσαμε τα πράγματα με έναν πολύ συγκεκριμένο τρόπο. Σας θυμίζω ότι την ημέρα που ορκίστηκα και πήγα στο Υπουργείο ήταν απλήρωτα προνοιακά επιδόματα από το μήνα Φεβρουάριο, δηλαδή καρκινοπαθείς, ΑΜΕΑ, εξαρτημένα άτομα, αναξιοπαθούντες είχαν να δουν χρήματα από το μήνα Φεβρουάριο. Το κράτος χρωστούσε 260 εκατομμύρια σε αυτούς τους ανθρώπους.
Υπήρχε μια απόκλιση καταβολής αυτών των τιμημάτων κατά πέντε μήνες και υπήρχαν άνθρωποι, όπως καρκινοπαθείς, που από αυτά τα χρήματα αγόραζαν τα φάρμακά τους. Από αυτά τα χρήματα περίμεναν να ζήσουν γιατί δεν είχαν άλλα εισοδήματα.
Βρεθήκαμε, λοιπόν, μπροστά σε ένα τραγικό ηθικό δίλημμα, όπως το είχα προβλέψει ή εικάσει, αν θέλετε, στις προγραμματικές δηλώσεις πριν καν ενημερωθώ. Από τη μια ήταν οι άνθρωποι και από την άλλη οι αριθμοί. Επιλέξαμε τους ανθρώπους. 
Για να αποφύγουμε το «έμφραγμα» του Σεπτεμβρίου και για να στηρίξουμε εκείνο το κομμάτι της κοινωνίας που δοκιμαζόταν, μειώσαμε κατά 30% το δωδεκατημόριο τακτικής χρηματοδότησης των ΚΑΠ των δήμων τον Αύγουστο και πληρώσαμε 260 εκατομμύρια για τους αναξιοπαθούντες, τους ασθενείς και τους εξαρτημένους, καλύπτοντας τους μήνες Μάρτιο, Απρίλιο, Μάιο και Ιούνιο. 
Αμέσως μετά συνεχίσαμε και αυτήν την απόκλιση των πέντε μηνών καταφέραμε αυτήν τη στιγμή να την έχουμε κλείσει στον ένα μήνα, δίνοντας άλλα 130 εκατομμύρια για να καλύψουμε και τον Ιούλιο και τον Αύγουστο. Θα προσπαθήσουμε πάλι και το επόμενο διάστημα να είμαστε συνεπείς, ώσπου να μπορέσουν αυτοί οι άνθρωποι να ικανοποιούνται αμέσως, γιατί αυτό είναι η προτεραιότητα. Η πρώτη προτεραιότητα είναι οι άνθρωποι και το δείξαμε στην πράξη. 
Αμέσως μετά έπρεπε να αντιμετωπιστεί το μεγάλο ζήτημα. Επειδή ακριβώς περιορίστηκαν οι τακτικές χρηματοδοτήσεις των δήμων, κινητοποιήθηκαν εύλογα για να μπορέσουν να καλύψουν τα λειτουργικά τους έξοδα και τα έξοδα μισθοδοσίας. 
Προκαλέσαμε μια συνάντηση με τον Έλληνα Πρωθυπουργό, αλλά και τους Αρχηγούς των κομμάτων. Όλοι έσκυψαν πάνω στο πρόβλημα. Ο Έλληνας Πρωθυπουργός δεσμεύτηκε ότι θα στηρίξει αυτή την προσπάθεια της ΚΕΔΕ, των δήμων και της ΕΝΠΕ, με βάση τις πραγματικές δυνατότητες και φυσικά τα αποθέματα που υπήρχαν στο κρατικό ταμείο. 
Αναλάβαμε ορισμένες δεσμεύσεις, ότι δηλαδή αμέσως θα «ξεπαγώσουν» τα 213,8 εκατομμύρια ευρώ των παρακρατηθέντων πόρων και επειδή έχουν περικοπεί οι δαπάνες ανά μήνα, θα δίνουμε 35 εκατομμύρια κάθε μήνα πρόσθετα από αυτό το κονδύλι, ώσπου να εξαντληθεί όλο μέχρι το τέλος του χρόνου, χωρίς να λείψει ούτε 1 ευρώ, για να μπορέσουν οι δήμοι να αντιμετωπίσουν τις λειτουργικές και μισθολογικές τους υποχρεώσεις. 
Αυτό έγινε τον προηγούμενο μήνα, εφαρμόστηκε και σήμερα που μιλάμε τα εντάλματα προχωρούν. Για να εφαρμοστεί και αυτό το μήνα πολλές φορές «χτυπιόμαστε» με την κρατική γραφειοκρατία για να προχωρήσουν αυτά. Διότι αν κάπου καθυστερήσει λόγω γραφειοκρατίας, κινδυνεύουν να μείνουν απλήρωτοι οι άνθρωποι. Θα συνεχιστεί και αυτόΝ το μήνα και ο αγώνας θα συνεχιστεί μέχρι τέλος του έτους για να τηρηθεί μέχρι κεραίας η υπόσχεση που δόθηκε. 
Μέχρι το τέλος του έτους υπάρχει η δέσμευση ότι θα απορροφηθούν και το σύνολο των παρακρατηθέντων πόρων, αλλά και το υπόλοιπο από τη ΣΑΤΑ που είναι περικεκομμένη, αλλά είναι αναγκαία για να μπορέσουν οι δήμοι να προχωρήσουν σε αναπτυξιακά έργα. 
Επίσης, έχει απογραφεί το σύνολο των ληξιπροθέσμων χρεών κι έχει σταλεί στο Γενικό Λογιστήριο, για να γίνει η συνολική αξιολόγηση.
Πέρα απ’ αυτό, έχει εξαγγελθεί και από το συναρμόδιο Υπουργείο, το Υπουργείο Οικονομικών, όπως ακριβώς είχε δεσμευθεί ο κ. Σαμαράς, μία σειρά από μέτρα που θα επιτρέψουν στους δήμους να μείνουν όρθιοι.
Αυτόν το μήνα ανεστάλη, με απόφαση του Παρακαταθηκών και Δανείων, η υποχρέωση των δήμων να καταβάλουν τη δόση των δανεικών που έχουν πάρει από το σχετικό κρατικό ταμείο. Με νομοθετική πρωτοβουλία θα δοθεί διετής περίοδος χάριτος, όπως έχει ήδη ανακοινωθεί, θα παραταθεί ο χρόνος αποπληρωμής των δανείων εβδομήντα ενός δήμων, οι οποίοι ήταν σε πολύ δύσκολη κατάσταση, για οκτώ έως δέκα χρόνια, θα μειωθεί το επιτόκιο μέχρι μισό τοις εκατό και από τη συνολική αυτή ρύθμιση οι δήμοι θα ωφεληθούν από τα μεν τοκοχρεολύσια γύρω στα 7 εκατομμύρια και η ρευστότητα των ΚΑΠ θα αυξηθεί μέσα απ’ αυτήν τη ρύθμιση για τους δήμους ετησίως για ένα ποσό πάνω από 90 εκατομμύρια. Δεν έχει νόημα να μιλήσω εγώ. Απάντηση στις ερωτήσεις σας δίνει η ίδια η ΚΕΔΕ, μέσα από μια επιστολή του Προέδρου της, που λέει απευθυνόμενος προς όλους τους δήμους: «Κύριοι συνάδελφοι θα ήθελα να σας ενημερώσω για ορισμένες θετικές εξελίξεις που αφορούν στην ικανοποίηση των αιτημάτων μας, σχετικά με την αντιμετώπιση των άμεσων και πιεστικών οικονομικών προβλημάτων των δήμων». Και περιγράφει όλα αυτά που σας είπα. 
Την καταθέτω στα Πρακτικά, διότι νομίζω ότι η απάντηση δίνεται από τους ίδιους τους δημάρχους, οι οποίοι αναγνωρίζουν την προσπάθεια αυτής της Κυβέρνησης και του Υπουργείου Εσωτερικών σε όλα αυτά τα θέματα που εύστοχα αναδείξατε για να γίνονται γνωστά στην κοινωνία και για να αναδεικνύεται και ο ρόλος της τοπικής αυτοδιοίκησης. 
(Στο σημείο αυτό ο Υπουργός Εσωτερικών κ. Ευριπίδης Στυλιανίδης                  καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εγώ δέχομαι ότι αμφισβητείτε το δικό μας ρόλο σ’ αυτήν την προσπάθεια. Δεν πειράζει. Αντιπολιτευτικό καθήκον σας είναι, όπως και δική μας υποχρέωση είναι να ανταποκρινόμαστε στην πράξη στα πράγματα και να μη βλέπουμε απέναντί μας πολιτικούς αντιπάλους, αλλά να βλέπουμε ως αντιπάλους μας τα μεγάλα προβλήματα της κοινωνίας. Αναμετριόμαστε με τα προβλήματα και προσπαθούμε να δίνουμε λύσεις όχι με λόγια αλλά με πράξεις. 
Βρεφονηπιακοί σταθμοί: Είναι σημαντικό ζήτημα. Έπρεπε να είχε βγει από το Φεβρουάριο εγκύκλιος που θα επιτρέπει την πρόσληψη του σχετικού προσωπικού. Δεν είχε γίνει τίποτα. Με τη βοήθεια του συναρμόδιου Υπουργείου και του κ. Μανιτάκη, μέσα σε χρόνο dt, πολύ γρήγορα υπεγράφη η εγκύκλιος, μονογράφηκε από το συναρμόδιο Υπουργείο, προχώρησαν οι διαδικασίες, ανταποκρίθηκαν οι δήμοι και υλοποιήθηκε η διαπραγματευτική, αν θέλετε, επιτυχία της προηγούμενης κυβέρνησης -γιατί δεν θέλω να είμαι άδικος σ’ αυτό- για τέσσερις χιλιάδες τετρακόσιες εβδομήντα επτά νομιμοποιημένες θέσεις που εξαιρούνται από τη μείωση των προσλήψεων, προκειμένου να στελεχωθούν και οι βρεφονηπιακοί σταθμοί και φυσικά και οι άλλες δομές. Προχωράει τώρα και το θέμα των ωδείων, στο οποίο είχαμε μία καθυστέρηση, για να λειτουργήσουν από άποψη διδακτικού προσωπικού και υποδομών. 
Όσον αφορά την απορροφητικότητα, τα χρήματα του προγράμματος στο οποίο αναφέρεστε -125 εκατομμύρια για φέτος και πάνω από 400 εκατομμύρια για τα τελευταία χρόνια- είναι ευρωπαϊκά χρήματα, είναι απ’ αυτήν την Ευρώπη που βρίζουμε. Είναι ευρωπαϊκά προγράμματα, τα οποία έρχονται, κι εμείς τα αξιοποιούμε για να κάνουμε κοινωνική πολιτική. Εκτός κι αν δεν τα θέλουμε. Τότε να το πούμε και να δούμε μόνο με εθνικούς πόρους τι μπορούμε να καλύψουμε. Μόνο το 1/3 των παιδιών; Αυτή είναι η πραγματικότητα. Να την αλλάξουμε; 
Εμείς, λοιπόν, μέσα από τις παρεμβάσεις τις οποίες κάναμε αντιμετωπίσαμε το πρόβλημα στην πράξη και αυξήσαμε την απορροφητικότητα του προγράμματος από το 50% σε ποσοστό πάνω από 71% -72%. Και κάναμε και κάτι καινοτόμο. Λένε κάποιες παρατάξεις της Βουλής: «Να πληρώσουν αυτοί που έχουν». Ενεργοποιήσαμε ιδιωτικά κεφάλαια. Ήρθε, προς τιμήν του, το Ίδρυμα Νιάρχου και προσέφερε 4,5 εκατομμύρια για να απορροφήσουμε ακόμη τρεις χιλιάδες παιδιά. 
Επιδιώξαμε, επίσης, να γίνει η κατανομή με αντικειμενικά κριτήρια. Δεν θελήσαμε να αδικήσουμε κάποια περιοχή. Πώς; Στους πρόσθετους πόρους βάλαμε μπροστά τους βρεφονηπιακούς από τα ΚΔΑΠ και στραφήκαμε εκεί όπου το ποσοστό απορρόφησης ήταν χαμηλό, ώστε να ανεβεί στο ίδιο επίπεδο ο μέσος όρος απορρόφησης όλων των περιοχών της Ελλάδος. Γι’ αυτό πήγαν οι περισσότερες θέσεις στα μεγάλα αστικά κέντρα, γιατί εκεί το πρόβλημα ήταν πιο οξυμμένο. 
Εν πάση περιπτώσει, αυτή τη στιγμή η επιλογή έγινε με κοινωνικά  κριτήρια, τα οποία προβλέπονται από το ίδιο το πρόγραμμα και με μεγάλη προσοχή, για να μην τιναχθεί το ίδιο το πρόγραμμα στον αέρα. Διότι το πρόγραμμα, όπως ξέρετε, έχει συγκεκριμένα χαρακτηριστικά, που  δεν τα προσδιορίσαμε  εμείς. Εμείς απλά καλούμαστε να τα υλοποιήσουμε με τον καλύτερο δυνατό τρόπο. Ικανοποιεί κυρίως τις οικογένειες με τις άνεργες μητέρες. 
Τα σχολεία, επίσης είναι ένα πολύ σημαντικό ζήτημα, και όσον αφορά τη συντήρηση αλλά και τα καύσιμα. 
Από τα 80 εκατομμύρια που είχαν προϋπολογιστεί είχαν δοθεί μόλις τα 20 εκατομμύρια, δηλαδή το 25%. Σπεύσαμε με τα αποθέματα που δημιουργήσαμε από την πολιτική εξορθολογισμού, που κάποιοι μέμφονται σ’ αυτήν εδώ την Αίθουσα, να δώσουμε άλλα 20 εκατομμύρια. Και είμαστε έτοιμοι το επόμενο διάστημα να δώσουμε και άλλα, ώστε να καλύψουμε πλήρως τα προϋπολογισθέντα. Ήδη αυτή τη στιγμή δηλαδή δώσαμε το 50% αυτών που είχαν προϋπολογιστεί και θα δώσουμε και τα υπόλοιπα, ώστε να καλυφθούν οι ανάγκες. Σίγουρα δεν θα αφήσουμε τα σχολεία έτσι, παρά τη στέρηση, γιατί είναι προτεραιότητα για εμάς. 
Μεταφορά μαθητών: Κινδύνευε να καταπέσει, διότι σύμφωνα με τον «Καλλικράτη» –αστοχία κατά τη γνώμη μου, αν θέλετε ή κακή εφαρμογή ή έλλειψη προετοιμασίας- έγινε μια προσπάθεια να εφαρμοστεί μέσω των δήμων η μεταφορά μαθητών. Είχαμε σαράντα περίπου διαγωνιστικές διαδικασίες από τους τριακόσιους είκοσι πέντε δήμους και βγήκαν όλες άγονες. Και μια απογραφή που έκανα μέσω των αποκεντρωμένων περιφερειών μού έδωσε την εικόνα ότι θα μπορέσουμε, στο τέλος αυτής της διαδικασίας, το Σεπτέμβρη -μιλούμε για το μήνα Αύγουστο να γίνεται αυτή η μάχη, όταν όλοι ήταν διακοπές, εμείς δουλεύαμε εκεί χωρίς να λείπουμε ούτε μια ημέρα από το Υπουργείο- να βρούμε λύση. Τριάντα δήμοι θα ήταν ζήτημα αν είχαν μεταφορές. Εκεί χρειαζόταν να κοπεί ο γόρδιος δεσμός, δεν μπορούσαμε να συζητάμε. Ζητήσαμε τη συμπαράσταση των περιφερειών. Παρατείναμε την πράξη νομοθετικού περιεχομένου για να παραμείνει πια οριστικά στις περιφέρειες η αρμοδιότητα. Ήταν απλήρωτοι οι μεταφορείς, τους χρωστούσαν 150 εκατομμύρια και από το 2011 και από το 2012. Καλύφθηκαν στην αρχή της χρονιάς τα 15 εκατομμύρια, τους δώσαμε άλλα 22 εκατομμύρια. Τώρα ετοιμαζόμαστε και το ανακοινώσαμε χθες, να τους δώσουμε άλλα 17 εκατομμύρια. Και θα συνεχίσουμε κάθε μήνα μόλις παίρνουμε το δωδεκατημόριο να κάνουμε μια εξορθολογιστική κατανομή κονδυλίων, ώστε και αυτοί οι επαγγελματίες να μπορούν να κάνουν τη δουλειά τους, αλλά και η μεταφορά να μην κωλύεται.
Υπάρχουν διάφορα ζητήματα περιφερειακά. Πέφτουμε επάνω να τα επιλύσουμε με βάση τις δυνατότητες που έχουμε. Πάντως η μεταφορά ξεκίνησε. Και εκεί που φαινόταν ότι δεν θα γίνει, γίνεται παντού. Υπάρχουν προβλήματα –επαναλαμβάνω- σε συγκεκριμένες εστίες που πολλές φορές προκαλούνται από τις υπηρεσίες. Εμείς θέλουμε να πέσουμε πάνω στο κάθε πρόβλημα, για να μην υπάρχει πουθενά το πρόβλημα αυτό και προσπαθούμε να το λύσουμε.
Πιστεύω ότι την επόμενη βδομάδα θα κατατεθεί στο Κοινοβούλιο και ο σχετικός νόμος -αν δεν κάνω λάθος, την Τρίτη έχει προγραμματιστεί- ώστε να επικυρωθεί η πράξη νομοθετικού περιεχομένου, να καθοριστεί πια η ευθύνη αρμοδιότητας στις περιφέρειες και αμέσως μετά να αρχίσει μια διαπραγμάτευση για την κοινή υπουργική απόφαση που θα επαναπροσδιορίσει τον τρόπο μεταφοράς των μαθητών, ώστε και εξοικονόμηση πόρων να γίνεται, αλλά και αποτελεσματικότητα να επιδεικνύεται από την αρχή μέχρι το τέλος της χρονιάς. 
«Βοήθεια στο Σπίτι»: Ένα πρόγραμμα που σταμάτησε να χρηματοδοτείται από ευρωπαϊκούς πόρους –το ξαναλέω αυτό, η κακιά Ευρώπη το χρηματοδότησε και αυτό- μέχρι τέλος του 2011 και ανέλαβε το κράτος να το τρέξει από εθνικούς πόρους από 1-1-2012 μέχρι τις 30 Σεπτεμβρίου, που είχε κυρωθεί αυτή η ημερομηνία με πράξη νομοθετικού περιεχομένου της υπηρεσιακής κυβερνήσεως.
Καταφέραμε να ξεμπλοκάρουμε το ζήτημα σε συνεργασία με το Υπουργείο Εργασίας, επιτύχαμε παράταση μέχρι τις 30 Μαρτίου, διασφαλίσαμε χρηματοδότηση από τα δύο Υπουργεία από εθνικούς πόρους, Εργασίας και Εσωτερικών και αυτό το μεταβατικό διάστημα θα πρέπει να γίνει η προσαρμογή στο νέο σύστημα που χρηματοδοτείται, όπως μας διαβεβαιώνει το Υπουργείο Εργασίας από ευρωπαϊκούς πόρους, το «Φροντίδα κατ’ Οίκον» αξιοποιώντας όμως τους έμπειρους εργαζόμενους του «Βοήθεια στο Σπίτι» με κάποιον τρόπο και καλύπτοντας με πληρότητα όχι μόνο τους υπέργηρους ασφαλισμένους αλλά και τους ανασφάλιστους, που κάλυπτε  το «Βοήθεια στο Σπίτι». Είναι ένα project, το οποίο τρέχει αυτήν τη στιγμή και πιστεύω ότι αν δουλέψουμε σωστά, θα υλοποιηθεί με επιτυχία. 
Πάω στο ζήτημα «αυτεπιστασία».  Αυτό ήταν ένα πρόγραμμα φιλόδοξο και καλό πρόγραμμα, το οποίο σχεδίασε η προηγούμενη Κυβέρνηση με προοπτική να δημιουργήσει εποχικά εκατό με εκατόν είκοσι χιλιάδες θέσεις εργασίας και το οποίο θα χρηματοδοτείτο από ένα ποσό περίπου 200 εκατομμυρίων από τα προγράμματα του Υπουργείου Εργασίας και από το χρήμα που συλλέγεται στο Υπουργείο Εσωτερικών και στους ΟΤΑ από το φόρο ζύθου, από τα διαφημιστικά τέλη κ.λπ.. 
Λόγω της κρισιμότητας της κατάστασης εγγράφως και ομοφώνως η ΚΕΔΕ μου ζήτησε να τροποποιήσουμε το σχεδιασμό. 
Ζήτησε, δηλαδή, το μεγάλο κομμάτι των χρημάτων που συλλέγονται από τους φόρους τοπικής αυτοδιοίκησης να κατανεμηθούν το επόμενο διάστημα απευθείας στην τοπική αυτοδιοίκηση για να αντιμετωπίσει τις δυσκολίες, να κρατήσουμε μόνο ένα μικρότερο ποσοστό. Το ποσό αυτών των φόρων είναι περίπου της τάξεως των 48 με 50 εκατομμύρια. Ένα ποσό από αυτά, λοιπόν, θα το κρατήσουμε για να ενεργοποιήσουμε την αντίστοιχη χρηματοδότηση του Υπουργείου Εργασίας και κάποια στιγμή να ξεκινήσει το πρόγραμμα αυτεπιστασίας και το υπόλοιπο κατά απαίτηση των ίδιων των δήμων θα το δώσουμε εκεί ως χρηματοδότηση για να καλύψουν τα κενά και τις ανάγκες που τους δημιουργεί η μειωμένη χρηματοδότηση.
Καταλήγω. Ό,τι είχα πει στις προγραμματικές ισχύει και όπως βλέπετε, με στοιχεία μπορώ να σας αποδείξω ότι και μεγάλο ποσοστό αυτών των δεσμεύσεων έχει υλοποιηθεί ή είναι υπό υλοποίηση. Επομένως, απόκλιση μεταξύ λόγων και έργων δεν υπάρχει. Η πολιτική κοινωνικής ασπίδας είναι προτεραιότητα για το Υπουργείο Εσωτερικών και αντιλαμβανόμαστε και πιστεύουμε ακράδαντα, όπως το είπαμε από την αρχή, ότι τα τελευταία όρθια συγκροτημένα και αποτελεσματικά δίκτυα για την εφαρμογή αυτής της πολιτικής κοινωνικής ασπίδας στον πόλεμο κατά της φτώχειας είναι τα δίκτυα των δήμων.
Οι δυσκολίες, όμως, είναι μεγάλες και για να τις παλέψουμε χρειάζονται και πολιτικές και κοινωνικές συμπράξεις. Και αυτό ακριβώς προσπαθούμε να κάνουμε. 
Και επειδή αναφέρθηκε κάποια συνάδελφος και στη συνεργασία με την εκκλησία, θέλω εδώ να πω ότι μόλις χθες είχαμε συνάντηση με τον Αρχιεπίσκοπο για να ενεργοποιήσουμε αυτήν τη συνεργασία των τοπικών ενοριών και μητροπόλεων, ώστε να συμπράττουν με τις κοινωνικές δομές των δήμων, να πολλαπλασιάζουμε τα αποτελέσματα, κάνοντας όμως και οικονομία κλίμακος, αξιοποιώντας δηλαδή όσο πιο αποτελεσματικά μπορούμε τους υφιστάμενους πόρους. Και αυτό το μήνυμα της συνεργασίας θα απευθυνθεί και προς τις εθελοντικές οργανώσεις και προς τα ιδιωτικά κεφάλαια που θέλουν με χορηγίες να στηρίξουν αυτή την κοινωνική πολιτική και φυσικά προς το ίδιο το κράτος το οποίο θα συνεχίσει με ό,τι δυνάμεις διαθέτει να υλοποιεί μια τέτοια πολιτική.
Δεν πρέπει, όμως, επ’ ουδενί να απομακρυνόμαστε από έναν κεντρικό στρατηγικό στόχο που έχουμε όλοι μαζί θέσει μαζί με την αυτοδιοίκηση, την ενίσχυση της οικονομικής αυτοτέλειας και της διοικητικής αυτονομίας των ΟΤΑ. Αυτός ο στόχος για να εξυπηρετηθεί έχουμε υποχρέωση στο πλαίσιο των επομένων μεταρρυθμίσεων, που θα ξεπεράσουν αν θέλετε και το ξεπερασμένο ίσως σε ένα βαθμό σήμερα πλαίσιο του «Καλλικράτη», να δώσουμε τα νέα ευρηματικά χρηματοδοτικά εργαλεία στους δήμους να σταθούν μόνοι τους στα πόδια τους, να κρατήσουν όρθια τη δική τους πολιτική χωρίς κάθε φορά να εξαρτώνται από την καλή βούληση του κράτους. 
Θα υπάρξει παρατηρητήριο ποιότητας που θα παρακολουθεί την καλή εκτέλεση των προϋπολογισμών. Θα υπάρξει θεσμοθέτηση του ισοσκελισμένου απολογισμού που είναι μία μορφή σύγχρονης νοικοκυροσύνης μέσα στους ΟΤΑ και τους δίνει μία νέα δυναμική. Θα υπάρξει δημοτική ενημερότητα και φορολογική αποκέντρωση, όπως επί δεκαετίες ζητούν οι δήμοι. Και μου κάνει εντύπωση γιατί κάποιοι το αμφισβητούν αυτό ως ορθή πολιτική. 
Καταληκτικά, κυρίες και κύριοι συνάδελφοι, θα ήθελα να πω ότι σε αυτή την Αίθουσα δεν υπάρχουν ούτε λιγότερο και περισσότερο Έλληνες, ούτε λιγότερο ή περισσότερο κοινωνικά ευαίσθητοι πολιτικοί. Όλοι έχουμε ένα στόχο, να κρατήσουμε την κοινωνία όρθια και την πατρίδα αξιοπρεπή και υπερήφανη και αυτό κάνουμε.
Πρέπει, όμως, να καταλάβουμε ότι είμαστε όλοι σε ένα σκάφος που λέγεται Ευρωπαϊκή Ένωση. Και πρέπει να ξέρουμε να αξιοποιούμε τις δυνατότητες που μας δίνει αυτή η συμμετοχή που διασφάλισε ο αείμνηστος εθνάρχης Κωνσταντίνος Καραμανλής και όχι να επιστρέφουμε σε εποχές αντιευρωπαϊσμού σαν αυτές που ζήσαμε τις δεκαετίες του ’70 και του 80’. Εθνική πολιτική είναι η πολιτική που στο τέλος της μέρας θα παραγάγει αποτελέσματα για τους Έλληνες και την Ελλάδα και μια τέτοια πολιτική εμείς προσπαθούμε να την κάνουμε πράξη.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18709"," Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων, κ. Βασίλειος Καπερνάρος για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18710"," Κύριε Πρόεδρε, κυρίες και κύριοι συνάδελφοι, έχω σημειώσει μερικά από τα λεχθέντα του αξιότιμου κύριου Υπουργού, τον οποίο πρέπει εντός παρενθέσεως να πω ότι τον εκτιμώ μεταξύ των πάρα πολύ ολίγων που συμμετέχουν στην παραπαίουσα και υποτελή Κυβέρνησή του.
Έχω σημειώσει, λοιπόν, μια φράση η οποία λέει, «χωρίς να ωραιοποιήσω, δεν έχουμε αντιπάλους παρά μόνο τα μεγάλα προβλήματα της κοινωνίας».
Κύριε Υπουργέ, διά του κυρίου Προέδρου, όχι μόνο ωραιοποιήσατε, αλλά ανεχθήκατε και είστε και κολάσιμοι, διότι διά της απλής και άμεσης συνέργειάς σας έγινε αυτό το τερατούργημα του «Καλλικράτη», όταν γνωρίζατε, όταν ψηφίζατε, όταν υποστυλώνατε, όταν βοηθούσατε, όταν συνδράματε σε αυτό το τερατούργημα -επαναλαμβάνω- του τερατουργού Παπανδρέου, ο οποίος γνώριζε ότι θα μας βάλει στο Διεθνές Νομισματικό Ταμείο και ήξερε τις συνέπειες και διά του περιβόητου Ραγκούση έφερε αυτό το νομοσχέδιο που το κάνατε νόμο, που χωρίς τη βοήθειά σας πιθανόν να μην αντιμετωπίζαμε τα προβλήματα τα οποία διεκτραγωδήσατε προηγουμένως στην ομιλία σας.
Είπατε, κύριε Υπουργέ, διά του κυρίου Προέδρου και σημείωσα για την «κακιά Ευρώπη», για την «Ευρώπη που βρίζουμε» κ.λπ.
Η Ευρώπη δεν είναι κακιά. Εμείς είμαστε κακοί πολιτικοί έως κακοί πολιτικάντηδες που δεχθήκαμε -βάζουμε και τους εαυτούς μας μέσα, διότι και ο απλός Έλληνας πολίτης είναι πολιτικός- και ανεχθήκαμε αυτή την κατάσταση που μας έφερε σε αυτό το τραγικό αδιέξοδο. Διότι δεν καταλάβαμε τις συνέπειες, ενώ εσείς γνωρίζατε και δεν μας δώσατε να καταλάβουμε τότε στους απλούς πολίτες τις συνέπειες αυτές οι οποίες ήρθαν και τις οποίες διανύουμε.
Δεν είναι αυτή που βρίζουμε η κακιά Ευρώπη. Όμως, κύριε Υπουργέ, έχουμε το ακριβότερο ΦΠΑ, που είναι η πρόσοδο της Ευρώπης. Έχουμε τη ντροπιαστική ανοχή να μην αντιδρούμε, όταν γνωρίζετε από το ΕΒΕΑ ότι οι λαθρομετανάστες φέρνουν στη χώρα μας ζημία στο δημόσιο ταμείο 6 δισεκατομμύρια ευρώ. Αυτά τα ωφελείται η Ευρώπη.
Εσείς είπατε «κακιά» Ευρώπη και δεν τη βάλατε σε εισαγωγικά. Και δεν τολμούμε ντροπιαστικά να τους πούμε πόσο στοιχίζει σε αυτό το λαό η αποθεραπεία των λαθρομεταναστών -έχουμε κάνει ερώτηση, θα την βρείτε μπροστά σας- στον «Ευαγγελισμό» μόνο, πόσα δισεκατομμύρια ευρώ στοιχίζει στον ελληνικό λαό ο εξοπλισμός των Ενόπλων Δυνάμεων από την Ευρώπη, όταν αυτή τη στιγμή γνωρίζετε ότι είμαστε πέμπτοι στον κόσμο και δεύτεροι στην Ευρώπη στους εξοπλισμούς.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ.  ΜΑΡΙΑ ΚΟΛΛΙΑ-ΤΣΑΡΟΥΧΑ )
Δεν τολμήσατε να σηκώσετε ανάστημα στην Ευρώπη, όταν απομυζά με τοκογλυφικούς τόκους, με τοκογλυφικά επιτόκια τον ελληνικό λαό. Άρα, αυτά τα λεφτά μας τα χρωστά πολλαπλώς η Ευρώπη, συν τα άλλα που ξέρετε από την κατοχή -για να μην κάθομαι και καταναλώνω το χρόνο μου, κάνοντας αναδρομές- τα οποία θα τα βρούμε μπροστά μας.
Αυτή η Ευρώπη, λοιπόν, η οποία καμώνεστε ότι είναι δίπλα μας, είναι απέναντί μας, γι’ αυτό και απέναντί μας πολιτικά θα είστε και εσείς. Θα είστε και εσείς, διότι συγκυβερνάτε με αυτούς που έφεραν, αμέσως μόλις κέρδισαν τις εκλογές, τον «Καλλικράτη», Και μιλώ για τον Παπανδρέου και μιλώ για τον Ραγκούση, τον Υπουργό τότε, που έφερε εσπευσμένα αυτό το τερατούργημα.
Και επειδή η εξουσία και επειδή η κυβέρνηση και επειδή η εκτελεστική εξουσία είναι διαρκής, θα έχετε και εσείς την ίδια ευθύνη. Άλλωστε και σήμερα συγκυβερνάτε. Και είστε κοντοί με ύφος ψηλού. Και δεν είστε μόνο κοντοί, είστε σπιθαμιαίοι, γιατί ακόμα και σήμερα που κάνετε ότι είστε γίγαντες και έχετε ύφος ψηλού και μιλάτε για την «κακιά» Ευρώπη και λέτε για την κατάσταση  στην οποία είμαστε, τον τελευταίο ενάμιση χρόνο έχετε δώσει 7 εκατομμύρια ευρώ -έχουμε κάνει άλλη ερώτηση, θα την βρείτε και αυτή μπροστά σας- σε ανθρωπιστικές εισφορές, πού; Στο Νταρφούρ, στη Σομαλία, στο Σουδάν, στη Λιβερία, στη Λιβύη και αλλού, την ίδια ώρα που κάναμε άλλη ερώτηση για το ότι λιμοκτονούν τα παιδιά και λιποθυμούν στα χωριά της Ξάνθης.
Γι’ αυτό είστε εδώ και προσπαθείτε να κάνετε τους γίγαντες. Και θα δούμε τώρα πού είστε γίγαντες και πού είστε νάνοι. Τα όπλα από τη φαρέτρα σας. Τα όπλα εναντίον σας από το οπλοστάσιό σας. Ραγκούσης στην Ολομέλεια το 2010. Ακούστε γιγαντισμούς, ακούστε λεβεντισμούς, ακούστε λεονταρισμούς: «Είναι ταυτόχρονα ο «Καλλικράτης» -οι ωραιοποιήσεις που λέγατε- «ένα εγχείρημα πολύ βαθύτερο, αφού συνιστά μια συνολική επαναθεμελίωση της λειτουργίας των δήμων, με την εισαγωγή ενός νέου μοντέλου πολιτικής και οικονομικής διακυβέρνησης, αλλά στην πραγματικότητα θεμελιώνει και αυτές καθαυτές για πρώτη φορά τις αιρετές περιφέρειες.
Οι τριακόσιοι είκοσι πέντε δήμοι και οι δεκατρείς περιφέρειες, πέραν του διοικητικού εξορθολογισμού, αλλά και της μεγάλης συμβολής της αλλαγής αυτής στην εξυπηρέτηση του πολίτη και την ανάπτυξη της χώρας, σημαίνουν στην πραγματικότητα μία βαθιά αλλαγή της ισορροπίας του πολιτικού μας συστήματος. Τα πράγματα αλλάζουν. Όταν με το καλό του χρόνου τέτοια εποχή θα συνεδριάζει η ολομέλεια των δημάρχων –τριακόσιοι είκοσι πέντε- όταν θα συνεδριάζουν οι δεκατρείς αιρετοί περιφερειάρχες, τότε αναμφισβήτητα θα πρόκειται για ένα σημαντικό πολιτικό γεγονός», λέει το 2010 ο περιβόητος Υπουργός κ. Ραγκούσης. 
Και μετά από πολλά «πολιτικάντικα» μπλα, μπλα, φθάνει σ’ ένα άλλο απόσπασμα που λέει: 
«Πιστεύουμε ακράδαντα και μπορούμε να αποδείξουμε ότι ο «Καλλικράτης» εξασφαλίζει για πρώτη φορά βιώσιμα οικονομικά στην αυτοδιοίκηση, κατοχυρώνοντας για πρώτη φορά δυναμικούς πόρους, σύμφωνα με το δικό της πάγιο αίτημα. Ο Α΄ βαθμός θα αντλεί πια τα έσοδά του με το 20% ως ποσοστό του φόρου εισοδήματος φυσικών και νομικών προσώπων, με το 12% του ΦΠΑ, καθώς και με το 50% του φόρου ακίνητης περιουσίας. 
Τι συνεπάγεται αυτό σε απόλυτους αριθμούς για το 2010, αν εφαρμοζόταν τώρα; Αυτό το στοιχείο το δίνουμε για πρώτη φορά. Συνεπάγεται 4,628 δισεκατομμύρια ευρώ. Για το 2011 υπολογίζεται ότι τα έσοδα αυτά θα υπερβούν τα 5 δισεκατομμύρια λόγω της αναντίρρητης αύξησης του ΦΠΑ. Λέω ξανά ότι αν τώρα οι διατάξεις του νομοσχεδίου μεταφράζονταν σε πόρους προς την αυτοδιοίκηση, αυτοί οι πόροι θα ήταν σήμερα 4,628 δισεκατομμύρια ευρώ. 
Ποιοι είναι σήμερα οι κεντρικοί αυτοτελείς πόροι που πηγαίνουν στην αυτοδιοίκηση; Όχι τα 4,628 δισεκατομμύρια που θα πάνε με τον «Καλλικράτη», αλλά 3,495 δισεκατομμύρια ευρώ. Με αυτήν την αδιαμφισβήτητη αύξηση θα καλυφθεί το σύνολο των νέων αρμοδιοτήτων που έρχονται από το Β΄ βαθμό, γιατί αυτά αφορούν τον Α΄ βαθμό πρωτίστως». 
Αυτά ειπώθηκαν το 2010, τότε που θα μπαίναμε στο Διεθνές Νομισματικό Ταμείο, τότε που αν γνώριζε ο ελληνικός λαός ότι θα μας έβαζαν στο Διεθνές Νομισματικό Ταμείο, δεν θα υπήρχε κυβέρνηση Παπανδρέου, δεν θα είχαμε τα σημερινά δεδομένα. Τότε που εξαπατάτο ο ελληνικός λαός λέγονταν αυτά. 
Και ήρθε το 2011 ο ίδιος ο κ. Ραγκούσης και είπε: «Τα σταθερά έσοδα των ΟΤΑ υπολογισμένα με τον πιο ασφαλή τρόπο στη βάση των τρεχουσών αποδόσεων της κρατικής χρηματοδότησης…». Δεν θα τα διαβάσω για να μην σπαταλήσω τον χρόνο μου, αλλά λέει τα ίδια πάλι για το 2011, κύριε Υπουργέ. 
Θα ήθελα να διαβάσω και κάτι που είπε και κάποιος άλλος κύριος, ο κ. Σαμαράς, ο Πρόεδρός σας τότε και Πρωθυπουργός σήμερα. 
Τι είπε ο κ. Σαμαράς για τον «Καλλικράτη»; Τον Ιανουάριο του 2010 είπε: «Η αυτοδιοίκηση κινδυνεύει να γίνει απρόσωπη και να μιμηθεί το προβληματικό κεντρικό κράτος που δεν ενδιαφέρεται για τις ιδιαιτερότητες της κοινωνίας». 
Και τον Φεβρουάριο του 2011 είπε: «Δεν εγγυάται ο «Καλλικράτης» την οικονομική αυτοτέλεια και αυτοδυναμία που επιτάσσει το Σύνταγμα». 
Στις 15 Απριλίου 2011 έλεγε: «Είναι μία κατάσταση η οποία από θεσμικής πλευράς, αλλά και από πλευράς εκτέλεσης καταρρέει. Είναι ένα ζήτημα το οποίο θα συνεχίσουμε να το θέτουμε και στη Βουλή των Ελλήνων και στον ελληνικό λαό, προκειμένου να αντιληφθεί το μέγεθος του προβλήματος που έχει δημιουργήσει αυτός ο θεσμός γενικότερα». 
Τον Σεπτέμβριο του 2011 ο ίδιος ο Σαμαράς έλεγε: «Η μεταρρύθμιση αυτή βρίθει από λάθη και αναποτελεσματικότητα. Είναι μία ρύθμιση επιπόλαιη και πρόχειρη». 
Στο Ζάππειο, στις 22 Απριλίου 2012 έλεγε: «Η τοπική αυτοδιοίκηση θα προικοδοτηθεί με ίδιους πόρους, ώστε να πάψουν να είναι επαίτες και ικέτες της κεντρικής κυβέρνησης». Αυτά λέγονταν μέχρι τώρα που ήσασταν «γίγαντες» και όχι τώρα που είστε «νάνοι». 
Το ψήφισμα στο έκτακτο συνέδριο της ΚΕΔΕ στις 30 Αυγούστου 2012 –και επαναλαμβάνω τα όπλα από το οπλοστάσιό σας- έλεγε: «Δεν μπορούμε να αντέξουμε καμμία περαιτέρω μείωση. Μετά και την τοποθέτηση του Υπουργού Εσωτερικών Ευριπίδη Στυλιανίδη και χωρίς να αμφισβητούμε τις καλές προθέσεις του για την αντιμετώπιση των οικονομικών μας προβλημάτων, δυστυχώς, βρισκόμαστε στο ίδιο ακριβώς σημείο, δηλαδή ένα βήμα πριν τη στάση πληρωμών. 
Ως εκ τούτου, η τοπική αυτοδιοίκηση της χώρας εξακολουθεί να διεκδικεί την καταβολή θεσμοθετημένων πόρων, θέτοντας ως κόκκινη γραμμή: Πρώτον, την απόδοση των 2,7 δισεκατομμυρίων ευρώ, σύμφωνα με τον κρατικό προϋπολογισμό και τις δεσμεύσεις του Υπουργείου Οικονομικών και του πρώην Πρωθυπουργού. Δεύτερον, την απόδοση των 380 εκατομμυρίων ευρώ για επενδύσεις ΣΑΤΑ, όπως προβλέπεται στον κρατικό προϋπολογισμό. Τρίτον, την απόδοση της τέταρτης δόσης των παρακρατηθέντων για το 2012 ύψους 214 εκατομμυρίων ευρώ. Τέταρτον, την απόδοση των κονδυλίων από το φόρο ζύθου, ΤΑΠ και τα τέλη διαφήμισης». Αυτά ειπώθηκαν προς εσάς τότε, στις 30 Αυγούστου 2012. 
Στάλθηκαν και κάποιες επιστολές σε ορισμένους δημάρχους, που τους τιμώ ιδιαίτερα, αλλά δεν θα τις διαβάσω και ας με συγχωρέσουν. Θα αναφέρω μόνο τον Δημήτρη Στεργίου, τον Δήμαρχο Πεντέλης, τον Δήμαρχο ο οποίος απέναντι σε κάθε υποτέλεια, υποταγή, υποδούλωση και δουλοπρέπεια είχε το σθένος και την παλικαριά –που δεν έχετε εσείς- να κάνει αγωγή κατά του τουρκικού δημοσίου τον παρελθόντα Ιούλιο και ζητούσε αποζημίωση εκμεταλλευόμενος τη νομολογία του Γιλμάζ, ότι οι Τούρκοι το 1995 έκαψαν την Ελλάδα. 
Αυτός ο δήμαρχος τον οποίο τιμώ, μου έστειλε τι γίνεται στο δήμο του. Εγώ -για να σας αποδείξω που είστε «νάνοι»- θα σας διαβάσω ένα απόσπασμα από αυτό που έστειλε ο Δήμος Αιγάλεω, ο εκφραστής, ας πούμε, της μεσαίας τάξης στη μισή Ελλάδα, που είναι ο Νομός Αττικής και λέει:
«Απαντώντας στην επιστολή σας θα σας αναφέρουμε προβλήματα κοινά για όλους τους δήμους. Συγκεκριμένα στο δήμο μας αντιμετωπίζουμε μεγάλη δυσκολία στη λειτουργία των δώδεκα βρεφονηπιακών σταθμών από έλλειψη προσωπικού, αφού δεν έχουμε την οικονομική δυνατότητα να προσλάβουμε έκτακτο προσωπικό για την κάλυψη των αναγκών μας. Ταυτόχρονα αδυνατούμε να αποπληρώσουμε τους προμηθευτές μας για να έχουμε συνεχή εφοδιασμό και συντήρηση των βρεφονηπιακών σταθμών στους οποίου φιλοξενούμε πεντακόσια εξήντα παιδιά». Αυτό στο Αιγάλεω μόνο.
Και συνεχίζει: «Από έλλειψη προσωπικού και οικονομικής ενίσχυσης πάσχει και ο θεσμός των ΚΑΠΗ που στο δήμο μας λειτουργούν έξι με χίλια μέλη περίπου». Προσέξτε τα ΚΑΠΗ, κύριε Υπουργέ, φέτος διότι θα είναι άσυλο. Θα πάνε εκεί για όλο το εικοσιτετράωρο, επειδή δεν θα έχουν θέρμανση στο σπίτι τους. Επειδή δεν θα έχουν χρήματα να βάλουν πετρέλαιο, επειδή δεν θα έχουν άλλο τρόπο να ζεσταίνονται θα πάνε στα ΚΑΠΗ. Προσέξτε σας παρακαλώ τα ΚΑΠΗ. 
Η κοινωνική υπηρεσία λειτουργεί υπό πίεση γιατί δεν υπάρχουν διαθέσιμα χρήματα για να τρέξουν δράσεις στήριξης ατόμων με κοινωνικές ή άλλες ανάγκες και αναξιοπαθούντων. Για παράδειγμα, για τα συσσίτια στηριζόμαστε σε βοήθεια από τρίτους και για τη λειτουργία των ιατρείων σε εθελοντές ιατρούς. Και αυτά εμείς που καμωνόμαστε τους «γίγαντες», που στέλναμε ανθρωπιστική βοήθεια στις χώρες της Αφρικής. 
(Στο σημείο αυτό ο Βουλευτής κ. Βασίλειος  Καπερνάνος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, δώστε μου ένα λεπτό, κυρία Πρόεδρε, παρακαλώ. 
Στις 13 Σεπτεμβρίου 2012 ο κ. Κωνσταντίνος Αγοραστός –ο οποίος είναι δικός σας- έλαβε μέρος στη συνεδρίαση στη Διαρκή Επιτροπή Δημόσιας Διοίκησης Δημόσιας Τάξης και Δικαιοσύνης –για να σας αποδείξω άλλη μία φορά γιατί είστε «νάνοι»- με τον κ. Βιρβιδάκη Πρόεδρο και είπε: «Φέτος το κράτος έχει δώσει 13 εκατομμύρια για έργα από το Πρόγραμμα Δημοσίων Επενδύσεων αντί για 133 εκατομμύρια που είναι το συνολικό ποσό. Είναι επικίνδυνο, κινδυνεύει να καταρρεύσει η χώρα και η οικονομία. Μας δώσατε ως αιρετές περιφέρειες περισσότερες αρμοδιότητες χωρίς τα χρήματα, μας δώσατε περισσότερους δρόμους και περισσότερες δουλειές να κάνουμε και παρεμβαίνουμε κι εκεί που δεν μπορεί το κεντρικό κράτος χωρίς χρήματα. 
Το χειμώνα δεν θα υπάρχουν εκχιονισμοί κι αν έχουμε χειμώνα όπως τον περσινό, καταλαβαίνετε τι θα συμβεί. Αν δεν δοθούν γρήγορα τα χρήματα, θα σταματήσουμε να κάνουμε τα έργα, όχι γιατί δεν θέλουμε, αλλά γιατί δεν θα έχουμε τα χρήματα. Δεν θέλουμε να δημιουργήσουμε στρεβλώσεις ούτε να στείλουμε τους ανθρώπους φυλακή γιατί δεν τους πληρώνουμε, όπως γίνεται τώρα σε πολλές περιπτώσεις. Θα πέφτουν οι δρόμοι, γιατί έχουν περάσει την τριακονταετία κάτω από το βάρος των αυτοκινήτων και της μεγάλης κακοκαιρίας και δεν θα μπορούμε να παρέμβουμε».","ΒΑΣΙΛΕΙΟΣ ΚΑΠΕΡΝΑΡΟΣ",185
"18711"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18712"," Τελειώνοντας, δεν έχω να σας αναφέρω τίποτα άλλο εκτός από το σημερινό τραγικό αδιέξοδο στο οποίο είστε και το οποίο ως απάντηση στα όσα είπατε όχι μόνο ωραιοποιεί, κύριε Υπουργέ, αλλά τραγικοποιεί την κατάσταση των πραγμάτων, διότι πλέον το να χρησιμοποιούμε λέξεις και φράσεις όπως «ωραιοποιώ» και «μεταφέρω ωραιοποιημένα» δεν είναι περιγραφή, είναι χλεύη. Ούτε καν ευφημισμός δεν είναι. Είναι χλευασμός απέναντι στην προσωπικότητα του Έλληνα πολίτη. 
Σας διαβάζω από τη σημερινή εφημερίδα «Η ΕΛΛΑΔΑ ΑΥΡΙΟ» τα εξής: 
«Οι δαπάνες του κρατικού προϋπολογισμού είναι μειωμένες κατά 2,178 δισεκατομμύρια ευρώ σε σχέση με το στόχο. Το μεγαλύτερο μέρος της μείωσης οφείλεται στις περικοπές κατά 2,076 δισεκατομμύρια ευρώ των δαπανών του προγράμματος δημοσίων επενδύσεων». 
Σας το αφιερώνω. Το χαρίζω στη σπιθαμιαία Κυβέρνησή σας, κύριε Υπουργέ και δεν εύχομαι τίποτα, δεν παρακαλώ για τίποτα, παρά μόνο να επικαλεστώ ότι εάν δεν είστε επίορκοι, τουλάχιστον να παρηγορήσετε την κατάσταση με το να πείτε ότι δεν μπορούμε και να πείτε την αλήθεια στον ελληνικό λαό. 
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΒΑΣΙΛΕΙΟΣ ΚΑΠΕΡΝΑΡΟΣ",185
"18713"," Ευχαριστούμε, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και έξι συνοδοί-εκπαιδευτικοί από το Γυμνάσιο Σταυροδρομίου Αχαΐας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος των Ανεξάρτητων Ελλήνων κ. Πάνος Καμμένος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18714"," Κυρία Πρόεδρε, κυρίες και κύριοι συνάδελφοι, άκουσα ακόμα μια φορά από τον Υπουργό της Κυβέρνησης να λέει την ίδια φράση: «Είμαστε όλοι στο ίδιο καράβι». 
Κανείς δεν το αμφισβήτησε. Είμαστε όλοι στο ίδιο καράβι. Με τη διαφορά ότι δεν είναι στραβός ο γιαλός, αλλά στραβά αρμενίζετε. Και το τιμόνι του καραβιού το κρατάτε εσείς. Και αρμενίζετε στραβά, ενώ γνωρίζετε ότι το καράβι πάει σε ύφαλο. Και γνωρίζετε ότι το καράβι πάει σε ύφαλο διότι, όταν ήρθε το πρώτο μνημόνιο εδώ, το πολεμήσατε σκληρά. Προειδοποιήσατε για τη λάθος συνταγή. Μιλήσατε για το φάρμακο που σκοτώνει τον ασθενή από αυτήν εδώ την Αίθουσα. Είναι γραμμένα στα Πρακτικά. Και μέσα σε μία νύχτα, που ο κ. Παπανδρέου μίλησε για δημοψήφισμα στις Κάννες, που οι κερδοσκόποι έπαιξαν την ισοτιμία ευρώ και δολαρίου, αποφασίσατε να στηρίξετε την κυβέρνηση Παπαδήμου. Αποφασίσατε ουσιαστικά να μπείτε στη γέφυρα του καραβιού και μαζί με τον καπετάνιο, που ακολουθούσε τη ρότα του Γιώργου Παπανδρέου, να ακολουθήσετε -με τον κ. Παπαδήμο καπετάνιο και εσείς μαζί- τη στραβή πορεία στον ύφαλο.
Και μετά ήρθαν οι εκλογές. Και υποσχεθήκατε στον ελληνικό λαό λαγούς με πετραχήλια. Και πήρατε το τιμόνι του βαποριού. Και το βαπόρι το πάτε πιο γρήγορα στον ύφαλο. Εμείς από εδώ σας προειδοποιήσαμε και σας θυμίσαμε τι λέγατε. Ο ύφαλος είναι πολύ κοντά. Κάποιοι από τους επιβάτες αυτού του καραβιού, Έλληνες πολίτες, ήδη έχουν ναυαγήσει: Τέσσερις χιλιάδες αυτοκτονίες. Ένα εκατομμύριο οκτακόσιες χιλιάδες άνεργοι. Η ανεργία στο 25%, όπως ανακοινώθηκε χθες, το μήνα Αύγουστο, εν μέσω τουριστικής περιόδου. Τι θα γίνει το Δεκέμβριο; Θα είναι 30% η ανεργία. Αυτή που ανακοινώνεται. Εάν βάλετε τους αυτοαπασχολούμενους, αν βάλετε τα μαγαζιά που έκλεισαν, τους μακροχρόνια άνεργους, οι Έλληνες ναυαγοί αυτής της λάθος πορείας είναι εκατομμύρια οικογένειες. Πολλά εκατομμύρια οικογένειες. Και τολμάτε να είστε εδώ και να στηρίζετε την πορεία αυτή προς την καταστροφή, προς την πτώχευση. Και η Ελλάδα θα πτωχεύσει με αυτή την πορεία, με αγγλικό Δίκαιο και στα Λουξεμβουργιανά δικαστήρια-εισπρακτικές εταιρείες των τοκογλύφων, που τους χαιρετάτε και τους βάζετε κόκκινα χαλιά και τους φιλάτε τα χέρια και που θα έρθουν να πάρουν τη δημόσια και την ιδιωτική περιουσία.
Σας προειδοποιούμε ακόμη μια φορά. Και να ξέρετε ότι στα βαπόρια ο καπετάνιος και οι αξιωματικοί της γέφυρας έχουν συνευθύνη όταν το καράβι –αυτό που είμαστε όλοι μαζί, όπως λέτε- πάει στον ύφαλο και εν γνώσει του το ρίχνει στον ύφαλο. Και βέβαια, από αυτό το ναυάγιο θα κερδίσουν πολλοί. Θα κερδίσουν αυτοί που θέλουν την Ελλάδα μια έρημη χώρα, ένα καθαρό οικόπεδο, ένα διαμέρισμα, το οποίο πήρε ο νέος ιδιοκτήτης από πλειστηριασμό και δεν θέλει να έχει μέσα κατοίκους. Θέλει να ξεσκαρτάρουμε τους κατοίκους από μέσα. 
Και δεν είναι τυχαία αυτά που ειπώθηκαν χθες από τον Υπουργό Εμπορικής Ναυτιλίας παρουσία εφοπλιστών -πολλών εφοπλιστών- ότι δηλαδή «η πρόταση της τρόικας ήταν να εγκαταλειφθούν τα νησιά κάτω των εκατόν πενήντα κατοίκων». Ναι. Αυτή είναι η πρόταση. Γιατί ένα νησί, που δεν θα έχει κατοίκους να ενοχλούν, είναι ένα διαμέρισμα που δεν θα έχει μέσα ενοικιαστή. Που μπορούν να το βάψουν, να το φτιασιδώσουν και να το πουλήσουν ή να το ενοικιάσουν.
Αλλά αυτά τα νησιά είναι η Ελλάδα! Και την Ελλάδα δεν έχει δικαίωμα καμμιά προσωρινή πλειοψηφία ούτε να την αδειάσει ούτε να τη νοικιάσει ούτε να την πουλήσει! Και τα νησιά εγκαταλείπονται όχι μόνο από τη συμβουλή να αδειάσει η Θύμαινα, να αδειάσουν τα Λέβιθα, να αδειάσει ο Δοκός, να αδειάσει η Σαμιοπούλα, να φύγουν από τη Ρω, να φύγουν από το Φαρμακονήσι, να φύγουν από το Αγαθονήσι, να φύγουν από την Πλάτη, να φύγουν από τη Γαύδο, από το Μαράθι, από τους Αρκιούς, να φύγουν από όλα τα μικρονήσια. Γιατί; Γιατί όταν ένα νησί δεν κατοικείται, δεν έχει υφαλοκρηπίδα. Δεν έχει οικονομική ζωή.
Ξεχάσατε, κύριε Υπουργέ, όταν δίναμε τις επιδοτήσεις για να μπορέσουν να παραμείνουν οι δυο νησιώτες στα Λέβιθα; Εάν δεν το ξεχάσατε, τότε έχετε υποχρέωση αντίθετα να ενισχύσετε να παραμείνουν στα νησιά και να έχουν οικονομική ζωή τα νησιά, για να έχουν υφαλοκρηπίδα. Εάν η Γαύδος αδειάσει αυτό σημαίνει ότι το επίμαχο σημείο, που υπάρχουν έρευνες και έχουν ζητήσει εταιρείες με προσφορά στην ελληνική Κυβέρνηση να ξεκινήσουν εξόρυξη πετρελαίου; Δεν θα είναι εντός της ελληνικής ΑΟΖ.
Αλλά τα νησιά εγκαταλείπονται και για έναν άλλο λόγο. Διότι ουσιαστικά οι νησιώτες έχουν αφαιρεί στην τύχη τους. Στην Ανάφη ένα πλοίο, στη Σάμο τρία πλοία τη βδομάδα. Αν δεν ήταν κάποιοι μικροί ακτοπλόοι που κρατούν τα νησιά και χρηματοδοτούν την ακτοπλοΐα –δεν ξέρω για πόσο χρόνο ακόμα θα μπορούν να το κάνουν- θα είχαν εγκαταλειφθεί τα νησιά. Αν δεν ήταν ο «Καραϊσκάκης» στον Αϊ Στράτη για να χρηματοδοτεί εδώ και πέντε μήνες που έχει να πάρει τις επιδοτήσεις από το Υπουργείο για να μπορεί να κάνει την άγονη γραμμή, τότε ο Αϊ Στράτης θα είχε εγκαταλειφθεί. Αν δεν ήταν ο «ΣΚΟΠΕΛΙΤΗΣ» για τη Δονούσα, για να κάνει το δρομολόγιο της Αμοργού κι αυτό το νησί δεν θα είχε βαπόρι.
Και προσέξτε: Πού χτυπάνε; Χτυπάνε ακριβώς εκεί. Χτυπάνε στο να κόψουν εκείνα τα κονδύλια που είναι το οξυγόνο για τη διατήρηση της πατρίδας μας. Και το χτυπάνε γιατί, κύριε Υπουργέ, μιλήσατε για ανθρώπους και αριθμούς. Εμείς συμφωνούμε, αλλά το πρόβλημα είναι ότι εσείς δυστυχώς, δεν κοιτάτε τους ανθρώπους. Παίρνετε εντολές για τους αριθμούς, γιατί δεν είστε Κυβέρνηση, διότι δεν ασκείτε εξουσία, διότι η Ελλάδα αυτή τη στιγμή έχει δοθεί σε αντιπαροχή, γιατί κάνουν κουμάντο οι τοκογλύφοι και οι δανειστές, γιατί παίρνετε εντολές, γιατί τα έσοδα του κράτους τα οποία πρέπει μία κυβέρνηση μιας εθνικά κυρίαρχης χώρας να μπορεί να τα διαθέτει εκεί που θέλει, τα βάζετε σε ένα ταμείο όπου πρώτα παίρνουν οι τοκογλύφοι τους τόκους και εν συνεχεία παίρνονται οι αποφάσεις για το πού θα δοθούν και κατόπιν αδείας του κ. Φούχτερ ή του Ράιχενμπαχ. 
Αυτή είναι η Ευρώπη στην οποία παλέψατε, κύριε Στυλιανίδη; Γιατί ξέρω ότι παλέψατε για την Ευρώπη αυτή. Μιλήσατε για την Ευρώπη την οποία εμπνευστήκαμε από τον Κωνσταντίνο Καραμανλή και από τον Αντενάουερ, για την Ευρώπη των εθνών-κρατών, για την Ευρώπη των ισότιμων μελών, για την Ευρώπη που όλοι μαζί αποφασίζουμε και ισότιμα είμαστε μέλη αυτής της Ευρωπαϊκής Ένωσης. 
Εμείς είμαστε ευρωπαίοι, εσείς δεν είστε ευρωπαίοι. Διότι εσείς αντί να στείλετε τον Παπανδρέου στο Ειδικό Δικαστήριο γιατί κατήργησε την Ευρωπαϊκή Ένωση βάζοντας έναν άλλο οργανισμό, το Διεθνές Νομισματικό Ταμείο, που δεν προβλέπεται από καμμία ευρωπαϊκή συνθήκη, για να είναι ο μεσολαβητής που η Ευρωπαϊκή Κεντρική Τράπεζα θα δανείζει με 1% τη χώρα μας και οι γερμανικές τράπεζες θα εισπράττουν 6% «καπέλο». Η Ευρώπη του «καπέλου» είναι αυτή των τραπεζιτών, δεν είναι η Ευρώπη που εμπνευστήκαμε, την οποία στηρίξαμε και στηρίζουμε. Είναι η Ευρώπη του νέου δημοσιονομικού συμφώνου, όπου θα έχει Γερμανό Υπουργό Οικονομικών. 
Θα πετύχουν αυτό που ήθελαν να πετύχουν με το Γ΄ Ράιχ στο Δ΄ Ράιχ. Τότε τους πολεμήσαμε με όπλα. Τότε ο Μανώλης ο Γλέζος κατέβασε τη σβάστικα από την Ακρόπολη. Τώρα τι θα αντιμετωπίσουμε; Τους τραπεζίτες που έρχονται να μας κατακτήσουν με οικονομικά μέσα; Και πώς θα τους αντιμετωπίσουμε; Στα λουξεμβουργιανά δικαστήρια με αγγλικό Δίκαιο, όταν θα κατάσχουν την ιδιωτική και τη δημόσια περιουσία;
Και διοικητικός βραχίονας των μνημονίων κι αυτής της νέας τάξης πραγμάτων είναι ο «Καλλικράτης»: τον «Καλλικράτη» που εσείς παλέψατε και σήμερα υπηρετείτε, το νομοσχέδιο του κ. Ραγκούση, σαν το άλλο νομοσχέδιο που θα καταργούσατε και είπατε ψέματα στον ελληνικό λαό. Πού είναι ο νόμος για την ιθαγένεια που καταργείται, που φέραμε ως πρόταση νόμου; Γιατί δεν λέτε την αλήθεια και δεν πράττετε αυτό που υποσχεθήκατε; Δεν σας αφήνει η τρόικα. 
Έτσι  είναι, κύριε Στυλιανίδη: Δεν σας αφήνει η τρόικα να κάνετε αυτό που υποσχεθήκατε στον ελληνικό λαό και πήρατε λαϊκή εντολή.
Έρχομαι στον «Καλλικράτη» πάλι. Τι έδωσε ο «Καλλικράτης»; Αρμοδιότητες και όχι πόρους. Εσείς τα λέγατε. Και τώρα τι γίνεται; 
Επισκέπτομαι όλη την Ελλάδα. Τη νησιωτική Ελλάδα, την ορεινή Ελλάδα, τη νότια, τη βόρεια, τη δυτική, την ανατολική. Δεν υπάρχει ένας δήμαρχος που να μη μου είπε «κλείνουμε, τελειώσαμε, έχουμε φτάσει σε σημείο πλέον να μην μπορούμε να πληρώσουμε τους υπαλλήλους». Αλλά οι δήμοι με τον «Καλλικράτη» και τις αρμοδιότητες που έδωσε έχουν την ευθύνη για τα συσσίτια των Ελλήνων. Μιλάμε σ’ αυτή εδώ την Αίθουσα, κυρίες και κύριοι συνάδελφοι, κυρία Πρόεδρε, για συσσίτια των Ελλήνων, για εκατοντάδες χιλιάδες Έλληνες που περιμένουν στην ουρά να πάρουν ένα πιάτο φαΐ που τους δίνει ο δήμαρχος γιατί το κοινωνικό κράτος είναι ο δήμος. Μιλάμε για παιδάκια που περιμένουν να πάνε στον βρεφονηπιακό σταθμό γιατί την αρμοδιότητα την έχει ο δήμαρχος. Αλλά ο δήμαρχος δεν παίρνει ούτε ευρώ. 
Άκουσα το εξής καταπληκτικό εχθές το πρωί από τον Αναπληρωτή Υπουργό Εσωτερικών στο Νίκο Χατζηνικολάου, στον «REAL FM». Μίλησε για τη σπουδαιότητα των δήμων, της τοπικής αυτοδιοίκησης, για την ανάγκη χρηματοδότησης της τοπικής αυτοδιοίκησης και κατάληξε: «Περιμένουμε να πάρουμε το δάνειο των 31 δισεκατομμυρίων ευρώ για να δώσουμε τα λεφτά στους δήμους». 
Τα περίφημα 31 δισεκατομμύρια δεν είναι τίποτα άλλο από εγγυήσεις του EFSF. Ένα χαρτί από έναν οργανισμό που δεν έχει ταμείο είναι. Δεν έχουμε δώσει, λένε οι Γερμανοί, ούτε ένα ευρώ στην Ελλάδα, ούτε ένα σεντ. Αντίθετα δεκάδες δισεκατομμύρια έχουν κερδίσει οι γερμανικές τράπεζες. 
Θα πληρωθούν, λοιπόν, από τα 31 δισεκατομμύρια οι δήμοι; Θα μπορέσουν να κρατήσουν τα ΚΑΠΗ; Θα μπορέσουν να ζεστάνουν τα σχολεία; Θα μπορέσουν να διατηρήσουν τους βρεφονηπιακούς σταθμούς; Θα μπορέσουν να μαζέψουν τα σκουπίδια, να αντιμετωπίσουν μια έκτακτη καιρική καταστροφή; Φράγκο δεν θα πάρουν οι δήμοι, γιατί δεν υπάρχει φράγκο. 
Το Νοέμβριο έχετε ομόλογο 4 δισεκατομμυρίων, εντός του μηνός 500 εκατομμύρια και άλλα 500 εκατομμύρια εντός του Δεκεμβρίου. Σύνολο πέντε δισεκατομμύρια, λοιπόν. Και άλλα 25 δισεκατομμύρια στις τράπεζες, 30 δισεκατομμύρια. Θα πάρετε 31 δισεκατομμύρια. Πόσα θα πάρει ο ΕΟΠΥΥ; Έχετε υποσχεθεί σε φαρμακοποιούς, σε γιατρούς, σε όλους ότι θα πάρουν από το δάνειο. Εκτός και αν ξέρετε ότι δε θα πάρετε το δάνειο και ότι αυτό είναι μέρος από ένα μεγάλο παραμύθι. Γιατί εμείς ξέρουμε ότι αυτό το δάνειο, που δεν είναι δάνειο αλλά ακόμα μια αγχόνη στο λαιμό του Έλληνα πολίτη και της ελληνικής οικονομίας, δεν είναι τίποτα άλλο από μια παραπάνω υποχρέωση. 
Σας προειδοποιήσαμε, σας ρωτήσαμε και μας απαντήσατε αρνητικά. Σας ρώτησα «θα προχωρήσετε σε νέο μνημόνιο και σε νέο «κούρεμα»;» και η απάντηση ήταν «όχι». Και έρχονται τώρα τα ίδια τα γερμανικά ινστιτούτα και οι κορυφές της Ευρώπης στην οικονομία και σας λένε ότι το σχέδιο έχει αποτύχει εντελώς και η ελληνική οικονομία έχει τελειώσει. Έρχεται η κ. Λαγκάρντ από το Τόκυο και σας λέει ότι πρέπει να γίνει κι άλλο «κούρεμα». Να το δεύτερο «κούρεμα» που σας είχαμε πει. 
Κούρεμα στο κούρεμα η Ελλάδα παραδίδεται. Και η Ευρώπη των εθνών και των λαών παραδίδεται στη χούντα των τραπεζιτών. Αυτή την Ευρώπη βρίζουμε: την Ευρώπη των τραπεζιτών και των γερμανών επικυριάρχων και υπηρετούμε την Ευρώπη των εθνών. Εμείς δεν αλλάξαμε σ’ αυτά που λέγαμε. Εσείς ακολουθήσατε το λάθος δρόμο και τη λάθος ρότα. 
Έχετε ξεχάσει όμως κάτι πολύ σημαντικό. Έχετε ξεχάσει ότι υπάρχει ένας λαός που αυτή τη στιγμή δέχεται τις συνέπειες του δόγματος του σοκ. Και μην επιχαίρετε γιατί ο ελληνικός λαός δεν διαμαρτύρεται. 
Βγήκε ο κ. Σόιμπλε σήμερα κι έκανε μία δήλωση εξωφρενική: Δεκαπέντε χιλιάδες –λέει- ήταν αυτοί οι οποίοι κατέβηκαν να αντιδράσουν στην έλευση της κ. Μέρκελ. Και είπε πως αυτοί είναι οι ακραίοι, οι οποίοι έχουν αντίθετη γνώμη με την Κυβέρνηση που υπηρετεί το σχεδιασμό της τρόικας, της Ευρωπαϊκής Ένωσης.
Εδώ, λοιπόν, κυρίες και κύριοι συνάδελφοι, απευθύνομαι στον ελληνικό λαό: Είμαστε δεκαπέντε χιλιάδες μόνο που είμαστε κόντρα σε αυτή την πολιτική ή είμαστε πολλοί περισσότεροι, είμαστε όλοι; 
Είμαστε όλες και όλοι οι Έλληνες που βλέπουμε να κλείνουν τα μαγαζιά στη γειτονιά μας, να είναι άνεργα τα παιδιά μας, τα πανεπιστήμιά μας κουρεμένα από το παράνομο κούρεμα του κ. Προβόπουλου, τα νοσοκομεία να μην έχουν ούτε τα πρώτα υλικά από το παράνομο κούρεμα του κ. Προβόπουλου! Είμαστε όλες και όλοι οι Έλληνες που βλέπουμε τα ασφαλιστικά ταμεία κουρεμένα, γιατί τα μετέτρεψε ο Προβόπουλος, με συμφωνία της Κυβέρνησης σε ομόλογα του ελληνικού δημοσίου που θα κουρεύονταν κατά 50% και όχι σε έντοκα γραμμάτια του δημοσίου που είχε υποχρέωση να τα κάνει!
Αυτή είναι η αλήθεια. Κι αν δεν παραδεχθείτε την αλήθεια, τότε θα πρέπει να αναλάβουν το χρέος οι δεκαπέντε χιλιάδες του κ. Σόιμπλε, που θα γίνουν εκατομμύρια και θα κατέβουν στους δρόμους. Διότι, όπως έλεγε ο Καζαντζάκης: «Δεν φοβάμαι τίποτα. Δεν ελπίζω τίποτα. Είμαι ελεύθερος.» 
Ο ελληνικός λαός δεν έχει να φοβηθεί τίποτα πια. Το είδε το έργο μπροστά του και τον εφιάλτη. Δεν ελπίζει σε τίποτα, γιατί δεν του δίνετε ελπίδα. Και όταν γίνει ελεύθερος, τότε να φοβάστε εσείς, γιατί εσείς έχετε το κουμάντο του βαποριού κι εσείς οδηγείτε εν γνώσει σας το βαπόρι επάνω στην ξέρα. Κι αν η κ. Μέρκελ έρχεται ως επικυρίαρχος και λέει στον ελληνικό λαό «εύχομαι και ελπίζω», να ξέρετε ότι από κάτω οι Έλληνες προσευχόμαστε μεν, αλλά με την Κυβέρνηση τη δική σας και την πολιτική που ακολουθείτε, δεν ελπίζει κανείς πια.
Ήρθε η ώρα να αναλάβετε πλήρως τις ευθύνες σας. Ήρθε η ώρα για ακόμα μία φορά να κάνετε μία κωλοτούμπα προς το καλό μέρος αυτή τη φορά. Και η κωλοτούμπα αυτή είναι να ενωθούμε οι Έλληνες και να διώξουμε τους τοκογλύφους από την πατρίδα μας, να αποκαταστήσουμε την αξιοπρέπεια των Ελλήνων και να σταματήσουμε να δολοφονούμε τον κάθε θεσμό που μπορεί να προσφέρει λίγη βοήθεια σε έναν ελληνικό λαό που πλήττεται από τις πολιτικές της νέας τάξης πραγμάτων, που υπηρέτησε πρώτος ο Παπανδρέου κι εν συνεχεία προσκυνάτε εσείς σήμερα! Εμείς θα είμαστε απέναντι!
(Χειροκροτήματα από την πτέρυγα των Ανεξάρτητων Ελλήνων)","ΠΑΝΟΣ ΚΑΜΜΕΝΟΣ",181
"18715"," Ευχαριστούμε, κύριε Πρόεδρε.
Το λόγο έχει ζητήσει ο Υπουργός Εσωτερικών.
Έχετε το λόγο, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"18716"," Κυρία Πρόεδρε, εγώ ήρθα σήμερα για να συζητήσω για τα προβλήματα των Οργανισμών Τοπικής Αυτοδιοίκησης και βεβαίως, εξόκειλε η κουβέντα από τον κύριο Πρόεδρο των Ανεξαρτήτων Ελλήνων προς γενικότερα ζητήματα υψηλού ενδιαφέροντος.
Θέλω, λοιπόν, με απόλυτη ψυχραιμία, αλλά και ευθύνη, να τοποθετηθώ πάνω σε αυτή τη στροφή.
Πρώτα απ’ όλα να αποσαφηνίσω στο Σώμα ότι η ανοησία ενός οποιουδήποτε ξένου, διεθνούς υπαλλήλου σε καμμία περίπτωση ούτε προσδιορίζει ούτε εκφράζει την εθνική πολιτική. Την εθνική πολιτική για το Αιγαίο, για τα νησιά, για τα εθνικά, κυριαρχικά μας δικαιώματα την εκφράζει η εκλεγμένη δημοκρατικά Ελληνική Κυβέρνηση. Και την εκφράζει αξιόπιστα, την εκφράζει μαχητικά. Και να είστε βέβαιοι, κυρίες και κύριοι συνάδελφοι, ότι και στην πράξη, μέσα από αυτή την εθνική προσπάθεια που γίνεται, αυτή η πολιτική επιδιώκεται να κατοχυρωθεί από τον Πρωθυπουργό Αντώνη Σαμαρά.
Δεύτερον, μια που μιλάμε έτσι τώρα και φύγαμε από το θέμα μας, να πω ότι αυτού του είδους η αντιπαράθεση εντυπώσεων σε αυτή την Αίθουσα ορθώς είπα προηγουμένως ότι με επιστρέφει στη δεκαετία του ’70 και του ’80, όταν εκεί επάνω καθόταν ο Εθνάρχης Κωνσταντίνος Καραμανλής κι έδινε τη μάχη για να ξεκολλήσει από τη φτώχεια, από τη μιζέρια, από τη διεθνή απομόνωση την Ελλάδα, για να μπορέσει να τη κάνει υπερήφανο, ανεξάρτητο κράτος, να τη βάλει στην καρδιά της Ευρώπης και να την κάνει επικυρίαρχη των αξιών που διαχρονικά υπηρετεί ο ελληνικός πολιτισμός. Και κάποιοι άλλοι τότε από κάτω, όλοι, είχαν την επιχειρηματολογία που ακούσαμε πριν από λίγο. Έλεγαν: «Όχι, ανήκουμε εδώ. Δεν ανήκουμε στην Ευρώπη.»
Εγώ το αντιστρέφω, λοιπόν, και λέω: Η Ευρώπη ανήκει σε εμάς, διότι βασίζει το οικοδόμημά της πάνω στις αρχές και τις αξίες του ελληνικού πολιτισμού και της ελληνικής δημοκρατίας. 
Έχουμε χρέος να παλέψουμε με τα ευρωπαϊκά όπλα, να διαπραγματευτούμε, να διεκδικήσουμε, να πείσουμε. Όχι να μην προσπαθούμε να διορθώσουμε τα λάθη μας, να μην κάνουμε αυτοκριτική για όλα τα σφάλματα που έγιναν τα προηγούμενα χρόνια και από εμάς και από εσάς -γιατί μαζί μας ήσασταν τότε κι εσείς ήσασταν Υπουργός της κυβέρνησης Καραμανλή μαζί μας, απ’ όλους μας έγιναν τα λάθη- να τα παραδεχτούμε και να τα διορθώσουμε, να βγούμε προς τα έξω ενωμένοι και αξιόπιστοι και όχι να διχάζουμε τους Έλληνες σε προδότες και πατριώτες. Όποτε έγινε αυτό, η πατρίδα το πλήρωσε, η δημοκρατία το πλήρωσε, το κλείσαμε το κεφάλαιο κάθε φορά με εθνική τραγωδία. Πρέπει να το καταλάβουμε. 
Υπάρχουν δυο πολιτικές που καλούμαστε όλοι ανεξαρτήτως ιδεολογίας να επιλέξουμε: Από τη μια είναι η πολιτική η πρόσκαιρη που φέρνει χειροκροτήματα και ψήφους, μας αυξάνει τα ποσοστά στις δημοσκοπήσεις και από την άλλη είναι η εθνική πολιτική, αυτή που βλέπει όχι τις επόμενες εκλογές, αλλά τις επόμενες γενιές, αυτή που χτίζει υπεύθυνα, αυτή που κάνει την Ελλάδα στέρεα δύναμη και δεν την κάνει βορά στα χέρια δανειστών. Αυτήν την πολιτική εμείς υπηρετούμε. Την υπηρετούμε σαφώς από δυσμενή θέση, γιατί σ’ αυτήν έχει περιέλθει η Ελλάδα από τα λάθη και από τις αστοχίες του παρελθόντος, αλλά την υπηρετούμε με συνέπεια.
Εγώ θέλω να διαβεβαιώσω την Εθνική Αντιπροσωπεία, ότι αν συντρέξει αυτή η ομοψυχία, αν έξυπνα διαπραγματευτούμε, αν δοθεί η μάχη όπως δίδεται και από την κυβέρνηση των τριών κομμάτων, αλλά και απ’ όλο τον πολιτικό κόσμος, είμαι βέβαιος ότι θα επιτύχουμε, διότι δεν μπορεί η Ευρώπη χωρίς την Ελλάδα, γιατί η Ελλάδα είναι η Ευρώπη. Αυτό πρέπει να είναι μήνυμα προς όλους. 
Εν πάση περιπτώσει δεν πρέπει να παίζουμε με τις εντυπώσεις ενώπιον ενός λαού που πραγματικά δοκιμάζεται την ώρα που μια κυβέρνηση κάνει αγώνα να τον κρατήσει και την ίδια ώρα προσπαθεί να αντέξει, να διαπραγματευτεί, να πετύχει ακόμα υψηλότερους και περισσότερους στόχους.
Κυρίες και κύριοι συνάδελφοι, ειλικρινά εγώ απόκλιση δεν βλέπω. Διότι μέχρι τώρα ό,τι έχουμε πει το υπηρετούμε με συνέπεια. Και ο νόμος της ιθαγένειας, κύριε Καμμένε, θα έρθει στη Βουλή και θα ψηφιστεί. Είναι έτοιμος, είναι σε διαβούλευση. Θα ξεκινήσει και θα ψηφιστεί, όπως το είπαμε. 
Και οι βελτιώσεις που έχουμε πει στον «Καλλικράτη» θα γίνουν, γι’ αυτό άλλωστε συζητάμε σήμερα εδώ. Τα προβλήματα που επισημαίνετε κι εσείς και οι άλλες πολιτικές δυνάμεις, τα λαμβάνουμε υπ’όψιν. Στο Υπουργείο Εσωτερικών είδαμε όλα τα κόμματα και ζητήσαμε τις προτάσεις τους. Δεν λειτουργούμε κλειστά, έτοιμοι είμαστε τα λάθη να τα διορθώσουμε, αλλά δεν μπορεί να μας προσδιορίζει η νοοτροπία του παρελθόντος: οι κακοί και οι καλοί. 
Αυτήν τη στιγμή απέναντί μας είναι τα προβλήματα, είναι οι εθνικές ανάγκες και είναι και οι εθνικοί στόχοι. Εδώ δεν μπορούμε να χωριζόμαστε σε γίγαντες και νάνους, ούτε να μετριόμαστε με συμβατικά εργαλεία του παρελθόντος. Όλοι παλεύουμε για μια Ελλάδα διαφορετική. Εάν το αισθανόμαστε, εάν το πιστεύουμε, ο καθένας από τη δική του οπτική ας βάλει ένα λιθαράκι και ας μην γκρεμίζουμε μια δύσκολη εθνική διαπραγμάτευση που κάποιοι προσπαθούν να κάνουν όχι με εύκολα λόγια, αλλά με δύσκολες κινήσεις, με πράξεις υπεύθυνες και με ενόραση και προοπτική εθνική.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18717"," Θα ήθελα το λόγο, κυρία Πρόεδρε.","ΠΑΝΟΣ ΚΑΜΜΕΝΟΣ",181
"18718"," Ορίστε, κύριε συνάδελφε, έχετε το λόγο.","ΜΑΡΙΑ ΚΟΛΛΙΑ-ΤΣΑΡΟΥΧΑ",229
"18719"," Κυρία Πρόεδρε, ο Υπουργός ήταν ειλικρινέστατος. Προκύπτει, λοιπόν, θέμα παραίτησης του κ. Στουρνάρα αυτήν τη στιγμή και το θέτουμε. Ο κ. Στουρνάρας διαβεβαίωσε τον ελληνικό λαό ότι ουδέποτε ειπώθηκε από τα λόγια των στελεχών της τρόικας το θέμα της εγκατάλειψης των νησιών κάτω των εκατόν πενήντα κατοίκων. Ο κύριος Υπουργός είπε επί λέξει: «δεν μπορούμε μια ανοησία ενός ξένου υπαλλήλου». Εδώ φαίνεται, λοιπόν, ότι η ανοησία του ξένου υπαλλήλου ειπώθηκε και εδώ λέει ψέματα είτε ο κ. Στουρνάρας, ο οποίος διαβεβαιώνει την ελληνικό λαό ότι δεν έχει τεθεί ποτέ τέτοιο θέμα από την τρόικα, είτε ο κ. Στυλιανίδης. Εγώ πιστεύω τον κ. Στυλιανίδη. 
Θέτουμε, λοιπόν, θέμα παραίτησης του κ. Στουρνάρα αυτήν τη στιγμή και επιβεβαιώνω ότι πριν από λίγο μίλησα με δημοσιογράφο του ναυτιλιακού ρεπορτάζ, την κ. Χριστοδουλίδου, από το πειρατικό ρεπορτάζ, που με βεβαίωσε για τα λεχθέντα του κ. Μουσουρούλη ενώπιον των Ελλήνων εφοπλιστών. Τίθεται, λοιπόν, τεράστιο θέμα πλέον, κυρία Πρόεδρε. Η Κοινοβουλευτική Ομάδα των Ανεξάρτητων Ελλήνων το θέτει. 
Κλείνω μόνο με μια αναφορά, επειδή έγινε ξανά στον Κωνσταντίνο Καραμανλή. 
Ο Κωνσταντίνος Καραμανλής, τον οποίο επικαλείστε, όταν μπήκε παράνομα η Τουρκία στην Κύπρο και έγινε η εισβολή και η κατοχή της Κύπρου, έφυγε από το ΝΑΤΟ.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Ήταν ένας ηγέτης, ο οποίος πίστεψε στην Ευρώπη, αλλά πρώτα από όλα υπηρετούσε την εθνική αξιοπρέπεια. 
Σας ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΟΣ ΚΑΜΜΕΝΟΣ",181
"18720"," Ο κύριος Υπουργός έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18721"," Αν η κεντρική ιδέα των λεχθέντων από εμένα περιορίζεται στο εάν ειπώθηκε αυτό από έναν ξένο υπάλληλο ή όχι, τότε νομίζω ότι δεν έγινα κατανοητός. Νομίζω ότι με την τοποθέτησή σας συνεχίζετε έναν τόνο ο οποίος δεν διευκολύνει αυτήν τη στιγμή την εθνική προσπάθεια. 
Δηλαδή τι πρέπει να κάνουμε τώρα; Να αρχίσουμε να μαλώνουμε μεταξύ μας ποιος φταίει λιγότερο ή περισσότερο, ποιος φταίει επακριβώς ή περίπου; Αυτό είναι το ζήτημα; Ή το ζήτημα είναι η διαπραγμάτευση να πάει μπροστά; Ή το ζήτημα είναι να ανατρέψουμε το κλίμα και να φέρουμε αποτελέσματα υπέρ της Ελλάδος και του ελληνικού λαού; Αυτό είναι το ζήτημα για μένα. 
Και η νοοτροπία που περιέγραψα προηγουμένως, η οποία ανήκει στο χθες, δεν πρέπει να επηρεάσει τη συνεργατική νοοτροπία που προσπαθούμε αυτήν τη στιγμή να επιβάλουμε. Εμείς αγαπηθήκαμε με το ΠΑΣΟΚ και τη ΔΗΜΑΡ και βρεθήκαμε μαζί στην Κυβέρνηση; Απλά συναισθανθήκαμε ότι η εθνική ανάγκη προέχει και ότι θα πρέπει οι ιδεολογικές διαφορές και τα χαρακώματα του παρελθόντος να μείνουν πίσω. Θα πρέπει να μας ενώσει αυτή τη στιγμή η κρίση, για να μπορέσουμε να βοηθήσουμε την πατρίδα, αλλά και τους ανθρώπους της.
(Χειροκροτήματα από την πτέρυγα της Νέας Δημοκρατίας)","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18722"," Η κ. Σοφία Βούλτεψη, Κοινοβουλευτική Εκπρόσωπος της Νέας Δημοκρατίας, έχει το λόγο για έξι λεπτά.
Θα παρακαλούσα τους συναδέλφους να είμαστε συνεπείς στο χρόνο, όσο μπορούμε, γιατί έχουμε ξεφύγει λίγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18723"," Κύριε Πρόεδρε, εγώ συνήθως δεν τον καταναλώνω το χρόνο, αλλά θα ήθελα να κοιτάξετε τους χρόνους που έχουν αναλωθεί μέχρι τώρα και αν χρειαστεί, θα μου δώσετε την ευκαιρία …","ΣΟΦΙΑ ΒΟΥΛΤΕΨΗ",73
"18724"," Το έχω κοιτάξει, κυρία Βούλτεψη, γι’ αυτό το είπα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18725"," Αυτά τα οποία άκουσα μέσα στην Αίθουσα λίγο πριν, αποδεικνύουν ότι πάρα πολύ λίγη σχέση έχουν κάποιοι με το εμφυλιοπολεμικό παρελθόν της Ελλάδας. Από πού προέρχεται ο καθένας, ξέρουμε όλοι. Ίσως αυτοί οι οποίοι θέλουν τώρα να προκαλέσουν αυτή την εμφυλιοπολεμική ατμόσφαιρα δεν γνώρισαν, δεν τους είπαν ποτέ οι οικογένειές τους τι σημαίνει αυτό και δεν το έζησαν ποτέ στο πετσί τους, γιατί ίσως ανήκαν πάντοτε στην ασφαλή πλευρά.","ΣΟΦΙΑ ΒΟΥΛΤΕΨΗ",73
"18726"," (Δεν ακούστηκε).","ΙΩΑΝΝΗΣ ΚΟΥΡΑΚΟΣ",250
"18727"," Έφυγε ο Αρχηγός σας, κύριε Κουράκο. Σας παρακαλώ, ακούστε. Δεν έχω διακόψει κανέναν. Δεν θα μιλήσει κανείς.","ΣΟΦΙΑ ΒΟΥΛΤΕΨΗ",73
"18728"," Κύριε Κουράκο, σας παρακαλώ. Δεν διακόπηκε κανείς στη συζήτηση σήμερα. Σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18729"," Εάν ήθελε ο Αρχηγός σας, μπορούσε να καθίσει να ακούσει. 
Καμμία σχέση, λοιπόν. Υπήρχε μια Ελλάδα της ασφάλειας, η οποία δεν έζησε τον εμφύλιο πόλεμο, και τώρα μιλάει για εμφύλιο πόλεμο, γιατί αυτό κάνει. Εγώ ακούω να μιλούν για «παραπαίουσα και υποτελή Κυβέρνηση» και «γίγαντες και νάνους» μέσα σε αυτήν την Αίθουσα. Ποιοι είναι, δηλαδή, οι υποτελείς; Αυτοί οι οποίοι ψήφισαν…","ΣΟΦΙΑ ΒΟΥΛΤΕΨΗ",73
"18730"," Κύριε Πρόεδρε, απευθύνθηκε…","ΙΩΑΝΝΗΣ ΚΟΥΡΑΚΟΣ",250
"18731"," Κύριε Κουράκο, η συζήτηση διεξήχθη σε ένα επίπεδο. Σας παρακαλώ πάρα πολύ! Μη διακόπτετε. Ειπώθηκαν σοβαρές…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18732"," Κύριε Πρόεδρε, απευθύνθηκε σε εμάς και εμείς απαντήσαμε.","ΙΩΑΝΝΗΣ ΚΟΥΡΑΚΟΣ",250
"18733"," Κύριε Πρόεδρε, εμείς απαντάμε σε όλους.","ΒΑΣΙΛΕΙΟΣ ΚΑΠΕΡΝΑΡΟΣ",185
"18734"," Όχι! Από εκεί δεν θα απαντάτε σε εμένα. Θα απαντάτε από το Βήμα.","ΣΟΦΙΑ ΒΟΥΛΤΕΨΗ",73
"18735"," Κύρια Βούλτεψη, σας παρακαλώ!
Κύριε Καπερνάρο, είστε άνθρωπος ο οποίος ξέρει από διαδικασίες. 
Κύριε Κουράκο, όταν μιλούσατε εσείς, ο Αρχηγός σας και ο Υπουργός, αλλά και οι άλλοι συνάδελφοι, δεν έγινε καμμία μα καμμία διακοπή. Ήταν ένα πολιτισμένο επίπεδο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18736"," Συμφωνώ, κύριε Πρόεδρε.","ΙΩΑΝΝΗΣ ΚΟΥΡΑΚΟΣ",250
"18737"," Σας παρακαλώ, κύριε Κουράκο. Είστε παλιός κοινοβουλευτικός. Μη διακόπτετε, σας παρακαλώ, την Κοινοβουλευτική Εκπρόσωπο. 
Προχωρήστε, κυρία Βούλτεψη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18738"," Δεν υπάρχουν γίγαντες και νάνοι για το λαό που ψήφισε εμάς ή τα άλλα κόμματα που υπάρχουν στη συγκυβέρνηση, η οποία ήταν η μοναδική Κυβέρνηση που μπορούσε να σχηματιστεί στη χρεοκοπημένη χώρα μετά από δύο εκλογές, διότι εάν μπορούσε κάποιος άλλος, θα έπρεπε να το είχε κάνει.
Επομένως, δεν υπάρχουν εκεί ούτε υποτελείς, ούτε νάνοι. Και δεν γίνονται οι νάνοι γίγαντες μόνο και μόνο προσερχόμενοι και ψηφίζοντας συγκεκριμένα κόμματα. Λαός ψήφισε κι εμάς και δεν πρόκειται να δεχτούμε ξανά σε αυτή την Αίθουσα χωρίς να το καταγγείλουμε τέτοιου είδους υβριστικούς χαρακτηρισμούς.
(Χειροκροτήματα από την πτέρυγα της Νέας Δημοκρατίας)
Επίσης, σε αυτή τη Βουλή υπάρχει μία ιδιομορφία. Λόγω της βίαιης αναπροσαρμογής που επιβλήθηκε στον ελληνικό λαό με τις γνωστές συνέπειες οι οποίες υπήρξαν της φτωχοποίησης της χώρας -που σε όλα συμφωνούμε- έγιναν κάποιες μετακινήσεις πληθυσμών. Κάποιοι έφυγαν από ένα κόμμα και πήγαν σε ένα άλλο κόμμα ως ψηφοφόροι και ως πολιτικοί και κάποιοι άλλοι έφυγαν από ένα άλλο κόμμα –να αναφερθώ στο δικό μας, τη Νέα Δημοκρατία- και πήγαν κι έφτιαξαν ένα άλλο κόμμα ως ψηφοφόροι και ως πολιτικοί. 
Αυτό, όμως, δεν είναι κολυμπήθρα του Σιλωάμ, κυρίες και κύριοι συνάδελφοι. Εδώ, υπάρχουν συγκεκριμένα πρόσωπα, με συγκεκριμένη ιστορία και με συγκεκριμένα αξιώματα, τα οποία υπήρχαν, λειτουργούσαν κι έβλεπαν τη χώρα να δανείζεται και δεν έλεγαν: «Μισό λεπτό, βρε παιδιά. Πού δανείζεστε για να κάνω εγώ τον Υπουργό; Με τι επιτόκιο δανειστήκατε;». Έπρεπε να πουν όταν είναι μέσα στα πράγματα: «Κύριε Υπουργέ Οικονομικών, με τι επιτόκιο δανειστήκατε και χρεώσατε τη χώρα;». Εκ των υστέρων, μετά την απομάκρυνση από το ταμείο, μόνο κραυγές ακούμε. 
Η νέα, λοιπόν, αυτή κατάσταση έχει δημιουργήσει και ένα εσωτερικό παράδοξο: Κάποιοι από εσάς που είστε καινούργιοι και δεν ανήκατε σε αυτό το παρελθόν καταγγέλλετε το παρελθόν, στο οποίο, όμως, ανήκαν οι υπόλοιποι. Άρα, ουσιαστικά οι μισοί καταγγέλλετε τους άλλους μισούς. Αυτή είναι πραγματικότητα. Είναι ένα πράγμα σουρεαλιστικό. 
Επίσης, μιλάτε συνεχώς για λεφτά και χρηματοδοτήσεις και πιστώσεις. Δε μας λέει κανείς, πού πήγαν όλα τα λεφτά που ήρθαν στη χώρα και πού θα βρεθούν τα καινούργια λεφτά. 
Επίσης, αυτή η ιστορία με τη Γερμανία είναι πολιτικά ανήθικη. Είναι πολιτικά ανήθικο να βάζουμε μπροστά τη Μέρκελ, το Φούχτελ, το Ράιχενμπαχ -να το λέμε και με προφορά και με ράιχ- και να κρύβονται από πίσω σειρά πολιτικών αυτής της χώρας, οι οποίοι ευθύνονται γι’ αυτά που συνέβησαν. 
Δεν ήρθε καμμία Μέρκελ, κύριοι συνάδελφοι, ούτε κανένας Φούχτελ και Ράιχενμπαχ και Ράιχ να μας πει να κάνουμε αυτά που κάνουμε. Δεν έγραψε τους επενδυτικούς νόμους η Μέρκελ στη χώρα που δεν ίσχυσε κανένας, τέσσερις στη σειρά, όπου όλοι εκεί γύρω ήμασταν και κυρίως ήσασταν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κύριε Πρόεδρε, σας παρακαλώ, δώστε μου λίγο χρόνο, γιατί με τις διακοπές δεν έχω πάρει το χρόνο μου.
Δεν πήρε ένα πολυβόλο η Μέρκελ και δεν έβαλε τη στολή του ναζί και είπε «Πάρε μίζα, διότι αν δεν την πάρεις θα σε πυροβολήσω». Σας παρακαλώ πολύ, με αυτήν την ιστορία. Τη μια φταίει ο ένας, την άλλη φταίει ο άλλος. Αυτά τα παράσημα, σε ποια πεδία μάχης τα πήρατε; 
Ήρθε κανείς να ρωτήσει πού πήγαν εκατόν πενήντα δισεκατομμύρια ευρώ που έχει πάρει η Ελλάδα μόνο από αγροτικές ενισχύσεις; Ήρθε κανείς να ρωτήσει, ποια χώρα έχει βάλει τα περισσότερα χρήματα; Δεν είναι ναζί η Γερμανία. Η Γερμανία έχει εκτός νόμου το ναζιστικό κόμμα. Κι αν είπε ο Σόιμπλε κάτι, το είπε για τους Γερμανούς, δεν το είπε για να έρχεστε εσείς και να το λέτε αυτό. Ήθελε, δηλαδή, να πει «Εντάξει, δε μας βρίζουν όλοι οι Έλληνες». 
Οι Γερμανοί δεν είναι ναζί. Κάποιοι άλλοι μέσα σε αυτήν την Αίθουσα ψηφίζουν όλοι μαζί, απ’ ότι θυμάμαι. Αυτοί δεν έχουν ναζιστικό κόμμα, ούτε ήρθαν να μας πουν να αποβιομηχανίσουμε τη χώρα μας, ούτε να κρατάμε επτά χρόνια κλειστό το Μουσείο του Ηρακλείου, που παρεμπιπτόντως, σε απόλυτη σιγή άνοιξαν δυο αίθουσές του τον Δεκαπενταύγουστο που έβαλε η Παναγία και ο Τζαβάρας το χέρι του. Για σταθείτε.
Κι εν πάση περιπτώσει, δεν ξέρω πόσοι από εσάς προέρχεστε από οικογένειες αντιστασιακών. Είναι εδώ και ο κ. Γλέζος. Εγώ προσωπικά δεν πρόκειται να δεχθώ χρησιμοποίηση αυτής της υπόθεσης, διότι δεν πρόκειται να δεχθώ οποτεδήποτε έρθουν οι γερμανικές αποζημιώσεις, να βουλώσουν τρύπες από κλεψιές και από ανικανότητα. Σε αυτό, όσο εξαρτάται από εμένα, θα με βρείτε απέναντι.
 Είναι άλλο ζήτημα οι Γερμανικές αποζημιώσεις κι άλλο το ότι κλέβαμε τριάντα χρόνια και τώρα θυμηθήκαμε να φέρουν οι Γερμανοί τις αποζημιώσεις. Το αίμα, οι θυσίες και οι σφαίρες κάποιων που ήταν στο σώμα τους όταν πέθαναν, δεν πρόκειται να πληρωθούν με αυτόν τον τρόπο. Τελείωσε το θέμα αυτό. Και τότε τους πολέμησαν με όπλα εκείνοι, τότε. Εμείς δεν ξέρω, τι κάναμε. Εμείς μόνο στα λόγια πολεμάμε. 
Επίσης, μέσα στο καράβι, ναι, είμαστε –και ήμασταν- όλοι. Αυτό το λέω στον Αρχηγό του κόμματός σας. Και οι κακοί Ευρωπαίοι είναι αυτοί που έχουν πάρει μια σειρά από αποφάσεις υπέρ της Ελλάδος. Μόνο μέσα στο Σεπτέμβρη έχουν πάρει τέσσερις αποφάσεις υπέρ της Ελλάδας: Για τα Σκόπια, για την Τουρκία, για το θέμα των αγροτικών επιδοτήσεων που δεν τα ζήτησαν πίσω. Ακόμη, έδωσαν περισσότερα χρήματα από το Ευρωπαϊκό Ταμείο Περιβάλλοντος. Όλα αυτά τα έκαναν οι «κακοί» Ευρωπαίοι που μας φταίνε, αυτοί οι τοκογλύφοι. 
Όσον αφορά το θέμα των νησιών, ακούστε: Με το να γίνεται αυτή η συζήτηση εδώ, ουσιαστικά στην πράξη λέτε ότι κάποιοι από εμάς θα δεχθούμε να εκκενωθούν τα νησιά και εσείς θα πάτε να τα υπερασπιστείτε. Αυτά είναι πράγματα, τα οποία δεν μπορεί να λέγονται και δεν πρόκειται να γίνουν ποτέ ανεκτά. 
Επίσης, όσον αφορά για το κούρεμα στο κούρεμα, πρέπει να μας πείτε, θέλετε καινούργιο κούρεμα ή όχι; Διότι, άκουσα πριν ότι κούρεμα στο κούρεμα ότι η Ελλάδα χρεοκοπεί κ.λπ.. Διότι απ’ ό,τι ξέρω, υπέρ του κουρέματος είναι η Λαγκάρντ και κατά του κουρέματος είναι η Μέρκελ. 
Πρέπει να μας πείτε, λοιπόν: Θα είστε με τη Λαγκάρντ ή τη Μέρκελ; Διότι δεν μπορούμε να τα κάνουμε όλα «σούπα», να είμαστε όλοι εδώ προδότες, εθνοπροδότες κ.λπ. και κάποιοι να είναι αυτοί οι οποίοι θα σώσουν τη χώρα! Γιατί, για να σώσεις τη χώρα, πρέπει να έχεις περγαμηνές, να έχεις κάνει κάτι, να έχεις ένα παρελθόν. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"18739"," Σας ευχαριστούμε.
Το λόγο έχει η Βουλευτής του ΣΥΡΙΖΑ-Ενωτικό Κοινωνικό Μέτωπο, κ. Όλγα Γεροβασίλη για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18740"," Κύριε Πρόεδρε, κύριε Υπουργέ, κύριοι συνάδελφοι, εγώ θα επανέλθω στο θέμα μας, που αφορά την τοπική αυτοδιοίκηση. 
Κύριε Υπουργέ, μας είπατε ότι όταν γινόταν ο «Καλλικράτης» από τον κ. Ρεγκούση τότε, εσείς ισχυριστήκατε την αντισυνταγματικότητα εξαιτίας του ότι δεν υπήρχε αντιστοιχία μεταξύ των πόρων και των αρμοδιοτήτων που μεταφέρονταν στην τοπική αυτοδιοίκηση. 
Εμείς, ως ΣΥΡΙΖΑ, εγκαίρως είχαμε προειδοποιήσει για το πού ακριβώς θα οδηγούσε ο «Καλλικράτης» και βεβαίως, όχι επειδή ήμασταν μάντεις, αλλά επειδή βλέπαμε τη βίαιη, τη βιαστική εφαρμογή του «Καλλικράτη». Όπως θα θυμάστε όλοι, ακολουθούσαν μερικές εκατοντάδες εγκύκλιοι, για να συμπληρωθεί όλο αυτό το πάζλ. Ήμασταν σίγουροι από τότε ότι έγινε μόνο για δημοσιονομικούς λόγους και για να εξυπηρετήσει στη συνέχεια τις μνημονιακές πολιτικές. Κατά συνέπεια, σταθήκαμε αντίθετοι. 
Ο «Καλλικράτης», έτσι όπως δομήθηκε, έστηνε το ακριβώς αντίθετο αποτέλεσμα απ’ αυτό που εμείς μονίμως υπερασπιζόμαστε, δηλαδή την αυτοδιοίκηση, με ό,τι συνεπάγεται από το πρώτο συστατικό της λέξης. Με τον «Καλλικράτη» στηνόταν ένας ακόμη κρατικός μηχανισμός -χρησιμοποιούσαν την τοπική αυτοδιοίκηση γι’ αυτό- ένα κομμάτι του κρατικού μηχανισμού και έφτιαχναν μια ετεροδιοίκηση. 
Ειδικότερα, η εφαρμογή των δυο μνημονίων έχει ως αποτέλεσμα τη μείωση κατά περίπου 55% των θεσμοθετημένων πόρων για την αυτοδιοίκηση Α΄ βαθμού, η οποία αναμένεται να ξεπεράσει το 60% μέχρι το τέλος της χρονιάς και σχεδιάζεται μια καινούργια μείωση περίπου στο 30%. Επιπλέον, για το Β΄ βαθμό οι περικοπές είναι 40% και με τη μεταφορά των διακοσίων σαράντα αρμοδιοτήτων θα φθάσει περίπου το 60%. 
Έχουμε, λοιπόν, μείωση των πόρων σε συνδυασμό με απαγόρευση προσλήψεων, με μείωση συμβασιούχων, όπως διαβάσαμε και στο προσχέδιο του προϋπολογισμού. Βεβαίως, με αυτούς τους δυο τρόπους -και όχι μόνο- η τοπική αυτοδιοίκηση οδηγείται μαθηματικά σε ασφυξία και σε απαξίωση.
Συμπέρασμα: Χωρίς χρήματα, χωρίς προσωπικό, για ποια αυτοδιοίκηση μπορούμε να μιλάμε; Πώς θα αποτελέσει, κύριε Υπουργέ, ασπίδα προστασίας των αδυνάμων η αυτοδιοίκηση η οποία δεν στέκεται στα πόδια της;
Βεβαίως, παρακολουθήσαμε και εμείς τις δηλώσεις της κ. Μέρκελ μαζί  με τον Πρωθυπουργό. Είδαμε να προκύπτει ένα έντονο ενδιαφέρον για την αυτοδιοίκηση. Η κ. Μέρκελ συνεχάρη για το επίπεδο συνεργασίας μεταξύ του κ. Στυλιανίδη και του κ. Φούχτελ και εκδήλωσε την ικανοποίησή της για την επιτάχυνση των μεταρρυθμίσεων στην τοπική αυτοδιοίκηση. Επίσης, είναι ικανοποιημένη για την πορεία των προγραμμάτων που υλοποιούνται υπό την καθοδήγηση της Γερμανίας, προκειμένου να μεταφέρουν στην αυτοδιοίκηση τεχνογνωσία και συμβουλευτική υποστήριξη.
Κύριοι συνάδελφοι, όταν η Μέρκελ ικανοποιείται, ο ελληνικός λαός έχει κάθε λόγο να ανησυχεί. Ήθελα να σας ρωτήσω, κύριε Υπουργέ: Υπάρχουν Έλληνες επιστήμονες, εξειδικευμένο προσωπικό, γνώστες της συγκρότησης της τοπικής αυτοδιοίκησης, ελληνικές εταιρείες, που μπορούν να συμβάλουν, ώστε να στηθεί στα πόδια της η αυτοδιοίκηση; Δεν μπορούν να την στηρίξουν; Αυτοί πού βρίσκονται μέσα σε όλον αυτόν το σχεδιασμό; Μήπως ως φθηνοί, οικονομικά εξαθλιωμένοι υπάλληλοι των Γερμανών επιχειρηματιών; 
Για εμάς επιβεβαιώνεται για άλλη μία φορά ότι σκοπεύετε να μετατρέψετε την Ελλάδα  σε ειδική οικονομική ζώνη, η οποία θα αποτελέσει μοχλό ανάπτυξης. Ένας μοχλός που όταν κινείται από τη μία του πλευρά συμπιέζει την ελληνική κοινωνία, την ελληνική οικογένεια, τις ανάγκες των παιδιών τους, τους ανέργους, τους απόρους, τους εργαζόμενους στην αυτοδιοίκηση, τους Έλληνες επιστήμονες και επιχειρηματίες. Και δεν εννοώ φυσικά τους παντός καιρού διαπλεκόμενους επιχειρηματίες. Τους εξαιρώ αυτούς.
Από την άλλη, κινούμενος ο μοχλός, ανυψώνει τους Γερμανούς επιχειρηματίες και επιστήμονες και τη γερμανική οικονομία.
Η οικονομική ασφυξία και όχι μόνο η οικονομική ασφυξία αλλά και όλοι οι άλλες μέθοδοι που έχουμε πει επανειλημμένως, οδηγούν την αυτοδιοίκηση σε δύο επιλογές. Πρώτον, στην ιδιωτικοποίηση λειτουργιών και απολύσεις εργαζομένων και δεύτερον, σε καινούργιους φόρους, τους οποίους θα κληθούν να πληρώσουν οι δημότες. Και στα δύο διαφωνούμε. Διαφωνούμε σε όλη αυτή τη λογική με την οποία χρησιμοποιείται η αυτοδιοίκηση σήμερα. Θα εναντιωθούμε, κύριε  Υπουργέ, θα μας βρείτε απέναντι με κάθε τρόπο.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΟΛΓΑ ΓΕΡΟΒΑΣΙΛΗ",91
"18741"," Κι εμείς ευχαριστούμε.
Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Παναγιώτης Ρήγας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18742"," Ευχαριστώ, κύριε  Πρόεδρε.
Κυρίες και κύριοι συνάδελφοι, με αφορμή μια επίκαιρη επερώτηση της οποίας το περιεχόμενο έχει ιδιαίτερο ενδιαφέρον, δόθηκε ευκαιρία σε κάποιους να αρθρώσουν έναν ακραίο διχαστικό λόγο. Ένα λόγο ο οποίος όσο περνάει ο καιρός γίνεται και πιο επικίνδυνος και θα έλεγα ότι δεν μπορεί να γίνει πλέον ανεκτός, γιατί εκφεύγει της πολιτικής αντιπαράθεσης και χρειάζεται άλλες επιστήμες να τον προσεγγίσουν. Εγώ δεν έχω τέτοια ειδικότητα, γι’ αυτό δεν θα προσεγγίσω με άλλον τρόπο τα όσα ειπώθηκαν υβριστικά εναντίον συναδέλφων. Θα  αντιπαρατεθώ πολιτικά σε επιχειρήματα, τα οποία ακούστηκαν εδώ και βεβαίως κάθε άλλο παρά υπηρετούν την υπόθεση για την οποία υποτίθεται ότι έγινε αυτή η επίκαιρη επερώτηση και κάθε άλλο συμβάλλουν σε μια προσπάθεια, η οποία πρέπει να είναι και κοινή και συντονισμένη και εθνική.
Είναι γεγονός ότι η αυτοδιοίκηση, όπως και όλοι οι θεσμοί, εξαιτίας της μεγάλης οικονομικής  κρίσης αντιμετωπίζουν σοβαρά προβλήματα λειτουργίας και παροχής των υπηρεσιών για τις οποίες έχουν δημιουργηθεί. Και η αυτοδιοίκηση, ως ένας ζωντανός χώρος, ο οποίος έχει επιφορτισθεί με πάρα-πάρα πολλές αρμοδιότητες, αντιμετωπίζει σοβαρά προβλήματα εξαιτίας των περικοπών. Όμως, εδώ με αφορμή αυτά τα προβλήματα που αντιμετωπίζει ολόκληρη η κοινωνία και ολόκληρο το θεσμικό πλαίσιο στην πατρίδα μας αποκαθηλώθηκαν μεταρρυθμίσεις, τις οποίες θα έλεγα με πολύ πρόχειρο και με το συνήθη τρόπο που κάνουν ορισμένες πολιτικές δυνάμεις, τις προσέγγισαν. 
Για όλα, λοιπόν, φταίει ο «Καλλικράτης». Ε, όχι, δεν φταίει ο «Καλλικράτης»! Ο «Καλλικράτης» ως μεταρρύθμιση ήταν μία σημαντική παρέμβαση, μια σοβαρότατη θεσμική αλλαγή, η οποία αντιμετωπίστηκε από κάποιους ως ένα βιαστικό εγχείρημα, ενώ από κάποιους άλλους με το συνήθη τρόπο. «Όχι, γιατί εμείς θέλουμε το καλύτερο». Σε τίποτα δεν συναινούμε, «γιατί εμείς έχουμε μια άλλη ουτοπία στο μυαλό μας, την οποία θα τη φτιάχναμε καλύτερα αν ήμασταν στην εξουσία». Με αυτόν τον τρόπο υπηρετούμε τη θεσμική ακινησία. Δεν πρόκειται να γίνει τίποτα στον τόπο μας αν περιμένουμε την κατάλληλη κατά την άποψή μας ευκαιρία να προχωρήσουμε κάποιες μεταρρυθμίσεις. Ο «Καλλικράτης», λοιπόν, ως θεσμική αλλαγή δεν ήταν μία επινόηση της κυβέρνησης του ΠΑΣΟΚ, ήταν καθολικό αίτημα της αυτοδιοίκησης. Η αυτοδιοίκηση πρώτου και δεύτερου βαθμού μέσα από τις αποφάσεις των συνεδρίων της και μέσα από την παρακολούθηση της θεσμοθέτησης του «Καλλικράτη» ήταν απόλυτα σύμφωνη. Υπήρξαν προβλήματα στην εφαρμογή; Προφανώς. Έχει ατέλειες ο νόμος; Προφανέστατα. Υπάρχει πρόβλημα εξαιτίας της οικονομικής κρίσης να καλυφθούν με πόρους οι αρμοδιότητες οι οποίες δόθηκαν στην αυτοδιοίκηση; Βεβαίως. Μα, και η Δημόσια Διοίκηση και το κράτος έχει τέτοια προβλήματα σήμερα. 
Αντί, λοιπόν, να βρίσκουμε ως εξιλαστήριο θύμα τον ίδιο το θεσμό και να τον αποκαλούμε Προκρούστη της αυτοδιοίκησης, καλό είναι να δούμε πώς μπορούμε να συμβάλουμε ώστε οι αβελτηρίες, οι ατέλειες, οι παραλείψεις αυτού του νόμου θα μπορούσαν να διορθωθούν, να βελτιωθούν.
Όσον αφορά τώρα την υλοποίηση κοινωνικών προγραμμάτων από τους δήμους είναι προφανές ότι η αυτοδιοίκηση ως θεσμός και με βάση την αρχή της εγγύτητας και με βάση την αρχή της επικουρικότητας αλλά και εν τοις πράγμασι είναι αυτός ο θεσμός ο οποίος είναι πιο κοντά στον πολίτη, χρειάζεται να έχουμε μια καλύτερη –και αυτό επιβάλλεται να γίνει και από την Κυβέρνηση αλλά και από τους ίδιους τους δήμους- διαχείριση κατ’ αρχάς των διαθέσιμων πόρων. Γιατί, κύριε Υπουργέ, δεν είναι δυνατόν να ανακαλύπτουμε κάθε φορά την Αμερική, πέρα από το βοήθεια που θα μας δώσουν οι Γερμανοί τεχνοκράτες, η οποία σε ορισμένες περιπτώσεις είναι απαραίτητη. Εγώ δεν συναινώ με τις απόψεις ότι τελικά είναι παρέμβαση στα εσωτερικά μας αν η τεχνογνωσία η οποία υπάρχει κάπου αλλού και μπορούμε να την υιοθετήσουμε. 
Αν χρειαστεί να πάρουμε μια καλή πρακτική από μια άλλη χώρα, να το κάνουμε. Δεν σημαίνει εκχώρηση της εθνικής μας κυριαρχίας να υπάρχει συνεργασία σε ευρωπαϊκό επίπεδο όταν οι θεσμοί λειτουργούν καλύτερα σε κάποιες χώρες, να τους υιοθετήσουμε εμείς. Και εμείς ίσως μπορούμε να εξάγουμε κάποιες καλές μας πρακτικές στην υπόλοιπη Ευρώπη. 
Από εκεί και πέρα όμως μην ξεχνάμε όλοι μας ότι οι κοινωνικές παροχές που δίνονταν στην Ελλάδα δεν υπολείπονταν του μέσου όρου της Ευρωπαϊκής Ένωσης. Τι συνέβαινε; Απλώς αυτά τα χρήματα δεν πήγαιναν για το σκοπό που έπρεπε να πάνε. Άρα, λοιπόν, δεν είναι όλοι οι δήμοι στο ίδιο επίπεδο απόδοσης. Θα πρέπει και η αυτοδιοίκηση αλλά και εμείς να καταλάβουμε ότι η αξιολόγηση θα πρέπει να περάσει και στους δήμους. Θα πρέπει από εκεί και πέρα και η τοπική αυτοδιοίκηση, η οποία έχει αναλάβει ένα τεράστιο φορτίο, να αξιολογείται όχι γενικά ως θεσμός, αλλά κάθε δήμος ξεχωριστά. Γιατί υπάρχουν δήμοι που και σε αυτή την περίοδο της κρίσης διαχειρίζονται με αποτελεσματικότητα τους περιορισμένους διαθέσιμους πόρους. Άρα, αυτή η αρχή της αξιολόγησης και της επιβράβευσης των καλών πρακτικών στους θεσμούς της αυτοδιοίκησης, πρέπει να περάσει. 
Επίσης, πρέπει να είμαστε συνεπείς. Βλέπω ότι οι δεσμεύσεις που έχουν αναληφθεί όχι μέσα στο χρόνο που θα επιθυμούσαμε, αλλά εν πάση περιπτώσει γίνονται κάποια βήματα τα οποία είναι προς τη σωστή κατεύθυνση. Θα πρέπει όμως, εάν θέλουμε να μην έρθουν κάποιοι άλλοι να υποκαταστήσουν το κράτος και την αυτοδιοίκηση σε αυτές τις περιόδους που ο ελληνικός λαός υποφέρει και για πολιτικούς λόγους, να ενισχύσουμε την αυτοδιοίκηση για να παρέχει αυτές τις υπηρεσίες. Διαφορετικά, κύριε Υπουργέ, κάποιοι άλλοι θα έρθουν να αναλάβουν αυτόν το ρόλο. Και δεν υπάρχει κανένας λόγος να το επιτρέψουμε. Άρα, στο επίπεδο των κοινωνικών παροχών η αυτοδιοίκηση θα πρέπει να ενισχυθεί.
Εδώ θα ήθελα να κάνω και μια παρατήρηση η οποία αφορά το πολιτικό κόμμα που εκπροσωπώ. Άκουσα με πολύ μεγάλη οργή και αγανάκτηση, την παρέμβαση ενός συναδέλφου, ο οποίος βεβαίως δεν είναι από τους καινούργιους στο ελληνικό Κοινοβούλιο και έχει ασκήσει εξουσία -βεβαίως, δεν ήταν και οι καλύτερες οι εντυπώσεις από την περίοδο άσκησης εξουσίας- να αναφέρεται για τη διαφθορά την οποία επέβαλε ο Πρόεδρος του ΠΑΣΟΚ στο πολιτικό κόσμο και για την ντροπή η οποία πρέπει να διακατέχει την Κυβέρνηση η οποία συνεργάζεται μαζί του. 
Θέλω να πω το εξής: Αυτές οι ύβρεις, τουλάχιστον από ανθρώπους με κοινοβουλευτική εμπειρία και παρελθόν, θα πρέπει να αποφεύγονται. Δεν θα μπούμε σε ένα παιχνίδι αντιπαραθέσεων και ανταλλαγής χαρακτηρισμών. Θα ήθελα να πω ότι πραγματικά θλίβομαι γιατί σε αυτή την περίοδο ορισμένοι εξακολουθούν να δημιουργούν συνθήκες διχασμού και όξυνσης του πολιτικού κλίματος. Δεν θα απαντήσουμε. Έχουμε μιλήσει γι’ αυτά τα θέματα. Δεν θεωρώ ότι χρήζει απάντησης αυτή η παρέμβαση. 
Όμως, για μια ακόμη φορά θα ήθελα να κλείσω την τοποθέτησή μου λέγοντας ότι σε αυτήν την κρίσιμη περίοδο αυτοί που εμφανίζονται σήμερα ως οι εκφραστές της κοινωνικής ευαισθησίας, του πατριωτισμού και αποδίδουν σε όλους τους υπόλοιπους χαρακτηριστικά υποτελών, προδοτών κ.λπ. δεν συμβάλλουν καθόλου σε κάτι που έχει ανάγκη ο τόπος και ο λαός: σε μία κοινή, ομαλή και συντεταγμένη πορεία προς το μέλλον. Ο κόσμος, η πατρίδα μας, ο λαός μας αυτό έχει ανάγκη, να αρθρωθεί ένας ενιαίος εθνικός, πολιτικός, λόγος που θα μπορέσει να μας βγάλει από την κρίση. Διαφορετικά θα οδηγηθούμε για άλλη μία φορά σε εθνικές περιπέτειες. Και όπως αναφέρθηκε και προηγουμένως, δυστυχώς η ιστορία μας δεν είναι σύμμαχός μας. Όλες οι εθνικές κρίσεις, όταν δεν προσέξαμε, κατέληξαν σε εθνικές τραγωδίες. Μη θέλουμε, λοιπόν, να συμβάλουμε σ’ αυτήν την κρίσιμη ώρα σε ένα τέτοιο αποτέλεσμα. Τουλάχιστον εμείς δεν θα συμβάλουμε σ’ αυτό.
Ευχαριστώ.
(Χειροκροτήματα)","ΠΑΝΑΓΙΩΤΗΣ ΡΗΓΑΣ",443
"18743"," Το λόγο έχει ο Κοινοβουλευτικός Εκπρόσωπος του Λαϊκού Συνδέσμου - Χρυσή Αυγή κ. Χρήστος Παππάς για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18744"," Κύριε Πρόεδρε, κατ’ αρχάς η Χρυσή Αυγή συμφωνεί με το πνεύμα της επερώτησης, διότι η υποχρηματοδότηση αλλά και ο ανεπαρκής κεντρικός έλεγχος των διαδικασιών λειτουργίας των Οργανισμών Τοπικής Αυτοδιοίκησης έχει οδηγήσει το θεσμό στο μαρασμό και την αποσύνθεση με ολέθριες συνέπειες για το κοινωνικό σώμα. Επειδή όμως εδώ παράγεται πολιτική και ακούστηκαν από διάφορους ομιλητές θέσεις για διάφορα θέματα, θέλω να κάνω κάποιες επισημάνσεις και να γίνουν γνωστές οι θέσεις του κινήματος μας, οι θέσεις της Χρυσής Αυγής. 
Διαπίστωση στη Χρυσή Αυγή είναι ότι ζούμε σε μία εποχή πραγματικής ξενικής κατοχής, σε μία εποχή όπου οι διεθνείς τοκογλύφοι της Άνγκελα Μέρκελ λεηλατούν την ελληνική γη. Καθήκον των Ελλήνων είναι να αντισταθούν. Καθήκον όλων μας είναι να περάσουμε στην εθνική αντίσταση, μία πραγματικά παλλαϊκή εθνική αντίσταση, μία εθνική αντίσταση χωρίς κομματικές σημαίες. Θυμόμαστε από την ιστορία ότι οι κομματικές σημαίες στην εθνική αντίσταση οδήγησαν σε έναν αιματηρότατο εμφύλιο πόλεμο. Η Χρυσή Αυγή είναι το κίνημα, είναι το κόμμα το οποίο θα ήταν το τελευταίο που θα ευχόταν να οδηγηθεί ο τόπος σε ένα νέο εμφύλιο πόλεμο, παρ’ όλο που πιστεύουμε ότι υπάρχουν δυνάμεις εντός και εκτός Ελλάδος που απεργάζονται αυτό το σενάριο. 
Ο εχθρός δεν θα μπορέσει να λεηλατήσει τις ψυχές μας, δεν θα μπορέσει να καθυποτάξει το φρόνημά μας. Όλοι οι Έλληνες και ο καθένας ξεχωριστά με θάρρος, με αυταπάρνηση, που επιβάλλουν και οι στιγμές αλλά και η ιστορία του γένους μας, πρέπει να σταθούμε ενάντια σε μια κυβέρνηση συνεργασίας με τον εχθρό και να επιβάλουμε τη νομιμότητα. Παράνομοι δεν είναι οι Έλληνες που αντιστέκονται, παράνομη είναι η Κυβέρνηση. Το άρθρο 120 του Συντάγματος μας επιτάσσει να αγωνιστούμε για την αποκατάσταση της τάξεως και της νόμιμης εξουσίας από τους σφετεριστές της λαϊκής κυριαρχίας, από αυτούς που υφάρπαξαν την ψήφο του ελληνικού λαού και την εξουσία με ασύστολα ψεύδη. Ως αγωνιστές Βουλευτές της Χρυσής Αυγής μας το επιβάλλει το εθνικό μας καθήκον να αγωνιστούμε για πατρίδα, για θρησκεία, για οικογένεια. Αγώνας, λοιπόν, με τη Χρυσή Αυγή για την ελευθερία του τόπου. Ο Βουλευτής -είναι γνωστό ότι έχει ειπωθεί εδώ πάρα πολλές φορές- θεωρείται εκπρόσωπος του έθνους. Είναι καθήκον, λοιπόν, των Βουλευτών να υπερασπίζονται σε νόμιμο πλαίσιο τα δικαιώματα και τις παραδόσεις του έθνους μας. Οι Έλληνες δεν μπορεί να στέκουμε απαθείς, όταν υβρίζονται έργω ο Χριστός και η ορθόδοξη πίστη μας.
Επειδή ακούστηκε μέσα σ’ αυτήν την Αίθουσα από προηγούμενο ομιλητή η υπόθεση για τα ακατοίκητα νησιά και ότι μας ζήτησε η τρόικα νησιά κάτω των εκατόν πενήντα κατοίκων να γίνουν ακατοίκητα, πολύ σωστά επισημάνθηκε το θέμα των ακατοίκητων νησιών, δηλαδή τα νησιά που δεν έχουν οικονομική δραστηριότητα και όσα αυτό συνεπάγεται. 
Εγώ θα σταθώ σε ένα άλλο πράγμα, το οποίο δυστυχώς δεν συζητήθηκε στην Ολομέλεια. Έχει συζητηθεί εκτός Ολομέλειας σε διάφορα blogs. Εμείς, ως Χρυσή Αυγή, εκτιμούμε ότι ο Πρόεδρος της Βουλής προχθές, με το θεσμικό του ρόλο, θα μπορούσε να μην είχε δεχθεί τον Νταβούτογλου στο ελληνικό Κοινοβούλιο. 
Παρ’ όλα αυτά, παρόλο που το πρόγραμμα, παρά το ότι η διπλωματία και το Υπουργείο Εξωτερικών προέβλεψαν αυτή την επίσκεψη, ο Πρόεδρος της Βουλής θα μπορούσε να αρκεστεί σε μία τυπική ανταλλαγή διπλωματικών δώρων και φιλοφρονήσεων, χωρίς να προβεί σε κάποιες δηλώσεις, σε κάποιο ατόπημα, με ή χωρίς ερωτηματικό. Αντ’ αυτού προτίμησε τις φιλοφρονήσεις. 
Δεν θα αναφερθώ στην υπόθεση του έργου «Χαμένοι στη μετάφραση», αλλά θα αναφερθώ σε κάτι που δεν επισημάνθηκε. Ο Πρόεδρος της Βουλής δωρίζοντας ένα αντίγραφο πλοίου –σημειολογικό και αυτό- είπε στον Νταβούτογλου τη φράση «το Αιγαίο μας». Προφανώς, δεν εννοούσε το Αιγαίο των Ελλήνων. Προφανώς, όταν έλεγε «μας», εννοούσε το Αιγαίο των Ελλήνων και των Τούρκων. Είναι μία νέα εξέλιξη αυτή η φράση του κ. Μεϊμαράκη;
Για εμάς το Αιγαίο, παρ’ όλο που έχει ανοιχτές διόδους διελεύσεως, είναι μία ελληνική κλειστή θάλασσα, που απελευθερώθηκε εκατό χρόνια πριν με ναυμαχίες, με πολέμους, με θυσίες. Ό,τι απελευθέρωσε ο ελληνικός λαός με το αίμα του δεν θα το παραδώσει αμαχητί με δηλώσεις και συμφωνίες γραικύλων. Για να ζήσει η Ελλάδα θα πρέπει να αποκτήσει στρατηγικό βάθος. Το Αιγαίο θα πρέπει να γίνει μία κυριολεκτικά ελληνική λίμνη.
Αυτοί είναι οι εθνικά ωφέλιμοι στόχοι, οι οποίοι δεν σημαίνουν κατ’ ανάγκη πόλεμο. Βλέπουμε ότι η Τουρκία εδώ και δεκαετίες εφαρμόζει εθνικά ωφέλιμους στόχους για το δικό της έθνος και τους επιτυγχάνει βήμα-βήμα με την τακτική του σαλαμιού, χωρίς να μπαίνει στη θύελλα μιας πολεμικής σύρραξης.
Εμείς καταθέσαμε στο Σώμα, κύριε Πρόεδρε, ένα σχέδιο νόμου για την ΑΟΖ. Περιμένουμε, λοιπόν, με ενδιαφέρον τη θέση των υπολοίπων κομμάτων, όταν και αν θα έρθει προς συζήτηση στο Σώμα. 
Να κλείσει το θέμα του κ. Μεϊμαράκη με το εξής. Ο κ. Μεϊμαράκης κατάγεται από μία ηρωική και με υψηλό φρόνημα περιοχή, τη λεβεντογέννα Κρήτη. Θα έπρεπε, λοιπόν, να σταθεί σαν παλικάρι απέναντι στον Τούρκο, τιμώντας και την κρητική του καταγωγή και αυτά που είπε στον Τούρκο Υπουργό Εξωτερικών, τον Νταβούτογλου, να τα έλεγε καλύτερα στους κατοίκους των ακριτικών νησιών, σε αυτά τα εκατόν πενήντα άτομα που είναι στα νησιά μας δίπλα από τις μικρασιατικές ακτές -τις τουρκικές δυστυχώς σήμερα- να τα πει στους Έλληνες αλιείς που δίνουν καθημερινά μάχη με το τουρκικό λιμενικό, να τα πει στους αεροπόρους μας, της Πολεμικής Αεροπορίας, που με ελάχιστα χρήματα δίνουν και παίζουν κορώνα –γράμματα τη ζωή τους κάθε ημέρα επάνω από το Αιγαίο, να τα πει στα πληρώματα των πολεμικών μας πλοίων. 
Επειδή ανεφέρθη εδώ και ο πολύ σπουδαίος Έλληνας λογοτέχνης, ο Νικόλαος Καζαντζάκης, θα έλεγα ότι εμείς στη Χρυσή Αυγή προτιμούμε τον ηγετικό ρόλο και τον ηρωικό δρόμο του Καπετάν Μιχάλη, παρά τον ποταπό και γελοίο δρόμο της Εφεντίνας Καβαλίνας, που ακολουθεί δυστυχώς αυτήν τη στιγμή η συγκυβέρνηση.
Τέλος, εμείς δεν ελπίζουμε και δεν ευχόμαστε. Είμαστε βέβαιοι ότι ο λαός θα νικήσει, η Ελλάδα θα νικήσει, η Χρυσή Αυγή θα συμβάλλει στη νίκη του ελληνικού λαού.
Σας ευχαριστώ.","ΧΡΗΣΤΟΣ ΠΑΠΠΑΣ",418
"18745"," Ο κ. Δημήτριος Αναγνωστάκης, Κοινοβουλευτικός Εκπρόσωπος της ΔΗΜΑΡ έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18746"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, νομίζω ότι για να υπάρξει μία ιστορική αποκατάσταση και για να εμπεδωθεί σε κάποιους που ίσως το αγνοούν, θέλω να αναφέρω ότι όντως ο νόμος για τον «Καλλικράτη», ο ν. 3852/2010 ήταν αποτέλεσμα μιας εσωτερικής διαδικασίας της τοπικής αυτοδιοίκησης, κάτι δηλαδή που οι ίδιοι οι αυτοδιοικητικοί ζητούσαμε να εφαρμοσθεί.
Και επειδή προέρχομαι από το χώρο της τοπικής αυτοδιοίκησης έχοντας υπηρετήσει περίπου για δύο δεκαετίες το συγκεκριμένο θεσμό, θα ήθελα να συνυπογράψω τα όσα ακούστηκαν από προηγούμενο ομιλητή, βάζοντας τα πράγματα σε μία σειρά και σε μία τάξη. 
Είναι αυτονόητο και προφανές ότι χρειάζονται βελτιώσεις. Είναι αυτονόητο και προφανές ότι θα πρέπει να αναθεωρήσουμε ζητήματα που έχουν δημιουργήσει δυσκολία στην εφαρμογή του συγκεκριμένου νόμου. Ακόμη και για τη χωροταξία θα πρέπει να ανοίξει μία συζήτηση. Όμως αυτό είναι ένα ζήτημα που θα μας απασχολήσει ίσως σε μια άλλη συζήτηση. 
Δύο παρατηρήσεις έχω να κάνω. Εμείς της Δημοκρατικής Αριστεράς αποφεύγουμε να χαρακτηρίζουμε, να χρησιμοποιούμε είτε λεκτικούς προπηλακισμούς είτε και κάποιου είδους καταγγελίες. Όμως δεν μπορούμε να αφήσουμε και αναπάντητα τα όσα απαξιωτικά και υποτιμητικά ακούστηκαν λίγο πριν. 
Η Δημοκρατική Αριστερά δεν ψήφισε ούτε το πρώτο ούτε το δεύτερο μνημόνιο ούτε το μεσοπρόθεσμο. Η Δημοκρατική Αριστερά, έχοντας συναίσθηση της κρισιμότητας της κατάστασης που βρίσκεται η χώρα, αποφάσισε και πήρε ένα μεγάλο πολιτικό φορτίο ευθύνης, να στηρίξει την Κυβέρνηση εθνικής ευθύνης, έτσι ώστε γόνιμα και εποικοδομητικά η συμβολή να αποδώσει το επιδιωκόμενο και επιθυμητό αποτέλεσμα. Κι επειδή υπήρξε ένα τσουβάλιασμα όλων των πολιτικών δυνάμεων, αυτοί που αυτοχαρακτηρίζονται «γίγαντες» ας αναζητήσουν τις ιστορικές ευθύνες που είχαν και έχουν στη λήψη αποφάσεων που οδήγησαν τη χώρα σήμερα εδώ. Εμείς τέτοιες ευθύνες δεν έχουμε. Άρα, όταν προσφεύγουν κάποιοι σε χαρακτηρισμούς, ας είναι λίγο πιο προσεκτικοί!
Επί της ουσίας, κύριε Υπουργέ, -δράττομαι της ευκαιρίας από την επικαιρότητα και το έχω ήδη τονίσει στον Αναπληρωτή Υπουργό Οικονομικών  κ. Σταϊκούρα-  θα πρέπει να πιέσετε ως Κυβέρνηση να κατατεθούν από την πλευρά των τραπεζών τα οφειλόμενα, το 10%, τα 555 εκατομμύρια ευρώ που από το 2008 με νομική υποχρέωση θα πρέπει να καταβάλλουν, έτσι ώστε να υπάρχει μία ανάσα στα έσοδα. Όπως επίσης, -κι είναι πρόκληση για όλους μας- θα πρέπει να επιδιωχθεί μία έκτακτη εισφορά από εκείνες τις κοινωνικές ομάδες της χώρας, παραδείγματος χάριν τους εφοπλιστές, και να συμβάλλουν έτσι ώστε να υπάρχει μία ισοκατανομή των βαρών και με βάση τη φοροδοτική ικανότητα του καθενός μας να συμβάλουμε στην αντιμετώπιση της κρίσης. 
Η Δημοκρατική Αριστερά, με την ερώτηση 462 στις 27-7-2012 είχε κρούσει τον κώδωνα του κινδύνου, θέτοντας σ’ εσάς το ζήτημα του κινδύνου κατάρρευσης των Οργανισμών Τοπικής Αυτοδιοίκησης. Ακολούθησε το έκτακτο συνέδριο της ΚΕΔΕ. Εκεί είχαμε τη δυνατότητα να σας ακούσουμε, αλλά να ακούσουμε περισσότερο και τους εκπροσώπους της τοπικής αυτοδιοίκησης πρώτου βαθμού. 
Μία δεύτερη ευκαιρία που μας δόθηκε ήταν όταν καλέσαμε στην Επιτροπή Δημόσιας Διοίκησης τους φορείς και εκεί τόσο οι εκπρόσωποι των περιφερειών όσο και οι εκπρόσωποι του Α΄ βαθμού ανέδειξαν το δραματικό της υπόθεσης που αφορά στην τοπική αυτοδιοίκηση. 
Θέλω επίσης να ξεκαθαρίσω κάτι σε κάποιους συναδέλφους, οι οποίοι ίσως δεν το έχουν αντιληφθεί ή το προσπερνούν. Η χρηματοδότηση της τοπικής αυτοδιοίκησης είναι σε άμεση συνάρτηση με τα έσοδα του κράτους. Και γι’ αυτό οι δυναμικοί φόροι του κράτους πηγαίνουν για να ενισχύσουν τις λειτουργίες της τοπικής αυτοδιοίκησης Α΄ βαθμού. Και είναι αλήθεια ότι η Δημοκρατική Αριστερά μέσω του Προέδρους της του Φώτη του Κουβέλη, δεσμεύτηκε ότι δεν πρέπει να υπάρξει υποχώρηση από την αρχική δέσμευση της πολιτείας απέναντι τους για τα 4,7 δισεκατομμύρια. Απαντώ στον κ. Χαικάλη. Για εμάς αυτό είναι δέσμευση και θα προσπαθήσουμε με όλες μας τις δυνάμεις να γίνει πράξη ως προς την εκτέλεση του προϋπολογισμού. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Υπάρχει όντως, κύριε Υπουργέ, κυρίες και κύριοι συνάδελφοι, ένα τεράστιο πρόβλημα στις τοπικές κοινωνίες. Δεν νομίζω ότι είναι κάτι, το οποίο δεν έχετε αναγνωρίσει όλοι και όλες. Υπάρχουν κοινωνικά δίκτυα, κοινωνικές δομές που σε πολλές περιπτώσεις αντικαθιστούν την απουσία της κεντρικής διοίκησης, του κεντρικού κράτους. 
Σε αυτή, λοιπόν, την προσπάθεια είναι αυτονόητο ότι εμείς συμβάλλουμε με όλες μας τις δυνάμεις να μην υπάρχει αποκαθήλωση τους, να μην υπάρχει εξαφάνιση τους. Χαιρετίζουμε τις όποιες προσπάθειες κοινού συντονισμού, έτσι ώστε, να πολλαπλασιάσουμε το θετικό αποτέλεσμα. Δεν φτάνει όμως αυτό. 
Θα πρέπει, κύριε Υπουργέ, με ειλικρίνεια, με παρρησία, με σθένος να αναλάβουμε τις όποιες ευθύνες, να αναλάβουμε το κόστος μιας πολιτικής, η οποία δεν είναι αποτέλεσμα της πολιτικής, που σήμερα ασκείται από την Κυβέρνηση εθνικής ευθύνης, αλλά οφείλεται στις προηγούμενες περιόδους και να αναλάβουμε την εξής απλή δέσμευση: ότι με το που θα εξοικονομηθεί έστω και ένα ευρώ να δοθεί στους ΟΤΑ Α΄ και Β΄ βαθμού, έτσι ώστε, να είναι ως το εγγύτερο κέντρο εξουσίας στον πολίτη και να διασφαλίσουν την αποτελεσματικότητα τους. 
Υπό την έννοια αυτή, εμείς θα είμαστε πάντα κριτικοί σε ό,τι έχει να κάνει με την άσκηση πολιτικής, σε επίπεδο και κεντρικής διοίκησης και σε ΟΤΑ. Και βέβαια, θα είμαστε ανοιχτοί στο να ανοίξει μια κουβέντα για να διαμορφώσουμε νέες συνθήκες λειτουργίας των ΟΤΑ.
Σας ευχαριστώ πολύ, κύριε Πρόεδρε, για την ανοχή σας.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"18747"," Κυρίες και κύριοι συνάδελφοι, με ιδιαίτερη χαρά ανακοινώνω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι ένας μαθητές και μαθήτριες και τρεις εκπαιδευτικοί τους, από την πατρίδα μου την Λακωνία, από το δημοτικό σχολείο Μαγούλας Λακωνίας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18748"," Κύριε Πρόεδρε, θα παρακαλούσα να λάβω το λόγο.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18749"," Το λόγο έχει, ο κ. Υπουργός, για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18750"," Θα ήθελα να κάνω τέσσερις καταληκτικές επισημάνσεις κύριε Πρόεδρε, για να ολοκληρωθεί η κουβέντα μας.
Ετέθη από τον κ. Καπερνάρο -αν θυμάμαι καλά- το ζήτημα του κόστους των παρανόμων μεταναστών που διαβιούν στην Ελλάδα, όσον αφορά τις παρεχόμενες από την ελληνική πολιτεία υπηρεσίες παιδείας, υγείας και κοινωνικής μέριμνας. Η παιδεία και η κοινωνική μέριμνα αφορά και τους ΟΤΑ. 
Εκεί, λοιπόν, ενημερωτικά θέλω να πω ως Υπουργός Εσωτερικών ότι στην άτυπη σύνοδο που έγινε στην Κύπρο ετέθη από την Κυβέρνηση μας για πρώτη φορά το ζήτημα μέρος του κόστους να αναλάβει και η Ευρωπαϊκή Ένωση, η οποία μέχρι τώρα πληρώνει την φύλαξη των συνόρων μόνο και τις πολιτικές ενσωμάτωσης. Διότι αυτό είναι και το δίκαιο, μιας που το 90% των παρανόμων μεταναστών με προορισμό την Ευρώπη, διέρχεται μέσω Ελλάδος. Σε αυτήν την κατεύθυνση θα συνεχίσουμε τις προσπάθειες.
Δεύτερον, εγώ δεν διαπιστώνω αντίφαση σε αυτά, τα οποία αποδίδονται ως κριτική στον «Καλλικράτη» στον κ. Σαμαρά την περίοδο που ήταν Αρχηγός της αξιωματικής αντιπολίτευσης και σε αυτά, τα οποία είπε ο ίδιος μετά τις εκλογές. Μίλησε ουσιαστικά για τοπική αυτοδιοίκηση με ίδιους πόρους, μετά τις εκλογές. Είναι αυτό που λέει η ΚΕΔΕ φορολογική αποκέντρωση. Και είναι και αυτό που είπα και εγώ προηγουμένως ως μια καινοτόμος πολιτική, που θα ενισχύσει την οικονομική αυτοτέλεια των δήμων. 
Υπάρχει συνέπεια, λοιπόν, σε αυτό. Και οι μεταρρυθμίσεις που θα γίνουν βεβαίως, δεν θα επιβαρύνουν περαιτέρω το κόστος ανά φυσικό ή νομικό πρόσωπο. Κάποιοι φόροι όμως, από αυτούς που εισπράττονται από το κεντρικό κράτος και μετά μεταβιβάζονται στην αυτοδιοίκηση, θα μπορούν να υλοποιούνται μέσα από την ίδια την αυτοδιοίκηση προς όφελος και των ΟΤΑ.
Τρίτη επισήμανση, αναφέρθηκε εκτενώς, όχι ένας, αλλά περισσότεροι συνάδελφοι στα συμπεράσματα του εκτάκτου συνεδρίου της ΚΕΔΕ στις 30 Αυγούστου. 
Από εκείνα τα συμπεράσματα και μετά μεσολάβησαν τα εξής γεγονότα: Πρώτον, η συνάντηση του προεδρείου της ΚΕΔΕ με τον Έλληνα Πρωθυπουργό και οι δεσμεύσεις που ανέλαβε αυτός για λογαριασμό όλων μας, για λογαριασμό της Κυβέρνησης. Δεύτερον, η φιλοξενία των εκπροσώπων της τοπικής αυτοδιοίκησης και της ΕΝΠΕ και της ΚΕΔΕ για πρώτη φορά από την αντίστοιχη επιτροπή της Βουλής και την Επιτροπή των Εσωτερικών, αλλά και την Επιτροπή των Οικονομικών, όπου το Κοινοβούλιο άκουσε τα θέματά τους, ενημερώθηκε και ανταποκρίθηκε σε αυτά. Τρίτον, η απάντηση που ουσιαστικά έστειλε με την επιστολή που κατέθεσε στα Πρακτικά ο ίδιος ο Δήμαρχος και Πρόεδρος της ΚΕΔΕ, κ. Ασκούνης, στις 28-9 σε μεταγενέστερο χρόνο, όπου πραγματικά κάνει την παραδοχή ότι υπάρχουν πρακτικά, αποτελεσματικά βήματα που η Κυβέρνηση έδειξε ότι ανταποκρίνεται στα δίκαια αιτήματα που έθεσαν οι δήμοι. Αυτή η επιστολή από μόνη της δείχνει και την πρόοδο που συντελέστηκε όλο αυτό το διάστημα.
Ένα τελευταίο σημείο τώρα. Επειδή με ενημερώνουν και με διαβεβαιώνουν ότι όντως δεν υπήρξε δήλωση ξένου υπαλλήλου για το θέμα στο οποίο αναφέρθηκε ο Πρόεδρος των Ανεξαρτήτων Ελλήνων, νιώθω την ανάγκη να επαναλάβω ακόμη πιο δυναμικά και ακόμα πιο εμφατικά αυτό που προηγουμένως είπα. Η εκλεγμένη δημοκρατικά ελληνική Κυβέρνηση είναι αυτή που προσδιορίζει με απόλυτο τρόπο την εθνική στρατηγική, που υπηρετεί με συνέπεια την πολιτική εθνικής ευθύνης και που πραγματικά δίνει τη μάχη σε όλα τα επίπεδα για να κατοχυρώσει στην πράξη τα εθνικά μας κυριαρχικά δικαιώματα. 
Ας μην παίζουμε με αυτό, ας μη δημιουργούμε γεγονότα, ας μη δημιουργούμε εντυπώσεις, ας μείνουμε όλοι προσηλωμένοι σε μια σημαντική εθνική προσπάθεια που αυτήν τη στιγμή όλοι μαζί κάνουμε, για να μπορέσει η Ελλάδα να βγει από το αδιέξοδο και να παίξει έναν, πραγματικά, πρωταγωνιστικό ρόλο στην Ευρώπη.
Ευχαριστώ.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18751"," Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Χρήστος Κατσώτης, για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18752"," Κύριε Πρόεδρε, κύριε Υπουργέ, κυρίες και κύριοι συνάδελφοι, τα προβλήματα που ζει ο λαός έχουν σαν αφετηρία την ίδια αιτία, τα μονοπώλια και τις πολιτικές που τα υπηρετούν. Απέναντί του είναι όλες αυτές οι πολιτικές και οι μηχανισμοί, οι οργανισμοί που υπηρετούν τις ανάγκες τους. Η Ευρωπαϊκή Ένωση που στο όνομά της δώσατε τη μάχη στις εκλογές με το πάση θυσία σε αυτή, πάση θυσία στο ευρώ, είναι μία λυκοσυμμαχία που χρόνια τώρα υπηρετεί με τον καλύτερο τρόπο τις πολυεθνικές, τους επιχειρηματικούς ομίλους. 
Η κ. Βούλτεψη σωστά είπε ότι η Ευρωπαϊκή Ένωση δεν σχεδιάζει από μόνη της την πολιτική. Συμμετέχουν και συναποφασίζουν για την απόφαση αυτή οι κυβερνήσεις και όσοι άλλοι τη στηρίζουν.
Εμείς λέμε ότι ο καπιταλισμός δεν έχει να δώσει τίποτα άλλο. Η ανεργία, η φτώχεια, η εξαθλίωση θα περισσεύει. Η πολιτική σας, τα μέτρα σας για την έξοδο από την κρίση είναι αυτά που συμφέρουν το κεφάλαιο. Είναι οι ανάγκες τους. Αυτούς υπηρετείτε. Και ο συλλογικός εκφραστής, η Ευρωπαϊκή Ένωση, αυτούς υπηρετεί.
Υπάρχουν ανταγωνισμοί, υπάρχουν συγκρούσεις για ποιο μέρος του κεφαλαίου θα καταστραφεί και ποιο θα κυριαρχήσει. Οι εργαζόμενοι, όμως, τα λαϊκά στρώματα έχουν πτωχεύσει. Αυτός ο δρόμος ανάπτυξης -εμείς λέμε ότι σήμερα έχουμε δικτατορία των μονοπωλίων- δεν μπορεί να αντιμετωπίσει τις λαϊκές ανάγκες. Θα γίνεται όλο και πιο σκληρός σε βάρος του λαού.
Φιλολαϊκή διέξοδος μέσα στην Ευρωπαϊκή Ένωση με τα μονοπώλια να έχουν το κουμάντο και να ικανοποιούνται από τα μέτρα και τις πολιτικές σας, δεν μπορεί να υπάρξει. Ο λαός πρέπει να βγάλει συμπεράσματα. Η τρόικα έχει ονοματεπώνυμο. Είναι η Ευρωπαϊκή Ένωση, η Ευρωπαϊκή Κεντρική Τράπεζα, το Διεθνές Νομισματικό Ταμείο. 
Η αποδέσμευση από την Ευρωπαϊκή Ένωση, η μονομερής διαγραφή του χρέους και η κοινωνικοποίηση των συγκεντρωμένων μέσων παραγωγής με την κατάργηση βέβαια της εξουσίας των μονοπωλίων είναι μονόδρομος για το λαό, αν θέλει πράγματι να ευημερήσει.
Είναι όντως δύο οι δρόμοι ανάπτυξης που έχουμε μπροστά μας. Ο ένας είναι αυτός που υπηρετεί τα μονοπώλια και τις ανάγκες του, που υπηρετεί αυτή η πολιτική που σήμερα ασκείται από τη συγκυβέρνηση και ο άλλος, το λαό και τις δικές του ανάγκες. 
Ο «Καλλικράτης», στα δύο χρόνια από την εφαρμογή αυτού του αντιδραστικού νόμου, επιβεβαιώνει τη βασική εκτίμηση του ΚΚΕ, ότι αποτελούσε και αυτό ένα βασικό εργαλείο για την προώθηση και εφαρμογή  της αντιλαϊκής πολιτικής στην τοπική και περιφερειακή διοίκηση. Έγινε πολύτιμος σύμμαχος στον πόλεμο που διεξάγει το κεφάλαιο σε βάρος του λαού. Αποδείχθηκε στην πράξη ότι η αποστολή του είναι η υλοποίηση της πολιτικής ανταγωνιστικότητας σε όλα τα επίπεδα.
Η διοικητική μεταρρύθμιση του «Καλλικράτη», την οποία ψηφίσατε και εσείς, κύριοι των Ανεξαρτήτων Ελλήνων, αποτελεί μια από τις αντιδραστικές αλλαγές στο θεσμό, που έρχεται να προσαρμόσει τις κρατικές δομές σε επίπεδο δήμων και περιφερειών, ώστε να διευκολύνει, να επεκτείνει και να ενισχύσει την επιχειρηματική δράση, να αυξήσει τη σύμπραξη των δήμων και των περιφερειών με τα συμφέροντα των επιχειρηματικών ομίλων, την προσαρμογή της λειτουργίας τους στις αρχές της επιχειρηματικότητας.
Συμμετέχει η τοπική αυτοδιοίκηση ενεργητικά στη διευκόλυνση των διαφόρων επενδυτικών σχεδίων, ιδιαίτερα στον τομέα των ανανεώσιμων πηγών ενέργειας και του τουρισμού, επιταχύνει τη διαδικασία παραχώρησης τμημάτων ή ολόκληρων τομέων της διαχείρισης των υδάτινων πόρων και των απορριμμάτων στους επιχειρηματικούς ομίλους, τη διαχείριση, αποκομιδή, μεταφόρτωση, επεξεργασία και την τελική διάθεση. Η νομοθεσία, εξάλλου, επιτρέπει με τα δύο τρίτα των δημοτικών συμβουλίων να μπορεί να εκχωρηθεί η αποκομιδή των απορριμμάτων.
Το ταξίδι της Μέρκελ το σφράγισε η συμφωνία της Ένωσης Περιφερειών Ελλάδας, των Περιφερειακών Ενώσεων Βορείου Ελλάδας και Θεσσαλίας με την Περιφερειακή Ένωση Δήμων Βάδης και Βυρτεμβέργης της Γερμανίας, που προβλέπει τη μεταφορά τεχνογνωσίας και συμβουλευτικής υποστήριξης στους ελληνικούς δήμους. Η συνεργασία των ελληνικών και γερμανικών τοπικών αυτοδιοικήσεων μέσω παρόμοιων προγραμματικών συμφωνιών γίνεται τώρα που έχει διαμορφωθεί το κατάλληλο πολιτικό περιβάλλον και το αναγκαίο θεσμικό πλαίσιο από την Ευρωπαϊκή Ένωση και τις ελληνικές κυβερνήσεις, με σκοπό να ανοίξουν νέα πεδία δράσης και κερδοφορίας γερμανικών ομίλων και επιχειρηματιών που έχουν τεχνογνωσία και τα μέσα για να αναλάβουν πλήρως την εκμετάλλευση ολόκληρων τομέων δημοτικής δραστηριότητας. Επιδιώκουν, όπως άλλωστε ομολογείται απροκάλυπτα, να ανατεθούν έργα και υπηρεσίες, κυρίως σε τομείς απορριμμάτων, ύδρευσης, αποχέτευσης, ανανεώσιμων πηγών ενέργειας, κοινωνικών και υγειονομικών υπηρεσιών, οργάνωσης υπηρεσιών των δήμων. Οι δήμοι και οι περιφέρειες λειτουργούν ως κρατικοί φορείς προώθησης της εμπορευματοποίησης της υγείας, της παιδείας, της πρόνοιας.
Η μεταφορά αρμοδιοτήτων, που ειπώθηκε και εδώ, διευκολύνει την επιχειρηματική πρόσβαση του κεφαλαίου σε αυτούς τους τομείς, τη διάσπαση του ενιαίου χαρακτήρα των κοινωνικών παροχών και την άμεση μεταφορά της δαπάνης σε κάθε οικογένεια. Προβλέπουν την προώθηση ενός περιορισμένου πακέτου κοινωνικών υπηρεσιών για τα εξαθλιωμένα στρώματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Ενισχύονται οι ταξικές διαφοροποιήσεις σε βάρος της λαϊκής οικογένειας. Παράδειγμα οι σχολικές επιτροπές, όπου η μείωση της χρηματοδότησης οδηγεί σε νέα επιβάρυνση των γονιών για να καλύψουν τις ιδιωτικές ανάγκες.
Αλήθεια, κύριε Υπουργέ -υπάρχουν εδώ και μας παρακολουθούν κιόλας μαθητές- γιατί δεν δίνετε αφορολόγητο πετρέλαιο στα σχολεία; Γιατί; Παιδικοί σταθμοί: Δεν ικανοποιήθηκαν οι αιτήσεις για χιλιάδες οικογένειες, αποτέλεσμα της έλλειψης υποδομών προσωπικού και χρηματοδότησης. Οι περισσότεροι παιδικοί σταθμοί λειτουργούν με μειωμένο προσωπικό και καλύπτονται από συμβασιούχους μερικής απασχόλησης. Προνοιακές δομές: Προσδένονται στον εθελοντισμό, προσπαθούν να λύσουν τα κοινωνικά προβλήματα που η πολιτική τούς δημιουργεί, όπως η ανεργία, οι άστεγοι, με συσσίτια, με φιλοξενία αστέγων, με εκδηλώσεις υποκριτικής φιλανθρωπίας από μεγαλοσχήμονες χορηγούς, αντί να δημιουργήσουν κρατικές δομές που να αντιμετωπίζουν το πρόβλημα.
Τελευταία, βέβαια, τι προβάλλεται; Κάντε, λέμε στους ανέργους, συνεταιρισμούς και θα αναλάβετε το «Βοήθεια στο Σπίτι», το «Φροντίδα στο Σπίτι», θα αναλάβετε τους παιδικούς σταθμούς και άλλες τέτοιες δραστηριότητες.
Η τοπική αυτοδιοίκηση, λοιπόν, διευκολύνει πέρα από αυτά την παράδοση σε επιχειρηματικά συμφέροντα του φυσικού πλούτου, τη συγκέντρωση της γης και την αλλαγή χρήσης. Παραχωρεί στα επιχειρηματικά συμφέροντα την εκμετάλλευση των ελεύθερων χώρων που έχουν απομείνει, ιδιωτικοποιεί υπηρεσίες του δημοσίου, ακόμη και μηχανισμούς περιβαλλοντολογικού ελέγχου, όπως ο νόμος για την περιβαλλοντολογική αδειοδότηση και τα αυθαίρετα. Αξιοποιεί τις συμπράξεις δημόσιου και ιδιωτικού τομέα για τη δημιουργία αναγκαίων υποδομών, υποθηκεύοντας, παράλληλα, τη λειτουργία τους υπέρ του κεφαλαίου για δεκαετίες. Διαλύει, βέβαια, τις εργασιακές σχέσεις στους ίδιους τους εργαζόμενους των δήμων και περιφερειών. 
Προηγουμένως υπήρχε και επίκαιρη ερώτηση για τους εργαζόμενους που απασχολούνται στο πρόγραμμα κοινωφελούς εργασίας μέσα από τις μη κυβερνητικές οργανώσεις, τη νέα μορφή δουλεμπορίου που άνοιξε η Κυβέρνηση με αυτό το πρόγραμμα. 
Δεν θέλω να πω για τους πόρους, για την επιχορήγηση της τοπικής αυτοδιοίκησης. Ειπώθηκαν αρκετά. 
Εμείς πιστεύουμε ότι χρειάζεται άμεσα να δοθούν όλα αυτά που χρωστάτε στην τοπική αυτοδιοίκηση. Είναι γνωστό ότι χρωστάτε 9 δισεκατομμύρια ευρώ από το 1991. Η ΚΕΔΚΕ -που σήμερα διαμαρτύρεται- συμφώνησε αυτά να γίνουν 3 δισεκατομμύρια. Επίσης, συμφώνησε και κατέληξε να δοθούν 1,7 δισεκατομμύρια. Βέβαια, μετά από τη συνεργασία με εσάς και με τη συζήτηση συμφώνησαν να δοθούν αυτά σε οκτώ ισόποσες δόσεις των 214 εκατομμυρίων ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι γνωστό ότι η ΣΑΤΑ μειώθηκε κατά 60%. Φέτος, το 2012, τα 600 εκατομμύρια που ήταν να δοθούν από τη ΣΑΤΑ στους δήμους δεν έχουν δοθεί καθόλου μέχρι τώρα. Ο δανεισμός των δήμων, έχει επιλεγεί διαχρονικά ως μέσο κάλυψης των ανελαστικών αναγκών, που είναι υποχρεωμένη η κεντρική εξουσία να καλύπτει.","ΧΡΗΣΤΟΣ ΚΑΤΣΩΤΗΣ",214
"18753"," Παρακαλώ να ολοκληρώσετε, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18754"," Οι προϋπολογισμοί των τοπικών οργάνων καταρτίζονται με βάση τις εγκυκλίους του Υπουργείου Οικονομικών, που είναι στη γραμμή του ελάχιστου κόστους λειτουργίας. 
Βέβαια, ειπώθηκε και εδώ ότι οι δήμοι πρέπει να προχωρήσουν το επόμενο διάστημα, να βρουν δικούς τους πόρους με νέα φορομπηχτική πολιτική που πρέπει να ακολουθήσουν, με νέα αύξηση των δημοτικών τελών, των δημοτικών φόρων, σε βάρος του λαού και των εργαζομένων που σήμερα βιώνουν την ανεργία, τη φτώχεια και την ανέχεια.","ΧΡΗΣΤΟΣ ΚΑΤΣΩΤΗΣ",214
"18755"," Παρακαλώ να ολοκληρώσετε, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18756"," Σε ό,τι μας αφορά, το ΚΚΕ έχει μία διαφορετική αντίληψη. Πιστεύουμε ότι μέσα σε μια άλλη γραμμή, σε αυτόν το δρόμο ανάπτυξης που θα γίνουν ιδιοκτησία τα συγκεντρωμένα μέσα παραγωγής, μπορεί να γίνει και ο σχεδιασμός και σε τοπικό και σε περιφερειακό επίπεδο και να αξιοποιηθούν όλες οι πηγές πλούτου προς όφελος του λαού για την ευημερία του.","ΧΡΗΣΤΟΣ ΚΑΤΣΩΤΗΣ",214
"18757"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στη Γερουσία και στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου, σαράντα οκτώ μέλη του Πολιτιστικού Κέντρου Κουμπερίου Αχαΐας, οι οποίοι πραγματοποιούν επίσκεψη στη Βουλή.
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, έχει γίνει υπέρβαση του χρόνου και θα ήθελα με τη δική σας συναίνεση να διαχειριστούμε καλύτερα το χρόνο, ομιλώντας από τη θέση μας. 
Η κ. Χρυσούλα Γιαταγάνα έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18758"," Δεν πρόκειται να αναφερθώ, φυσικά, στο αν εμείς αγαπάμε την Ευρώπη και θέλουμε να είμαστε στην Ευρώπη. Με  κάλυψε πλήρως η ομιλία του Προέδρου μας. 
Όμως, δεν μπορώ να μην απαντήσω στην Κοινοβουλευτική Εκπρόσωπο της Νέας Δημοκρατίας, η οποία είπε ότι δεν πρόκειται να δεχθεί οι γερμανικές αποζημιώσεις να καλύψουν τρύπες από κλεψιές. Και ερωτώ: Είναι η κυρία εκπρόσωπός σας διατεθειμένη να υπογράψει την πρότασή μας για εξεταστική επιτροπή; Περί αυτού πρόκειται. Ποιοι πρόδωσαν αυτήν τη χώρα; Ποιοι μας έφεραν εδώ, στα μνημόνια; Και ποιοι έκλεψαν; Εμείς θέλουμε να τιμωρηθούν. Είσαστε εσείς διατεθειμένοι να το κάνετε; Γιατί δεν υπογράφετε την πρότασή μας, αν είστε; 
Εμείς δεν μιλήσαμε για «κακούς» Ευρωπαίους τοκογλύφους. Όμως, μιλήσαμε για την κ. Μέρκελ, η οποία ήρθε εδώ, όχι για να βοηθήσει. Μας είπε ότι ελπίζει, εύχεται να πάμε καλά και να παραμείνουμε στο ευρώ. Στο ευρώ θα παραμείνουμε, γιατί κανένας δεν μπορεί να μας βγάλει, γιατί οι συνθήκες προβλέπουν ότι δεν μπορεί κανένας να βγει, παρά μόνο με τη θέλησή του. Η κ. Μέρκελ, η οποία ήρθε εδώ, δεν ήρθε να μας φέρει τίποτα. Ήρθε για να πάρει ό,τι μπορεί από την Ελλάδα, να τα αρπάξει. 
Συγκεκριμένα, ο κ. Φούχτελ, ο Γερμανός Υφυπουργός, που εδρεύει συνέχεια στη βόρειο Ελλάδα, έχει συναντήσεις με δημάρχους της βορείου Ελλάδος και τους παρακινεί να του δώσουν τα πάντα. Θέλει να πάρει, συγκεκριμένα, τη διαχείριση των σκουπιδιών. 
Τα σκουπίδια έχουν πολύ ψωμί, πάρα πολύ ψωμί γι’ αυτό θέλει να τα πάρει η κ. Μέρκελ με τον κ. Φούχτελ και τον κ. Ράιχενμπαχ, που ετοιμάζεται για την υπόλοιπη Ελλάδα. Αυτό δεν θα το επιτρέψουμε. Θα μείνουν στο δρόμο, εκτός των άλλων, πάρα πολλοί εργαζόμενοι στη δομή αυτή, οι οποίοι αυτή τη στιγμή λιμοκτονούν και οι οποίοι ήταν σε απεργιακές κινητοποιήσεις από την περασμένη Δευτέρα μέχρι και την Παρασκευή.
Επανέρχομαι όμως, στο θέμα μου. Οι ελλείψεις σε όλους τους δήμους της Θεσσαλονίκης είναι βασικά χρέη-υποχρεώσεις από πέρυσι κυρίως για φυσικό αέριο και πετρέλαιο. Δεν μας απαντήσατε εάν αυτά θα καλυφθούν, διότι δεν πρόκειται φέτος να συνεχίσουν να τους παρέχουν αυτές τις υπηρεσίες εάν δεν πληρωθούν τα προηγούμενα οφειλόμενα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Στο Δήμο Θεσσαλονίκης από τις αρχές του έτους έχουν καταβληθεί μόνο δύο δόσεις με αποτέλεσμα να έχουν χρέη ύψους 120.000 ευρώ. Προβλήματα υπάρχουν στις πληρωμές καθαριστριών των σχολείων και των σχολικών τροχονόμων. Οι συγχωνεύσεις έγιναν σε σχολεία στα οποία δεν έχουν πραγματοποιηθεί ούτε καν μικρές επισκευές. Για παράδειγμα, το 2ο Γυμνάσιο και το 2ο Λύκειο επί της οδού Ικτίνου συγχωνεύτηκαν με το 13ο Λύκειο, το οποίο μεταστεγάστηκε σε αυτές. Δεν κατέστη όμως δυνατή η μεταφορά του εργαστηρίου φυσικής λόγω ελλείψεως πόρων στη σχολική επιτροπή. Το κτήριο που στεγάζονταν αυτά τα σχολεία ανεγέρθη το 1932 και δεν έγιναν ούτε οι στοιχειώδεις επισκευές, με αποτέλεσμα να παρουσιάζει δομικά προβλήματα αντιληπτά με την πρώτη ματιά. 
Παρόμοια προβλήματα αντιμετωπίζουν τα περισσότερα παλαιά κτήρια του Δήμου Θεσσαλονίκης. Έχουν καταμετρηθεί εκατοντάδες παιδιά, τα οποία λιποθυμούν στο σχολείο και ο δήμος έχει περιοριστεί να τους δίνει ένα πολύ μικρό σάντουιτς…
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18759"," Σας παρακαλώ να τελειώσετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18760"," Όχι, κύριε Πρόεδρε, θα μου δώσετε δύο λεπτά, όπως δώσατε και στους άλλους.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18761"," Όχι, κυρία συνάδελφε. Έχουμε ειλικρινά υπερβεί κατά πολύ το χρόνο συζήτησης της επερώτησης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18762"," Εγώ όχι, κύριε Πρόεδρε. Εγώ δεν τον έχω υπερβεί ούτε κατά ένα λεπτό.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18763"," Θα σας πω μόνο ότι για  τριάντα πέντε λεπτά μίλησαν ο Κοινοβουλευτικός Εκπρόσωπος και ο Αρχηγός του κόμματός σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18764"," Κι εγώ θέλω να μιλήσω κύριε Πρόεδρε, έχω συντάξει…","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18765"," Μιλήσατε στο χρόνο σας κανονικά. Δεν πρόκειται να χαριστώ σε κανέναν. Είναι συγκεκριμένος ο χρόνος. Είναι τρία λεπτά για εσάς και πέντε λεπτά για τον Υπουργό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18766"," Σε άλλους χαρίζετε τέσσερα και πέντε λεπτά.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18767"," Κυρία Γιαταγάνα, μπορεί να μιλάμε μέχρι αύριο το πρωί εδώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18768"," Θέλω να μου δώσετε δύο λεπτά, κύριε Πρόεδρε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18769"," Όχι, κυρία Γιαταγάνα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18770"," Ένα λεπτό, κύριε Πρόεδρε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18771"," Εντάξει, συνεχίστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18772"," Συνεχίζω. 
Ο Δήμος Παύλου Μελά είναι έτοιμος να κλείσει, θα βάλει λουκέτο, είναι βέβαιο αυτό. Υπάρχουν λογαριασμοί απλήρωτοι, κινδυνεύουν να τους κόψουν το ηλεκτρικό ρεύμα, δεν μπορούν να ανταποκριθούν στη δαπάνη για πετρέλαιο θέρμανσης. Ενώ πέρυσι τους είχε δοθεί κάλυψη λειτουργικών δαπανών ύψους 1.000.000 ευρώ, φέτος τους δώσατε μόνο 400.000 ευρώ. Είναι αδύνατον ο δήμος να ανταποκριθεί. Είναι απλήρωτοι πολλοί εργαζόμενοι οι οποίοι είχαν προβεί σε κατάληψη του δήμου αυτού. Όλα τα σχολικά κτήρια σ’ αυτόν τον ενοποιημένο δήμο αντιμετωπίζουν τεράστιο πρόβλημα: δεν έχουν παραδοθεί. Είχαν προγραμματιστεί να γίνουν από την περιφέρεια και τώρα σταμάτησαν, με αποτέλεσμα παιδιά να στεγάζονται κυριολεκτικά μέσα σε τρύπες που έχουν κάνει με διάφορα πρόχειρα χωρίσματα.
Ο Δήμος Κορδελιού επίσης, κινδυνεύει να κλείσει, να βάλει λουκέτο, γιατί ενώ έχει αναπτυχθεί πάρα πολύ, δεν του δίνατε…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18773"," Ολοκληρώστε, κυρία συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18774"," Μισό λεπτό και τελειώνω, κύριε Πρόεδρε.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18775"," Θα ζητήσω να μη γράφεται τίποτα στα Πρακτικά. Τι θα γίνει; Εσείς μπορεί να μιλάτε και μέχρι αύριο. Ο χρόνος σας είναι συγκεκριμένος, κυρία Γιαταγάνα. Να διαχειριστείτε το χρόνο σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18776"," Εγώ είχα πέντε λεπτά και μου δώσατε τρία. Για ποιο λόγο;","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18777"," Τον πήρατε το χρόνο σας, κυρία Γιαταγάνα, και τη δευτερολογία σας έχετε πάρει. Σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18778"," Τέλος πάντων, τελειώνοντας λέω ότι η απόφαση που σας είπα, η 2599/2012 είναι ίδια με τη θέση που είχατε αναπτύξει εσείς, κύριε Υπουργέ, και είχε πάρει το κόμμα σας: δηλαδή, ότι δεν μπορεί να μεταβιβάζονται αρμοδιότητες στους δήμους, χωρίς να μεταβιβάζονται και οι ανάλογοι πόροι.
Αυτούς τους πόρους δεν τους δώσατε. Οφείλετε από προηγούμενα χρόνια 9 δισεκατομμύρια στους δήμους και δεν ξέρω πώς θα τα καλύψετε. Πρέπει να τα καλύψετε, ώστε τουλάχιστον να μπορέσουν να ανταποκριθούν στο έργο τους.
Ευχαριστώ.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"18779"," Ο κ. Κουράκος έχει το λόγο, για τρία λεπτά. 
Κύριε συνάδελφε, σας παρακαλώ διαχειριστείτε το χρόνο σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18780"," Θα προσπαθήσω, κύριε Πρόεδρε.","ΙΩΑΝΝΗΣ ΚΟΥΡΑΚΟΣ",250
"18781"," Εγώ, όπως είδατε, είμαι ανεκτικός στο χρόνο. Κανένα δεν πιέζω, αρκεί να μην γίνονται υπερβολές.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18782"," Κύριε Πρόεδρε, εδώ μέσα στη Βουλή ακούστηκαν εμφυλιοπολεμικά συνθήματα. Ξέρουμε την αριστερούλικη καταβολή της Κοινοβουλευτικής Εκπροσώπου της Νέας Δημοκρατίας, αλλά δεν αναγνωρίζουμε μόνο ότι οι Αριστεροί έκαναν εθνική αντίσταση. Αυτά τα έχει γράψει πλέον η εθνική ιστορία. Εγώ προέρχομαι από μία οικογένεια δεξιάς προέλευσης και με ένα σόι που έχει χύσει αίμα για την εθνική αντίσταση. Δεν επιτρέπω σε κανένα να μου λέει αυτά τα πράγματα. Θα πρέπει να ξέρετε, κυρία Κοινοβουλευτικές Εκπρόσωπε, ότι εκπροσωπείτε ένα χώρο που προκαλούν αυτού του είδους οι δηλώσεις σας. 
Συνεχίζω και λέω το εξής, κύριε Πρόεδρε. Γιατί δεν τολμήσατε σαν Κυβέρνηση να ζητήσετε από την κ. Μέρκελ που ήρθε προχθές τη λίστα Χριστοφοράκου; Ρωτάτε εμάς, κυρία Κοινοβουλευτικέ Εκπρόσωπε, αν είμαστε με τη Λαγκάρντ ή με τη Μέρκελ; Εμείς είμαστε με την ανεξάρτητη, εθνική, κυρίαρχη Ελλάδα κι όχι με τους υποτελείς της τρόικας, τον Παπανδρέου, τον Παπακωνσταντίνου, το Βενιζέλο και το Σαμαρά, που έχουν παραδώσει τη χώρα.
Κύριε Υπουργέ, ταυτίσατε την πολιτική του αείμνηστου Εθνάρχου Καραμανλή με αυτήν του Σαμαρά. Αναρωτήθηκα -και γι’ αυτό απήντησα- πότε ο Εθνάρχης Καραμανλής έκανε «πιρουέτα» σε θέματα εθνικής πολιτικής, όπως έκανε ο κ. Σαμαράς; Η κ. Βούλτεψη έγραφε πριν από λίγους μήνες κατά του μνημονίου και ήταν σφόδρα κατά και ξαφνικά έγινε υπέρμαχος. Σε αυτό δεν φταίει βέβαια η Σοφία, αλλά η πολιτική που ακολούθησε η ίδια η παράταξη.
Θα θυμάστε, κύριε Υπουργέ, το δάκρυ του Κωνσταντίνου Καραμανλή για τη Μακεδονία. Ποια είναι η θέση του σημερινού Πρωθυπουργού για το συγκεκριμένο θέμα; 
Επίσης, κύριε Υπουργέ, σας έχουμε καταθέσει πρόταση σχεδίου νόμου για την ιθαγένεια εδώ και τρεις μήνες. Γιατί δεν το φέρνετε; Ούτως ή άλλως νομοσχέδια δεν φέρνετε, πρέπει να εγκριθούν από την τρόικα. Φέρνετε μόνο πράξεις νομοθετικού περιεχομένου. Τουλάχιστον να υπάρχει και μία γόνιμη συζήτηση.
Τέλος, κύριε Υπουργέ, στο μήνα αυτό που μας έρχεται περίπου εκατό δήμοι θα κάνουν στάση πληρωμών. Φροντίστε, γιατί τον κυρίαρχο ρόλο στη φτώχεια και στην εξαθλίωση του ελληνικού λαού θα τον παίξει η τοπική αυτοδιοίκηση. Ξέρω ότι κάνετε προσπάθειες αλλά θέλει μεγάλη προσπάθεια για να στηρίξουμε την αυτοδιοίκηση, γιατί στηρίζουμε τον απλό Έλληνα πολίτη. Πρέπει να ξέρετε ότι έχουν κλείσει ωδεία, όλες οι δραστηριότητες των δήμων, από τις περικοπές των δαπανών που έχετε κάνει για τους δήμους. Οδηγείτε σε ταξικό πόλεμο πλέον τις κοινωνίες. Εγώ ζω στις φτωχικές περιοχές της Β’ Πειραιά κι έχουν κλείσει σχεδόν όλες αυτές οι δραστηριότητες που είχαν οι δήμοι.
Ευχαριστώ πολύ.","ΙΩΑΝΝΗΣ ΚΟΥΡΑΚΟΣ",250
"18783"," Κι εμείς ευχαριστούμε.
Η κ. Χρυσοβελώνη έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18784"," Ευχαριστώ, κύριε Πρόεδρε.
Ακούσαμε από τον κύριο Υπουργό και τους Κοινοβουλευτικούς Εκπροσώπους της συγκυβέρνησης διάφορες θέσεις και πρωτοβουλίες αντιμετώπισης της κρίσης, δίχως δήθεν να θίγεται ο ανθρώπινος παράγοντας, για πρωτοβουλίες υλοποίησης και αναβάθμισης των κοινωνικών προγραμμάτων των δήμων, για οδικούς χάρτες και άλλες θέσεις. Η πραγματικότητα, δυστυχώς, είναι πολύ διαφορετική.
Ένα πρόσφατο παράδειγμα διάλυσης του κράτους πρόνοιας είναι το πρόγραμμα «Βοήθεια στο Σπίτι», στο οποίο αναφερθήκατε, κύριε Υπουργέ. Το πρόγραμμα αυτό των δήμων αντικαθίσταται από το Μάρτιο του 2013 με ένα πρόγραμμα του ΙΚΑ που θα λέγεται «Φροντίδα Κατ’ Οίκον» και θα μοιάζει μόνο κατ’ όνομα με αυτό που γνωρίζουμε.
Βασική διαφορά θα είναι ότι δεν θα παρέχουν πια οι δήμοι τις υπηρεσίες, αλλά οι μη κυβερνητικές οργανώσεις και ιδιωτικές επιχειρήσεις. Εμείς προτείναμε τη δημιουργία κοινωνικών υπηρεσιών στους δήμους που θα στελεχωθούν από όσους ήδη δουλεύουν για το «Βοήθεια στο Σπίτι», οι οποίοι θα πρέπει να μετατραπούν σε τακτικούς δημοτικούς υπαλλήλους που θα προσφέρουν σε  μόνιμη βάση αυτήν την τόσο αναγκαία κοινωνική στήριξη στους συνανθρώπους μας. 
Εσείς όμως προκρίνετε το νεοφιλελεύθερο μοντέλο ιδιωτικοποίησης του κράτους πρόνοιας που θέλετε να επιβάλλετε και στους δήμους. Αυτό όμως το μοντέλο έχει δοκιμαστεί αλλού και έχει αποτύχει, όπως στην περίπτωση των δομών ψυχικής υγείας. 
Μόλις προχθές η αρμόδια Υφυπουργός, κ. Σκοπούλη, κατήγγειλε δημόσια ορισμένα από τα εξήντα τέσσερα νομικά πρόσωπα ιδιωτικού δικαίου, που παρέχουν κοινωνικές υπηρεσίες, για σωρεία οικονομικών ατασθαλιών και σπατάλη δημοσίου χρήματος.  Κάτι παρόμοιο θα συμβεί και με το πλήθος των νομικών προσώπων ιδιωτικού δικαίου που θα εμφανιστούν ως επίδοξοι αντικαταστάτες των δήμων, πολλαπλασιάζοντας έτσι το κόστος του «Φροντίδα κατ’ Οίκον» για το σύστημα κοινωνικής ασφάλισης. 
Εδώ πρέπει να προσέξουμε ότι οι εταιρείες αυτές δεν θα παρέχουν τις ίδιες υπηρεσίες με τους δήμους. Θα εξυπηρετούν πλέον με βάση το δικό σας νομικό πλαίσιο πολύ λιγότερους συνταξιούχους. 
Σε ό,τι αφορά στους ωφελούμενους το κριτήριο δεν θα είναι πλέον η ηλικία, αλλά αποκλειστικά η αναπηρία. Μιλούμε δηλαδή για βαθμό αναπηρίας 67% και άνω, πιστοποιημένο από κέντρα πιστοποίησης αναπηρίας, που όπως γνωρίζουμε σήμερα και αυτά υπολειτουργούν. 
Το χειρότερο όμως είναι η απαίτηση του ΙΚΑ, τα ωφελούμενα ΑΜΕΑ, αν δεν είναι μοναχικά άτομα, να διαβιούν με άλλα πρόσωπα, που  θα πρέπει και αυτά να πληρούν τις προϋποθέσεις υπαγωγής στο πρόγραμμα, ασχέτως αν θα συμμετέχουν ή όχι. Με άλλα λόγια μιλάμε ουσιαστικά για ωφελούμενες οικογένειες αποτελούμενες μόνο  από ΑΜΕΑ. 
Άρα, το νέο πρόγραμμα θα αφορά πρακτικά ελάχιστους πια συνανθρώπους μας, αφού ήδη ηθελημένα, αν και προσωρινά όπως λέει η συγκυβέρνηση, εξαιρεί τους υπερήλικες από τις παροχές αυτές. 
Θυμίζω εδώ πως ένας από τους κύριους σκοπούς του «Βοήθεια στο Σπίτι», πέραν του προφανούς προνοιακού του περιεχομένου, ήταν η διευκόλυνση των γυναικών και γενικότερα των ατόμων που επιφορτίζονται με τη φροντίδα ηλικιωμένων, να αποκτήσουν πρόσβαση στην αγορά εργασίας. Με το νέο πρόγραμμα προφανώς ακυρώνεται ο σκοπός αυτός, αφού ζητάτε από τους συγγενείς, με τους οποίους συγκατοικούν τα ΑΜΕΑ, να μην εργάζονται. Πέραν όλων αυτών με την επιλογή σας να μην αναθέσετε το πρόγραμμα στους δήμους αλλά σε νομικά πρόσωπα ιδιωτικού δικαίου απολύετε τους τρεις χιλιάδες οκτακόσιους εργαζόμενους του προγράμματος στο «Βοήθεια στο Σπίτι» αφού και αυτοί σε έξι μήνες θα βρεθούν χωρίς δουλειά. 
Δυστυχώς, σύμφωνα με τον Υπουργό, κ. Στουρνάρα, μπορεί να μην είναι οι  μόνοι. Σε συνέντευξη του στο «ΒΗΜΑ ΤΗΣ ΚΥΡΙΑΚΗΣ» στις 19-8-2012 ο κύριος Υπουργός πρότεινε την εφαρμογή της εργασιακής εφεδρείας για χιλιάδες εργαζόμενους με έξυπνες, όπως τις ονόμασε, λύσεις, όπως είναι η ανάθεση της συλλογής των σκουπιδιών σε όλους τους δήμους της χώρας σε ιδιώτες, της καθαριότητας και της τροφοδοσίας των νοσοκομείων σε επιχειρήσεις, οι οποίες μπορούν να κάνουν προσλήψεις από το προσωπικό που θα μείνει χωρίς δουλειά. 
Με λίγα λόγια η συγκυβέρνηση εισηγείται την απόλυση υπαλλήλων του δημοσίου, προκειμένου ενδεχομένως να απορροφηθούν –χωρίς καμμία εγγύηση γι’ αυτό- από ιδιωτικές επιχειρήσεις που θα παρέχουν τις ίδιες ακριβώς υπηρεσίες και πάλι στο δημόσιο. 
Η πρόταση αυτή φυσικά χαρακτηρίζει και τη νοοτροπία της συγκυβέρνησης απέναντι στο προσωπικό καθαριότητας των ΟΤΑ. 
Όλες όμως αυτές οι πολιτικές που σχεδιάζονται αποκλειστικά με τη γραφειοκρατική οπτική είναι καταδικασμένες να αποτύχουν. Κυρίως, όμως είναι δεδομένη η αποτυχία της δικής σας νεοφιλελεύθερης επιλογής να παραχωρείτε δημόσιες υπηρεσίες σε ιδιώτες και να αποθεώνετε την επιχειρηματικότητα, επιδιώκοντας αυτή να αντικαταστάσει ακόμα και το κοινωνικό κράτος.
Εμείς, οι Ανεξάρτητοι Έλληνες, θα δώσουμε τη μάχη για να αναστρέψουμε την κακή πορεία της πατρίδας μας, που έχει αντίκτυπο και στους δήμους, την οποία πατρίδα, με δική σας ευθύνη, οδηγείτε στα βράχια. Θα τα καταφέρουμε έχοντας στο πλευρό μας την ελληνική  κοινωνία.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)","ΜΑΡΙΝΑ ΧΡΥΣΟΒΕΛΩΝΗ",553
"18785"," Η κ. Ραχήλ Μακρή έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18786"," Κύριε Πρόεδρε, οι ΚΑΠ όπως γνωρίζετε πολύ καλά είναι θεσμοθετημένοι πόροι και προέρχονται κατά 20% από τη φορολογία φυσικών προσώπων, κατά 12% από ΦΠΑ και κατά 50% από φόρο ακίνητης περιουσίας. 
Είναι πόροι που ανήκουν στους ΟΤΑ. Και δεν μπορείς σε καμμία περίπτωση να συμψηφίζεις με αυτούς τα προνοιακά επιδόματα, που είναι υποχρέωση του κράτους να παρέχει στους πολίτες.
Χωρίς πόρους οι δήμοι θα αναγκαστούν να ιδιωτικοποιήσουν υπηρεσίες, να εγκαταλείψουν κάθε κοινωνική πολιτική, να επιβάλουν φόρους για κάθε αρμοδιότητά τους και να μεταφέρουν το βάρος ακόμα και της πιο στοιχειώδους λειτουργίας τους στο σκληρά δοκιμαζόμενο δημότη πολίτη.
Είπατε ότι κάνουμε εδώ μία πολιτική εντυπωσιασμού. Το επαναλάβατε πάρα πολλές φορές. Ωστόσο, αφού είναι έτσι, εγώ σας καλώ να μου λύσετε κάποια ερωτήματα που έχω:
Πώς δικαιολογείτε αυτήν τη συνεχή επέλαση των Γερμανών στον ευαίσθητο χώρο της τοπικής αυτοδιοίκησης; 
Γνωρίζετε πάρα πολύ καλά, κύριε Υπουργέ, ότι οι επισκέψεις στη χώρα μας Αρχηγών, Υπουργών, αξιωματούχων ξένων κρατών, διέπονται από ειδικές διαδικασίες, ειδική αδειοδότηση και φυσικά γίνεται συνοδεία αντίστοιχων αξιωματούχων του Διπλωματικού Σώματος που χειρίζονται το πρωτόκολλο, όπως και το πρόγραμμα επισκέψεων των απεσταλμένων. 
Ωστόσο, τον τελευταίο καιρό έχουν παρατηρηθεί φαινόμενα αρκετοί αξιωματούχοι, όπως είναι ο Υφυπουργός Εργασίας της Γερμανίας και ειδικός απεσταλμένος της Καγκελαρίας για ζητήματα συνεργασίας με την Ελλάδα, ο κ. Φούχτελ, με πρωτοφανή προκλητικότητα να επισκέπτονται δήμους και Περιφέρειες της χώρας -με ιδιαίτερη αδυναμία, μπορώ να πω, τη δυτική Μακεδονία και την Περιφερειακή Ενότητα Κοζάνης, που γνωρίζετε καλά ότι αποτελεί την ενεργειακή καρδιά της χώρας- να παρεμβαίνουν σε ζητήματα που απασχολούν την τοπική αυτοδιοίκηση, σε χειρισμό και επίσης να προτρέπουν αυτοδιοικητικούς σε κατά το δοκούν χειρισμό κρίσιμων ζητημάτων και συνοδεία επιχειρηματιών να προκρίνουν τις επενδύσεις «φιλέτα» που σκοπεύουν να εκμεταλλευτούν.
Και σας ρωτώ: Τι κάνετε εσείς ως Υπουργός Εσωτερικών όταν ένας ξένος αξιωματούχος παρακάμπτει το Υπουργείο του και συνδιαλέγεται απευθείας με τους εποπτευόμενους από αυτό φορείς; 
Γιατί δεν ανακαλείτε άμεσα στην τάξη τον ξένο υπήκοο που αναμειγνύετε στα εσωτερικά του ελληνικού κράτους; 
Με βάση ποια διακρατική συμφωνία ο Γερμανός Υφυπουργός κρίθηκε αρμόδιος για τα θέματα της τοπικής αυτοδιοίκησης από την κ. Μέρκελ; 
Είναι η χώρα μας, κύριε Υπουργέ, γερμανική αποικία, οπότε μπορεί κάθε ένας να έρχεται εδώ, να συνομιλεί με θεσμικά όργανα, όπως δήμαρχοι και περιφερειάρχες, χωρίς να υπάρχει η επίσημη άδεια ή η παρουσία εκπροσώπου σας από το Υπουργείο;
Οι Ανεξάρτητοι Έλληνες, κύριε Υπουργέ, καλούμε την Κυβέρνηση να βάλει επιτέλους, τέλος σε αυτές τις κωμικοτραγικές επισκέψεις των Γερμανών, να σεβαστεί τα κυριαρχικά δικαιώματα των Ελλήνων και να προστατεύσει τη δημόσια περιουσία από τα «κοράκια» που έρχονται ως μεσσίες για να σώσουν την Ελλάδα από την καταστροφή. 
Σας καλούμε να στηρίξετε τους δημάρχους και τους περιφερειάρχες, ώστε να μπορούν επιτέλους να κάνουν και αυτοί το έργο τους. Και σε αυτό να είστε σίγουρος ότι θα συμβάλουμε με όλη μας τη δύναμη.
(Χειροκροτήματα από την πτέρυγα των Ανεξάρτητων Ελλήνων)","ΡΑΧΗΛ ΜΑΚΡΗ",293
"18787"," Ο Βουλευτής Νομού Αττικής κ. Παύλος Χαϊκάλης έχει το λόγο για δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18788"," Ευχαριστώ, κύριε Πρόεδρε.
Κύριε Υπουργέ, θα είμαι σύντομος. Είπατε ότι κάνουμε τη δουλειά μας, γιατί είναι αντιπολιτευτικό μας καθήκον. Σας πληροφορώ πως δεν είναι αντιπολιτευτικό καθήκον ό,τι κάνουμε. Είναι μία πραγματικότητα την οποία βιώνουμε. Και είμαστε καθημερινά στους δρόμους, όπου δεν συναντάμε κανένα μέλος της Νέας Δημοκρατίας ή του ΠΑΣΟΚ.
Θέσατε το εξής ζήτημα: Δεν μπορεί κανείς να κρίνει κάποιον αν είναι περισσότερο πατριώτης ή όχι. Έχω να πω μέσα από το Κοινοβούλιο, ότι θέτω εγώ, προσωπικώς, υπό αμφισβήτηση τον πατριωτισμό του Γεωργίου Παπανδρέου, πρώην Πρωθυπουργού της χώρας, τον οποίο θεωρώ υπεύθυνο για την έμπνευση του «Καλλικράτη». Τον θεωρώ εμπνευστή της εισόδου του ΔΝΤ στην Ελλάδα και υπεύθυνο για την πλασματική αύξηση του ελλείμματος της Ελλάδας που μας έφερε σε περιδίνηση. 
Θα ήθελα, επίσης, να προχωρήσω στην κ. Βούλτεψη, η οποία έκανε μία δήλωσή ότι οι Ευρωπαίοι μάς αγαπάνε κι έχουν φροντίσει να λύσουν το θέμα των Σκοπίων. Παρουσιάζω άρθρο της εφημερίδας «ΕΛΛΑΔΑ» η οποία λέει: «Βήμα – βήμα, η Ευρωπαϊκή Ένωση αυξάνει την πίεση προς την Ελλάδα για την επίλυση του προβλήματος…» -αυξάνει την πίεση!- «…και παράλληλα ενισχύει την αδιαλλαξία των Σκοπίων, καθώς ο Επίτροπος Στέφαν Φούλερ στην ετήσια έκθεση της Επιτροπής, εισηγείται την έναρξη ενταξιακών διαπραγματεύσεων, χωρίς να συμπεριλαμβάνει την ελληνική πολιτική και παραβιάζει το θεσμικό του ρόλο, κάνοντας λόγο για μακεδονική κυβέρνηση και μακεδονικούς θεσμούς, γράφοντας στα παλιά του τα παπούτσια ψηφίσματα του ΟΗΕ.»
Και να έρθω στο θέμα το οποίο συζητάμε: Υπάρχουν προτάσεις, αλλά ο χρόνος δεν φτάνει για να τις καταθέσω. Θα τις αναφέρω επιγραμματικά:
Επιμήκυνση του χρόνου αποπληρωμής των δανείων κατά δέκα έτη με τουλάχιστον ένα χρόνο περίοδο χάριτος ζητάει η ΚΕΔΕ.
Μείωση του κόστους δανεισμού στο δήμο κατά 1%, μείωση του εργολαβικού οφέλους από 18% σε 12%, εξόφληση ληξιπρόθεσμων υποχρεώσεων, εξομοίωση του κόστους ηλεκτρικής ενέργειας των δήμων με το βιομηχανικό τιμολόγιο, απαλλαγή από τον ειδικό φόρο κατανάλωσης πετρελαίου των σχολείων και παιδικών σταθμών, καθολική χρήση της δημοτικής ενημερότητας, ενεργοποίηση του Πράσινου Ταμείου, μεταφορά της αρμοδιότητας των γραφείων κτηματολογίων στους δήμους, έναρξη του διαλόγου για την προώθηση μιας ουσιαστικής φορολογικής αποκέντρωσης. Όλα αυτά δεν βαρύνουν καθόλου τον κρατικό προϋπολογισμό.
Θα ήθελα να πω και κάτι τελευταίο. Ο Δήμος Σαρωνικού, έχει κάνει αίτηση μαζί με άλλους δημάρχους, κατά τις προγραμματικές δηλώσεις του κ. Σαμαρά να λάβει γνώση για την αξιοποίηση της δημόσιας ακίνητης περιουσίας από τον Πειραιά μέχρι το Σούνιο. Δεν έχει πάρει ακόμα καμμία απάντηση και ζητάει τη συμβολή του Πρωθυπουργού για ενημέρωση  με τους φορείς. 
Καταλήγω. Ο Δήμος Σαρωνικού, έκανε μια πρόταση για την ανάληψη της μεταφοράς των μαθητών με λεωφορεία με κόστος 420.000 ευρώ αντί 870.000 ευρώ που ζήταγε το Υπουργείο κάνοντας μια αυστηρά οικονομικοτεχνική μελέτη, η οποία βρέθηκε πιο μνημονιακή από το μνημονιακό επίπεδο, το οποίο ζητάει η τρόικα. Αντ’ αυτού είπαν «όχι», χωρίς να ζητήσουν την οικονομικοτεχνική μελέτη, για να δουν πώς έγινε, υπό ποιες συνθήκες και να εφαρμοστεί σ’ άλλους δήμους. Παρ’ όλα αυτά ζήτησαν να πάνε στις 870.000 ευρώ με μείωση 17% για να πάρουν τη δουλειά οι γνωστοί λεωφορειούχοι οι οποίοι ακόμη δεν έχουν πληρωθεί.
Σας ερωτώ όχι σαν πολιτικό, αλλά σαν άνθρωπο. Αυτό αν δεν σας δημιουργεί υπόνοιες για κάποια άλλα, τότε τι σας δημιουργεί;
Ευχαριστώ πάρα πολύ.","ΠΑΥΛΟΣ ΧΑΪΚΑΛΗΣ",533
"18789"," Ο Κοινοβουλευτικός Εκπρόσωπος των Ανεξαρτήτων Ελλήνων, κ. Βασίλης Καπερνάρος, έχει το λόγο, για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18790"," Τρία λεπτά;","ΒΑΣΙΛΕΙΟΣ ΚΑΠΕΡΝΑΡΟΣ",185
"18791"," Τρία λεπτά, γιατί έχετε υπερβεί όλο το χρόνο και όλοι οι Κοινοβουλευτικοί Εκπρόσωποι θα έχουν τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18792"," Ο κανονικός χρόνος ποιος είναι, κύριε Πρόεδρε;","ΒΑΣΙΛΕΙΟΣ ΚΑΠΕΡΝΑΡΟΣ",185
"18793","  Ο δικός σας χρόνος είναι έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18794"," Γιατί μου στερείτε τα τρία;","ΒΑΣΙΛΕΙΟΣ ΚΑΠΕΡΝΑΡΟΣ",185
"18795"," Διότι έχετε μιλήσει δεκαεπτά στην πρωτολογία σας, δεκαοκτώ ο κύριος…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18796"," Επετράπη εκείνο. Τελείωσε, κατεγράφη. 
Την άλλη φορά είχα λογομαχήσει με τον συνάδελφό σας, τον κ. Νάκο, ο οποίος έλεγε ότι δεν μπορούμε να προσθέσουμε χρόνο. Του είχα πει ότι θα αφαιρέσω χρόνο από τη δευτερολογία μου, θα τον προσθέσω στην πρωτολογία μου και μου είπε ότι αυτό δεν γίνεται βάσει του Κανονισμού. Τώρα γιατί βάσει του Κανονισμού μου αφαιρείται από τη δευτερολογία;","ΒΑΣΙΛΕΙΟΣ ΚΑΠΕΡΝΑΡΟΣ",185
"18797"," Κύριε Καπερνάρο, αφού ξέρετε εκ των προτέρων ότι θα σας τον δώσω…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18798"," Καταλάβατε γιατί λέω ότι είναι διάτρητος ο Κανονισμός και τον εξηγείτε εσείς κατά το δοκούν;","ΒΑΣΙΛΕΙΟΣ ΚΑΠΕΡΝΑΡΟΣ",185
"18799"," Το ξέρετε ότι θα σας τον δώσω το χρόνο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18800"," Όχι, τον δικαιούμαι. Δεν θα μου χαρίσετε χρόνο.","ΒΑΣΙΛΕΙΟΣ ΚΑΠΕΡΝΑΡΟΣ",185
"18801"," Το ξέρετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18802"," Θέλω τον χρόνο που δικαιούμαι θεσμικά ούτε δευτερόλεπτο.","ΒΑΣΙΛΕΙΟΣ ΚΑΠΕΡΝΑΡΟΣ",185
"18803"," Θεσμικά δικαιούστε δύο λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18804"," Ο Κανονισμός τι λέει; Λέει δύο λεπτά; Τότε για όλους να είναι δύο λεπτά εφεξής. Γι’ αυτό λέμε ότι ερμηνεύεται ο Κανονισμός και δεν είναι Κανονισμός. Ο Κανονισμός δεν έχει νομολογία.","ΒΑΣΙΛΕΙΟΣ ΚΑΠΕΡΝΑΡΟΣ",185
"18805"," Σας ακούω.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18806"," Εν πάση περιπτώσει...","ΒΑΣΙΛΕΙΟΣ ΚΑΠΕΡΝΑΡΟΣ",185
"18807"," Επειδή μίλησε και ο Αρχηγός σας και δευτερολόγησε και επειδή και εσείς στην πρωτολογία σας υπερβήκατε το χρόνο…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18808"," Δεν έχει σημασία. Δεν έχουμε Αρχηγό, εμείς έχουμε Πρόεδρο.","ΒΑΣΙΛΕΙΟΣ ΚΑΠΕΡΝΑΡΟΣ",185
"18809"," …συμφωνήσαμε όλοι να πάρετε τρία λεπτά όλοι οι Κοινοβουλευτικοί Εκπρόσωποι.
Εγώ ξέρετε ότι θα σας έδινα το χρόνο και θα σας δώσω το χρόνο. Το ξέρετε αλλά είμαι υποχρεωμένος να τηρήσω το χρόνο, κύριε Καπερνάρο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18810"," Εν πάση περιπτώσει, κύριε Πρόεδρε, θα κάνω χρήση του χρόνου που μου επιτρέπει ο Κανονισμός.","ΒΑΣΙΛΕΙΟΣ ΚΑΠΕΡΝΑΡΟΣ",185
"18811","   Πολύ ωραία.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18812"," Δηλαδή, των έξι λεπτών.","ΒΑΣΙΛΕΙΟΣ ΚΑΠΕΡΝΑΡΟΣ",185
"18813","   Θα σας δώσω τα έξι λεπτά, τα οποία δεν τα δικαιούστε. Μη μου λέτε τώρα ότι δικαιούστε το χρόνο!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18814"," Τουλάχιστον, ας αρχίσει να γράφει ο χρόνος από τώρα. Μη μου κλέβετε χρόνο, γιατί έχει αρχίσει να γράφει το χρονόμετρο. Σας παρακαλώ.
Κύριε Πρόεδρε, δι’ ημών θα ήθελα να ξεκαθαρίσουμε τη θέση μας ως Ανεξάρτητοι Έλληνες και να σας πούμε ότι εμείς δεν απαξιώνουμε ποτέ και δεν προσβάλλουμε ποτέ ούτε πρόσωπα με φυσική και νομική αυτοτέλεια αλλά ούτε και τους θεσμούς. Απεναντίας τους σεβόμαστε απολύτως. Εκείνο που απαξιώνουμε είναι κάποιοι ντελικάτοι πολιτικοί χαρακτηρισμοί, κάποιες κομψοεπείς αντιλογίες και εύπεπτες πολιτικές κόντρες. Αυτές εξυπηρετούν σκοπιμότητες και μακριά από εμάς. Εμείς φραστικούς καθωσπρεπισμούς και πολιτικάντικους αλληλοχαριεντισμούς, κομμένα!
Τα πράγματα άλλαξαν, όπως έλεγε προηγουμένως στο απόσπασμα που διάβαζα, ο πάλαι ποτέ Υπουργός, ο κ. Ραγκούσης. Είπα προηγουμένως με παρρησία πάντοτε και με θάρρος ότι εκτιμώ ατομικά και θεσμικά τον κύριο Υπουργό, που είναι μέσα στους ελάχιστους της παραπαίουσας και υποτελούς Κυβερνήσεως. Τελειώσαμε. Έχουμε θέση και φέρουμε ευθύνη των όσων λέμε. Αυτά που μέχρι τώρα έχουν συνηθιστεί μεταξύ μας, οι λυκοφιλίες και οι λυκοσυναδελφικότητες, σ’ εμάς δεν ανήκουν.
Θα απαντήσω και κάτι άλλο στην Κοινοβουλευτική Εκπρόσωπο της Νέας Δημοκρατίας, την κ. Βούλτεψη. Να της πω ότι εφεξής όταν λέει: «από πού προέρχεται ο καθένας, το ξέρουμε όλοι» να βάζει και τη φράση «πολύ καλά». Δηλαδή, «το ξέρουμε όλοι πολύ καλά». Δεν θα αναφερθώ στις αοριστολογίες της και στις γενικολογίες της ούτε στα συνήθη στερεότυπα γιατί δεν είχε κάτι συγκεκριμένο για να απαντήσουμε.
Θα απαντήσω, όμως, στον κύριο Υπουργό. Κύριε Υπουργέ, όταν λέμε για πολιτικούς σπιθαμιαίους και πολιτικούς στο ύψος της εθνικής περιστάσεως, δεν είναι δυνατόν να μη συμφωνούμε με αυτό που λέτε –για όνομα της Παναγίας!- και αναφέρεστε ως επιχείρημα στον αείμνηστο Κωνσταντίνο Καραμανλή. 
Εκεί σταματούν όλα. Εκεί σταματούν όλα, για έναν άνθρωπο ο οποίος ως Πρόεδρος της Δημοκρατίας έλεγε ότι η Μακεδονία είναι ελληνική κλαίγοντας, έναν άνθρωπο, που αποδέχτηκαν πολιτικοί του αναστήματος Ντε Γκολ και πολιτικοί του αναστήματος Αντενάουερ, έναν άνθρωπο, ο οποίος είχε το θάρρος και την παλικαριά να πει «Έξω από το ΝΑΤΟ». 
Είναι το ίδιο συγκρινόμενος, διότι η καλυτέρα κρίσις είναι η σύγκρισις, ως Πρωθυπουργός, με τον Γεώργιο Ανδρέα Παπανδρέου, ο οποίος βγήκε και μας έκανε περίγελο παγκόσμιο, μας οδήγησε στη διεθνή χλεύη λέγοντας: «Κυβερνώ μία διεφθαρμένη χώρα»; Θα το έλεγε ποτέ άλλος Έλληνας Πρωθυπουργός; Αυτός δεν είναι σπιθαμιαίος πολιτικός; Αυτός δεν ανέχτηκε  τον Υπουργό του που έλεγε για τον Τιτανικό και έφθασαν τα CDS στα ύψη; 
Αυτά δεν τα ξέρετε; Αλλά εκεί παταγωδώς σιωπούσατε. Η πιο θορυβώδης αλαλία. Συγκυβερνάτε. Τους χειροκροτείτε όταν κατεβαίνουν –συμβολικά λέω. Τον Βουλευτή του ΠΑΣΟΚ που κατέβηκε προηγουμένως, τον χειροκροτήσατε. Τον τιμώ τον άνθρωπο προσωπικά. Τι να κάνουμε που χειροκροτείτε το ΠΑΣΟΚ; Τι να κάνουμε, που ως ολετήρας μάς κατέστρεψε τη χώρα και το μέλλον των παιδιών μας; Δεν έχουμε δικαίωμα να χαρακτηρίζουμε εμείς που ιδιωτεύουμε τριάντα πέντε χρόνια, που είμαστε νομοταγείς, που είμαστε πειθαρχημένοι και βλέπουμε το μέλλον των παιδιών μας να καταστρέφεται; Τουλάχιστον αυτό θα κάνουμε. Το ελάχιστο είναι αυτό! 
Φιλοπολεμική τακτική. Ποια φιλοπολεμική; Είναι πόλεμος και εσείς έχετε υποταχθεί στον εχθρό. Και να σας πω και κάτι άλλο; Ο Καραμανλής είναι πολιτικός γίγαντας. Ναι. Αυτός ο ικέτης όμως, που ανέχεται να μας βάζει εγγύηση 800 εκατομμύρια ευρώ η Φινλανδία για να πει ναι στον δανεισμό, αυτός είναι πολιτικός νάνος και αντίστοιχος πολιτικός γίγαντας είναι ο Φινλανδός Πρωθυπουργός. Τι να κάνουμε; 
Εν πάση περιπτώσει, εγώ θα απαντήσω σε αυτό, για να μη δίνω δικαίωμα στον κύριο Πρόεδρο, εντός του χρόνου που είπα. 
Κύριε Υπουργέ, πάλι μία παρένθεση. Ξέρω ότι κουβαλάτε ξένο βάρος. Κουβαλάτε και το δικό σας βάρος της ανοχής. Ξέρω ότι δεν είστε υπεύθυνος εσείς και το ξέρει ο ελληνικός λαός. Ξέρω ότι απολογείσθε για λογαριασμό άλλων, απλώς έχετε μία απλή συνέργεια. Στα νομικά σημαίνει ότι θα μπορούσατε να επέμβετε τότε και δεν επεμβήκατε –ανεχτήκατε, δεν διαμαρτυρηθήκατε- ως άμεση συνέργεια κάποιων από εσάς, διότι εάν δεν ήσασταν εσείς, δεν θα πέρναγαν τέτοιου είδους νόμοι, όπου ήταν γνωστό στο πανελλήνιο ότι δεν υπήρχαν υποδομές, δεν υπήρχαν σχέδια και κυρίως δεν υπήρχαν λεφτά.
Και δώσατε αρμοδιότητες. Ποιος το λέει αυτό; Μα, ο με το ΠΑΣΟΚ υποψήφιος και μετά Περιφερειάρχης κ. Σγουρός, ο οποίος είχε την παλικαριά να πει «μας έδωσαν δικαιώματα και δεν μας έδωσαν λεφτά». Εμείς φταίμε που χαρακτηρίζουμε κάποιους ως πολιτικούς σπιθαμιαίους; 
Και να σας πω και κάτι άλλο; Είπατε προηγουμένως ότι θα γίνουν. Εγώ πάλι θα σας απαντήσω με όπλα από τη φαρέτρα σας, πάλι με όπλα από το οπλοστάσιό σας. Τι είπε ο κ. Σταϊκούρας στις 13 Σεπτεμβρίου; «Βεβαιώθηκαν από τον Αναπληρωτή Υπουργό Οικονομικών Χρήστο Σταϊκούρα τα εξής κατά τη διάρκεια της συζήτησης στη Βουλή. Εκτός της απόδοσης στις αρχές της επόμενης εβδομάδας των 35 εκατομμυρίων ευρώ έναντι της τετάρτης δόσης των παρακρατηθέντων ύψους 213 εκατομμυρίων ευρώ, θα γίνει προσπάθεια να αποδίδονται εμπρόθεσμα κάθε μήνα και μέχρι τέλους του έτους και οι επόμενες δόσεις». Τελειώνει ο χρόνος και ακόμη είμαστε στην προσπάθεια, κύριε Πρόεδρε.
«Δεύτερον, προωθείται άμεσα σχετική νομοθετική ρύθμιση για επιμήκυνση δέκα ετών στην αποπληρωμή των δανείων των δήμων από το Ταμείο Παρακαταθηκών και Δανείων για περίοδο χάριτος δύο ετών και μείωση του επιτοκίου αποπληρωμής κατά 0,5%». Ακόμη προωθείται. Τελειώνει ο χρόνος και προωθείται η νομοθετική ρύθμιση, κύριε Πρόεδρε.
«Τρίτον, η ΣΑΤΑ ύψους 349 εκατομμυρίων ευρώ θα αποδοθεί εντός του 2012». Πόσο έχει αποδοθεί; Είναι γνωστό ότι μετά την καταβολή της δόσης των 31 δισεκατομμυρίων ευρώ, θα αποδοθούν στους δήμους τα χρήματα για τις ληξιπρόθεσμες οφειλές. Θα αποδοθούν. Είμαστε σε αυτό το στάδιο.
Κύριε Υπουργέ, οι αριθμοί είναι αμείλικτοι. Προϋπολογισμός 337.291.859, 82 ευρώ. Πόσα δόθηκαν; Δόθηκαν 59.012.692 ευρώ. Αφήστε τους ανθρώπους να πεθάνουν. Τουλάχιστον σας προδίδουν οι αριθμοί.
Ευχαριστώ, κύριε Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"18815","  Παρακαλώ, κύριε Καπερνάρο.
Θα ήθελα να σας πω για ενημέρωση και για αποφυγή παρεξηγήσεων, ότι εσείς, κύριε Καπερνάρο, δικαιούστε ως Κοινοβουλευτικός Εκπρόσωπος δεκαεννέα λεπτά για να μιλήσετε. Έχετε μιλήσει εσείς είκοσι πέντε λεπτά και ο Πρόεδρός σας είκοσι λεπτά, δηλαδή, σαράντα πέντε λεπτά. Κάνω μια ενημέρωση.
Ο κύριος Υπουργός δικαιούται τριάντα πέντε λεπτά. Μέχρι στιγμής, έχει μιλήσει τριάντα έξι λεπτά. 
Για το λόγο αυτό, κυρίες και κύριοι συνάδελφοι, εγώ θα επιμείνω στο χρόνο. Οι κοινοβουλευτικοί εκπρόσωποι έχουν το λόγο για τρία λεπτά και ο κύριος Υπουργός έχει το λόγο για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18816"," Κύριε Πρόεδρε, δώστε μου το λόγο για ένα λεπτό.","ΒΑΣΙΛΕΙΟΣ ΚΑΠΕΡΝΑΡΟΣ",185
"18817","  Κύριε Καπερνάρο, δεν έχετε το λόγο. Είδατε ότι πριν μου ζητήσατε έξι λεπτά και πάλι σας έδωσα επτά λεπτά. Εσείς δεν έχετε δευτερολογία.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18818"," Εντάξει, κύριε Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"18819","  Κυρία Βούλτεψη, έχετε το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18820"," Κύριε Πρόεδρε, θα προσπαθήσω, γιατί ακούστηκαν πάρα πολλά. Βεβαίως, τώρα υπήρξε μια ανασκευή, σε σχέση με το ποιος είναι σπιθαμιαίος. 
Θα πρέπει να πω μέσα σε αυτήν την Αίθουσα ότι όταν χειροκροτούμε, δε χειροκροτούμε ένα κόμμα. Χειροκροτούμε ένα συνάδελφο που έκανε μια καλή…","ΣΟΦΙΑ ΒΟΥΛΤΕΨΗ",73
"18821"," Μην απολογείστε.","ΒΑΣΙΛΕΙΟΣ ΚΑΠΕΡΝΑΡΟΣ",185
"18822"," Τι θα γίνει, κύριε Πρόεδρε; Τι είναι αυτό; Αυτό είναι φασισμός.","ΣΟΦΙΑ ΒΟΥΛΤΕΨΗ",73
"18823","  Αφήστε τη, κύριε Καπερνάρο, να μιλήσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18824"," Επειδή αναφέρθηκατε σ’ εμένα.","ΒΑΣΙΛΕΙΟΣ ΚΑΠΕΡΝΑΡΟΣ",185
"18825"," Θα αναφερθώ όπου θέλω. Όπως αναφερθήκατε κι εσείς σε μένα και δεν σας διέκοψα, έτσι θα αναφερθώ τώρα εγώ σε εσάς. Καταλάβατε; Τελείωσε το θέμα.","ΣΟΦΙΑ ΒΟΥΛΤΕΨΗ",73
"18826"," Μην απολογείστε…","ΒΑΣΙΛΕΙΟΣ ΚΑΠΕΡΝΑΡΟΣ",185
"18827"," Δε γνωρίζετε από κοινοβουλευτική πρακτική. Οποιοσδήποτε αναβαίνει στο Βήμα και κάνει μια καλή ομιλία και συμφωνούμε, μπορεί οποιοσδήποτε να τον χειροκροτήσει. Και έχω χειροκροτηθεί σε προηγούμενη θητεία μου, όταν το ΠΑΣΟΚ ήταν αντιπολίτευση, από Βουλευτές του ΠΑΣΟΚ σε ομιλία μου. Επομένως, αποκαθιστώ την τάξη, για το τι γίνεται μέσα σε αυτήν την Αίθουσα.","ΣΟΦΙΑ ΒΟΥΛΤΕΨΗ",73
"18828"," Σας κατανοούμε.","ΙΩΑΝΝΗΣ ΚΟΥΡΑΚΟΣ",250
"18829"," Λοιπόν, εσείς, κύριε Κουράκο, έχετε να πάρετε δική σας απάντηση. 
Θα ήθελα να πω κάτι: Όταν μίλησα για Εθνική Αντίσταση, δεν μίλησα για Αριστερούς και Δεξιούς και δεν αναφέρθηκα για το πού ήταν η δική μου οικογένεια. Διότι, στην πρώτη περίοδο ’41- ‘44 –γιατί εδώ πρόκειται ή για πανικό ή για άγνοια ιστορίας και πραγματικών γεγονότων- οι Έλληνες πολέμησαν από δυο διαφορετικές παρατάξεις, τον ίδιο εχθρό, όμως. 
Η δική μου, λοιπόν, οικογένεια, όπου είχατε την αφέλεια και την ατυχή έμπνευση να αναφερθείτε, μπορεί να ανήκε κάπου, δεν έχυσε, όμως, ελληνικό αίμα. Δεν ξέρω πότε η δική σας οικογένεια έχυσε το αίμα της. Η δική μου οικογένεια πάντως, έλαβε μέρος σε αντίσταση, όταν οι Έλληνες δεν έχυναν ο ένας το αίμα του άλλου. Αυτό το λέω για να τελειώνουμε με τα περί καταβολών. Ο εμφύλιος πόλεμος έγινε μετά. Αν θέλετε λοιπόν εσείς εμφύλιο να αναφέρεστε σ’ εκείνην την εποχή. 
Και να σας πω και κάτι ακόμη; Η παράταξή μου είναι περήφανη που με έχει, δεν έχει κανένα τέτοιο πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τα δύο λεπτά έγιναν τώρα τρία λεπτά;","ΣΟΦΙΑ ΒΟΥΛΤΕΨΗ",73
"18830"," Μιλάτε δύο λεπτά χωρίς να σας έχω βάλει χρόνο, κυρία συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18831"," Εντάξει, τώρα δεν μπορώ να απαντήσω. 
Όσον αφορά το Σκοπιανό, έχετε πάλι άγνοια. Οι εκθέσεις πάντοτε έτσι είναι και απορρίπτονται συνήθως μέσα στο Ευρωκοινοβούλιο. Ο αρμόδιος για τη διεύρυνση ο κ. Φούλε έβαλε για πρώτη φορά στην ιστορία θέμα καλής γειτονίας. 
Όσον αφορά την αναφορά σας στον κ. Σαμαρά, τις προάλλες ο κ. Γκρουέφσκι τον κατηγόρησε για εθνικιστή. 
Το πρώτο μνημόνιο, πράγματι, με βρήκε απόλυτα να διαφωνώ. Όταν ήρθε, όμως, η ώρα να πάμε στο δεύτερο μνημόνιο, η χώρα είχε ήδη πάρει οχτώ δόσεις. Και ήταν οχτώ δόσεις από ένα μηχανισμό. Δεν ξέρω, τι ακριβώς θέλετε. 
 Άκουσα την κ. Γιαταγάνα να λέει ότι δεν βγαίνουμε από το ευρώ. Μια χαρά βγαίνουμε από το ευρώ, μόλις σταματήσει η χρηματοδότηση. Δεν θα μας βγάλει κανείς. Μόνοι μας θα βγούμε. 
Όσον αφορά στο θέμα του Φούχτελ που ακούμε από τη Θεσσαλονίκη, συγγνώμη, όλα αυτά που λέτε –επειδή προτείνονται οικονομικές συνεργασίες- μου θυμίζουν την εποχή που λέγαμε ότι δεν θα γίνουμε γκαρσόνια της Ευρώπης. Τελικώς, όλοι έγιναν γκαρσόνια κι έφτιαξαν μαρίνες και έγιναν πλούσιοι όλοι οι γείτονές μας κι εμείς κοιτάζαμε να διοριστούμε στο δημόσιο. Τώρα, είμαστε οι ζητιάνοι της Ευρώπης. Όταν μιλάμε, λοιπόν, να ξέρουμε, τι λέμε. 
Για την εξεταστική επιτροπή δεν προλαβαίνω να σας απαντήσω. Έχω άποψη για την εξεταστική επιτροπή, κυρία Γιαταγάνα, όπως έχω άποψη και για τη λίστα Χριστοφοράκου, διότι έχω διαβάσει και τις έξι απολογίες του και ξέρω, τι λέει μέσα. εάν έχετε κάτι καινούργιο, φέρτε το. 
Ευχαριστώ πολύ.","ΣΟΦΙΑ ΒΟΥΛΤΕΨΗ",73
"18832"," Το λόγο έχει η κ. Γεροβασίλη, για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18833"," Κυρία Βούλτεψη, φθηνό εργατικό δυναμικό θα γίνουμε της Ευρώπης. Αυτό συνομολογείται πια από όλη την ελληνική κοινωνία, ανεξαρτήτως πολιτικών ή κομματικών πεποιθήσεων.
Επειδή, λοιπόν, θα γίνουμε αυτό ή κάποιοι στοχεύουν να γίνουμε αυτό και επειδή η αυτοδιοίκηση πρέπει να παίξει το ρόλο για τον οποίο υπάρχει, ρόλο τον οποίο εμείς στηρίζουμε και θα στηρίζουμε, η Αριστερά έχει δώσει αγώνες για το λαϊκό θεσμό της τοπικής αυτοδιοίκησης και θα εξακολουθήσουμε να δίνουμε αυτούς τους αγώνες. 
Κύριε Υπουργέ, όποιες μεταρρυθμίσεις προτίθεστε να φέρετε στον περίφημο «Καλλικράτη» καλό θα ήταν να μην είναι κάτω από τις επιταγές των μνημονιακών πολιτικών και τη διάθεση των Γερμανών. Καλό θα ήταν να κάνουμε μία αποτίμηση και του «Καποδίστρια», που δεν έχει γίνει ποτέ αλλά και του σχεδόν δύο ετών «Καλλικράτη» και μετά να προχωρήσουμε. Και εμείς θα είμαστε εδώ, γιατί πιστεύουμε ότι πρέπει να αλλάξουν πολλά πράγματα, βεβαίως με τη λογική ότι ο «Καλλικράτης» δεν διορθώνεται, αλλά καταργείται και πάμε από την αρχή. Δεν διορθώνεται αυτό το πράγμα. Πραγματικά, θα πρέπει να έχετε στόχευση τη σωτηρία της αυτοδιοίκησης και κατά συνέπεια την υποστήριξη και αυτό που είπατε πολλές φορές στην τοποθέτησή σας, ότι η αυτοδιοίκηση πρέπει να αποτελέσει ασπίδα των αδυνάμων.
Ευχαριστώ.","ΟΛΓΑ ΓΕΡΟΒΑΣΙΛΗ",91
"18834"," Σας ευχαριστούμε.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Παναγιώτης Ρήγας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18835"," Ευχαριστώ, κύριε Πρόεδρε. 
Και πάλι επί της ουσίας από αρκετούς δεν ακούστηκαν πολλά πράγματα. Θεωρούν κάποιοι ότι επειδή μπήκαν εξαιτίας της συγκυρίας στη Βουλή και ως κόμμα και ως άτομα, έγιναν ξαφνικά γίγαντες της πολιτικής, ότι έχουν πίσω τους ήδη αρκετή ιστορία, για να μπορούν να απευθύνονται με αυτόν τον εμπρηστικό τρόπο σε οποιονδήποτε. Τους χαρακτηρίζουν τα λεγόμενά τους. Όταν καταλαγιάσει αυτός ο κουρνιαχτός και η αποπνικτική ατμόσφαιρα που υπάρχει στη χώρα, τότε θα ξαναμετρήσει ο ελληνικός λαός τα μεγέθη του καθενός μας και θα μας βαθμολογήσει. Ας συνεχίσουν μέχρι τότε να συμπεριφέρονται έτσι προκλητικά, ανιστόρητα.
Βεβαίως, μετά την υπεράσπιση της ανεξαρτησίας της Ελλάδας, ανέλαβαν να υπερασπίσουν και τους υπόλοιπους λαούς της Ευρώπης, τους οποίους και αυτούς προσβάλλουν, λέγοντας ότι όλοι τους είναι δέσμιοι μας διεθνούς συνομωσίας, η οποία έρχεται να κατασπαράξει τα πάντα στην Ευρώπη. 
Είναι πολύ ωραία όλα αυτά. Ο κόσμος, πράγματι, περνά δύσκολες ώρες και ο λαϊκισμός αυτού του τύπου, χωρίς να πληρώνει κανείς αυτά που λέει, βρίσκει ευήκοα ώτα. 
Όμως, δυστυχώς, τα προβλήματα δεν απαντώνται με αυτές τις κορώνες, ούτε με αυτούς τους δεκάρικους λόγους. Τα προβλήματα υπάρχουν. Είναι εδώ και μόνο με σοβαρές προτάσεις μπορούν να λυθούν. Κάποια από τους συναδέλφους που κάνουν την επίκαιρη επερώτηση έκανε και προτάσεις και αυτό με χαροποίησε, γιατί βλέπω ότι μέσα σε αυτόν τον ορυμαγδό των καταγγελιών υπάρχουν και ψύχραιμες φωνές. 
Θα ήθελα να πω προς τον Υπουργό –απευθύνθηκε αυτή η έκκληση και από άλλους συναδέλφους- ότι θα πρέπει να είμαστε ανυποχώρητοι όσον αφορά τη στήριξη της Αυτοδιοίκησης στο έργο κοινωνικών παρεμβάσεων που έχει να κάνει. Μπορούμε, ίσως, να περιορίσουμε τις δαπάνες από κάποιες άλλες λειτουργίες του δημοσίου αλλά για λόγους ουσίας και για λόγους πολιτικούς, για να μην αφήσουμε σε αυτούς τους αυτόκλητους «Ρομπέν των Δασών», που ήρθαν σήμερα να αξιοποιήσουν τον πόνο και τη θλίψη του ελληνικού λαού, να υποκαταστήσουν το κράτος, πρέπει να στηρίξουμε την αυτοδιοίκηση σε αυτές τις δύσκολες για τον ελληνικό λαό ώρες.
Όσον αφορά τη μεταρρύθμιση για την οικονομική αυτοτέλεια των Οργανισμών Τοπικής Αυτοδιοίκησης, θέλω να πω ότι αυτό είναι τεράστια ζήτημα και έχει να κάνει με την αλλαγή του φορολογικού συστήματος. Εάν δεν αποκεντρωθεί η υλοποίηση του προϋπολογισμού, δεν είναι δυνατόν με μεταβιβαστικούς πόρους και πληρωμές να γίνει αυτοτελής η αυτοδιοίκηση. 
Για να γίνει αυτό, όμως, θα πρέπει να αλλάξει και η νοοτροπία. Τι σημαίνει να μην ανακατευθεί η τοπική αυτοδιοίκηση στην είσπραξη φόρων ή στη συλλογή εσόδων; 
Εάν ρωτήσετε τους σοβαρούς της αυτοδιοίκησης, θα σας πουν, ναι, αυτό είναι μία πρόκληση. Γιατί όταν θέλουμε να έχουμε την αυτοτέλειά μας, δεν σημαίνει νέους φόρους. Σημαίνει, όμως, ότι ο μηχανισμός της αυτοδιοίκησης για να υλοποιεί τμήμα του προϋπολογισμού, με έσοδα τα οποία εισπράττονται από τη φορολογία, αναλαμβάνει και την ευθύνη να τα εισπράξει. Η εποχή που μέχρι τώρα το κράτος μονίμως αναλάμβανε για τους πάντες να διεκπεραιώσει όλα τα θέματα έχει τελειώσει και έχει τελειώσει, γιατί αυτό το κράτος που φορτώθηκε τόσα πολλά και ανίκανο αποδείχθηκε και αναποτελεσματικό. Επομένως η αυτοδιοίκηση, θα πρέπει να αναλάβει και σε αυτόν τον τομέα τις ευθύνες της.
Κύριε Υπουργέ, θα παρακολουθήσουμε τη συνέπεια με την οποία θα ανταποκριθείτε στις δεσμεύσεις σας. Πιστεύω ότι έχουν γίνει αρκετές κινήσεις προς θετική κατεύθυνση και θεωρώ ότι μέχρι το τέλος του χρόνου θα μπορέσει το Υπουργείο να είναι συνεπές σε αυτά που υποσχέθηκε. Οι εποχές είναι δύσκολες, οι αλλαγές του «Καλλικράτη» που επαναλαμβάνω ότι είναι ένας θεσμός-σταθμός για την αυτοδιοίκηση, θα πρέπει να γίνουν σε συνεννόηση με την αυτοδιοίκηση. Είμαι σε γνώση, όπως και τα υπόλοιπα κόμματα, των προθέσεών σας και σε αυτήν την πορεία πιστεύω ότι μαζί με την Αυτοδιοίκηση θα πορευτούμε.
Ευχαριστώ.","ΠΑΝΑΓΙΩΤΗΣ ΡΗΓΑΣ",443
"18836","  Ο κ. Αναγνωστάκης από τη ΔΗΜΑΡ έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18837"," Ευχαριστώ.
Νομίζω ότι όλες οι πτέρυγες της Βουλής χαιρέτισαν και είδαν -είναι αλήθεια-  με θετική ματιά, με θετική έτσι διάθεση, την πρωτοβουλία που αναλήφθηκε από την πλευρά των Ανεξαρτήτων Ελλήνων, να φέρει ένα ζήτημα με τη μορφή της επίκαιρης επερώτησης, που βεβαίως πανθομολογουμένως είναι ένα ζήτημα που απασχολεί όλους και όλες εντός της Αιθούσης. Όμως, αυτή η θετική διάθεση εξανεμίστηκε μέσα από μία προσπάθεια αξιοποίησης της συγκυρίας για να ακουστούν απαξιωτικά σχόλια, προσβολές σε πολιτικά πρόσωπα, να δημιουργηθεί ένα κλίμα θα έλεγα σύγκρουσης. Ευτυχώς δεν ακολουθήθηκε αυτή η ρητορική και κατά τη γνώμη μου σήμερα ηττήθηκε η προσπάθεια μιας επίπλαστης και επιφανειακής σύγκρουσης μόνο για εντυπώσεις, μόνο για τους δέκτες της τηλεόρασης ή τους δημοσιογράφους του έντυπου Τύπου.
Έτσι, λοιπόν, θεωρώ ότι είναι θετικό, πως έστω και σε αυτό το κλίμα προσεγγίστηκαν ζητήματα που αφορούν σε ένα θεμελιώδη θεσμικό εταίρο της ελληνικής πολιτείας, όπως είναι η τοπική αυτοδιοίκηση πρώτου και δεύτερου βαθμού. Και, βέβαια, έγινε αντιληπτό από όλους –και μάλιστα συνυπογράφτηκε από όλους με έμφαση διαφορετική ίσως αλλά όλοι είχαμε την ίδια κατεύθυνση- ότι πρέπει να γίνουν αλλαγές. Αλλαγές σε ό,τι αφορά το πρόγραμμα «Καλλικράτης» που θα πρέπει να αντιμετωπίσει άμεσα και δραστικά τις αδυναμίες, τις ατέλειες και γιατί όχι, να υπάρξει και μία νέα μεταρρυθμιστική πρωτοβουλία, έτσι ώστε όλα αυτά που ακούστηκαν και από την πλευρά του κ. Χαϊκάλη που είναι θέσεις της ΚΕΔΚΕ, ο δωδεκάλογος που αναφερθήκατε, να μπουν μπροστά και με ένα μικρό ή μεγαλύτερο κόστος, θα πρέπει να ενσωματωθούν στην πολιτική της Κυβέρνησης.
Κλείνοντας, θα ήθελα να τονίσω κάτι το οποίο για εμάς, στη Δημοκρατική Αριστερά, αποτελεί στοιχείο της παιδείας και της κουλτούρας μας. Θα αποφύγουμε με κάθε κόστος να μπούμε σε λογικές καταγγελτικού λόγου. Θα προσπαθήσουμε, με σταθερότητα και συνέπεια στις θέσεις μας να υπηρετήσουμε με ευθύνη το στρατηγικό στόχο που είναι η σωτηρία της χώρας και η έξοδος από την κρίση.
Θέλω να επαναλάβω για άλλη μία φορά το εξής. Σήμερα και χθες, ίσως και αύριο, αναδεικνύεται από τις τοποθετήσεις, η σύγκρουση δύο διαφορετικών πολιτικών φιλοσοφιών. Εμείς αποδεχθήκαμε να αναλάβουμε την ευθύνη και να συμπορευθούμε με βάση μία προγραμματική  κοινή συμφωνία να σώσουμε τη χώρα και την πατρίδα. Κάποιοι άλλοι, έχουν αποφασίσει να είναι απέναντι σε αυτήν την προσπάθεια και να συνοδοιπορούν και να διακονίζονται για το να σηκώσουν ή όχι κοινό πανό με κάποιες δυνάμεις, που δυστυχώς δεν θα έπρεπε να είναι μέσα στην Αίθουσα. Αυτό, ας τους προβληματίσει. 
(Χειροκροτήματα από την πτέρυγα της ΔΗΜΑΡ)","ΔΗΜΗΤΡΗΣ ΑΝΑΓΝΩΣΤΑΚΗΣ",22
"18838","  Ο κ. Κατσώτης έχει το λόγο για τρία λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18839"," Δεν ξέρω αν, πράγματι, ο στόχος σας είναι η σωτηρία της χώρας. Ποια χώρα; Ενάμισι εκατομμύριο άνεργοι, άστεγοι, φτωχοί, εξαθλιωμένοι στα συσσίτια. Έχει πτωχεύσει ο λαός! Πράγματι θέλετε να σώσετε, όμως επιχειρηματικούς ομίλους, τα μονοπώλια, το κεφάλαιο. Αυτούς σώζετε με τα μέτρα και τις πολιτικές που ασκείτε. 
Η τοπική αυτοδιοίκηση, η τοπική διοίκηση, όπως τη λέμε εμείς, έχει γίνει το μακρύ χέρι της κεντρικής εξουσίας. Όλες αυτές οι μεταρρυθμίσεις με τον «Καποδίστρια» και τον «Καλλικράτη» κύριο στόχο έχουν να υλοποιήσουν την πολιτική σας και σε τοπικό και περιφερειακό επίπεδο. Σήμερα, λοιπόν, ο λαός έχει καταληστευτεί από τους φόρους. Η φοροεπιδρομή είναι τεράστια. Φοροληστεία. Δείτε τι γίνεται με τα χαράτσια της ΔΕΗ, με το φόρο των μισθωτών υπηρεσιών, καταργείτε ακόμα και τις 5.000 ευρώ αφορολόγητο. Η ληστεία με τη φορολογία στα ακίνητα, στα αγροτεμάχια. Και τώρα, λοιπόν, ετοιμάζετε νέα φοροεπιδρομή και λέτε η τοπική διοίκηση να βρει τους δικούς της πόρους μέσα από τη δική της φορολογική πολιτική που θα ασκήσει. Τι θα πληρώσει αυτός ο λαός που ο μισθός του πάει στα τάρταρα, που ήδη τον έχετε φτάσει στα 586 ευρώ μεικτά και βέβαια είναι πολύ παρακάτω, στα 490 ευρώ για τους νέους και τις νέες. Τι θα πληρώσει, λοιπόν, αυτός ο λαός που σήμερα δεν μπορεί να επιβιώσει με αυτήν την πολιτική σας για να σωθούν τα μονοπώλια και οι επιχειρηματικοί όμιλοι; 
Η τοπική διοίκηση, οι δημοτικοί άρχοντες και οι περιφερειακοί άρχοντες έχουν την τεράστια ευθύνη. Συναποφάσισαν τον «Καλλικράτη». Και εδώ πρωτοστάτησαν και οι δυνάμεις του ΣΥΡΙΖΑ για τον «Καλλικράτη» και τον «Καποδίστρια» και έχουν μεγάλες, τεράστιες ευθύνες απέναντι στο λαό, γιατί σήμερα ο «Καλλικράτη» λειτουργεί πράγματι σ’ αυτήν την κατεύθυνση, να μπορέσει να λειτουργήσει η τοπική διοίκηση με κριτήρια ιδιωτικοοικονομικά. Η σύνδεση με τους επιχειρηματίες και με τη δράση τους είναι τεράστια. Οι ιδιωτικοποιήσεις ήδη έχουν προχωρήσει. 
Ποιος είναι ο στόχος τώρα; Να συγκεντρωθούν αυτές οι ιδιωτικοποιήσεις σε όλο και λιγότερα χέρια, στους μονοπωλιακούς ομίλους. Γι’ αυτό και η συμφωνία της Γερμανίας με τους δημάρχους εδώ και τους περιφερειάρχες της Βορείου Ελλάδας. Αυτοί οι δήμαρχοι και οι περιφερειάρχες, συμφώνησαν να παραδώσουν τα σκουπίδια, την ύδρευση και την άρδευση στους Γερμανούς και στις επιδιώξεις τους. 
Εν πάση περιπτώσει, ο λαός πρέπει να βρει το δρόμο του. Οι εργαζόμενοι πρέπει να συγκρουστούν για να ανατρέψουν αυτήν την πολιτική. Εμείς τους καλούμε ακόμη και με αυτήν την ευκαιρία, στις 18 Οκτώβρη να νεκρώσουν τα πάντα, όλοι να απεργήσουν, όλοι να απαιτήσουν την ανατροπή αυτής της πολιτικής.","ΧΡΗΣΤΟΣ ΚΑΤΣΩΤΗΣ",214
"18840"," Σας ευχαριστούμε.
Ο κύριος Υπουργός έχει το λόγο για πέντε λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18841"," Όσον αφορά την ουσία των θεμάτων, νομίζω ότι τόσο η πρωτομιλία μου όσο και οι αγορεύσεις των Κοινοβουλευτικών Εκπροσώπων της Συμπολίτευσης, κάλυψαν με πληρότητα το θέμα και έδωσαν επί της ουσίας απαντήσεις. 
Όσον αφορά, όμως, το κλίμα που διαμορφώθηκε στην Αίθουσα, θα ήθελα καταληκτικά να διαπιστώσω ότι δημιουργήθηκε μια γεύση ευρωφοβίας κυρίως από τους επερωτώντες και μια δαιμονοποίηση, θα μπορούσα να πω, της συνεργασίας σε ευρωπαϊκό επίπεδο. 
Ρώτησε κάποιος επερωτών, σε ποια νομική βάση εδράζεται αυτή η συνεργασία που έχει ξεκινήσει η ελληνική Κυβέρνηση. Υπάρχει, λοιπόν, μια συμφωνία, η οποία είχε υπογραφεί πριν τις εκλογές από την προηγούμενη κυβέρνηση, προϊόν της οποίας ήταν ο οδικός χάρτης της task force, που ορίζει πώς η Ευρώπη θα παράξει τεχνογνωσία στην Ελλάδα σε αυτή τη δύσκολη συγκυρία. Έχει υπογραφεί από την Ομοσπονδιακή Κυβέρνηση της Γερμανίας, από την τότε ελληνική κυβέρνηση, από την ΚΕΔΕ, από την ΕΝΠΕ και από την ίδια task force του κ. Ράιχενμπαχ, ο οποίος ορίστηκε ως επικεφαλής, με απόφαση του Προέδρου της Ευρωπαϊκής Επιτροπής.
Άρα, οι δήμοι είναι συμμέτοχοι, συνενεργοί και συνδιαμορφωτές αυτής της συμφωνίας για ανταλλαγή τεχνογνωσίας. 
Αμέσως μετά, υπήρξε και μια διμερής συμφωνία με τη Γερμανία, προϊόν της οποίας είναι η σύσταση της Ελληνογερμανικής συνέλευσης για την αυτοδιοίκηση. Εκεί, μέχρι και τις εκλογές είχε οριστεί εντεταλμένος της γερμανικής κυβέρνησης ο κ. Φούχτελ, ο Υφυπουργός Εργασίας. Αμέσως μετά τις εκλογές και για λόγους ισότιμης συνεργασίας, αμοβαιότητος και αλληλεγγύης, που είναι αρχές που ισχύουν στο ευρωπαϊκό πλαίσιο, η ελληνική Κυβέρνηση και ο Πρωθυπουργός, όρισε ως αντίστοιχο συνομιλητή από την ελληνική πλευρά εμένα, τον Υπουργό Εσωτερικών, που έχει και την ευθύνη των δήμων και προσπαθήσαμε να βάλουμε κανόνες αμοιβαιότητος και επωφελών πρωτοβουλιών και για τις δυο πλευρές, προκειμένου να προχωρήσουμε πρακτικά. Όπως ο κ. Φούχτελ έρχεται εδώ, από την ώρα που ορίστηκα και εγώ εκπρόσωπος μαζί με τους εκπροσώπους της τοπικής αυτοδιοίκησης, πηγαίνουμε και εμείς εκεί. Θα πάμε τώρα στη Βαυαρία, θα πάμε στη Στουτγκάρδη, θα πάμε να επισκεφτούμε για να δούμε επιτόπου εκεί στην γερμανική τοπική αυτοδιοίκηση την εμπειρία, ώστε τα καλά στοιχεία να μπορέσουμε να τα μεταφέρουμε εδώ.
Επίσης, θα ήθελα να σας πω με παράδειγμα, ποια είναι η ωφέλεια αυτής της σύμπραξης. Η πιστοποίηση, για παράδειγμα, των Λουτρών του Λαγκαδά είναι μια πρακτική πρωτοβουλία, η οποία ήταν προϊόν μιας ελληνογερμανικής συνεργασίας σε αυτοδιοικητικό επίπεδο και η αντίστοιχη εφαρμογή της κοινοτικής οδηγίας εκεί, έβαλε τη βάση για να ζητήσουμε εμείς από τη γερμανική πλευρά να θεσμοθετήσει τη δυνατότητα των ασφαλιστικών ταμείων της Γερμανίας να καλύπτουν Γερμανούς ασφαλισμένους, για να έρχονται να κάνουν ιαματική θεραπεία ή ιατρική θεραπεία στην Ελλάδα. Μέσα από μια τέτοια σύμπραξη δηλαδή, ανοίγουμε την Ελλάδα σε μια αγορά 80 εκατομμυρίων καταναλωτών. Κερδίζει ο δήμος, κερδίζει η τοπική οικονομία, κερδίζει η τοπική κοινωνία. 
Μπορώ να σας αναφέρω αμέτρητα τέτοια παραδείγματα συμπράξεων στα οποία στοχεύουμε και τα οποία θα τονώσουν την πραγματική οικονομία της Ελλάδας. Δεν μπορώ να καταλάβω γιατί ενοχοποιείται αυτό. Αυτό δεν είναι το ευρωπαϊκό όραμα; Οι συμπράξεις και η δημιουργία προϋποθέσεων.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18842"," Έχετε ένα παράδειγμα που έγινε;","ΒΑΣΙΛΕΙΟΣ ΚΑΠΕΡΝΑΡΟΣ",185
"18843"," Σας το λέω. Αυτό. Είναι μπροστά σας. Ξεκίνησε και υλοποιείται.
Ανταλλαγή τεχνογνωσίας, αδελφοποιήσεις πόλεων, πρακτικές πρωτοβουλίες που μπορούν να φέρουν πραγματική ανάπτυξη εδώ στις τοπικές κοινωνίες. Αυτός είναι ο στόχος, τίποτε άλλο. Εκεί υπάρχουν κανόνες, υπάρχει ατζέντα και προχωρούμε όλοι μαζί.
Κυρίες και κύριοι συνάδελφοι, κλείνω τη σημερινή διαδικασία, θέλοντας να σας πω ότι για εμάς, πραγματικά, η τοπική αυτοδιοίκηση είναι το πιο συγκροτημένο και το πιο αποτελεσματικό δίκτυο, που μπορεί να εφαρμόσει κοινωνική πολιτική στην πράξη μέσα εκεί που υπάρχει το πρόβλημα. Δεν πρέπει να ξεφεύγουμε από αυτό. Δεν πρέπει να δημιουργούμε εντυπώσεις και, κυρίως, δεν πρέπει να πλανούμε την κοινή γνώμη εγκλωβιζόμενοι σε νοοτροπίες του παρελθόντος. Με αυτοπεποίθηση και με αισιοδοξία πρέπει να δούμε το αύριο και αυτό το αύριο μπορούμε να το κατακτήσουμε και είμαι βέβαιος ότι θα το κάνουμε.
Σας ευχαριστώ.","ΕΥΡΙΠΙΔΗΣ ΣΤΥΛΙΑΝΙΔΗΣ",486
"18844"," Και εμείς σας ευχαριστούμε.
Κυρίες και κύριοι συνάδελφοι, πιστεύω ότι έγινε μια πάρα πολύ καλή συζήτηση, παρά την ένταση. Οι πρωτολογίες όλων των ομιλητών είναι πενήντα επτά λεπτά. Είναι τριάντα πέντε λεπτά του Υπουργού και πενήντα επτά λεπτά οι δευτερολογίες. Πληροφοριακά, λοιπόν, σας λέω τώρα ότι φτάνουμε περίπου στις τέσσερις ώρες, ενώ αυτό είναι εκατόν πενήντα λεπτά. Έγινε μια εποικοδομητική συζήτηση σήμερα, παρά τις αντεγκλήσεις. Πιστεύω ότι και το θέμα ήταν ενδιαφέρον. Αν έλειπαν κάποιες υπερβολές από όλες τις πλευρές και ιδιαίτερα από το κόμμα σήμερα, κύριε Καπερνάρο, που είχε την επερώτηση, θα ήταν όλα καλύτερα, γιατί πιστεύω ότι κάποια στιγμή ανέβηκαν λίγο πιο πολύ οι τόνοι. 
Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 10/7/20-9-2012 επίκαιρης επερώτησης των Βουλευτών των Ανεξαρτήτων Ελλήνων προς τους Υπουργούς Εσωτερικών και Οικονομικών, σχετικά με την περικοπή της επιχορήγησης των ΟΤΑ.
Κυρίες και κύριοι συνάδελφοι, σας έχουν διανεμηθεί τα Πρακτικά των συνεδριάσεων της Δευτέρας 10ης Σεπτεμβρίου 2012, της Πέμπτης 13ης Σεπτεμβρίου 2012 και της Παρασκευής 14ης Σεπτεμβρίου 2012 και ερωτάται το Σώμα αν τα επικυρώνει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18845"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"18846"," Συνεπώς, τα Πρακτικά των συνεδριάσεων της Δευτέρας 10ης Σεπτεμβρίου 2012, της Πέμπτης 13ης Σεπτεμβρίου 2012 και της Παρασκευής 14ης Σεπτεμβρίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"18847"," Μάλιστα, μάλιστα.
Με τη συναίνεση του Σώματος και ώρα 15.04’ λύεται η συνεδρίαση για τη Δευτέρα 15 Οκτωβρίου 2012 και ώρα 18.00΄, με αντικείμενο εργασιών του Σώματος: Κοινοβουλευτικό Έλεγχο, συζήτηση επικαίρων ερωτήσεων. 
Ο","ΟΛΟΙ ΟΙ ΒΟΥΛΕΥΤΕΣ",NA
