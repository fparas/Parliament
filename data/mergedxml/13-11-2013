"","Content","name","ParlmemberID"
"22795","Date","13-11-2013",NA
"22796"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"22797"," Κατά πλειοψηφία.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"22798"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 5α)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22799"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22800"," Μάλιστα, μάλιστα","ΟΛΟΙ ΟΙ ΒΟΥΛΕΥΤΕΣ",NA
"22801"," Το Σώμα παρέσχε τη ζητηθείσα εξουσιοδότηση.
Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Εθνικής Άμυνας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.»».
Η Διάσκεψη των Προέδρων αποφάσισε στη συνεδρίασή της, της 6-11-2013, τη συζήτηση του νομοσχεδίου σε μία συνεδρίαση.
Πριν δώσω το λόγο στους εισηγητές θα ήθελα να κάνω κάποιες ανακοινώσεις.
Από την Κοινοβουλευτική Ομάδα του ΠΑΣΟΚ ο Γραμματέας με επιστολή  του μας γνωστοποιεί ότι για τη σημερινή συζήτηση του  νομοσχεδίου του Υπουργείου Εθνικής Άμυνας Ειδικός Αγορητής του ΠΑΣΟΚ θα είναι ο Βουλευτής κ. Δημήτριος Σαλτούρος.
Επίσης, από την Κοινοβουλευτική Ομάδα του ΠΑΣΟΚ μας γνωστοποιούν ότι για το ίδιο νομοσχέδιο Κοινοβουλευτικός Εκπρόσωπος του ΠΑΣΟΚ ορίζεται ο κ. Πάρις Κουκουλόπουλος.
Από την Κοινοβουλευτική Ομάδα του ΣΥΡΙΖΑ-ΕΚΜ πήραμε επιστολή, με την οποία μας γνωστοποιούν ότι Κοινοβουλευτικός Εκπρόσωπος επί του σημερινού νομοσχεδίου ορίζεται ο Βουλευτής κ. Θεόδωρος Δρίτσας.
Από την Κοινοβουλευτική Ομάδα των Ανεξαρτήτων Ελλήνων πήραμε επιστολή με την οποία μας γνωρίζουν ότι κατά τη σημερινή συζήτηση του νομοσχεδίου που αναφέρθηκε προηγουμένως, ως ειδικός αγορητής ορίζεται ο Βουλευτής κ. Γαβριήλ Αβραμίδης και ως Κοινοβουλευτικός Εκπρόσωπος ο Βουλευτής κ. Επαμεινώνδας Μαριάς. 
Η Κοινοβουλευτική Ομάδα του Λαϊκού Συνδέσμου-Χρυσή Αυγή με επιστολή μάς γνωστοποιεί ότι ειδικός αγορητής ορίζεται ο Βουλευτής Β΄ Θεσσαλονίκης Πολύβιος Ζησιμόπουλος και Κοινοβουλευτικός Εκπρόσωπος ο Βουλευτής Αττικής κ. Ηλίας Κασιδιάρης.
Τέλος, από την Κοινοβουλευτική Ομάδα της Δημοκρατικής Αριστεράς πήραμε επιστολή με την οποία μας γνωστοποιούν ότι ειδική αγορήτρια στη σημερινή συζήτηση ορίζεται η Βουλευτής κ. Μαρία Γιαννακάκη.
Το λόγο έχει ο εισηγητής της Νέας Δημοκρατίας κ. Ιωάννης Κεφαλογιάννης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22802"," Ευχαριστώ, κύριε Πρόεδρε.
Θα είμαι πολύ σύντομος, γιατί ούτως η άλλως εξαντλήθηκε το θέμα και στην επιτροπή και πρόκειται κατά βάση για μία τυπική διαδικασία, όσον αφορά στην κύρωση πράξης νομοθετικού περιεχομένου, η οποία δίνει τη δυνατότητα να χορηγηθεί ασφαλιστική και φορολογική ενημερότητα στα «Ελληνικά Αμυντικά Συστήματα Α.Ε.», μέχρι τις 31-10-2013. Αυτό, βέβαια, και σε συνδυασμό με την τροπολογία που έχει φέρει η κυρία Υπουργός, η οποία παρατείνει τη συγκεκριμένη ημερομηνία μέχρι τις 31-01-2014. Θεωρώ ότι είναι εύλογο να παραταθεί ένα τρίμηνο περαιτέρω. Είχε τεθεί μάλιστα και από άλλους εισηγητές στην επιτροπή το συγκεκριμένο ερώτημα. 
Να σημειωθεί ότι η συγκεκριμένη παράταση γίνεται με αποκλειστικό σκοπό την είσπραξη χρημάτων οφειλομένων από το ελληνικό δημόσιο, λόγω παράδοσης στρατιωτικού υλικού στις ελληνικές Ένοπλες Δυνάμεις στρατιωτικού υλικού και επιπλέον για την υποβολή δικαιολογητικών και εξασφάλιση δικαιώματος συμμετοχής στο πλαίσιο διαγωνιστικής διαδικασίας, όπως βεβαίως αναλυτικώς προβλέπεται μέσα στη συγκεκριμένη τροπολογία. 
Θα ήθελα να πω δύο λόγια και για τις υπόλοιπες τροπολογίες, τις οποίες υπερψηφίζουμε. Η μία αφορά στην πρόσληψη επικουρικού υγειονομικού προσωπικού για την κάλυψη αναγκών παροχών υγείας στις Ένοπλες Δυνάμεις. 
Επίσης, υπάρχει τροπολογία σχετικά με τον ηλεκτρονικό έλεγχο εισροών-εκροών στις φορολογικές αποθήκες και στις αποθήκες τελωνειακής αποταμίευσης και τις υποχρεώσεις διερχόμενων πλοίων. 
Τέλος, υπάρχουν κάποιες τροποποιήσεις που έρχονται, σχετικά με τις διατάξεις για την επιβολή μειωμένου τέλους ταξινόμησης των επιβατικών αυτοκινήτων. 
Η θέση της Νέας Δημοκρατίας, κύριε Πρόεδρε, είναι ότι υπερψηφίζουμε όλες τις τροπολογίες και το κείμενο. 
Ευχαριστώ πολύ.","ΙΩΑΝΝΗΣ ΚΕΦΑΛΟΓΙΑΝΝΗΣ",224
"22803"," Ευχαριστούμε πολύ.
Το λόγο έχει ο εισηγητής του ΣΥΡΙΖΑ κ. Βασίλειος Χατζηλάμπρου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22804"," Ευχαριστώ, κύριε Πρόεδρε.
Κύριοι συνάδελφοι, ένας τρόπος υπάρχει να το αντιμετωπίσουμε, καθώς όπως το έθεσε ο εισηγητής της Πλειοψηφίας, πρόκειται για μια τυπική διαδικασία όπου έχουμε μία παράταση της δυνατότητας των αμυντικών συστημάτων να έχουν φορολογική και ασφαλιστική ενημερότητα. Όμως, η συγκυρία, μέσα στην οποία τίθεται αυτή η παράταση, δεν μπορεί να βγάλει απ’ έξω όλη τη συζήτηση που έχει γενικευθεί στην κοινωνία: οι πιέσεις της τρόικας, οι επιδιώξεις της Κυβέρνησης, ο αγώνας των εργαζομένων, η αγωνία της ελληνικής κοινωνίας για το αν θα συνεχιστεί η παραγωγική αποεπένδυση στη χώρα, η παραγωγική συρρίκνωση και θα έλεγα και η αγωνία των ανθρώπων –και γιατί όχι η αγωνία όλου του ελληνικού λαού- όταν τα αμυντικά συστήματα, η βιομηχανία, δηλαδή, των αμυντικών συστημάτων, συνδυάζεται και με την επάρκεια και με τη δυνατότητα των Ενόπλων Δυνάμεων. 
Το πρώτο που νομίζω ότι θα έπρεπε κάποιος να σημειώσει είναι ότι και μόνο το ότι οδηγούμαστε σε μια δεύτερη παράταση χρόνου, πριν ακόμη κυρώσουμε την πρώτη –μιλάω για την πράξη νομοθετικού περιεχομένου, η οποία είχε ισχύ μέχρι τις 31 Οκτωβρίου- σημαίνει ότι το μέτρο που είχατε σχεδιάσει για εκείνη τη στιγμή που το πήρατε ήταν ανεπαρκές. Αυτό πρέπει κατ’ αρχάς να το ομολογήσετε. Το δεύτερο είναι ότι δεν μπορεί να προχωρήσει καμμία βιομηχανική πολιτική και αναπτυξιακή πολιτική με μέτρα που αφορούν μήνα το μήνα, μέρα τη μέρα, με διοικήσεις που υπάρχουν και δεν υπάρχουν από καιρό. Για να μην αναφερθώ στα παλιότερα, που αφορούν την υπονόμευση όλης αυτής της προσπάθειας χρόνων και χρόνων με τον τρόπο που σχεδιάστηκαν, οργανώθηκαν, διοικήθηκαν. Και σήμερα έχουμε το αποτέλεσμα που έχουμε. 
Θα πρέπει η σημερινή συνεδρίαση στη Βουλή να εξηγήσει γιατί θα πρέπει με πράξη νομοθετικού περιεχομένου χρόνια προβλήματα να απαντώνται μέρα τη μέρα, ώρα την ώρα, γιατί δηλαδή τα προβλήματα ρευστότητας και ύπαρξης ουσιαστικά της βιομηχανίας αμυντικών συστημάτων θα πρέπει να πηγαίνουν από συγκέντρωση στο Υπουργείο Οικονομικών σε κάποιο γραφείο, σε έναν διάδρομο, με αγωνία πάρα πολύ μεγάλη και να μη ζωγραφίζεται, να μην ξεδιπλώνεται το σχέδιο της Κυβέρνησης, όσον αφορά συνολικά το ζήτημα των αμυντικών συστημάτων και της αμυντικής βιομηχανίας. 
Αυτό είναι κρίσιμο και καίριο ερώτημα για το πώς θα αξιολογήσουμε και πώς θα συζητήσουμε για την προτεινόμενη ρύθμιση -δεν είναι άσχετο, δεν είναι ότι κάνουμε κουβέντα εκ του περισσού, ενώ μπροστά μας έχουμε τη ρύθμιση- η οποία δύο στοιχεία έχει καινούργια: Το χρονικό όριο και τέλος της είναι η 31η Γενάρη 2014 και το δεύτερο στοιχείο είναι η επέκταση πέρα από τα δεδουλευμένα, στο να μπορεί να συμμετέχει σε διαγωνισμούς, να μπορεί να συμμετέχει σε συμβάσεις με το Υπουργείο Εθνικής Άμυνας, περιορίζοντάς το όμως σε ένα πράγμα: στα πυρομαχικά πυροβόλου. Ακόμα και αυτό πρέπει να το εξηγήσουμε, γιατί δίνεται αυτή η ρύθμιση μέσα στην επέκταση που γίνεται.
Δηλαδή, πέραν των ερωτημάτων, τα οποία τέθηκαν –ορισμένα απαντήθηκαν, πολλά άλλα έμειναν αναπάντητα- στη συζήτηση που έγινε στην επιτροπή, πρέπει να διερευνήσουμε και να είμαστε σίγουροι για το πού το πάει η Κυβέρνηση, όσον αφορά όχι μόνο τη διαπραγμάτευση αλλά το δικό της σχέδιο ποιο είναι. 
Δεν μπορεί το δικό της σχέδιο να είναι το τι θα μας επιτρέψει η τρόικα να κρατήσουμε από τα Αμυντικά Συστήματα. Δεν είναι σχέδιο αυτό. Έχουμε όλη την προσπάθεια του ευρωπαϊκού περιβάλλοντος για ενοποίηση, ώστε μερίδια να περάσουν στους δυνατούς των κλάδων αυτών. Πώς λαμβάνεται υπ’ όψιν αυτό; Επιτρέπεται να «ζήσει» κάτι από τα εργοστάσιά μας εδώ, από τα επτά εργοστάσια της Αμυντικής Βιομηχανίας; 
Εμείς έχουμε γράψει την άποψή μας σε μία τροπολογία που νομίζουμε ότι δίνει πραγματικά μία μεσοπρόθεσμη λύση, δηλαδή μία λύση που χρονικά ορίζεται μέχρι το τέλος του 2014, η οποία δίνει το χρόνο για κάποιες κινήσεις. 
Δεύτερον, δίνεται η διαβεβαίωση ότι δεν θα υπάρξει «ξαφνικός θάνατος» τύπου «μαύρο» στην ΕΡΤ, αγωνία που έχουν οι χιλιάδες των οικογενειών που σχετίζονται με τα εργοστάσια αυτά. Όπως περιέγραψα, θα έλεγα ότι η αγωνία αυτή υπάρχει σε όσους πονάνε για να μη συρρικνωθεί άλλο η παραγωγική μηχανή της χώρας. 
Το τρίτο στοιχείο θέτει το ζήτημα και των θυγατρικών που δεν το περιέχει η επέκταση που κάνετε και μιλάει και για τρία κομμάτια και για την ΕΑΒ και για την ΕΛΒΟ. 
Σημειώστε, κυρία Υπουργέ, ότι και για την ΕΛΒΟ με τροπολογία σε νόμο και όχι με πράξη νομοθετικού περιεχομένου είχαν και εκείνοι ασφαλιστική και φορολογική ενημερότητα για τα δεδουλευμένα μέχρι τις 31 Οκτωβρίου. Δεν μπόρεσαν να αντλήσουν τα λεφτά τα οποία δόθηκαν και εκεί θα χρειαστείτε κάποια επέκταση. Αν σήμερα δεν μπορεί να γίνει νομοτεχνικά ως βελτίωση, οφείλετε να το κάνετε σε συνεννόηση με το Υπουργείο Οικονομικών, γιατί υπάρχει κονδύλι, υπάρχουν απλήρωτοι και δεν υπάρχει διαδικασία να πάρουν τα χρήματα αυτά. Σημειώστε το κι αυτό.
Σε κάθε περίπτωση λέω ότι θα πρέπει να απαντηθούν ορισμένα από τα ερωτήματα που είχαμε θέσει και στην επιτροπή και να πάμε κι εμείς βήμα-βήμα για να καταλάβουμε και το δικό σας σχέδιο.
Τα ερωτήματα τα οποία είχαμε θέσει και τα οποία επαναφέρουμε και στην Ολομέλεια αφορούν το τι ποσό καταβλήθηκε από το Υπουργείο Εθνικής Άμυνας στα «ΕΑΣ Α.Β.Ε.Ε.» μετά την έκδοση της κυρούμενης πράξης νομοθετικού περιεχομένου, ποιο ποσό εξακολουθεί να οφείλει το Υπουργείο προς την εταιρεία. Θα καταβληθεί στο χρόνο που παρατείνει η τροπολογία, δηλαδή μέχρι τις 31 Ιανουαρίου του 2014; Ποιο είναι σήμερα το ύψος των οφειλών των ΕΑΣ σε τρίτους, φυσικά και νομικά πρόσωπα; Ποιο ποσό από τις καταβολές του Υπουργείου κατέληξε τελικά στους εργαζόμενους και ποιο σε τρίτους υπεργολάβους των ΕΑΣ; Ποιο είναι το ποσό που τα ΕΑΣ εξακολουθούν να οφείλουν στους εργαζόμενους; Με ποιον τρόπο σχεδιάζει η Κυβέρνηση να αντιμετωπίσει αυτό το πρόβλημα; Θα πληρωθούν οι εργαζόμενοι όλα τα δεδουλευμένα μετά την παράταση της τροπολογίας; Ποιο είναι το ύψος των ποινικών ρητρών; Υπήρξε στην προκειμένη περίπτωση παρακράτηση υπέρ οφειλομένων ποινικών ρητρών; Ποιο είναι σήμερα το ύψος των οφειλών της εταιρείας σε ασφαλιστικά ταμεία; Με ποιον τρόπο σχεδιάζει η Κυβέρνηση να αντιμετωπίσει αυτό το θέμα; 
Τέλος, νομίζω ότι στη ρύθμιση την οποία κάνετε, για να μπορούν να συμμετάσχουν σε συμβάσεις, θα χρειαστούν και άλλα στοιχεία. Θέλει και αυτό μία εξήγηση, δηλαδή γιατί είναι μόνο για τα πυρομαχικά των πολυβόλων. Κάθε φορά που χρειάζεται να μπει σε μία τέτοια σύμβαση –και αυτό θα έπρεπε ίσως να έχει καλυφθεί από τώρα- χρειάζονται εγγυητικές επιστολές τις οποίες δεν είναι σίγουρο ότι μπορεί να τις αποκτήσουν τα ΕΑΣ για να μπουν σ’ αυτήν τη σύμβαση. Πρόκειται για εγγυητικές επιστολές από τράπεζες που είναι καλής λειτουργίας, προκειμένου, δηλαδή, να καταθέσει την προσφορά, και στη συνέχεια εγγυητική επιστολή προκαταβολής, εάν επιθυμεί να λάβει προκαταβολή, εγγυητική επιστολή καλής εκτέλεσης για όλη τη διάρκεια της σύμβασης. Νομίζουμε ότι με τα σημερινά προβλήματα ρευστότητας του ομίλου, θα είναι δύσκολο. 
Τέλος, θα θέλαμε να σας ρωτήσουμε για την αξία της σύμβασης για την οποία μιλάμε, δηλαδή για τη σύμβαση με το Υπουργείο Άμυνας, έστω για τα πυρομαχικά. Ποια είναι η αξία της σύμβασης αυτής; Μέσα απ’ αυτόν το σχεδιασμό μπορούμε να δούμε ότι υπάρχει -γιατί όταν μιλάμε για ένα, ενάμιση, δύο μήνες, μιλάμε για βραχυπρόθεσμα- μία αίσθηση μεσοπρόθεσμης σχέσης; Είναι αυτό που μπορεί να προτείνει η δική μας τροπολογία λέγοντας «μέχρι το τέλος του 2014». Την έχετε την τροπολογία αυτή, έχει μοιραστεί. Αυτή η τροπολογία θέτει πιο συνολικά το ζήτημα, για να μπορέσει να κρίνει κάποιος αν οι ρυθμίσεις που κάνετε δεν αποτελούν μόνο μέρος τού να παρατείνουν το πρόβλημα μέχρι τις 31 Ιανουαρίου.
Επίσης, η αγωνία τού να μην κλείσει σαν την ΕΡΤ, υπάρχει και παραμένει σε όλους τους εργαζόμενους και σε όσους ενδιαφέρονται για την υπόθεση των Αμυντικών Συστημάτων. 
Τέλος, υπάρχει ένα γενικότερο ζήτημα το οποίο δεν το έχετε εμφανίσει πουθενά. Και αυτό είναι ο σχεδιασμό σας για το σύνολο της βιομηχανίας. Από τα αντισταθμιστικά που θα έπρεπε να παράγονται εδώ είτε από τα 700 εκατομμύρια ευρώ που έχουν εγκριθεί φέτος –και μιλάω για την Επιτροπή Εξοπλισμών και Συμβάσεων- για ανταλλακτικά, πυρομαχικά και άλλα, τι μερίδιο από αυτά μπορούν να έχουν οι δικές μας εταιρείες; 
Αυτό θέλει ένα σχέδιο. Θα ήταν ένας πραγματικός τροφοδότης σε αυτό το επίπεδο. Αλλά ακόμα τα γενικότερα, μια πολιτική που τα αντισταθμιστικά ωφελήματα δεν θα τα θεωρούσε μια εμπορική σχέση για να αποκτά ο στρατός ορισμένα υλικά, αλλά μια επενδυτική σχέση, δηλαδή μία παραγωγική σχέση, όλα αυτά αγγίζουν ζητήματα μιας προοπτικής και μιας πολιτικής που δεν δείχνει να υπάρχει αυτήν τη στιγμή. 
Είπατε, κυρία Υπουργέ, ότι το κύριο για εσάς είναι να κρατήσετε την εταιρεία, υπό τις συνθήκες εξαιρετικής πίεσης της τρόικας, μεσοπρόθεσμα. Η επιφύλαξη που εκφράσαμε εμείς στην επιτροπή μεταφράστηκε ως «Πόντιοι Πιλάτοι». Η σημερινή διεύρυνση ακόμα για τρεις μήνες της ασφαλιστικής και φορολογικής ενημερότητας, η επέκτασή της και στο κεφάλαιο των συμβάσεων δείχνει ότι κάτι έβγαλε η δικιά μας επιφύλαξη, κάτι πίεσε και αυτή και τη «ζωγραφίσαμε» σαν τέτοια. Δηλαδή, είπαμε ότι επιφυλασσόμαστε, γιατί δεν είναι λύση στις 30 Οκτώβρη να συζητάμε για μια πράξη νομοθετικού περιεχομένου που τελειώνει την επόμενη μέρα. Δεν είναι στρατήγημα αυτό το πράγμα. 
Συνεχίζουμε να πιστεύουμε ότι η τροπολογία που καταθέτουμε, η οποία είναι πιο συνολική, βοηθάει σε αυτό. Είναι κινήσεις που θα έπρεπε να κάνατε, οι οποίες θα έδειχναν μια αποφασιστικότητα αν θέλατε να κρατήσετε τα Αμυντικά Συστήματα. Όμως, για προσέξτε ποιος υπονομεύει –αν νομίζετε- το έργο της προσπάθειας σας: 
Την Παρασκευή υπήρχε «κόκκινη γραμμή» από την πλευρά του Υπουργείου Διοικητικής Μεταρρύθμισης ότι οπωσδήποτε οι απολυμένοι από τα ΕΑΣ θα πρέπει να συνυπολογιστούν σε αυτό που ο «Μινώταυρος» ζητάει, δηλαδή τέσσερις χιλιάδες ανθρώπους. Και αυτό αποτελούσε «κόκκινη γραμμή» από το Υπουργείο. Για φανταστείτε το: Εσείς, υποτίθεται, διαπραγματεύεστε να κρατήσετε τα Αμυντικά Συστήματα και κάποιος άλλος διαπραγματεύεται οι απολυμένοι από εκεί να είναι μέρος των τεσσάρων χιλιάδων. Αυτό τι είναι; Βοήθεια στη διαπραγμάτευση που κάνετε ή άλλη στρατηγική κι ένα σχέδιο το οποίο υπονομεύει αυτό που εσείς υποτίθεται ότι διαπραγματεύεστε και δίνετε μάχες γι’ αυτό; 
Τελειώνοντας θα ήθελα να πω ότι υπάρχουν και δύο τροπολογίες μικρές. 
Η μία αφορά τα στρατολογικά γραφεία, το πού θα εξετάζονται, από ποιες υγειονομικές επιτροπές κ.λπ.. Δεν είμαστε αρνητικοί σε αυτό. Θεωρούμε, όμως, ότι είναι δευτερευούσης σημασίας αυτή η πλευρά και πως θα ήθελε μια πιο συνολική ρύθμιση για τους στρατεύσιμους στις συνθήκες κρίσης της χώρας και δυσκολίας να τους στείλουν οι οικογένειες τους έστω και 10 ευρώ, όταν η εμπειρία λέει –όχι οι μελέτες- ότι χρειάζονται αρκετά λεφτά την περίοδο που το παιδί είναι στο στρατό. Θα ήθελε, λοιπόν, πιο ουσιαστικά μέτρα, πέραν του ότι θα τους εξετάζει η πιο κοντινή επιτροπή κ.λπ.. Αυτά ήταν μέτρα που ίσχυαν για τους εφέδρους και ισχύουν σήμερα για τους κληρωτούς στρατιώτες. 
Τέλος, υπάρχει ακόμα τροπολογία που αφορά τους επικουρικούς γιατρούς. Εδώ θα θέλαμε να πούμε το εξής: Δεν είναι εργασιακές σχέσεις που επιθυμούμε. 
Θα έπρεπε να είστε όχι με φειδώ στο μέχρι δεκαπέντε, αλλά με φειδώ στο πώς χρησιμοποιείτε αυτές τις σχέσεις. Πρέπει να εξηγήσετε. Η στρατιωτική ιατρική παράγει λιγότερους απ’ ότι παρήγαγε μέχρι τώρα;
Πρέπει να εξηγήσετε ποιο είναι το σχέδιο και σε ποια νοσοκομεία υπάρχουν δυσκολίες και ελλείψεις για να πάνε οι επικουρικοί γιατροί εκεί. Δεν είμαστε αρνητικοί, αλλά αυτή είναι μια σχέση που δεν έχει δώσει τα καλύτερα των αποτελεσμάτων. Είναι άλλο μια σταθερή σχέση ενός γιατρού σε ένα περιβάλλον υγειονομικό, όπως είναι ένα νοσοκομείο –έτσι το καταλαβαίνετε- όταν, μάλιστα, θα καλύπτουν διαρκείς και πάγιες ανάγκες αυτοί οι άνθρωποι. 
Επίσης, ανοίγετε την πόρτα για να αλλάξουν και οι εργασιακές σχέσεις στα στρατιωτικά νοσοκομεία. 
Κλείνοντας, θέλω να σας πω να προσέξετε τη δική μας τροπολογία. Ένα παράδειγμα θα πω μονάχα. Σας είπα κάτι για την ΕΛΒΟ. Προσέξτε. Η ΕΛΒΟ αυτήν τη στιγμή δεν μπορεί ούτε τα δεδουλευμένα να πάρει. Την ίδια στιγμή έχουμε εγκρίνει στην Επιτροπή Εξοπλιστικών Προγραμμάτων και Συμβάσεων 11 εκατομμύρια για συντήρηση των φορτηγών του στρατού. Κατά 80%-85% είναι Stayer τα οποία μόνο η ΕΛΒΟ μπορεί να συντηρήσει. Δεν φοβάται τέτοιους διαγωνισμούς, δηλαδή, η ΕΛΒΟ. Είναι η μόνη που έχει τέτοια ανταλλακτικά. Δεν έχει τέτοιο δικαίωμα να μπει σε μια τέτοια διαγωνιστική περίπτωση η σύμβαση με τον Ελληνικό Στρατό. 
Αν θέλετε να κρατηθούν, δώστε μας σχέδιο. Δώστε μας την προοπτική που δίνετε εσείς σ’ αυτά. Αν πηγαίνετε στην τρόικα για διαπραγμάτευση, πείτε μας ακριβώς τις γραμμές με τις οποίες πηγαίνετε. 
Στη δευτερολογία θα αναφερθώ περαιτέρω. 
Κατ’ αρχάς θεωρούμε ότι είναι σε θετική κατεύθυνση η επέκταση που γίνεται στη ρύθμιση του χρόνου…","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22805"," Την ψηφίζετε δηλαδή;","ΣΟΦΙΑ ΒΟΥΛΤΕΨΗ",73
"22806"," Βεβαίως μπορούμε να το ψηφίσουμε.
Καταλαβαίνετε ότι σας πάμε και εμείς «step to step» μπας και κάτι βγει.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22807"," Ευχαριστούμε.
Ο ειδικός αγορητής του Πανελλήνιου Σοσιαλιστικού Κινήματος κ. Σαλτούρος έχει το λόγο. 
Ορίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22808"," Ευχαριστώ, κύριε Πρόεδρε. 
Κυρίες και κύριοι συνάδελφοι, συζητούμε σήμερα στην Ολομέλεια του Σώματος το νομοσχέδιο για την κύρωση της από 11-9-2013 πράξης νομοθετικού περιεχομένου: «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.»», με την οποία χορηγήθηκε στην ΕΑΣ ασφαλιστική και φορολογική ενημερότητα μέχρι 31-10-2013 χωρίς παρακράτηση, κατά παρέκκλιση των ισχυουσών διατάξεων, με αποκλειστικό σκοπό την είσπραξη οφειλομένων από το ελληνικό δημόσιο.
Όπως έγινε σαφές κατά τη συζήτηση στη Διαρκή Επιτροπή Εξωτερικών και Άμυνας, κανείς δεν μπορεί να φέρει επί της ουσίας αντίρρηση στη συγκεκριμένη ρύθμιση, καθώς αυτή εξυπηρετεί αφ’ ενός τη καταβολή δεδουλευμένων του προσωπικού της ΕΑΣ, αφ’ ετέρου την ενίσχυση της κατά το δυνατόν εύρυθμης λειτουργίας της και μάλιστα σε ένα κομβικό για το μέλλον της χρονικό σημείο. 
Είναι γνωστό ότι η περαιτέρω πορεία της ΕΑΣ αποτελεί αντικείμενο σκληρής διαπραγμάτευσης της Κυβέρνησης με την τρόικα, με φόντο, μάλιστα, τις κρατικές ενισχύσεις που έχει λάβει η εταιρεία και οι οποίες ελέγχονται, τουλάχιστον ως ένα ποσοστό, ως παράνομες. 
Επαναλαμβάνω και ενώπιον της Ολομέλειας του Σώματος ότι ορθή λύση παραμένει η εν λειτουργία εξυγίανση της ΕΑΣ, η οποία δύναται να περιλαμβάνει το διαχωρισμό του πολιτικού από το στρατιωτικό-παραγωγικό σκέλος και την εξακολούθηση λειτουργίας του τελευταίου. 
Μάλιστα, δεδομένων των ήδη υφιστάμενων αλλά και δυνητικών παραγγελιών από το εξωτερικό –πέρα, βέβαια, από τις πάγιες και διαρκείς ανάγκες των ελληνικών Ενόπλων Δυνάμεων- η εξυγίανση και διάσωση της ΕΑΣ εκτός από αναγκαία καθίσταται και εφικτή, με δυνατότητα, μάλιστα, διατήρησης ενός σημαντικότατου ποσοστού της δυναμικότητάς της, τόσο όσον αφορά στις εγκαταστάσεις όσο και ως προς το έμψυχο δυναμικό της. 
Για το σκοπό αυτόν η ηγεσία του Υπουργείου έχει εκπονήσει ένα ολοκληρωμένο σχέδιο δράσης, το οποίο αφορά αλλά και προϋποθέτει τα εξής:
Πρώτον, τη βιωσιμότητα της εταιρείας, η οποία θα εξασφαλιστεί από τις υφιστάμενες αλλά και μελλοντικές συμβάσεις, στις οποίες βεβαίως θα περιλαμβάνονται και αυτές που θα αφορούν στην κάλυψη των εγχώριων κρατικών αναγκών. 
Δεύτερον, τον ευρύ περιορισμό των απειλούμενων ανακτήσεων επιδοτήσεων και των προστίμων που τυχόν ήθελε επιβληθούν μετά το πέρας του ήδη υφιστάμενου ελέγχου, κυρίως με την επίκληση του άρθρου 346 παράγραφος 2 της συνθήκης για τη λειτουργία της Ευρωπαϊκής Ένωσης. 
Τρίτον, την απαραίτητη χρηματοδότηση για την επανεκκίνηση της εταιρείας. 
Πέραν, όμως, από τις όποιες διαφωνίες για την περαιτέρω πορεία της ΕΑΣ, το περιεχόμενο αυτής καθ’ εαυτής της κυρούμενης πράξης δεν αφήνει περιθώρια για αμφισβήτηση της σκοπιμότητας και της ορθότητάς της. Έτσι, λοιπόν, οι σχετικές επιφυλάξεις που διατυπώθηκαν από την Αντιπολίτευση, καλό θα ήταν να αρθούν ρητά και κατηγορηματικά. 
Κάθε διαφορετική επιλογή, ανεξάρτητα από τις όποιες αιτιολογήσεις επιλεγούν για να τη στηρίξουν, δεν θα είναι παρά μία πανηγυρική επιβεβαίωση ότι ο παλαιοκομματισμός και η τακτική της κατ’ απόλυτη προτεραιότητα εξυπηρέτησης των κομματικών σκοπιμοτήτων, με μία εντελώς κοντόφθαλμη μάλιστα λογική, ζει και βασιλεύει στην ελληνική πολιτική πραγματικότητα. 
Το ίδιο, βέβαια, ισχύει και για την υπ’ αριθμόν 933/2 τροπολογία, με την οποία παρατείνεται η χορηγηθείσα με την υπό κύρωση πράξη νομοθετικού περιεχομένου φορολογική και ασφαλιστική ενημερότητα στην ΕΑΣ μέχρι και τις 31 Ιανουαρίου του ’14. 
Η συγκεκριμένη παράταση κρίθηκε αναγκαία καθώς δεν ολοκληρώθηκαν μέχρι τις 31 Οκτωβρίου του ’13 οι απαραίτητες διαδικασίες για την είσπραξη του συνόλου των οφειλομένων του ελληνικού δημοσίου.
 Επίσης, κρίθηκε αναγκαία ώστε να ολοκληρωθεί η ήδη τρέχουσα διαδικασία σύναψης σύμβασης με τη Γενική Διεύθυνση Αμυντικών Εξοπλισμών κι Επενδύσεων του Υπουργείου Εθνικής Άμυνας. Πρόκειται για ρύθμιση η οποία είχε προαναγγελθεί από την κυρία Αναπληρωτή Υπουργό Εθνικής Άμυνας ενώπιον της Διαρκούς Επιτροπής κατά τη συνεδρίαση στις 30-10-13. 
Αξίζει να σημειωθεί ότι στην αιτιολογική έκθεση ρητώς αναφέρεται ότι τόσο η είσπραξη οφειλομένων όσο και η υπό κατάρτιση σύμβαση αφορούν προμήθειες στρατιωτικού υλικού προς τις ελληνικές Ένοπλες Δυνάμεις, το οποίο συμπεριλαμβάνεται στον πίνακα του Συμβουλίου της 15ης Απριλίου του 1958, που προβλέπεται στις διατάξεις του άρθρου 346, παράγραφος 2 της συνθήκης για τη λειτουργία της Ευρωπαϊκής Ένωσης. 
Το γεγονός αυτό, βεβαίως, συνδέεται άμεσα με το ζήτημα του ελέγχου των κρατικών ενισχύσεων προς την ΕΑΣ. 
Αυτά είχα να πω ως προς την κύρωση πράξης νομοθετικού περιεχομένου και την πρώτη τροπολογία.
Όσον αφορά τη δεύτερη τροπολογία, δηλαδή την υπ’ αριθμόν 934/3, θα ήθελα να επισημάνω τα εξής: 
Το πρώτο θέμα το οποίο ρυθμίζει είναι η δυνατότητα απασχόλησης στα στρατιωτικά νοσοκομεία επικουρικού ιατρικού προσωπικού για την κάλυψη άμεσων κι επιτακτικών αναγκών με σύμβαση εργασίας ορισμένου χρόνου και ανεξάρτητα από την ύπαρξη κενών οργανικών θέσεων, κατά τα πρότυπα του Εθνικού Συστήματος Υγείας και των νοσοκομείων που ανήκουν σε αυτό. Μάλιστα, οι προσλήψεις θα γίνονται από  τους καταλόγους που τηρούνται στις κατά τόπους υγειονομικές περιφέρειες, σύμφωνα με τις προβλέψεις του ν. 3329/2005. 
Η ουσιώδης διαφοροποίηση αφορά τη ρητή πρόβλεψη συγκεκριμένου αριθμού εργαζομένων που μπορούν να απασχοληθούν κατά τον τρόπο αυτό στα στρατιωτικά νοσοκομεία, ήτοι του αριθμού των δεκαπέντε ατόμων ανά κλάδο. Οι δε κλάδοι μνημονεύονται στην παράγραφο 2 του άρθρου 10 του ν. 3329/2005. 
Επίσης, αξιοσημείωτη είναι η πρόβλεψη της μη επαναπρόσληψης παρά μόνο μετά την παρέλευση τριετίας από τη λήξη της εργασιακής σχέσης. 
Κατά τα λοιπά, επαναλαμβάνονται  οι διατάξεις τού ως άνω νόμου.
Σύμφωνα, δε, με την έκθεση αξιολόγησης συνεπειών της ρύθμισης, δεν υπήρξε στο παρελθόν άλλη ανάλογη ρύθμιση. 
Σε κάθε περίπτωση, η ρύθμιση κρίνεται ασφαλώς ως θετική, καθώς, αφ’ ενός προωθεί την απασχόληση, αφ’ ετέρου βελτιώνει το επίπεδο των παρεχόμενων από τα στρατιωτικά νοσοκομεία της χώρας υγειονομικών υπηρεσιών. 
Επιπλέον, με τις διατάξεις της υπ’ αριθμόν 934/3 τροπολογίας μεταφέρεται η αρμοδιότητα κρίσης περί ανικανότητας στράτευσης από τα ειδικά στρατολογικά συμβούλια στις αρμόδιες υγειονομικές επιτροπές. Με τον τρόπο αυτόν επιχειρείται προφανώς να αποφευχθούν τυχόν αστοχίες σχετικά με την υπηρέτηση ή καλύτερα με τη μη υπηρέτηση στις Ένοπλες Δυνάμεις λόγω προβλημάτων υγείας. 
Περαιτέρω, όσον αφορά γενικότερα την εξέταση του προσωπικού από τις υγειονομικές επιτροπές, θεμελιώνεται η τοπική αρμοδιότητα των υγειονομικών επιτροπών, η οποία υπερισχύει της κλαδικής αρμοδιότητας, ούτως ώστε να αποφεύγονται άσκοπες, κοπιαστικές και δαπανηρές μετακινήσεις του προσωπικού των Ενόπλων Δυνάμεων.
Τέλος, θεσπίζεται η δυνατότητα των τέκνων και των αδελφών των αποβιωσάντων εξαιτίας της υπηρεσίας τους στις Ένοπλες Δυνάμεις να υπηρετούν τη στρατιωτική τους θητεία στον κλάδο των Ενόπλων Δυνάμεων στον οποίο υπηρετούσε ο αποβιώσας συγγενής τους.  
Η μεταφορά τους στον ανάλογο κλάδο γίνεται με αίτησή τους και με την προϋπόθεση ότι δεν έχουν συμπληρώσει περισσότερο από ένα μήνα υπηρεσίας.
Με την υπ’ αριθμόν 935/4 τροπολογία εισάγονται ρυθμίσεις που αφορούν φορολογικά θέματα και πιο συγκεκριμένα τα εξής: 
Επαναπροσδιορίζεται ο τρόπος υπολογισμού της φορολογητέας αξίας των εισαγόμενων επιβατικών μεταχειρισμένων αυτοκινήτων, με βάση την οποία υπολογίζεται το τέλος ταξινόμησής τους. Πιο συγκεκριμένα, ενώ τα ποσοστά μείωσης της αξίας, με βάση την παλαιότητα των οχημάτων αυτών, προβλέπονταν στη διάταξη του άρθρου 126 του ν.2960/2001, πλέον θα ορίζονται με υπουργική απόφαση του Υπουργού Οικονομικών. Είναι βέβαιο ότι με αυτόν τον τρόπο εξασφαλίζεται μία μεγαλύτερη ευελιξία ως προς τη διαμόρφωση των τελικών τιμών. 
Ωστόσο, η ρύθμιση αυτή δεν παύει να αποτελεί μεταβίβαση νομοθετικής εξουσίας στην εκτελεστική εξουσία. 
Ως εκ τούτου, θα περιμέναμε μία πειστική εξειδίκευση των λόγων για τους οποίους κάτι τέτοιο κρίνεται σκόπιμο, πολύ περισσότερο όταν στην αιτιολογική έκθεση δεν αναφέρεται σχετικός λόγος. 
Η επόμενη ρύθμιση αφορά την κατάργηση του φόρου πολυτελείας στα οχήματα που ταξινομήθηκαν εντός Ευρωπαϊκής Ένωσης πριν την έναρξη ισχύος του άρθρου 17 του ν.3833/2010, δηλαδή σύμφωνα με το ακροτελεύτιο άρθρο 20 αυτού, πριν τις 4-3-2010, προτού δηλαδή τη θέσπιση του φόρου πολυτελείας στα μετά την ημερομηνία αυτή ταξινομούμενα οχήματα. 
Η διάταξη αυτή όντως αποκαθιστά την ισορροπία στην αγορά των οχημάτων αυτών, καθώς με το μέχρι σήμερα καθεστώς υπήρχε αναντιστοιχία μεταξύ ομοίων προϊόντων τα οποία διατίθενται εντός της χώρας, με αποτέλεσμα το ίδιο ακριβώς όχημα στη μία περίπτωση να επιβαρύνεται ουσιωδώς λόγω του φόρου πολυτελείας ενώ στην άλλη όχι. 
Η ίδια στρέβλωση υπάρχει και όσον αφορά τα ηλεκτροκίνητα οχήματα τα οποία έχουν ιδιαίτερα αυξημένο κατασκευαστικό κόστος, σε σχέση με τα όμοια συμβατικώς κινούμενα οχήματα. Έχουμε, δε, την άποψη ότι για τη χρήση ηλεκτροκινούμενων αυτοκινήτων, θα πρέπει μάλλον να δίνονται κίνητρα παρά να τίθενται εμπόδια. 
Απ’ αυτήν την άποψη, λοιπόν, η ρύθμιση κινείται στη σωστή κατεύθυνση. 
Όσον αφορά τη διάταξη με την οποία καταργείται η εισφορά υπέρ των τραπεζών ποσοστού ενάμισι τοις χιλίοις επί των εισαγωγών πάσης φύσεως εμπορευμάτων, είμαστε σύμφωνοι. Εκφράζουμε, όμως, την επιφύλαξή μας για την κατάργηση του φόρου υπέρ του Πανεπιστημίου Θεσσαλονίκης ύψους 0,5% επί των εισαγωγών. Σημειωτέον ότι οι προϋπολογισμοί των ΑΕΙ έχουν μειωθεί δραστικά το τελευταίο διάστημα, ενώ ήδη ο σχετικός πόρος αποδίδεται στον κρατικό προϋπολογισμό σύμφωνα με την περίπτωση 2α’ της υποπαραγράφου θ1 του άρθρου πρώτου του ν.4093/2012 του γνωστού σε όλους μεσοπρόθεσμου. 
Τέλος, η τέταρτη διάταξη της τροπολογίας αυτής ρυθμίζει το καθεστώς κυκλοφορίας των οχημάτων που θα χορηγηθούν για την κάλυψη των αναγκών μετακινήσεων στο πλαίσιο της Ελληνικής Προεδρίας του Ευρωπαϊκού Συμβουλίου. Μας υπενθυμίζει, δε, τη συζήτηση για τους τρόπους μείωσης των λειτουργικών δαπανών της Προεδρίας, που έλαβε χώρα τόσο στη Διαρκή Επιτροπή Εθνικής Άμυνας και Εξωτερικών όσο και στην Ολομέλεια του Σώματος στο νομοσχέδιο για τη σύσταση Γραφείου Ελληνικής Προεδρίας. 
Η τέταρτη συζητούμενη τροπολογία, η υπ’ αριθμόν 936/5, εισάγει ρυθμίσεις φορολογικού χαρακτήρα, οι οποίες κυρίως επεμβαίνουν διορθωτικά στο ισχύον νομοθετικό πλαίσιο. Ιδιαίτερη αναφορά αξίζει στην εξαίρεση για τον τρέχον έτος από την υποχρέωση καταβολής του τέλους επιτηδεύματος από τους ελεύθερους επαγγελματίες με ποσοστό αναπηρίας άνω του 80%.
Επίσης, θεσπίζεται τέλος παραμονής και πλόων για πλοία αναψυχής και μικρά σκάφη άνω των επτά μέτρων, όπως ειδικότερα αυτά περιγράφονται στην εν λόγω ρύθμιση. Πρόκειται, θα έλεγα, για τη θέσπιση θαλάσσιων τελών κυκλοφορίας. 
Το ιδιαιτέρως θετικό στοιχείο της ρύθμισης είναι ότι αφήνει εκτός πεδίου τα σκάφη που δεν ξεπερνούν σε μήκος τα επτά μέτρα. Περαιτέρω, όμως, θα έπρεπε να θεσπιστεί η δυνατότητα καταβολής μηνιαίου τέλους και για μικρότερα των δώδεκα μέτρων σκάφη, ιδίως γι’ αυτά με ξένη σημαία. Ακόμα και ψυχολογικά, υποκειμενικά λειτουργεί αρνητικά σε κάποιον το γεγονός ότι ακόμα και για μία μέρα πλεύσης ή παραμονής εντός των ελληνικών χωρικών υδάτων, θα πρέπει να καταβάλει ολόκληρο το ετήσιο τέλος. 
Αυτό είναι κάτι που μπορεί να έχει αρνητικές επιπτώσεις στον τουρισμό και ιδίως σε περιοχές που αποτελούν δημοφιλή θερινό προορισμό για πλήθος Ευρωπαίων και γενικώς αλλοδαπών ιδιοκτητών σκαφών, πολύ περισσότερο για κάποιον που σκοπεύει να επισκεφθεί περισσότερες από μία χώρες εντός του ίδιου έτους. 
Η σχετική ανελαστικότητα της ρύθμισης είναι σίγουρο ότι θα προκαλέσει αρνητικές εντυπώσεις στον ξένο επισκέπτη και μάλιστα τη στιγμή που η πρώτη μας προτεραιότητα πρέπει να είναι η διαμόρφωση ενός θετικού τουριστικού κλίματος υπέρ της χώρας μας. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΣΑΛΤΟΥΡΟΣ",450
"22809"," Κι εμείς ευχαριστούμε, κύριε συνάδελφε. 
Το λόγο έχει ο κ. Ζησιμόπουλος, Βουλευτής του Λαϊκού Συνδέσμου-Χρυσή Αυγή, για δεκαπέντε λεπτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22810"," Ευχαριστώ, κύριε Πρόεδρε. 
Κύριε Πρόεδρε, κύριε Υπουργέ, πραγματικά δεν φανταζόμασταν ποτέ ότι θα φτάναμε σε σημείο να καταργηθεί ουσιαστικά η Αμυντική Βιομηχανία μας και κατά συνέπεια να τίθεται σε κίνδυνο η εθνική μας άμυνα και η εθνική μας ανεξαρτησία. Θα περίμενε κανείς σε κάποια πράγματα, όχι τίποτα άλλο, να τηρούσαμε μια διαφορετική στάση ή έστω να τηρούσαμε κάποια προσχήματα. 
Ερχόμαστε, λοιπόν, σήμερα με το παρόν σχέδιο νόμου να κυρώσουμε την πράξη νομοθετικού περιεχομένου, η οποία υπεγράφη στις 11-9-2013.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"22811"," Κύριε Πρόεδρε, καλύφθηκαν οι Ανεξάρτητοι Έλληνες;","ΠΑΡΙΣ ΚΟΥΚΟΥΛΟΠΟΥΛΟΣ",245
"22812"," Με συγχωρείτε, κύριε Ζησιμόπουλε.
Οι Ανεξάρτητοι Έλληνες έχουν Κοινοβουλευτική Ομάδα και παρακάλεσαν να γίνει η ομιλία του ειδικού αγορητή τους στο τέλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22813"," Είπα μήπως καλύφθηκαν.","ΠΑΡΙΣ ΚΟΥΚΟΥΛΟΠΟΥΛΟΣ",245
"22814"," Ευχαριστώ πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22815"," Με τη συγκεκριμένη πράξη νομοθετικού περιεχομένου χορηγήθηκε η ασφαλιστική και φορολογική ενημερότητα στην εταιρεία «Ελληνικά Αμυντικά Συστήματα – Ανώνυμη Βιομηχανική Εμπορική Εταιρεία» (ΕΑΣ), προκειμένου να καλυφθεί έκτακτη περίπτωση επείγουσας και εξαιρετικά απρόβλεπτης ανάγκης για τη διασφάλιση της απρόσκοπτης καταβολής των οφειλομένων σε αυτή, για λόγους εθνικής άμυνας και ασφάλειας. 
Τα προβλήματα που υπάρχουν με τα «Ελληνικά Αμυντικά Συστήματα» είναι γνωστά. 
Κατ’ αρχάς, ας ξεκινήσουμε από το πιο γνωστό. Οι εργαζόμενοι είναι απλήρωτοι εδώ και μήνες και αναρωτιέται κανείς πώς είναι δυνατόν ένα, θεωρητικά τουλάχιστον, σοβαρό κράτος να αφήνει τους εργαζόμενους της Αμυντικής Βιομηχανίας απλήρωτους, πώς είναι δυνατόν να μένουν στο έλεος του Θεού εκατοντάδες άνθρωποι με τις οικογένειές τους. 
Ας συγκεκριμενοποιήσουμε όμως τα προβλήματα, για να δούμε αν υπάρχουν λύσεις, σε αντίθεση με αυτά που μας λένε κάποιοι άλλοι. 
Τα «Ελληνικά Αμυντικά Συστήματα» υποτίθεται ότι έπρεπε να πάρουν σχεδόν 2 εκατομμύρια ευρώ από προγράμματα που ήδη έχουν υλοποιηθεί, τουλάχιστον από τον Ελληνικό Στρατό. Συνολικά για την εθνική άμυνα επενδυτικά προγράμματα και διάφορες επενδύσεις και εργασίες συνολικού ύψους 33 εκατομμυρίων ευρώ δεν υλοποιούνται με οποιονδήποτε τρόπο. Αυτές οι επενδύσεις και τα επενδυτικά προγράμματα είναι αρκετά για να καλύψουν τα όποια προβλήματα της εταιρείας και να τη μετατρέψουν πολύ πιθανά σε μια κερδοφόρα επιχείρηση. 
Αναφέρω ενδεικτικά: Το ρομποτικό σύστημα για τη συναρμολόγηση των βομβιδοφόρων βλημάτων 155 GRM 49 των τεσσάρων και δύο ιντσών, αξίας 4,2 εκατομμυρίων δολαρίων, υπεγράφη ως επένδυση το 1996 και εγκαταστάθηκε το 2005. Η εν λόγω επένδυση δυστυχώς δεν έχει υλοποιηθεί, παρ’ ότι έχουν περάσει δεκαέξι χρόνια από την υπογραφή της συμφωνίας και επτά χρόνια από την εγκατάστασή της. 
Η έγκαιρη παραλαβή του ρομποτικού συστήματος θα επέτρεπε την επέκτασή του και στο νέο πυρομαχικό που ανέπτυξε η ΠΥΡΚΑΛ, που είναι το βομβιδοφόρο βλήμα των 155 mm GRM 49 CPB, και την αξιοποίησή του στη μεγαλύτερη παραγγελία βλημάτων τέτοιου τύπου, δέκα χιλιάδων τεμαχίων περίπου, αξίας περίπου 30 εκατομμυρίων ευρώ, που άρχισε να υλοποιείται. 
Ο μηχανολογικός εξοπλισμός για την παραγωγή φυσίγγης 40 επί 53, επένδυση του 2007, αξίας 4,3 εκατομμυρίων ευρώ, η οποία έγινε μόνο με την εκτίμηση ότι η εταιρεία θα υπέγραφε σύμβαση παραγωγής ενάμισι εκατομμυρίων τεμαχίων, με έναν ορίζοντα πενταετίας από το 2007 ως το 2012. Η σύμβαση δυστυχώς δεν υπεγράφη, αλλά η επένδυση έγινε. Η μεγαλύτερη δε παραγγελία που αναμένεται σήμερα δεν υπερβαίνει τις διακόσιες είκοσι χιλιάδες βομβίδες για πέντε χρόνια. 
Η μονάδα παραγωγής TNT του Λαυρίου αξίας 2,3 δισεκατομμυρίων δραχμών -διευκρινίζουμε ότι αυτή είναι η τιμή του 1986- ήτοι 32 εκατομμυρίων δολαρίων, η οποία εγκαταστάθηκε το 1987 με πρόγραμμα γερμανικής βοήθειας, με στόχο την καθετοποίηση της παραγωγής των εκρηκτικών βλημάτων μετά την εγκατάστασή της και επί είκοσι έξι χρόνια, παραμένει ανενεργή. 
Αν και η Ελλάδα δεν παράγει TNT, με αποτέλεσμα τόσο οι ανάγκες τής εταιρείας για την εσωτερική αγορά εν γένει να καλύπτονται από εισαγωγές, γεννάται ένας προβληματισμός για το ποιος ωφελείται από αυτό το πράγμα. Έγινε κακώς η επένδυση ή αν δεν έγινε σωστά, γιατί ποτέ δεν τέθηκε σε εφαρμογή; 
Ας πάμε τώρα σε αυτά τα οικόπεδα τα οποία διαθέτει η εταιρεία.  
Γνωρίζουμε ότι η εταιρεία διαθέτει δύο οικόπεδα, ένα στον Υμηττό και ένα στην Ελευσίνα. Οι εγκαταστάσεις και οι υποδομές της ΕΑΣ, που βρίσκονται εκεί, μπορούν να μεταφερθούν άνετα στο Λαύριο και η πώληση αυτών των οικοπέδων, τουλάχιστον σύμφωνα με πληροφορίες που υπάρχουν, καλύπτει το χρέος της εταιρείας στο ελληνικό δημόσιο.
Από τα παραπάνω βλέπουμε, λοιπόν, ότι υπάρχει ζήτηση για τα ΕΑΣ. Υπάρχουν προγράμματα που είχαν ξεκινήσει αλλά δεν γίνονται τελικά. Υπάρχουν ζητήματα που αν προχωρούσαν δεν θα υπήρχε πρόβλημα. Και χρήματα θα υπήρχαν και οι εργαζόμενοι θα πληρώνονταν και εν γένει θα είχαμε μια κερδοφόρα Αμυντική Βιομηχανία. 
Αφήνουμε διάφορους μεσάζοντες και αντιπροσώπους εταιρειών να ενεργούν μέσα στην ΕΑΣ σαν να ήταν δικιά τους επιχείρηση. Από το 2003 έχουν αφεθεί πυρομαχικά, τα οποία υποτίθεται ότι έπρεπε να ελεγχθούν ποιοτικά και να προχωρήσει η επανεξαγωγή τους. Ούτε φύλακτρα έχουν καταβληθεί, τα οποία είναι γύρω στις 300.000 ευρώ, από πρόχειρους υπολογισμούς, ούτε ποινικές ρήτρες έχουν επιβληθεί στους συγκεκριμένους εισαγωγείς και στις συγκεκριμένες εταιρείες. Και φυσικά το ελληνικό δημόσιο χάνει από τους μη καταβληθέντες δασμούς, τέλη κλπ. Και όλα αυτά για να εξυπηρετούνται οι παραπάνω «δικοί μας άνθρωποι». 
Σαφώς, είναι θετικό να παρακαμφθούν τα όποια γραφειοκρατικά ζητήματα, για να μπορέσουν και τα ΕΑΣ να εισπράξουν οφειλόμενα χρήματα και να μπορέσουν επιτέλους να πληρωθούν και οι εργαζόμενοι. 
Δυστυχώς, όμως αυτή η κατάσταση δεν είναι ούτε επείγουσα ούτε εξαιρετικά απρόβλεπτη. Είναι γνωστό εδώ και πολύ καιρό, για να μην πούμε για πολλά χρόνια, ότι φαινόταν ότι θα ερχόμασταν σε αυτήν την κατάσταση. Και αναρωτιέται κανείς: Έχουμε μια προβληματική ΕΑΣ; Και αντί να απαιτήσουμε τις εισπράξεις, όχι μόνο από αυτά τα οποία προανέφερα, αλλά και από χώρες με στις οποίες έχουμε κάνει εξαγωγές, όπως για παράδειγμα το Ιράκ, κάνουμε διακανονισμούς για να πληρωθούν μέσα σε τρία-τέσσερα χρόνια. Πραγματικά είναι αξιοπερίεργο. 
Ερχόμαστε τώρα να κάνουμε τι; Ερχόμαστε να χρυσώσουμε το χάπι στους εργαζόμενους ότι όλα γίνονται για να πληρωθούν, ενώ οι πληροφορίες που υπάρχουν λένε ότι ουσιαστικά δεν θα πάρουν όλα αυτά που τους οφείλονται, αλλά ένα μέρος αυτών. Δηλαδή, αν ισχύουν αυτά και πάλι θα υπάρχει εμπαιγμός των εργαζομένων. 
Από εκεί και έπειτα, τελειώνοντας, έχουμε δεχθεί –όχι εμείς, η Κυβέρνηση, βέβαια- μία εντολή για κλείσιμο της ΕΑΣ. Όταν λέω κλείσιμο της ΕΑΣ τι εννοώ; Έχουμε δεχθεί την εντολή η ΕΑΣ, τα Ελληνικά Αμυντικά Συστήματα, να μην κάνουν εξαγωγές. Υπάρχει τελεσίγραφο, κύριε Υπουργέ, που λέει να γίνει ή δραματική συρρίκνωση των ΕΑΣ ή άμεση εκκαθάριση της εταιρείας; Στην πράξη, αυτό δεν θα οδηγήσει στην διάλυση της Αμυντικής μας Βιομηχανίας;  
Να υπενθυμίσουμε εδώ ότι η συγκεκριμένη Αμυντική Βιομηχανία λειτουργεί, όχι βέβαια ως ΕΑΣ, αλλά με άλλες ονομασίες, από το 1937 και κάλυπτε το 90% των αναγκών, τουλάχιστον σε ό,τι αφορά το Στρατό Ξηράς, σε πυρομαχικά και ανταλλακτικά φορητού και ελαφρύ οπλισμού. 
Κάποιοι, δυστυχώς, δεν θέλουν την ύπαρξη Εθνικής Αμυντικής Βιομηχανίας. Αν την ήθελαν, θα αξιοποιούσαν τις δυνατότητες που υπήρχαν και υπάρχουν. Έχει φανεί ξεκάθαρη πρόθεση ορισμένων, στο πλαίσιο ενός συνολικού εθνικού ξεπουλήματος, να αποδυναμωθεί πλήρως η Αμυντική μας Βιομηχανία, για να υλοποιηθούν συμφέροντα άλλα. Το κακό είναι ότι, δυστυχώς, αυτοί οι κύκλοι μένουν στο απυρόβλητο, δεν ακούνε κανέναν και δεν τους προβληματίζει τίποτα. 
Δεν ακούγεται ούτε η στρατιωτική ηγεσία, η οποία κρούει τον κώδωνα του κινδύνου, δεν λαμβάνεται υπ’ όψιν τίποτα, παρά μόνο τα προς την εξυπηρέτηση των προσωπικών τους συμφερόντων και μιλάμε για προσωπικά οικονομικά συμφέροντα.   
Σαφέστατα, δηλώνουμε την αντίθεσή μας στο κλείσιμο της ΕΑΣ, δηλώνουμε την αντίθεσή μας στη διάλυση της Αμυντικής μας Βιομηχανίας και για όλα τα παραπάνω δηλώνουμε «ΠΑΡΩΝ». 
Σας ευχαριστώ πολύ.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"22816","  Το λόγο έχει η κ. Γιαννακάκη, Βουλευτής της Δημοκρατικής Αριστεράς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22817"," Ευχαριστώ, κύριε Πρόεδρε. 
Κατ’ αρχάς, ξεκινώντας, πρέπει να επισημάνω την ικανοποίησή μας γιατί αυτά τα οποία επισημάναμε στην αρμόδια επιτροπή κατά τη διάρκεια της συζήτησης, είδατε ότι είναι λογικά και είναι μέσα και στις προθέσεις της Κυβέρνησης και τα υλοποιήσατε. 
Έχουμε, λοιπόν, σήμερα μια πράξη νομοθετικού περιεχομένου που αφορά στην παροχή φορολογικής και ασφαλιστικής ενημερότητας στην ΕΑΣ, προκειμένου αυτή να μπορέσει, σε μία πρώτη φάση, όπως μας είχε έρθει κατ’ αρχάς στην επιτροπή, να εισπράξει χρήματα από συμβάσεις που ήδη έχει υλοποιήσει στο Υπουργείο Εθνικής Άμυνας και ήταν μέχρι τις 31 Οκτώβρη 2013. Όπως, όμως, προανέφερα, ζητήσαμε και έγινε δεκτό αυτή να επεκταθεί μέχρι τα τέλη του Δεκέμβρη 2013. 
Έχουμε μια ακόμα καλύτερη ρύθμιση που πηγαίνει μέχρι τις 31 του Γενάρη του 2014 και επίσης επεκτείνεται και στη σύναψη σύμβασης με το Υπουργείο Άμυνας, που είναι σε συνέχεια συμφωνίας η οποία είχε γίνει τον Απρίλιο του 2011 για προμήθεια πυρομαχικών, για πολυβόλα και πυρομαχικά που είναι μέσα στην καρδιά της αποστολής και λειτουργίας της ΕΑΣ και είναι σύμφωνη με τον πίνακα του Συμβουλίου της 15ης Απριλίου του 1958 και του άρθρου 346 της Συνθήκης της Λισαβόνας. 
Είναι, επίσης, μέσα στο πνεύμα των προτάσεων που είχε κάνει η Δημοκρατική Αριστερά κατά τη διάρκεια της παραμονής της στην τρικομματική Κυβέρνηση και που αφορούσε στο ποιο θα είναι το μέλλον της ΕΑΣ. 
Οφείλουμε να ομολογήσουμε ότι η ΕΑΣ βρίσκεται σε μια πολύ άσχημη οικονομική κατάσταση από το 2010 και μετά, όταν με παρέμβαση της Ευρωπαϊκής Επιτροπής άρχισε να διενεργεί ελέγχους η Επιτροπή Ανταγωνισμού σχετικά με τις ενισχύσεις που δίνονταν από την πλευρά του ελληνικού δημοσίου, προκειμένου η ΕΑΣ να καλύψει τα ελλείμματα της. 
Και αυτό γιατί; Γιατί, βάσει της Συνθήκης της Λισαβόνας η Αμυντική Βιομηχανία μπορεί να επιχορηγείται από τα κράτη μόνο εάν αυτή έχει συμβόλαια με τα Υπουργεία Εθνικής Άμυνας, δηλαδή, εάν η αποστολή της είναι καθαρά στο να παρέχει υλικό ή οτιδήποτε άλλο σχετικό για τη λειτουργία του στρατού.
Η ΕΑΣ δεν ήταν τίποτα διαφορετικό από οποιαδήποτε άλλη εταιρεία του δημοσίου και είχε όλες τις παθογένειες τις οποίες εμφάνιζε. Και μάλιστα λόγω του νομικού της καθεστώτος, επειδή εξαιρούταν και από τις διαδικασίες του ΑΣΕΠ, καταλαβαίνετε ότι ήταν και ένας πολύ πρόσφορος χώρος, προκειμένου να γίνονται και κάποιες διευκολύνσεις.
Από το 2010 και μετά, όμως, η κατάσταση είναι πάρα πολύ άσχημη και νομίζω ότι οφείλετε να αναγνωρίσετε ότι από τις αρχές του 2013 οι εργαζόμενοι είναι απλήρωτοι και μέχρι σήμερα ζουν με κάποια έναντι, τα οποία παίρνουν.
Τι θα μπορούσε να γίνει από εκεί και πέρα, μάλιστα σε μία στιγμή που οι συζητήσεις με την τρόικα για το μέλλον της ΕΑΣ είναι σε εξέλιξη; Νομίζω ότι επειδή η διαδικασία εξυγίανσης ήδη είναι σε εξέλιξη, από το 2010 έχουν γίνει αρκετές αλλαγές με αποτέλεσμα μέσα σε αυτά τα δύο χρόνια που έχουν περάσει να έχουν μειωθεί τα έξοδα της ΕΑΣ κατά 60% -πιθανόν και περισσότερο- και η εταιρεία πλέον να είναι ανταγωνιστική σε ό,τι αφορά στο κόστος παραγωγής της σε διεθνές επίπεδο. 
Θεωρούμε ότι αν της δοθεί ο απαραίτητος χρόνος -που είναι γύρω στα δύο χρόνια- θα μπορέσει να φέρει πραγματικά πολύ καλά αποτελέσματα και θα μπορέσει να φέρει και σε μια ισορροπία το ισοζύγιο εξαγωγών της και νομίζω ότι αυτό είναι που θα πρέπει να ζητηθεί και εκεί να επιμένουμε, στο να επανεξεταστεί, δηλαδή, η κατάστασή της σε δύο χρόνια. 
Αναφορικά τώρα με τις τροπολογίες. Τοποθετήθηκα στην αρχή για την επέκταση της πράξης νομοθετικού περιεχομένου αναφορικά με τη χορήγηση φορολογικής και ασφαλιστικής ενημερότητας μέχρι τον Γενάρη. Είμαστε σύμφωνοι. Εμείς εξάλλου το είχαμε ζητήσει.
 Όσον αφορά στη δυνατότητα πρόσληψης επικουρικού υγειονομικού προσωπικού από τα στρατιωτικά νοσοκομεία και τροποποιήσεις που αφορούν στην εξέταση στρατεύσιμων που ζητούν απαλλαγή για λόγους υγείας, ώστε αυτή να γίνεται στο πλησιέστερο τόπο όπου λειτουργεί Επιτροπή Απαλλαγών και να μειωθούν έτσι τα έξοδα μετακίνησης, τα οποία βαραίνουν το Υπουργείο Εθνικής Άμυνας, αλλά να μειωθεί και η ταλαιπωρία στρατεύσιμων,  τα ειδικά στρατολογικά συμβούλια χάνουν την αρμοδιότητα να κρίνουν κατατασσόμενους ως ακατάλληλους για στράτευση, γιατί το υγειονομικό μέλος είναι συνήθως στρατιωτικός γιατρός χωρίς ειδικότητα και με πολύ μικρή εμπειρία. Αποκλειστική αρμοδιότητα για κρίση ακαταλληλότητας έχουν οι Επιτροπές Απαλλαγών όπου υπάρχουν ειδικοί ιατροί.
Στο άρθρο 5 προβλέπεται η δυνατότητα στα τέκνα ή στα αδέρφια προσώπων που έχουν αποβιώσει κατά την εκτέλεση της υπηρεσίας ή εξαιτίας της εκτέλεσης της υπηρεσίας στις τάξεις των Ενόπλων Δυνάμεων, να έχουν τη δυνατότητα να υπηρετούν τη στρατιωτική τους υποχρέωση στον κλάδο των Ενόπλων Δυνάμεων στον οποίο υπηρετούσε ο θανών. 
Είμαστε θετικοί. Βέβαια, έχουμε αναπτύξει τις απόψεις μας για το πώς θα έπρεπε να είναι ο στρατός, αλλά σε αυτές τις ρυθμίσεις είμαστε θετικοί. Κινούνται σε μια θετική κατεύθυνση, διότι αντιμετωπίζουν, σε μια μικρή βέβαια κλίμακα εν γένει, το πρόβλημα της ανεργίας.
Αναφορικά με την τροπολογία 935/4 που αφορά στην επιβολή τέλους ταξινόμησης, για μια ακόμη φορά, θα πω το εξής: Έχουμε μία σειρά από τροπολογίες που και εκπρόθεσμες είναι και άσχετες είναι με το αντικείμενο το οποίο συζητάμε. Αυτό δεν μπορεί να συνεχιστεί. Το παράδειγμα που δίνουμε για το πώς νομοθετούμε είναι απαράδεκτο. Και δεν μπορώ να δω –θα αναφερθώ και παρακάτω- ποιο είναι και το κρίσιμο και το πάρα πολύ επείγον για να νομοθετούμε με αυτόν τον τρόπο.
 Γι’ αυτό εμείς θα ζητήσουμε την απόσυρση των δύο τελευταίων τροπολογιών και διότι δεν είναι επείγουσες και διότι πραγματικά έρχονται να ρυθμίσουν πολύ κρίσιμα ζητήματα τα οποία καλό είναι, κάποια στιγμή, να πάνε στην αρμόδια Επιτροπή Οικονομικών. Ούτως ή άλλως τα νομοσχέδια που αφορούν σε οικονομικά θέματα είναι πάρα πολύ συχνά. Εκεί πραγματικά να μπορεί να γίνει μια συζήτηση. 
Αναφορικά, λοιπόν, με την τροπολογία 935/4 που αφορά στην επιβολή τέλους ταξινόμησης, διαβάζουμε στην αιτιολογική έκθεση ότι οφείλουμε να εναρμονιστούμε με απόφαση του Δικαστηρίου της Ευρωπαϊκής Ένωσης κατά της Ελλάδας. Όσον αφορά στο τέλος ταξινόμησης εισαγόμενων μεταχειρισμένων αυτοκινήτων, την απομείωση της αξίας τους και εν γένει για τον αντιπροσωπευτικότερο και ορθολογικότερο προσδιορισμό της φορολογητέας αξίας, ναι, θεωρούμε ότι είναι μία σωστή ρύθμιση. Εξάλλου αφορά και εναρμόνιση με καταδικαστική απόφαση. 
Όμως, ως Δημοκρατική Αριστερά, οφείλουμε να πούμε ότι ακόμη περιμένουμε τα αποτελέσματα της έρευνας του ΣΔΟΕ για τη σκανδαλώδη φοροδιαφυγή των γερμανικών εταιρειών «BMW» και «MERCEDES». Περιμένουμε νομοθετική παρέμβαση, ώστε να μη νοθεύεται ο ανταγωνισμός με αυξομειώσεις τιμών μεταξύ θυγατρικών και μητρικών εταιρειών. Πιθανό μια λύση θα μπορούσε να είναι η υιοθέτηση μοντέλου υπολογισμού επί της λιανικής και όχι επί της χοντρικής τιμής.
Το άρθρο 2, που αφορά στο φόρο πολυτελείας σε κοινοτικά αυτοκίνητα που έχουν ταξινομηθεί σε άλλο κράτος-μέλος της Ευρωπαϊκής Ένωσης, είναι και αυτό μια διάταξη που αφορά σε εναρμόνιση με απόφαση του Ευρωπαϊκού Δικαστηρίου. Δεν νομίζουμε ότι υπάρχει ουσιαστικό πρόβλημα.
Σε ό,τι αφορά στα ηλεκτροκίνητα αυτοκίνητα και στην απαλλαγή τους από φόρο πολυτελείας ερχόμαστε να πούμε ότι είναι ένα μέτρο, μια ρύθμιση που ευνοεί την προστασία του περιβάλλοντος, αλλά καλό θα ήταν –αυτό σημαίνει νομοθετώ σωστά- αυτές οι τροπολογίες να έρχονταν ως κανονικά νομοθετήματα, ως νομοσχέδια στην αρμόδια επιτροπή του Υπουργείου Οικονομικών. Θα μπορούσαμε να κάνουμε μια πιο ενδελεχή συζήτηση και να πούμε, πραγματικά, τι είναι τελικά ο φόρος πολυτελείας, πότε πρέπει να επιβάλλεται; Είναι ένα μέτρο το οποίο έρχεται να ικανοποιήσει τη διάταξη του Συντάγματος που μιλά για πληρωμή φόρων ανάλογα με τη φοροδοτική ικανότητα του καθενός ή είναι ένα εισπρακτικό μέσο;
Στο άρθρο 3 καταργείται η εισφορά τραπέζης 1,5‰ επί της αξίας που επωφελούνταν στα εισαγόμενα από τρίτες χώρες προϊόντα και εισφορά 0,5 υπέρ ΑΕΙ επί της αξίας των εισαγόμενων προϊόντων που εισάγονται από τρίτες χώρες. Στην αιτιολογική έκθεση διαβάζουμε ότι η εν λόγω κατάργηση των φορολογιών προτείνεται για τη βελτίωση του επιχειρηματικού περιβάλλοντος καθώς και για την ευθυγράμμιση με το Ευρωπαϊκό Δίκαιο. 
Ο Υπουργός Παιδείας, έχει ο ίδιος παραδεχθεί, ότι τα ΑΕΙ της χώρας, βάσει αυτής της ρύθμισης, εάν υιοθετηθεί, χάνουν 15 εκατομμύρια ευρώ έσοδα. Μάλιστα, έχει πει αόριστα –δεν μας έχει εξηγήσει πώς- ότι αυτά τα χρήματα θα τα βρει από αλλού, από άλλο κομμάτι του προϋπολογισμού. Αλλά ακόμα δεν μας είπε πώς. Με έναν τρόπο τον οποίο, μάλλον, τον κρατάει μυστικό.
 Η συγκεκριμένη διάταξη πλήττει τα εγχώρια παραγόμενα προϊόντα, αφού θα μπορούν να εισάγονται προϊόντα που παράγει η χώρα σε ακόμη χαμηλότερες τιμές. Άρα επιβαρύνεται μοιραία το ισοζύγιο εισαγωγών και εξαγωγών. 
Επίσης, όπως προανέφερα, στερεί τα πανεπιστήμια σε μια πάρα πολύ κρίσιμη στιγμή και όταν ήδη έχει κοπεί πάρα πολύ ο προϋπολογισμός που αφορά στο Υπουργείο Παιδείας, κατά 15 εκατομμύρια ευρώ που ισοδυναμούν με χορήγηση υποτροφιών σε χίλιους, περίπου, μεταπτυχιακούς υποψήφιους διδάκτορες, που έτσι χάνουν τη δυνατότητα να συνεχίσουν τις σπουδές τους κάθε χρόνο.
Στο άρθρο 4 ρυθμίζονται θέματα που αφορούν στη διάθεση οχημάτων από χορηγό-εταιρεία στο Υπουργείο Εξωτερικών για τις οργανωτικές ανάγκες της Ελληνικής Προεδρίας. Εδώ ερχόμαστε να ρωτήσουμε ποια είναι αυτή η εταιρεία-χορηγός. Όπως θα θυμάται το Σώμα, εμείς ως Δημοκρατική Αριστερά, όταν το Μάρτιο συζητιόταν το νομοσχέδιο για την ίδρυση του Γραφείου που θα διαχειριζόταν την Ελληνική Προεδρία του Συμβουλίου Υπουργών της Ευρωπαϊκής Ένωσης, δεν ήμασταν a priori αρνητικοί σε ό,τι έχει να κάνει με τους χορηγούς, αλλά θα πρέπει να υπάρχει μία διαφάνεια και εδώ είναι ένα καλό παράδειγμα χρηστής χρήσης των χορηγών. Όμως, ποια είναι αυτή η εταιρεία; Δεν πρέπει να το μάθουμε πριν το αποδεχθούμε; 
Όσον αφορά στην τέταρτη τροπολογία που έρχεται να ρυθμίσει τελωνειακά και άλλα θέματα, ειδικά στο άρθρο 2 που αφορά νομοτεχνική βελτίωση του ζητήματος του τέλους επιτηδεύματος από 300 σε 600 ευρώ θα ήθελα να πω ότι είναι μία ήδη ψηφισμένη διάταξη. Θα πρέπει, όμως, κάποια στιγμή, αν συνεχίσει να ισχύει για τους επιτηδευματίες, το τέλος επιτηδεύματος να συνδυαστεί ίσως συνολικά με τον τζίρο της επιχείρησης. 
Εμείς ως Δημοκρατική Αριστερά, όπως είπα προηγουμένως, προτείνουμε οι δύο τελευταίες τροπολογίες να αποσυρθούν και να έρθουν να συζητηθούν στην αρμόδια επιτροπή συντεταγμένα, εμπρόθεσμα και έτσι να μπορούμε να τοποθετηθούμε.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΜΑΡΙΑ ΓΙΑΝΝΑΚΑΚΗ",100
"22818"," Τελικά το νομοσχέδιο το ψηφίζετε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22819"," Ναι, βέβαια.","ΜΑΡΙΑ ΓΙΑΝΝΑΚΑΚΗ",100
"22820"," Τις τροπολογίες δεν ψηφίζουν, το νομοσχέδιο το ψηφίζουν.","ΣΟΦΙΑ ΒΟΥΛΤΕΨΗ",73
"22821"," Αφού το είπε.","ΒΑΣΙΛΕΙΟΣ ΟΙΚΟΝΟΜΟΥ",378
"22822"," Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεννέα μαθητές και μαθήτριες και μία εκπαιδευτικός από το 2ο Δημοτικό Σχολείο Ιλίου. 
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22823"," Αφού μπόρεσαν και πέρασαν τη γέφυρα που έπεσε από τις βροχές, καλά είναι.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22824"," Το λόγο έχει ο κ. Αβραμίδης, ειδικός αγορητής από τους Ανεξάρτητους Έλληνες.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22825"," Ευχαριστώ, κύριε Πρόεδρε.
Κυρίες και κύριοι συνάδελφοι, δυστυχώς δεν είχα τη δυνατότητα να παρακολουθήσω τους συναδέλφους, γιατί είχαμε και έχουμε σε εξέλιξη συνεδρίαση της Κοινοβουλευτικής μας Ομάδας.
Κυρίες και κύριοι συνάδελφοι, κατά την πρώτη ημέρα της συζήτησης για την πρόταση δυσπιστίας κατά της Κυβέρνησης ανέφερα πως χωρίς καμμία υπερβολή η συγκυβέρνηση Νέας Δημοκρατίας και ΠΑΣΟΚ έχει μετατρέψει το πολίτευμά μας από Προεδρευόμενη Κοινοβουλευτική Δημοκρατία σε «βασίλειο των πράξεων νομοθετικού περιεχομένου». Δεν με ξάφνιασε, λοιπόν, καθόλου που βρισκόμαστε και πάλι σε αυτήν τη θέση, δηλαδή να επικυρώσουμε με τη συζήτησή μας μία ακόμη πράξη νομοθετικού περιεχομένου. 
Ως συνήθως, αυτές αφορούν είτε σε οριζόντιες περικοπές μισθών, συντάξεων και κοινωνικών επιδομάτων είτε σε δραματική περιστολή κρατικών δαπανών αλλά και σε κατάργηση οργανικών θέσεων του δημοσίου. 
Η Κυβέρνηση Σαμαρά-Βενιζέλου προβάλλει διαρκώς το επείγον για την αποτροπή του απρόσμενου, προκειμένου να νομοθετεί με πράξεις νομοθετικού περιεχομένου υπό την κάλυψη συνταγματικών διατάξεων. 
Σήμερα συζητούμε την από 11-9-2013 πράξη νομοθετικού περιεχομένου που αναφέρεται στη χορήγηση ασφαλιστικής και φορολογικής ενημερότητας μέχρι τις 31 Οκτωβρίου 2013 στην επιχείρηση «Ελληνικά Αμυντικά Συστήματα Α.Ε.», χωρίς παρακράτηση και κατά παρέκκλιση της κείμενης νομοθεσίας, αποκλειστικά για την είσπραξη οφειλών από το ελληνικό δημόσιο λόγω παράδοσης στις ελληνικές Ένοπλες Δυνάμεις στρατιωτικού υλικού, όπως αυτό δημοσιεύθηκε στο υπ’ αριθμόν 187 Φύλλο της Εφημερίδας της Κυβέρνησης.
Θεωρώ, κυρίες και κύριοι συνάδελφοι, πως είναι πλέον εποικοδομητικό να αδράξουμε την ευκαιρία, παράλληλα και με την ανάλυση του συνόλου και των άρθρων του σχεδίου νόμου, της κύρωσης πράξης νομοθετικού περιεχομένου που αφορά στην τελική έκβαση πληρωμής στα ΕΑΣ ενός μέρους από αυτά που χρωστά το Υπουργείο Εθνικής Άμυνας, για να μιλήσουμε για το τι αμυντική βιομηχανία θέλουμε, σε ποιο ακριβώς πλαίσιο εντάσσουμε τον προβληματισμό και τις προτάσεις μας για τη βιωσιμότητα μίας καθοριστικής επιχείρησης για την εθνική ασφάλεια της χώρας μας.
Παρά τα τεράστια προβλήματα που αδιαμφισβήτητα υπάρχουν στα Ελληνικά Αμυντικά Συστήματα, υφίστανται πάντα οι δυνατότητες υπέρβασης της κρίσης και οι τεράστιες προοπτικές της. Μη λησμονούμε το αξιοπρόσεκτο επίπεδο γνώσης και την παραγωγή προϊόντων υψηλής τεχνολογίας, παράγοντες που συνιστούν το σωστό συνδυασμό για έναν αναπτυξιακό προσανατολισμό, δίχως ταμειακά ελλείμματα. 
Το ζήτημα της λειτουργίας της Αμυντικής Βιομηχανίας, όπως και πολλά άλλα στη χώρα μας, δεν μπορεί να γίνεται αντιληπτό εκτός του ευρωπαϊκού κάδρου των πρακτικών και των σχεδίων, πώς ορίζεται δηλαδή ο ευρωπαϊκός σχεδιασμός της Αμυντικής Βιομηχανίας, πώς εναρμονιζόμαστε με αυτόν και πώς επηρεάζεται ή συμπιέζεται η σχέση μας με τις χώρες-μέλη, σε σχέση με τον ανταγωνισμό στην παραγωγή αμυντικών συστημάτων, κυριότατα με τον γαλλογερμανικό άξονα. 
Το ερώτημα της συμπαραγωγής καθώς και η βελτίωση της συνεργασίας μας με τον υπόλοιπο κόσμο και με τρίτες χώρες, από τις οποίες μπορεί να προκύψουν πολλαπλά ανταποδοτικά οφέλη, πρέπει να μας απασχολήσει. Η χώρα μας δεν μπορεί να διαδραματίζει διαρκώς στους κόλπους της Ευρώπης ρόλο αγοραστή, καταναλωτή προϊόντων και υπηρεσιών. Αντίθετα, οφείλει να καθίσταται ένας σύγχρονος και σεβαστός παραγωγός και έμπορος αμυντικών συστημάτων που θα επιχειρεί την εκτέλεση παραγγελιών κατ’ αναλογία σε χώρες με σημαντική στρατιωτική ισχύ. Καίριας σημασίας είναι η δυναμική είσοδος στον τομέα των ανταλλακτικών, εκεί δηλαδή που από τις υπάρχουσες τιμές αντλούνται τεράστια περιθώρια κέρδους. 
Η βιωσιμότητα των Ελληνικών Αμυντικών Συστημάτων είναι βέβαιο πως δεν μπορεί να στηρίζεται μόνο σε έναν πελάτη, ειδικά όταν αυτός είναι το ελληνικό κράτος με τις αδυναμίες και τη δυσχέρεια πληρωμής που παρουσιάζει προς το παρόν. Αναμφισβήτητα, η σύναψη συνεργασιών με το εξωτερικό έχει μόνο οφέλη να προσδώσει στη διατήρηση της λειτουργίας και στην εξέλιξη των αμυντικών συστημάτων της χώρας μας. 
Είναι θετικό όταν ακούγονται συγκλίνουσες απόψεις κατά τη διάρκεια της συζήτησης στην επιτροπή, να ενισχύεται έτσι η θεώρηση που θέτει την ελληνική αμυντική βιομηχανία αναφαίρετο τμήμα της ευρωπαϊκής αμυντικής βιομηχανίας, όταν μάλιστα τα ελληνικά σύνορα είναι και λόγω γεωγραφικών συσχετισμών σύνορα της Ευρωπαϊκής Ένωσης, από τη δική μας πλευρά οπωσδήποτε. Γιατί το θέμα των εθνικών μας συνόρων πρέπει επιτέλους να τεθεί στην πιο υψηλή θέση της ατζέντας σε μια πιθανή διαβούλευση με την Ευρωπαϊκή Επιτροπή και αυτό διότι θα πρέπει οι Ευρωπαίοι εταίροι μας να μας αποδείξουν στην πράξη πως τα ελληνικά σύνορα είναι παραλλήλως και ευρωπαϊκά. Η Ελλάδα πρέπει να επιμείνει σ’ αυτήν τη συζήτηση που επιμελώς αποφεύγουν επιτελείς της Ευρωπαϊκής Επιτροπής, συζήτηση που έχει σαφώς να κάνει και με το ζήτημα της παράνομης διακίνησης μεταναστών μέσω της χώρας μας στην υπόλοιπη Ευρώπη. 
Το ουσιαστικό για μας είναι ότι κανείς δεν διαφωνεί για την αναγκαιότητα συνέχισης της λειτουργίας και αναβάθμισης των ελληνικών αμυντικών συστημάτων προς όφελος της εθνικής μας οικονομίας, των τοπικών κοινωνιών, όπου βρίσκονται εγκατεστημένα τα εργοστάσια της επιχείρησης αλλά και των εργαζομένων της, φυσικά υπό νέες συνθήκες διοικητικής διαχείρισης και οργανωτικής θωράκισης που θα επιτυγχάνει την ανανέωση της ροής των παραγγελιών και την έγκαιρη εκτέλεση αυτών. 
Κυρίες και κύριοι συνάδελφοι, η πραγματικότητα που βιώνει σήμερα ο τόπος μας απαιτεί την εξασφάλιση των προϋποθέσεων εκείνων που δεν θα συρρικνώνουν, αλλά θα ενισχύουν και θα αναζωογονούν την εύρυθμη λειτουργία στρατηγικού χαρακτήρα κρατικών δομών, ιδιαιτέρως δε εκείνων που σχετίζονται με την εμπέδωση της ασφάλειας, των εθνικών μας συνόρων και την αξιοπιστία της εθνικής μας άμυνας σε στεριά, θάλασσα και αέρα. 
Η επαναφορά των ελληνικών αμυντικών συστημάτων σε ρυθμούς οικονομικής ομαλότητας δεν μπορεί να επιλυθεί με μεμονωμένες πράξεις και αποφάσεις προσωρινού χαρακτήρα. Υπό τούτον τον όρο δεν δύναται μια πράξη νομοθετικού περιεχομένου, της οποίας τα όρια ήταν εξαρχής περιορισμένα μέχρι  31-10-2013, να συμβάλει αποφασιστικά στη δημιουργία της νέας προοπτικής για την επιχείρηση και τους εργαζομένους της. Χωρίς διοίκηση και χωρίς τις ολοκληρωμένες δυνατότητες που απορρέουν απ’ αυτή, κάθε επιχείρηση είναι παντελώς καταδικασμένη. Με τα επτά εργοστάσια του ενοποιημένου τομέα της αμυντικής βιομηχανίας σε Λαύριο, ΠΥΡΚΑΛ, Υμηττό, Μάνδρα, Ελευσίνα, Αίγιο και τις δύο θυγατρικές σε Κύμη και Θεσπρωτία, να βιώνουν συνθήκες εργασιακής παρακμής και με τους εργαζόμενους απλήρωτους από το Φεβρουάριο, τα ΕΑΣ αποτελούν σημαντική πληγή για την οποία ακόμα φαίνεται πως δεν έχετε βρει το οριστικό φάρμακο και που φυσικά δεν είναι το κλείσιμο που σας υπαγορεύει η τρόικα. 
Οι εργαζόμενοι με αίσθημα ευθύνης αλλά δίχως κανείς τους να ξεχνά τη δεινή οικονομική, θέση στην οποία έχουν περιέλθει τα νοικοκυριά τους, αποφάσισαν να διακόψουν την επίσχεση εργασίας, προκειμένου να συνεχιστεί το πρόγραμμα παράδοσης των συμβάσεων και να προετοιμαστεί η παραγωγή των νέων, έτσι ώστε μέρος των εισπράξεων από το Υπουργείο Εθνικής Άμυνας να δίδεται για τη μισθοδοσία τους.  
Κυρίες και κύριοι συνάδελφοι, είναι προς τη σωστή κατεύθυνση να συζητάμε, ώστε να προσδιορίσουμε, να τοποθετήσουμε ένα πλάνο αποπληρωμής του δημόσιου χρέους προς έναν συγγενή δημόσιο φορέα. Ωστόσο, θεωρείται κοντόφθαλμη λογική, όταν δεν αποπνέει μια μακροχρόνια στρατηγική με οφέλη για τον κρατικό προϋπολογισμό, δεδομένα οφέλη που θα προέκυπταν αν εκμεταλλευόμασταν στο έπακρο τις εθνικές παραγωγικές μονάδες και δεν υποκύπταμε σε διεθνείς πιέσεις για την κάλυψη των δικών μας αναγκών. 
Ο λόγος για τον οποίον συζητήθηκε στις 30 Οκτωβρίου στην Επιτροπή Άμυνας η κύρωση της πράξης νομοθετικού περιεχομένου για τα ΕΑΣ αφορούσε στη χορήγηση ασφαλιστικής και φορολογικής ενημερότητας μέχρι την 31η Οκτωβρίου του 2013. 
Και σας ρωτώ, κυρίες και κύριοι συνάδελφοι της Κυβέρνησης: Ο τρόπος με τον οποίον διαχειρίζεστε την κατάσταση σήμερα για τα ΕΑΣ αποδεικνύει στην πράξη πως είναι προτεραιότητά σας ένα βιώσιμο σχέδιο; 
Πώς μπορούν να σας εμπιστευτούν οι εργαζόμενοι των ΕΑΣ όταν πληροφορούνται από τον ελληνικό και διεθνή Τύπο το κλείσιμο της επιχείρησης αλά ΕΡΤ; Πού να ακουμπήσουν τις ελπίδες τους, όταν σχεδιάζεται το μέλλον της επιχείρησης με κριτήριο το αν υπάρχουν και σε ποιες ποσότητες παραγγελίες που πρέπει να εκτελεστούν; Και εδώ έχουμε πολλά ερωτηματικά για το αν υπάρχουν. Και υπάρχουν και κάποια ζητήματα για προτάσεις που έχουν γίνει και παραγγελίες. Μέχρι σήμερα εφαρμόστηκαν συγκεκριμένες πολιτικές που επέβαλλαν στα ΕΑΣ την παραγωγή μόνο συμβατικών, φθηνών δηλαδή αμυντικών υλικών, ενώ τα ακριβά αποκτούνταν από εταιρείες του εξωτερικού. 
Η έκθεση του σχεδίου νόμου αιτιολογεί στην παράγραφο 1 την αναγκαιότητα της κύρωσης της πράξης νομοθετικού περιεχομένου, προκειμένου να καλυφθεί έκτακτη περίπτωση εξαιρετικά επείγουσας και απρόβλεπτης ανάγκης για τη διασφάλιση απρόσκοπτης καταβολής οφειλομένων σε αυτή για λόγους εθνικής άμυνας και ασφάλειας. 
Είναι δεδομένη η ανάγκη -κανείς δεν διαφωνεί με αυτό- όχι μόνο στήριξης αλλά και ανάληψης εκείνων των πρωτοβουλιών που θα συνηγορούν πάντα στην τάχιστη εξυπηρέτηση σκοπών εθνικής ασφάλειας, αλλά και στην άμεση ικανοποίηση αναγκών  εθνικής άμυνας. Βρισκόμαστε εδώ για να επιλύουμε προβλήματα άμεσα και όχι για να φέρουμε εμπόδια. 
Εδώ, όμως, προκύπτουν και σημαντικά ερωτήματα, τα οποία είναι καλώς να τεθούν και πάλι, παρά την προσπάθεια της κυρίας Υπουργού στην επιτροπή να διευκρινίσει μερικά από αυτά. 
Έχουν καταβληθεί ποσά από το Υπουργείο Εθνικής Άμυνας στα Ελληνικά Αμυντικά Συστήματα μετά την έκδοση της προς επικύρωση πράξης νομοθετικού περιεχομένου; Και ποιες είναι οι λοιπές οφειλές του Υπουργείου προς την εταιρεία; Τι ποσά χρωστάει η εταιρεία σε τρίτους, φυσικά και νομικά πρόσωπα, και τι στους εργαζόμενούς της; Τι γίνεται με τις ασφαλιστικές εισφορές των εργαζομένων αυτών; 
Ποιο είναι το υφιστάμενο καθεστώς των ποινικών ρητρών σε σχέση με τις μη εκπληρωμένες παραγγελίες; Τι ανεκτέλεστες παραγγελίες υπάρχουν και ποια η κατάσταση με τις συμβάσεις που έχουν υπογραφεί με πελάτες του εξωτερικού; 
Υπάρχει κάποια εξέλιξη στην έρευνα που διενεργεί η Επιτροπή Ανταγωνισμού προκειμένου να διαπιστωθεί η νομιμότητα των κρατικών ενισχύσεων που δόθηκαν στην εταιρεία, έτσι ώστε να εξυπηρετηθούν παραγγελίες που αφορούν την εθνική μας ασφάλεια, στο πλαίσιο της ερμηνείας του άρθρου 346 της Σύμβασης της Λισαβόνας; Και σε τι κατάσταση βρίσκεται η εκκρεμούσα ανάθεση νέας σύμβασης από το Υπουργείο Εθνικής Άμυνας; 
Δεσμευόμαστε να ανανεώσουμε το πλαίσιο της συζήτησης και των ανοικτών θεμάτων της επιχείρησης, μόλις γνωστοποιήσετε ένα πιο συγκεκριμένο και ολοκληρωμένο σχέδιο για το μέλλον. 
Με αυτές τις σκέψεις θα ήθελα να συνοψίσω, λέγοντας πως είναι δεδομένο το ενδιαφέρον και η προσήλωσή μας στη συνέχιση της λειτουργίας των Ελληνικών Αμυντικών Συστημάτων με ιδανικότερους όρους και οργανωτικής λειτουργίας και προοπτικής που θα προασπίζουν το συμφέρον της επιχείρησης και των εργαζομένων της, με όρους με τους οποίους το ελληνικό κράτος θα αναγνωρίζει τη χρησιμότητα των Ελληνικών Αμυντικών Συστημάτων και τη συμβολή τους στο ζήτημα της εθνικής ασφάλειας. Γι’ αυτό το έργο άλλωστε καθιερώθηκε η επιχείρηση εντός των πρώτων και καλύτερων βιομηχανιών στην Ενωμένη Ευρώπη.
Ψηφίσαμε υπέρ στην επιτροπή, ακριβώς με το σκεπτικό ότι θα πρέπει να υπάρξει η στήριξη της λειτουργίας της ΕΑΣ. 
Είναι πάγια η αντίρρησή μας όσον αφορά τον τρόπο που έρχονται στο Κοινοβούλιο οι πράξεις νομοθετικού περιεχομένου. Και επειδή δεν έχουμε πειστεί από το περιεχόμενο αυτής της πράξης νομοθετικού περιεχομένου, αλλά και από τις αδυναμίες όσον αφορά το τι πραγματικά γίνεται αλλά και επειδή αναμένω και τον Πρόεδρο της Κοινοβουλευτικής Ομάδας μας, ο οποίος θα αναφερθεί σε συγκεκριμένη από ό,τι φαίνεται παραγγελία που υπάρχει για το ζήτημα αυτό εδώ, έχοντας όλα αυτά, λοιπόν, υπ’ όψιν εμείς δεν υπερψηφίζουμε την κύρωση της πράξης νομοθετικού περιεχομένου.
Σας ευχαριστώ.","ΓΑΒΡΙΗΛ ΑΒΡΑΜΙΔΗΣ",2
"22826"," Αλλάξατε γνώμη. Άλλα λέγατε στην επιτροπή.","ΣΟΦΙΑ ΒΟΥΛΤΕΨΗ",73
"22827"," Στην επιτροπή είχαν υπερψηφίσει οι Ανεξάρτητοι Έλληνες;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22828"," Ναι, είχαν υπερψηφίσει.","ΣΟΦΙΑ ΒΟΥΛΤΕΨΗ",73
"22829"," Μάλιστα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι μαθητές και μαθήτριες και δύο εκπαιδευτικοί από το 1ο Γυμνάσιο Καισαριανής.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο κ. Αθανάσιος Παφίλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22830"," Είναι γνωστή η θέση μας για τις πράξεις νομοθετικού περιεχομένου. Φυσικά εδώ έχουμε να κάνουμε με ένα επείγον θέμα πραγματικά και κανένας δεν μπορεί να έχει αντίρρηση –κι εμείς δεν έχουμε αντίρρηση- στο να κυρωθεί αυτή η πράξη νομοθετικού περιεχομένου και η τροπολογία μέχρι 31 Ιανουαρίου, θέτοντας ταυτόχρονα ορισμένα ερωτηματικά που σχετίζονται και με το μέλλον. 
Παίρνουν φορολογική ενημερότητα τα Ελληνικά Αμυντικά Συστήματα για δύο λόγους: ο ένας είναι για να πάρουν τα χρήματα από το ελληνικό δημόσιο και ο δεύτερος για να συμμετέχουν σε διαγωνισμούς. Δεν ξέρουμε τι εξελίξεις θα έχουμε σε αυτό το διάστημα, αλλά εμείς σκεφτόμαστε να προτείνουμε να επεκταθεί, όχι μέχρι τις 31 Ιανουαρίου. Το ερώτημα είναι ότι αν ιδιωτικοποιηθούν σε μία πορεία, ουσιαστικά αυτό θα λειτουργήσει υπέρ του νέου «επενδυτή», για να το πω κομψά. Και αυτό είναι ένα ερώτημα από τη στιγμή που δεν υπάρχει ένας γενικός σχεδιασμός. 
Ωστόσο, όμως, είναι φανερό ότι αυτή η πράξη νομοθετικού περιεχομένου δεν είναι ούτε καν «ασπιρίνη». Είναι «πετσέτα με κρύο νερό» για το πρόβλημα συνολικά της αμυντικής βιομηχανίας και των Ελληνικών Αμυντικών Συστημάτων. Οπότε, αντικειμενικά η συζήτηση γενικεύεται για το θέμα της αμυντικής βιομηχανίας της χώρας. 
Η θέση μας είναι σαφέστατη και είναι γνωστή εδώ και πάρα πολλά χρόνια. Υποστηρίζουμε την ύπαρξη κρατικής αμυντικής βιομηχανίας. Και μάλιστα και παλαιότερα είχαμε προτείνει και σήμερα προτείνουμε -και κάποτε ήταν και θέση του συνδικαλιστικού κινήματος- ότι πρέπει να υπάρξει ένας ενιαίος φορέας αμυντικής βιομηχανίας, όπου θα ενταχθεί και η ΕΛΒΟ και η ΕΑΒ και θα υπάρχει και σύνδεση και με τα ναυπηγεία. Μόνο έτσι θα μπορούσε να διασφαλιστεί μία επιβίωση της κρατικής αμυντικής βιομηχανίας, με στόχο την κάλυψη των αμυντικών αναγκών της χώρας -όλων δεν γίνεται, αλλά του μεγαλύτερου ποσοστού- αλλά και τη δυνατότητα τα εργοστάσια αυτά να παράγουν αυτό που λέμε «στον ελληνικό τομέα». Και είχαν και έχουν τέτοιες δυνατότητες. Υπήρχαν και τεχνολογικές δυνατότητες και προσωπικό με υψηλή εξειδίκευση, καθώς και σύγχρονα μηχανήματα και εργοστάσια. 
Για παράδειγμα, η ΕΑΒ θεωρείται για το μέγεθός της από τις καλύτερες αεροπορικές βιομηχανίες του κόσμου και μάλιστα μπορούσε να επεκταθεί και σε άλλους τομείς, πέρα από την επισκευή κινητήρων ή την κατασκευή τμημάτων αεροσκαφών, και το έχει κάνει στον ηλεκτρονικό τομέα στο παρελθόν.
Εδώ υπάρχει μια τεράστια αντίφαση γι’ αυτά που λέγονται. Η Ελλάδα, παραδείγματος χάριν, το 2009 ήταν η πέμπτη χώρα σε αμυντικές, ας το πούμε έτσι, δαπάνες στην Ευρωπαϊκή Ένωση. Όλα αυτά τα χρόνια έχουν δοθεί απίστευτα και αμύθητα ποσά για τους εξοπλισμούς. Δεν αναφερόμαστε εδώ στον τομέα των σκανδάλων κι ακόμα και αν τον αφαιρέσουμε αυτόν, αυτό ισχύει.
Αυτό που συμβαίνει σήμερα -και πρέπει να το εξηγήσετε στον ελληνικό λαό, εμείς ξέρουμε, βέβαια, τι συμβαίνει- είναι ότι εξαιτίας της πολιτικής σας δίνουμε αστρονομικά ποσά, ενώ είχαμε τη δυνατότητα -και έχουμε τη δυνατότητα- να καλύψουμε μέρος των αναγκών από αυτές τις βιομηχανίες και όχι μόνο να επιβιώσουν αλλά και να αναπτυχθούν. Κι έρχεστε και κατηγορείτε ότι επιβαρύνουν τον ελληνικό λαό αυτές οι βιομηχανίες. 
Αυτό είναι απαράδεκτο, γιατί όλα αυτά τα χρόνια ο ελληνικός λαός πλήρωσε και πληρώνει. Και μιας και μιλάτε για το χρέος, επιβαρύνεται και το χρέος όχι τόσο ή κυρίως ή όπως λέτε εσείς από τους μισθούς και μια σειρά άλλα πράγματα, αλλά από την πολιτική σας που ακολουθήθηκε όλα αυτά τα χρόνια στον τομέα της Αμυντικής Βιομηχανίας: Αθρόα εισαγωγή, υποβάθμιση και υπονόμευση των αναπτυξιακών δυνατοτήτων που υπήρχαν στη χώρα από όλες τις κυβερνήσεις μέχρι τώρα. Γιατί; Και πώς λειτούργησε αυτό πρακτικά; 
Πρώτα - πρώτα, υποβαθμίζοντας και συρρικνώνοντας τη δική μας Αμυντική Βιομηχανία, κάποιοι κέρδισαν, γιατί η Ελλάδα συνέχεια πλήρωνε και ξαναπλήρωνε εισαγωγές τέτοιων προϊόντων στον τομέα της άμυνας. 
Άρα, αντικειμενικά, οι κυβερνήσεις εξυπηρετούσαν τα συμφέροντα των μονοπωλίων σε αυτόν τον τομέα, είτε ήταν αμερικάνικα είτε ήταν γερμανικά είτε οτιδήποτε άλλο. 
Και αν κανένας μας πει ότι σας κατηγορούμε, θα σας το πω πολύ απλά: Δέκα χιλιάδες βλήματα για τα Leopard που περίμεναν σαν το μάννα εξ ουρανού τα ΕΑΣ, τα πήρατε από την Ολλανδία τελικά. Ξεκινήσατε από τη Γερμανία και τα πήρατε από την Ολλανδία. Ποιος κέρδισε; Έχασαν τα ΕΑΣ, έχασε η χώρα και κέρδισαν οι Ολλανδοί. Και δεν είναι θέμα κόστους. 
Το ίδιο έγινε και με την επισκευή των κινητήρων των αεροσκαφών -για να πάω πιο πέρα- στο θέμα της ΕΑΒ. Η Κυβέρνηση ισχυριζόταν ότι το έδωσε στην Πορτογαλία, γιατί είχε φθηνότερη προσφορά στο πλαίσιο του ανταγωνισμού. Αυτό ήταν ψέμα, γιατί η προσφορά που είχε κάνει η ΕΑΒ ήταν όχι μόνο για την επισκευή, αλλά και για ό,τι προέκυπτε στον τομέα των κινητήρων. Και αποδεικνύεται τελικά -επειδή προκύπτουν και άλλες ζημιές όταν ανοίγονται οι κινητήρες- ότι η προσφορά της Πορτογαλίας ήταν ασύμφορη και ότι της ΕΑΒ ήταν φθηνότερη. Όμως, στο πλαίσιο του ανταγωνισμού και της Ευρωπαϊκής Ένωσης και των δεσμεύσεων δόθηκαν στην Πορτογαλία. Ο ένας λόγος είναι αυτός. 
Ο δεύτερος λόγος είναι ότι οι κυβερνήσεις προσαρμόζονται στις γενικές κατευθύνσεις της Ευρωπαϊκής Ένωσης και του ΝΑΤΟ. Κι εδώ πλέον πρέπει να είμαστε ειλικρινείς στον ελληνικό λαό. 
Όσοι υποστηρίζετε και τάσσεστε υπέρ της Ευρωπαϊκής Ένωσης, θα πρέπει να εξηγήσετε και τα παρακάτω, γιατί η Ευρωπαϊκή Ένωση έχει συγκεκριμένες δεσμεύσεις: 
Ποια είναι η πολιτική, λοιπόν, της Ευρωπαϊκής Ένωσης; Είναι η δημιουργία ενιαίας ευρωπαϊκής αμυντικής βιομηχανίας, επιθετικής, κατά τη γνώμη μας, αλλά ας την πούμε «αμυντική βιομηχανία» για άλλους λόγους, για λόγους συζήτησης κυρίως. 
Φυσικά, υπάρχει ένα θέμα: Εμείς δεν πιστεύουμε ότι θα προωθηθεί, γιατί οι αντιθέσεις είναι μεγάλες, είναι εκρηκτικές και σε περίπτωση ενός γενικευμένου πολέμου δεν θα υπάρχει ενιαία Ευρωπαϊκή Ένωση. Θα υπάρχουν ξεχωριστοί άξονες και ξεχωριστά κράτη. Και κανένας δεν μπορεί να περιγράψει πώς μπορούν να διαμορφωθούν οι συμμαχίες. Άρα κάθε χώρα και ιδιαίτερα οι μεγάλες ιμπεριαλιστικές χώρες, ενδιαφέρονται να είναι αυτοδύναμες, όσο το δυνατόν περισσότερο, στον τομέα της πολεμικής -ας πούμε- της αμυντικής βιομηχανίας. 
Τι προβλέπει, όμως, πέρα από το αν θα γίνει ή όχι; Προβλέπει στην πραγματικότητα τη συγκέντρωση της βιομηχανίας στις βόρειες χώρες -στη Γερμανία, Ολλανδία και δεν θυμάμαι ποια άλλη είναι- και κλείσιμο ή υπεργολαβία στο Νότο, να καλύπτουν, δηλαδή, τις δικές τους ανάγκες και δευτερεύουσες. Και, φυσικά, γενικευμένες ιδιωτικοποιήσεις. Αυτή είναι η γραμμή και αυτή υλοποιείται. 
Δεύτερο θέμα: Υπάρχει το άρθρο 296 της Συνθήκης της Ευρωπαϊκής Ένωσης, το οποίο επιβάλλει κατ’ αρχάς πλήρη απελευθέρωση στον τομέα των οπλικών συστημάτων και απαγορεύει στα κράτη -και στις κυβερνήσεις φυσικά- να χρηματοδοτούν την αμυντική βιομηχανία στην πραγματικότητα. Μπορεί να υπάρχει εξαίρεση για να καλύπτουν μόνο τις ανάγκες τις αμυντικές, αλλά δεν μπορούν να σταθούν. Επίσης, απαγορεύει την παραγωγή «ειρηνικού» υλικού, όπως για παράδειγμα αμαξώματα και λοιπά. 
Έτσι δεν είναι, κυρία Υπουργέ; Ή κάνω λάθος; Έτσι είναι. 
Το ερώτημα που τίθεται εδώ σε όλους τους υπόλοιπους και στο ΣΥΡΙΖΑ που διεκδικεί την κυβερνητική εξουσία, είναι το εξής: Αύριο τι θα κάνετε; Καλά τα λέμε τώρα εδώ και υποστηρίζουμε ενιαία αμυντική και λοιπά. Το πρόστιμο δεν είναι 1,2 δισεκατομμύρια; 
Τι θα γίνει με αυτό; Εσείς τι θα κάνετε; Θα πείτε «απειθαρχούμε»; Εμείς λέμε να μην την εφαρμόσουμε και να μην πληρώσουμε και κανένα πρόστιμο. Ο ελληνικός λαός πρέπει να ξέρει τι τον περιμένει όταν λες «ευρωπαϊκός μονόδρομος» και ότι δεν υπάρχει τίποτα άλλο.","ΑΘΑΝΑΣΙΟΣ ΠΑΦΙΛΗΣ",425
"22831"," Ξέρει.","ΘΕΟΔΩΡΟΣ ΔΡΙΤΣΑΣ",139
"22832"," Και αυτό δεν λύνεται με συνδικαλιστικά κόλπα. Θα φτιάξεις ενιαίο φορέα Αμυντικής Βιομηχανίας; Πώς θα τον στηρίξεις; Πρέπει να τον χρηματοδοτήσεις στην αρχή. Αυτό απαγορεύεται από την Ευρωπαϊκή Ένωση. Και για να αποδώσει, δεν φτάνει μόνο να καλύπτει αμυντικές ανάγκες της χώρας. Μπορεί να παράγει και να εξάγει, όπως, επίσης, μπορεί να παράγει και προϊόντα στον ειρηνικό τομέα. Και υπάρχουν τέτοιες δυνατότητες. Όμως, η Ευρωπαϊκή Ένωση δεν σε αφήνει και θα σε σύρει στο Ευρωπαϊκό Δικαστήριο. Αυτή είναι η λογική του ελεύθερου ανταγωνισμού. Το ίδιο ακριβώς συμβαίνει και σε μία σειρά από άλλους τομείς όπου ακούγονται τα μεγάλα λόγια. Και στην ενέργεια και στις επικοινωνίες και παντού. 
Άρα έχουμε αυτό το εμπόδιο. Κι εμείς καθαρά έχουμε πει ότι καλούμε την Κυβέρνηση να απειθαρχήσει σε αυτόν τον τομέα.
Επανερχόμαστε, λοιπόν, στη δική μας θέση –και δεν είναι σοσιαλιστικό μέτρο, η δημιουργία ενιαίου φορέα σε αυτό έστω το σύστημα που ζούμε- και λέμε όχι μόνο να μην κλείσουν ή να συρρικνωθούν τα Ελληνικά Αμυντικά Συστήματα, αλλά το ακριβώς αντίθετο: Να αναπτυχθούν, να χρηματοδοτηθούν για έρευνα, για νέα προϊόντα και στον πολεμικό -ας το πω έτσι- και στον ειρηνικό τομέα. Να γίνουν προσλήψεις και όχι απολύσεις. 
Εδώ θα κάνω μία μικρή παρένθεση: Φαντάζομαι, πέρα από τις ανάγκες που έχει η χώρα, ότι όλοι αντιλαμβάνονται σε τι περίοδο ζούμε και σε ποια περιοχή βρισκόμαστε. Τα τύμπανα του πολέμου ηχούν. Μπορεί τώρα να είναι μακρινά, να μην έρχεται καν ο ήχος. Η χώρα, όμως, δεν μπορεί σε μία περίπτωση όξυνσης, αντιθέσεων και πολέμων στην περιοχή να μην μπορεί να καλύψει ούτε τις ανάγκες σε σφαίρες μερικές φορές, για να μην πάω σε πιο προχωρημένα πράγματα. 
Επομένως υπάρχει άμεση ανάγκη, κατά τη γνώμη μας, όχι μόνο να μην κλείσει –επαναλαμβάνω- αλλά το αντίθετο, να αναπτυχθεί, να γίνουν προσλήψεις, να πληρωθούν και να προωθηθούν προγράμματα με έρευνες και για νέα προϊόντα. 
Κι εδώ έχει αποδειχθεί ότι το δικό μας το επιστημονικό –το ελληνικό εννοώ- δυναμικό έχει κάνει και πρωτοπόρα πράγματα και από μεγάλες χώρες. Και μπορεί να κάνει και στο μέλλον, διότι έχει τεράστιες δυνατότητες. 
Και, φυσικά, πρέπει να πληρωθούν οι εργαζόμενοι. 
Περιμένουμε, λοιπόν, να ακούσουμε το διά ταύτα από την πλευρά της Κυβέρνησης. 
Έχουν έρθει και κάποιες τροπολογίες. Η Κυβέρνηση, βέβαια, συνεχίζει τις άσχετες τροπολογίες. Ο κύριος Υπουργός είναι εδώ. Έχουν καμμία σχέση τώρα αυτές οι τροπολογίες που φέρνετε για πλοία, για μεταχειρισμένα αυτοκίνητα κ.λπ., με το νομοσχέδιο; Δεν έχουν.
Επίσης, η Κυβέρνηση κάνει -και αυτό πρέπει να το πούμε, να αποκαλυφθεί, γιατί πολλές φορές μας κατηγορείτε ότι δεν μπορούμε να ψηφίσουμε έστω και κάτι θετικό- κι ένα δεύτερο κόλπο: Τα βάζει όλα μαζί. Κι ένα θετικό μέτρο να υπάρχει και να πεις «εντάξει, μέσα σε αυτό το χάλι ας το υποστηρίξουμε αυτό», όταν το έχει μέσα σε μια ολόκληρη τροπολογία και δεν το ξεχωρίζει -και δεν πιστεύω ότι αυτό γίνεται τυχαία, πιστεύω ότι γίνεται σκόπιμα πια- δεν μπορείς να το ψηφίσεις. Σε ένα άρθρο δέκα διαφορετικά πράγματα! Οπότε, δεν μπορούμε να ψηφίσουμε το ένα που θέλουμε και υποχρεωνόμαστε να καταψηφίσουμε.
 Αναφέρομαι, λοιπόν, στην τροπολογία σε σχέση με την πρόσληψη των επικουρικών γιατρών για τα στρατιωτικά νοσοκομεία. Εμείς δεν θα την ψηφίσουμε, όχι γιατί δεν θέλουμε να υπάρξει προσωπικό και να καλύψει ανάγκες. Αυτό το θέλουμε. Δεν μπορούμε, όμως, να υποκύπτουμε στον εκβιασμό και να ανοίγουν άλλοι δρόμοι. Στην πραγματικότητα τι γίνεται; Ανατρέπεται η μόνιμη εργασία με πλήρη δικαιώματα και στα στρατιωτικά νοσοκομεία και πλέον θεσμοθετείται και εκεί το απαράδεκτο καθεστώς της επικουρικής εργασίας, το οποίο πρωτοεμφανίστηκε στις μονάδες εντατικής θεραπείας των δημόσιων νοσοκομείων. Αλήθεια, έκτακτες ανάγκες ήταν αυτές που καλύφθηκαν -δεν είναι εδώ ο κ. Γεωργιάδης να μας τα πει- με επικουρικό προσωπικό στις μονάδες εντατικής θεραπείας; Όχι βέβαια. 
Ρωτάμε, λοιπόν, εδώ: Γιατί η Κυβέρνηση δεν φροντίζει να προγραμματίσει την εκπαίδευση γιατρών μέσα από τις Στρατιωτικές Σχολές των Αξιωματικών Σωμάτων και συγκεκριμένα τη Στρατιωτική Σχολή Ιατρικής;
Γιατί μείωσε τους εισακτέους το 2013 από σαράντα πέντε σε είκοσι έναν και το 2012 από τριάντα εννιά σε είκοσι πέντε στη Στρατιωτική Νοσηλευτική; 
Εδώ έχουμε το εξής, γι’ αυτό δεν μπορούμε να συμφωνήσουμε. Έρχεται η Κυβέρνηση, μειώνει τους εισακτέους, τους μόνιμους, δηλαδή, γιατρούς και το νοσηλευτικό προσωπικό και μετά λέει ότι έχει έκτακτες ανάγκες και παίρνει επικουρικούς. Γιατί; 
Γι’ αυτόν το λόγο εμείς δεν μπορούμε να συμφωνήσουμε σε αυτό το απαράδεκτο καθεστώς. 
Επίσης, υπάρχει και το ζήτημα από πού θα πληρώνονται. Αυτό ισχύει και για το επικουρικό προσωπικό στα άλλα νοσοκομεία. Από ό,τι καταλαβαίνω θα πληρώνονται από τον προϋπολογισμό του Υπουργείου Άμυνας σε ό,τι αφορά τα στρατιωτικά νοσοκομεία και στα άλλα νοσοκομεία το επικουρικό προσωπικό θα πληρώνεται όχι από τον κρατικό προϋπολογισμό, αλλά από το ίδιο το νοσοκομείο. 
Αυτό πού οδηγεί αντικειμενικά; Οδηγεί στα 25 ευρώ, στο να αυξήσουν τα νοσήλια. Από ό,τι φαίνεται, επειδή μέχρι τώρα τουλάχιστον στα στρατιωτικά νοσοκομεία πηγαίνουν και πολίτες και είναι δωρεάν ακόμα, αφού δεν έχει μπει και το εισιτήριο των 25 ευρώ, μάλλον προετοιμάζει το έδαφος -για να μην πω ότι είμαστε σίγουροι, δεν θέλουμε να μιλήσουμε για προθέσεις- προς αυτήν την κατεύθυνση. Γι’ αυτό δεν μπορούμε να την ψηφίσουμε. 
Όσον αφορά στα άλλα στρατολογικά, γενικά συμφωνούμε. 
Για τις άλλες τροπολογίες θα μιλήσουμε μετά, διότι τελείωσε και ο χρόνος. 
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"22833"," Ευχαριστώ, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και δύο εκπαιδευτικοί από το Δημοτικό Σχολείο Δροσιάς Ευβοίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, ολοκληρώθηκαν οι ομιλίες των εισηγητών και των ειδικών αγορητών. Εισερχόμαστε στον κατάλογο των αγορητών. 
Το λόγο έχει η κ. Όλγα-Νάντια Βαλαβάνη, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22834"," Κυρίες και κύριοι συνάδελφοι, αυτό που διαδραματίζεται τα τελευταία χρόνια, με αποκορύφωμα τον ενάμιση χρόνο της Κυβέρνησής σας, με την Ελληνική Αμυντική Βιομηχανία είναι το «μαρτύριο της κινέζικης σταγόνας». Ειδικό ρόλο σε αυτό παίζει το Υπουργείο Οικονομικών. 
Σας αναφέρω μόνο αυτό που μας είπε ο πρώην διευθύνων σύμβουλος της ΕΑΣ, σε συνάντηση που είχαμε μαζί του τον προηγούμενο Απρίλη. Μας είπε ότι ξόδεψε μάταια ατελείωτες ώρες περιμένοντας στο προθάλαμο του Υπουργού Οικονομικών «σαν ζητιάνος» -δική του η έκφραση- εκλιπαρώντας για την έκδοση προσωρινής ασφαλιστικής και φορολογικής ενημερότητας, προκειμένου να συνεχίσει η εταιρεία την παραγωγή και να μπορεί να πληρώνει εργαζόμενους και προμηθευτές. 
Μπορεί το σημερινό νομοσχέδιο να αφορά στην επικύρωση της πράξης νομοθετικού περιεχομένου, με στόχο την παράταση της φορολογικής και ασφαλιστικής ενημερότητας της ΕΑΣ μέχρι τις 31 Ιανουαρίου 2014, για να ολοκληρωθούν οι διαδικασίες είσπραξης οφειλόμενων από το ελληνικό δημόσιο, αλλά η ουσία της υπόθεσης -δηλαδή η αμυντική θωράκιση της χώρας, η παραγωγική της ανασυγκρότηση και ο δημόσιος χαρακτήρας των αμυντικών βιομηχανιών, το μέλλον της ΕΑΣ και η προφανής απόφαση της Κυβέρνησης για έλλειψη οποιουδήποτε μέλλοντος για την ΕΛΒΟ, καθώς απουσιάζει πανηγυρικά από την πράξη νομοθετικού περιεχομένου και το νομοσχέδιο- «παίζεται» κεκλεισμένων των θυρών μεταξύ τρόικας και μιας Κυβέρνησης με την πλάτη στον τοίχο, μια και το έχει υπογράψει ως προαπαιτούμενο για την υποδόση του ενός δισεκατομμυρίου ευρώ του Ιουνίου. 
Με την παρούσα πράξη νομοθετικού περιεχομένου με τον παράδοξο τίτλο: «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.», αυτές οι εξαιρετικά προβλεπτέες και χρόνιες ανάγκες, παρά τις περί του αντιθέτου διαβεβαιώσεις, δεν αντιμετωπίζονται παρά ως ασπιρίνη. Έστω και ως ασπιρίνη, θα την ψηφίσουμε. 
Ωστόσο, πρέπει να πούμε ότι αυτή η πράξη νομοθετικού περιεχομένου και το νομοσχέδιο δεν επιτρέπουν στην εταιρεία να σταθεί και πάλι στα πόδια της, πολύ περισσότερο να δώσει πνοή στη λειτουργία της ούτε να καλύψει τις εκκρεμότητες προς τους ιδιώτες και τους εργαζομένους της με ικανοποιητικό τρόπο. 
Πρόκειται για πράξη νομοθετικού περιεχομένου υπό τη δαμόκλεια σπάθη των δανειστών. «Συρρικνώστε τα ή κλείστε τα», είναι, σύμφωνα με δημοσιεύματα, το τελευταίο εκβιαστικό δίλημμα που σας έθεσε με δωρική λιτότητα σε επιστολή της η τρόικα. Κι αυτό, σύμφωνα με τις τελευταίες πληροφορίες, το εννοούν κατά το πρότυπο της ΕΡΤ, με «ξαφνικό θάνατο», αφού σας έκαναν τελικά τη χάρη να δεχθούν να προσμετρήσουν απολυμένους από ΕΑΣ και ΕΛΒΟ στις άλλες δύο χιλιάδες απολύσεις που υπολείπονται -μετά από τις πρώτες δύο χιλιάδες απολυμένους της ΕΡΤ- για να συμπληρωθεί ο αριθμός των τεσσάρων χιλιάδων απολυμένων μέχρι το τέλος του 2013.
Η αλήθεια είναι ότι παρά τις διαβεβαιώσεις σας για επίκληση του άρθρου 346, ώστε να εξασφαλίσετε ότι το κυρίως στρατιωτικό κομμάτι των ΕΑΣ δεν θα κλείσει, αλλά θα συνεχίσει να λειτουργεί, τα δημοσιεύματα επιμένουν ότι αυτό που υποτίθεται ότι είναι το «καλό» σενάριο έναντι του «κακού» της τρόικας -το οποίο προβλέπει να παραμείνει εν λειτουργία ένα εργοστάσιο όλο κι όλο και για τις δύο βιομηχανίες, ΕΑΣ και ΕΛΒΟ- είναι ελάχιστα καλύτερο. Προβλέπει ότι θα μείνουν εν λειτουργία μόνο τα εργοστάσια του Αιγίου και του Λαυρίου, ενώ θα κλείσουν τα εργοστάσια της Ελευσίνας, της Μάνδρας, του Υμηττού και της Κύμης. 
Θα ήθελα, επίσης, να ρωτήσω την Κυβέρνηση τι συμβαίνει τελικά με το ΤΑΙΠΕΔ, που εποφθαλμιά τη μεγάλη και μεγάλης αξίας ακίνητη περιουσία των εργοστασίων, σχεδόν στο σύνολό της παραθαλάσσια, με κορωνίδα τον Υμηττό, που θεωρείται το δεύτερο καλύτερο οικόπεδο στην Αθήνα μετά το Ελληνικό. 
Η απάντηση που πήρα, όταν ρώτησα στην επιτροπή για τις ΔΕΚΟ κατά την ακρόαση της νέας διοίκησης των ΕΑΣ, λίγους μήνες πριν, ήταν ότι η ΕΑΣ είναι στη λίστα των υπό αποκρατικοποίηση εταιρειών από το 2010, αλλά δεν έχουν μεταβιβαστεί οι μετοχές της στο ΤΑΙΠΕΔ, ενώ ο τότε Υφυπουργός Άμυνας διαβεβαίωσε ότι τα Ελληνικά Αμυντικά Συστήματα δεν πρόκειται ούτε να κλείσουν ούτε φυσικά να υπάρξει διαδικασία εκχώρησης. 
Επειδή στην επίσημη ιστοσελίδα του ΤΑΙΠΕΔ τα ΕΑΣ εμφανίζονται να συμπεριλαμβάνονται στο χαρτοφυλάκιό του και επειδή κατά κανόνα οι επίσημες διαβεβαιώσεις στην πράξη διαψεύδονται, είναι ολοφάνερο ότι πέρα από τα δημοσιονομικά, τους δανειστές «μαγνητίζουν» αυτήν την περίοδο και τα ακίνητα των ΕΑΣ. Το πιθανότερο για όσα εργοστάσια κλείσουν είναι να περάσουν ως γη σε φάση ιδιωτικοποίησης από το ΤΑΙΠΕΔ, ενταγμένα σε ένα από τα επόμενα «πακέτα» πώλησης ή τιτλοποίησης γης. 
Η αλήθεια είναι ότι δεν έχετε σχέδιο για τα Αμυντικά Συστήματα ούτε για την Ελληνική Αμυντική Βιομηχανία γενικότερα. Κι αν τα προηγούμενα χρόνια την αφήσατε να ρημάξει, την ίδια ώρα που η πολύ νεότερη αντίστοιχη βιομηχανία της Τουρκίας γινόταν ατμομηχανή για την ανάπτυξή της, σήμερα οι πιεστικές εξελίξεις μπροστά μας έχουν να κάνουν και με ό,τι συμπεριλαμβάνουν τα σχέδια για την προϊούσα στρατιωτικοποίηση της Ευρωπαϊκής Ένωσης.
Η απαράδεκτη έκθεση της Επιτροπής Εξωτερικών Υποθέσεων του Ευρωπαϊκού Κοινοβουλίου σχετικά με τις στρατιωτικές δομές της Ευρωπαϊκής Ένωσης, την οποία παρουσίασε στις αρμόδιες Επιτροπές Άμυνας και Ευρωπαϊκών Υποθέσεων της ελληνικής Βουλής πριν από λίγες ημέρες η εισηγήτρια του Ευρωπαϊκού Κοινοβουλίου κ. Μαριέττα Γιαννάκου, αναφέρει σχετικά στο σημείο 7:
 «Παροτρύνονται τα κράτη - μέλη της Ευρωπαϊκής Ένωσης και η επιτροπή να λάβουν τα απαραίτητα μέτρα, ώστε να διευκολύνουν την αναδιάρθρωση και ενοποίηση των δυναμικοτήτων της Αμυντικής Βιομηχανίας, προκειμένου να μειωθούν οι υφιστάμενες πλεονασματικές δυναμικότητες, που δεν είναι βιώσιμες».
Η έκθεση, που σοκάρει, γιατί το όλο ύφος της είναι σαν να έχει γραφτεί από το στρατιωτικοβιομηχανικό σύμπλεγμα μίας υπερδύναμης με στρατηγικές βλέψεις επέμβασης σε οποιαδήποτε περιοχή του κόσμου, κριτικάρει τα κράτη – μέλη, επειδή μείωσαν σε συνθήκες κρίσης τις στρατιωτικές δαπάνες τους και ζητά την αύξησή τους, ενώ κριτικάρει το γεγονός ότι ένα μέρος τους δαπανάται με αγορές από χώρες και βιομηχανίες εκτός Ευρώπης. 
Ζητά να προχωρήσει η Ευρωπαϊκή Ένωση στην κατεύθυνση της αμυντικής ολοκλήρωσης και επιτάσσει τη δημιουργία μιας κοινής αγοράς στρατιωτικών βιομηχανιών με αναδιάρθρωση και κλείσιμο του πλεονάζοντος παραγωγικού δυναμικού, δηλαδή κλείσιμο των δικών μας ΕΛΒΟ και ΕΑΣ, ώστε οι στρατιωτικές δαπάνες να ξοδεύονται με αγορές από τις μεγάλες ιδιωτικές και κρατικές στρατιωτικές βιομηχανίες των μεγάλων χωρών της Ευρωπαϊκής Ένωσης.
Ο ΣΥΡΙΖΑ κάνει σαφές ότι δεν θα συναινέσει στο κλείσιμο της ΕΑΣ ούτε σε μια αναδιάρθρωση ως συμβιβασμό με την τρόικα, που θα συρρικνώνει τα Αμυντικά Συστήματα, που θα κλείνει εργοστάσια, θα απολύει εργαζόμενους και θα παρουσιάζεται τάχα σαν αποτέλεσμα επιτυχημένης «σκληρής διαπραγμάτευσης».
Γι’ αυτό και καταθέσαμε δική μας σχετική τροπολογία η οποία, πέρα από όλα τα άλλα, προσπαθεί να εμποδίσει την πιθανότητα του «ξαφνικού θανάτου» και βάζει μέσα στην προοπτική να εξασφαλίσει ασφαλιστική και φορολογική ενημερότητα μέχρι τέλος Γενάρη, και την ΕΛΒΟ.
Πάγια άποψη του ΣΥΡΙΖΑ είναι ότι οι κρατικές αμυντικές βιομηχανίες είναι βιώσιμες και μόνο η διατήρησή τους υπό δημόσιο έλεγχο εξυπηρετεί το δημόσιο συμφέρον, εγγυάται την εφοδιαστική επάρκεια των Ενόπλων Δυνάμεων και διασφαλίζει τα εργασιακά δικαιώματα των εργαζομένων.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΟΛΓΑ-ΝΑΝΤΙΑ ΒΑΛΑΒΑΝΗ",48
"22835"," Ευχαριστούμε πολύ.
Το λόγο έχει η Βουλευτής των Ανεξάρτητων Ελλήνων κ. Ξουλίδου.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22836"," Ευχαριστώ, κύριε Πρόεδρε.
Κυρίες και κύριοι συνάδελφοι, θα αναφερθώ στην τροπολογία με αριθμό 935-4/8-11-2013, που κατέθεσε το Υπουργείο Οικονομικών στο σχέδιο νόμου του Υπουργείου Εθνικής Άμυνας, με θέμα: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της “Ελληνικά Αμυντικά Συστήματα Α.Ε.”»».
Μεταξύ άλλων, ρυθμίζει ζητήματα σχετικά με το φόρο πολυτελείας στα αυτοκίνητα. Ειδικότερα, τροποποιείται-συμπληρώνεται το άρθρο 17 του ν. 3833/2010, όπως ισχύει, αναφορικά με τον επιβαλλόμενο ειδικό φόρο σε είδη πολυτελείας στα εξής κατά βάση σημεία: Εξαιρούνται από τον παραπάνω ειδικό φόρο τα κοινοτικά αυτοκίνητα οχήματα που έχουν ταξινομηθεί σε άλλο κράτος-μέλος της Ευρωπαϊκής Ένωσης πριν από την έναρξη ισχύος του τροποποιούμενου άρθρου, δεύτερον, τα ηλεκτροκίνητα αυτοκίνητα και τρίτον, τα αυτοκίνητα οχήματα με μεικτό βάρος μέχρι τρεισήμισι τόνους της δασμολογικής κλάσης 87.03 της πρώτης και δεύτερης υποπερίπτωσης της παραγράφου 1 του άρθρου 123 του ν. 2960/2001.
Κυρίες και κύριοι συνάδελφοι, στις 30-10-2013 κατέθεσα ερώτηση προς τον Υπουργό Οικονομικών με θέμα: «Επιβολή φόρου πολυτελείας σε πολυτεκνικά αυτοκίνητα υψηλού κυβισμού και υπέρογκα τέλη κυκλοφορίας». Στην ερώτησή μου αυτή μετέφερα την αγωνία και την αντικειμενική δυσκολία των πολύτεκνων οικογενειών να ανταποκριθούν στην επιβολή φόρου πολυτελείας στα αυτοκίνητά τους.
Συγκεκριμένα, υποστήριξα ότι το αυτοκίνητο μεγάλου κυβισμού για μια πολύτεκνη οικογένεια είναι ανάγκη ανάλογη με αυτήν ενός μικρού αυτοκινήτου για μια μικρότερη οικογένεια. Η ανάγκη αυτή αναγνωρίζεται από την πολιτεία κατά την αγορά του αυτοκινήτου, όπου τα τέλη ταξινόμησης εκπίπτουν. Η φορολόγηση, όμως, μέσω της επιβολής φόρου πολυτελείας αλλά και των υπέρογκων τελών κυκλοφορίας δείχνει αδιαφορία -έως και αναλγησία, θα έλεγα- καθώς φορολογείται το πολυτεκνικό αυτοκίνητο το ίδιο με ένα αυτοκίνητο πολυτελείας μεγάλου κυβισμού με σκοπό την αναψυχή.
Η επιβολή φόρου πολυτελείας στα πολυτεκνικά αυτοκίνητα αποτελεί αντισυνταγματική, εξοντωτική και άδικη υπερφορολόγηση της πολύτεκνης οικογένειας. Αντισυνταγματική, γιατί η πολιτεία δεν πληροί τη συνταγματική της υποχρέωση για προστασία της πολύτεκνης οικογένειας και της φορολόγησης ανάλογα με τη φοροδοτική ικανότητα του πολίτη. Εξοντωτική και άδικη, γιατί ανεβαίνουν στις ανώτερες φορολογικές κλίμακες πολυτελούς διαβίωσης και εισοδηματικών κριτηρίων, δυσανάλογα με το ποσοστό χρήσης των εισοδημάτων για βασικές βιοτικές ανάγκες.
Οι πολύτεκνες οικογένειες έχουν ήδη έρθει σε αδυναμία εκπλήρωσης των φορολογικών τους υποχρεώσεων, με την απότομη μείωση του αφορολογήτου, που οδηγεί σε αύξηση φόρου για τους πολύτεκνους κατά 3.000 ευρώ περίπου ανά έτος και 1.200 ευρώ ειδικό φόρο.
Επιπλέον, εξαιτίας της άδικης φορολόγησης των πολυτεκνικών αυτοκινήτων και των υπέρογκων τελών, τα οποία ξεκινούν από τα 660 ευρώ περίπου, αναγκάζονται να καταθέσουν τις πινακίδες των αυτοκινήτων τους. Έτσι, οι πολύτεκνες οικογένειες και κυρίως τα παιδιά εκτίθενται καθημερινά σε κίνδυνο κατά τη μεταφορά τους.
Επίσης, θα ήθελα να παραθέσω εδώ και την άποψη της Ανώτατης Συνομοσπονδίας Πολυτέκνων Ελλάδος, όπως διατυπώθηκε στην επιστολή που απεστάλη στον Υφυπουργό Οικονομικών κ. Μαυραγάνη στις 30 Ιουλίου: «Ανεξαρτήτως του τρόπου υπολογισμού της φορολογίας, επισημαίνουμε την ανάγκη μειωμένης κατά 50% φορολογίας των αυτοκινήτων των πολυτέκνων οικογενειών -τέσσερα ανήλικα προστατευόμενα τέκνα και άνω- διότι τα συνήθη πενταθέσια αυτοκίνητα δεν επαρκούν για τις ανάγκες μιας οποιασδήποτε πολύτεκνης οικογένειας. Είναι εύλογο και δίκαιο να μειώσετε τα τέλη κυκλοφορίας κατά 50% για τις πολύτεκνες οικογένειες, των οποίων τα αυτοκίνητα είναι μεγάλου κυβισμού, για να μεταφέρουν τα παιδιά τους με άνεση και ασφάλεια.
Επίσης, ζητούμε την πλήρη απαλλαγή των αυτοκινήτων των πολυτέκνων από το φόρο πολυτελείας, καθώς τα αυτοκίνητά τους δεν είναι πολυτελή.». 
Παρ’ όλο που το Υπουργείο Οικονομικών επανεξετάζει το θέμα της επιβολής φόρου πολυτελείας στα αυτοκίνητα και εξαιρεί κάποιες επιπλέον κατηγορίες, αγνοεί τελείως τις εκκλήσεις των πολύτεκνων οικογενειών να εξαιρεθούν από αυτόν τον άδικο και εξοντωτικό φόρο. Μα, δεν καταλαβαίνετε ότι αποτελεί στρέβλωση να θεωρείται τεκμήριο πολυτελούς διαβίωσης ένα αυτοκίνητο που εξυπηρετεί τις αυξημένες ανάγκες μια πολύτεκνης οικογένειας; 
Δεν αντιλαμβάνεστε, επίσης, ότι, επιβάλλοντας σκληρούς και άδικους φόρους, δεν εισπράττετε, λόγω οικονομικής δυσπραγίας των πολιτών της χώρας; Επιπλέον, πόσοι είναι, τέλος πάντων, οι πολύτεκνοι σε αυτήν τη χώρα, ώστε να έχουν μετρήσιμο αντίκτυπο στον προϋπολογισμό οι μειώσεις της υπερφορολόγησής τους; Ποια είναι εντέλει η σκοπιμότητα των παραπάνω μέτρων; 
Κυρίες και κύριοι συνάδελφοι, δυστυχώς όλοι μας πλέον γνωρίζουμε ότι τα τελευταία τρία χρόνια η χώρα μας ζει κάτω από το ζυγό του μνημονίου και κάθε της κίνηση ελέγχεται και υπαγορεύεται από την τρόικα. Η αυτοτέλεια έχει υποχωρήσει ή μάλλον έχει εξαφανιστεί τελείως και έχουμε γίνει πιόνια σκοτεινών και υπόγειων εξωτερικών συμφερόντων. 
Ας μη γελιόμαστε! Η συγκυβέρνηση κωφεύει μπροστά στις ανάγκες του ελληνικού λαού και η χώρα ακολουθεί τυφλά, χωρίς καμμιά αξιολόγηση, το δρόμο που χαράσσει το μνημόνιο. Η αξιοπρέπεια του λαού έχει ισοπεδωθεί και χιλιάδες οικογένειες έχουν αναγκαστεί να ζουν με πενιχρό εισόδημα και με άθλιες συνθήκες διαβίωσης στο όριο της φτώχειας. 
Ο κλάδος των πολύτεκνων οικογενειών έχει πληγεί περισσότερο και έχει υποστεί περισσότερα βάρη, όχι μόνο λόγω των αυξημένων εξόδων, αλλά κυρίως λόγω περικοπής κοινωνικών επιδομάτων και παροχών, την ίδια στιγμή που το τρίτο παιδί θεωρείται τεκμήριο.
Ακριβώς, κύριοι! Μετατρέψατε τα παιδιά της ελληνικής οικογένειας σε τεκμήριο και θέτετε υπό διωγμό τις πολύτεκνες οικογένειες. Με το πρόσχημα της δύσκολης οικονομικής συγκυρίας και της δημοσιονομικής προσαρμογής λαμβάνετε και μέτρα, τα οποία ούτε τις δαπάνες του ελληνικού κράτους μειώνουν ούτε τα έσοδά του αυξάνουν. Η μη εξαίρεση των πολύτεκνων από τις διαθεσιμότητες στο δημόσιο, η έλλειψη ευνοϊκών ρυθμίσεων στις μεταθέσεις των εκπαιδευτικών και στις μετεγγραφές των φοιτητών αποτελούν κάποιες ενδεικτικές περιπτώσεις. 
Η επιβολή φόρου πολυτελείας στα πολυτεκνικά αυτοκίνητα υψηλού κυβισμού σε συνδυασμό με τα ήδη υπέρογκα τέλη κυκλοφορίας είναι ένα ακόμα καίριο χτύπημα στην ήδη βεβαρυμένη οικονομική τους κατάσταση. Υπενθυμίζουμε για ακόμη μία φορά ότι το ζήτημα αυτό είναι και αντισυνταγματικό.
Για τους παραπάνω λόγους, ζητούμε στη συγκεκριμένη ρύθμιση να συμπεριληφθούν και τα πολυτεκνικά αυτοκίνητα και να εξαιρεθούν από το φόρο πολυτελείας. Έχετε ακόμα καιρό να αφουγκραστείτε την αγωνία της ελληνικής κοινωνίας και να προστατεύσετε την πολύτεκνη οικογένεια από την οικονομική εξαθλίωση και τον κοινωνικό αποκλεισμό, όπως άλλωστε επιβάλλει το Σύνταγμα.","ΣΤΑΥΡΟΥΛΑ ΞΟΥΛΙΔΟΥ",375
"22837"," Ευχαριστούμε πολύ, κυρία συνάδελφε. Το λόγο έχει ο Βουλευτής του ΣΥΡΙΖΑ κ. Χρήστος Μαντάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22838"," Κυρίες και κύριοι συνάδελφοι, ήδη οι Βουλευτές του ΣΥΡΙΖΑ, οι συνάδελφοί μου, έχουν τοποθετηθεί συνολικά για το συγκεκριμένο θέμα που συζητάμε.
Πήρα το λόγο για να μιλήσω πιο συγκεκριμένα για τη «Μεταλλουργική Βιομηχανία Ηπείρου», η οποία αγνοείται παντελώς μέσα στην πρόταση της Κυβέρνησης. Βεβαίως, οι προθέσεις αυτές είχαν γίνει φανερές και από παλαιότερα, όταν σε μια ερώτηση που είχα κάνει τον Μάρτιο του 2013 η απάντηση που πήρα από το Υπουργείο Εθνικής Άμυνας τότε –το Υπουργείο Οικονομικών δεν απάντησε- είναι ότι έχει ενταχθεί μέσα στο πλαίσιο των αποκρατικοποιήσεων και μάλιστα είναι μέσα στις προαπαιτούμενες ενέργειες, προκειμένου να συνεχιστεί η δανειοδότηση της χώρας.
Όμως, θα ήθελα να πω στην ελληνική Βουλή για τι πράγμα μιλάμε. Η «Μεταλλουργική Βιομηχανία Ηπείρου» ιδρύθηκε το 1983 σε ένα ακριτικό χωριό του Νομού Ιωαννίνων, στο Κεφαλόβρυσο, και απέκτησε μέσα σε όλο αυτό το χρονικό διάστημα μια διεθνή θέση, αξιοζήλευτη θα έλεγα, δηλαδή όχι μόνο στο πλαίσιο της χώρας μας. Σχεδιάστηκε τότε για να παράγει κέρματα, κυάθια, δηλαδή τα καπελάκια των καλύκων, δίσκους για την παραγωγή οβίδων και δίσκους εμπορίου για τη χειροτεχνία του χαλκού στα Γιάννενα και αλλού.
Η δομή του εργοστασίου –και αυτό, πράγματι, είναι κρίσιμο- μέχρι το 2009 περιελάμβανε και χυτήριο, το οποίο έδινε τη δυνατότητα σ’ αυτήν τη συγκεκριμένη βιομηχανία να λειτουργεί σε όλα αυτά τα επίπεδα. Δυστυχώς, τότε, με απόφαση της κυβέρνησης του κ. Παπανδρέου το 2009, το χυτήριο σταμάτησε τη λειτουργία του. Αυτό ήταν πολύ κρίσιμο, γιατί το χυτήριο ήταν αυτό που έδινε τη δυνατότητα σ’ αυτήν τη βιομηχανία να ανοίγει τα φτερά της –όπως λέμε- και να μπορεί να έχει μία θέση, όπως είχε και παλαιότερα, στην ελληνική και τη διεθνή πραγματικότητα.
Ωστόσο, συνέχισε –επειδή πραγματικά έγιναν και επενδύσεις εκσυγχρονισμού, κυρίως στο κομμάτι των κερμάτων- να λειτουργεί και να παίζει ένα ρόλο. Μάλιστα, για να πω και το τελευταίο παράδειγμα, πριν από λίγες ημέρες μόνο πήρε την τελευταία παραγγελία για κέρματα από την Τράπεζα Ελλάδος. Συνεπώς, παρά και αυτήν την περικοπή αυτού του βασικού μοχλού, συνέχισε να λειτουργεί και να παίζει έναν πολύ κρίσιμο ρόλο σε μία ακριτική περιοχή και όσον αφορά στην απασχόληση και ως παραγωγική μονάδα.
Δεν βλέπετε, λοιπόν, αυτήν την παραγωγική μονάδα, με βάση το δυναμικό και την τεχνογνωσία που διαθέτει, σαν μία δυνατότητα επένδυσης και ανάπτυξης, με τη δημιουργία χυτηρίου και με την προσπάθεια να προσανατολιστεί και σε άλλους τομείς. Θα μπορούσε, πράγματι, να προσανατολιστεί και σε άλλους τομείς, καθώς και η διοίκηση και οι εργαζόμενοι μιλούν για  μία τέτοια δυνατότητα. Θα μπορούσε ακόμα να υπάρξει εξαγορά αυτής της μονάδας από το κρατικό Νομισματοκοπείο, όπως υπάρχουν και τέτοιες διεθνείς εμπειρίες. Θα μπορούσε και αυτή η δυνατότητα να βρεθεί. Όμως, αντί αυτών, την αφήνετε ουσιαστικά έρμαιο. Κανείς δεν ξέρει ποια θα είναι η τύχη της τελικά. 
Μάλιστα –ω του θαύματος- αυτές τις μέρες από τα δημοσιεύματα και από μία ερώτηση Βουλευτή της Συμπολίτευσης του νομού, που έγινε χθες ή προχθές, παρουσιάζεται ενδιαφέρον από τη «ΒΙΟΧΑΛΚΟ» γι’ αυτήν τη βιομηχανία. Μόνο που θέλω να σας πω ότι η συγκεκριμένη εταιρεία, τα περισσότερα απ’ αυτά τα εργοστάσια τα έχει μεταφέρει στη Βουλγαρία. 
Συνεπώς πρέπει και οφείλετε να απαντήσετε σε μία περιοχή, στην οποία ήδη έχετε χαρίσει με τις πολιτικές σας μία πολύ κρίσιμη βιομηχανία. Μιλώ, βέβαια, για τη γαλακτοβιομηχανία «ΔΩΔΩΝΗ». Θα επιφέρετε και ένα δεύτερο χτύπημα, αφήνοντας σε ποιες προοπτικές και σε ποια τύχη –κανείς δεν ξέρει- μία κρίσιμη παραγωγική μονάδα, η οποία θα μπορούσε με την κατάλληλη παρέμβαση να προσανατολιστεί αλλού και να επεκτείνει τις δραστηριότητές της. Θα μπορούσε να είναι μία παραγωγική μονάδα πολύ κρίσιμη για την περιοχή. Μία παραμεθόρια περιοχή, την αφήνετε στην τύχη της και δεν λέτε κουβέντα γι’ αυτό.
Εμείς, ίσα-ίσα, μέσα στην τροπολογία μας, τουλάχιστον σε ένα μεσοπρόθεσμο επίπεδο αντιμετωπίζουμε αυτό το έλλειμμα, εντάσσοντας στην τροπολογία μας και τις θυγατρικές βιομηχανίες, συνεπώς και τη «Μεταλλουργική Βιομηχανία Ηπείρου». 
Νομίζω ότι οφείλετε ως Κυβέρνηση να απαντήσετε σ’ αυτό το κρίσιμο θέμα που απασχολεί το ακριτικό Πωγώνι και την Ήπειρο και να πείτε καθαρά τι θα κάνετε μ’ αυτήν τη βιομηχανία.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Τέλος, θα ήθελα να πω μόνο μία κουβέντα για μία τροπολογία που αφορά το επικουρικό υγειονομικό προσωπικό στα στρατιωτικά νοσοκομεία. Κοιτάξτε, έτσι όπως πάει το πράγμα, το έχετε ήδη εφαρμόσει και στα νοσοκομεία του Εθνικού Συστήματος Υγείας. Φαίνεται καθαρά η πρόθεση, έστω κι αν υπάρχει αυτό το τρίχρονο, που, εν πάση περιπτώσει, δίνει μία διασφάλιση, να περάσουμε πια σε επικουρική εργασία υγειονομικού προσωπικού και γιατρών για όλο το σύστημα. Καταλαβαίνετε πού πάμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Οδηγείτε το σύστημα υγείας της χώρας και τα στρατιωτικά νοσοκομεία σε ένα μοντέλο εργασιακών σχέσεων που δεν συνάδει σε καμμία περίπτωση με το ρόλο τον οποίο πρέπει να παίζουν τα νοσοκομεία και συνολικότερα η νοσοκομειακή περίθαλψη.
Πρέπει να απαντήσετε γιατί κάνετε αυτήν την επιλογή, έστω και αν προσωρινά λύνει κάποια ζητήματα, διότι η αίσθησή μας είναι ότι πρόκειται για μία πιο στρατηγική επιλογή. 
Αν κανείς κοιτάξει τα νοσοκομεία της χώρας, πώς αυτά εξελίσσονται, ποιο είναι το προσωπικό και πώς σχεδιάζετε να τα στελεχώσετε, η δικιά μου αίσθηση και από την εμπειρία μου είναι ότι σε λίγα χρόνια δεν θα έχουμε ούτε έναν άνθρωπο που να δουλεύει με μόνιμη και σταθερή σχέση εργασίας σ’ αυτά.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΜΑΝΤΑΣ",299
"22839"," Ευχαριστούμε.
Το λόγο έχει η κ. Μαρία Τριανταφύλλου, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"22840"," Ευχαριστώ, κύριε Πρόεδρε.
Η κύρωση της συγκεκριμένης πράξης νομοθετικού περιεχομένου που συζητάμε σήμερα, έχει σκοπό την αντιμετώπιση εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.».
Κατ’ αρχάς, η πραγματικότητα των ΕΑΣ δεν ήταν απρόβλεπτη, αφού και στη δική τους περίπτωση υπήρξε μία συσσώρευση παθογενειών και από τις προηγούμενες κυβερνήσεις του ΠΑΣΟΚ και της Νέας Δημοκρατίας αλλά και από τις διορισμένες διοικήσεις, που ακόμα περιμένουμε να εκπονήσουν σχέδιο εξυγίανσης. 
Γιατί τι σημαίνει, αν όχι σκόπιμη υποβάθμιση και απαξίωση των ΕΑΣ, το γεγονός ότι ο υψηλός δανεισμός της εταιρείας αναλώθηκε αποκλειστικά στη χρηματοδότηση του ετήσιου ταμειακού ελλείμματος και όχι στη χρηματοδότηση συγκεκριμένου παραγωγικού σχεδίου;
Τι σημαίνει, αν όχι απαξίωση και υποβάθμιση, ότι σύμφωνα με επίσημες οικονομικές αξιολογήσεις της εταιρείας, που ολοκληρώθηκαν το 2011, το Υπουργείο Εθνικής Άμυνας καθυστερεί να ανταποκριθεί σε αιτήματα τροποποίησης συμβάσεων με τον όμιλο, με αποτέλεσμα την επιβολή ποινικών ρητρών;
Σύμφωνα με τη διοίκηση της εταιρείας, το Υπουργείο Εθνικής Άμυνας δεν καταβάλλει τα οφειλόμενα ποσά στον όμιλο, με αποτέλεσμα να οριστικοποιηθούν οι ποινικές ρήτρες που επιβάλλει το ίδιο το δημόσιο στον εαυτό του, αφού πρόκειται για μια εταιρεία που του ανήκει. Με αυτήν την ακατανόητη λογική, το ελληνικό δημόσιο διεκδικεί από μια εταιρεία που -το ξαναλέω- του ανήκει το ποσό περίπου των 600.000 ευρώ για καταβολή ποινικών ρητρών.
Μέσα στα ερωτήματα που τέθηκαν και από τον εισηγητή μας, ήταν και το ερώτημα σχετικά με το ύψος των ποινικών ρητρών που οφείλουν τα ΕΑΣ. Υπήρξε στην προκείμενη περίπτωση παρακράτηση υπέρ οφειλομένων ποινικών ρητρών; Περιμένουμε απαντήσεις.
Πρόκειται, λοιπόν, για ενέργειες –θα μπορούσαμε να αναφέρουμε και άλλες- που δυναμιτίζουν και υποσκάπτουν την ίδια την ύπαρξη των ΕΑΣ, που, ενώ κατέχουν σημαντική τεχνολογία, εξελιγμένο μηχανολογικό εξοπλισμό και μεγάλες κατασκευαστικές δυνατότητες, τα ρίχνετε στον Καιάδα.
Δεν χρειάζεται να προσθέσω ότι υπάρχει ανελέητη επιμονή σε πράξεις νομοθετικού περιεχομένου, οι οποίες διαστρεβλώνουν και υποβαθμίζουν το κοινοβουλευτικό έργο. Επιπλέον, όπως και για τις προηγούμενες έτσι και για τη συγκεκριμένη πράξη νομοθετικού περιεχομένου που συζητάμε σήμερα, είναι σαφές ότι δεν συντρέχουν οι προϋποθέσεις του άρθρου 44 παράγραφος 1 του Συντάγματος και επομένως πρόκειται για τη συνέχιση μιας αντισυνταγματικής και αντιδημοκρατικής κυβερνητικής πρακτικής, που επιμένει να παραβιάζει ή «να κάνει λάστιχο» το Σύνταγμα, προκειμένου να αντιμετωπίσει τις συνέπειες της διοικητικής της ανεπάρκειας.
Ωστόσο, είπαμε πως τη συγκεκριμένη πράξη νομοθετικού περιεχομένου θα την ψηφίσουμε, αφού αυτό θα υλοποιήσει την, έστω μερική, εξόφληση των δεδουλευμένων των εργαζομένων.
Η ψήφιση ωστόσο της συγκεκριμένης πράξης νομοθετικού περιεχομένου δεν απαντά στα αδυσώπητα ερωτήματα που τίθενται, και όχι μόνο από την Αξιωματική Αντιπολίτευση, για το μέλλον της Αμυντικής Βιομηχανίας. Συγκεκριμένα, πώς θα αντιμετωπιστεί το πρόβλημα ρευστότητας της κρατικής Αμυντικής Βιομηχανίας; Με πράξεις νομοθετικού περιεχομένου; 
Μας ενδιαφέρει ή όχι η εκπόνηση κυβερνητικού σχεδίου, τέτοιου που να εγγυάται τη βιωσιμότητα και κυρίως την ανάπτυξή τους και που να εγγυάται την εφοπλιστική επάρκεια των Ενόπλων Δυνάμεων; 
Ακόμη, τι θα γίνει μετά την πράξη νομοθετικού περιεχομένου; Πάμε σε μία παράταση έως το τέλος Ιανουαρίου του 2013. Τι θα γίνει μετά; Χρειαζόμαστε απαντήσεις.
Το ζήτημα αυτό θα πρέπει να το δείτε, όχι μόνο αναφορικά με τη συνάφειά του με την αμυντική και εξωτερική πολιτική της χώρας αλλά και με την ίδια αναπτυξιακή και τη βιομηχανική της πορεία.
Επίσης, έχουμε εκφράσει έντονους φόβους και αντιρρήσεις σχετικά με την στόχευση του Ευρωπαϊκού Οργανισμού Άμυνας, που, κατά την άποψή μας, δεν είναι παρά ένα σχέδιο σε εξέλιξη, το οποίο ουσιαστικά αποσκοπεί στη διάλυση ή στην αναδιάρθρωση των βιομηχανικών αμυντικών υποδομών πολλών χωρών της Ευρωπαϊκής Ένωσης.
Έχουμε πει ότι μέσω του ελέγχου του Ευρωπαϊκού Οργανισμού Άμυνας, ενός σημαντικού βραχίονα της Κοινής Πολιτικής Άμυνας και Ασφάλειας στην Ευρωπαϊκή Ένωση, στη σύνοδο του Δεκεμβρίου θα μπει ουσιαστικά η ταφόπλακα στα σχέδια της Ελλάδας για στήριξη της εθνικής βιομηχανίας. Σ’ αυτό έρχονται και οι απαιτήσεις της τρόικας, είτε για λουκέτο είτε για συρρίκνωση των ΕΑΣ. 
Ως ΣΥΡΙΖΑ έχουμε αναφερθεί αναλυτικά στο σχέδιο για την αναδιάρθρωση των ΕΑΣ και είπαμε ότι αυτό περιλαμβάνει τη δημιουργία ενός ενιαίου φορέα όλου του αμυντικού τομέα της χώρας, τη συγκρότηση αμυντικής στρατηγικής, που θα διασφαλίσει τον εφοδιασμό του στρατού και θα καλύπτει τις ανάγκες του σε έκτακτες συνθήκες, την εκπόνηση σχεδίου παραγωγικής ανασυγκρότησης και την αξιοποίηση δυνατοτήτων συνεργασίας με άλλες χώρες της Ευρωπαϊκής Ένωσης. 
Θέλω τώρα να πω δύο λόγια για το άρθρο 3 της υπουργικής τροπολογίας 935/4, το οποίο πρέπει να πω ότι αναφέρεται και στα ΑΕΙ. Αυτή η υπουργική απόφαση, λοιπόν, με το άρθρο 3 καταργεί ένα φόρο 0,5% στα εισαγόμενα προϊόντα από τρίτες χώρες και ο οποίος μέχρι σήμερα αποδίδεται στα ανώτατα εκπαιδευτικά ιδρύματα. Το κόστος για τα ΑΕΙ ανέρχεται, σύμφωνα με την έκθεση του Γενικού Λογιστηρίου του Κράτους, σε 15 εκατομμύρια ευρώ. 
Στο σημείο αυτό, θα πρέπει να σημειωθεί ότι ο ν. 4093/2012 στο άρθρο 1 περίπτωση 2α. της παραγράφου Θ.1. διατηρούσε την εισφορά αυτή για τα ΑΕΙ, αλλά καταργούσε την εισφορά 2% του ΤΕΕ προς το Εθνικό Μετσόβιο Πολυτεχνείο, το Πανεπιστήμιο Αθηνών και το Αριστοτέλειο Πανεπιστήμιο Θεσσαλονίκης. Πρόκειται για την κατάργηση ενός φόρου με κοινωνική ανταποδοτικότητα, ο οποίος θα επιφέρει ένα ακόμα πλήγμα στη λειτουργία των ΑΕΙ. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Ενώ επιβάλλονται στους πολίτες δισεκατομμύρια σε άμεσους και έμμεσους φόρους, καταργείτε ένα τέλος σε εισαγόμενα προϊόντα από τρίτες χώρες, το οποίο υπάρχει από το 1925. Την ίδια στιγμή, είναι απόλυτα αμφίβολο ότι η κατάργηση αυτού του τέλους θα επιφέρει την ελάχιστη μείωση των τιμών των προϊόντων αυτών στον καταναλωτή. 
Πέρα από το ότι είναι εκπρόθεσμη, θα πρέπει να πω –άλλωστε, το έχουμε πει ξανά- ότι οι τροπολογίες θα πρέπει να συζητούνται ανάλογα με το θέμα τους στις ανάλογες επιτροπές. 
Τέλος, θέλω να κάνω μία αναφορά στους εργαζομένους των ΕΑΣ. Χαιρετίζω αυτόν τον αγώνα των εργαζομένων, γιατί δείχνουν ότι όχι μόνο υπερασπίζονται τα εργασιακά τους δικαιώματα, αλλά την ίδια την Αμυντική Βιομηχανία. Αυτός ο αγώνας αποτελεί το πιο απτό και ελπιδοφόρο παράδειγμα και μας δείχνει ότι τα μνημόνια της βαρβαρότητας δεν μπορούν να συνυπάρξουν με τη δημοκρατία, την παραγωγική ανασυγκρότηση, την επιστημονική και αναπτυξιακή αναγέννηση, την εθνική ανεξαρτησία και την κοινωνική συνοχή. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΤΡΙΑΝΤΑΦΥΛΛΟΥ",508
"22841"," Ευχαριστούμε την κυρία συνάδελφο. 
Το λόγο έχει ζητήσει ο Πρόεδρος των Ανεξάρτητων Ελλήνων κ. Πάνος Καμμένος. 
Ορίστε, κύριε Πρόεδρε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22842"," Κυρία Πρόεδρε, κυρίες και κύριοι συνάδελφοι, ζήτησα να πάρω το λόγο γιατί σήμερα συζητείται μια πράξη νομοθετικού περιεχομένου η οποία έχει αγγελικό πρόσωπο. 
Είναι φυσικό ότι κανείς δεν μπορεί να αρνηθεί ότι θα πρέπει να διευκολυνθεί η Ελληνική Αμυντική Βιομηχανία, προκειμένου να λειτουργήσει και προκειμένου να μπορέσουν να πληρωθούν οι εργαζόμενοι. 
Το θέμα, όμως, είναι γιατί έρχεται με πράξη νομοθετικού περιεχομένου. Ποια είναι η ανάγκη να έρθει μια πράξη νομοθετικού περιεχομένου, η οποία δεν αναφέρει απολύτως τίποτα για το τι θα γίνει την επόμενη μέρα; 
Εδώ θέλω να ξεκαθαρίσω ότι η πολιτική της τρόικας απέναντι στην Αμυντική Βιομηχανία είναι μια πολιτική λουκέτου της Αμυντικής Βιομηχανίας. Ουσιαστικά η τρόικα έχει επιβάλει στην Κυβέρνηση –αν δεν το έχει κάνει η Κυβέρνηση με δική της πρωτοβουλία- να έχουν μείνει ακέφαλες οι αμυντικές μας βιομηχανίες. Επί αρκετό καιρό δεν υπήρχε διοίκηση στα Ελληνικά Αμυντικά Συστήματα. 
Αντίστοιχα, τα ίδια συμβαίνουν και στην ΕΑΒ, όπου υπεργολάβοι ουσιαστικά αναλαμβάνουν να παίρνουν τη δουλειά των εργαζομένων στην Ελληνική Αεροπορική Βιομηχανία. 
Το ίδιο επίσης συμβαίνει και στην ΕΛΒΟ, όπου έχουν σταματήσει οι γραμμές παραγωγής. Αν κανείς μπορούσε να το δει καθαρά επιχειρηματικά, θα έπρεπε να δει ότι ουσιαστικά έχουν γίνει εγκλήματα εις βάρος της Ελληνικής Αμυντικής Βιομηχανίας από πολλές κυβερνήσεις. Θέλω να θυμίσω ότι πράγματι τα Ελληνικά Αμυντικά Συστήματα, η ΕΛΒΟ και η ΠΥΡΚΑΛ έχουν περάσει διά πυρός και σιδήρου. 
Κάποτε έφθασαν σε σημείο να ιδρύσουν εργοστάσιο της ΠΥΡΚΑΛ στην Αρμενία, προκειμένου ένας καθηγητής, ο οποίος είχε βρει το μυστικό όπλο με τα λέιζερ, να προχωρήσει στην παραγωγή του «υπερόπλου». Τότε δόθηκαν τρία δισεκατομμύρια δραχμές από τα «μαύρα» ταμεία, από τα κονδύλια ασφαλείας του Υπουργείου Εθνικής Άμυνας. Το εργοστάσιο στην Αρμενία έγινε και τελικά ο καθηγητής δεν υπήρξε ποτέ. Δοκίμαζαν βομβίδια στις ερήμους της Σαχάρας. Η κομπίνα της κομπίνας! Έμειναν ατιμώρητοι οι περισσότεροι, παρ’ ότι σχηματίστηκαν δικογραφίες και παρ’ ότι έφαγαν τη σάρκα της Ελληνικής Αμυντικής Βιομηχανίας. 
Δεν θα θυμίσω τι γινόταν με τα όπλα στο Ιράκ ή τις οφειλές που υπήρχαν από την εποχή του Σαντάμ Χουσεΐν και το πώς αποκλείστηκαν ουσιαστικά οι διεκδικήσεις αυτών των χρημάτων από μεταγενέστερες συμφωνίες που έγιναν με το Ιράκ. Θέλω να μιλήσω για το τι συμβαίνει σήμερα. 
Σήμερα, λοιπόν, πρέπει να δεχθούμε ότι τα Ελληνικά Αμυντικά Συστήματα –και χαίρομαι που είναι εδώ η κυρία Αναπληρωτής Υπουργός, γιατί είχε πάρει δημόσια θέση στο παρελθόν- είναι μία επιχείρηση που μπορεί αύριο το πρωί, με τις παραγγελίες οι οποίες υπάρχουν, να λειτουργήσει.
Εδώ έχουν λόγο και οι τοπικοί Βουλευτές. Ο στρατηγός γνωρίζει τι συμβαίνει στο Αίγιο. Γνωρίζουμε τι συμβαίνει αυτήν τη στιγμή στη Μάνδρα. Γνωρίζουμε τι συμβαίνει στις μονάδες των Ελληνικών Αμυντικών Συστημάτων σε σχέση με παραγγελίες που εκκρεμούν. Ερχόμαστε εδώ και λέμε «να διασφαλίσουμε το να πληρωθούν οι εργαζόμενοι και να πάρουν φορολογική ενημερότητα». Θα δεχθούμε να προχωρήσουμε στη χρηματοδότηση των εταιρειών αυτών ακόμα και από αυτούς που παραγγέλνουν, όπως η αμερικανική ATK, προκειμένου να ξαναμπούν μπροστά οι γραμμές παραγωγής; Ή θα ακολουθήσουμε την εντολή της τρόικας, που θέλει ουσιαστικά να κλείσουν οι αμυντικές βιομηχανίες, να δοθούν τα εξακόσια περίπου στρέμματα της Ελευσίνας, του Λαυρίου, του Αιγίου και του Υμηττού των Ελληνικών Αμυντικών Συστημάτων σε ιδιώτες –προσυμφωνημένα, φοβάμαι- ή να περάσουν τα μηχανήματα του Αιγίου και της Μάνδρας στη  «RHEINMETALL», η οποία θα εκτελέσει ουσιαστικά τις παραγγελίες που εκκρεμούν;
Ο διάλογος για τη δημιουργία του ευρωπαϊκού στρατού είναι ένας διάλογος ο οποίος έχει ανοίξει, αλλά δεν έχει γίνει ποτέ στην ελληνική Βουλή. Προχθές κατέθεσα έγγραφο του Υπουργείου Εθνικής Άμυνας του Βελγίου, όπου ουσιαστικά το 2014 αναλαμβάνει το European Battlegroup Cort, το οποίο στρατολογεί δυόμισι  χιλιάδες στρατιώτες για να ενεργήσει σε εμβέλεια δυόμισι χιλιάδων χιλιομέτρων, έξι χιλιάδων χιλιομέτρων από τις Βρυξέλλες –και μάλιστα για καταστολή εξεγέρσεων- και λέει ότι περιλαμβάνει μέσα τμήματα του στρατού της Δημοκρατίας των Σκοπίων. 
Ερώτησα προχθές τον Πρωθυπουργό. Σήκωσε το χέρι του να απαντήσει προχθές ο κ. Αβραμόπουλος και ο Πρωθυπουργός τού επέβαλε να μην απαντήσει. Απαντήστε μας τι γίνεται με αυτό.
Επικοινώνησα με το Υπουργείο Άμυνας του Βελγίου και επιβεβαιώθηκε από το ίδιο το site του Υπουργού Άμυνας του Βελγίου κ. Ντε Κρεμ. Τι κάνει η Κυβέρνηση; Συμφωνήσατε σε  ονομασία των Σκοπίων, να παραχωρήσετε; Ποιος είναι ο ρόλος του ευρωπαϊκού στρατού; Πού θα επεμβαίνουν και τι δουλειά έχουν οι Σκοπιανοί με το όνομα «Μακεδονία» στο να επιβάλλουν την τάξη στην Ευρωπαϊκή Ένωση; 
Σε αυτό το πλαίσιο ουσιαστικά οδηγείται και το μέλλον της Αμυντικής Βιομηχανίας. Τα Ελληνικά Αμυντικά Συστήματα έχουν συγκεκριμένες παραγγελίες. Η αμερικανική εταιρεία ATK για το πρόγραμμα παραγωγής πυρομαχικών διαμετρήματος 40 χιλιοστών, για τα AC-130 Gunship της αεροπορίας των ΗΠΑ, έχει προχωρήσει ουσιαστικά σε παραγγελία διακοσίων είκοσι εκατομμυρίων δολαρίων. Το Υπουργείο των Οικονομικών γνώριζε –και αυτό προκύπτει από τον κοινοβουλευτικό έλεγχο- ότι η εταιρεία αυτή έπρεπε στο τέλος του Αυγούστου του 2013 να υποβάλει προσφορά σε απάντηση σχετικού αιτήματος για υποβολή προσφοράς της αεροπορίας των Ηνωμένων Πολιτειών και η κατακύρωση του προγράμματος έπρεπε να έχει γίνει μέσα σε διάστημα ενός μηνός. Δεν έγινε απολύτως τίποτα. Αυτό δεν αποτελεί απιστία σε βάρος του ελληνικού δημοσίου; Δεν αποτελεί πολιτική απόφαση στο να μη λειτουργήσουν τα Ελληνικά Αμυντικά Συστήματα και να κλείσουν, για να παραδοθούν στη «RHEINMETALL» επειδή το θέλει η κ. Μέρκελ;
Την ίδια στιγμή, όσον αφορά δεύτερο πρόγραμμα παραγωγής φυσιγγίων 5,56 ύψους τριάντα εκατομμυρίων δολαρίων -που ξέρω ότι το γνωρίζετε προσωπικά και το αναφέρατε εσείς, κυρία Αναπληρώτρια Υπουργέ, κατά την επίσκεψή σας στα ΕΑΣ- που επιθυμούσε να αναθέσει η αμερικανική εταιρεία στα ΕΑΣ, το συγκεκριμένο πρόγραμμα είχε επαναληπτικές παραγγελίες, οι οποίες σε βάθος χρόνου μπορεί να έφθαναν στο ύψος των εκατόν πενήντα οκτώ εκατομμυρίων φυσιγγίων αξίας εξήντα εκατομμυρίων δολαρίων. 
Στα δύο αυτά προγράμματα και η αμερικανική ATK είχε διασφαλίσει με επιστολή της το 100% της χρηματοδότησης της παραγωγής. Και ελληνικό ενδιαφέρον κανένα!
Άρα ουσιαστικά εδώ δεν έχουμε μόνο μια πολιτική απόφαση. Δεν έχουμε μία απόφαση εκτέλεσης εντολής της τρόικας, αλλά έχουμε και τη διάπραξη, εάν δεν προχωρήσουμε στις συμβάσεις αυτές, του αδικήματος της απιστίας σε βάρος του ελληνικού δημοσίου.
Την ίδια στιγμή στον εμπορικό τομέα έχουμε κι άλλες προσφορές. Όταν επισκέφθηκα το Αίγιο, ζήτησα να ενημερωθώ από τους εργαζόμενους για το θέμα της πρότασης που υπήρχε από την Ινδία, από το Υπουργείο Άμυνας της Ινδίας, σχετικά με το πρόγραμμα «ΑΡΤΕΜΙΣ» και αν αληθεύει αυτό το πρόγραμμα. Έχω στα χέρια μου την επιστολή στις 29 Αυγούστου 2013 του Υπουργείου Άμυνας της Ινδίας, το οποίο το επιβεβαιώνει η κυβέρνηση της Ινδίας, σε σχέση με παραγγελία για το πρόγραμμα «ΑΡΤΕΜΙΣ», που θα έδινε δουλειά στα Ελληνικά Αμυντικά Συστήματα για τα επόμενα δέκα χρόνια. Πριν από είκοσι μέρες επισκέφθηκε άλλη εταιρεία από την Ινδία για θέματα πυραύλων το εργοστάσιο της Μάνδρας.
Εδώ, λοιπόν, φαίνεται ξεκάθαρα ότι η Κυβέρνηση αρνείται ουσιαστικά να επιτρέψει στα Ελληνικά Αμυντικά Συστήματα να λειτουργήσουν. Ζητάω μία απάντηση: Ποιος αποφασίζει να αρνηθεί να δουλέψει η Αμυντική Βιομηχανία, να εργαστούν οι εργαζόμενοι, να κερδίσει το ελληνικό δημόσιο και παράλληλα, να έχουμε το στρατηγικό πλεονέκτημα της ύπαρξης Αμυντικής Βιομηχανίας στη χώρα;
Καταθέτω στη Βουλή την επιστολή –δεν είναι απόρρητη- και ζητώ, κυρία Υπουργέ, να μας δώσετε μία απάντηση.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Την ίδια στιγμή που όλα αυτά γίνονται και ουσιαστικά προχωράμε στο κλείσιμο της εταιρείας, έχουμε τις ανάγκες του Ελληνικού Στρατού, οι οποίες δεν θα καλύπτονται όσον αφορά τις νέες παραγγελίες. Αναφέρομαι στο νέο τυφέκιο 5,56 -ζητάμε εκατό χιλιάδες τυφέκια- και στο νέο πιστόλι USP 9 χιλιοστών -ζητάμε πενήντα χιλιάδες πιστόλια για τις Ένοπλες Δυνάμεις και τα Σώματα Ασφαλείας- τα οποία, αν δεν τα πάρει η Ελληνική Αμυντική Βιομηχανία, θα δοθούν σε άλλες αμυντικές βιομηχανίες του εξωτερικού. Αυτό σημαίνει, πέραν του κλεισίματος, και εξαγωγή συναλλάγματος και έλλειψη στρατηγικού πλεονεκτήματος. Παράλληλα, για τη γραμμή παραγωγής των βλημάτων 120 χιλιοστών για τις ανάγκες των ελληνικών αρμάτων μάχης, των LEO - 2HEL και την πιστοποιημένη γραμμή καταστροφής ληγμένων πυρομαχικών, μοναδική στα Βαλκάνια, με κέρδη εκατομμύρια ευρώ.
Τώρα τι γίνεται; Βλέπουμε φίλους της Κυβέρνησης να «χτυπούν» διαγωνισμούς για την καταστροφή των βλημάτων, που γίνονται μέσω εξαγωγής τους στην Αφρική. Δεν υπάρχουν ποινικές ευθύνες γι’ αυτό; Η απώλεια, δηλαδή, ουσιαστικά των εισοδημάτων αυτών της πολεμικής βιομηχανίας δεν αποτελεί και αδίκημα; Πώς συναινείτε σ’ αυτό το αδίκημα; Εάν η τρόικα σας το επιβάλλει, να μας το πείτε ξεκάθαρα. Αν η ελληνική Κυβέρνηση υπακούει την τρόικα, προκειμένου να δώσει στην Αμυντική Βιομηχανία, έχετε την υποχρέωση να ζητήσετε τη στήριξη της Βουλής. Και θα σας τη δώσουμε. 
Δεν μπορεί να παραδοθεί η Ελληνική Αμυντική Βιομηχανία την ίδια στιγμή που στην Τουρκία βλέπουμε η τουρκική αμυντική βιομηχανία να απογειώνει τις εξαγωγές της. Από 921 εκατομμύρια δολάρια, που ήταν το 2011, εκτοξεύθηκαν οι εξαγωγές της τουρκικής αμυντικής βιομηχανίας στο 1,29 δισεκατομμύριο δολάρια το 2012 και εκτιμάται ότι το 2013 θα φθάσουν το 1,5 δισεκατομμύριο δολάρια. Τι συμβαίνει ακριβώς, σχετικά με το πλεονέκτημα το οποίο πρέπει να έχει η χώρα μας απέναντι σε μία χώρα που την απειλεί;
Αντιλαμβάνομαι την αγωνία της Κυβέρνησης και επαναλαμβάνω το τι έγινε πάλι προχθές στη Βουλή κατά τη διάρκεια της πρότασης δυσπιστίας. Από αυτό εδώ το Βήμα ο Υφυπουργός Εθνικής Άμυνας κ. Δαβάκης ανέφερε συγκέντρωση στρατευμάτων στον Έβρο και στα παράλια της Μικράς Ασίας από τουρκικές δυνάμεις, οι οποίες απειλούν τον εθνικό χώρο. Μέσα σε λίγη ώρα ανάγκασαν η Κυβέρνηση και ο Πρωθυπουργός τον Υφυπουργό να σηκωθεί από εκείνο το Βήμα και να διαψεύσει τον εαυτό του.
Προχωράμε ουσιαστικά σε μία πολιτική Παπανδρέου, περί δήθεν καλλιέργειας καλών σχέσεων με την Τουρκία, την ίδια στιγμή που βγαίνει ο Ερντογάν και προκαλεί, λέγοντας ότι δεν αναγνωρίζει την Κύπρο. Η μόνη ενημέρωση που έχει η Βουλή είναι η ενημέρωση στην Επιτροπή Εξωτερικών Υποθέσεων και Άμυνας, που από τη μία μεριά ο ένας λέει ότι όλα βαίνουν καλώς και από την άλλη μεριά ότι υπάρχουν προκλήσεις.
Ερωτώ: Τι συμβαίνει με τα ελληνοτουρκικά; Πώς προχωράτε στο κλείσιμο της Αμυντικής Βιομηχανίας; Την ίδια στιγμή, η μόνη συνάντηση που έχει γίνει είναι στον προθάλαμο του Εμίρη του Κατάρ, όπου, ενώ πήγε ο Πρωθυπουργός να πάρει επενδύσεις –βέβαια δεν πήρε καμμία επένδυση- κατέληξε να πίνει καφέ με τον κ. Ερντογάν, οι δυο τους. Τι θα πει οι δυο τους; Από πότε οι δυο τους πίνουν καφέ; Τι λένε; Πού ήταν το διπλωματικό σώμα; Συνεχίζουμε την πολιτική Ρόντου; Να μας το πείτε.
Αντιλαμβάνομαι τη συγκυβέρνηση, αλλά εδώ ουσιαστικά έχουμε παράδοση στα εθνικά θέματα στην πολιτική Παπανδρέου της πολιτικής της συγκυβέρνησης Σαμαρά-Βενιζέλου. Σε αυτό το πλαίσιο υπάγεται το κλείσιμο της Αμυντικής Βιομηχανίας.
Το ίδιο συμβαίνει με την Ελληνική Αεροπορική Βιομηχανία. Η Ελληνική Αεροπορική Βιομηχανία έχει αυτήν τη στιγμή συμφωνήσει με την «LOCKHEED MARTIN», έχει συμφωνήσει με την «TASSO». Το σύνολο των μεγάλων βιομηχανιών του κόσμου εμπιστεύεται τους Έλληνες εργαζόμενους και τεχνίτες. Έχουμε προτάσεις από τη Ρωσία για συμπαραγωγή. Έχει υπογράψει το Μπεριέφ η ΕΑΒ για πυροσβεστικά αεροσκάφη. Τίποτα από όλα αυτά! Και γι’ αυτά η απάντηση είναι ότι προχωράμε στην εφαρμογή του κλεισίματος εν λειτουργία.
Η ΕΛΒΟ έχει γραμμές παραγωγής ολόκληρες και έτοιμες, με παραγγελίες. Περιμένουμε. Συνάντησα εδώ τον Πρέσβη του Ιράκ, ο οποίος ήταν έτοιμος να δώσει μία μεγάλη δουλειά που υπάρχει στην ΕΛΒΟ, για την ανακατασκευή των οχημάτων.
Όλα αυτά δείχνουν ότι η βούληση της Κυβέρνησης ουσιαστικά είναι να απεμπολήσει την ύπαρξη της Αμυντικής Βιομηχανίας, εκτελώντας πιθανώς τις εντολές της τρόικας, αλλά ουσιαστικά αποδυναμώνοντας τον εθνικό κορμό.
Θέλουμε, κύριε Υπουργέ, να απαντήσετε με σαφήνεια: Τι θα κάνετε με την Ελληνική Αμυντική Βιομηχανία; Κάποιοι στο παρελθόν πράγματι την απαξίωσαν, κάποιοι δεν άφησαν να λειτουργήσει το «ΑΡΤΕΜΙΣ», ένα τεράστιο όπλο στα χέρια της Ελλάδος, γιατί δεν μπορούσαν να διασυνδέσουν δήθεν τα συστήματα μεταξύ τους. Κάποιοι άλλοι απαξίωσαν ουσιαστικά την ΕΑΒ, για να γίνει το κέντρο service της «LOCKHEED MARTIN» στο σύνολο της Ευρωπαϊκής Ένωσης. Τώρα, όμως, όλα αυτά φαίνονται πταίσματα μπροστά στο έγκλημα του να κλείσει η Αμυντική Βιομηχανία.
Δηλώνοντάς σας οι Ανεξάρτητοι Έλληνες ότι πρώτα απ’ όλα εμείς δεν πρόκειται να αφήσουμε να προχωρήσει αυτή η πολιτική του κλεισίματος και θα προχωρήσουμε ακόμα και στη διερεύνηση ποινικών ευθυνών, σας λέμε ότι, αν αποφασίσετε να κρατήσετε μία εθνική γραμμή, θα είμαστε δίπλα σας, αν αποφασίσετε να πείτε «όχι» στην τρόικα και να αρνηθείτε να κλείσετε την Αμυντική Βιομηχανία, ώστε να μπουν μπροστά ξανά οι γραμμές παραγωγές του Λαυρίου, να μπουν μπροστά οι γραμμές παραγωγής της Πάτρας, της Μάνδρας, να λειτουργήσει ξανά η ΕΑΒ, να προχωρήσει η ΕΛΒΟ, εμείς θα είμαστε δίπλα. Αλλά δώρο στη «RHEINMETALL» δεν θα την κάνουμε. Εκεί όσοι πάνε να λειτουργήσουν με τη λογική των υποβρυχίων του Σκαραμαγκά, δεν πρόκειται να χαίρουν της προστασίας του κ. Σαμαρά για τη μη δημιουργία εξεταστικών επιτροπών.
Ευχαριστώ.
(Χειροκροτήματα από την πτέρυγα των ΑΝΕΛ)","ΠΑΝΟΣ ΚΑΜΜΕΝΟΣ",181
"22843"," Ευχαριστούμε, κύριε Πρόεδρε. 
Έχει ζητήσει το λόγο η Αναπληρώτρια Υπουργός κ. Φωτεινή Γεννηματά.
Προφανώς, για να απαντήσετε στον κύριο Πρόεδρο, θέλετε το λόγο. Ένα δίλεπτο σας φτάνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22844"," Ναι, κυρία Πρόεδρε.","ΦΩΤΕΙΝΗ ΓΕΝΝΗΜΑΤΑ",86
"22845"," Έχετε το λόγο, κυρία Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22846"," Ευχαριστώ πολύ, κυρία Πρόεδρε.
Μία πολύ μικρή παρέμβαση θα ήθελα να κάνω. Θα αναφερθώ σε όλα τα θέματα που τέθηκαν μετά, στη διάρκεια της ομιλίας μου, για να ακούσω και όλους τους ομιλητές.
Κύριε Πρόεδρε, εγώ θέλω να σας καλέσω να στηρίξετε αυτήν την Κυβέρνηση, να στηρίξετε την προσπάθεια που κάνει το Υπουργείο Εθνικής Άμυνας για να μην κλείσουν τα ΕΑΣ, για να μην μπει λουκέτο σε αυτήν την τόσο σημαντική βιομηχανία για τη χώρα. Σας καλώ να στηρίξετε τη σημερινή πρότασή μας, το σημερινό νομοσχέδιο, γιατί εξασφαλίζει ένα σημαντικό μεταβατικό στάδιο που χρειαζόμαστε, προκειμένου να φτάσουμε στην οριστική λύση που διεκδικούμε. Και η οριστική λύση που διεκδικούμε είναι μία βιώσιμη, αναδιαρθρωμένη Ελληνική Αμυντική Βιομηχανία, τα Ελληνικά Αμυντικά Συστήματα.
Σε καμμία περίπτωση, ποτέ, δεν έχω μιλήσει εγώ για κλείσιμο και για λουκέτο, έστω κι εν λειτουργία, των Ελληνικών Αμυντικών Συστημάτων. Παλεύω -και παλεύουμε ως Κυβέρνηση- να αναδιαρθρωθούν, να είναι βιώσιμα και να μη χρειάζεται ο Έλληνας φορολογούμενος πολίτης να συνεισφέρει άλλο από το υστέρημά του για να μπορούν να συντηρηθούν. 
Ακριβώς γι’ αυτό, κύριε Πρόεδρε, η διοίκηση έχει εντολή -και από εμένα προσωπικά- για κινητικότητα και εξωστρέφεια. Κανένας δεν τους έχει απαγορεύσει να υπογράψουν συμβάσεις. Αντίθετα, αυτό το διάστημα, μέσα σε τόσο δύσκολες συνθήκες για την εταιρεία, έχουν υπογραφεί σημαντικότατες συμβάσεις με εταιρείες, των οποίων το όνομα, δυστυχώς, δεν μου επιτρέπεται να το αναφέρω, γιατί μπορεί ακόμα κι αυτό να ακυρώσει τις συμβάσεις. Ξέρετε ότι είναι πολύ λεπτά ζητήματα αυτά. Έχουμε υπογράψει συμβάσεις με το Μαρόκο. Ο λόγος για την καθυστέρηση, ο λόγος για τον οποίο δεν έχει υπογραφεί ακόμα η σύμβαση με την ΑΤΚ δεν οφείλεται σε εμάς, αλλά στα προβλήματα που αντιμετώπιζε η αμερικάνικη κυβέρνηση, στο ότι δεν μπορούσαν να λειτουργήσουν όλο το προηγούμενο διάστημα. Κι έχουν σαφή και ξεκάθαρη εντολή να συζητήσουν και για τα θέματα της Ινδίας και για κάθε θέμα που μπορεί να ενισχύσει τη βιωσιμότητα της εταιρείας. 
Όλα τα υπόλοιπα θα τα πω στην ομιλία μου.
Ευχαριστώ.","ΦΩΤΕΙΝΗ ΓΕΝΝΗΜΑΤΑ",86
"22847"," Ευχαριστώ, κυρία Υπουργέ.
Κύριε Πρόεδρε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22848"," Κυρία Υπουργέ, στο πλαίσιο του να βοηθήσουμε, σας λέω το εξής: Αντί να προχωράμε σε πράξη νομοθετικού περιεχομένου, αντί να δίνετε 10 εκατομμύρια ευρώ σε μη κυβερνητική οργάνωση, για να διερευνήσει πώς αυτοκτόνησαν έξι χιλιάδες Έλληνες, ας δώσει η Κυβέρνηση τα 10 εκατομμύρια ευρώ που χρωστάει στην Αμυντική Βιομηχανία, για να πάρουν μπρος οι γραμμές παραγωγής. Είναι απλά τα πράγματα.
Θέλω, όμως, να μου επιτρέψετε, κυρία Πρόεδρε -επειδή τώρα ενημερώνομαι- να αναφερθώ στο θάνατο του Νικολάου Μάρτη, ενός πολιτικού, ενός Έλληνα, ενός ανθρώπου που έδωσε μεγάλη μάχη για το όνομα της Μακεδονίας μας. 
Ο Νικόλαος Μάρτης ήταν ένας μεγάλος αγωνιστής της πατρίδος μας, ο οποίος έχτισε όλη εκείνη την άμυνα της χώρας απέναντι στη σκοπιανή προπαγάνδα, απέναντι σε εκείνους που θέλουν να επιβουλεύονται το όνομα της Μακεδονίας. Ήταν εκείνος ο πολιτικός άνδρας αλλά κι εκείνος ο ιστορικός ο οποίος μάς έδωσε τα πολεμοφόδια για να δώσουμε τη μάχη, την ώρα που έρχονται φίλοι και εχθροί και διεκδικούν ουσιαστικά την παράδοση του όρου «Μακεδονία». 
Όταν μίλησα για την άρνηση του Πρωθυπουργού επί εννέα φορές να απαντήσει στο ερώτημα το οποίο τού υπέβαλα σαν επίκαιρη ερώτηση και όταν ανέφερα προηγουμένως τη χρήση από τον Ευρωστρατό με την Προεδρία του Βελγίου τμημάτων του στρατού των Σκοπίων, δεν είχα ενημερωθεί ακόμα για το θάνατο του Νικόλαου Μάρτη. 
Τουλάχιστον, στη μνήμη του και σε εκείνους που συνεχίζουν να αγωνίζονται για τα ιδανικά του και την προστασία της ιστορίας μας και του όρου «Μακεδονία», περιμένω μία κίνηση από τη σημερινή Κυβέρνηση.","ΠΑΝΟΣ ΚΑΜΜΕΝΟΣ",181
"22849"," Ευχαριστούμε, κύριε Πρόεδρε.
Παρακαλώ, μια και κατάγομαι από το ίδιο χωριό που γεννήθηκε ο Νικόλαος Μάρτης, από τη Μουσθένη Καβάλας -από εκεί κατάγεται ο πατέρας μου, Μικρασιάτης- επιτρέψτε μου αυτήν την προσωπική αναφορά, η οποία νομίζω ότι από όλες τις πτέρυγες της Βουλής έχει την ίδια αντιμετώπιση. Ο Νικόλας Μάρτης, ευπατρίδης πολιτικός, έδωσε τη ζωή του, για να δειχθεί το μεγάλο πρόβλημα που έχει να κάνει με το όνομα της Μακεδονίας μας.
Αιωνία του η μνήμη!
Το λόγο έχει τώρα ο κ. Ιωάννης Πλακιωτάκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22850"," Ευχαριστώ πολύ, κυρία Πρόεδρε. 
Νομίζω ότι με την πράξη νομοθετικού περιεχομένου συμφωνούμε απολύτως. Η χορήγηση ασφαλιστικής και φορολογικής ενημερότητας, προκειμένου να καλυφθούν οφειλές δεδουλευμένων στους εργαζομένους, είναι απόλυτα ξεκάθαρη.
Για λόγους, όμως, πρακτικούς, κυρία Υπουργέ, πιστεύω ότι θα πρέπει να γίνει η εξής προσθήκη, η οποία έχει να κάνει με την ΕΛΒΟ. Συγκεκριμένα, η ισχύς της παραγράφου 2 του άρθρου 124 του ν. 4199/2013 παρατείνεται μέχρι τις 31-01-2014 ή χορηγείται στην Ελληνική Βιομηχανία Οχημάτων, ΕΛΒΟ, ασφαλιστική και φορολογική ενημερότητα μέχρι τις 31-01-2014, χωρίς παρακράτηση, κατά παρέκκλιση των ισχυουσών διατάξεων, με αποκλειστικό σκοπό την είσπραξη χρημάτων οφειλομένων στην ΕΛΒΟ.
Κυρίες και κύριοι συνάδελφοι, πολύς λόγος έγινε για το μέλλον της Αμυντικής μας Βιομηχανίας. Εκτιμώ ότι δεν θα πρέπει να το προσεγγίσουμε με αμιγώς «οικονομικίστικο» τρόπο, διότι η Ελλάδα δεν είναι Ελβετία. Η Ελλάδα βρίσκεται μέσα σ’ ένα ευαίσθητο γεωπολιτικό και γεωστρατηγικό περιβάλλον. Υπάρχει η διαρκής απειλή από τη γείτονα χώρα και αυτή εκφράζεται κατά περιόδους είτε με παραβάσεις και με παραβιάσεις του εθνικού εναέριου χώρου είτε με προκλητικές δηλώσεις από την πλευρά της Τουρκίας.
Επομένως, κυρίες και κύριοι συνάδελφοι, πιστεύω ότι το μέλλον της Αμυντικής Βιομηχανίας δεν είναι μόνο ζήτημα βιωσιμότητας. Είναι προπάντων η υπεράσπιση των εθνικών και κυριαρχικών δικαιωμάτων της χώρας μας.
Συγκεκριμένα, επειδή μου αρέσει να μιλάω με επιχειρήματα, η Ελληνική Αμυντική Βιομηχανία βεβαίως και διαχρονικά είχε διαρθρωτικά προβλήματα, βεβαίως και διαχρονικά είχε προβλήματα ανταγωνιστικότητας. Πρέπει σε πρώτο επίπεδο να διορθώσουμε τα λάθη του παρελθόντος, δηλαδή να γίνει αναδιάρθρωση, να γίνει μία μελέτη βιωσιμότητας και αξιοποίησης των συγκριτικών πλεονεκτημάτων της Ελληνικής Αμυντικής Βιομηχανίας, δηλαδή εκεί που είμαστε μοναδικοί, εκεί που είμαστε καινοτόμοι να αναπτύξουμε περαιτέρω την Ελληνική Αμυντική μας Βιομηχανία, με μεγαλύτερη εξωστρέφεια, με μεγαλύτερη ανταγωνιστικότητα. Ήδη υπάρχουν υπογεγραμμένες συμβάσεις 126 εκατομμυρίων ευρώ. Ήδη υπάρχουν σε εξέλιξη εξοπλιστικά προγράμματα άλλων χωρών, που ανέφερε και η κυρία Υπουργός. Ιδιαίτερα το εξοπλιστικό πρόγραμμα από τις Ινδίες είναι ιδιαιτέρως μεγάλο, είναι περίπου τεσσάρων δισεκατομμυρίων ευρώ, οπότε η χώρα μας μπορεί να συμμετέχει σ’ αυτό το εξοπλιστικό πρόγραμμα. Κυρίως όμως πρέπει να εμπιστευτούμε την Ελληνική Αμυντική Βιομηχανία και για λόγους ποιότητας αλλά και για λόγους μοναδικότητας, ιδιαιτέρως στο κομμάτι των πυρομαχικών.
Κυρία Υπουργέ, πιστεύω ότι έχετε τη στήριξη και τη σύμφωνη γνώμη όλων μας ότι το μέλλον της Αμυντικής Βιομηχανίας δεν είναι απλά ένα οικονομικό μέγεθος, αλλά είναι ζήτημα προάσπισης των δικαιωμάτων της πατρίδας μας. Σ’ αυτή σας την προσπάθεια, σ’ αυτή σας την πολιτική θα μας βρείτε σύμφωνους.
Από την άλλη, δεν πρέπει να ξεχνάμε ότι θα πρέπει και οι αμυντικές βιομηχανίες να ανταποκριθούν στις σύγχρονες προκλήσεις του ανταγωνισμού. Όντως υπάρχουν συγκεκριμένα προβλήματα διάρθρωσης, όμως από τη στιγμή που ιδιαιτέρως η γείτων χώρα αναπτύσσεται με ιλιγγιώδεις ρυθμούς στο κομμάτι των αμυντικών βιομηχανιών, στην Ελλάδα δεν θα πρέπει σε καμμία περίπτωση να μείνουμε πίσω. 
Εγώ πιστεύω ότι σ’ αυτήν την κατεύθυνση θα πρέπει να κινηθεί η πολιτική του Υπουργείου και νομίζω ότι απ’ όλες τις πτέρυγες της Βουλής θα έχετε τη δική μας σύμφωνη γνώμη.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΛΑΚΙΩΤΑΚΗΣ",431
"22851"," Ευχαριστούμε τον κ. Πλακιωτάκη.
Το λόγο έχει ο κ. Ηλίας Βλαχογιάννης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22852"," Ευχαριστώ πολύ, κυρία Πρόεδρε.
Νομίζω ότι απ’ όλες τις πτέρυγες της Βουλής έχει εκφραστεί η σύμφωνη γνώμη για την τακτοποίηση της εκκρεμότητας που έχει σχέση με τη φορολογική και ασφαλιστική ενημερότητα στα Ελληνικά Αμυντικά Συστήματα. Οι ενστάσεις βέβαια υπάρχουν γιατί ήλθε με πράξη νομοθετικού περιεχομένου. Πιστεύω ότι στη συγκεκριμένη περίπτωση υπήρχαν λόγοι που δικαιολογούν τη διαδικασία η οποία ακολουθήθηκε και δεν νομίζω ότι πρέπει να μείνουμε σ’ αυτό. Θα συμφωνήσουμε ότι είναι μία πράξη που συμβάλλει στην ομαλή πληρωμή των οφειλών στους εργαζόμενους και στη συνέχεια της λειτουργίας, μέχρι να βρεθεί η οριστική λύση στο θέμα των Ελληνικών Αμυντικών Συστημάτων.
Δεν υπάρχει κανείς που να μην αναγνωρίζει ότι η χώρα αντιμετωπίζει εξωτερικούς κινδύνους. 
και είναι φυσικό να αναζητεί στηρίγματα και εκτός αλλά και στο εσωτερικό της. Η λειτουργία μιας υγιούς Αμυντικής Βιομηχανίας, είτε κρατικής είτε ιδιωτικής, είναι κάτι που πρέπει να το αναζητήσουμε όλοι σε αυτήν τη χώρα. 
Εγώ δεν είμαι απόλυτα βέβαιος ότι το κρατικό μοντέλο είναι το καλύτερο. Αυτό, όμως, δεν σημαίνει ότι δεν πρέπει να υπάρχει και κρατικό μοντέλο. Παλαιότερα είχαμε ιδιώτες οι οποίοι είχαν κρατικές βιομηχανίες που παρήγαν οπλικά συστήματα ή πυρομαχικά όπως ο μακαρίτης ο Μποδοσάκης, οι οποίοι βοήθησαν τα μέγιστα την Ελλάδα σε δύσκολες στιγμές που είχε πολεμικές συγκρούσεις και κάλυπταν τις ανάγκες των Ενόπλων Δυνάμεων. 
Άρα, όποιο σύστημα -μεικτό, ιδιωτικό, κρατικό- είναι υγιές και στηρίζεται σε σωστές βάσεις πρέπει να το στηρίξουμε. 
Η βούληση της Κυβέρνησης είναι να εξακολουθήσει να υφίσταται η Ελληνική Αμυντική Βιομηχανία, αλλά αναδιαρθρωμένη. Δεν θα πρέπει να είναι μια Αμυντική Βιομηχανία που θα παράγει ελλείμματα και θα τα πληρώνει ο ελληνικός λαός.  Θα πρέπει να είναι μια Αμυντική Βιομηχανία που θα παράγει προστιθέμενη αξία, που θα ενισχύει το αξιόμαχο των Ενόπλων Δυνάμεων και θα έχει και εξωστρέφεια. Θα πρέπει να είναι εξωστρεφής, να μπορεί να καλύψει ανάγκες που υπάρχουν στη διεθνή αγορά και να βγάλει και επιπλέον χρήματα. Αυτό είναι το ζητούμενο. 
Η Κυβέρνηση, διά της Υπουργού και μέσω του Πρωθυπουργού, έχει ξεκαθαρίσει ότι βούληση και στόχος μας είναι η εξυγίανση των Ελληνικών Αμυντικών Βιομηχανιών και το στήσιμο μιας Αμυντικής Βιομηχανίας που θα είναι υγιής, θα στηρίζεται πραγματικά σε στέρεες βάσεις και θα προάγει το αξιόμαχο των Ενόπλων Δυνάμεων. 
Άκουσα πριν τον αξιότιμο Πρόεδρο των Ανεξάρτητων Ελλήνων, ο οποίος έθεσε το ερώτημα γιατί δεν υπήρξε αντίδραση για τον ευρωστρατό, από μία ανακοίνωση του Υπουργείου Άμυνας της Δημοκρατίας του Βελγίου, που ανέγραφε τα Σκόπια ως «Μακεδονία».Κατ’ αρχάς, αυτό θα γίνει. Θα υπάρξει αντίδραση διά της διπλωματικής οδού. 
Από την άλλη, όμως, ξέρουμε ότι στο πλαίσιο της Ευρωπαϊκής Ένωσης τα Σκόπια αναγνωρίζονται με το όνομα FYROM. Η βούληση της Ευρωπαϊκής Ένωσης είναι να εξευρεθεί μία αμοιβαία αποδεκτή λύση στο όνομα. Προς αυτήν την κατεύθυνση πιέζουμε και εμείς και η Ευρωπαϊκή Ένωση. Αν τώρα κάποιος τεχνοκράτης του Υπουργείου Άμυνας του Βελγίου συμπεριέλαβε αυτό το οποίο είπε ο κ. Καμμένος, προφανώς διέπραξε ατόπημα. Αυτό δεν σημαίνει, όμως, ότι αλλάζει η πολιτική της Βελγικής Δημοκρατίας ή η πολιτική της Ευρωπαϊκής Ένωσης. Στόχος μας είναι να βρεθεί μία λύση που θα ικανοποιεί τα ελληνικά εθνικά συμφέροντα. 
Πραγματικά, πρέπει να εκφράσουμε όλοι τη λύπη μας για την απώλεια του πρώην Υπουργού, του Νίκου Μάρτη, ενός ανθρώπου που πάλεψε για τα εθνικά μας θέματα, ιδιαίτερα στο θέμα της Μακεδονίας. Και δεν πάλεψε απλώς για το όνομα. Πάλεψε για να αποδείξει τη διαχρονική πλαστογράφηση των Σκοπιανών οι οποίοι, εκτός από το όνομα, διεκδικούν και την εθνική μας κληρονομιά. Με συντριπτικά επιχειρήματα απέδειξε -εντός και εκτός Ελλάδος- ότι είναι μυθομανείς οι γείτονες. Αναζητούν στηρίγματα στην ελληνική ιστορία, τα οποία ούτε πρόκειται να τα βρουν ούτε πρόκειται κανένας Έλληνας να δειχθεί να τα παραχωρήσει. 
Κύριε Υπουργέ, θα ήθελα μία διευκρίνιση για την πρόσληψη του επικουρικού προσωπικού. Αυτό αφορά και το ΝΙΜΤΣ, το Νοσηλευτικό Ίδρυμα του Μετοχικού Ταμείου Στρατού; Διότι και αυτό έχει ανάγκες και δεν ξέρω αν τα συμπεριλαμβάνετε στα αμιγώς στρατιωτικά νοσηλευτικά ιδρύματα ή όχι. Πάντως, εξυπηρετεί και στρατιωτικούς και συνταξιούχους στρατιωτικούς αλλά και πολίτες. Είναι κάτι που πρέπει να το δείτε και να καλύψουμε και τις ανάγκες και του Νοσηλευτικού Ιδρύματος Στρατού. 
Κυρία Υπουργέ, προφανώς ψηφίζουμε την πρόταση νόμου που φέρατε. Πιστεύουμε ότι θα κινηθείτε στην κατεύθυνση που όλοι θέλουμε, να έχουμε, δηλαδή, μια υγιή Ελληνική Αμυντική Βιομηχανία, να μην έχουμε ελλείμματα που θα πληρώνει ο ελληνικός λαός, αλλά να μην έχουμε και κατάργηση των ελληνικών αμυντικών βιομηχανιών. 
Σας ευχαριστώ πολύ.","ΗΛΙΑΣ ΒΛΑΧΟΓΙΑΝΝΗΣ",64
"22853"," Ευχαριστούμε κι εμείς, κύριε συνάδελφε. 
Το λόγο έχει η κ. Αικατερίνη Παπακώστα.
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Ευχαριστώ θερμά, κυρία Πρόεδρε.
Θέλω κι εγώ να εκφράσω τη βαθιά μου λύπη για την απώλεια ενός ανθρώπου ευπατρίδη, πολιτικού, ιστορικού, λογίου, του Νίκου Μάρτη, ο οποίος υπήρξε στενός συνεργάτης του Κωνσταντίνου Καραμανλή και ο οποίος πραγματικά έκανε σε όλη την οικουμένη γνωστή την υπόθεση της Μακεδονίας.  
Πολύ ορθά, όπως ειπώθηκε από το συνάδελφό μου προηγουμένως, αποδόμησε παντελώς τις αιτιάσεις περί δήθεν Μακεδονίας, της διεκδίκησης του ονόματος της Μακεδονίας, αποδόμησε παντελώς την προπαγάνδα της εποχής. 
Όσον αφορά στη συζήτηση για την ανώνυμη εταιρεία Ελληνικά Αμυντικά Συστήματα έχω να πω τα εξής:
Πραγματικά εκπλήσσομαι όταν στο ελληνικό Κοινοβούλιο οι πολιτικοί Αρχηγοί, οι οποίοι πρέπει να δίνουν και τον τόνο της σοβαρότητας και της υπευθυνότητας, εκφράζονται με αυτόν τον τρόπο σε ένα τέτοιο ευαίσθητο ζήτημα. Είναι εκφρασμένη και η απόφαση της κοινοβουλευτικής πλειοψηφίας που στηρίζει την Κυβέρνηση αλλά και της Κυβέρνησης να διαχειριστεί και να διαπραγματευθεί κατ’ αποκλειστικότητα, με πολιτικές επιλογές, το θέμα της ανώνυμης εταιρείας Ελληνικά Αμυντικά Συστήματα και μονοσήμαντα, χωρίς να δίνει, αν θέλετε, λογαριασμό -για να το πω έτσι απλά- και αναφορά σε οποιονδήποτε άλλο εκτός από τον εαυτό της, τη Βουλή και την «Ελληνικά Αμυντικά Συστήματα Α.Ε.». 
Δεν αντιλαμβάνομαι, λοιπόν, γιατί υπάρχει τοποθέτηση που γίνεται με έναν επιπόλαιο τρόπο, κατά την άποψή μου, τούτην την ώρα, όπου οι πάντες ακούν τι συζητούμε εδώ, οι πάντες διεκδικούν τη δυνατότητα να στρεβλώσουν ή να παραποιήσουν τις οποιεσδήποτε θέσεις τις οποίες θα ακούσουν και οι οποίες δεν θα είναι στην καρδιά της επίλυσης του προβλήματος. 
Αυτό έκανε προηγουμένως, δυστυχώς, ο κύριος Πρόεδρος των Ανεξαρτήτων Ελλήνων. Θεώρησα εξαιρετικά επικίνδυνο και επιπόλαιο το μείγμα που συμπεριελήφθη σε μία έκτακτη νομοθετική πρωτοβουλία για ένα εξαιρετικά επείγον και κρίσιμο ζήτημα, όπως είναι η επιβίωση και το μέλλον -μέσα από ένα μεταβατικό στάδιο- της «Ελληνικά Αμυντικά Συστήματα Α.Ε.». Θεώρησα εξαιρετικά επικίνδυνο και επιπόλαιο το μείγμα που συμπεριελήφθη λίγο πριν από τον κύριο Πρόεδρο των Ανεξάρτητων Ελλήνων, το οποίο είχε μέσα λίγο από θεωρίες συνωμοσίας, λίγο από διαπραγμάτευση στο ευαίσθητο ζήτημα του Κυπριακού –για το οποίο πρέπει όλοι να είμαστε πάρα πολύ προσεκτικοί στις διατυπώσεις μας, πόσω μάλλον οι Αρχηγοί των κομμάτων,- λίγο και από κουβέντα για υποβρύχια. Τελικά, όλο αυτό το μείγμα καθίσταται εξόχως εκρηκτικό, και δεν συνεισφέρει, δεν συμβάλλει. Αντίθετα, δυναμιτίζει την προσπάθεια που κάνουμε.
Αντιθέτως, έχω να καταθέσω ένα στοιχείο για την πολιτική υποκρισία που διακρίνει ορισμένες πτέρυγες της Βουλής, μετά και την ανακοίνωση ότι θα συνεργαστούν με την Αξιωματική Αντιπολίτευση, με τον κ. Τσίπρα, δηλαδή, και με τον ΣΥΡΙΖΑ. Φοβούμαι ότι η χοάνη που έχει ανοίξει ο ΣΥΡΙΖΑ και ο κ. Τσίπρας κινδυνεύει να τους ρουφήξει, αν δεν προσέξουν. Έχουν αντιφατική στάση από χθες. Πιστοποιείται αυτό σήμερα, μετά την ανακοίνωση εν’ όψει των αυτοδιοικητικών περιφερειακών εκλογών και το μοντέλο που θέλουν να οικοδομήσουν σε συνεργασίες σε περιφερειακό και τοπικό επίπεδο. 
Εξηγούμαι. Έχω μπροστά μου την Εκθεση της Διαρκούς Επιτροπής Εθνικής Άμυνας και Εξωτερικών Υποθέσεων -που είχε την καλοσύνη ο κ. Κεφαλογιάννης να μου δώσει- στην οποία φαίνεται ότι ο ειδικός αγορητής των Ανεξάρτητων Ελλήνων είχε τοποθετηθεί θετικά στην πράξη νομοθετικού περιεχομένου. Σήμερα ο κύριος Πρόεδρος των Ανεξάρτητων Ελλήνων, μετά τη χθεσινοβραδυνή ανακοίνωση περί σύμπραξης με την Αξιωματική Αντιπολίτευση, με τον ΣΥΡΙΖΑ και με τον κ. Τσίπρα -με ανακοίνωση του κ. Μαριά,- ανακρούει πρύμνα. 
Προσέξτε την αντιφατικότητα. Το στοιχείο που σας παραθέτω είναι εδώ. 
Καταθέτω την έκθεση, η οποία πιστοποιεί τη διαφοροποίηση στη στάση των Ανεξάρτητων Ελλήνων. 
(Στο σημείο αυτό η Βουλευτής κ. Αικατερίνη Παπακώστα – Σιδηροπούλου καταθέτει για τα Πρακτικά την προαναφερθείσα έκθεση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Το δεύτερο στοιχείο που προκύπτει είναι το εξής. Ενώ μεν δείχνει ότι κόπτεται ο κύριος Πρόεδρος των Ανεξάρτητων Ελλήνων για το μέλλον των εργαζομένων, για το μέλλον αυτής καθ’ εαυτήν της ανώνυμης εταιρείας Ελληνικά Αμυντικά Συστήματα, την ίδια ώρα αποφεύγει να πάρει στάση θετική στην Ολομέλεια, ενώπιόν μας σήμερα εδώ, επί του θέματος αυτού.
Αντιθέτως, με μία διολίσθηση -κατά την άποψή μου- σε λαϊκισμούς που δεν ταιριάζουν στην εποχή και στο πρόβλημα, έκανε μία πρόταση η οποία θα βάλει την Ελλάδα σε περιπέτειες. 
Ποια είναι αυτή η πρόταση; «Να πάρουμε», είπε, «πόρους 10 εκατομμύρια και να τα δώσουμε στην ανώνυμη εταιρεία Ελληνικά Αμυντικά Συστήματα». Για να συμβεί τι, αγαπητοί συνάδελφοι; Για να καταδικαστεί για μία ακόμη φορά η χώρα; Για να επιβαρυνθεί με καταδίκη; Αυτή είναι η εθνική στάση και η εθνική πολιτική; 
Λυπούμαι, αλλά νομίζω ότι υπήρξε ατόπημα και χρειάζεται διόρθωση. Θεωρώ ότι κακώς κάποιοι συμβούλευσαν τον κύριο Πρόεδρο των Ανεξάρτητων Ελλήνων και τον παρέσυραν. Εγώ αυτό εκτιμώ, κυρία Πρόεδρε. 
Εκτιμώ δε, επίσης, ότι κανείς δεν θα πρέπει γι’ αυτό το σημαντικό ζήτημα για το οποίο η πολιτική απόφαση της κυβερνητικής πλειοψηφίας, που στηρίζει την Κυβέρνηση, αλλά και της Κυβέρνησης, από κοινού, είναι να είναι πολιτική η απόφαση, να ανήκει αποκλειστικά στην ελληνική Κυβέρνηση και στην πλειοψηφία η οποία τη στηρίζει και δεν αφορά κανέναν άλλο πώς αυτό θα ρυθμιστεί. 
Όταν υπάρχει μία τέτοια καθαρή θέση και όταν άκουσα προηγουμένως την κυρία Αναπληρώτρια Υπουργό, η οποία τοποθετήθηκε επ’ αυτού του θέματος και είπε ότι είναι και προσωπική της μάχη πάνω στο ζήτημα αυτό –κι εγώ δεν έχω κανένα λόγο να το αμφισβητήσω- απορώ γιατί κουβεντιάζουμε επί του τυπικού, αν είναι πράξη νομοθετικού περιεχομένου, επί άλλων αιτιάσεων οι οποίες βάζουν σε περιπέτεια τη χώρα, συνιστώντας όλα αυτά ένα εκρηκτικό μείγμα, το οποίο δεν δείχνει σοβαρότητα. 
Για ποιο λόγο προσθέτω -κλείνοντας, κυρία Πρόεδρε- να υιοθετούμε και τα επιχειρήματα των εμπλεκομένων στους εξοπλισμούς; Δεν έχει κανείς κανένα λόγο εδώ μέσα να υπερασπίζεται συμφέροντα της μιας ή της άλλης πλευράς.
Σας ευχαριστώ πολύ, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22854"," Σας ευχαριστούμε, κυρία Παπακώστα.
Ο κ. Αθανάσιος Νταβλούρος έχει το λόγο και κλείνει ο κατάλογος των αγορητών.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22855"," Ευχαριστώ, κυρία Πρόεδρε.
Κυρίες και κύριοι συνάδελφοι, θα ήθελα κι εγώ με τη σειρά μου να εκφράσω τη βαθιά μας λύπη για την αποδημία του ευπατρίδη Υπουργού Νικόλαου Μάρτη, του ανθρώπου που ενσάρκωσε τη φωνή της προάσπισης της ιστορικής αλήθειας που αφορά στη Μακεδονία μας και του ανθρώπου που ανέδειξε την ατελέσφορη προσπάθεια των Σκοπιανών να σφετεριστούν την ιστορία της Μακεδονίας μας.
Σε ό,τι έχει να κάνει με το προκείμενο θέμα, θέλω κατ’ αρχάς, κυρία Υπουργέ, να σας εκφράσω την ευαρέσκειά μου για τη δήλωσή σας η οποία δεν εκφράζεται για πρώτη φορά από το Βήμα κατά την παρουσία σας εδώ σήμερα, αλλά από την πρώτη -θα έλεγα- στιγμή της ανάληψης των καθηκόντων σας ως Αναπληρώτρια Υπουργός Εθνικής Άμυνας, αρμόδια για τη διαχείριση αυτού του ζητήματος. 
Θέλω, επίσης, να πω το αυτονόητο. Η πράξη νομοθετικού περιεχόμενου που εισάγεται για κύρωση σήμερα στη Βουλή θεωρώ ότι είναι αυτονόητη υποχρέωση όλων των πτερύγων να την υποστηρίξουν, γιατί, μέσω αυτής, διευκολύνεται, αφ’ ενός, η είσπραξη της εταιρείας από τις οφειλές του ελληνικού δημοσίου κι αφ’ ετέρου η καταβολή των δεδουλευμένων στους εργαζόμενους στα Ελληνικά Αμυντικά Συστήματα. 
Θέλω, όμως, να απευθύνω έκκληση σε όλους όσοι για λόγους στείρας αντιπολιτευτικής λογικής επιχειρούν να θέσουν σε αμφισβήτηση τις προθέσεις και κυρίως την εναγώνια προσπάθεια η οποία καταβάλλεται από την πολιτική ηγεσία του Υπουργείου Εθνικής Άμυνας, για να υπάρξει πραγματικά μία διέξοδος σε αυτό το μείζον ζήτημα, που έχει όχι μόνο οικονομικά, αλλά, κυρίως χαρακτηριστικά που αφορούν στην ενίσχυση της εθνικής μας ασφάλειας, πέραν όλων των άλλων που έχουν να κάνουν με τη διατήρηση των θέσεων εργασίας και βεβαίως τη συνέχιση λειτουργίας μιας αμιγώς οικονομικής παραγωγικής δομής. 
Όμως, πρέπει επίσης, κυρίες και κύριοι συνάδελφοι, να διαπιστώσουμε και να συνομολογήσουμε ότι η κατάσταση στην οποία σήμερα οδηγήθηκε η Ελληνική Αμυντική Βιομηχανία μας δεν είναι απεξαρτημένη από αίτια και παθογένειες του χθες. Διαχρονικά, υπήρξαν λάθη και στις στρατηγικές επιλογές. Κυρίως όμως –και απευθύνομαι από το Βήμα αυτό- να αντιληφθούν τη συμμετοχή τους στην παραγωγή του συγκεκριμένου αποτελέσματος και στους εργαζόμενους αλλά και στις διοικήσεις διαχρονικά που είχαν την ευθύνη διαχείρισης της συγκεκριμένης βιομηχανικής μας δομής, δηλαδή εάν έπραξαν ως όφειλαν, αν εξαντλήθηκαν σε μία προοπτική με εξωστρέφεια, παραγωγική αυτών των δομών ή επέλεξαν τα Ελληνικά Αμυντικά Συστήματα, για να εκδηλώσουν τις συνδικαλιστικές και, πόσω μάλλον, τις πολιτικές τους φιλοδοξίες. 
Τέτοιου είδους δομές της ελληνικής οικονομίας, οι οποίες είναι άμεσα διασυνδεδεμένες και με την εθνική μας άμυνα και με την ενίσχυση των Ενόπλων Δυνάμεών μας, δεν νομίζω ότι αποτελούν πεδίο δόξης λαμπρό για τέτοιου είδους δραστηριότητες. Ας είναι. 
Εκείνο το οποίο είναι βέβαιο και μας καθιστά αισιόδοξους είναι η θέση της ελληνικής Κυβέρνησης, για την οποία ο ίδιος ο Πρωθυπουργός, ο Υπουργός Εθνικής Άμυνας και η κυρία Αναπληρώτρια Υπουργός έχουν τοποθετηθεί με τον πλέον κατηγορηματικό τρόπο. Υπάρχει η πολιτική βούληση τα Ελληνικά Αμυντικά Συστήματα να παραμείνουν σε λειτουργία, με έναν τρόπο όμως που να τα καθιστά παραγωγικά και να μπορέσουν επιτέλους να ανταποκριθούν με εξωστρέφεια στο σκοπό για τον οποίο έχουν δημιουργηθεί. 
Κυρία Υπουργέ, είμαι Βουλευτής Αχαΐας και στο Αίγιο, όπως ξέρετε, υπάρχει το ένα από τα εργοστάσια των Ελληνικών Αμυντικών Συστημάτων μας και αποτελεί στην κυριολεξία μία δομή ανεπανάληπτη σε ό,τι έχει να κάνει με τις κατασκευαστικές δυνατότητες. Μπορεί πραγματικά να αξιοποιηθεί και να αποτελέσει μία κατασκευαστική μονάδα, η οποία θα φέρει και κέρδος και επιπλέον θα δώσει τη βεβαιότητα της ανταπόκρισης στην ενίσχυση των Ενόπλων Δυνάμεών μας, όχι μόνο με τα υλικά εκείνα τα οποία μέχρι σήμερα μπορούσε να παραγάγει.
Για την τοποθέτηση της νέας διοίκησης, πρέπει πράγματι να κάνουμε μία αναφορά ότι καθυστέρησε εξαιρετικά. . Ωστόσο, έστω και τώρα, αυτό και μόνο, σε συνδυασμό με την κατάθεση της πράξης νομοθετικού περιεχομένου σήμερα, αποδεικνύει –επαναλαμβάνω- την πρόθεσή σας να υπάρξει και η διοικητική δομή, κυρίως όμως η προοπτική για τη συνέχεια της λειτουργίας τους.
Κατά την ανάληψη των καθηκόντων της νέας διοίκησης είχα την ευκαιρία να ξεναγηθώ στους χώρους του εργοστασίου και να διαπιστώσω ιδίοις όμμασι πραγματικά τις ανεπανάληπτες κατασκευαστικές ικανότητες που διαθέτει. 
Σήμερα –και αυτό είναι ένα επιπλέον αισιόδοξο μήνυμα, κυρία Υπουργέ- οι εργαζόμενοι του εργοστασίου του Αιγίου, αλλά φαντάζομαι αντιστοίχως και στα λοιπά εργοστάσια των Αμυντικών μας Συστημάτων, έχουν κατανοήσει πλέον ότι δεν μπορεί, παρά μόνο με συμμετοχή στην παραγωγή και την αναζήτηση στρατηγικών επιλογών που θα καταστήσουν βιώσιμα και παραγωγικά τα εργοστάσιά μας, κανείς να διεκδικεί τη λύση, την οποία επιβάλλουν λόγοι εθνικοί αλλά και λόγοι οικονομικοί και αναπτυξιακοί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω αμέσως, κυρία Πρόεδρε.
Είμαι σίγουρος πως στην κατεύθυνση αυτή θα κάνετε ό,τι είναι ανθρωπίνως δυνατόν. Γνωρίζουμε τις ιδιαιτερότητες που αφορούν και τον τρόπο με τον οποίο μέχρι χθες ενισχύθηκαν από το Πρόγραμμα Δημοσίων Επενδύσεων τα εργοστάσια αυτά. 
Χρειάζεται ειδικότερος χειρισμός για αυτά τα ευαίσθητα ζητήματα. 
Εμείς σας εμπιστευόμαστε και θεωρούμε ότι θα επιτευχθεί τελικώς το ζητούμενο, προς όφελος όλων. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΝΤΑΒΛΟΥΡΟΣ",366
"22856"," Κι εμείς ευχαριστούμε, κύριε συνάδελφε. 
Το λόγο έχει η Αναπληρώτρια Υπουργός Εθνικής Άμυνας κ. Φωτεινή Γεννηματά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22857"," Ευχαριστώ, κυρία Πρόεδρε. 
Θα ήθελα να καταθέσω κάποιες νομοτεχνικές βελτιώσεις και παρακαλώ να διανεμηθούν στις κυρίες και τους κυρίους Βουλευτές. 
(Στο σημείο αυτό η Αναπληρώτρια Υπουργός Εθνικής Άμυνας κ. Φωτεινή Γεννηματά καταθέτει για τα Πρακτικά τα προαναφερθέντα έγγραφα, το οποία έχουν ως εξής:
(Να μπουν οι σελίδες 132-134)","ΦΩΤΕΙΝΗ ΓΕΝΝΗΜΑΤΑ",86
"22858"," Πριν ξεκινήσω, θα ήθελα να εκφράσω κι εγώ τη θλίψη μου από το Βήμα της Βουλής για την απώλεια του Νίκου Μάρτη. 
Κυρίες και κύριοι Βουλευτές, νομίζω ότι είναι πάρα πολύ εύκολο να συμφωνήσουμε σ’ αυτήν την Αίθουσα ότι είναι αυτονόητος ο εθνικός ρόλος της Εθνικής Αμυντικής Βιομηχανίας. Ειδικότερα, τα Ελληνικά Αμυντικά Συστήματα διασφαλίζουν την επιχειρησιακή ετοιμότητα των Ενόπλων Δυνάμεων και βεβαίως εξασφαλίζουν την ασφάλεια του εφοδιασμού. 
Προφανώς, η Ελληνική Αμυντική Βιομηχανία αποτελεί επιπλέον ένα εργαλείο της αμυντικής μας πολιτικής. Μας δίνει ισχύ. Μας δίνει δυνατότητες για συνεργασίες, συμπράξεις, συμπαραγωγές. Επίσης, είχαμε την ευκαιρία τους προηγούμενους μήνες να συζητήσουμε κατ’ επανάληψη στην επιτροπή και την Ολομέλεια ακριβώς για τέτοιου είδους συνεργασίες, που τις επιδιώκουμε διαρκώς και θεωρούμε ότι είναι πάρα πολύ σημαντικές. 
Θα προσπαθήσω όσο γίνεται πιο επιγραμματικά και πολύ προσεκτικά, γιατί γνωρίζετε όλοι ότι η διαπραγμάτευση είναι ακόμα σε εξέλιξη -και νομίζω ότι αυτό δεν πρέπει κανείς να το ξεχνά σ’ αυτήν την Αίθουσα,- να αναφερθώ όσο γίνεται με μεγαλύτερη ακρίβεια σε όσα έχουν ακουστεί. 
Πριν από όλα, θέλω να πω με τι βρεθήκαμε αντιμέτωποι πριν από τέσσερις μήνες. Με μια εταιρεία χωρίς διοίκηση, με απλήρωτους εργαζόμενους σε επίσχεση εργασίας, με τις γραμμές παραγωγής κλειστές, και το κυριότερο, κάτω από έλεγχο της Γενικής Διεύθυνσης Ανταγωνισμού για ένα δισεκατομμύριο παράνομες κρατικές ενισχύσεις. Κρατήστε το αυτό, γιατί αυτό είναι το μεγαλύτερο πρόβλημα που αντιμετωπίζει σήμερα η εταιρεία και κανείς δεν πρέπει να το ξεχνά. 
Τρία χρόνια η εταιρεία αυτή είχε ζημιές της τάξεως των 300 εκατομμυρίων ευρώ και οφειλές στους εργαζόμενους, στα ασφαλιστικά ταμεία, στην εφορία, σε προμηθευτές, περίπου 60 εκατομμύρια. Για να μπορέσει δε να συνεχίσει τη λειτουργία της, ακόμα και κάτω από αυτές τις συνθήκες, το ελληνικό δημόσιο αναγκάστηκε να βάλει κεφάλαια ύψους 86,9 εκατομμυρίων ευρώ από το 2010 μέχρι το 2013 ως αύξηση μετοχικού κεφαλαίου. 
Βεβαίως, θέλω να επισημάνω ότι η αναδιάρθρωση της εταιρείας αποτελούσε και αποτελεί προαπαιτούμενο για τη συνέχιση του προγράμματος στήριξης της ελληνικής οικονομίας. 
Κάτω από αυτές τις εξαιρετικά δύσκολες συνθήκες χρειάστηκε να εργαστούν σκληρά πάρα πολλοί άνθρωποι. Εγώ προσωπικά πιστεύω στη συλλογική δουλειά και στη συλλογική προσπάθεια. 
Έτσι, λοιπόν, σε συνεργασία το Υπουργείο Εθνικής Άμυνας, το Υπουργείο Οικονομικών, τρεις πολύ μεγάλες εταιρείες συμβούλων, που επιλέχθηκαν για το σκοπό αυτό από το Υπουργείο Οικονομικών, και βεβαίως η διοίκηση της εταιρείας, που τοποθετήθηκε αμέσως, αναλάβαμε να εκπονήσουμε ένα σχέδιο, ο οποίο εξασφαλίζει πριν από όλα τη βιωσιμότητα της εταιρείας, εξυπηρετεί τα συμφέροντα της εθνικής μας άμυνας και των Ενόπλων Δυνάμεων και βεβαίως είναι συμβατό -η λύση που προτείνουμε- με τους κανόνες του ανταγωνισμού. 
Κυρίες και κύριοι Βουλευτές, την πρότασή μας την υποστηρίζουμε με μεγάλη βεβαιότητα. Είμαστε σίγουροι ότι η εταιρεία μπορεί να καταστεί βιώσιμη και γι’ αυτό, όπως είπα και πριν, καλώ όλες τις πτέρυγες της Βουλής να στηρίξουν αυτή την προσπάθεια. 
Αυτό που θέλουμε, λοιπόν, είναι τα Ελληνικά Αμυντικά Συστήματα να αναδιαρθρωθούν και να ξεπεράσουμε το εμπόδιο της Γενικής Διεύθυνσης Ανταγωνισμού με το μικρότερο δυνατό πρόστιμο. 
Γι’ αυτό οφείλουμε να είμαστε πάρα πολύ προσεκτικοί σε όλες μας τις κινήσεις, σε όλες μας τις αποφάσεις, τις προτάσεις και τις επιλογές.
Είναι προφανές ότι η πρόταση που έχουμε ετοιμάσει απαντά σε όλα τα ζητήματα της χρηματοδότησης της εταιρείας, σε αυτό το πρώτο διάστημα που χρειάζεται για να πάρει ξανά μπροστά, να πληρωθούν τα οφειλόμενα, προφανώς στους εργαζόμενους και να μπορέσει να συνεχίσει απαλλαγμένη πια η εταιρεία από όλα αυτά τα βάρη.  
Ερχόμαστε, λοιπόν, με την πράξη νομοθετικού περιεχομένου και σήμερα με την κύρωσή της από την Ολομέλεια, να αντιμετωπίσουμε την ανάγκη να στηρίξουμε την εταιρεία στο μεταβατικό στάδιο, για να συνεχίσουν οι γραμμές παραγωγής να είναι ανοιχτές, για να σταματήσει η επίσχεση εργασίας, να πάρουν κάποια χρήματα από τα οφειλόμενα οι εργαζόμενοι και βεβαίως, να μπορέσουμε να εξυπηρετήσουμε και τα συμφέροντα και τις ανάγκες του Ελληνικού Στρατού. 
Η εταιρεία, επειδή δεν έχει ασφαλιστική και φορολογική ενημερότητα, δεν μπορεί να εισπράξει τις απαιτήσεις της από το ελληνικό δημόσιο και συγκεκριμένα, βάσει των συμβάσεων που είχε υπογράψει με τις Ένοπλες Δυνάμεις, θα έπρεπε να τους καταβληθεί υπόλοιπο των οφειλομένων, περίπου, ύψους 5,5 εκατομμυρίων ευρώ. 
Με την πράξη νομοθετικού περιεχομένου χορηγήθηκε ασφαλιστική και φορολογική ενημερότητα στα ΕΑΣ, κατά παρέκκλιση των ισχυουσών διατάξεων, εισπράχθηκαν περίπου 2,3 εκατομμύρια και με τα χρήματα αυτά τονώθηκε η ρευστότητα της εταιρείας και καταβλήθηκε μέρος των δεδουλευμένων στους εργαζόμενους. Όπως σας είπα και στην επιτροπή, όταν συζητήσαμε ξανά το θέμα αυτό, περίπου το 70% των χρημάτων που θα μπορέσουν να εισπράξουν μέσα από αυτή τη διαδικασία τα ΕΑΣ, κατευθύνονται για να μπορέσουν να πληρωθούν οι εργαζόμενοι. 
Για τα υπόλοιπα, που δεν έχουν τιμολογηθεί και εκταμιευθεί ακόμα, απαιτείται να δοθεί παράταση στη χορήγηση της ασφαλιστικής και φορολογικής ενημερότητας έως 31 Ιανουαρίου του 2014, χρονικό διάστημα που ξεπερνά και κατά ένα μήνα την πρόταση που είχε ακουστεί από την Αντιπολίτευση στη διάρκεια της συζήτησης στην Επιτροπή, που ήταν -όπως ακούστηκε ήδη-31-12-2013. Με την παράταση θα εκδοθούν και τα υπόλοιπα τιμολόγια και θα εισπραχθούν, καθαρά, περίπου άλλα 2,3 εκατομμύρια. Αυτή η παράταση κατατέθηκε με την τροπολογία 933 του Υπουργείου Εθνικής Άμυνας. 
Επιπλέον, κυρίες και κύριοι Βουλευτές, με την ίδια τροπολογία παρέχεται η δυνατότητα στα ΕΑΣ να συμμετέχουν σε διαγωνισμούς προμήθειας στρατιωτικού υλικού, εντός του επόμενου χρονικού διαστήματος, του άμεσου, στους οποίους διαφορετικά δεν θα είχε πρόσβαση, μόνο για τυπικούς λόγους. 
Εξασφαλίζεται έτσι η ολοκλήρωση της διαδικασίας σύναψης σύμβασης για την προμήθεια πυρομαχικών για τις Ένοπλες Δυνάμεις, μία σύμβαση ύψους 18.350.000 ευρώ. Αυτή η διαδικασία ξεκίνησε τον Απρίλιο του 2011, προκειμένου να καλύψει άμεσες και επείγουσες ανάγκες, οι οποίες, όπως μας διαβεβαιώνει και το αρμόδιο Γενικό Επιτελείο και όπως μπορεί κανείς να κατανοήσει, δεδομένου του ότι είμαστε ήδη στο 2013, όχι απλώς εξακολουθούν να υφίστανται αμείωτες, αλλά είναι πλέον και πιο επιτακτικές. 
Στο σημείο αυτό θα ήθελα να κάνω μια πάρα πολύ σύντομη αναφορά στα ζητήματα που ρυθμίζουν οι δύο τροπολογίες που έχουμε καταθέσει ως Υπουργείο Εθνικής Άμυνας. Η πρώτη ρύθμιση αφορά τις διατάξεις για επικουρικό προσωπικό. Πολύ απλά, με τη ρύθμιση αυτή, επεκτείνουμε μία δυνατότητα που υφίσταται ήδη στο Εθνικό Σύστημα Υγείας, στα νοσοκομεία του ΕΣΥ, έτσι ώστε να έχουν τη δυνατότητα και τα στρατιωτικά νοσοκομεία να προσλάβουν επικουρικό υγειονομικό προσωπικό. 
Θέλω να σας πω ένα μόνο παράδειγμα, για να καταλάβετε τη σημασία αυτής της ρύθμισης και γιατί πρέπει να γίνει το ταχύτερο δυνατό. Είναι πολύ χαρακτηριστικό το παράδειγμα του Κέντρου Ειδικής Φροντίδας Παιδιών στο Ναυτικό Νοσοκομείο Πειραιά. Από το 2006 έως σήμερα αξιολογήθηκαν χίλια διακόσια παιδιά στελεχών. Το Πολεμικό Ναυτικό δαπανά μηνιαίως 122.000 ευρώ, περίπου για θεραπευτικές συνεδρίες διακοσίων είκοσι οκτώ παιδιών, άρα ετησίως 1.464.000 ευρώ. 
Εάν στελεχωθεί πλήρως, θα μειωθεί η δαπάνη κατά 96.206 ευρώ μηνιαίως, δηλαδή, περίπου 1.200.000 ετησίως.
Εμείς θεωρούμε ότι όχι απλώς δεν υπάρχει επιβάρυνση, όπως λέει στην εκθεσή του το Γενικό Λογιστήριο, γιατί δεν ζητάμε ούτε ένα ευρώ επιπλέον από τον προϋπολογισμό μας -από τον προϋπολογισμό μας θα αντιμετωπίσουμε αυτές τις ανάγκες- αλλά θα έχουμε και πολύ σημαντική εξοικονόμηση. Και μιλάμε για ειδικότητες για το συγκεκριμένο κέντρο, όπως έναν λογοθεραπευτή, έναν εργοθεραπευτή και έναν δάσκαλο ειδικής αγωγής, που, όπως γνωρίζετε, οι στρατιωτικές μας σχολές δεν βγάζουν. Δεν έχουμε αυτή τη δυνατότητα άμεσα για να μπορέσουμε να καλύψουμε τις ανάγκες μας.
Και βεβαίως, η διάταξη που αφορά τα στρατολογικά θέματα, νομίζω ότι είναι πάρα πολύ απλή. Διευκολύνει τους πολίτες, μειώνει τη γραφειοκρατία και μειώνει και εδώ τις δαπάνες που καλείται να κάνει το Υπουργείο Εθνικής Άμυνας. Άρα, θεωρώ ότι είναι πολύ σημαντικές και θα πρέπει και οι δύο να υπερψηφιστούν από όλες τις πτέρυγες της Βουλής. 
Κλείνοντας, θα ήθελα να καλέσω όλους τους Βουλευτές, όπως είπα και πριν, από όλα τα κόμματα να ψηφίσουν την πράξη νομοθετικού περιεχομένου. Σε αυτή την πολύ κρίσιμη φάση της διαπραγμάτευσης πιστεύω ότι πρέπει να δοθεί ένα πολύ ισχυρό μήνυμα από το εθνικό Κοινοβούλιο, ότι η Ελληνική Αμυντική Βιομηχανία είναι ένα ζήτημα που ενώνει και δεν διχάζει.
Και πριν κλείσω, θέλω να σταθώ και να αναφερθώ στην τροπολογία που εκπρόθεσμα, μόλις εχθές το βράδυ, κατατέθηκε από την πλευρά του ΣΥΡΙΖΑ. Παρά τα όσα θα πω και παρά την εκπρόθεσμη αυτή τροπολογία, θεωρώ ότι εξακολουθεί να έχει πολύ μεγάλη σημασία το μήνυμα που θα στείλουμε από αυτή τη συνεδρίαση σε αυτή τη φάση της διαπραγμάτευσης.
Δυστυχώς, για άλλη μία φορά επιλέγεται ένας τόσος ευαίσθητος τομέας για μικροκομματική εκμετάλλευση και δημιουργία εντυπώσεων. Προτείνετε μέσω αυτής τη ρύθμισης, τα ΕΑΣ να μείνουν σε ακινησία για περίπου ένα χρόνο. Και αναρωτιέμαι: ποιοι θα τα χρηματοδοτούν; Υποβάλλατε πραγματικά την τελευταία στιγμή μία τροπολογία η οποία στην κυριολεξία είναι γραμμένη «στο πόδι» και μέσω αυτής της τροπολογίας προσπαθείτε να παρουσιαστείτε ως οι σωτήρες των ΕΑΣ. 
Και μέσα από έναν ανέξοδο λαϊκισμό -εδώ και χρόνια μας λέτε ότι με μόνο ένα άρθρο θα καταργήσετε το μνημόνιο και την επόμενη στιγμή μας λέτε ότι θα το επαναδιαπραγματευθείτε- έρχεστε εδώ και αγνοείτε πλήρως ότι η εταιρεία βρίσκεται κάτω από τον έλεγχο της Διεύθυνσης Ανταγωνισμού, αγνοείτε πλήρως τους κινδύνους και μιλάτε για ρυθμίσεις που θέτουν σε πολύ μεγάλο κίνδυνο την ύπαρξη αυτή κάθε αυτή της εταιρείας και τις θέσεις εργασίας των εργαζομένων, για τους οποίους υποτίθεται ότι γίνεται όλη αυτή η συζήτηση.
Θα έχω την ευκαιρία και στη δευτερολογία μου να αναφερθώ αναλυτικότερα. Θεωρώ, όμως, ότι είναι πραγματικά ανεύθυνο να στοιχηματίζει κανείς πολιτικά οφέλη σε βάρος εργασιακών δικαιωμάτων του συνόλου του προσωπικού της εταιρείας, της εθνικής οικονομίας και των συμφερόντων της εθνικής άμυνας και των Ενόπλων Δυνάμεων. Και γι’ αυτό δεν είναι απλώς άστοχη και νομοτεχνικά ανεπαρκής, αλλά είναι πραγματικά επιβλαβής.
Μοναδική και ρεαλιστική λύση, κυρίες και κύριοι Βουλευτές, είναι η υποστήριξη της νομοθετικής πρωτοβουλίας του Υπουργείου Εθνικής Άμυνας, που αντιμετωπίζει το μεταβατικό αυτό στάδιο, προκειμένου να φτάσουμε στην οριστική λύση που θα εξασφαλίζει μία υγιή επιχείρηση, θα εξυπηρετεί τα συμφέροντα των Ενόπλων Δυνάμεων, της εθνικής αμυντικής πολιτικής και δεν θα συνεχίσει να επιβαρύνει τον Έλληνα φορολογούμενο πολίτη, όπως αυτό συνέβαινε όλα τα προηγούμενα χρόνια.
Για όλους αυτούς τους λόγους σας καλώ και πάλι να στηρίξετε τη ρύθμιση του Υπουργείου Εθνικής Άμυνας.
Σας ευχαριστώ πολύ.
(Χειροκροτήματα)","ΦΩΤΕΙΝΗ ΓΕΝΝΗΜΑΤΑ",86
"22859"," Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης. Από τον Τρικούπη στο σήμερα» που οργανώνει το Ίδρυμα της Βουλής, είκοσι τέσσερις μαθητές και μαθήτριες και δύο εκπαιδευτικοί συνοδοί από το 6ο Γυμνάσιο Γαλατσίου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Βαρβιτσιώτης, Υπουργός Ναυτιλίας και Αιγαίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22860"," Μα, δεν είναι εκπρόθεσμες οι τροπολογίες;","ΘΕΟΔΩΡΟΣ ΔΡΙΤΣΑΣ",139
"22861"," Θα σας δώσω το λόγο, για να τα πείτε, κ. Δρίτσα.
Το λόγο έχει ο κ. Υπουργός, για πέντε λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22862"," Κυρία Πρόεδρε, μπορεί να έχει δίκιο ο κ. Δρίτσας ότι η τροπολογία είναι εκπρόθεσμη κατά μερικές ώρες, όμως αυτό δεν ακυρώνει την ουσία της και δεν μας ακυρώνει και το δικαίωμα να την παρουσιάσουμε στη Βουλή και να κρίνει η Βουλή τελικά αν θα τη δεχτεί και με ποιον τρόπο.
Κυρίες και κύριοι συνάδελφοι, φέρνουμε μετά από μακρά διαβούλευση να επιβάλλουμε ένα τέλος πλόων και παραμονής στα σκάφη αναψυχής. Γιατί φέρνουμε αυτήν τη ρύθμιση; Πρώτα απ’ όλα, βεβαίως, για να τονώσουμε τα έσοδα. Δεύτερος λόγος είναι για να αποκαταστήσουμε την κοινωνική δικαιοσύνη. Διότι πρέπει να υπάρχει ένα τέλος στη θάλασσα, ανάλογο με το τέλος κυκλοφορίας στην ξηρά. 
Δεχόμαστε κριτική γι’ αυτό το τέλος ότι είναι φθηνό, ότι είναι «χάδι», ότι είναι μία ρύθμιση ευεργετική προς τους «σκαφάτους» και ούτω καθ’ εξής. Θα ήθελα, λοιπόν, να είμαι πιο σαφής απέναντι σε αυτήν την κριτική και να σας δείξω γιατί αυτή η ρύθμιση, έτσι όπως επιβάλλεται, είναι και δίκαιη και λειτουργική και μας καθιστά και ανταγωνιστικούς.
Με όλους τους προηγούμενους φόρους που έχουν επιβληθεί στα σκάφη αναψυχής, τα δημόσια έσοδα δεν είδαμε σε καμμία περίπτωση να κερδίζουν κάτι σημαντικό. Θα σας πω ότι από τον ειδικό φόρο που επιβλήθηκε στα σκάφη αναψυχής στο παρελθόν είναι ζήτημα αν έχουν μαζευτεί πάνω από 200.000 ευρώ. Έχω τα απολογιστικά στοιχεία του 2012. Η έκτακτη εισφορά στα σκάφη αναψυχής έφερε μόνο 40.000 ευρώ, ενώ για το 2011 το ποσό είναι κοντά στις 150.000 ευρώ. Είναι ένα αστείο νούμερο για ένα πλήθος σκαφών αναψυχής. 
Με τη συγκεκριμένη ρύθμιση λέμε ότι εξαιρούνται οι βάρκες, δηλαδή ό,τι υπάρχει μέχρι επτά μέτρα, που είναι η βάρκα της κάθε οικογένειας, του μεροκαματιάρη, του συνταξιούχου, το  φθηνό μέσο αναψυχής. Από τα επτά μέτρα ως τα οκτώ, ετήσιο τέλος 200 ευρώ. Από οκτώ έως δέκα μέτρα, 300 ευρώ. Από δέκα έως δώδεκα, 400 ευρώ. Άνω των δώδεκα μέτρων, ανά μέτρο, 100 ευρώ το μέτρο, δηλαδή 1200 ευρώ ετήσιο τέλος πλόων και παραμονής σε ένα δωδεκάμετρο σκάφος. Νομίζω ότι μπορούμε, βάσει των στοιχείων που έχουμε για τα σκάφη που σήμερα βρίσκονται στη χώρα, αλλά και αυτά που μας επισκέπτονται, να προϋπολογίσουμε με ασφάλεια, αν εισπραχθεί σωστά και λειτουργήσουν οι μηχανισμοί είσπραξης, ένα έσοδο, περίπου, της τάξης των 20 εκατομμυρίων ευρώ ετησίως.
Θέλουμε να εγκριθεί σήμερα από τη Βουλή η επιβολή αυτού του τέλους, για τον απλούστατο λόγο ότι πρέπει να προετοιμαστούν οι υπηρεσίες μας, ώστε να γίνει το ηλεκτρονικό σύστημα για την πληρωμή του και να είναι έτοιμο ως την 1η Ιανουαρίου. Αυτό θέλουμε να μας εξουσιοδοτήσετε. Δηλαδή, να μπορεί από την 1η Ιανουαρίου να πληρώνεται ηλεκτρονικά. Διότι δεν θέλουμε να μπούμε σε καμμία λογική αυτόν που πιάνουμε στη θάλασσα να τον βάζουμε να τρέχει σε μία ΔΟΥ, ιδιαίτερα αν είναι επισκέπτης της χώρας μας. 
Θα ήθελα να σας πω ότι παράλληλα δίνουμε και δύο κίνητρα. Δίνουμε κίνητρο σε αυτά που έχουν επαγγελματική χρήση αποκλειστικά να πληρώνουν το 50% και δίνουμε και ένα κίνητρο παραμονής των σκαφών αναψυχής στη χώρα μας για ελλιμενισμό με ένα μπόνους 30% μείωσης στην επόμενη χρονιά, αν μας φέρουν τις αποδείξεις από τις μαρίνες, τα καρνάγια και τους χώρους φύλαξης των σκαφών ότι αυτά παρέμειναν όλη τη διάρκεια του χρόνου στη χώρα μας. 
Και αυτό, γιατί; Γιατί έχει υπολογιστεί ότι το μεγαλύτερο έσοδο από τα σκάφη αναψυχής δεν είναι ούτε τα ναύλα που φέρνουν στη χώρα ούτε τα καύσιμα που καταναλώνουν. Τα μεγαλύτερα έσοδα έρχονται από τις επισκευές, τις τροφοδοσίες και τα έξοδα που κάνουν οι επιβαίνοντες γύρω-γύρω και αυτά θέλουμε να τα τονώσουμε. 
Αυτός ο φόρος είναι ανταγωνιστικός, σε σχέση με τον διεθνή περίγυρο. Θα σας πω μόνο χαρακτηριστικά τι πληρώνουν στις διπλανές μας χώρες. Στην Ιταλία το αντίστοιχο τέλος για το δωδεκάμετρο σκάφος είναι 800 ευρώ, ενώ για την Ισπανία είναι από 466 έως 575 ευρώ. Στην Τουρκία είναι μόνο 30 δολάρια και αφορά μόνο τα τουρκικά σκάφη και καθόλου τα σκάφη που την επισκέπτονται. Το Μαυροβούνιο δεν έχει κανένα τέλος και η Κροατία στα δώδεκα μέτρα έχει 192 ευρώ τέλη εισόδου. 
Καταλαβαίνετε ότι προσπαθήσαμε να κινηθούμε, αν και βάζουμε περισσότερο φόρο, στα πλαίσια ενός ανταγωνιστικού φόρου και όχι ενός φόρου ο οποίος θα είναι καταναγκαστικός. Γι’ αυτό και δίνουμε το δικαίωμα να πληρώνεται ο φόρος με δύο τρόπους: Είτε σε ετήσια βάση για τα σκάφη που ελλιμενίζονται στη χώρα είτε σε μηνιαία βάση με μία προσαύξηση περίπου 20% ανά μέτρο γι’ αυτά που μας επισκέπτονται, ώστε να μην είναι απαγορευτικό το κόστος της επίσκεψης στη χώρα μας.
Τελειώνω, κυρίες και κύριοι συνάδελφοι, λέγοντας το εξής: Επειδή έχει γίνει πολλή κουβέντα γι’ αυτό το φόρο από το παρελθόν, θεωρώ ότι με τον τρόπο με τον οποίο έχουμε συμφωνήσει πλέον με το Υπουργείο Οικονομικών και μέσα από τις συνολικές ρυθμίσεις που θέλουμε να κάνουμε -ήδη το νομοσχέδιό μας για τα σκάφη αναψυχής είναι έτοιμο προς υπογραφή στα συναρμόδια Υπουργεία και θα κατατεθεί, ελπίζω, την επόμενη εβδομάδα στη Βουλή- θέλουμε να δώσουμε μία τόνωση στην αγορά του yachting, να σπάσουμε αυτόν το φαύλο κύκλο που έλεγε ότι οι «σκαφάτοι» σώνει και καλά είναι φοροφυγάδες, να προσελκύσουμε σκάφη στις ελληνικές μαρίνες. 
Από την αρχή της κρίσης, τα σκάφη που ελλιμενίζονται στην Ελλάδα, από τις είκοσι πέντε χιλιάδες μειώθηκαν στις δεκαπέντε χιλιάδες και ενώ έχουμε μεγάλο διεθνές επενδυτικό ενδιαφέρον για μαρίνες, δυστυχώς δεν έχουμε σκάφη να τις επισκέπτονται. Πρέπει, λοιπόν, να δώσουμε ένα λειτουργικό καθεστώς και ένα αντιστάθμισμα προς τον κρατικό προϋπολογισμό σοβαρό και παράλληλα ανταγωνιστικό, γιατί και τα σκάφη είναι πλοία τα οποία μπορούν να φεύγουν από λιμάνι σε λιμάνι, να αλλάζουν σημαίες, να φιλοξενούνται αλλού και εμείς θέλουμε να έχουμε περισσότερα εδώ, γιατί αυτό δημιουργεί δουλειές, εισόδημα, οφέλη στην ελληνική περιφέρεια.
Ευχαριστώ, κυρία Πρόεδρε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"22863"," Ευχαριστώ, κύριε Υπουργέ. 
Το λόγο έχει ο Υφυπουργός Οικονομικών κ. Μαυραγάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22864"," Ευχαριστώ, κυρία Πρόεδρε.
Κυρίες και κύριοι Βουλευτές, όπως ακριβώς είπε και ο Υπουργός Ναυτιλίας, υπάρχουν μερικές διατάξεις οι οποίες επείγει να περάσουν από τη Βουλή για να υπάρξουν διορθώσεις σε ορισμένα θέματα. Στο πλαίσιο των αλλαγών που γίνονται και στη φορολογία υπάρχουν πλέον στοχευμένες αλλαγές σε ζητήματα που μπορεί να θεωρούνται επιμέρους, αλλά είναι πολύ σημαντικά γιατί παρατηρούνται σημαντικές στρεβλώσεις.
Με τις προτεινόμενες τροποποιήσεις του άρθρου 1 της τροπολογίας υπ’ αριθμόν 9354 που αφορούν στη διαμόρφωση φορολογητέας αξίας για την επιβολή του τέλους ταξινόμησης των επιβατικών αυτοκινήτων τα ποσοστά απομείωσης της αξίας θα καθορίζονται ανά εξάμηνο και το έτος ηλικίας του αυτοκινήτου, καθώς και ανά κατηγορία αμαξώματος με σχετική απόφαση του Υπουργείου Οικονομικών. 
Γιατί γίνεται αυτό; Αυτό γίνεται προς ευθυγράμμιση με την απόφαση του Δικαστηρίου των Ευρωπαϊκών Κοινοτήτων που εκδόθηκε στις 20 Σεπτεμβρίου 2007 επί της υπόθεσης 74/2006.
Με αυτόν τον τρόπο, αφ’ ενός εξαλείφουμε τον κίνδυνο επιβολής των πιθανότατων κυρώσεων από τη μη συμμόρφωση της χώρας μας στην απόφαση, αλλά υλοποιούμε και κάτι που αποτελούσε ένα εύλογο αίτημα της ελληνικής αγοράς αυτοκινήτων και θα προκαλέσει μεγαλύτερη κίνηση σε αυτή την αγορά.
Με το άρθρο 2 της τροπολογίας υπ’ αριθμον 935/4 τροποποιείται το πλαίσιο του φόρου πολυτελείας και απαλλάσσονται τα αυτοκίνητα που έχουν ταξινομηθεί σε άλλο κράτος μέλος της Ευρωπαϊκής Ένωσης πριν από την έναρξη ισχύος των διατάξεων του εν λόγω άρθρου. Και πάλι, αυτή η διάταξη εισάγεται προς συμμόρφωση με την Απόφαση του Δικαστηρίου των Ευρωπαϊκών Κοινοτήτων που εκδόθηκε την 7η Απριλίου 2011 στην υπόθεση 402/2009. 
Επίσης, στα εξαιρούμενα από τον φόρο πολυτελείας αυτοκίνητα προστίθενται και τα ηλεκτροκίνητα, λόγω του πολύ αυξημένου κόστους παραγωγής, έρευνας και εξέλιξης, το οποίο επιβαρύνει την τιμή χονδρικής, με αποτέλεσμα οχήματα ηλεκτροκίνητα, κατά τα λοιπά όμοια με τα μη ηλεκτροκίνητα, να επιβαρύνονται με φόρο πολυτελείας και να καθίσταται σχεδόν αδύνατη η αγορά τους, η οποία οπωσδήποτε έχει και περιβαλλοντικά οφέλη.   
Παράλληλα, υπάρχει μία διάταξη για την άρση οποιασδήποτε ασάφειας προς την επιβολή ή μη φόρου πολυτελείας στις συνθετικές πέτρες. 
Με το άρθρο 3 της τροπολογίας υπ’ αριθμόν 935, καταργούμε δύο παρωχημένες και άσκοπες επιβαρύνσεις. Η μία αφορά την εισφορά τραπέζης που επιβάλλεται στα εισαγόμενα από τρίτες χώρες προϊόντα σε ποσοστό 1,5% επί της αξίας αυτών και η δεύτερη αφορά τον φόρο που επιβάλλεται στα εισαγόμενα από τρίτες χώρες προϊόντα σε ποσοστό 0,5% επί της αξίας αυτών. 
Θέλω να σημειώσω εδώ ότι ο φόρος αυτός ήδη δεν πάει στα ανώτατα εκπαιδευτικά ιδρύματα, διότι με τον ν. 4093/2012 αυτό το έσοδο εντάσσεται απευθείας στον κρατικό προϋπολογισμό. Συνεπώς, αποτελεί πλέον μία αδικαιολόγητη επιβάρυνση των εισαγωγών. 
Επίσης, με το άρθρο 4 της τροπολογίας και με τις προτεινόμενες διατάξεις αυτού, ρυθμίζονται τα θέματα που αφορούν τη διάθεση επιβατικών αυτοκινήτων-οχημάτων, ύστερα από σχετικό διαγωνισμό του Υπουργείου Εξωτερικών, για τις οργανωτικές ανάγκες της Ελληνικής Προεδρίας, που θα πραγματοποιηθεί στη χώρα μας κατά το πρώτο εξάμηνο του 2014 και ορίζεται το χρονικό διάστημα προσωρινής χρησιμοποίησής τους. 
Με το άρθρο 1 της τροπολογίας υπ’ αριθμόν 936/5, προσαρμόζουμε την προθεσμία που προβλέπεται στον Εθνικό Τελωνειακό Κώδικα για τα transit διερχόμενα πλοία, εντός της οποίας ο πλοίαρχος υποχρεούται στην κατάθεση δηλωτικού φορτίου στις περιπτώσεις πλοίων που διέρχονται από τις είκοσι τέσσερις στις σαράντα οκτώ ώρες. Η παράταση αυτή πραγματοποιείται σε συμφωνία με το Υπουργείο Εμπορικής Ναυτιλίας και το Λιμενικό Σώμα, προκειμένου να συνάδει με τις απαιτήσεις του σύγχρονου εμπορίου και να επαρκεί για την εξυπηρέτηση των διερχόμενων πλοίων και τον εφοδιασμό τους. Αποτελούσε μάλιστα αίτημα μιας σειράς παραγωγικών φορέων αυτής της αγοράς.
Παράλληλα, με τις προτεινόμενες διατάξεις των παραγράφων 2 και 3, προβλέπεται η δυνατότητα εγκατάστασης του ολοκληρωμένου συστήματος ηλεκτρονικού ελέγχου εισροών-εκροών στις αποθήκες τελωνειακής αποταμίευσης και στις φορολογικές αποθήκες. Με αυτόν τον τρόπο, συμπεριλαμβάνεται στο σύστημα εισροών-εκροών το σύνολο των δεξαμενών στις οποίες κατέχονται υποκείμενα σε δασμοφορολογικές επιβαρύνσεις ενεργειακά προϊόντα. 
Όπως όλοι γνωρίζετε, το σύστημα εισροών-εκροών είναι ένα πολύ σημαντικό εργαλείο στην καταπολέμηση του λαθρεμπορίου στα καύσιμα και φυσικά στην παρεπόμενη φοροδιαφυγή. Η επέκταση του συστήματος εισροών-εκροών στις φορολογικές και τελωνειακές αποθήκες είναι φυσικό επακόλουθο της εγκατάστασης του συστήματος σε όλα τα πρατήρια της χώρας. Η Κυβέρνηση είναι αποφασισμένη να προχωρήσει στη μεταρρύθμιση αυτή μέχρι τέλους και οι συγκεκριμένες διατάξεις είναι ένα αποφασιστικό βήμα προς αυτή την κατεύθυνση.
Με το άρθρο 2 της τροπολογίας υπ’ αριθμόν 936/5 επιδιώκεται η νομοτεχνική διόρθωση σχετικά με το τέλος επιτηδεύματος των υποκαταστημάτων. Συγκεκριμένα, ενώ με την τροποποίηση που επήλθε στην παράγραφο 1 του άρθρου 31 του ν. 3986/2011 με την παράγραφο 4 του άρθρου 10 του ν. 4110/2013 προστέθηκε μεταξύ άλλων η περίπτωση δ΄ που επιβάλλει τέλος επιτηδεύματος 600 ευρώ ετησίως στα υποκαταστήματα των επιχειρήσεων, δεν καταργήθηκε όμως το πρώτο εδάφιο της επόμενης παραγράφου 2 του ιδίου άρθρου, στις διατάξεις του οποίου ορίζεται ότι στις περιπτώσεις λειτουργίας υποκαταστημάτων επιβάλλεται τέλος επιτηδεύματος 300 ευρώ για κάθε υποκατάστημα. Γι’ αυτό, αυτή η περίπτωση πλέον διορθώνεται. 
Επίσης, με την παράγραφο 2 θεσπίζεται, για κοινωνικούς λόγους, απαλλαγή από την επιβολή τέλους επιτηδεύματος για το έτος 2013 σε επιτηδευματίες με αναπηρία σε ποσοστό άνω του 80%.
Επίσης, με την παράγραφο 3 τροποποιείται το πρώτο εδάφιο της παραγράφου 2 του άρθρου 7 του ν. 2238/1994 και σκοπείται η ομαλή εφαρμογή του πρώτου εδαφίου της παραγράφου 1 του άρθρου 61 του νέου Κώδικα Φορολογίας Εισοδήματος, σχετικά με την υποχρεωτική υποβολή φορολογικής δήλωσης του φυσικού προσώπου ηλικίας δεκαοκτώ ετών και άνω, ανεξάρτητα από το εάν υπόκειται σε φόρο ή όχι.
Με την προτεινόμενη διάταξη της παραγράφου 4 παρέχεται η δυνατότητα στους φορολογούμενους να δηλώσουν στις υποβληθείσες εκπροθέσμως μέχρι 25 Ιανουαρίου δηλώσεις φορολογίας εισοδήματος του οικονομικού έτους, τα ποσά που δαπάνησαν για την αγορά αγαθών και λήψη υπηρεσιών και να τύχουν της έκπτωσης του κατά περίπτωση αφορολόγητου ποσού, όπως προβλεπόταν στις διατάξεις του άρθρου 9 του Κώδικα Φορολογίας Εισοδήματος.
Με το άρθρο 3 της τροπολογίας υπ’ αριθμόν 936/5 παρέχεται η δυνατότητα στους υποκείμενους σε ΦΠΑ, οι οποίοι δεν διαθέτουν μόνιμη εγκατάσταση ή φορολογικό αντιπρόσωπο στην Ελλάδα, να εκπληρώσουν τις υποχρεώσεις τους και να καταβάλουν το φόρο που οφείλουν για πράξεις που πραγματοποιούν έως 31-11-2013. Αυτή η πρόβλεψη εισάγεται λόγω του ότι μέχρι σήμερα υπήρξαν προβλήματα τεχνικής φύσης για τη λήψη αριθμού φορολογικού μητρώου και την εγγραφή των προσώπων αυτών ως χρηστών των ηλεκτρονικών υπηρεσιών του Υπουργείου Οικονομικών, προκειμένου να είναι δυνατή η καταβολή του οφειλόμενου φόρου.
Με τις προτεινόμενες διατάξεις των παραγράφων 2 και 3 παρέχεται η δυνατότητα σε εκμεταλλευτές ακινήτων, οι οποίοι δεν πρόλαβαν, λόγω περιορισμένου χρόνου, κατά την πρώτη εφαρμογή να υποβάλουν αίτηση επιλογής φορολόγησης της μίσθωσης μέχρι 30-6-2013, να υποβάλουν την εν λόγω αίτηση έως 31-12-2013 προκειμένου η επιλογή φορολόγησης να ισχύει από 1-1-2013 ή από το χρόνο κατά τον οποίο έχουν επιβάλει ήδη ΦΠΑ σε προηγούμενες χρήσεις.
Με τις διατάξεις του άρθρου 7 του ν. 4132/2013 υιοθετήθηκε η εφαρμογή του μηχανισμού αντιστροφής της υποχρέωσης στις παραδόσεις αγαθών που πραγματοποιούνται μεταξύ επιχειρήσεων εγκατεστημένων εκτός Ελλάδος που ανήκουν σε όμιλο για τον οποίο έχει χορηγηθεί αναστολή καταβολής του φόρου κατά την εισαγωγή.
Σκοπός της ρύθμισης της παραγράφου 4 του άρθρου 3 της τροπολογίας είναι η διευκόλυνση του διαμετακομιστικού εμπορίου. 
Επίσης, με την προτεινόμενη διάταξη της παραγράφου 5 προβλέπεται η υπαγωγή στο μειωμένο συντελεστή ΦΠΑ του έτοιμου καφέ και άλλων ροφημάτων και με τη διάταξη αυτή ο μειωμένος συντελεστής εφαρμόζεται σε κάθε περίπτωση κατανάλωσης των ανωτέρω ποτών, ανεξάρτητα από το εάν πρόκειται για επιτόπια ή όχι κατανάλωση.
Τέλος, με το άρθρο 4 της τροπολογίας υπ’ αριθμόν 936/5 προτείνουμε κάποιες τροποποιήσεις, οι οποίες αφορούν το Σύστημα Μητρώων Τραπεζικών Λογαριασμών και Λογαριασμών Πληρωμών, όπως ορίζεται στο άρθρο 62 του ν. 4170/2013 και αποσκοπούν στη διευκόλυνση διαβίβασης αιτημάτων άρσης του τραπεζικού απορρήτου από τις αρμόδιες δημόσιες αρχές και υπηρεσίες προς τα πιστωτικά ιδρύματα και τα ιδρύματα πληρωμών και στην άμεση λήψη σχετικών απαντήσεων, χωρίς να θιγεί η προστασία των προσωπικών δεδομένων.
Οι παρούσες τροποποιήσεις αποσκοπούν στην ταχύτατη υλοποίηση του Μητρώου Λογαριασμών -όπως είχαμε πει, θα διευκολύνει πάρα πολύ τις ελεγκτικές αρχές- και αποσκοπούν επίσης στην τήρηση των όρων για την αποτελεσματική προστασία των προσωπικών δεδομένων, όπως αυτοί εκφράζονται από την Αρχή Προστασίας Δεδομένων Προσωπικού Χαρακτήρα με πρόσφατη γνωμοδότηση.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΜΑΥΡΑΓΑΝΗΣ",312
"22865"," Ευχαριστούμε, κύριε Υπουργέ.
Εισερχόμαστε τώρα στις ομιλίες των Κοινοβουλευτικών Εκπροσώπων.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Θεόδωρος Δρίτσας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22866"," Ευχαριστώ, κυρία Πρόεδρε.
Μπορώ να βεβαιώσω το Σώμα και εσάς κυρία Υπουργέ, ότι και εγώ προσωπικά και ο κ. Χατζηλάμπρου και η κ. Κανελλοπούλου, Βουλευτής Αχαΐας, αλλά και άλλοι Βουλευτές του ΣΥΡΙΖΑ έχουμε πάει δύο, τρεις, τέσσερις και πέντε φορές στο Υπουργείο Οικονομικών, συνοδεύοντας παράγοντες των Ελληνικών Αμυντικών Συστημάτων, αλλά και εργαζόμενους, ακριβώς για να πετύχουμε στον ένα μήνα φορολογική ενημερότητα και ασφαλιστική ενημερότητα όλο αυτό το διάστημα. Μας είναι πολύ οικείο, λοιπόν, το θέμα αυτής της μεταβατικής έκτακτης αντιμετώπισης αυτής της ανάγκης, ακριβώς για να κρατηθούν όρθια τα Ελληνικά Αμυντικά Συστήματα και οι άλλες αμυντικές βιομηχανίες, για να μπορέσουμε να σχεδιάσουμε τη βιωσιμότητά τους και την αναβάθμισή τους.
 Γι’ αυτό, όταν φέρατε στην επιτροπή την πράξη νομοθετικού περιεχομένου στις 30 Οκτωβρίου, ενώ έληγε η ισχύς της στις 31 Οκτωβρίου, εμείς σας είπαμε ότι δεν χρειαζόταν πράξη νομοθετικού περιεχομένου. Γιατί να μπαίνετε σε ακραίες επιλογές νομοθετικών ρυθμίσεων; Είναι πάγια και διαρκής ανάγκη επείγοντος χαρακτήρα, αλλά όχι έκτακτη, όχι απρόβλεπτη. Και από αυτή την άποψη, θα μπορούσε να λυθεί αλλιώς.
Αυτό το ξεπεράσαμε. Θέλαμε, όμως, ακριβώς να είναι βιώσιμη αυτή η ρύθμιση, να έχει συνέχεια. Και αυτό το κάνατε με την πρόσθετη τροπολογία που φέρνετε σήμερα και παρατείνεται η ισχύς μέχρι 31 Ιανουαρίου του 2014. Γι’ αυτό και θα την ψηφίσουμε σήμερα, γιατί έπιασε τόπο και η επιφύλαξή μας στην επιτροπή.
Ζητήσαμε και άλλα πράγματα, τα οποία δεν τα δέχεστε, δεν τα φροντίζετε. Και αυτό ακριβώς μου κάνει εντύπωση, γιατί εμείς θελήσαμε να τα κωδικοποιήσουμε με έναν υποδειγματικό και νομοτεχνικά επεξεργασμένο τρόπο στην τροπολογία που καταθέσαμε. Θλίβομαι κυριολεκτικά και ειλικρινά για τον τρόπο που θελήσατε να την απαξιώσετε. Βέβαια, ήταν ολοφάνερο ότι σας έχει ενοχλήσει και η επάρκεια και η πληρότητα αυτής της πρωτοβουλίας μας, γιατί στέλνει ένα πολιτικό μήνυμα, ότι όταν μια Κυβέρνηση δεν είναι δέσμια των επιλογών της τρόικας, μπορεί να σχεδιάσει διαφορετικά. 
Και αυτό είναι το νόημα και το μήνυμα της τροπολογίας μας, ότι είναι μια αντιμνημονιακή τροπολογία. Με τις δεσμεύσεις του μνημονίου δεν μπορείτε εσείς να κάνετε τέτοιες νομοθετικές ρυθμίσεις, κυρία Γεννηματά. Είναι ολοφάνερο. Υπό τη δαμόκλειο σπάθη της τρόικας έχετε περιορισμούς και κάνετε αυτές τις κινήσεις.
Απορώ, όμως, όταν μας λέτε να είμαστε προσεκτικοί. Μα, παραείμαστε προσεκτικοί. Σε τι σας έχουμε εμποδίσει, κυρία Γεννηματά, εσάς και την Κυβέρνηση, σε όλα τα ζητήματα που αφορούν την άμυνα της χώρας και την αμυντική βιομηχανία; Ίσα-ίσα που είμαστε πάρα πολύ προσεκτικοί. 
Σας έχουμε ζητήσει, η Αξιωματική Αντιπολίτευση και όλα τα κόμματα, να μας πείτε τέλος πάντων ποιο είναι το σχέδιό σας για τα Ελληνικά Αμυντικά Συστήματα και για την ΕΛΒΟ. Σιωπή. Καμμία ενημέρωση της Βουλής, καμμία ενημέρωση των κομμάτων, καμμία ενημέρωση έστω των πολιτικών Αρχηγών. 
Επομένως, τι διαπραγματεύεστε ακριβώς; Τι είναι αυτό που διαπραγματεύεστε; Να ζήσουν, να διατηρηθούν τα Ελληνικά Αμυντικά Συστήματα; Μαζί σας, αλλά δεν έχουμε καμμία ενημέρωση. 
Αντίθετα, την παραμονή της πρόσφατης πανεργατικής απεργίας άκουγα πρωί-πρωί τον κ. Κυριάκο Μητσοτάκη να μιλάει με τον κ. Πορτοσάλτε στο ΣΚΑΪ και να λέει «κάνω αγώνα» -είχε και έπαρση για αυτό!- «ώστε στις τέσσερις χιλιάδες απολύσεις να συμπεριληφθούν και οι απολύσεις των εργαζομένων στην Αμυντική Βιομηχανία της χώρας και να μην είναι πρόσθετοι». Και την ίδια στιγμή, διέρρεε ο αριθμός «οκτακόσια». 
Είστε ενιαία Κυβέρνηση; Κάνετε μόνη σας την προσπάθεια, ως κυρία Γεννηματά, ως Αναπληρώτρια Υπουργός Άμυνας ή είστε ενιαία Κυβέρνηση; Δεν πρόκειται, λοιπόν, για τόσο απλά ζητήματα. 
Ξέρουμε πολύ καλά και τα κουσούρια που κουβαλάνε και τα Ελληνικά Αμυντικά Συστήματα και η ΕΛΒΟ και η ΕΑΒ από τη διαχείριση των δικών σας Κυβερνήσεων, που είτε δεν βάζατε καν διοίκηση, είτε βάζατε οδοντιάτρους, είτε βάζατε ανθρώπους που τώρα είναι ήδη στη φυλακή. Μην τα ξεχνάτε αυτά, για να δούμε και πού οφείλονται όλα αυτά τα χρέη. 
Παρ’ όλα αυτά, όμως, εμείς, ακριβώς επειδή αξιολογούμε ότι αυτές οι επιχειρήσεις έχουν δυναμισμό, όπως και κάθε ιδιωτική επιχείρηση που έχει τεχνογνωσία, τεχνολογική υποδομή, παραγγελίες, δυνατότητες δηλαδή, τα χρέη υπάρχει τρόπος να ρυθμιστούν, έτσι όπως ρυθμίζονται τα χρέη τραπεζών, ποδοσφαιρικών ομάδων, το ένα ή το άλλο. 
Όμως τα χρέη των Ελληνικών Αμυντικών Συστημάτων και της ΕΛΒΟ δεν μπορούν να μπουν σε μία δυναμική διαδικασία ρύθμισης. «Είναι χρέη που επιβαρύνουν τον Έλληνα φορολογούμενο και γι’ αυτό πρέπει να κλείσουν», αυτή είναι η ιδεολογική «καραμέλα» με την οποία δηλητηριάζετε την ελληνική κοινωνία.
Αν και λέτε ότι είναι κοινός τόπος σε αυτήν την Αίθουσα πως είναι αυτονόητος ο εθνικός ρόλος της Αμυντικής Βιομηχανίας, δεν είδαμε μέχρι τώρα τις Κυβερνήσεις που κυβέρνησαν τη χώρα και τις διοικήσεις να είναι τόσο ευαίσθητες ως προς αυτόν το εθνικό ρόλο. 
Γιατί έχουν κάνει όργια και τα ξέρετε πολύ καλύτερα και από μένα, διότι τα ξέρετε από μέσα.
Από αυτήν την άποψη, η συζήτηση πρέπει να γίνει σοβαρή. Ναι, πράγματι τα Ελληνικά Αμυντικά Συστήματα και η ΕΛΒΟ μπορούν μέσα από μια διαδικασία εξυγίανσης και ανασυγκρότησης να στηριχθούν, κατ’αρχήν η μεν ΕΛΒΟ στο 5% του κουτσουρεμένου προγράμματος εξοπλιστικών προγραμμάτων του Υπουργείου Εθνικής Άμυνας για την επόμενη πενταετία, το λιγότερο στο 5% του κουτσουρεμένου προγράμματος, του μεσοπρόθεσμου προγράμματος, τα δε Ελληνικά Αμυντικά Συστήματα στο 7%-8%. 
Τις παραγγελίες θα τις κάνουν οι ελληνικές Ένοπλες Δυνάμεις. Αν δεν τις κάνουν στα Ελληνικά Αμυντικά Συστήματα και στην ΕΛΒΟ, θα τις κάνουν σε ιδιώτες. Θα ξοδευτούν αυτά τα χρήματα από το ελληνικό κράτος. Να μην τα ξοδέψουμε επωφελώς, για να δημιουργήσουμε μια βάση στήριξης της Ελληνικής Αμυντικής Βιομηχανίας, ώστε να μπορέσουμε να βάλουμε διαδικασίες εξυγίανσης;
Επικαλείστε τον παγκόσμιο ανταγωνισμό, το διεθνή ανταγωνισμό και τους κανόνες του. Μα, κάθε χώρα έχει δικαίωμα -και το ξέρετε καλά- να κρατήσει σε κρατικό έλεγχο την αμυντική βιομηχανία και ταυτόχρονα να βρει τρόπους που υπάρχουν, μέσα από τις διακρατικές συμφωνίες, ώστε να έχει και εξαγωγική δραστηριότητα. Γιατί πρέπει να δεχθούμε την απειλή του 1 δισεκατομμυρίου τόσο εύκολα και να μην αντιστρέψουμε όλα τα επιχειρήματα τα οποία αξιοποιεί η Γερμανία, η Γαλλία και όλες οι ισχυρές χώρες της Ευρώπης και κάνουν το ίδιο πράγμα; 
Το ξέρετε αυτό. Ξέρουμε πολύ καλά και το είδαμε πρόσφατα και το ακούσαμε και το συζητήσαμε και στη Βουλή όταν ήρθε η κ. Γιαννάκου, ότι ήδη η Ευρωπαϊκή Ένωση προχωράει στη διαμόρφωση ενός περιβάλλοντος όπου έξι χώρες το πολύ -όχι η Ελλάδα- θα ηγεμονεύουν και θα ελέγχουν την αμυντική βιομηχανία της Ευρώπης. Ξέρετε ότι είναι στρατηγικός στόχος. Πού έχουμε αντιδράσει εκεί; Δεν ήρθε καν σε αυτή τη συζήτηση ο Υπουργός. Η κ. Γιαννάκου εξέθεσε την απόφαση της Ευρωπαϊκής Επιτροπής και δεν ήρθε ο Υπουργός για να πει αν εμείς θα τα δεχθούμε αυτά ή αν θα τα απορρίψουμε. Ποια είναι η στάση της ελληνικής Κυβέρνησης;
Πώς θα επιζήσουν, λοιπόν, η ΕΛΒΟ και τα ΕΑΣ και η ΕΑΒ, όταν όλος ο κεντρικός προσανατολισμός -και ήδη σε λίγο καιρό θα γίνουν και κανονισμοί και θα υπάρξουν αποφάσεις- οδηγείται στην υπερσυγκέντρωση της ευρωπαϊκής αμυντικής και πολεμικής βιομηχανίας σε λίγες χώρες και σε λίγα χέρια; Προς ποια κατεύθυνση, λοιπόν, κινούνται όλες αυτές οι διαπραγματεύσεις που κάνετε και για τις οποίες θέλετε τη στήριξή μας;
Από αυτήν την άποψη, κύριε Υπουργέ, νομίζω ότι, αντίθετα, η στάση του ΣΥΡΙΖΑ θα μπορούσε να αξιοποιηθεί από μία κυβέρνηση που θέλει πραγματικά και να διαπραγματευτεί και να αντισταθεί. Και από αυτήν την άποψη δεν έχετε δικαίωμα να λέτε τέτοια πράγματα. Εμείς θέλουμε ισχυρή αμυντική βιομηχανία, γιατί έχει τη δυνατότητα. Θέλουμε διατήρηση και διάσωση της κατακτημένης τεχνογνωσίας που χάνεται όλα αυτά τα χρόνια. Θέλουμε στήριξη της τεχνολογικής υποδομής και ανάπτυξή της. Και θέλουμε θέσεις εργασίας, γιατί είναι αναγκαίες και πολύτιμες. Δεν βρίσκονται εύκολα ούτε στην ΕΑΒ ούτε στα ΕΑΣ ούτε στην ΕΛΒΟ οι πιστοποιήσεις των εργαζομένων, που είναι διεθνείς πιστοποιήσεις σε πολλές περιπτώσεις. Δεν τις ξαναβρίσκει εύκολα μια χώρα. Γι’ αυτό, λοιπόν, εμείς δεν κάνουμε φτηνές πολιτικές.
Η τροπολογία που καταθέσαμε είναι υπόδειγμα. Αν θέλετε να κάνετε βελτιώσεις, να τις κάνετε και να τις συζητήσουμε, αλλά όχι αυτή η απόρριψη με αυτόν τον τρόπο που την κάνατε. Δεν ταιριάζει σε σοβαρή συζήτηση. Εμείς δεν δημιουργούμε εντυπώσεις. Κωδικοποιήσαμε και νομικά ένα σύνολο σκέψεων για το μεταβατικό διάστημα και προτάσεων που έχουμε καταθέσει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από εκεί και πέρα, στο λίγο χρόνο που μου απομένει –κυρία Πρόεδρε, θα ήθελα την ανοχή σας- θέλω να πω για τις τροπολογίες που καταθέτουν τα άλλα Υπουργεία. Είχαμε μέχρι τώρα τροπολογίες σε άσχετα νομοσχέδια, τώρα έχουμε και εκπρόθεσμες. 
Παρακαλώ, κυρία Πρόεδρε, να μην τις δεχθείτε. Καλώ το Προεδρείο. Πρέπει να έρθουν κανονικά για συζήτηση. Και η μία και η άλλη έχουν πολύ σημαντικές ρυθμίσεις με επιπτώσεις. Η μία του Υπουργείου Οικονομικών έχει απώλεια εσόδων για το ελληνικό κράτος 17 εκατομμύρια ευρώ ετησίως –δεν θα το περάσουμε έτσι- και μια σειρά λεπτομέρειες.","ΘΕΟΔΩΡΟΣ ΔΡΙΤΣΑΣ",139
"22867"," Από πού;","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"22868"," Έτσι λέει η έκθεση του Γενικού Λογιστηρίου. 
Η άλλη έχει απορριφθεί ήδη, προσπάθησε να την προχωρήσει ο κ. Μουσουρούλης τις προάλλες, δεν μπόρεσε να την προχωρήσει. Καταργεί το φόρο πολυτελείας στα σκάφη και τον αντικαθιστά με τέλη ελλιμενισμού. 
Να κάνουμε μια σοβαρή συζήτηση για το τι σημαίνει αυτό; Ήρθε ο κύριος Υπουργός και εξέθεσε τα επιχειρήματά του. Είναι αυτήν τη στιγμή το Κοινοβούλιο σε θέση να μελετήσει, να κρίνει, να αξιολογήσει όλα αυτά τα δεδομένα και να ψηφίσει; Προς Θεού! 
Παρακαλώ, κυρία Πρόεδρε, δεν υπάρχει καμμία δικαιολογία για να τεθούν σε ψηφοφορία αυτές οι τροπολογίες. 
Όσον αφορά την τροπολογία με την οποία ρυθμίζονται ζητήματα του ιατρικού προσωπικού και άλλα των στρατολογικών, θα την ψηφίσουμε και αυτή, παρά το γεγονός ότι θεωρούμε πως και αυτοί οι τομείς πρέπει να αντιμετωπιστούν με συνολικότερο και πιο σύνθετο τρόπο. Υπάρχουν πολλά περιθώρια για σοβαρές λύσεις, που θα έχουν σημασία για το μέλλον. Αυτήν, όμως, προφανώς θα την ψηφίσουμε. Και μέσα στο ίδιο Υπουργείο είναι και εμπρόθεσμα έχει κατατεθεί και ρυθμίζει με τον τρόπο που ρυθμίζει έστω ήσσονος σημασίας ζητήματα, αλλά σε θετική κατεύθυνση. 
Ευχαριστώ πάρα πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΟΔΩΡΟΣ ΔΡΙΤΣΑΣ",139
"22869"," Ευχαριστούμε, κύριε Δρίτσα. 
Το λόγο έχει η κ. Σοφία Βούλτεψη, Κοινοβουλευτική Εκπρόσωπος της Νέας Δημοκρατίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22870"," Ευχαριστώ, κυρία Πρόεδρε. 
Με οδύνη πληροφορηθήκαμε σήμερα την απώλεια ενός πολιτικού, ενός ακούραστου πολιτικού, του Νίκου Μάρτη, που αφιέρωσε τη ζωή του στη Μακεδονία και του οποίου το έργο «Η πλαστογράφηση της ιστορίας της Μακεδονίας» που μεταφράστηκε και συστηματικά διανεμήθηκε στο εξωτερικό συνέβαλε αποφασιστικά στην αποδόμηση των ανιστόρητων επιχειρημάτων των Σκοπίων. Επίσης, το έργο του συνέβαλε στη στάση που κρατά μέχρι σήμερα η διεθνής κοινότητα και ειδικά η Ευρωπαϊκή Ένωση, αλλά και το ΝΑΤΟ, που θεωρούν αναγκαία προϋπόθεση για έναρξη ενταξιακών διαπραγματεύσεων και είσοδο των Σκοπίων στο ΝΑΤΟ τις σχέσεις καλής γειτονίας και την επίλυση του προβλήματος της ονομασίας, με τρόπο που θα συμβαδίζει με τους όρους που θέτει η Ελλάδα. 
Πρέπει να πω –έχω ιδία γνώση- ότι μέχρι την τελευταία ώρα ο Νικόλαος Μάρτης δεν σταμάτησε να αρθρογραφεί, παρά το προχωρημένο της ηλικίας του, να στέλνει προσωπικές επιστολές στους αρχηγούς όλων των χωρών και στους επικεφαλής οργανισμών κάθε φορά που έβλεπε ότι παρεκκλίνουν αυτοί από τη γενική παραδοχή για τη Μακεδονία και μέχρι την τελευταία ώρα δεν σταμάτησε να επαναφέρει και το θέμα της αναγκαιότητας να εκμεταλλευτούμε τον ορυκτό μας πλούτο, κάτι στο οποίο ο ίδιος υπήρξε πρωτοπόρος ως μέλος της Κυβέρνησης του Κωνσταντίνου Καραμανλή. 
Με αφορμή αυτό θέλω να δώσω μία απάντηση και στο θέμα το οποίο έχει θέσει ο Πρόεδρος των Ανεξαρτήτων Ελλήνων από την ημέρα της συζήτησης της πρότασης δυσπιστίας όσον αφορά στα θέματα του ευρωστρατού. Φυσικά, δεν ήταν δυνατόν να λάβουν μέρος τα Σκόπια με στρατιωτική δύναμη στον ευρωστρατό, διότι τα Σκόπια δεν είναι μέλος της Ευρωπαϊκής Ένωσης και όχι μόνο δεν είναι μέλος της Ευρωπαϊκής Ένωσης, αλλά έχουν αποκλειστεί με το βέτο του Βουκουρεστίου τον Απρίλιο του 2008 και από το ΝΑΤΟ. Πώς θα μπορούσε να συμβεί κάτι τέτοιο; 
Εν πάση περιπτώσει, σκόπιμο ή όχι, είναι μεγάλο ατόπημα να αναφέρεται αυτό στην επίσημη ιστοσελίδα του βελγικού Υπουργείου Άμυνας.
Χθες, όμως, που συνεδρίασε στις Βρυξέλλες η Ανώτατη Στρατιωτική Επιτροπή, ο Αρχηγός ΓΕΕΘΑ κ. Κωσταράκος διαμαρτυρήθηκε και προέβη στα αναγκαία διαβήματα. Το Βελγικό Υπουργείο Άμυνας αναγνώρισε το λάθος του και το διόρθωσε. Έτσι γίνονται αυτά. Δεν μπορούμε να κηρύξουμε τον πόλεμο στο Βέλγιο. Έγινε αυτό, διαμαρτυρηθήκαμε, αφαιρέθηκε. Είναι γνωστό ότι γίνονται κάθε φορά διάφορες υποβολιμαίες προσπάθειες. 
Επιπλέον, ισχύει η Συνθήκη της Λισαβόνας. Έχει ξεκινήσει η υπόθεση του ευρωστρατού. Νομίζω ότι και για τα ΕΑΣ έχει πολύ μεγάλη σημασία αυτό. Δηλαδή, η Ελλάδα διατηρεί τα ΕΑΣ και τη δυνατότητά της να παράγει στρατιωτικό υλικό εδώ, έως ότου μας διασφαλίσουν πλήρως την άμυνά μας, όταν θα είναι σε πλήρη εφαρμογή η Συνθήκη της Λισαβόνας. Και δεν πρόκειται για έξι χώρες που θα το αναλάβουν αυτό. Πρόκειται για έξι χώρες που θα αναλάβουν κυρίως τη συμμετοχή τους με στρατό. Διότι η Συνθήκη της Λισαβόνας προβλέπει ότι κάθε φορά που μία χώρα - μέλος δέχεται επίθεση, ο ευρωστρατός πηγαίνει επιτόπου και λύνει το θέμα αυτός για λογαριασμό της Ευρωπαϊκής Ένωσης.«Ιδρώσαμε» για να το πετύχουμε αυτό και τώρα ακούμε άλλα πράγματα.
Έπειτα, θα ήθελα να πω κάτι στον ΣΥΡΙΖΑ: Στην επιτροπή όπου συζητήθηκε η εισήγηση της κ. Γιαννάκου σχετικά με τον ευρωστρατό, το επιχείρημα δεν ήταν αυτό. Δηλαδή,  το επιχείρημα δεν  ήταν, «Εμείς…» -ο ΣΥΡΙΖΑ δηλαδή- «…θέλουμε ισχυρή αμυντική  βιομηχανία». Το επιχείρημα ήταν, «Εμείς…» -ο ΣΥΡΙΖΑ δηλαδή- «…δεν θέλουμε στρατιωτικοποιημένη Ευρώπη». Άρα, δεν θέλετε ούτε τα ΕΑΣ ούτε οτιδήποτε άλλο.
Το λέω αυτό, γιατί έχουμε ζαλιστεί λίγο με τις αλλαγές αυτές. Δηλαδή, στην επιτροπή στις 30 Οκτωβρίου, σχετικά με  την πράξη νομοθετικού περιεχομένου, ο ΣΥΡΙΖΑ και η Χρυσή Αυγή είχαν επιφυλαχθεί. Σήμερα ο ΣΥΡΙΖΑ ήρθε και ψήφισε. Οι Ανεξάρτητοι Έλληνες τότε είχαν υπερψηφίσει. Σήμερα ήρθαν και καταψήφισαν. Έχουμε ζαλιστεί λίγο με αυτές τις αλλαγές γύρω από το τι τελικά υποστηρίζει ο καθένας. Και νομίζω ότι χρειάζεται να έχουμε μία σταθερή στάση. Τα θέλουμε ή δεν τα θέλουμε; Θέλουμε να πάρουν φορολογική ενημερότητα ή δεν θέλουμε; Αυτό είναι το βασικό. 
Επίσης, κυρία Πρόεδρε, θα ήθελα να πω κάτι σχετικά με τις πράξεις νομοθετικού περιεχομένου και την προπαγάνδα που γίνεται γύρω από αυτό, η οποία έχει χρησιμεύσει ως νομιμοποιητική βάση, ως ηθική νομιμοποίηση διαφόρων ακραίων φαινομένων στη χώρα. 
Όταν, λοιπόν, καταγγέλλεται συνεχώς ότι η χώρα κυβερνάται με πράξεις νομοθετικού περιεχομένου, έξω ο κόσμος αντιλαμβάνεται ότι αυτές οι πράξεις νομοθετικού περιεχομένου δεν συζητούνται μέσα στη Βουλή. Ιδού, όμως, τώρα που είμαστε τόσες ώρες εδώ και θα μείνουμε άλλες τόσες για να συζητήσουμε μία πράξη νομοθετικού περιεχομένου.
Άρα, αυτό γιατί το λέμε; Το λέμε γιατί προφανώς θέλουμε με κάποιον τρόπο να δώσουμε επιχειρήματα στους εχθρούς της δημοκρατίας. «Νερό στο μύλο» των ακραίων ρίχνει όποιος λέει ότι η χώρα κυβερνάται με πράξεις νομοθετικού περιεχομένου και ότι αυτές δεν περνούν από τη Βουλή. Δεν μπορούμε να το λέμε αυτό την ώρα που είμαστε στο Βήμα και συζητούμε μία τέτοια πράξη νομοθετικού περιεχομένου. Αυτήν τη στιγμή τι κάνουμε, κυρίες και κύριοι συνάδελφοι; Αυτό δεν συζητούμε;","ΣΟΦΙΑ ΒΟΥΛΤΕΨΗ",73
"22871"," Είκοσι τρεις πράξεις νομοθετικού περιεχομένου μέσα σε ένα χρόνο!","ΝΙΚΟΛΑΟΣ ΒΟΥΤΣΗΣ",75
"22872"," Οι πράξεις νομοθετικού περιεχομένου προβλέπονται από το Σύνταγμα. Προβλέπεται και η διαδικασία. Προβλέπεται ότι πρέπει να συζητηθούν εντός σαράντα ημερών από τη Βουλή. Θα μπορούσε η Βουλή να απορρίψει ή όχι. Έτσι δεν είναι;
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Με τη διαδικασία που προβλέπεται για τα νομοσχέδια συζητούνται.","ΣΟΦΙΑ ΒΟΥΛΤΕΨΗ",73
"22873"," Κύριε Βούτση, όσον αφορά τις είκοσι τρεις πράξεις νομοθετικού περιεχομένου, στις οποίες αναφερθήκατε, θέλω να σας πω το εξής: Όλες όσες έχουν να κάνουν με τα δημοσιονομικά, έχουν συζητηθεί εδώ. Οι άλλες που λέτε ότι είναι είκοσι τρεις -και κάνετε μεγάλο λάθος που το λέτε- τι ήταν; Να σας δώσω μερικά παραδείγματα: Η έκπτωση 10% στο πρόστιμο τακτοποίησης αυθαιρέτου, που το ήθελαν όλοι και συμφωνούσαν όλοι. Η ρύθμιση για τη μεταφορά μαθητών, που έπρεπε να πληρωθούν τα χρήματα. Έπρεπε να το συζητήσουμε εδώ; Όλοι συμφωνούσαμε. Η κατάργηση της υποχρεωτικής εγγραφής των επιχειρήσεων στα Επιμελητήρια. Όλοι συμφωνούν με αυτό. Ποια επιχείρηση δεν συμφωνεί; Η πληρωμή υπερωριών. Θυμάστε με τις υπερωρίες ενός Οργανισμού, που δεν μπορούσαν να πληρωθούν αλλιώς. Έπρεπε να συζητήσουμε δέκα ώρες; Έγινε μία πράξη νομοθετικού περιεχομένου. Όλοι συμφωνούσαν. 
Τα άλλα, τα οποία αναφέρετε, τα οποία σχετίζονται με τα δημοσιονομικά και με τα μνημόνια, έχουν συζητηθεί. Πείτε μου ένα το οποίο δεν έχει συζητηθεί. Ήρθε εδώ μόνο αυτό για τις εξαιρέσεις από τη διαθεσιμότητα των αναπήρων. Τα υπόλοιπα συζητήθηκαν. Σε τι διαφωνείτε; Ακόμα και η αναστολή των πλειστηριασμών μέχρι τώρα για το θέμα που συζητούμε, με πράξη νομοθετικού περιεχομένου γινόταν κάθε χρόνο. Διαφωνούσε κανείς με αυτό;
Το ίδιο έγινε και με τα μέτρα επιτάχυνσης του ΕΣΠΑ. Και όλα αυτά εσείς λέτε ότι δεν συζητούνται. 
Θα δώσω ένα άλλο παράδειγμα: Αν θυμάστε, υπήρξε μία παράταση υποβολής των φορολογικών δηλώσεων, αλλά δεν υπήρξε παράταση στο χρόνο υποβολής των δηλώσεων «πόθεν έσχες». Έγινε μια πράξη νομοθετικού περιεχομένου, διότι δεν γινόταν να μην έχει υποβάλλει κάποιος φορολογική δήλωση και να έχει υποβάλει δήλωση «πόθεν έσχες». Αυτό χρειαζόταν; 
Επίσης, το αν οι μισθοί των εφημεριών θα ανήκουν στον προϋπολογισμό του Υπουργείου Παιδείας, αυτό το ξέρουμε. Απλώς έπρεπε και να γίνει. Το ίδιο ισχύει και για τη διατήρηση του Φιλοτελικού Μουσείου. Η απόφαση αυτή ήρθε με πράξη νομοθετικού περιεχομένου. 
Μιλάτε, λοιπόν, για είκοσι τρεις, σαράντα τρεις, πενήντα τρεις πράξεις νομοθετικού περιεχομένου και ο κόσμος νομίζει ότι έχει καταλυθεί το πολίτευμα στη χώρα. Αυτό δεν είναι αλήθεια. Παραδείγματος χάριν, για τα ΕΑΣ, που τελικά συμφωνήσαμε όλοι, συζητάμε εδώ και πολλή ώρα. 
Αυτά τα αναφέρω, γιατί όσα λέγονται είναι πολύ επικίνδυνα. Και βγαίνουν συνάδελφοί μου στη δημοσιογραφία, μαζί με συναδέλφους μου στη Βουλή, και φωνάζουν στα κανάλια ότι η χώρα κυβερνάται με πράξεις νομοθετικού περιεχομένου. Είναι ψεύδος, λοιπόν, γιατί βρισκόμαστε εδώ και το συζητάμε. Αυτό δεν πρέπει να γίνεται. 
Επίσης, υπάρχει ένα ζήτημα αναφορικά με τις τροπολογίες. Οι τροπολογίες σχετίζονται με το Υπουργείο των Οικονομικών. Άκουσα με πολλή προσοχή την εισηγήτρια της ΔΗΜΑΡ, κ. Γιαννακάκη, που είπε ότι αυτά τα οποία έρχονται για ρύθμιση τώρα, είναι μέσα στο δεύτερο μνημόνιο και αποσκοπούν ουσιαστικά στην καλύτερη, στην ανταγωνιστικότερη λειτουργία της αγοράς, αλλά και στην εναρμόνιση με τη νομοθεσία της Ευρωπαϊκής Ένωσης. 
Όταν η ΔΗΜΑΡ συμφώνησε να είναι στην Κυβέρνηση, το ήξερε ότι αυτό ήταν μια μνημονιακή υποχρέωση. 
Δεν μπορούμε, λοιπόν, εκ των υστέρων να λέμε «ΟΧΙ». Ήταν γνωστό. Είχε ζητηθεί να καταργηθούν εισφορές, οι οποίες επιβάλλονται σε εισαγόμενα προϊόντα από τρίτες χώρες και που ουσιαστικά επιβάρυναν. 
Τι δουλειά έχεις να επιβάλεις εισφορά, φορολογία σε ένα εισαγόμενο προϊόν υπέρ κάποιου άλλου θέματος, πολύ περισσότερο, δε, που το θέμα αυτό είχε λήξει; Αυτοί ήταν νόμοι από τον Εμφύλιο, από το 1946, από το 1960. Και ήταν αυτοί που σχετίζονται με τα ΑΕΙ και που, τελικά, αυτά τα χρήματα από τη φορολογία δεν πάνε καν στα ΑΕΙ.","ΣΟΦΙΑ ΒΟΥΛΤΕΨΗ",73
"22874"," Πού πάνε;","ΒΑΣΙΛΕΙΟΣ ΟΙΚΟΝΟΜΟΥ",378
"22875"," Πάνε στον προϋπολογισμό. Αυτός ήταν ο νόμος του 1925, από την περίοδο που δεν υπήρχε δωρεάν παιδεία. Από τη στιγμή που υπάρχει δωρεάν παιδεία και οι προϋπολογισμοί καλύπτονται από τον κρατικό προϋπολογισμό, γιατί πρέπει να υπάρχει ένας επιπλέον φόρος σε ένα εισαγόμενο είδος, του οποίου έτσι αυξάνει η τιμή και «γίνεται μύλος»; Τι δουλειά έχει το εισαγόμενο προϊόν με τα πανεπιστήμια, αφού αυτά τα έχει αναλάβει το κράτος; Με αυτά θέλω να πω ότι από ένα σημείο και μετά πρέπει να σκεπτόμαστε λίγο πλατύτερα. 
Να πω και κάτι για τα σκάφη αναψυχής: Θεωρώ ότι πρέπει να είμαστε ανταγωνιστικοί. Δεν μπορεί να πηγαίνουν όλοι τα σκάφη τους στην Τουρκία ή σε άλλες χώρες και εδώ είτε να είμαστε πολύ ακριβοί είτε να μην έχουμε το ένα ή το άλλο πλεονέκτημα. Πρέπει να έχουμε μια σταθερότητα και να ξέρουν τα σκάφη που θα ελλιμενιστούν στην Ελλάδα ότι πρέπει εξ αρχής να πληρώσουν κάτι. Δεν μπορεί, δηλαδή, να θέλουμε έσοδα, αλλά κάθε φορά που θέλουμε τα έσοδα, να λέμε το αντίθετο ακριβώς. 
Όσον αφορά στα ΕΑΣ, εμείς πιστεύουμε ότι τελικώς η διαπραγμάτευση θα πάει καλά και θα διατηρηθούν οι αμυντικές βιομηχανίες της χώρας μας, με τον τρόπο που θεωρούμε ότι είναι αναγκαίος για την ασφάλεια και την αυτάρκεια της χώρας μας, η οποία δεν είναι όπως το Λουξεμβούργο. 
Πιστεύω ότι σε τέτοια ζητήματα μπορούμε να συμφωνήσουμε όλοι. Από εκεί και πέρα, μπορούμε να δίνουμε παραγωγικές, δημιουργικές ιδέες για να μπορούμε να προχωρούμε λίγο παραπέρα. 
Ευχαριστώ.
(Χειρoκροτήματα απ ό την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"22876"," Ευχαριστούμε, κυρία Βούλτεψη. 
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22877"," Ευχαριστώ, κυρία Πρόεδρε.
Κυρίες και κύριοι συνάδελφοι, θέλω κι εγώ με τη σειρά μου να τιμήσω τη μνήμη του Νικόλαου Μάρτη που έφυγε από κοντά μας. Ως Μακεδόνας, βέβαια, γνωρίζω πολύ καλά τον ευπατριδισμό του ανδρός. 
Ζήτησα, κυρία Πρόεδρε, το λόγο, όχι γιατί το επιβάλλει κάποιο έθιμο να μιλούν οι Κοινοβουλευτικοί Εκπρόσωποι, αλλά γιατί υπάρχει ένας απόηχος από τη συζήτηση του τριημέρου και νομίζω πως η σημερινή συζήτηση προσφέρεται για έμπρακτες απαντήσεις. 
Σε ό,τι αφορά το ίδιο το νομοσχέδιο, η κυρία Υπουργός κάλυψε με απόλυτη επάρκεια ό,τι σχετίζεται με τα Αμυντικά Συστήματα, τα προβλήματά τους, την ιστορία τους, τις παθογένειές τους, τις προτεραιότητές τους και κυρίως τον αγώνα για να μείνει όρθια η Ελληνική Αμυντική Βιομηχανία σε συγκεκριμένες συνθήκες. Δεν έχω να προσθέσω πάνω σε αυτό κάτι. Προσυπογράφω όλα όσα ειπώθηκαν από την κυρία Υπουργό.
Ήθελα, όμως, με αφορμή τη σημερινή συζήτηση να καλέσω -και το λέω καλόπιστα- τους συναδέλφους του ΣΥΡΙΖΑ και των Ανεξάρτητων Ελλήνων, που ακούσαμε χθες να δηλώνουν σχεδόν επίσημα αυριανοί κυβερνητικοί εταίροι, να «κατεβούν άλλοι από τα καλάμια» κι άλλοι από τα κάγκελα και να έρθουν στην πραγματικότητα.","ΠΑΡΙΣ ΚΟΥΚΟΥΛΟΠΟΥΛΟΣ",245
"22878"," Αυτό είναι καλόπιστο;","ΘΕΟΔΩΡΟΣ ΔΡΙΤΣΑΣ",139
"22879"," Να «βάλουν πλάτη» στο πρόβλημα της χώρας και να μην κρατάνε τη σημαία της επιστροφής στο παρελθόν, το οποίο κατά τα άλλα καταγγέλλουν κι εκεί εξαντλείται και ο πολιτικός τους λόγος, δηλαδή στις διαπιστώσεις του χθες, άντε και του σήμερα.
«Βάλτε πλάτη» στις πρωτοβουλίες που ανακοίνωσε χθες η Κοινοβουλευτική Ομάδα του ΠΑΣΟΚ, που επαναφέρει δυναμικά, ενόψει της συζήτησης νομοσχεδίου του Υπουργείου Εργασίας τις προτάσεις, για τους ανασφάλιστους, τους υπερήλικες, τους αγρότες και τους ανέργους, μισό εκατομμύριο ανέργους στον ιδιωτικό τομέα κ.ο.κ.. 
Ελάτε να «βάλουμε πλάτη» όλοι για να βγούμε γρηγορότερα από την κρίση και να δώσουμε ελπίδα και προοπτική στον ελληνικό λαό, όχι αρνούμενοι την πραγματικότητα. 
Ελάτε να «βάλουμε πλάτη» όλοι μαζί για έναν δίκαιο ενιαίο φόρο ακινήτων, όπως πράττει ομόθυμα και ομόφωνα η Κοινοβουλευτική Ομάδα του ΠΑΣΟΚ. Κι έχει αποτελέσματα η συγκεκριμένη στάση μας.
Θέλω, επίσης, να καλέσω και τους συναδέλφους που προτίμησαν το λογική του Πόντιου Πιλάτου, «ούτε από εδώ ούτε από εκεί», προτείνοντας θεωρίες ότι η κεντροαριστερά δεν γίνεται με κυβερνητικές ευθύνες, αγνοώντας τι γίνεται στην Αυστρία, στην Ολλανδία, αύριο στη Γερμανία κι ακόμα, αγαπητέ συνάδελφε –που;- στην Ιταλία, όπου οι σύντροφοι του Μπερλινγκουέρ στηρίζουν την ίδια κυβέρνηση με τον Μπερλουσκόνι. 
Στην Ελλάδα…","ΠΑΡΙΣ ΚΟΥΚΟΥΛΟΠΟΥΛΟΣ",245
"22880"," Τι σχέση έχουν;","ΑΘΑΝΑΣΙΟΣ ΠΑΦΙΛΗΣ",425
"22881"," Στην Ελλάδα λέει.","ΒΑΣΙΛΕΙΟΣ ΟΙΚΟΝΟΜΟΥ",378
"22882"," Στην Ελλάδα αυτό δεν γίνεται, όπως λέτε.
Ξέρετε, κάπως λέγεται αυτό.","ΠΑΡΙΣ ΚΟΥΚΟΥΛΟΠΟΥΛΟΣ",245
"22883"," Αποφασίστε ποιος θα «τσιμπήσει».","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"22884"," Κυρίες και κύριοι συνάδελφοι, άκουσα με πολύ ενδιαφέρον τον Αρχηγό των Ανεξάρτητων Ελλήνων. Έκανε μία σειρά διαπιστώσεων. Η απάντηση είναι μία, την οποία την έδωσε και η κυρία Υπουργός: Δεν μπορούμε να συνεχίσουμε να λειτουργούμε με τον ίδιο τρόπο. Αυτό δεν μπορούμε να το καταλάβουμε; Δεν μπορούμε να καταλάβουμε πώς δημιουργήθηκαν τα ελλείμματα;
Με μεγάλη ευκολία το πολιτικό σύστημα που είναι σήμερα στη Βουλή –έχει και μία νεοναζιστική έκφραση που περιμένει την ώρα της να μιλήσει σε λίγο- έκανε μία σειρά από διαπιστώσεις. 
Άκουσα προχθές το ΣΥΡΙΖΑ να λέει ότι τα πλεονάσματα είναι «αέρας κοπανιστός». Ναι, αλλά το ΠΑΣΟΚ του 2009 παρέλαβε από την Κυβέρνηση Καραμανλή 25 δισεκατομμύρια πρωτογενές έλλειμμα. Σε αυτή την Ελλάδα θέλετε να γυρίσουμε; Και τα Ελληνικά Αμυντικά Συστήματα είναι μέσα σε αυτή τη δημιουργία του ελλείμματος. Δεν μπορούμε, λοιπόν, άλλο. 
Θα σας επαναλάβω αυτό που σας είπα και το Σάββατο: Γνωρίζουμε εξίσου καλά με εσάς ότι η Ελλάδα υπήρξε ιδανικός ένοχος για τους ευρωπαίους τραπεζίτες, αλλά με δική της ευθύνη. 
Αυτό είναι που πρέπει να καταλάβετε καλά: Με δική της ευθύνη.
Δεν είναι πατριώτης όποιος καταγγέλλει νυχθημερόν τους Ευρωπαίους. Ας κατανοήσουμε κάτι που είναι πολύ απλό, αφού είμαστε σε μια Ένωση με τους Ευρωπαίους. Δεν καταλαβαίνετε ότι πιστεύουν πως τους εξαπατήσαμε, παραβιάζοντας ωμά το Σύμφωνο Σταθερότητας; Αυτό δεν μπορείτε να το καταλάβετε; Είχαμε υπογραφές για έλλειμμα 3% και το πήγαμε στο 16% και εξαντλούμε τον πολιτικό μας λόγο στο να κάνουμε εξεταστικές επιτροπές αν ήταν τόσο ή παραπέρα; Αυτό είναι το ζήτημά μας ή να κατανοήσουμε ότι δεν μπορούμε να βαδίζουμε άλλο με αυτά τα ελλείμματα;
Πολύ περισσότερο, βέβαια, δεν μπορούμε να ειρωνευόμαστε την προσπάθεια που μας έχει οδηγήσει σε πλεονάσματα. Ναι, θα συμφωνήσω ότι είναι ποτισμένα με αίμα και δάκρυα αυτά τα πλεονάσματα. Έτσι είναι. Αυτή είναι η αλήθεια. Με αίμα και δάκρυα τα έχει ποτίσει ο ελληνικός λαός. Δεν έχετε μονοπώλιο ευαισθησίας. Όμως, δεν μπορούμε να γυρίσουμε εκεί που ήμασταν ούτε να βαδίζουμε όπως βαδίζαμε μέχρι προχθές.
Τι δημιούργησαν, κύριοι συνάδελφοι, αυτά τα ελλείμματα; Χρέος. Κάποιοι εξαντλούν τις επιδόσεις τους στο ποιο μέρος του χρέους είναι επονείδιστο, είναι έτσι ή είναι αλλιώς.
Κύριοι συνάδελφοι, τετρακόσια δισεκατομμύρια ήταν. Δεν μας δάνειζε κανείς. Δεν υπάρχουν Κινέζοι και Ρώσοι φιλάνθρωποι που δανείζουν όποιον έχει ανάγκη. Τέλος. Γι’ αυτό βρίσκεται η χώρα σε πρόγραμμα. Δεν ήταν επιλογή μας. Το πρόγραμμα λέει κάτι πολύ απλό. Λέτε, λέτε, λέτε για αποκρατικοποιήσεις και αναπτύσσετε έναν λόγο ο οποίος δεν οδηγεί πουθενά. Το μεγαλύτερο μέρος του δανείου είναι θεσμικό, περνάει μέσα από Κοινοβούλια.
Ας κάνουμε μια υπόθεση εργασίας. Να πάμε δυναμικά όλοι μαζί για την ΑΟΖ, να βρούμε κοιτάσματα υδρογονανθράκων, φυσικού αερίου και πετρελαίου στο Ιόνιο, το Αιγαίο και το Λιβυκό Πέλαγος και ξαφνικά, να αλλάξουν όλα για την εικόνα της χώρας και να έρθει μια ευρωπαϊκή χώρα -όποια- να δανειστεί σε ένα τέτοιο πρόγραμμα και να έρθει στο Κοινοβούλιο «κούρεμα» αυτού του χρέους. Από ποιο Ελληνικό Κοινοβούλιο θα περάσει αυτό;
Αυτή είναι η κατάσταση στην οποία βρίσκεται η χώρα σήμερα. Αν αυτό δεν το κατανοούμε, τότε μπορούμε να βγάζουμε λόγους και κορώνες εδώ, από το Βήμα για να εντυπωσιάζουμε και να είμαστε δήθεν αρεστοί σε διάφορους συμπολίτες μας. Δεν είναι, όμως, έτσι.
Αυτή είναι η σύμβαση που έχουμε με τους Ευρωπαίους εταίρους και μέσα στη σύμβαση έχουμε συμφωνήσει ότι ένα μέρος του χρέους, ένα μικρό ποσό συμβολικά -δεν είναι τα 50 δισεκατομμύρια που είχε πει κάποτε ο κ. Ντερούζ και αποχώρησε κακήν κακώς από την τρόικα- πρέπει να προέλθει από πώληση κρατικής περιουσίας, ό,τι θα έκανε και ο καθένας στο σπίτι του, αν ήταν σε πολύ μεγάλη ανάγκη.
Είναι όλα ίδια; Όχι, βέβαια, όπως και οι πράξεις νομοθετικού περιεχομένου δεν είναι όλες ίδιες. Τούτη εδώ είναι μια πράξη νομοθετικού περιεχομένου για την οποία δεν μπορεί κανείς να εγείρει ενστάσεις ότι η χώρα κυβερνάται με πράξεις νομοθετικού περιεχομένου. Να συμφωνήσουμε ότι και οι αποκρατικοποιήσεις δεν είναι όλες ίδιες. Τι κάνατε και τι κάναμε;
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Με πρωτοβουλία του ΠΑΣΟΚ πέρυσι στις 31 Οκτώβρη -επειδή βρίσκω πολύ ασθενείς τις μνήμες- όπου έτυχε να είμαι εισηγητής κιόλας τότε, απειλήσαμε με καταψήφιση μνημονιακό νομοσχέδιο, για να περάσει μια διάταξη που λέει ότι οι αποκρατικοποιήσεις περνούν όλες υποχρεωτικά από την Επιτροπή Οικονομικών και οι παρατηρήσεις και οι αποφάσεις της Επιτροπής Οικονομικών της Βουλής συμπεριλαμβάνονται υποχρεωτικά στο πλαίσιο διακήρυξης της αποκρατικοποίησης, όπου εκεί η Βουλή και όλα τα κόμματα μπορούν πολύ καθαρά να αναδείξουν τον πολιτικό τους λόγο και να πουν ότι άλλο είναι τα Αμυντικά Συστήματα, άλλο τα νερά, άλλο η ενέργεια, άλλο ο τζόγος. Προφανώς, είναι διαφορετικά και προφανώς δεν μπορεί κανένας να μας εκβιάζει να πουλήσουμε κακήν κακώς, ότι αυτός θέλει να αγοράσει. Είναι πολύ απλό. Αυτή είναι μια θετική ματιά που πάει τα πράγματα μπροστά.
Επίσης, θέλω και στο τρίτο ζήτημα, που δίνει αφορμή το συγκεκριμένο νομοσχέδιο με το οποίο σήμερα κυρώνεται η πράξη νομοθετικού περιεχομένου, το περίφημο θέμα των κρατικών ενισχύσεων, να πω το εξής.
Κυρίες και κύριοι συνάδελφοι, οι κρατικές ενισχύσεις -δεν θα επαναλάβω αυτά που είπε η κυρία Υπουργός- που απαγορεύονται από τη Διεύθυνση Ανταγωνισμού, είναι μια υπόθεση στην οποία θα συμφωνήσω απόλυτα και εγώ, με όποια εμπειρία έχω, ότι πολλές φορές οι παρατηρήσεις της Επιτροπής Ανταγωνισμού κρύβουν κραυγαλέες σκοπιμότητες.
Το έχουμε συναντήσει πάρα πολλές φορές αυτό, δεν είναι η πρώτη φορά. Δεν είναι εκεί η διαφωνία μας. Η διαφωνία είναι άλλη, κύριοι συνάδελφοι. Ότι στην εποχή μας, οι σοβαρότερες αποφάσεις που αφορούν τη ζωή μας λαμβάνονται σε διεθνή φόρα. Το 80% τουλάχιστον των αποφάσεων που αφορούν τη ζωή μας λαμβάνονται έξω. 
Αυτό ξέρετε πού πρέπει να μας οδηγήσει; Στο να υιοθετήσουμε ως κεντρικό στρατηγικό στόχο, που θα δώσει ελπίδα και προοπτική και θα μας βοηθήσει να θεμελιώσουμε μια σίγουρη ευημερία για τη νέα γενιά, αυτό που λέγεται σύγχρονο κράτος, που στο κέντρο του είναι επιτελικό και εξωστρεφές. Γιατί, εκεί κρίνονται οι αποφάσεις που αφορούν τη ζωή μας.
Αυτό δίνει μια υπόσταση στην κινητικότητα, που αν «βάζαμε όλοι μαζί πλάτη», κόμματα και συνδικάτα, θα μπορούσαμε να μιλάμε για μια τεράστια κινητικότητα. Γιατί, είναι κραυγαλέες οι περιπτώσεις πλεονάζοντος και ελλείποντος προσωπικού στο κράτος αντίστοιχα. Αν βάλουμε ένα τέτοιο πρόγραμμα, γιατί να μην μπορούμε να πούμε όλοι μαζί ένα «όχι» στις απολύσεις; Να αποσυνδέσουμε πλήρως τις απολύσεις από την κινητικότητα. Να πούμε «όχι» στις απολύσεις, όλοι μαζί. Έτσι «βάζουμε πλάτη», αγαπητοί συνάδελφοι όλοι μαζί! 
Όχι, όμως, όταν μια υπηρεσία που έχει πλεονάζον προσωπικό και πάμε να μεταφέρουμε προσωπικό εκεί που κραυγαλέα λείπει να έχουμε αμέσως απεργία και κατάληψη με στήριξη φιλολαϊκών κομμάτων, δεν γίνεται έτσι! Να δώσουμε πραγματική και διαρκή υπόσταση στο πρόγραμμα κινητικότητας, για να μην ερωτοτροπούν κάποιοι με την ιδέα να κλείνουν επιχειρήσεις όπως η ΕΑΣ για να γεμίζουν τον κορβανά της κινητικότητας. Είναι τόσο απλό! Πρέπει όμως και μπορούμε να «βάλουμε όλοι πλάτη».
Κλείνω, κυρίες και κύριοι συνάδελφοι, με το ζήτημα της τροπολογίας του ΣΥΡΙΖΑ, στο οποίο αναφέρθηκε και η Υπουργός. Ήταν ιδιαίτερα πρόχειρη, για τον απλό λόγο ότι ενισχύει, «ρίχνει νερό στο μύλο» των κρατικών ενισχύσεων, των επιχειρημάτων αυτών που θέλουν ενδεχομένως να κλείσουν τα ΕΑΣ. Είναι τόσο απλό. Εάν δεν το έχετε καταλάβει, να σας το επαναλάβω εγώ.
Κατά συνέπεια, λοιπόν, η τροπολογία είναι πρόχειρη. Αναρωτιέμαι, συνάδελφοι: Βρήκατε χρόνο γι’ αυτήν -γιατί προφανώς ξέρετε να γράφετε, δεν αμφισβητεί κανείς τη δυνατότητα και την ικανότητα οποιουδήποτε κόμματος και συγκεκριμένα της Αξιωματικής Αντιπολίτευσης να γράφει τέσσερις σελίδες χαρτί. Αλλά, σήμερα συμπληρώνονται τέσσερις εβδομάδες, είκοσι οκτώ μέρες, από την απειλή σας για εξεταστική επιτροπή για τα υποβρύχια. Δεν βρήκατε χρόνο επί τέσσερις εβδομάδες να γράψετε δύο σελίδες και θέλετε και να κυβερνήσετε αύριο;","ΠΑΡΙΣ ΚΟΥΚΟΥΛΟΠΟΥΛΟΣ",245
"22885"," Επιλογές είναι αυτές!","ΘΕΟΔΩΡΟΣ ΔΡΙΤΣΑΣ",139
"22886"," Είπε και ο Αρχηγός σας προχθές, υπομονή!","ΠΑΡΙΣ ΚΟΥΚΟΥΛΟΠΟΥΛΟΣ",245
"22887"," Διεκδικούμε το προνόμιο στον αυτοκαθορισμό.","ΘΕΟΔΩΡΟΣ ΔΡΙΤΣΑΣ",139
"22888"," Να σας πω κάτι; Όταν αφήνετε να περιφέρεται μια συκοφαντία -γιατί κάτι τέτοιο είναι- μέχρι να έρθει στη Βουλή, τότε διαπράττετε αδίκημα.","ΠΑΡΙΣ ΚΟΥΚΟΥΛΟΠΟΥΛΟΣ",245
"22889"," Δεν υπάρχει καμμιά συκοφαντία!","ΘΕΟΔΩΡΟΣ ΔΡΙΤΣΑΣ",139
"22890"," Είναι αδίκημα σοβαρό και δεν μιλάω ως εισαγγελέας. Ξέρετε ποιο αδίκημα; Σας το είπε και προχθές ο κ. Βενιζέλος εδώ στο Βήμα και δεν το καταλάβατε. Να σας το επαναλάβω: Το αδίκημα της ύβρεως, κατά την αρχαιοελληνική έννοια του όρου.
Υπήρξατε πολύ τυχεροί και προκαλείτε την τύχη σας! Ελάτε, λοιπόν, εδώ στη Βουλή και να έχετε το θάρρος να πείτε συγγνώμη. Γιατί ο απέραντος κυνισμός που αποπνέει αυτή η φοβερή ειρωνεία του στυλ «να έχετε υπομονή», ενώ έχετε εκπέμψει λάσπη, δεν συμβάλλει στη δημοκρατία. 
Η κρίση που έβαλε σε μεγάλη δοκιμασία την εθνική μας κυριαρχία - και το ξέρουμε όλοι και το έχουμε αναγνωρίσει με ειλικρίνεια - μια απάντηση έχει, τουλάχιστον σε αυτό ας συνεννοηθούμε: Δημοκρατία, δημοκρατία, δημοκρατία! Ο τόπος χρειάζεται περισσότερη και όχι λιγότερη δημοκρατία. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"22891"," Κύριε Πρόεδρε, θα ήθελα να τοποθετηθώ επί προσωπικού.","ΘΕΟΔΩΡΟΣ ΔΡΙΤΣΑΣ",139
"22892"," Δεν υπάρχει θέμα επί προσωπικού, ζητήματος. Το λόγο έχει ο Κοινοβουλευτικός Εκπρόσωπος της Χρυσής Αυγής.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22893"," Για ένα λεπτό. Όχι όπως θέλετε!","ΘΕΟΔΩΡΟΣ ΔΡΙΤΣΑΣ",139
"22894"," Ήσυχα! Εγώ κρίνω αν υπάρχει θέμα επί προσωπικού, όπως λέει και ο Κανονισμός. Δεν αναφέρθηκε προσωπικά σε εσάς πουθενά. Έδωσα το λόγο στον κ. Κασιδιάρη. Δεν γίνεται! Ξέρω ότι είστε σωστός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22895"," Ζήτησα το λόγο από πριν.","ΘΕΟΔΩΡΟΣ ΔΡΙΤΣΑΣ",139
"22896"," Είναι κάτι που ξέρετε ότι δεν θα έκανα αν δεν πίστευα ότι κάνω σωστά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα επτά μαθητές και μαθήτριες και τρεις  εκπαιδευτικοί από το Πειραματικό Γυμνάσιο Πάτρας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Το λόγο έχει ο κ. Ηλίας Κασιδιάρης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22897"," Θα ξεκινήσω με τις φράσεις που χρησιμοποίησε για να ολοκληρώσει την ομιλία του ο προηγούμενος ομιλητής –αγνοώ το όνομά του- ο οποίος μίλησε για ύβρη και για συκοφαντία. Ποιος; Ο συκοφάντης, που πριν από λίγα λεπτά αποκάλεσε το κόμμα μου νεοναζιστικό. 
Θα αιτηθώ επισήμως στο Προεδρείο αν οποιοσδήποτε ομιλητής άλλη φορά απ’ αυτό εδώ το Βήμα –που δεν είναι το πάνελ του MEGA CHANNEL ή του ANTENNA, για να λέμε ό,τι θέλουμε, αλλά είναι το Βήμα του Κοινοβουλίου και είμαστε ένα εκλεγμένο κόμμα, εκλεγμένο από μισό εκατομμύριο Έλληνες- όπου κι αν ανήκει, χρησιμοποιήσει αυτόν τον άθλιο, βλακώδη και υβριστικό χαρακτηρισμό για το κόμμα μου, να σταματά αμέσως η ομιλία του και να διαγράφεται αυτή η λέξη από τα Πρακτικά. 
Είδατε πόσο θεσμικά το απαιτώ. Εκπροσωπώ αυτή τη στιγμή μισό εκατομμύριο Έλληνες, τους οποίους δεν επιτρέπεται ουδείς εδώ μέσα να αποκαλεί νεοναζί, ιδίως αν προέρχεται από την εγκληματική οργάνωση του ΠΑΣΟΚ, που έχει καταληστεύσει τη χώρα και έχει τον Τσοχατζόπουλο στη φυλακή, το Μαντέλη στο δικαστήριο, τον Τσουκάτο να περιμένει…","ΗΛΙΑΣ ΚΑΣΙΔΙΑΡΗΣ",204
"22898"," Το μισό εκατομμύριο Έλληνες δεν έχουν τατουάζ με αγκυλωτούς σταυρούς.","ΠΑΡΙΣ ΚΟΥΚΟΥΛΟΠΟΥΛΟΣ",245
"22899"," Μη με διακόπτει κανείς. Όπως δεν διέκοψα, δεν επιτρέπω σε κανέναν από τους κλεφταράδες που διέλυσαν τη χώρα να με διακόπτει.","ΗΛΙΑΣ ΚΑΣΙΔΙΑΡΗΣ",204
"22900"," Επαναλαμβάνω ότι το μισό εκατομμύριο Έλληνες δεν έχουν τατουάζ με αγκυλωτούς σταυρούς.","ΠΑΡΙΣ ΚΟΥΚΟΥΛΟΠΟΥΛΟΣ",245
"22901"," Σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22902"," Να αναμένει να τελειώσω το λόγο μου, κύριε Πρόεδρε και να μιλήσει…","ΗΛΙΑΣ ΚΑΣΙΔΙΑΡΗΣ",204
"22903"," Σας παρακαλώ, κύριε Κασιδιάρη. Δεν μπορεί να μιλάτε γενικά. Όπως λέτε για το κόμμα σας…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22904"," Ναι, δεν είναι μόνο αυτοί. Είναι κι άλλοι. Είναι κι ο Παπαντωνίου, κύριε Πρόεδρε, ο οποίος καλύπτεται από το κλεπτοκρατικό σύστημα αυτήν τη στιγμή.","ΗΛΙΑΣ ΚΑΣΙΔΙΑΡΗΣ",204
"22905"," Επιτρέψτε μου, κύριε Κασιδιάρη. Όπως λέτε για το κόμμα σας ότι δεν μπορεί να χαρακτηρίζονται πεντακόσιες χιλιάδες Έλληνες νεοναζί –κι έτσι είναι αναμφισβήτητα- …","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22906"," Έτσι ακριβώς είναι. Ουδείς! Ούτε τα στελέχη ούτε τα μέλη ούτε τους Βουλευτές!","ΗΛΙΑΣ ΚΑΣΙΔΙΑΡΗΣ",204
"22907"," …δεν μπορείτε ταυτόχρονα να λέτε σε όλους τους συναδέλφους που κάθονται εκεί της Αξιωματικής Αντιπολίτευσης ότι είναι κλεφταράδες! Αν έχετε να πείτε κάτι, να το πείτε ονομαστικά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22908"," Εγώ μίλησα επωνύμως. Έχω το ελάττωμα να μιλώ επωνύμως και ονομαστικά για τον κ. Τσοχατζόπουλο…","ΗΛΙΑΣ ΚΑΣΙΔΙΑΡΗΣ",204
"22909"," Δηλαδή, ο κ. Κουκουλόπουλος και ο κ. Κασσής είναι κλεφταράδες;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22910"," Είπα «εκπρόσωποι των κλεφτών» και θα επαναλάβω  ποιοι είναι οι κλέφτες. Θα πω και πάλι τα ονόματα: Τσοχατζόπουλος, Μαντέλης, Τσουκάτος, Παπαντωνίου έχουν εμπλοκή για κλεψιές με τη δικαιοσύνη.","ΗΛΙΑΣ ΚΑΣΙΔΙΑΡΗΣ",204
"22911"," Μα, δεν είναι ΠΑΣΟΚ αυτοί σήμερα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22912"," Δεν είναι ΠΑΣΟΚ; Τι είναι, κύριε Πρόεδρε; Είναι Νέα Δημοκρατία; Επειδή γίνατε «νέα πασοκρατία» τώρα, δεν είναι ΠΑΣΟΚ; Τι είναι; Σας παρακαλώ!","ΗΛΙΑΣ ΚΑΣΙΔΙΑΡΗΣ",204
"22913"," Τους έχουν διαγράψει απ’ ό,τι ξέρω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22914"," Όταν έκλεβαν, όμως, ήταν ΠΑΣΟΚ και είχαν εκλεγεί ως ΠΑΣΟΚ.","ΗΛΙΑΣ ΚΑΣΙΔΙΑΡΗΣ",204
"22915"," Τώρα, αυτό είναι άποψή σας και σ’ αυτό δεν μπορεί κανένας να σας κατακρίνει ...","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22916"," Δεν είναι η άποψή μου. Αυτό το λέει ο ελληνικός λαός.","ΗΛΙΑΣ ΚΑΣΙΔΙΑΡΗΣ",204
"22917"," Το ξεκαθαρίζετε. Καλά κάνετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22918"," Το ξεκαθαρίζω.
Θα αναφερθώ τώρα στη συζήτηση της επικύρωσης της πράξης νομοθετικού περιεχομένου για τα Ελληνικά Αμυντικά Συστήματα. Θα μιλήσω και πάλι με δεδομένα, διότι εμείς εδώ μιλάμε με δεδομένα, γιατί γίνεται εδώ και ώρες μία συζήτηση που επί της ουσίας δεν λέει τίποτα.
Όλα όσα έγιναν, λοιπόν, τα τελευταία χρόνια είναι ανεπαρκή, για να τα πω με μία λέξη, προκειμένου να μην πω κανέναν χαρακτηρισμό που θα θεωρηθεί υβριστικός. Για ποιο λόγο κατέρρευσαν τα Ελληνικά Αμυντικά Συστήματα; Για ποιο λόγο «βάρεσαν διάλυση;» Είναι απλά τα πράγματα. Θα πω τα ονόματα αυτών που είχατε διορίσει προέδρους και διευθύνοντες συμβούλους, οι οποίοι μόνο με την εθνική άμυνα δεν είχαν σχέση.
Έχουμε εδώ έναν κ. Πατσιόγιαννη από τη Νέα Δημοκρατία, που είναι οδοντίατρος. Έχουμε έναν κ. Παπαδάκη από το ΠΑΣΟΚ, ο οποίος είχε στο βιογραφικό του κάτι πολύ σημαντικό για να διοριστεί, καθώς ήταν επιστήθιος φίλος του Νίκου Παπανδρέου. Η ιδιότητά του; Γκαλερίστας. Είχαμε έναν κ. Χατζόπουλο, υποψήφιο του ΠΑΣΟΚ στη Β΄ Αθήνας, ο οποίος είχε και αυτός ένα τεράστιο βιογραφικό, βαρύ βιογραφικό, καθώς ήταν στέλεχος του Οργανισμού Ιπποδρομιών Ελλάδας. Μιλάμε γι’ αυτό που λέει κοινώς ο ελληνικός λαός, «αλογομούρης».
Και κάνουμε εδώ συζήτηση γιατί «βάρεσαν διάλυση» τα Ελληνικά Αμυντικά Συστήματα και η Ελληνική Αμυντική Βιομηχανία; Τουλάχιστον, ο ελληνικός λαός έχει την ευχέρεια, αν παρακολουθεί κανάλι της Βουλής, να ακούει και μερικές αλήθειες, τις οποίες μόνο η Χρυσή Αυγή μπορεί να πει. Γι’ αυτό το λόγο στήθηκε αυτή η άθλια σκευωρία εναντίον μας.
Άκουγα προηγουμένως τον εισηγητή της Χρυσής Αυγής, τον κ. Ζησιμόπουλο, με τον οποίο είχα την τιμή να συνυπηρετήσω στις Μοίρες Καταδρομών στην Κύπρο, να αναλύει κάποια τεχνικά ζητήματα. Είπε, για παράδειγμα, για το βομβιδιοφόρο βλήμα 155 GRM 4,2 ιντσών και είπα να του πω: «Βρε, χριστιανέ, γιατί μιλάς κινέζικα στην Υφυπουργό Εθνικής Άμυνας, που η γυναίκα δεν έχει καμμία σχέση με το αντικείμενο;».
Μην το πάρετε αυτό που λέω ως αντιφεμινιστικό. Δεν σημαίνει κάτι το ότι είναι γυναίκα. Πολλά περισσότερα έχω να πω γι’ αυτούς που διετέλεσαν κατά το παρελθόν Υπουργοί Εθνικής Άμυνας και δεν είχαν καμμία σχέση με το αντικείμενο. Θα επαναλάβω το όνομα Τσοχατζόπουλος που δεν είχε υπηρετήσει καν στο στρατό και ήταν I/5. Θα πω το όνομα Βενιζέλος που είχε μπει στο Υπουργείο Εθνικής Άμυνας, είχε πάρει στο σπίτι του και τα απόρρητα σχέδια και ήταν I/3 λόγω παχυσαρκίας.
Αυτό είναι το έγκλημα που τελείται στην Ελλάδα εδώ και δεκαετίες. Σ’ αυτές τις θέσεις-κλειδιά, τις νευραλγικές θέσεις για την ασφάλεια της χώρας μας, διορίζονται άνθρωποι οι οποίοι δεν έχουν καμμία απολύτως σχέση με το αντικείμενο.
Να μην παρεξηγηθεί η Υφυπουργός, μην το πάρει προσωπικά, αλλά αν δεν είχε το όνομα Γεννηματά, δεν υπήρχε περίπτωση να βρίσκεται στο Υφυπουργείο Εθνικής Άμυνας. Δεν υπήρχε περίπτωση να παίζει κανέναν απολύτως ρόλο στο πολιτικό σκηνικό της χώρας.
Από εκεί και πέρα, θα περάσω σε μερικά ζητήματα τεχνικής φύσεως. Ο βασικός στόχος όλα αυτά τα χρόνια απέτυχε παταγωδώς, παρά την οικονομική υποστήριξη που είχε από το κράτος και τον Έλληνα φορολογούμενο, παρά την ανάθεση συμβάσεων από το Υπουργείο Εθνικής Άμυνας για μία δεκαετία, παρά τις εγγυήσεις του ελληνικού δημοσίου. Παρ’ όλα αυτά απέτυχε το σύστημά σας δεν κατάφερε να εδραιώσει και να αναπτύξει εν γένει την Ελληνική Αμυντική Βιομηχανία. 
Ασφαλώς και καταψηφίζουμε την πράξη νομοθετικού περιεχομένου. Έχουμε δεσμευτεί ότι θα καταψηφίζουμε κάθε πράξη νομοθετικού περιεχομένου, διότι η Χρυσή Αυγή είναι το μόνο γνήσιο δημοκρατικό κόμμα, άμεσα δημοκρατικό κόμμα. Είμαστε οι μόνοι που στο πρόγραμμά μας δηλώνουμε πως για όλα τα μείζονα εθνικά ζητήματα δεν θα αποφασίζει η Βουλή, αλλά θα αποφασίζει ο ελληνικός λαός με δημοψήφισμα. 
Λέμε, λοιπόν, πως αυτή η πράξη νομοθετικού περιεχομένου πρέπει να καταψηφιστεί. Στην ουσία θεωρεί επαίτες τους εργαζομένους και τους δίνει ένα απλό φιλοδώρημα 1.000 ευρώ έναντι εννέα μισθών και άλλα 1.000 ευρώ τώρα, αν ψηφιστεί. 
Λέμε «όχι», γιατί οι εργαζόμενοι είναι αυτοί που ζητούν και απαιτούν να εξασφαλιστούν οι θέσεις εργασίας τους, να αποφευχθεί η διάλυση της εταιρείας, στην οποία αποσκοπείτε, και να προχωρήσουμε επιτέλους σε ανάπτυξη. Δεν υφίσταται ανάπτυξη -γιατί έχει πολυφορεθεί η λέξη αυτή- εάν δεν ξεκινήσει η παραγωγή. Και αυτό που λέω τώρα είναι πολύ γενικό και επεκτείνεται και στον πρωτογενή τομέα παραγωγής, όπου πρώτος στόχος θα έπρεπε να είναι να ξεκινήσει να παράγει η Ελλάδα στον αγροτικό τομέα, να ξεκινήσει να παράγει υδρογονάνθρακες, για να μπορούμε να πούμε ότι οδεύουμε προς τα εμπρός. Εδώ, λοιπόν, πρέπει να ξεκινήσουν να παράγουν τα Ελληνικά Αμυντικά Συστήματα, η Ελληνική Αμυντική Βιομηχανία από τα φυσίγγια του Ελληνικού Στρατού.
Ανοίγω μία παρένθεση εδώ και λέω όχι μόνο του Ελληνικού Στρατού. Παλαιότερα, πηγαίναμε καμμιά Κυριακή σε κάποιο σκοπευτήριο και κάναμε εξάσκηση στην σκοποβολή, όπως προβλέπεται νόμιμα. Τώρα, επειδή γίναμε εγκληματική οργάνωση, δεν προβλέπεται κάτι τέτοιο. 
Ακόμα και εκεί όπου υπήρχε ζήτηση στην εγχώρια αγορά για φυσίγγια και που έχουμε τη δυνατότητα -έχουμε εργοστάσια, έχουμε ανθρώπους που εργάζονται στα εργοστάσια αυτά και τους αφήνουμε να κάθονται- πωλούνται φυσίγγια από Βραζιλία, από Ευρωπαϊκή Ένωση, ακόμα και από Τουρκία και δεν υπάρχουν φυσίγγια παραγωγής της εγχώριας αμυντικής βιομηχανίας. Δεν μιλάω μόνο για τις ανάγκες του Ελληνικού Στρατού. Μιλάω για τα σκοπευτήρια που πηγαίνουν οι απλοί Έλληνες πολίτες τις Κυριακές. Παραγωγή, λοιπόν. Οπότε, αν ξεκινήσουμε να παράγουμε, τότε θα μπορούμε να μιλάμε για ανάπτυξη. 
Καμμία πρόβλεψη δεν έχει γίνει για τη σωτηρία της εταιρίας, για τις θέσεις εργασίας του άκρως εξειδικευμένου εργατικού και τεχνικού προσωπικού. Υπάρχουν άνθρωποι στα Ελληνικά Αμυντικά Συστήματα με εμπειρία είκοσι και τριάντα ετών. 
Η Κυβέρνησή σας έχει συμφωνήσει με τους τοκογλύφους στο κλείσιμο των εθνικά αναγκαίων γραμμών παραγωγής. Και μιλάμε ανοιχτά πλέον για ξεπούλημα των μεγάλης αξίας ακινήτων της εταιρίας, μέσω του ΤΑΙΠΕΔ, το οποίο πάντα λειτουργεί για τους λεγόμενους «κολλητούς».
Εμείς, στη Χρυσή Αυγή μάθαμε να κάνουμε προτάσεις, να έχουμε συγκεκριμένο πρόγραμμα και να προτείνουμε συγκεκριμένα μέτρα σε κάθε περίπτωση.
Θα αφιερώσω τον υπόλοιπο χρόνο της ομιλίας μου στις προτάσεις για την εξυγίανση των ΕΑΣ και εν γένει για την αναβάθμιση της Ελληνική Αμυντικής Βιομηχανίας, αλλά και της δυνατότητας της χώρας μας να αναπτυχθεί και να αναβαθμιστεί γεωπολιτικά σε αυτόν τον ευαίσθητο γεωπολιτικά χώρο στην Ανατολική Μεσόγειο. 
Η πράξη νομοθετικού περιεχομένου απορρίπτεται από εμάς. Δεν οδηγεί πουθενά. Η πρώτη πρόταση που κάνουμε είναι η εξής: Είναι 1,2 δισεκατομμύρια ευρώ τα χρέη της εταιρείας προς το ελληνικό δημόσιο. Τα οικόπεδα και τα ακίνητα σε Υμηττό και Ελευσίνα και άλλα που δεν έχουν σχέση με παραγωγικές διαδικασίες, έχουν αυτή ακριβώς την αξία. Οι παραγωγικές δραστηριότητες από τα εργοστάσια Υμηττού και Ελευσίνας μπορούν, χωρίς κανένα απολύτως τεχνικό πρόβλημα –αυτό είναι κάτι που εισηγούνται και οι ίδιοι οι εργαζόμενοι- να μεταφερθούν στα εργοστάσια Λαυρίου, Αιγίου και Μάνδρας, τα οποία μπορούν να γίνουν ακόμα πιο παραγωγικά, αν λειτουργήσουν σωστά. 
Ακόμη, πρέπει να ρευστοποιηθούν άμεσα, με εγγύηση του δημοσίου, οι απαιτήσεις από το Ιράκ, το ύψος των οποίων, όπως γνωρίζετε, ανέρχεται στα 90 εκατομμύρια ευρώ. 
Επίσης, να γίνει άμεση διάθεση-πώληση των αποθεμάτων ύψους 130 εκατομμυρίων ευρώ, σύμφωνα με τους ισολογισμούς. Με αυτόν τον τρόπο η εταιρεία θα παραδοθεί στο ελληνικό δημόσιο άνευ χρεών. Το κράτος εν συνεχεία είναι υποχρεωμένο να φροντίσει για παραγγελίες από το Υπουργείο Εθνικής Άμυνας -αυτό που προανέφερα- για τα φυσίγγια του Ελληνικού Στρατού.
Εδώ θα χρησιμοποιήσω το παράδειγμα της Τουρκίας και θα σας πω γιατί οι Τούρκοι είναι πάρα πολύ μπροστά. Είναι επειδή αυτοί πάντα όταν έκαναν μια συμφωνία με τους Αμερικανούς επί τω πλείστον, έβαζαν έναν όρο, τη συμπαραγωγή. Και έχουν φτάσει σήμερα στο σημείο να έχουν εξελιχθεί τόσο, που παράγουν δικό τους άρμα μάχης, το περίφημο Altay, το οποίο θα κληθεί σε κάποια χρόνια να αντιμετωπίζει στον Έβρο, ως αντίπαλο δέος, ο Ελληνικός Στρατός και οι Ελληνικές Δυνάμεις Τεθωρακισμένων.
Παραγωγή, λοιπόν. Αυτή είναι η λύση. Επιπλέον, χρειάζεται ενίσχυση και ανάπτυξη με σωστές διοικήσεις και όχι με γκαλερίστες και ιπποδρομιάκηδες, όπως ανέφερα προηγουμένως, αλλά με στελέχη τα οποία διαθέτει η Ελλάδα. Υπάρχουν άνθρωποι της δικής μου γενιάς, της δικής μου ηλικίας που διαθέτουν όλα τα εχέγγυα για να κάνουν πολύ σοβαρή δουλειά, όταν φύγουν αυτοί που διέλυσαν τη χώρα τα τελευταία χρόνια. Και δεν μιλώ μόνο για τα υψηλόβαθμα στελέχη των κομμάτων, αλλά γι’ αυτούς που διορίστηκαν μέσω των κομμάτων στον κρατικό μηχανισμό. Υπάρχουν άνθρωποι με όρεξη, με εμπειρία, με ταλέντο, που αυτή τη στιγμή χάνονται, γιατί φεύγουν στο εξωτερικό. Είναι άνθρωποι της δικής μου γενιάς, είναι άνθρωποι τους οποίους χρειάζεται σήμερα η Ελλάδα. 
Επιπλέον, κατ’ αυτόν τον τρόπο, δεν θα απαιτηθεί καμμία απόλυση. Άλλωστε, ως γνωστόν, ως το τέλος του έτους και λόγω συνταξιοδοτήσεων, το προσωπικό από εννιακόσια πενήντα άτομα, θα πάει στα εξακόσια πενήντα άτομα μαζί με τις θυγατρικές Κύμης και Ηπείρου. 
Όλα τα ανωτέρω, όλα αυτά που προανέφερα, θα γίνουν άμεσα εάν υπάρξει στη χώρα μια εθνική ηγεσία, που θα διαθέτει εθνική βούληση και εθνικό όραμα, το όραμα της Χρυσής Αυγής. 
Μάλιστα, για να είμαι πιο συγκεκριμένος και συνεπής, θα καταθέσω στα Πρακτικά το στρατηγικό σχεδιασμό της Χρυσής Αυγής για την Ελληνική Αμυντική Βιομηχανία. Είναι ένα πολυσέλιδο απόσπασμα από το πολιτικό πρόγραμμα του Λαϊκού Συνδέσμου, το οποίο ζητώ, παρακαλώ να μελετήσετε. Επειδή, όπως λέτε, εμείς είμαστε το κόμμα της οργής και της αγανάκτησης και δεν διαθέτουμε προτάσεις, αυτή είναι η απάντησή μας. 
(Στο σημείο αυτό ο Βουλευτής κ. Ηλίας Κασιδιάρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καταψηφίζουμε την παρούσα πράξη νομοθετικού περιεχομένου, επισημαίνοντας ότι η μόνη λύση είναι η άμεση στροφή προς την παραγωγή. Δεν υπάρχει ανάπτυξη χωρίς παραγωγή. Η Ελληνική Αμυντική Βιομηχανία πρέπει πάση θυσία να παραμείνει σε ελληνικά χέρια, γιατί χωρίς αμυντική βιομηχανία, δεν υφίσταται εθνική άμυνα. Και χωρίς εθνική άμυνα, δεν υφίσταται εθνική ανεξαρτησία, αν και στην προκειμένη περίπτωση του μνημονίου, στην κυριολεξία έχετε κατασπαράξει την εθνική ανεξαρτησία της χώρας μας. 
Κλείνοντας και με λίγα λόγια θα ήθελα να αναφερθώ και στις τροπολογίες, οι οποίες δεν γίνονται αποδεκτές, για έναν απλούστατο λόγο, απορρίπτονται από τη Χρυσή Αυγή ως εκπρόθεσμες.
 Όμως, θα ήθελα να πω δυο λόγια μόνο για την περίπτωση της τροπολογίας για τα σκάφη ή, όπως καλύτερα το είπε προηγουμένως ο Υπουργός Ναυτιλίας, για την τροπολογία που ευνοεί τους «σκαφάτους». Και επιμένουμε ότι πρόκειται για μια τροπολογία που ευνοεί τους «σκαφάτους». 
Βεβαίως, ο κύριος Υπουργός χρησιμοποίησε το επιχείρημα ότι δεν υπάρχει δυνατότητα να εισπράξουμε φόρους. Πριν από κάποιους μήνες, είχαμε συνυπάρξει με τον εν λόγω Υπουργό στην Προανακριτική Επιτροπή για τη λίστα Λαγκάρντ, αφού και εκεί το ζήτημα ήταν ότι το ελληνικό κράτος δεν μπορεί να εισπράξει φόρους -προσέξτε, όμως!- από τους «σκαφάτους», από αυτούς που είναι μέσα στη λίστα «Λαγκάρντ» και συγκεκριμένα στο περιθρύλητο αρχείο με τα 500 εκατομμύρια δολάρια. Από αυτούς δεν μπορεί το ελληνικό κράτος να εισπράξει φόρους. Και τότε, είχαμε μείνει στο ότι είχε κληθεί κάποιο μέλος της οικογένειας Μπόμπολα και κάποιοι άλλοι εφοπλιστές και μέχρι σήμερα δεν έχει γίνει απολύτως τίποτα. 
Στην προκειμένη περίπτωση, λοιπόν, το συγκεκριμένο κράτος, η συγκεκριμένη Κυβέρνηση πράγματι δεν μπορεί να κάνει απολύτως τίποτα, πράγματι δεν μπορεί να εισπράξει φόρους από τους έχοντες και γι’ αυτό το λόγο τσακίζει στην κυριολεξία τα κοινωνικά στρώματα, που βρίσκονται σε κατάσταση πενίας και αθλιότητας αυτή τη στιγμή. Έχετε καταδικάσει στην αθλιότητα ολόκληρο τον ελληνικό λαό και αναρωτιέστε μετά γιατί σας γυρίζει την πλάτη και στρέφεται μαζικά προς τη Χρυσή Αυγή. Εδώ, όποιος άνοιγε τηλεόραση την Κυριακή, έβλεπε τον Πρωθυπουργό σας να λέει ότι θα αυξήσει το ΑΕΠ με το Wi-Fi, ότι θα μειώσει το δημόσιο χρέος, λέει, με το Wi-Fi. Αυτό είπε ο άνθρωπος! Είπε ότι θα εισπράξουμε εκατομμύρια ευρώ μέσω του Wi-Fi. Και αναρωτιέστε μετά για ποιο λόγο μάς έχετε κάνει πρώτο κόμμα. Δεν έχω να πω κάτι άλλο. 
Σας ευχαριστώ.","ΗΛΙΑΣ ΚΑΣΙΔΙΑΡΗΣ",204
"22919"," Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Οικονόμου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22920"," Το όνομα του Γιώργου Γεννηματά είναι ένα όνομα που θα το θυμόμαστε και θα το τιμάμε πάντα με σεβασμό. 
Και επειδή, κυρία Γεννηματά, είχαμε εκλεγεί μαζί την ίδια χρονιά, το 2000, και παρακολουθώ την πορεία σας, θέλω να πω ότι και εσείς τιμάτε αυτό το όνομα. Και υπό αυτήν την έννοια, λοιπόν, καλό είναι να μην τα «κάνουμε όλα ίσωμα» μέσα σ’ αυτήν την Αίθουσα και σ’ αυτή τη χώρα. Ας κρατάμε κάποια πράγματα έξω και πέρα από μία ανόητη, γλαφυρή και γραφική συζήτηση και διάλογο. 
Η πράξη νομοθετικού περιεχομένου που φέρνετε για κύρωση δίνει πραγματικά την ευκαιρία να γίνει συζήτηση και να διαφωτιστούν αρκετές πτυχές του σχεδίου που έχει κάθε παράταξη και κάθε πτέρυγα για το πώς βλέπει την προοπτική της χώρας, όσον αφορά το ποια εργαλεία χρειάζονται, ποιες δυνατότητες έχει αυτή η χώρα και πώς μπορούμε να τις χρησιμοποιήσουμε. 
Πραγματικά, η συζήτηση το τριήμερο και η ψηφοφορία την Κυριακή ανέδειξαν τρεις γραμμές μέσα σε αυτήν την Αίθουσα. Μπορεί να δυσαρεστείται ο  απών από την Αίθουσα αυτή τη στιγμή και αγαπητός κ. Κουκουλόπουλος, αλλά εδώ καταγράφηκαν τρείς γραμμές: Πρώτον, ήταν η γραμμή της Κυβέρνησης, η οποία προσπαθεί με μια λογιστικού τύπου διαπραγμάτευση να ξεφύγει από την πίεση που δημιουργούν οι δανειστές στη χώρα. 
Δεύτερη, είναι η πρόταση του ΣΥΡΙΖΑ-ΕΚΜ η οποία θέλει να μας γυρίσει στον κρατισμό της δεκαετίας του 1980 και να γυρίσουμε στο 2009 με κλασικά εργαλεία, τα οποία όμως η Δημοκρατική Αριστερά δεν τα αποδέχεται. 
Και τρίτη είναι και η πρόταση της Δημοκρατικής Αριστεράς, η οποία δήλωσε παρούσα εδώ στην Αίθουσα και παρούσα στις πολιτικές εξελίξεις, όχι μόνο για τη δημιουργία μιας Κεντροαριστεράς -γιατί έτσι το θέμα γίνεται πάρα πολύ χαμηλής αξίας- αλλά για να δημιουργηθεί μια τρίτη πτέρυγα -και δημιουργείται αυτή η τρίτη πτέρυγα- μέσα στο πολιτικό σκηνικό, η οποία λέει τι; Λέει ότι σαφέστατα η χώρα χρειάζεται πολιτική διαπραγμάτευση, ότι χρειάζεται μια Κυβέρνηση ενισχυμένη, που να κάνει αυτήν τη πολιτική διαπραγμάτευση και βέβαια, χρειάζεται σύμπραξη του δημόσιου με τον ιδιωτικό τομέα, για να μπορέσει να πάρει μπρος η οικονομία. Αυτά όμως, πριν απ’ όλα χρειάζονται μεγάλες μεταρρυθμίσεις. 
Η Δημοκρατική Αριστερά από την πρώτη στιγμή, κυρία Υπουργέ, είχε δηλώσει ότι το ζήτημα της εθνικής αμυντικής βιομηχανίας το θεωρεί ζήτημα αιχμής για την εθνική άμυνα, για την ελληνική οικονομία και για το αναπτυξιακό μοντέλο που μπορούμε να διαμορφώσουμε, όχι γιατί θέλουμε να ξεπατικώσουμε ένα τέτοιο μοντέλο που το εφαρμόζει η Τουρκία ή άλλες χώρες, αλλά γιατί νομίζω ότι μια κλασικού, δυτικού τύπου δημοκρατία -όπως θέλουμε να είμαστε- μπορεί και πρέπει να ανακτήσει αυτού του είδους τη βιομηχανική παραγωγή. Μάλιστα, μια χώρα που έχει πραγματικά μεγάλη ανάγκη στο κομμάτι της άμυνάς της πρέπει να έχει και τις δικές της δυνάμεις και να εξασφαλίζει τη βιωσιμότητα αυτών των εγκαταστάσεων για τις υποδομές της έτσι ώστε να τροφοδοτεί τις Ένοπλες Δυνάμεις της. Άρα, δεν είναι μόνο δημοσιονομικό το θέμα, δεν είναι μόνο οικονομικό, αλλά είναι και εθνικό. Υπό αυτήν, λοιπόν, την έννοια η προσέγγιση που απαιτείται από μια Κυβέρνηση πρέπει να είναι πολιτική και εθνική. 
Πραγματικά, εδώ βλέπουμε τα ίχνη μιας τέτοιας προσέγγισης. Εμείς δεν μπορούμε να πούμε ότι δεν μας ικανοποιεί η προσέγγιση που κάνετε και λεκτικά τουλάχιστον μας καλύπτετε, δηλαδή λέτε ότι θα εξαιρεθεί από αυτή τη διαπραγμάτευση το κομμάτι των αμυντικών βιομηχανιών. Συμφωνούμε, είναι δική μας θέση και την έχουμε πει. Όταν ακούμε έναν λόγο ο οποίος μπορεί να μας ταιριάζει, αυτό είναι ευχάριστο  σήμερα, σε αυτήν την εποχή. Άρα, θέλουμε και πιστεύουμε ότι θα το κρατήσετε μέχρι τέλους -όχι η Γεννηματά, η Αναπληρώτρια Υπουργός Εθνικής Άμυνας, ή ο Αβραμόπουλος, ο Υπουργός Εθνικής Άμυνας, αλλά η Κυβέρνηση. Πρέπει να είναι κεντρικό θέμα της Κυβέρνησης το ότι το ζήτημα των αμυντικών βιομηχανιών δεν θα μπει εις την μυλόπετρα μιας τροϊκανής προσέγγισης. Άρα, εμείς θα υποστηρίξουμε την κύρωση γιατί πιστεύουμε ότι πέρα από την ανάσα στους εργαζόμενους, δίνει και ένα μήνυμα. Εμείς θέλουμε να συμβάλουμε και να συμμετάσχουμε σε αυτό το μήνυμα προς τους δανειστές.  Άρα, όταν υπάρχουν καλές πρωτοβουλίες, εμείς θα τις στηρίζουμε. Πιστεύουμε ότι είναι θετικός ο ρόλος ενός πολιτικού κόμματος, μιας πολιτικής πτέρυγας, όταν βλέπει κάτι που είναι θετικό, να προστρέχει. 
Το ζήτημα της ενόχλησης –το λέω επειδή είδα τον αγαπητό μου κ. Κουκουλόπουλο- για το ποια στάση κρατά κάθε πτέρυγα εδώ, δεν πρέπει να είναι ζήτημα το οποίο θα το βάζουμε με την πρώτη αφορμή. Το λέω αυτό διότι, όπως ξέρετε, η κάθε πολιτική πτέρυγα έχει το δικαίωμα του αυτοπροσδιορισμού και της αυτονομίας της. 
Εμείς αυτό το δικαίωμα, κύριε Κουκουλόπουλε, δεν το χαρίζουμε. Εμείς θεωρούμε δηλαδή ότι η δική σας προσέγγιση, έτσι όπως εκφράζεται μέσα από μια δικομματική Κυβέρνηση, σας ακυρώνει πολιτικά, ιδεολογικά, σας βγάζει εκτός πολιτικού πλαισίου αυτού του πολιτικού χώρου που και εσείς και εμείς λέμε ότι βρισκόμαστε, του χώρου της Κεντροαριστεράς. 
Δηλαδή, το πρόσημο αυτού του χώρου πρέπει να υπάρχει. Δεν είναι απλά ένα γεωγραφικό σημείο στο οποίο βρίσκονται κάποιοι τυχαίως ή περνώντας από εκεί. Πρέπει να είναι ευκρινές το πρόσημο.
Το αν η Κυβέρνηση θα κάνει πολιτική διαπραγμάτευση ή όχι θα κριθεί τις επόμενες εβδομάδες. Τα μηνύματα δεν είναι πολύ θετικά. Ήδη από το κόμμα του ΠΑΣΟΚ ακούσαμε διάφορα σήμερα, πέρασαν από τα διάφορα πάνελ τρεις τέσσερις αντιδρώντες. Εγώ κατανοώ την αντίδρασή τους, διότι εάν ο φόρος για τα ακίνητα, αν το ζήτημα των πλειστηριασμών της πρώτης κατοικίας, αν τα ζητήματα για το πετρέλαιο, αν τα ζητήματα της καθημερινότητας δεν μπουν στη διαπραγμάτευση σε πολιτικό επίπεδο, πραγματικά σε λίγες εβδομάδες, σε πολύ λίγες εβδομάδες –κι ας κάνουμε και σκι με τα χιόνια, όπως είπαν οι παράγοντες της Ευρωπαϊκής Ένωσης- θα έρθει η ώρα…","ΒΑΣΙΛΕΙΟΣ ΟΙΚΟΝΟΜΟΥ",378
"22921"," Οι σκιέρ!","ΣΟΦΙΑ ΒΟΥΛΤΕΨΗ",73
"22922"," Ναι, οι σκιέρ. Θα γυρίσουν οι σκιέρ, όμως, στο χώρο των γραφείων τους για να κάνουν τη διαπραγμάτευση κι εκεί θα έρθει ο λογαριασμός. Τι θα κάνει πάλι το ΠΑΣΟΚ; Θα μας λέει ξανά για την ανάγκη της χώρας; 
Η χώρα δεν θέλει εκλογές αυτήν τη στιγμή κι εμείς πρώτοι το λέμε. Εμείς πρώτοι σας λέμε ότι δεχόμαστε το πρωτογενές πλεόνασμα, μια μεγάλη προσπάθεια που έγινε και συμβάλαμε κι εμείς λίγο σε αυτήν την προσπάθεια. Όμως, τώρα τι θα γίνει; Συνέχεια θα πηγαίνουμε με αυτήν την ιστορία; Δεν μπορεί να γίνει αυτό.
Άρα, το μήνυμα που βγαίνει μέσα από τη σημερινή συζήτηση σε σχέση με την Αμυντική Βιομηχανία είναι θετικό. Θεωρώ -και νομίζω ότι συμφωνείτε κι εσείς από τη στιγμή που φέρνετε μία τέτοια πρωτοβουλία- ότι η αναδιοργάνωση της εταιρείας από το 2010 και μετά έχει προχωρήσει αρκετά. Νομίζω ότι είναι κι αυτό ένα διαπραγματευτικό χαρτί και μία θέση την οποία μπορούμε να τη βάλουμε με πολύ σοβαρότητα στο τραπέζι της διαπραγμάτευσης. Άρα, η Αμυντική Βιομηχανία δεν μπορεί να μπει στη μυλόπετρα της τροϊκανής αντίληψης και προσέγγισης. 
Για τις υπόλοιπες τροπολογίες πρέπει να σας πούμε τα εξής:
Πρώτον, κυρία Βούλτεψη, ξέρουμε τι ψηφίζουμε στη Δημοκρατική Αριστερά. Όταν ψηφίζαμε το μεσοπρόθεσμο, είχαμε ψηφίσει «ΠΑΡΩΝ» γιατί διαφωνήσαμε στα εργασιακά και θυμάστε ότι είχαμε συμφωνήσει πως πρέπει να παρθούν κάποια μέτρα. Τι είχαμε πει όμως; Είχαμε πει και το είπαμε και στο Υπουργό Οικονομικών –δεν είναι εδώ τώρα ο κ. Μαυραγάνης- ότι τα 15 εκατομμύρια που θα λείψουν από τα ΑΕΙ…","ΒΑΣΙΛΕΙΟΣ ΟΙΚΟΝΟΜΟΥ",378
"22923"," Δεν πάνε στα ΑΕΙ.","ΣΟΦΙΑ ΒΟΥΛΤΕΨΗ",73
"22924"," Στον προϋπολογισμό πάνε, αλλά προορίζονται για τα ΑΕΙ.","ΒΑΣΙΛΕΙΟΣ ΟΙΚΟΝΟΜΟΥ",378
"22925"," Δεν πάνε.","ΣΟΦΙΑ ΒΟΥΛΤΕΨΗ",73
"22926"," Αυτό είναι το πρόβλημα, αλλά για εκεί είναι προορισμένα. Πρέπει να υπάρξει μία αντικατάσταση. Να υπάρξουν αντίστοιχα 15 εκατομμύρια.
Θα λείψουν, κυρία Βούλτεψη. Σήμερα που συζητάμε δεν θα λείψει τίποτα. Είναι σίγουρο. Όμως θα λείψουν ως ένα κομμάτι του προϋπολογισμού των ΑΕΙ προερχόμενο απ’ αυτό το ανταποδοτικό τέλος…","ΒΑΣΙΛΕΙΟΣ ΟΙΚΟΝΟΜΟΥ",378
"22927"," Από πού θα λείψουν;","ΣΟΦΙΑ ΒΟΥΛΤΕΨΗ",73
"22928"," Θα λείψουν, κυρία Βούλτεψη, αφού είναι από το ‘25 που λέτε, πολλά χρόνια, ένα τέλος το οποίο πηγαίνει…","ΒΑΣΙΛΕΙΟΣ ΟΙΚΟΝΟΜΟΥ",378
"22929"," Δεν πάει.","ΣΟΦΙΑ ΒΟΥΛΤΕΨΗ",73
"22930"," Λέτε «δεν πάει». Το ξέρετε; Έχετε κάνει Υφυπουργός ή Υπουργός Οικονομικών και λέτε «δεν πάει»; Γιατί πετάτε μία ρετσέτα και ξεμπερδεύετε;","ΒΑΣΙΛΕΙΟΣ ΟΙΚΟΝΟΜΟΥ",378
"22931"," Δηλώθηκε εδώ.","ΣΟΦΙΑ ΒΟΥΛΤΕΨΗ",73
"22932"," Τέλος πάντων, να μην το συνεχίσουμε αυτό. 
Παρά ταύτα, εμείς δεν θα το υποστηρίξουμε αυτό. Από τη στιγμή που δεν υπάρχει το αντίστοιχο ποσό για τα 15 εκατομμύρια στο κομμάτι των ΑΕΙ, δεν το υποστηρίζουμε.
Η γενική αντίληψη ότι οι φόροι υπέρ τρίτων, τα τέλη υπέρ τρίτων, οι ρυθμίσεις αυτές γενικά δεν πρέπει να υπάρχουν είναι και στη δικιά μας αντίληψη. Όμως, όταν αφαιρείς ένα ποσό πρέπει να βρίσκεις το ισοδύναμο.
Από εκεί και μετά –λείπει και η Υπουργός Ναυτιλίας- η φορολόγηση, τα τέλη των σκαφών αναψυχής έτσι όπως προσδιορίζεται από το Υπουργείο Ναυτιλίας, μας βρίσκει σύμφωνους. Εμείς δεν είμαστε της αντίληψης του να μπούμε σε έναν λαϊκισμό και σε μία αφόρητη τέτοια συζήτηση ότι το σκάφος αναψυχής και μάλιστα όταν αυτό υπηρετεί και το τουριστικό κομμάτι στη χώρα, θα πρέπει να το συκοφαντούμε. Βέβαια, μέσα στη συζήτηση που γίνεται στις εφημερίδες, -κίτρινες, μπλε, πράσινες- μέσα από όλο αυτόν τον ορυμαγδό προτάσεων, απόψεων και θέσεων που τίθενται είναι δύσκολο πραγματικά να πεις πόσο θα φορολογήσεις το σκάφος αναψυχής.
Για εμάς είναι πολύ δυνατό εργαλείο στην τουριστική πολιτική. Άρα, δεν πρέπει να το «φορτώσεις» υπέρμετρα. Πρέπει να το φορολογήσεις. Εμείς εκτιμούμε ότι η προσέγγιση που κάνει το Υπουργείο Ναυτιλίας, δίνει ένα πρώτο δείγμα. Θα δούμε πώς θα λειτουργήσει, αν θα αποδώσει αυτό το τέλος. Δεν πρέπει, όμως, να «βουλιάξουμε» το σκάφος αναψυχής, γιατί είναι ένα καλό εργαλείο στην τουριστική μας ανάπτυξη. 
Από εκεί και πέρα, θα ψηφίσουμε και τη δεύτερη τροπολογία που φέρνετε για τα στρατολογικά θέματα και για τα θέματα του επικουρικού ιατρικού προσωπικού. Νομίζω ότι είναι μία αναγκαία τροπολογία. Πρέπει να πω στον κ. Μαυραγάνη – λείπει αυτήν τη στιγμή, ήταν προηγουμένως εδώ- για το θέμα της ταξινόμησης για τα μεταχειρισμένα αυτοκίνητα πως έχουμε φέρει –και εγώ προσωπικά, αλλά και η Δημοκρατική Αριστερά- το ζήτημα τέτοιων προβλημάτων, σε σχέση με το πώς τελικά τα δημόσια ταμεία μαζεύουν χρήμα από μεγάλους ομίλους, μεγάλες εταιρείες. 
Τους φέραμε το παράδειγμα της «BMW» και της «MERCEDES». Έχει δοθεί διαταγή για έλεγχο και περιμένουμε να δούμε τι έχει αποφέρει αυτός ο έλεγχος σε σχέση με τη «BMW» και τη «MERCEDES». Είναι γνωστά τα θέματα, έχει μπει το ΣΔΟΕ μέσα, έχουν ξεκινήσει οι έλεγχοι. Τι αποκομίσαμε σαν ελληνικό κράτος; Στο ζήτημα ενδοομιλικών συναλλαγών και σχέσεων είναι σίγουρο ότι αυτές οι δύο εταιρείες έχουν πιαστεί στα πράσα. Και ερωτώ: Ποιο είναι το αποτέλεσμα, ποια είναι τα πρόστιμα, τι θα αποφέραν στο ελληνικό κράτος; 
Θα ήθελα να πω και κάτι ακόμα και τελειώνω, κύριε Πρόεδρε. Άκουσα τον κ. Στουρνάρα, την Κυριακή, να ισχυρίζεται ότι είναι επιτυχία το γεγονός ότι «έπιασαν»  40 εκατομμύρια από τη φορολόγηση των 20 offshore εταιρειών από τις συνολικά έξι χιλιάδες. Πρέπει να πω πως αυτό δεν είναι επιτυχία. Όταν η Κυβέρνηση σε δεκαοχτώ μήνες έχει ελέγξει 20 offshore εταιρείες, δίνει ένα δείγμα γραφής προς τον ευρωπαϊκό παράγοντα ότι δεν είναι σοβαρή χώρα. Στη Γερμανία δεν υπάρχει περίπτωση το κράτος να μην ελέγξει με τον ίδιο τρόπο τον μεγαλοκεφαλαιούχο, τη μικρή επιχείρηση, τον μισθωτό, όπως και τον καθένα. 
Εδώ, στη χώρα μας, θεωρούμε επιτυχία, κύριε Κουκουλόπουλε, το ότι ελέγξαμε μόνο 20 offshore εταιρείες και μάλιστα «πιάσαμε» και 40 εκατομμύρια; Φυσικά, 40 εκατομμύρια ήρθαν στα κρατικά ταμεία, αυτό όμως δεν είναι επιτυχία, αλλά είναι η επιτομή της αποτυχίας! Το λέω αυτό, διότι επαναλαμβάνω ότι εδώ εγώ προσωπικά αλλά και η Δημοκρατική Αριστερά έχουμε φέρει, με επανειλημμένες ερωτήσεις, το ζήτημα της «BMW» και της «MERCEDES». Τι έφερε στα ταμεία του ελληνικού κράτους η «BMW» και η «MERCEDES»; Έχουμε μία προσαρμογή για το θέμα των μεταχειρισμένων αυτοκινήτων. Τι κάνουν αυτές οι μεγάλες επιχειρήσεις; Δεν είναι εδώ ο κ. Μαυραγάνης να μας απαντήσει. Πιστεύω πως άκουσε αυτά που είπα και σε μία δευτερολογία του θα μας πει τι αποτέλεσμα έχουν οι έλεγχοι στην «BMW» και τη «MERCEDES». Θα το ψηφίσουμε, βέβαια, διότι είναι αναγκαστικό. Υπάρχουν αποφάσεις του Ευρωπαϊκού Δικαστηρίου. Γενικώς θα τα ψηφίσουμε όλα, εκτός της διατάξεως για τα ΑΕΙ, κυρία Βούλτεψη.","ΒΑΣΙΛΕΙΟΣ ΟΙΚΟΝΟΜΟΥ",378
"22933"," Λάθος κάνετε. Θα μεγάλωνε ο προϋπολογισμός των ΑΕΙ αν υπήρχαν αυτά τα λεφτά; Πάντα ίδιος δεν είναι;","ΣΟΦΙΑ ΒΟΥΛΤΕΨΗ",73
"22934"," Πάντα ίδιος είναι. Μόνο που θα λείπουν 15 εκατομμύρια από τον συνολικό προϋπολογισμό, που κατευθύνονταν στα ΑΕΙ.","ΒΑΣΙΛΕΙΟΣ ΟΙΚΟΝΟΜΟΥ",378
"22935"," Τα ΑΕΙ είναι πάντα ίδια.","ΣΟΦΙΑ ΒΟΥΛΤΕΨΗ",73
"22936"," Πρέπει να μας πει όμως ο Υπουργός, επειδή τα ΑΕΙ θα είναι ίδια –κι εγώ το πιστεύω- από πού θα αναπληρώσει αυτά τα 15 εκατομμύρια που πηγαίνουν στα ΑΕΙ από τον γενικό προϋπολογισμό.","ΒΑΣΙΛΕΙΟΣ ΟΙΚΟΝΟΜΟΥ",378
"22937"," Το λέει μέσα και η έκθεση. Από τις εισαγωγές, που θα αυξηθούν.","ΣΟΦΙΑ ΒΟΥΛΤΕΨΗ",73
"22938"," Από τις εισαγωγές, κατά αντανάκλαση. Είναι μία λύση, η οποία εμάς δεν μας καλύπτει. Επιτέλους, μετά από πέντε λεπτά βρήκαμε την άκρη του μυστηρίου!
Ευχαριστώ.","ΒΑΣΙΛΕΙΟΣ ΟΙΚΟΝΟΜΟΥ",378
"22939"," Ευχαριστούμε τον κ. Οικονόμου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22940"," Κύριε Πρόεδρε, πέντε φορές…","ΠΑΡΙΣ ΚΟΥΚΟΥΛΟΠΟΥΛΟΣ",245
"22941"," Δεν πειράζει. Δεν ήταν κάτι προσωπικό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22942"," Κύριε Πρόεδρε…","ΠΑΡΙΣ ΚΟΥΚΟΥΛΟΠΟΥΛΟΣ",245
"22943"," Όχι, κύριε Κουκουλόπουλε. Δεν σας έδωσα το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22944"," Τριάντα δευτερόλεπτα θέλω.","ΠΑΡΙΣ ΚΟΥΚΟΥΛΟΠΟΥΛΟΣ",245
"22945"," Δεν έδωσα το λόγο προηγουμένως στον κ. Δρίτσα…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22946"," Θέλω το λόγο για τριάντα δευτερόλεπτα για ένα μείζον θέμα.","ΠΑΡΙΣ ΚΟΥΚΟΥΛΟΠΟΥΛΟΣ",245
"22947"," Ορίστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22948"," Δεν θα αναφερθώ σε σημεία της τοποθέτησης του κυρίου συναδέλφου, σεβόμενος τη διαδικασία, όμως θέλω να πω πολύ καθαρά ότι στο ζήτημα του ενιαίου φόρου ακινήτων το «ΟΧΙ» στο σχέδιο που είδε το φως της δημοσιότητας πριν από λίγες μέρες το είπε ομόφωνα και ομόθυμα η Κοινοβουλευτική Ομάδα του ΠΑΣΟΚ και ομόφωνα και ομόθυμα παλεύει, θα κινηθεί και θα ψηφίσει ως το τέλος. Δεν θέλω να αφήσω να περιρρέει μία τέτοια ατμόσφαιρα. Αυτό που λένε οι συνάδελφοί μου στα Μέσα Μαζικής Ενημέρωσης είναι το «όχι» σ’ αυτό που μέχρι αυτήν τη στιγμή έχουμε επίσημα υπ’ όψιν μας.","ΠΑΡΙΣ ΚΟΥΚΟΥΛΟΠΟΥΛΟΣ",245
"22949"," Τελικά δεν ήταν προσωπικό το θέμα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22950"," Ήταν όμως πολύ σοβαρό.","ΠΑΡΙΣ ΚΟΥΚΟΥΛΟΠΟΥΛΟΣ",245
"22951"," Κύριε Πρόεδρε...","ΘΕΟΔΩΡΟΣ ΔΡΙΤΣΑΣ",139
"22952"," Δεν είπε τίποτα προσωπικό, κύριε Δρίτσα. Διευκρίνισε κάτι που αφορά γενικά το ΠΑΣΟΚ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22953"," Μπορεί να ήταν προσωπικό όμως.","ΘΕΟΔΩΡΟΣ ΔΡΙΤΣΑΣ",139
"22954"," Αυτά πρέπει να τα διευκρινίζουμε. Είναι σωστό να μην υπάρχει ανοχή,  γιατί τα προσωπικά πρέπει να τα διευκρινίζουμε. Είναι σωστό, αλλά καλό είναι να είναι εξειδικευμένο.","ΝΙΚΟΛΑΟΣ ΒΟΥΤΣΗΣ",75
"22955"," Κύριε Βούτση, παρόντος εμού νομίζω ότι είναι άδικο να πείτε ότι βλέπω μόνο δεξιά ή βλέπω μόνο αριστερά. Δόξα τω Θεώ, ακόμα καλά είμαι και βλέπω παντού.
Ο κ. Παφίλης έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22956"," Τα λύσατε τα διαδικαστικά; Μάλιστα.","ΑΘΑΝΑΣΙΟΣ ΠΑΦΙΛΗΣ",425
"22957"," Δεν πειράζει. Ο διάλογος είναι η πεμπτουσία της δημοκρατίας.
Ορίστε, κύριε Παφίλη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22958"," Θα συνέχιζα για τις τροπολογίες και μόνο για το θέμα της Αμυντικής Βιομηχανίας αλλά ο κ. Κουκουλόπουλος έθεσε γενικότερο θέμα. «Ξύνεται στη γκλίτσα του τσοπάνη», που λέμε εμείς οι επαρχιώτες. 
Θα προσπαθήσω να αποφύγω τη γενικολογία ή τις εκτιμήσεις για την υψηλού επιπέδου συζήτηση που διεξήχθη τις προηγούμενες μέρες, αλλά θα τη συνδέσω με το θέμα που συζητάμε σήμερα. 
Είναι πρόκληση απέναντι στον ελληνικό λαό να μιλάτε για ελλείμματα και για χρέος, γιατί δεν φταίει σε τίποτα ο εργαζόμενος για τα ελλείμματα και το χρέος, γιατί τον εργαζόμενο τον καταληστεύουν οι κεφαλαιοκράτες όλα τα προηγούμενα χρόνια και τώρα τον καλούν να πληρώσει τα χρέη τους. Από πού δημιουργήθηκαν τα ελλείμματα και τα χρέη; Βγείτε και πείτε το στον ελληνικό λαό συγκεκριμένα, όχι αφηρημένα. 
Εμείς τι λέμε λοιπόν; Ας έλθει ο επόμενος να μας απαντήσει. Πρώτον, δημιουργήθηκαν από τη σκανδαλώδη ενίσχυση των επιχειρηματιών, του μεγάλου κεφαλαίου, των επιχειρηματικών ομίλων όλα αυτά τα χρόνια. Πόσα έβαλε η «ΗOCHTIEFF» στο Αεροδρόμιο; Το συζητούσαμε και πριν. Πόσα έβαλε για να το κάνει αυτό; Πείτε τα στον ελληνικό λαό. Πόσα πήρε; Πήρε 75 δισεκατομμύρια. Από πού τα πήρε; Ένα μέρος από τα ευρωπαϊκά ταμεία, τα οποία είναι λεφτά των Ευρωπαίων εργαζομένων και ένα μέρος από το Πρόγραμμα Δημοσίων Επενδύσεων, από την ίδια τη συμμετοχή της Ελλάδας. Τζάμπα! Από πού τα πήρε αυτά; Από τον ιδρώτα των εργαζομένων και τη φορολογία. 
Ας πιάσω τα μεγάλα έργα. Πόσα μπήκαν στην Αττική Οδό; Πόσο επιδοτήθηκαν βιομήχανοι κ.λπ. όλα τα προηγούμενα χρόνια από τον κρατικό προϋπολογισμό; Δισεκατομμύρια. Να, λοιπόν, πώς δημιουργήθηκαν τα χρέη. Τα δάνεια που λέτε ότι αναγκαζόμαστε λόγω χαμηλού επιτοκίου και διάφορα άλλα φληναφήματα –θα πω εγώ- για τον ελληνικό λαό, πού πήγαν; Αυτά κάλυπταν συνολικά. Πόσο αυξήθηκαν τα κέρδη των εταιρειών όλα τα προηγούμενα χρόνια; Περίπου δεκαεπτά φορές. Πόσο ο μισθός και το μεροκάματο; Μία. Να λοιπόν πώς δημιουργήθηκαν τα χρέη.
Δεύτερον, από πού δημιουργήθηκαν; Από τις υπέρογκες στρατιωτικές δαπάνες. Εδώ είμαστε λοιπόν. Είναι δαπάνες που δεν ανταποκρίνονται πάντα στις αμυντικές ανάγκες της χώρας, αλλά υπαγορεύονται από τη συμμετοχή της χώρας στο ΝΑΤΟ και από τον επιθετικό χαρακτήρα και το πρόγραμμα που έχει. Θα επανέλθουμε, λοιπόν, εδώ.
Τρίτον, από τους Ολυμπιακούς Αγώνες.
Έχουμε άδικο; Από πού δημιουργήθηκαν; Από τους μεγάλους μισθούς; Από τα μεγάλα μεροκάματα; Από τις μεγάλες κοινωνικές παροχές που είχαν οι εργαζόμενοι στη χώρα μας; Αυτοί δεν τα παρήγαγαν όλα αυτά; Τι πήραν αν’ αυτού; Τίποτα. 
Και τώρα καλούνται για δεύτερη φορά -όχι μόνο με τον ιδρώτα τους, αλλά με το αίμα τους και την πείνα τους- να χρηματοδοτήσουν ξανά τι; Ποιον; Πάλι δεν θα δώσετε κίνητρα για επενδύσεις; Δεν θα δώσετε ζεστό χρήμα που είναι πια από το αίμα τους; Πέραν από το τι παίρνουν οι τραπεζίτες και όλα αυτά τα οποία λέγονται. Δεν θα δώσετε πάλι; Δεν θα δώσετε μέχρι 60% και 75%;  Δεν θα τους απαλλάξετε από φορολογίες; Δεν, δεν, δεν; Για να κάνουν τι; Αυτό που έκαναν και τα προηγούμενα χρόνια, την υποτιθέμενη ανάκαμψη που θα μας φέρει σε ευημερία. Μύθος! Παραμύθι! 
Δεν ξαναγυρίζει πίσω ο καπιταλισμός ούτε στο 2009, ούτε στο 2010. Δεν ξαναδίνει πια. Παίρνει, γιατί είναι σε αδιέξοδο, γιατί έχει ξεπεραστεί ιστορικά, γιατί η κρίση του δεν μπορεί να ξεπεραστεί. 
Και το σύγχρονο κράτος, για να συνεννοούμαστε -εμείς δεν συμφωνούμε ούτε με το προηγούμενο- γίνεται έτσι για να υπηρετήσει ακριβώς τα ίδια συμφέροντα. Είναι παραμύθια για τον κόσμο ότι θέλουμε κράτος στρατηγείο, άρα να απαλλαγούμε από παντού. Και από την παιδεία και από την υγεία. Αυτά εννοείτε. Αυτά λέει. 
Κοιτάξτε τα στοιχεία για το πώς συρρικνώνεται ο δημόσιος τομέας στον τομέα της παιδείας, της υγείας, στον κοινωνικό τομέα και πώς διογκώνεται, και μάλιστα με επιδότηση από πάνω, ο ιδιωτικός τομέας. Επιδότηση πολλαπλή, άμεση και έμμεση. Άμεση με χρήμα τις επενδύσεις και έμμεση από τα ασφαλιστικά ταμεία που είναι ο ιδρώτας των εργαζομένων. Όταν δεν έχει τομογράφο ο δημόσιος πάει στον ιδιώτη. Καθαρά πράγματα. Ποιος τον πληρώνει; Το ασφαλιστικό ταμείο, δηλαδή ο εργαζόμενος. Και τα λέω αυτά, γιατί έχετε αντίρρηση.
Αυτή είναι η κατάσταση. Γι’ αυτό λέμε στον εργαζόμενο και στο λαό ότι διέξοδος στο σύστημα δεν υπάρχει, ούτε καλύτερη διαχείριση. Ούτε καν στην παλαιότερη διαχείριση δεν μπορεί να γυρίσει. Ή θα ανατραπεί και θα πάρει τον πλούτο που παράγει ο κόσμος στα χέρια του ή θα ζήσει συνθήκες χειρότερης κόλασης από ό,τι ζει σήμερα. 
Σε ό,τι αφορά τώρα στο θέμα της Αμυντικής Βιομηχανίας: Εμείς δεν συζητάμε για προθέσεις, ούτε αμφισβητούμε τις προθέσεις οποιουδήποτε. Κρίνουμε, όμως, με βάση την πραγματικότητα. 
Η κυρία Υπουργός είπε τα εξής: Πρώτον, πρέπει να κάνουμε Αμυντική Βιομηχανία συμβατή με τους κανόνες του ανταγωνισμού. Δεύτερον, με το μικρότερο δυνατό πρόστιμο από την Ευρωπαϊκή Ένωση. Δεν θα το αποφύγουμε. Τρίτον, να βρούμε δρόμο χρηματοδότησης, γιατί είναι ζόρικα τα πράγματα. Και η μοναδική πρόταση που υπάρχει –λέμε!- είναι αυτή για να μην επιβαρυνθεί ο Έλληνας πολίτης. 
Δεν μου λέτε τώρα για όλους τους υπόλοιπους: Ο Έλληνας πολίτης επιβαρύνθηκε από τα ΕΑΣ -όχι ότι εμείς στηρίζουμε την κατάσταση όπως ήταν- επιβαρύνθηκε από την ΕΑΒ;  Από τη «LOCKHEED» δεν επιβαρύνθηκε; Από τη «HDW» δεν επιβαρύνθηκε; Ποιος πλήρωσε το μεγαλύτερο κομμάτι των αστρονομικών ποσών και δισεκατομμυρίων που έδωσε η χώρα; Και ποιος τα τσέπωσε; Και αυτή η θεωρία, μόνο τα σκάνδαλα, είναι ένα ελάχιστο κομμάτι. 
Τα μεγάλα είναι τα κέρδη. Αυτά δεν τα πληρώνει ο ελληνικός λαός; Δεν επιβαρύνεται από το ότι δεν φτιάχνει μία αξιόλογη Αμυντική Βιομηχανία -σε αυτό το σύστημα, δεν λέμε για σοσιαλισμό- έχοντας πολύ μεγάλες δυνατότητες στο παρελθόν, για να μπορέσει τουλάχιστον να περιορίσει αυτά τα πράγματα; 
Άλλη πλευρά: Με τις εισαγωγές τι θα κάνετε; Θα τις σταματήσετε; Μπορείτε μέχρι να γίνει ανταγωνιστική, όπως λέτε; Όχι. Γιατί μέχρι να γίνεις ανταγωνιστικός, θα υπάρχει προμήθεια πυρομαχικών και ανταλλακτικών κ.λπ.. Από πού θα έρχονται; Και μετά, όταν θα γίνεις ανταγωνιστικός, δεν θα βρεθείς πάλι να ανταγωνίζεσαι μεγάλα μονοπώλια; Άρα, ο δρόμος, κατά τη γνώμη μας, είναι αδιέξοδος. 
Τι θα γίνει με την Ευρωπαϊκή Ένωση; Αυτό το ερώτημα το έθεσα και πριν, το θέτω και τώρα και δεν απαντάει κανένας. Τι λέει το άρθρο; Λέει ότι απαγορεύεται η ενίσχυση κρατικών επιχειρήσεων και κατ’ εξαίρεση -και αυτό είναι υπό αμφισβήτηση- επιτρέπεται μόνο για να καλύψει τις αμυντικές ανάγκες. Δεν μπορούν να σταθούν. Μόνο με μία αξιόλογη βιομηχανία. Και οι δυνατότητες της Ελλάδας είναι τεράστιες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε. Κλείνω. 
Τι θα γίνει; Εμείς λέμε «απειθαρχία». Εμείς λέμε να μην πληρώσουμε το πρόστιμο. Οι υπόλοιποι τι θα κάνετε αύριο όταν θα έρχονται τα πρόστιμα; Δεν θα τα πληρώνετε; Τι θα κάνετε που σέβεστε τις αποφάσεις του Ευρωπαϊκού Δικαστηρίου; Εμείς ψηφίζουμε, με όλες τις επιφυλάξεις, την κύρωση της πράξης νομοθετικού περιεχομένου με την έννοια να πάρουν οι εργαζόμενοι τα χρήματα που τους χρωστούν και να παλέψουν στην κατεύθυνση που είπαμε εμείς. Διότι εμείς θεωρούμε ότι όχι μόνο δεν πρέπει να συρρικνωθεί στο όνομα της εξυγίανσης, αλλά πρέπει να αναπτυχθεί. Πρέπει να γίνουν και άλλες προσλήψεις. Πρέπει να χρηματοδοτηθεί η έρευνα. Έχουμε μεγάλες δυνατότητες. Ειπώθηκαν πολλά πράγματα εδώ. 
Έφυγε ο κ. Καμμένος. Ήθελα να τον ρωτήσω τι θα κάνει με την Ευρωπαϊκή Ένωση. Καλές είναι και οι προτάσεις από την Ινδία και μια σειρά από άλλα πράγματα. Αν δεν μπορείς, όμως, να χρηματοδοτήσεις μια κρατική εταιρεία, πώς θα μπορέσεις να τη στηρίξεις; Με ποιους τρόπους θα τη στηρίξεις μέχρι να καταφέρει να εξασφαλίσει όλα αυτά που λέμε; 
Έχουμε, λοιπόν, σοβαρές επιφυλάξεις για το μέλλον. 
Για τις τροπολογίες θέλω να επαναλάβω την πρόταση. Δεν γίνεται οκτακόσια πράγματα να έρχονται σε άσχετο νομοσχέδιο και να μας καλείτε να τοποθετηθούμε. Τις καταψηφίζουμε και τις δυο, πέρα από επιμέρους διατάξεις. 
Ήθελα να κάνω και ορισμένες ερωτήσεις στον κ. Βαρβιτσιώτη. Μου απάντησε προσωπικά αλλά και δημόσια. Εξαιρούνται τα αλιευτικά σκάφη, ναι ή όχι; Να μου το πείτε, για να το ξέρω.","ΑΘΑΝΑΣΙΟΣ ΠΑΦΙΛΗΣ",425
"22959","  Εξαιρούνται τα αλιευτικά σκάφη. Είναι μόνο τα σκάφη αναψυχής.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"22960"," Σύμφωνοι. 
Έχει σημασία για να καταγραφεί στα Πρακτικά. Γι’ αυτό το λέω. 
Δεύτερον, ισχύει αυτό που τέθηκε, ότι καταργείται ο φόρος πολυτελείας ή είναι πρόσθετος ο ελλιμενισμός; Κι αυτό για να υπάρξει δήλωση.","ΑΘΑΝΑΣΙΟΣ ΠΑΦΙΛΗΣ",425
"22961","  Έχει ήδη καταργηθεί από τον προηγούμενο Ιούνιο.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"22962"," Εμείς, λοιπόν, καταψηφίζουμε και τις δυο. 
Και επειδή ορισμένες μπορεί να φανούν φιλολαϊκές, όπως η μείωση της φορολογίας των μεταχειρισμένων, στην πραγματικότητα δε θα γίνει τίποτα απ’ αυτά που λέτε. Εξυπηρετούνται τα συμφέροντα των αυτοκινητοβιομηχανιών της Ευρώπης οι οποίοι θέλουν να ξεφορτωθούν τα μεταχειρισμένα, που δεν είναι ασφαλή και με μεγαλύτερες φθορές, σε χώρες που έχουν κατώτερο επίπεδο, για να μπορέσουν να προωθήσουν τα καινούργια αυτοκίνητα. 
Δεν έχω άλλο χρόνο να τοποθετηθώ. 
Εμείς τις καταψηφίζουμε και τις δυο. Και στο σημείο που προβλέπει απαλλαγή σε όσους έχουν αναπηρία 80% ψηφίζουμε «ΠΑΡΩΝ». Αναρωτιόμαστε, όμως, γιατί δεν υπάρχει απαλλαγή και στα υπόλοιπα άτομα με ειδικές ανάγκες, έστω με ποσοστό από 67% και πάνω.","ΑΘΑΝΑΣΙΟΣ ΠΑΦΙΛΗΣ",425
"22963"," Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων.
Κύριε Μαριά, έχετε έξι λεπτά, επειδή έχει μιλήσει ο Πρόεδρός σας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριοι Βουλευτές, κυρία Υπουργέ, κύριε Υπουργέ, κύριε Πρόεδρε, πρώτα απ’ όλα έχουμε ξανά μπροστά μας μια πράξη νομοθετικού περιεχομένου. Έχουμε πει ότι από άποψη αρχής δεν επιθυμούμε να αξιοποιείται αυτό το θεσμικό εργαλείο τη στιγμή που μπορεί να ακολουθηθούν οι κανονικές διαδικασίες. 
Κατ’ εξαίρεση ψηφίσαμε την πράξη νομοθετικού περιεχομένου που αφορούσε το «πόθεν έσχες» των Βουλευτών για να μην εκληφθεί ότι  υπάρχει κάποιος ειδικός λόγος για τον οποίο δε θέλαμε να γίνει αυτή η ρύθμιση. Όμως κατά τα λοιπά, οι περισσότερες πράξεις νομοθετικού περιεχομένου μπορούσαν να έρθουν με την κανονική διαδικασία.
Δεύτερον, δημιουργείται πλέον ένα θεσμικό κεκτημένο το οποίο είναι ιδιαίτερα επικίνδυνο. 
Τρίτον, εξηγήσαμε ότι μπορεί επί εκατόν τριάντα ημέρες να παράξει αποτελέσματα μια πράξη νομοθετικού περιεχόμενου και στο τέλος να μην κυρωθεί από τη Βουλή και να καταπέσει. Αυτή είναι η περίπτωση με την πράξη νομοθετικού περιεχομένου για την ΕΡΤ. Θέλουμε, λοιπόν, αυτή η υπόθεση να σταματήσει. 
Εδώ έρχεστε και λέτε ότι πρέπει να ψηφιστεί αυτή η πράξη, διότι δίνει τη δυνατότητα να μπορούν να πάρουν τα χρήματα οι εργαζόμενοι. 
Σας θυμίζω ότι φέρατε μία αντίστοιχη ρύθμιση που έλεγε: «Να διαγραφούν τα χρέη του Ιράκ προς την Ελλάδα…» -και αν θυμάμαι καλά ήταν 120 εκατομμύρια δολάρια- «…προκειμένου να πάρουν τα χρήματά τους οι εργαζόμενοι». Ρωτάω, λοιπόν: Τα πήραν τα χρήματά τους οι εργαζόμενοι μετά τη διαγραφή των χρεών του Ιράκ που ήταν πριν έξι, επτά μήνες, ναι ή όχι; Πείτε μας. 
Δεύτερον, ακόμα και η ρύθμιση που έχετε είναι ατελής. Και μου κάνει εντύπωση πώς δεν το είδατε. Στη μεν αιτιολογική έκθεση λέει ότι θα γίνει για την κάλυψη των υποχρεώσεων της εταιρείας έναντι των εργαζομένων από οφειλές δεδουλευμένων. Κι ενώ επαναλαμβάνει στη ρύθμιση στο άρθρο 1 αυτοτελώς, ακριβώς τις λέξεις που έχει στην αιτιολογική έκθεση, παραλείπει τις εξής εκφράσεις που έχει στην αιτιολογική έκθεση: «Η χορήγηση ενημερότητας κ.λπ., ώστε να καταστεί εφικτή κατά κύριο λόγο η κάλυψη υποχρεώσεων της εταιρείας έναντι των εργαζομένων από οφειλές δεδουλευμένων». Αυτό το λέει στην αιτιολογική έκθεση. Αυτό, όμως, δεν το λέει ξανά στο άρθρο 1. Γιατί, λοιπόν, δεν το εμπεριέχει μέσα στο κείμενο αυτό καθ’ αυτό για να υπάρχει και η δέσμευση; 
Το λέω αυτό γιατί εδώ γίνεται απλά αναφορά στην αιτιολογική έκθεση. Αυτό το σημείο είναι σημαντικό και θα πρότεινα να το λάβετε υπ’ όψιν σας. Είναι ατελής η διάταξη και να δούμε τι είδους αμοιβές θα πάρουν οι εργαζόμενοι.
Θα μιλήσω τώρα σε σχέση με το κεντρικό θέμα, διότι τέθηκαν κάποια ζητήματα. 
Άκουσα την κ. Βούλτεψη από το κλειστό κύκλωμα που απήντησε στον κ. Καμμένο γι’ αυτά που είπε για τον ευρωστρατό. Διότι ποια ήταν η καταγγελία του κ. Καμμένου; Ότι στο σχήμα του ευρωστρατού, τον οποίο φτιάχνετε, εμπεριέχονται και τα Σκόπια, αναφερόμενα, μάλιστα, και ως Μακεδονία. Και αυτό το απέδειξε φέρνοντας την απόφαση που είχε το Βελγικό Υπουργείο Άμυνας. Και είχε και μία δημοσίευση. 
Είπατε, κυρία Βούλτεψη, ότι πράγματι πήγε ο εκπρόσωπος ο δικός μας, ο κ. Κωσταράκος, απαίτησε να φύγει αυτό κι έφυγε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22964"," Να φύγει το κείμενο, γιατί το άλλο δεν μπορούσε να γίνει.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να φύγει το κείμενο.
Άρα, ορθώς ο κ. Καμμένος σας ενημέρωσε προχτές -που δεν το είχε πάρει μυρωδιά η Κυβέρνηση- ότι εδώ εξελίσσεται μία κατάσταση που θα πρέπει να σταματήσει.","ΣΟΦΙΑ ΒΟΥΛΤΕΨΗ",73
"22965"," Τι δηλαδή; Τι θα γίνει;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Το γεγονός ότι έκανε η Κυβέρνηση διαμαρτυρία, αποδεικνύει ότι ορθώς ετέθη το θέμα. Το γεγονός ότι το απέσυραν οι Βέλγοι, αποδεικνύει ότι ορθώς έγινε εδώ η καταγγελία - τοποθέτηση από την πλευρά του κ. Καμμένου.","ΣΟΦΙΑ ΒΟΥΛΤΕΨΗ",73
"22966"," Για το κείμενο, όμως.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επομένως η απόσυρση και του κειμένου είναι κάτι σημαντικό. Και δεν το είχαν δει οι υπηρεσίες του κράτους πριν να το πούμε εμείς. Και αφού το ακούσατε, καλώς κάνατε τις ενέργειες.","ΣΟΦΙΑ ΒΟΥΛΤΕΨΗ",73
"22967"," Πού το ξέρετε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να πείτε, όμως, κι ένα «ευχαριστώ» στη δράση αυτή. Εσείς, όμως, ήρθατε εδώ και φωνάζετε, ενώ εκεί υπάρχει ευθύνη.
Πάμε τώρα παρακάτω. 
Είναι σημαντικά τα θέματα των πολεμικών βιομηχανιών, ιδίως για την Ελλάδα που ξοδεύει τεράστια ποσά στα ζητήματα της άμυνας. 
Επομένως, θεωρώ ότι από την αρχή έπρεπε να είναι προσανατολισμένη η χώρα στο να έχει πραγματικά τις αμυντικές βιομηχανίες που χρειάζεται, προκειμένου να αποφεύγει όλες τις διαδικασίες -όσο το δυνατόν- προμηθειών οπλικών συστημάτων που μπορούν να παραχθούν εδώ, που αν είχε μπει σε μία διαδικασία, αν θέλετε, έρευνας, ανάπτυξης, τεχνολογιών, θα μπορούσαμε να είχαμε σημαντικές αμυντικές βιομηχανίες. 
Αυτό, βεβαίως, δεν έγινε σε σημαντικό βαθμό. Υπήρξε κακοδιαχείριση. Αυτό, όμως, δεν σημαίνει ότι πρέπει μία χώρα, ιδίως σαν την Ελλάδα που αντιμετωπίζει έντονα προβλήματα άμυνας και ασφάλειας, να μην έχει δυνατότητα λειτουργίας πολεμικών, αμυντικών βιομηχανιών, ώστε να παράγει συγκεκριμένο υλικό.
Εδώ, λοιπόν, με την απόφαση της Κυβέρνησης να ενταχθούν οι συγκεκριμένες βιομηχανίες στο ΤΑΙΠΕΔ, είναι προφανές ότι πάνε για ιδιωτικοποίηση. Και πάνε για ιδιωτικοποίηση διότι η αντίληψη που έχετε είναι ότι εφόσον είχε κακοδιαχείριση, σημαίνει ότι κάθε αμυντική βιομηχανία που ενδεχόμενα ανήκει στο κράτος, θα είναι πάντοτε ελλειμματική. 
Αυτό δεν έχει καμμία σχέση. Σχέση έχει το πώς λειτουργεί κανείς και διαχειρίζεται τις αμυντικές βιομηχανίες. Δηλαδή, τα πρόσωπα, οι δομές και οι λειτουργίες, όχι αυτή καθ’ αυτή η ιδιοκτησία. Διότι μπορεί να έχεις αμυντικές βιομηχανίες που ανήκουν στο κράτος -και υπάρχουν σε άλλα κράτη- που δεν σημαίνει υποχρεωτικά ότι είναι ελλειμματικές.
Εδώ, λοιπόν, αυτές ανήκουν πλέον στο ΤΑΙΠΕΔ και υπάρχει διαδικασία να ιδιωτικοποιηθούν. 
Νομίζω ότι η τροπολογία που έχει φέρει ο ΣΥΡΙΖΑ, έτσι όπως τη διατυπώνει, δεν καλύπτει το θέμα, ακόμα κι αν γινόταν δεκτή, διότι λέει απλά οι βιομηχανίες αυτές να βγουν από την έννοια του δημόσιου τομέα. Συνάδελφοι του ΣΥΡΙΖΑ, πρέπει να ξέρετε –και το ξέρετε- ότι υπάρχει μία διάταξη που λέει ότι όποιες επιχειρήσεις περάσουν στο ΤΑΙΠΕΔ, υποχρεωτικά πρέπει να εκποιηθούν, πρέπει να ιδιωτικοποιηθούν. Δεν μπορούν να επιστρέψουν πίσω στο κράτος οι συγκεκριμένες επιχειρήσεις. 
Άρα, έπρεπε να ζητήσετε την αλλαγή του συγκεκριμένου άρθρου του νόμου περί ίδρυσης του ΤΑΙΠΕΔ για να υπάρχει μία δυνατότητα, έστω κι αν  ήθελε η Κυβέρνηση να το κάνει αυτό. Εκεί είναι το κεντρικό θέμα το οποίο μπαίνει. 
Εξηγήσαμε, λοιπόν, τους λόγους για τους οποίους θα καταψηφίσουμε το νομοσχέδιο. Νομίζω ήταν αναλυτικός ο κ. Καμμένος στην τοποθέτησή του. Επειδή έχω περιορισμένο χρόνο, κύριε Πρόεδρε, τα υπόλοιπα θα τα πω στη δευτερολογία μου. Λέω, δηλαδή, από τώρα ότι θέλω να έχω και δευτερολογία. Οι άλλοι συνάδελφοι τοποθετήθηκαν και επί των τροπολογιών. Σταματώ εδώ, γιατί έχω υπερβεί το χρόνο.
Ευχαριστώ.","ΣΟΦΙΑ ΒΟΥΛΤΕΨΗ",73
"22968"," Άρα, τρία μείον δύο ίσον ένα. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ένα. Κανένα πρόβλημα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22969"," Από εκεί, κύριε Πρόεδρε.","ΠΑΡΙΣ ΚΟΥΚΟΥΛΟΠΟΥΛΟΣ",245
"22970"," Εννοείται. Αυτά τα σέβεται ο κ. Μαριάς. Δεν έχει ανάγκη να σηκωθεί. Είναι ψηλός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22971"," Κύριε Πρόεδρε, παρακαλώ το λόγο.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"22972"," Ο Υπουργός Ναυτιλίας και Αιγαίου κ. Μιλτιάδης Βαρβιτσιώτης έχει το λόγο, για τριάντα δευτερόλεπτα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22973"," Μία παρατήρηση θέλω να κάνω, κύριε Πρόεδρε.
Στις δύο παρατηρήσεις που έκανε ο κ. Παφίλης, να διαβεβαιώσω το Σώμα ότι σε καμμία περίπτωση τα αλιευτικά σκάφη δεν περιλαμβάνονται στα σκάφη αναψυχής. Δεν είναι σκάφη αναψυχής. Άλλωστε, πληρώνουν από μόνα τους ειδικά τέλη για να έχουν την άδεια του αλιευτικού σκάφους και δεν τα επιβαρύνουμε. 
Έρχομαι στο δεύτερο που ήθελα να πω. Έχει γίνει μία μεγάλη συζήτηση για το φόρο πολυτελείας στα σκάφη αναψυχής, ο οποίος καταργήθηκε. Ήταν ένας ατελέσφορος φόρος. Δεν έφερε κανένα έσοδο, γιατί κατέρρευσε η αγορά. Δεν έγινε καμμία σχεδόν αγοραπωλησία. 
Τα έσοδα από τα στοιχεία του 2011 που έχω μπροστά μου -δεν είχα το χρόνο να ανατρέξω και στου 2012- συνολικά απ’ αυτόν το φόρο πολυτελείας που επιβλήθηκε τόσο στα σκάφη όσο και στα αυτοκίνητα, συγκεντρώθηκε περίπου στο 1 εκατομμύριο ευρώ, όταν με αυτό το τέλος το οποίο πάμε να επιβάλουμε, προϋπολογισμένα έσοδα έχουμε κοντά στα είκοσι. 
Θα ήθελα να σας πω, βεβαίως, ότι ούτως ή άλλως έχει καταργηθεί ήδη ο φόρος πολυτελείας εδώ και πολύ καιρό. Και η καθυστέρηση στη θεσμοθέτηση του Τέλους Πλόων και Παραμονής, το μόνο που θα μας κάνει είναι να μην είμαστε έτοιμοι την 1η Ιανουαρίου του 2014 για να το επιβάλλουμε, να το διαφημίσουμε, να ενημερώσουμε τους χρήστες των υπηρεσιών και τους διεθνούς επισκέπτες, ώστε να το εισπράξουμε με πολύ μεγαλύτερη ευκολία μέσα στη χρονιά που έρχεται. 
Ευχαριστώ, κύριε Πρόεδρε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"22974"," Ευχαριστούμε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22975"," Κύριε Πρόεδρε, παρακαλώ το λόγο.","ΓΕΩΡΓΙΟΣ ΜΑΥΡΑΓΑΝΗΣ",312
"22976"," Ο Υφυπουργός Οικονομικών κ. Γεώργιος Μαυραγάνης έχει το λόγο για μισό λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22977"," Κύριε Πρόεδρε, θα ήθελα να αναφερθώ πάρα πολύ σύντομα σε κάποιες παρατηρήσεις του εκπροσώπου της ΔΗΜΑΡ του κ. Οικονόμου. 
Πρώτον, η κατάργηση αυτής της επιβάρυνσης που έχουμε φέρει, δημιουργεί περαιτέρω συνθήκες καλύτερης ρευστότητας σε ελληνικές επιχειρήσεις, γιατί ακριβώς μειώνεται το κόστος και διευκολύνεται περισσότερο η επιχειρηματική συναλλαγή, έτσι ώστε μέσα απ’ αυτή τη διαδικασία να έχουμε και προσδοκία ότι από εκεί οποιαδήποτε απώλεια θα έχει καλυφθεί. 
Ως προς το δεύτερο, είναι πάρα πολύ γνωστό ότι από την πρώτη στιγμή που λάβαμε γνώση -και προσωπικά έλαβα γνώση γι’ αυτό το οποίο αναφέρθηκε σε σχέση με κάποιες συγκεκριμένες, φερόμενες υπερτιμολογήσεις- έστειλα κατευθείαν την υπόθεση στις αρμόδιες ελεγκτικές αρχές. Μάλιστα, υπάρχει και σχετική πλέον εισαγγελική παραγγελία, μετά και τη δική μου εντολή. Η έρευνα συνεχίζεται. Καλύπτεται από τη μυστικότητα της εισαγγελικής έρευνας. Όταν έχουμε τα πλήρη αποτελέσματα, βεβαίως θα ενημερώσουμε. 
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"22978"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα οκτώ μαθητές και μαθήτριες και τρεις εκπαιδευτικοί από το 15ο Γυμνάσιο Πάτρας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρία Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22979"," Ευχαριστώ, κύριε Πρόεδρε. 
Είναι προφανές ότι δεν θα ασχοληθώ και δεν θα απαντήσω στο παραλήρημα που παρακολουθήσαμε νωρίτερα. Το πόσο φτηνός θέλει κανείς να είναι και σε ποιο κατήφορο θέλει να κατρακυλήσει είναι προσωπική του επιλογή. Έχω διδαχθεί εξάλλου μια άλλη ηθική πολιτική. 
Κυρίες και κύριοι Βουλευτές, θέλω να αναφέρω ότι από αυτά τα έδρανα έχουν περάσει μεγάλες μορφές της ελληνικής ιστορίας, που θεμελίωσαν και οικοδόμησαν την εθνική συμφιλίωση. 
Θεωρώ ότι αυτό είναι το σημαντικότερο επίτευγμα της Μεταπολίτευσης και όσες διαφορές κι αν έχουμε, όσο δύσκολες κι αν είναι οι συνθήκες στις οποίες ζούμε και τις οποίες καλούμαστε να αντιμετωπίσουμε, αυτό το οικοδόμημα οφείλουμε όλοι μαζί να το προστατεύσουμε και να το παραδώσουμε στα παιδιά μας. Και πάντα με αυτό το πνεύμα πολιτεύομαι. 
Ενώ είχα πάρα πολλά να πω σήμερα, θα σταματήσω εδώ, γιατί θεωρώ ότι το πιο σημαντικό επίτευγμα αυτής της συζήτησης είναι ότι καταφέραμε να συμφωνήσουμε οι περισσότερες πτέρυγες του ελληνικού Κοινοβουλίου γύρω από αυτό το τόσο σοβαρό ζήτημα, που αφορά την εθνική μας αμυντική πολιτική και την Αμυντική Βιομηχανία. 
Θέλω μόνο να διευκρινίσω τέσσερα σημεία και να κλείσω. Πρώτον, ο λόγος για τον οποίο δεν μπορεί να γίνει δεκτή η τροπολογία του ΣΥΡΙΖΑ δεν είναι γιατί υπάρχουν μνημονιακές δεσμεύσεις, αλλά γιατί έρχεται απέναντι στον έλεγχο που αυτή τη στιγμή διενεργεί η Γενική Διεύθυνση Ανταγωνισμού και κινδυνεύουμε να θεωρηθεί αμέσως αθέμιτη κρατική ενίσχυση και να έχουμε αποτελέσματα απολύτως αντίθετα από αυτά που πιστεύω πράγματι, κύριε Δρίτσα, ότι θέλετε να επιτύχετε για τα ΕΑΣ. Είναι βέβαιο ότι το πρόστιμο, αν συμβεί αυτό, θα είναι τέτοιο που δεν θα επιτρέψει τη συνέχεια, την πορεία αυτής της εταιρείας. 
Δεύτερον, ακόμα κι αν δεν ήταν υποχρέωσή μας να αντιμετωπίσουμε τη δημιουργία ελλειμμάτων, θα έπρεπε ίσως να το έχουμε κάνει εδώ και πάρα πολύ καιρό. Δεν μπορούμε να έχουμε βιομηχανίες οι οποίες παράγουν διαρκώς ελλείμματα και να καλούμε τον Έλληνα φορολογούμενο πολίτη από το υστέρημά του να έρχεται να αντιμετωπίσει τα ελλείμματα αυτά. 
Είμαστε υποχρεωμένοι να κρατήσουμε, ναι, την Αμυντική Βιομηχανία όρθια και ζωντανή -και αυτό είναι το μήνυμα που βγαίνει σήμερα από αυτήν τη συνεδρίαση- αλλά και να εξασφαλίσουμε ότι θα είναι βιώσιμη και δεν θα παράγει από εδώ και πέρα άλλα ελλείμματα σε βάρος του Έλληνα φορολογούμενου πολίτη. 
Τρίτον, η πρότασή μας έχει ρύθμιση για τα χρέη. Κανένας δεν είπε ότι πρέπει να κλείσουν τα ΕΑΣ γιατί δεν μπορούμε να αντιμετωπίσουμε τα χρέη τους. Υπάρχει ρύθμιση που δεν επιβαρύνει ούτε το δημόσιο χρέος ούτε το έλλειμμα. 
Τέλος, φυσικά και δεν έχουμε αποδεχθεί το 1 δισεκατομμύριο για το οποίο ελεγχόμαστε. Απαντήσαμε αμέσως μόλις αναλάβαμε την υπόθεση αυτή. Επικαλεστήκαμε το άρθρο 346. Έχουμε κάνει πολύ μεγάλες προσπάθειες με την Γενική Διεύθυνση Ανταγωνισμού και είμαι συγκρατημένα αισιόδοξη -γιατί γνωρίζετε το περιβάλλον των συζητήσεων αυτών- ότι είμαστε σε καλό δρόμο σε σχέση με το αποτέλεσμα. 
Για όλους αυτούς τους λόγους νομίζω ότι πρέπει να πούμε «τέλος καλό, όλα καλά». Στέλνουμε ένα ηχηρό μήνυμα ότι θέλουμε την Αμυντική Βιομηχανία όρθια, ότι μπορούμε να συμφωνούμε για ζητήματα μεγάλης εθνικής σημασίας. 
Θέλω να σας πω για άλλη μια φορά ότι και το Υπουργείο Εθνικής Άμυνας και εγώ προσωπικά είμαστε πάντα ανοιχτοί στο διάλογο και είμαστε έτοιμοι να συζητήσουμε και να ακούσουμε οποιαδήποτε θετική και εποικοδομητική πρόταση που μπορεί να εξυπηρετήσει τα συμφέροντα της Βιομηχανίας, χωρίς όμως να τη θέτει σε κίνδυνο. 
Σας ευχαριστώ πολύ.","ΦΩΤΕΙΝΗ ΓΕΝΝΗΜΑΤΑ",86
"22980"," Κι εμείς ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22981"," Δεν θα μιλήσουν οι εισηγητές; Δεν θα υπάρξουν δευτερολογίες;","ΘΕΟΔΩΡΟΣ ΔΡΙΤΣΑΣ",139
"22982"," Είναι υποχρεωτικό;","ΣΟΦΙΑ ΒΟΥΛΤΕΨΗ",73
"22983"," Δεν είναι υποχρεωτικό. Εκτός αν το θέλετε.
Έλεγα, λοιπόν, ότι μετά την τοποθέτηση της κυρίας Υπουργού και μετά την εποικοδομητική, καθόλα και προς την κατεύθυνση που τιμά τη Βουλή, συζήτηση που έγινε, νομίζω ότι καλό είναι όλοι μας, όπως διαχειριστήκατε και πέρασε προς τα έξω αυτό το θέμα, να το κάνουμε ολοκληρώνοντας όσο πιο σύντομα γίνεται τη συζήτησή μας. 
Το λόγο έχει ο εισηγητής του ΣΥΡΙΖΑ-ΕΚΜ κ. Χατζηλάμπρου, για πέντε λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22984"," Θα είμαι όλος γλύκα. Δεν έχω κανένα λόγο να έχω άλλο ύφος. 
Δεν μπορεί, όμως, να μην τεθεί ότι ξανααποφύγατε, κυρία Υπουργέ, να μας πείτε το σχέδιο βιωσιμότητας. Αν το σχέδιο βιωσιμότητας, καταλήγοντας από τη σύσκεψη του Υπουργείου Οικονομικών, για μεν την ΕΛΒΟ ήταν η ένταξή της στο άρθρο 14α του νόμου περί λειτουργίας των εταιρειών αυτών, αυτό σήμαινε εκκαθάριση εν λειτουργία και για τα ΕΑΣ προέβλεπε το 14β, δηλαδή αναδιάρθρωση, με αθρόες απολύσεις, θα έλεγα.
Αν το κλείσιμό σας: «Επιτέλους συμφωνήσαμε», σχετίζετε με το ότι εμείς συμφωνήσαμε σε κάτι τέτοιο, ακριβώς η τροπολογία μας σηματοδοτεί ότι δεν εννοούμε κάτι τέτοιο. Εννοούμε αξιοποίηση των εργοστασίων που έχουμε, του δυναμικού που έχουμε, της παραγωγικής ικανότητας που έχουμε. 
Είναι δυο διακριτά πράγματα! Με όλο το σεβασμό και το ήπιο ύφος κ.λπ., είναι δύο διακριτά πράγματα. Σας είπα και στην επιτροπή ότι δεν θα καταφέρετε, πηγαίνοντας τις παραγγελίες, να αποδείξετε τη βιωσιμότητα, πηγαίνοντας, δηλαδή, το τι μπορεί να έχει μπροστά. 
Έλεγα ότι είναι πολιτικό το στοιχείο της διαπραγμάτευσης, εννοώντας ότι όλοι κάνουν χρήση κρατικών δυνατοτήτων, όσον αφορά οικονομικά μέσα, μόνο που τα κάνουν πιο σύγχρονα, τα κάνουν μέσα από τον τομέα έρευνας-τεχνολογίας, δεν τα κάνουν έτσι κ.λπ.. 
Το λέω αυτό και επιμένω σε αυτό γιατί εκεί νομίζω ότι είναι η ουσία! Και γι’ αυτό σας κάλεσα, σας κάλεσε και ο Κοινοβουλευτικός μας Εκπρόσωπος, αλλά το σχόλιό σας δεν μας το είπατε. Βοηθάει τη διαπραγμάτευση που κάνετε το να εμφανίζονται άλλες πλευρές της Κυβέρνησης να κάνουν διαπραγμάτευση για το αν θα ενταχθούν οκτακόσιοι απολυμένοι από τα ΕΑΣ στις τέσσερις χιλιάδες; Υπάρχει περίπτωση να συμφωνήσουμε σε κάτι τέτοιο ότι σώζουμε έτσι την Αμυντική Βιομηχανία, δηλαδή, στα χίλια και πλέον άτομα που έχει η Αμυντική Βιομηχανία, να μειωθεί κατά τέτοιο αριθμό; Θα έχουμε ένα πολύ μικρό δείγμα Αμυντικής Βιομηχανίας. 
Θέλω να πω, πριν απ’ όλα, ότι μιλάμε σήμερα για Αμυντική Βιομηχανία γιατί έδωσαν ένα πολύ σκληρό αγώνα οι ίδιοι οι εργαζόμενοι με την επιμονή τους, δυο φορές την εβδομάδα να είναι σε ραντεβού που συνέχεια «δεν είχαν κλειστεί», συνέχεια «κάποιος δεν ήταν στο Υπουργείο Οικονομικών» και τους έλεγαν «θα σας απαντήσουμε», όντας απλήρωτοι από το Φλεβάρη μήνα. Την ίδια στιγμή που είχατε δώσει την διαβεβαίωση –μάλλον ο προηγούμενος Υπουργός ο κ. Αβραμόπουλος- για το 346, δεν αρκούσε στο Υπουργείο Οικονομικών και το ξέρετε. 
Όταν επιμένουμε για την πολιτική διαπραγμάτευση αυτό εννοούμε: ότι θα πούμε σε αυτούς που κάνουν εμπόριο όπλων –το είπα τόσο λεπτά- σε όλο τον κόσμο, ότι μπορούμε να κρατήσουμε εμείς το 10%. Η κ. Βούλτεψη, σε έναν οίστρο επάνω, είπε: «Να γίνουμε και αυτάρκεις». 
Ξέρετε πού βρισκόμαστε σε σχέση με το τι παράγουμε, όσον αφορά την Αμυντική Βιομηχανία; Βρισκόμαστε στο 10%, μαζί με όλο το υπεργολαβικό και άλλο παραγωγικό μηχανισμό. Περίπου 2,5% είναι η προστιθέμενη αξία, ίσως το μικρότερο ποσοστό από όλες τις χώρες, αναπτυγμένες και μη αναπτυγμένες, του Πρώτου, του Δεύτερου και του Τρίτου Κόσμου. Σας το λέω για να συνεννοηθούμε.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22985"," Είπα αυτάρκεις σε σφαίρες, όχι αυτάρκεις σε Patriot.","ΣΟΦΙΑ ΒΟΥΛΤΕΨΗ",73
"22986"," Είπατε: «Για να γίνουμε και κάποια στιγμή αυτάρκεις». Το είπατε πολύ γλαφυρά και πολύ ωραία.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22987","  Παρακαλώ, συνεχίστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22988"," Αυτό που λέω είναι να έχουμε συναίσθηση για τι πράγμα μιλάμε. Δεν μπορούμε να κρατήσουμε ούτε αυτά που ως παραγωγική μηχανή τον τελευταίο χρόνο δεν δούλευε. 
Λέω, λοιπόν, ότι το πρώτο και κύριο μέλημά μας είναι να πληρωθούν οι εργαζόμενοι αυτήν τη στιγμή. Σας κάναμε την ερώτηση αναφορικά με τι μερίδιο από τα λεφτά που πήγαν αφορούσαν τους εργαζόμενους και τι άλλες χρεώσεις, χρήσεις κ.λπ., έχοντας υπ’ όψιν μας –και δεν ξέρω αν το έχετε και εσείς υπ’ όψιν σας- ότι βάζουν μπροστά νέο μηχανολογικό πρόγραμμα πληρωμής των εργαζομένων στα ΕΑΣ. Λεφτά δεν έχουν να τους πληρώσουν και βάζουν νέο μηχανολογικό πρόγραμμα πληρωμής. Το έχετε υπ’ όψιν σας; 
Είχε αγοραστεί ένα δεύτερο το 2008, όταν ενοποιήθηκαν οι εταιρείες και τώρα κύρια μέριμνα της διοίκησης είναι αυτό. Το έχετε υπ’ όψιν σας; Είναι αδαπάνως αυτό; Ήταν στις προτεραιότητες αυτό; Ερώτημα καταθέτουμε. Εδώ, λέμε, όμως, ότι επί σειρά χρόνων είχαμε μια άσχημη διαχείριση. Και μόνο η σύμβαση για τα όπλα, για τα περίστροφα κάποτε στην ΕΒΟ, μας έβαζε μέσα κατά 50 ευρώ και 60 ευρώ κατά περίστροφο, πριν τα παράγουμε ακόμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνοντας, θα πω μόνο μία κουβέντα ακόμα όσον αφορά την Επιτροπή Ευρωπαϊκών Υποθέσεων και τι είπαμε εκεί. Δεν ήταν έτσι. Βάλαμε πάρα πολλά στοιχεία. Δεν είπαμε μόνο ότι είναι η στρατιωτικοποίηση. Είπαμε ότι η προώθηση της ενοποίησης της Αμυντικής Βιομηχανίας θα φέρει σε πέντε χέρια όλα τα αμυντικά στην Ευρώπη. 
Γι’ αυτό είχαμε κάνει και αυτό το σχόλιο για την κ. Γιαννάκου. Πώς μια Ελληνίδα Ευρωβουλευτής, ενώ είναι παρακινδυνευμένο έτσι όπως είναι η διαπραγμάτευση με την τρόικα σχετικά με τα Αμυντικά Συστήματα, βρέθηκε να είναι εισηγήτρια ενός τέτοιου πράγματος; Αυτό είπαμε. Και συγχρόνως η Αμυντική Βιομηχανία ζητάει και άλλα λεφτά από τον Γενικό Προϋπολογισμό της Ευρωπαϊκής Ένωσης για διοικητική μέριμνα. Βάλαμε πολλά στοιχεία εκεί. Δεν ήταν μόνο το στοιχείο της στρατιωτικοποίησης.
Ολοκληρώνουμε και τελειώνουμε με την τελευταία τροπολογία όσον αφορά το επικουρικό προσωπικό. Μας φέρατε ένα καλό παράδειγμα για τις ειδικότητες που δεν βγάζει η στρατιωτική ιατρική ή οι στρατιωτικές επαγγελματικές σχολές. Θέλουμε, όμως, το σχέδιο, δηλαδή, πόσα νοσοκομεία, πόσους γιατρούς και ποιες ανάγκες αφορά. Το μόνο που θέτει η τροπολογία είναι το 15 κατά κλάδο. Δεν είχαμε υπ’ όψιν μας ένα σχέδιο τέτοιων αναγκών που δεν μπορούν να ικανοποιηθούν με άλλο τρόπο για να συμφωνήσουμε απλά. Συμφωνούμε βεβαίως σε αυτό, για να δώσουμε λύση, όπως το είπατε πολύ ωραία στο παράδειγμά σας, με πολλούς όμως αστερίσκους. 
Καθένας καταλαβαίνει ότι η κίνησή μας από το «επιφυλασσόμαστε» σχετικά με το πώς ήρθε στις 30 Οκτώβρη, μέχρι τη σημερινή ψήφιση είναι μια βελτίωση που είναι προς όφελος των εργαζομένων και εκεί λέμε ότι συμφωνούμε. Άρα, δημιουργούμε τους όρους για να υπάρξει -εάν μπορεί- μια συμφωνία. 
Βρισκόμαστε, όμως, απέναντι με τον τρόπο με τον οποίο διαχειρίζεται συνολικά αυτό απέναντι στην τρόικα, γιατί θα βρεθούμε τελικά με μαθηματική ακρίβεια στο να μειωθούν όλες αυτές οι δυνατότητες και τότε θα μας λέτε ότι αυτό το αποτέλεσμα είναι αυτό που μπορούσε να γίνει και ότι ήταν το άπαν που μπορούσε να γίνει.
Έχουμε άλλη γνώμη. Την καταθέσαμε συνολικά.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22989"," Και εμείς. 
Το λόγο έχει ο κ. Κεφαλογιάννης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22990"," Ευχαριστώ, κύριε Πρόεδρε.
Θα είμαι συντομότατος, μένοντας πιστός στη στάση που είχα τόσο στην επιτροπή όσο και κατά την πρωτολογία μου.
Κατ’ αρχάς θα ήθελα να εκφράσω την ικανοποίησή μου για το γεγονός ότι πέντε στα επτά κόμματα που εκπροσωπούνται στην παρούσα Βουλή, θα υπερψηφίσουν τελικώς με το δικό τους σκεπτικό την πράξη νομοθετικού περιεχομένου. Και αυτό είναι θετικότατο, διότι παρά τις πολιτικές και ιδεολογικές διαφορές οι οποίες υπάρχουν μεταξύ των κομμάτων, φαίνεται ότι μπορεί να υπάρξει κοινός τόπος στο Κοινοβούλιο προκειμένου να έχουμε μία κοινή αντιμετώπιση για ζητήματα τα οποία χρήζουν κοινής επίλυσης.
Θα μου επιτρέψετε δύο, τρία πολύ σύντομα συγκεκριμένα σχόλια για κάτι που ανεφέρθη. Κατ’ αρχάς ο κ. Οικονόμου από πλευράς ΔΗΜΑΡ, νομίζω συγκεχυμένα ανέφερε κάποια πράγματα –το διευκρίνισε και ο κύριος Υπουργός- σχετικά με τα 15 εκατομμύρια τα οποία κατά τη γνώμη του θα λείψουν από τον προϋπολογισμό των ΑΕΙ. Το συγκεκριμένο –το διευκρίνισε και ο κύριος Υπουργός- ποσό δεν θα ελλείψει από τον προϋπολογισμό των ΑΕΙ αλλά από τον γενικό κρατικό προϋπολογισμό. Και από εκεί πέρα, ο προϋπολογισμός των ανωτάτων εκπαιδευτικών ιδρυμάτων καλύπτεται πλήρως από τον κρατικό προϋπολογισμό. Επομένως, δεν θα υπάρξει καμμία έλλειψη. 
Όσον αφορά, την τοποθέτηση του συναδέλφου από τον ΣΥΡΙΖΑ σχετικά με την κ. Γιαννάκου, κύριε συνάδελφε να σας ενημερώσω ότι η κ. Γιαννάκου αναλαμβάνει τις περισσότερες εκθέσεις στον τομέα ευθύνης της στο Ευρωκοινοβούλιο. Επομένως, δεν υπάρχει κάτι το μεμπτό, ούτε κάτι το ύποπτο για το γεγονός ότι της ανετέθη η συγκεκριμένη έκθεση στην οποία αναφερθήκατε.","ΙΩΑΝΝΗΣ ΚΕΦΑΛΟΓΙΑΝΝΗΣ",224
"22991"," Στο πώς συμβαδίζουν δεν πήραμε απάντηση.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22992"," Έτσι όπως εκφράστηκε είναι σαν να ήταν κάτι ύποπτο ή κάτι το μεμπτό. Θέλω να σας ενημερώσω ότι η κ. Γιαννάκου και λόγω της ευρυμάθειάς της αλλά και της πορείας που έχει στο Ευρωκοινοβούλιο.","ΙΩΑΝΝΗΣ ΚΕΦΑΛΟΓΙΑΝΝΗΣ",224
"22993"," Είναι σε άλλη γραμμή.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"22994"," Θέλω, όμως, να σας πω ότι δεν υπάρχει τίποτα το ύποπτο για το συγκεκριμένο.
Ένα τελευταίο σχόλιο, κύριε Πρόεδρε. 
Με μεγάλη μου χαρά διαπίστωσα σήμερα από πλευράς Ανεξαρτήτων Ελλήνων μια τεράστια ποιοτική μετατόπιση και μεταβολή. Ενώ προχθές ο κ. Καμμένος σχεδόν μας κατηγόρησε για εσχάτη προδοσία στο θέμα του Βελγίου και μόνο που δεν μας προέτρεψε να κηρύξουμε και πόλεμο στο κράτος του Βελγίου για το συγκεκριμένο θέμα, σήμερα τουλάχιστον η κατηγορία περιορίστηκε στο ότι δεν εκφράσαμε το ευχαριστώ μας στον κ. Καμμένο.
Ευχαριστώ πολύ.","ΙΩΑΝΝΗΣ ΚΕΦΑΛΟΓΙΑΝΝΗΣ",224
"22995"," Και εγώ ευχαριστώ.
Το λόγο έχει η κ. Γιαννακάκη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22996"," Μόνο δύο λόγια.
Κύριε Υπουργέ, επαναλαμβάνω την πρόταση που είχαμε κάνει ως Δημοκρατική Αριστερά και κατά τη διάρκεια της συζήτησης της πράξης νομοθετικού περιεχομένου στην αρμόδια επιτροπή, προκειμένου να έρθετε σε μια συνεννόηση με το Προεδρείο της επιτροπής και να κάνουμε μια συντεταγμένη και συγκροτημένη συζήτηση αναφορικά με το μέλλον και τη βιωσιμότητα των Ελληνικών Αμυντικών Συστημάτων.
Επίσης, θα ήθελα να βοηθήσω λίγο τη μνήμη του κ. Κεφαλογιάννη και να του πω ότι ο κύριος Υπουργός δεν έδωσε ο ίδιος τις διευκρινίσεις στον Κοινοβουλευτικό Εκπρόσωπο της Δημοκρατικής Αριστεράς αναφορικά με τα 15 εκατομμύρια των ΑΕΙ. Αυτό το έκανε η Κοινοβουλευτική Εκπρόσωπος της Νέας Δημοκρατίας η κ. Βούλτεψη. Αυτό για εμένα είναι σημαντικό, ότι, δηλαδή, τις εξηγήσεις της έδωσε η κ. Βούλτεψη και όχι ο κύριος Υπουργός.
Ευχαριστώ πολύ.","ΜΑΡΙΑ ΓΙΑΝΝΑΚΑΚΗ",100
"22997"," Κύριε Πρόεδρε, ζητώ το λόγο.","ΓΕΩΡΓΙΟΣ ΜΑΥΡΑΓΑΝΗΣ",312
"22998"," Συγγνώμη, κύριε Δρίτσα.
Το λόγο έχει ο Υπουργός κ. Μαυραγάνης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"22999"," Να σας διευκρινίσω ότι στην ομιλία μου, σας είχα πει στο Κοινοβούλιο ότι αυτή η διάταξη ήδη από το 2012 δεν πήγαινε στα ανώτατα εκπαιδευτικά ιδρύματα και πήγαινε κατευθείαν στον προϋπολογισμό. Και μάλιστα απάντησα και στον κ. Οικονόμου για τα χρήματα τα οποία θα λείψουν, πλέον, από τον προϋπολογισμό, πώς μπορούν να αναπληρωθούν.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"23000"," Το λόγο έχει ο κ. Δρίτσας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23001"," Ευχαριστώ, κύριε Πρόεδρε.
Κυρία Υπουργέ, σας το λέω με ειλικρίνεια: Την επισήμανση που θέσατε και μας απευθύνατε αναφορικά με τους κινδύνους που η δική μας τροπολογία γεννά ως προς τις ισορροπίες αναφορικά με την Επιτροπή Ανταγωνιστικότητας και το επαπειλούμενο πρόστιμο θα την λάβουμε πολύ σοβαρά υπ’ όψιν και θα το δούμε. Δεν έχουμε κανένα λόγο να μην τα βλέπουμε αυτά. Δεν το βλέπω από πρώτη άποψη και όσο μπορώ σε βάθος να γνωρίζω τα ζητήματα. Νομίζω ότι δεν υπάρχει κάτι τέτοιο. 
Αντίθετα, η ένταξη των Ελληνικών Αμυντικών Συστημάτων στο ΤΑΙΠΕΔ στερεί το ελληνικό κράτος και την Κυβέρνηση από το επιχείρημα ότι τα Ελληνικά Αμυντικά Συστήματα είναι μια κρατική βιομηχανία που εξυπηρετεί τις αμυντικές ανάγκες της χώρας πρωτίστως. Αυτό έχετε επιχειρήματα να το υπερασπιστείτε μια και οι πολιτικές δραστηριότητες των Ελληνικών Αμυντικών Συστημάτων δεν είναι σε τέτοιο βαθμό που να απειλούν τον ευρωπαϊκό ανταγωνισμό. Μπορείτε το άρθρο 346 να το υπερασπιστείτε. Το Υπουργείο Οικονομικών, όμως, φαίνεται ότι δεν έχει την ίδια γνώμη και υπονομεύονται τα συμφέροντα της χώρας από αυτήν ακριβώς την πραγματικότητα.
Αντίθετα, για την επισήμανση του κ. Μαριά, ναι, έτσι είναι. Πρέπει να απεμπλακεί από το ΤΑΙΠΕΔ για να ισχύσει η δική μας τροπολογία, για να έχει δυνατότητα υλοποίησης.
Θα ήθελα να πω ότι όντως τα ελλείμματα –το είπα στην ομιλία μου- είναι τέτοιου χαρακτήρα που σε μια σειρά επιχειρήσεων με τέτοιο δυναμισμό είναι διαχειρίσιμα. Δεν θα μείνω πάλι στο πώς παράχθηκαν αυτά τα χρέη και τα ελλείμματα, αλλά επισημαίνω ότι ένα σημαντικό ποσοστό αυτών των ελλειμμάτων και των χρεών είναι ποινικές ρήτρες, δηλαδή το κράτος στο κράτος.
Δεν μπορεί να ρυθμιστεί αυτό το ζήτημα των ποινικών ρητρών; Είναι δυνατόν; Η δική μας τροπολογία το εξασφαλίζει, το επιβάλλει κιόλας και προτείνει διαδικασία συγκεκριμένη. Μπορεί, δηλαδή, να μένουν τα ΕΑΣ να χρωστούν κάποιες εκατοντάδες εκατομμύρια στο Υπουργείο Άμυνας και αυτό να μη μπορεί να ρυθμιστεί; Αδύνατον! 
Κύριε Πρόεδρε, τελειώνοντας, θέλω να απευθυνθώ πάλι προς όλο το Σώμα και ειδικά προς το ΠΑΣΟΚ και τον κ. Κουκουλόπουλο. 
Κύριε Κουκουλόπουλε, εμείς προαναγγείλαμε ότι θα καταθέσουμε πρόταση εξεταστικής επιτροπής για τα ναυπηγεία Σκαραμαγκά, για τα υποβρύχια και όλα αυτά. Θα έπρεπε να υπάρχουν κυβερνητικές πρωτοβουλίες και δικές σας γι’ αυτό το θέμα, γιατί αυτή η ιστορία ξεκινά από τα τέλη της δεκαετίας του ’90 και φθάνει μέχρι τις μέρες μας. Όμως, και από την εφαρμογή του ν.3885/2010 τον Απρίλιο του 2012 έπρεπε να παραληφθεί ο «ΠΙΠΙΝΟΣ», το Φεβρουάριο του 2013 ο «ΜΑΤΡΟΖΟΣ», το Δεκέμβριο του 2013 ο «ΚΑΤΣΩΝΗΣ» και από το άλλο πρόγραμμα, το «NEPTUN 2», το Μάιο του 2012 το «ΩΚΕΑΝΙΣ». 
Ο κ. Σαμαράς είχε υποσχεθεί ότι μέχρι τις 31-12-2012 θα έχει λήξει η υπόθεση των ναυπηγείων και ανέθεσε στον άνθρωπο που πούλησε το εμπορικό λιμάνι του Πειραιά στην «COSCO» να προεδρεύσει μιας επιτροπής που θα μελετήσει το θέμα και κατέληξε αυτή η επιτροπή με τον άνθρωπο που πούλησε το λιμάνι του Πειραιά στην «COSCO» να προτείνει να πωληθούν δύο από τα υποβρύχια! 
Μπροστά σε όλο αυτό ο ΣΥΡΙΖΑ δεν πρέπει να αντιδράσει; Δεν πρέπει να ζητήσει εξεταστική επιτροπή, για να ξαναλειτουργήσουν τα ναυπηγεία, για να παραληφθούν τα υποβρύχια, για να έχουν θέσεις εργασίας οι εργαζόμενοι και φυσικά για να αναζητηθούν οι ευθύνες, πολιτικές καταρχήν και φυσικά εάν από την έρευνα προκύψουν και ποινικές, τότε και ποινικές; Αυτό είναι ύβρις του ΣΥΡΙΖΑ ή ευθύνη του ΣΥΡΙΖΑ; 
Κύριε Πρόεδρε, επαναλαμβάνω ότι τις εκπρόθεσμες τροπολογίες εμείς δεν τις δεχόμαστε και ζητούμε να αποσυρθούν.
Ευχαριστώ.","ΘΕΟΔΩΡΟΣ ΔΡΙΤΣΑΣ",139
"23002"," Το λόγο έχει ο κ. Παφίλης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23003"," Νομίζω ότι είχαμε τη δυνατότητα και τώρα και στο παρελθόν να το συζητήσουμε και πρέπει να σας πω ότι έχουμε δουλέψει πολύ σε αυτόν τον τομέα εδώ και πάρα πολλά χρόνια. Αν και δεν θεωρούμε ότι είναι ώρα τώρα να συζητήσουμε, πρέπει να πούμε ότι εκτός συστήματος η λύση που θα μπορούσε να είναι βιώσιμη και κόντρα υποχρεωτικά στην Ευρωπαϊκή Ένωση θα ήταν ένας ενιαίος φορέας αμυντικής βιομηχανίας και όχι διασπασμένος, με μία συνολικότερη στρατηγική. 
Από αυτήν την άποψη και βλέποντας την τροπολογία του ΣΥΡΙΖΑ, δεν νομίζουμε ότι λύνει τα προβλήματα. Μας προκαλεί και ένα ερωτηματικό στο έβδομο σημείο, που λέει ότι απαγορεύεται οποιοσδήποτε εταιρικός μετασχηματισμός κ.λπ., εφόσον αποτρέπει τον έλεγχο του ελληνικού δημοσίου και τη διαχείρισή τους από αυτό. Αυτό σημαίνει ότι μπορεί ένα κομμάτι να εκχωρηθεί και σε ιδιώτες, αρκεί να έχει τον έλεγχο το ελληνικό δημόσιο. Δεν ξέρω, αλλά μου θυμίζει ότι η μετοχή του ΟΤΕ είναι μία και ανήκει αποκλειστικά στο δημόσιο, όπως έλεγε το ’93 το ΠΑΣΟΚ και το ’94 έκανε τα ακριβώς αντίθετα. Αυτό αφήνει κενό. Εμείς, αν γινόταν ψηφοφορία, θα ψηφίζαμε «ΠΑΡΩΝ» γι’ αυτούς τους δύο τους λόγους που είπα προηγουμένως.
Για τις τροπολογίες τοποθετήθηκα. Η Κυβέρνηση επιμένει για τις τροπολογίες 935 και 936, που είναι οι πιο μεγάλες. Είναι απαράδεκτο. Τέτοια θέματα δεν μπορούν να περνούν σε χρόνο μηδέν. Έχουν σοβαρά ζητήματα που ρυθμίζουν. Τις καταψηφίζουμε, πέρα από ορισμένες λεπτομέρειες στις οποίες θα μπορούσαμε να έχουμε κάποια ανοχή, αλλά το σύστημα της Κυβέρνησης είναι τέτοιο, που τα βάζει όλα μαζί σε μία, για να εκβιάζει στην πραγματικότητα ένα «ΝΑΙ» ή ένα «ΟΧΙ».","ΑΘΑΝΑΣΙΟΣ ΠΑΦΙΛΗΣ",425
"23004"," Κύριε Μαριά, έχετε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε.
Πρώτα απ’ όλα, οι βιομηχανίες αυτές και άλλες είναι ελλειμματικές, διότι υπάρχουν και συγκεκριμένες πολιτικές ευθύνες, μη ελέγχου του τρόπου διαχείρισης. 
Δεύτερον, πρέπει να εξεταστεί αν, ακόμη και αν υπήρχε ενδεχομένως στενός πολιτικός έλεγχος, μπορεί λόγω και της δομής και του ότι είναι απαρχαιωμένες πολλές από αυτές και δεν εκσυγχρονίστηκαν να είναι ελλειμματικές. Άρα είναι πολλοί οι λόγοι και ως εκ τούτου είναι συγκεκριμένες και οι ευθύνες όσων ήλεγχαν πολιτικά αυτές τις βιομηχανίες από τα Υπουργεία, διαχρονικά όλο αυτό το διάστημα.
Τρίτον, θεωρούμε ότι είναι έγκλημα το ότι αυτές οι βιομηχανίες έχουν πάει στο ΤΑΙΠΕΔ, διότι, έχοντας μπει στο ΤΑΙΠΕΔ και όπως δέχθηκε και ο εκπρόσωπος του ΣΥΡΙΖΑ, υπάρχει αυτή η διάταξη που λέει ότι οποιοδήποτε περιουσιακό στοιχείο πηγαίνει στο ΤΑΙΠΕΔ δεν μπορεί να επιστραφεί ως περιουσία του δημοσίου, αλλά πρέπει αποκλειστικά να περάσει σε εκποίηση και τα ποσά αυτά να πάνε για την πληρωμή του δημόσιου χρέους. Άρα αυτή η διάταξη του ιδρυτικού νόμου του ΤΑΙΠΕΔ πρέπει να αλλάξει για να μπορούν να διασωθούν συγκεκριμένες βιομηχανίες. 
Εμείς θεωρούμε ότι το σύμπλεγμα των αμυντικών βιομηχανιών πρέπει να διασωθεί, διότι μπορεί να παίξει συγκεκριμένο ρόλο και ο ρόλος αυτός, ακόμη και μέσα στο πλαίσιο της Ευρωπαϊκής Ένωσης και της λειτουργίας του κοινοτικού δικαίου, είναι η αξιοποίηση του άρθρου 346 της συνθήκης για τη λειτουργία της Ευρωπαϊκής Ένωσης.
Η αξιοποίηση αυτή θα πρέπει να γίνει με τον καλύτερο τρόπο ως άμυνα απέναντι στα πρόστιμα, στις προσπάθειες που γίνονται. Αυτό όμως θέλει οργάνωση, συγκεκριμένο τρόπο και μία μακροχρόνια λειτουργία τόσο του ελληνικού κράτους όσο και  της ελληνικής διοίκησης γύρω από τα ζητήματα αυτά. Χρειάζεται επίσης αξιοποίηση, όπως έχουν κάνει και άλλες χώρες στο εξωτερικό, των θεμάτων της λειτουργίας, του εκσυγχρονισμού, του πώς μπορείς να καλύψεις τις πραγματικές αμυντικές ανάγκες και πώς μέσα από αυτό το σύστημα θα εκσυγχρονίσεις αυτές τις βιομηχανίες, θα τις κρατήσεις, θα τις κάνεις ανταγωνιστικές, θα έχεις προστιθέμενη αξία, θα ενισχύσεις έρευνα, τεχνολογία και στα πανεπιστήμια, σε συνεργασία με αυτή τη βιομηχανία, για καθαρά αμυντικούς σκοπούς. Μπορείς να κάνεις πάρα πολλά πράγματα, αρκεί να το θέλεις. 
Δυστυχώς, η επιλογή που έχετε κάνει βάζοντας -διότι είναι απόφαση αυτή του μνημονίου, στην οποία συναινέσατε- τις βιομηχανίες αυτές στο ΤΑΙΠΕΔ σημαίνει ότι πάμε σε άλλη κατεύθυνση, σε κατεύθυνση ξεπουλήματος.
Τέλος, -το λέω γιατί ίσως δεν έγινε κατανοητό από τους συναδέλφους- ο κ. Καμμένος είπε συγκεκριμένα πράγματα για τον ευρωστρατό. Εμμένουμε σε αυτά. Απλώς αποδείχθηκε, έστω για ένα κομμάτι από αυτά που είπαμε, ότι στα θέματα αυτά της ανακοίνωσης δεχθήκατε ότι υπάρχει σφάλμα και σπεύσατε να το διορθώσετε. Αυτή είναι η πραγματικότητα. 
Οι θέσεις μας είναι σταθερές. Εμείς θα ψηφίσουμε με βάση τις εισηγήσεις που κάναμε και θα ακούσετε την τοποθέτησή μας σε κάθε άρθρο. Είπαμε αναλυτικά στις τοποθετήσεις μας τι ψηφίζουμε για τα άρθρα και τις τροπολογίες.
Ευχαριστώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23005"," Κύριε Κουκουλόπουλε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23006"," Ευχαριστώ, κύριε Πρόεδρε. 
Υπογραμμίζω την προσέγγιση που έγινε για τα ναυπηγεία Σκαραμαγκά από τον Κοινοβουλευτικό Εκπρόσωπο του ΣΥΡΙΖΑ, αλλά, αγαπητέ συνάδελφε, δυστυχώς τα πράγματα δεν είναι έτσι. Μακάρι να ήταν έτσι όπως τα λέτε. Δυστυχώς όμως δεν είναι, διότι στις 30 Σεπτεμβρίου, αντιπροσωπεία του ΣΥΡΙΖΑ με επικεφαλής τον Πρόεδρό του κ. Τσίπρα επισκέφθηκε τα ναυπηγεία Σκαραμαγκά -υπήρξε κι ένα θέμα για το αν συνάντησε ή όχι τους εργαζομένους, αλλά το αφήνω για να κάνω μια ουσιαστική προσέγγιση…","ΠΑΡΙΣ ΚΟΥΚΟΥΛΟΠΟΥΛΟΣ",245
"23007"," Τους συνάντησε και τους συνάντησε και σήμερα.","ΘΕΟΔΩΡΟΣ ΔΡΙΤΣΑΣ",139
"23008"," Μετά ανακοίνωσε ότι κάτι δεν πάει καλά -περίπου αυτά που είπατε κι εσείς- ότι υπάρχουν εκκρεμότητες για το 2012, το 2013, ότι δεν υπάρχουν παραλαβές, το ένα, το άλλο κ.λπ.. 
Ακούσατε κανέναν από το ΠΑΣΟΚ να αντιδράσει ή να καταγγείλει ή να βάλει ζήτημα συκοφαντίας ή οτιδήποτε άλλο; 
Ουσιαστικά προανήγγειλε πρωτοβουλία δημόσιας συζήτησης για ένα μείζον θέμα. Δεν είναι δικαίωμά του, είναι υποχρέωσή του. Δεν υπάρχει επ’ αυτού καμμία ένσταση. 
Στη συνέχεια το φέρνει σε κατάθεση επίκαιρης ερώτησης στον Υπουργό Άμυνας, η συζήτηση της οποίας διεξάγεται παρόντος του Αρχηγού -εδώ καθόταν και εκεί ο κ. Αβραμόπουλος- κατά τη διάρκεια της οποίας ο κ. Τσίπρας ανακοινώνει, πριν από είκοσι οκτώ ημέρες, σαν να είχε βγάλει συμπέρασμα ουσιαστικά από την κατάθεση της ερώτησης και τις απαντήσεις, ότι βρήκε και για ποιον πρέπει να γίνει εξεταστική επιτροπή. 
Άλλα είπατε πριν από λίγο.
Εσείς μιλήσατε για παραλαβές 2012 και 2013. Δεν είναι Υπουργός Άμυνας ο κ. Βενιζέλος. Δεν είναι υπεύθυνος γι’ αυτά. Ένα νόμο έκανε. Για τις συνέπειες ενός νόμου ο οποίος δεν τηρείται μιλήσατε προ ολίγου. 
Εσείς, όμως, ανακοινώσατε σύσταση εξεταστικής επιτροπής για Αρχηγό κόμματος, οποιουδήποτε κόμματος. Αυτό δεν είναι προσφορά στη δημοκρατία μετά από είκοσι οκτώ ημέρες. Αυτό είπα. Επ’ αυτού είναι η ένστασή μας, εντελώς εστιασμένα, και όχι στο αναφαίρετο δικαίωμα και υποχρέωση ελέγχου κριτικής, που είναι θεμέλιος λίθος της δημοκρατίας.
Σε ό, τι αφορά την ύβρη, ξέρετε πολύ καλά την εκτίμησή μου στο πρόσωπό σας. Δεν θα σας κολακεύσω δημόσια. Γνωρίζετε άριστα ελληνικά. Επανέλαβα αυτό που είπε ο Πρόεδρος του ΠΑΣΟΚ από του βήματος την Κυριακή το βράδυ, ότι πολλές φορές η Αξιωματική Αντιπολίτευση δεν έχει καταλάβει την τύχη που της έλαχε και έφτασε να έχει αυτά τα ποσοστά μέσα σε λίγο διάστημα. Είπα: Είναι σαν να διαπράττει το διαρκές αδίκημα της ύβρεως κατά την αρχαιοελληνική έννοια του όρου, «της πρόκλησης της τύχης και των θεών», όπως έλεγαν οι αρχαίοι ημών πρόγονοι. Δεν σας είπα υβριστές. Αυτό είπα, λοιπόν. Δεν κάνουμε τώρα φιλολογικές αντιπαραθέσεις, αλλά εν πάση περιπτώσει, το λέω για την αποκατάσταση της τάξης. Προφανώς, δεν είπα ότι είναι ύβρις η εξεταστική επιτροπή. Για τον Θεό! 
Όσον αφορά την εξεταστική επιτροπή, κύριε συνάδελφε, ακολουθώντας…","ΠΑΡΙΣ ΚΟΥΚΟΥΛΟΠΟΥΛΟΣ",245
"23009"," Κύριε Κουκουλόπουλε, ο κ. Βενιζέλος προανήγγειλε και επιτροπή…","ΘΕΟΔΩΡΟΣ ΔΡΙΤΣΑΣ",139
"23010"," …τον ήπιο τρόπο με τον οποίο ξεκίνησε η Υπουργός, για να ολοκληρώσουμε τη συζήτηση, εγώ τι άλλο να πω; Έκκληση απευθύνουμε. Ή πρέπει να αποκαταστήσετε τα πράγματα, μιλώντας όπως μιλήσατε προ ολίγου εσείς, ή να φέρετε την πρόταση για εξεταστική επιτροπή για να γίνει μία ολοκληρωμένη συζήτηση στην Εθνική Αντιπροσωπεία. Νομίζω ότι είναι ελάχιστη υποχρέωση στο θεσμικό σας ρόλο.","ΠΑΡΙΣ ΚΟΥΚΟΥΛΟΠΟΥΛΟΣ",245
"23011"," Θυμάστε ότι μας είχε απειλήσει ο κ. Βενιζέλος με εξεταστική επιτροπή.","ΘΕΟΔΩΡΟΣ ΔΡΙΤΣΑΣ",139
"23012"," Εντάξει. Και εσείς και ο κ. Κουκουλόπουλος βοηθήσατε σε πολλά θέματα. 
Η κ. Βούλτεψη έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23013"," Πάντως, αν ακούσουμε αυτήν τη συζήτηση, όπως επαναλαμβάνεται προπαγανδιστικά, όποιος δεν έχει πάει στο λιμάνι του Πειραιά και στο Κερατσίνι θα νομίζει ότι έχει πουληθεί το ίδιο το λιμάνι του Πειραιά, απ’ όπου φεύγουν τα πλοία για Δωδεκάνησα κ.λπ., ενώ ένας προβλήτας στο Κερατσίνι είναι. Αυτό συζητάμε τώρα. Γιατί, όταν λέμε «πουλήθηκε το λιμάνι του Πειραιά», τι εννοούμε ακριβώς;","ΣΟΦΙΑ ΒΟΥΛΤΕΨΗ",73
"23014"," …ότι το πήραν και έφυγαν.","ΒΑΣΙΛΕΙΟΣ ΧΑΤΖΗΛΑΜΠΡΟΥ",547
"23015"," Ναι, ότι το πήραν και έφυγαν, αυτό λέτε.
Ακριβώς επάνω σε αυτό θα ήθελα να πω, κύριε Πρόεδρε, ότι η ώρα πλησιάζει 16.00΄. Αυτό σημαίνει ότι όταν θα έχει ολοκληρωθεί η συζήτησή μας, θα έχουμε συμπληρώσει έξι ώρες συζήτηση μέσα σε αυτή την Αίθουσα. Τι συζητούσαμε, όμως, κύριε Πρόεδρε; Μία πράξη νομοθετικού περιεχομένου. Μα, σύμφωνα με τα κρατούντα στην προπαγάνδα περί δήθεν καταλύσεως του κοινοβουλευτισμού και της δημοκρατίας, που όπως έχω επανειλημμένα πει δημιουργεί τη νομιμοποιητική βάση για το φασισμό και το ναζισμό, σύμφωνα λοιπόν με τα κρατούντα, αυτή η συζήτηση δεν έγινε ποτέ. Ήταν συζήτηση για μία πράξη νομοθετικού περιεχομένου, η οποία μάλιστα είχε συζητηθεί και σε επιτροπή, αλλά φαντάζομαι ότι σύμφωνα με την προπαγάνδα αυτή η συζήτηση δεν έχει γίνει και εμείς, επομένως, εδώ είμαστε αόρατοι. Είμαστε φαντάσματα. Κατά συνέπεια η μόνη περίπτωση να γίνουμε ορατοί είναι να καλέσουμε το σύντροφο Μαδούρο, που βλέπει σε φάντασμα συνέχεια τον αείμνηστο Πρόεδρο Τσάβες πότε στα βουνά του Καράκας και πότε στο μετρό του Καράκας, να μας δει. 
Απαντήστε πάνω σε αυτό. Κάποτε θα απαντήσετε. Γιατί αυτό που λέτε, ότι «κυβερνάτε με πράξεις νομοθετικού περιεχομένου που δεν συζητούνται», ενώ είμαστε έξι ώρες και συζητούμε τη συγκεκριμένη πράξη αυτήν τη στιγμή και την έχουμε ξανασυζητήσει στην Επιτροπή Εξωτερικών και Άμυνας, αυτό είναι που έριξε νερό στο μύλο των ακραίων να λένε «αφού δεν έχετε και εσείς δημοκρατία, ας έρθουμε και εμείς που δεν πιστεύουμε στη δημοκρατία». 
Κύριε Πρόεδρε, αυτό το κρίσιμο ζήτημα δεν θα σταματήσω να το θέτω, γιατί, επαναλαμβάνω, δημιουργήθηκε το χαλί για να καθίσουν επάνω όλοι οι ακραίοι και να λένε ότι δεν υπάρχει δημοκρατία στη χώρα.","ΣΟΦΙΑ ΒΟΥΛΤΕΨΗ",73
"23016"," Προτού κηρύξω περαιωμένη…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, το λόγο παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23017"," Όχι, δεν έχετε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έχω δικαίωμα τριτολογίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23018"," Όχι, δεν γίνεται. Δεν θα τα χαλάσουμε τώρα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μισό λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23019"," Και η κ. Βούλτεψη και ο κ. Δρίτσας…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα είναι μισό λεπτό μόνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23020"," Όχι, έχει μιλήσει ο Αρχηγός σας.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δικαιούμαι το μισό λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23021"," Όχι, δεν έχετε…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα μιλήσω παραπάνω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23022"," Μα, τα είπατε όλα! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μισό λεπτό θα μιλήσω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23023"," Γιατί πρέπει τώρα, κύριε Μαριά…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τριάντα δευτερόλεπτα ζητώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23024"," Και μιλήσατε πολύ παραπάνω απ’ ό,τι έπρεπε και τις δύο φορές. Δύο λεπτά σας έδωσα παραπάνω και δύο λεπτά μετά.
Κύριε Μαριά, θα ανοίξουμε και νέο κύκλο αντιπαραθέσεων, αν πείτε κάτι.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μισό λεπτό θα μιλήσω, εάν μου επιτρέπετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23025"," Εάν έχετε κάτι να το καταθέσετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα μιλούσα, αλλά θα το κάνω επειδή βάζετε το θέμα για τις πράξεις νομοθετικού περιεχομένου. Δεν έχει αντιληφθεί η κ. Βούλτεψη το εξής απλό. Δεν είναι το θέμα αν συζητάς την πράξη νομοθετικού περιεχομένου. Ποια είναι η διαφορά με το νομοσχέδιο; Στο νομοσχέδιο συζητάς και εγκρίνεις, αλλά πριν την ψήφιση του νομοσχεδίου δεν παράγονται αποτελέσματα από τη σύνταξή του και την κατάθεσή του. Η διαφορά είναι ότι με την πράξη νομοθετικού περιεχομένου από της εκδόσεώς της ισχύουν και παράγονται αποτελέσματα, τα οποία ακόμη και αν καταψηφιστεί ή αν δεν έρθει, όπως στην περίπτωση της ΕΡΤ, ισχύουν.
Γι’ αυτό, λοιπόν, να καταλάβετε το εξής: Η περίπτωση της ΕΡΤ είναι πιο κλασική. Παρήχθησαν αποτελέσματα, δημιουργήθηκαν προβλήματα και στο τέλος δεν ήρθε καν για ψήφιση και συζήτηση. Άρα, η διαφορά είναι εκεί.
Και δεύτερον, πρόκειται για ένα έκτακτο μέτρο νομοθετήσεως, το οποίο συμβαίνει σπάνια, με συγκεκριμένες προϋποθέσεις. Αυτή είναι η ουσία. Τουλάχιστον αυτά ισχυρίζομαι εγώ από την πρώτη στιγμή. Ας διαβάσετε τα Πρακτικά όσον αφορά εμένα. Δεν με απασχολεί τι έχουν πει άλλοι συνάδελφοι.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23026"," Η κ. Βούλτεψη έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23027"," Κύριε Πρόεδρε, το κρίσιμο είναι ότι συζητήθηκε και ψηφίζεται με βάση τη δεδηλωμένη και αν δεν εσυζητείτο δεν θα ίσχυε. Και η ΕΡΤ ίσχυσε επειδή ήρθε εδώ νόμος που ψηφίσαμε μέσα στη Βουλή με τη δεδηλωμένη, περί δημόσιας τηλεόρασης. 
Δεν είναι αλήθεια αυτά που ακούγονται και εν πάση περιπτώσει, αν θέλετε να το συνεχίσετε και ψάχνετε να βρείτε τρόπους για να συμπορεύεστε με άλλα κόμματα, είναι δικαίωμά σας. Εδώ μιλάμε για ένα συγκεκριμένο θέμα. Συζητήθηκε, τοποθετήθηκαν οι εισηγητές, τοποθετήθηκαν οι Βουλευτές, τοποθετήθηκαν οι Κοινοβουλευτικοί Εκπρόσωποι, ψηφίζεται, υπάρχει η δεδηλωμένη, και δεν καταλαβαίνω ποιο είναι το θέμα.","ΣΟΦΙΑ ΒΟΥΛΤΕΨΗ",73
"23028"," Κύριε Πρόεδρε, μπορώ να έχω το λόγο για λίγα δευτερόλεπτα;","ΘΕΟΔΩΡΟΣ ΔΡΙΤΣΑΣ",139
"23029"," Ορίστε, κύριε Δρίτσα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23030"," Θέλω να πω, κύριε Πρόεδρε, όχι μόνο στην κ. Βούλτεψη, αλλά στο Προεδρείο και στη Βουλή το εξής.","ΘΕΟΔΩΡΟΣ ΔΡΙΤΣΑΣ",139
"23031"," Μα, δεν αναφέρθηκε η κ. Βούλτεψη σε εσάς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23032"," Οι πράξεις νομοθετικού περιεχομένου παράγουν αποτελέσματα από τη δημοσίευσή τους, όπως είπε πολύ σωστά ο κ. Μαριάς, και στην περίπτωση της ΕΡΤ το ότι δεν ήρθε καθόλου εδώ για να συζητηθεί και να ψηφιστεί δεν θεραπεύεται με κανέναν νόμο.","ΘΕΟΔΩΡΟΣ ΔΡΙΤΣΑΣ",139
"23033"," Δεν πειράζει. Πήγατε εσείς στην ΕΡΤ προχθές και σας είδαμε.","ΣΟΦΙΑ ΒΟΥΛΤΕΨΗ",73
"23034"," Παρήγαγε αποτελέσματα που δεν εγκρίθηκαν από το ελληνικό Κοινοβούλιο. Δεν νομιμοποιείται με κανέναν τρόπο!
Από αυτήν την άποψη πρόκειται για ένα συνταγματικό πραξικόπημα πρώτης γραμμής και δεν μπορεί κανείς να το δικαιολογήσει.","ΘΕΟΔΩΡΟΣ ΔΡΙΤΣΑΣ",139
"23035"," Έτσι η Χρυσή Αυγή…","ΣΟΦΙΑ ΒΟΥΛΤΕΨΗ",73
"23036"," Στην υπεράσπιση της δημοκρατίας η κ. Βούλτεψη θα μας κατηγορήσει για συμπόρευση…","ΘΕΟΔΩΡΟΣ ΔΡΙΤΣΑΣ",139
"23037"," Σταματήστε, κύριοι συνάδελφοι. Δεν θα καταγράφονται στα Πρακτικά.
Η κ. Βούλτεψη και  η οικογένειά της έχει μια ιστορία όπως κι εσείς. Μην μπαίνετε σε αυτήν τη λογική.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23038"," Αν είναι δυνατόν! Να πάψουμε να μιλάμε, κύριε Πρόεδρε;","ΘΕΟΔΩΡΟΣ ΔΡΙΤΣΑΣ",139
"23039"," Όχι, αλλά δεν είναι δυνατόν…Η κ. Βούλτεψη, όπως πολλοί από εμάς,...","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23040"," Χρησιμοποιείτε, κύριοι συνάδελφοι, εκφράσεις που είναι απαράδεκτες.","ΣΟΦΙΑ ΒΟΥΛΤΕΨΗ",73
"23041"," Ο κόσμος ξέρει όσον αφορά τη Χρυσή Αυγή...","ΘΕΟΔΩΡΟΣ ΔΡΙΤΣΑΣ",139
"23042"," Κύριε Πρόεδρε, θα ήθελα κι εγώ να μιλήσω.","ΠΑΡΙΣ ΚΟΥΚΟΥΛΟΠΟΥΛΟΣ",245
"23043"," Ορίστε, κύριε Κουκουλόπουλε. Έχετε το λόγο, για να ολοκληρώσουμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23044"," Κύριε Πρόεδρε, νομίζω ότι δεν αξίζει στη σημερινή συζήτηση τέτοιο θέαμα. 
Εγώ θέλω να πω μερικά αυτονόητα. Πρώτον, όλοι ξέρουμε τι είναι πράξη νομοθετικού περιεχομένου. Δεύτερον, κανένας δεν είναι ευτυχής όταν προσφεύγει η Κυβέρνηση, είτε τη στηρίζει είτε όχι, σε αυτήν τη μέθοδο. Ο κανόνας είναι, σπανιότατα υπάρχουν και οι εξαιρέσεις, ότι τον χρόνο που έχει απολεσθεί καλύπτει μία τέτοια πράξη και δεν υποκρύπτει σκοπιμότητα. 
Τέλος, το πιο σημαντικό είναι αυτό που είπα και από το Βήμα της Βουλής. Όλη αυτή η κουβέντα που κάνουμε μήνες τώρα περί της χώρας και το να πηγαίνουμε σε ορολογίες για «πραξικοπήματα» και «χούντες», νομίζω ότι μας αδικεί όλους, το Κοινοβούλιο, την πατρίδα, τους Έλληνες πολίτες. 
Δεν είναι ίδιες όλες οι πράξεις νομοθετικού περιεχομένου. Άλλο ήταν το περιεχόμενο της πράξης νομοθετικού περιεχομένου της ΕΡΤ και εμείς το καταγγείλαμε. Όσον αφορά τη σημερινή πράξη νομοθετικού περιεχομένου η ίδια η κουβέντα οδήγησε στο συμπέρασμα ότι δεν είναι αυτή καθεαυτή η πράξη νομοθετικού περιεχομένου ως θεσμική πρωτοβουλία για καταδίκη. Έτυχε σε μία κατάσταση και είναι αφετηρία μιας πολιτικής την οποία -πέρα από ελάχιστες εξαιρέσεις- όλοι δηλώσαμε ότι στηρίζουμε. Τίποτε άλλο δεν έχω να πω.","ΠΑΡΙΣ ΚΟΥΚΟΥΛΟΠΟΥΛΟΣ",245
"23045"," Κυρίες και κύριοι συνάδελφοι, θα ήθελα να πω για μία ακόμη φορά ότι σήμερα το Κοινοβούλιό μας στάθηκε στο ύψος του, όπως ξέρει να στέκεται τις περισσότερες φορές.
Θα ήθελα, όμως, κι εγώ με την ευκαιρία, προτού κηρύξω περαιωμένη τη συζήτηση να πω -και νιώθω το χρέος να το κάνω- ότι η Ελλάδα, η Μακεδονία και η Καβάλα είναι φτωχότερες από την απώλεια του συμπατριώτη μας του Υπουργού Νίκου Μάρτη, του συμπατριώτη μου, της οικογένειας Καραμανλή, αλλά και της μητέρας του κ. Τσίπρα. Είμαστε Παγγαιορίτες στην καταγωγή.
Θα ήθελα να πω μόνο δύο λόγια, γιατί αν πω πολλά, θα είναι αντίστροφα με την πορεία και με αυτό που δίδαξε με τη λιτή συμπεριφορά του και τη ζωή του ο Νίκος ο Μάρτης. 
Ο Νίκος ο Μάρτης -και το έζησα από κοντά- είναι ένα παράδειγμα πολιτικού ήθους και ευπρέπειας. Και η διαφορά του από πολλούς από εμάς είναι ότι το επίπεδο σκέψης του και ο τρόπος δράσης του είναι πολύ διαφορετικός από τον τρόπο με τον οποίο κάποιοι από εμάς πιθανόν να πολιτευόμαστε.
Νομίζω ότι η Μακεδονία και η Ελλάδα ολόκληρη νομίζω ότι θα θυμάται πάντα το Νίκο το Μάρτη γι’ αυτό το μεγαλείο ψυχής, δράσης και λιτού ύφους στον τρόπο με τον οποίο έζησε.
Αιωνία του η μνήμη!
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και των τροπολογιών του σχεδίου νόμου του Υπουργείου Εθνικής Άμυνας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.» και άλλες διατάξεις»».
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23046"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"23047"," Συνεπώς το νομοσχέδιο του Υπουργείου Εθνικής Άμυνας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.» και άλλες διατάξεις»» έγινε δεκτό επί της αρχής κατά πλειοψηφία.
Εισερχόμαστε στην ψήφιση επί των άρθρων και επί των τροπολογιών.
Ερωτάται το Σώμα: Γίνεται δεκτό το άρθρο πρώτο όπως τροποποιήθηκε από την κυρία Υπουργό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23048"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"23049"," Συνεπώς το άρθρο πρώτο έγινε δεκτό, όπως τροποποιήθηκε από την κυρία Υπουργό, κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 933 και ειδικό 2 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23050"," Δεκτή, δεκτή.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"23051"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"23052"," Συνεπώς η τροπολογία με γενικό αριθμό 933 και ειδικό 2 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 934 και ειδικό 3 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23053"," Δεκτή, δεκτή.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"23054"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"23055"," Συνεπώς η τροπολογία με γενικό αριθμό με γενικό αριθμό 934 και ειδικό 3 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδια άρθρα.
Ερωτάται το Σώμα: Γίνεται δεκτή η τροπολογία με γενικό αριθμό 935 και ειδικό 4 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23056"," Δεκτή, δεκτή.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"23057"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"23058"," Κύριε Πρόεδρε, είναι εκπρόθεσμη.","ΘΕΟΔΩΡΟΣ ΔΡΙΤΣΑΣ",139
"23059"," Από τη στιγμή που γίνεται δεκτή, μην μπαίνουμε σε συζήτηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23060"," Πρέπει να εγκρίνει το Σώμα.","ΘΕΟΔΩΡΟΣ ΔΡΙΤΣΑΣ",139
"23061"," Κύριε Δρίτσα, είστε έμπειρος πια. Έτσι είναι η διαδικασία. Σωστά θέτετε την άποψή σας, αλλά από τη στιγμή που έγινε δεκτή από τον Υπουργό…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, δεν την έκαναν δεκτή οι εισηγητές. Επομένως, δεν μπορείτε να την βάλετε σε ψηφοφορία. Κάντε ό,τι θέλετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23062"," Δεν γίνεται, κύριε Πρόεδρε.","ΘΕΟΔΩΡΟΣ ΔΡΙΤΣΑΣ",139
"23063"," Κύριε Δρίτσα, επιτρέψτε μου να κάνω την ψηφοφορία και όταν ολοκληρωθεί, να κάνετε τις ενστάσεις σας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Εμείς δεν την κάναμε δεκτή σε επίπεδο εισηγητή και άρα δεν μπορείτε να τη θέσετε σε ψηφοφορία. Κάνετε λάθος τώρα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23064"," Συνεπώς η τροπολογία με γενικό αριθμό 935 και ειδικό 4 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδια άρθρα.
Ερωτάται το Σώμα; Γίνεται δεκτή η τροπολογία με γενικό αριθμό 936 και ειδικό 5 όπως τροποποιήθηκε από την κυρία Υπουργό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23065"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"23066"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΘΕΟΔΩΡΟΣ ΔΡΙΤΣΑΣ",139
"23067"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"23068"," Συνεπώς η τροπολογία με γενικό αριθμό 936 και ειδικό 5 έγινε δεκτή όπως τροποποιήθηκε από την κυρία Υπουργό, κατά πλειοψηφία και εντάσσεται στο νομοσχέδιο ως ίδια άρθρα.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23069"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"23070"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"23071"," Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Εθνικής Άμυνας: «Κύρωση της Πράξης Νομοθετικού Περιεχομένου: «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.» και άλλες διατάξεις»» έγινε δεκτό επί της αρχής και των άρθρων κατά πλειοψηφία.
Η ψήφισή του στο σύνολο αναβάλλεται για άλλη συνεδρίαση.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Επιτροπή Οικονομικών της Βουλής καταθέτει την έκθεσή της επί του σχεδίου Προϋπολογισμού δαπανών της Βουλής οικονομικού έτους 2014 και τον απολογισμό δαπανών της Βουλής οικονομικού έτους 2012. 
Επίσης, ο Υπουργός Οικονομικών, ο Αντιπρόεδρος της Κυβέρνησης και Υπουργός  Εξωτερικών και ο Υπουργός Ανάπτυξης και Ανταγωνιστικότητας κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Αραβικών Εμιράτων για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος και επί του κεφαλαίου η οποία υπογράφηκε στο Άμπου Ντάμπι στις 18 Ιανουαρίου 2010, καθώς και του Πρωτοκόλλου που τροποποιεί τη Συμφωνία αυτή, το οποίο υπογράφηκε στην Αθήνα στις 27 Ιουνίου 2013».
Παραπέμπεται στην αρμόδια επιτροπή.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"23072"," Μάλιστα, μάλιστα.
Με τη συναίνεση του Σώματος και ώρα 15.51´ λύεται η συνεδρίαση για αύριο, ημέρα Πέμπτη 14 Νοεμβρίου 2013 και ώρα 09.30΄, με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων.
    Ο","ΟΛΟΙ ΟΙ ΒΟΥΛΕΥΤΕΣ",NA
