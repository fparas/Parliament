"","Content","name","ParlmemberID"
"135143","Date","7-2-2012",NA
"135144"," Κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 431/11-10-2011 ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Στρατάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την πληρωμή των σχεδιαστών – αξιολογητών που εργάστηκαν στην πρόσθετη διδακτική στήριξη κατά τα σχολικά έτη 2008-2009 και 2009-2010, δεν θα συζητηθεί λόγω κωλύματος της κυρίας Υπουργού και διαγράφεται. 
Η δεύτερη με αριθμό 3285/21-12-2011 ερώτηση πρώτου κύκλου του Βουλευτή της Νέας Δημοκρατίας κ. Αθανασίου Δαβάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την αναγνώριση από το Υπουργείο της προϋπηρεσίας των εκπαιδευτικών, ως ωρομισθίων καθηγητών σε ανώτατα εκπαιδευτικά ιδρύματα, δεν θα συζητηθεί λόγω κωλύματος της κυρίας Υπουργού και διαγράφεται. 
Η τρίτη με αριθμό 2541/8-12-2011 ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Θεόδωρου Ιγνατιάδη προς τον Υπουργό Υγείας και Κοινωνικής Αλληλεγγύης, σχετικά με την επίλυση των προβλημάτων που αντιμετωπίζει το Γενικό Νοσοκομείο Γουμένισσας Νομού Κιλκίς, δεν θα συζητηθεί λόγω κωλύματος του κυρίου Βουλευτή και διαγράφεται.
Επίσης, η τέταρτη με αριθμό 41/3-10-2011 ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Άγγελου Κολοκοτρώνη προς τον Υπουργό Επικρατείας, σχετικά με την αξιοποίηση του συνόλου του προσωπικού της ΕΤ3 εν όψει του σχεδιαζόμενου αναβαθμισμένου ρόλου της, δεν θα συζητηθεί λόγω κωλύματος του κυρίου Υπουργού και διαγράφεται. 
Κύριοι συνάδελφοι, θα ήθελα να ενημερώσω το Σώμα ότι με επιστολή του προς τον Πρόεδρο της Βουλής, κ. Φίλιππο Πετσάλνικο, ο συνάδελφος κ. Μάριος Σαλμάς ζητεί άδεια απουσίας στο εξωτερικό από 23-2-2012 έως 29-2-2012. Ο λόγος της απουσίας του είναι η πραγματοποίηση ταξιδιού για οικογενειακούς λόγους.
Η Βουλή εγκρίνει;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135145"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"135146"," Η Βουλή ενέκρινε τη ζητηθείσα άδεια. 
Θα συζητηθεί τώρα η πέμπτη με αριθμό 3608/29-12-2011 ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς, κ. Δημητρίου Παπαδημούλη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την παραίτηση των οικονομικών εισαγγελέων κυρίων Πεπόνη και Μουζακίτη. 
Στην ερώτηση του κ. Παπαδημούλη θα απαντήσει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων, κ. Γεώργιος Πεταλωτής. 
Παρακαλείται ο κ. Δημήτριος Παπαδημούλης, ερωτών Βουλευτής του ΣΥΡΙΖΑ, να διατυπώσει την ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135147"," Ευχαριστώ κύριε Πρόεδρε.
Κύριε Πεταλωτή, οφείλω να σας καλωσορίσω στην Αίθουσα της Ολομέλειας, διότι εχθές εκδόθηκε από το Υπουργείο Δικαιοσύνης με υπογραφή του κ. Παπαϊωάννου, μία γραπτή απάντηση στην ερώτησή μου, με την οποία λέγατε ότι αδυνατείτε να απαντήσετε και επομένως, να παραστείτε σήμερα στην Ολομέλεια. 
Χρειάστηκε να βγάλω μία έντονη, γραπτή διαμαρτυρία στηριγμένη σε γεγονότα και σε επιχειρήματα, για να είστε σήμερα εδώ. 
Με την ευκαιρία όμως, θέλω να σας πω ότι είναι κακό σημάδι για την Κοινοβουλευτική Δημοκρατία να αποφεύγετε τον κοινοβουλευτικό έλεγχο. Η ερώτηση έχει κατατεθεί στις 29 Δεκεμβρίου, όταν έβραζε ο τόπος από τη δημοσιότητα και το σκανδαλισμό της κοινής γνώμης για την επιχειρηθείσα καρατόμηση των δύο οικονομικών εισαγγελέων. Αποφύγατε να απαντήσετε στην ερώτηση παραβιάζοντας τις προθεσμίες, που ορίζει ο Κανονισμός. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Και χθες επιχειρώντας να αποφύγετε και το σημερινό κοινοβουλευτικό έλεγχο και τη σημερνή συζήτηση, ισχυριστήκατε ανακριβέστατα ότι ουδέποτε η πολιτική ηγεσία του Υπουργείου Δικαιοσύνης ζήτησε την αντικατάσταση των δύο οικονομικών εισαγγελέων. Σας διαψεύδουν τα γεγονότα.
Πρώτον, είχατε ετοιμάσει τροπολογία, μαζί με το Υπουργείο Οικονομικών, που προωθούσε την αντικατάσταση των δύο οικονομικών εισαγγελέων κύριων Πεπόνη και Μουζακίτη, γι’ αυτόν ακριβώς το λόγο και προκλήθηκε αντίδρασή τους. Και μετά τον όλο θόρυβο και την έρευνα που προέκυψε στις 24 Ιανουαρίου, με γραπτή του επιστολή προς την ηγεσία της δικαιοσύνης, ο κ. Παπαϊωάννου ζητούσε την αντικατάσταση των δύο εισαγγελέων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αντί λοιπόν, να προσπαθείτε να διαψεύσετε τα γεγονότα, που συνοδεύονται με υπογραφές της πολιτικής ηγεσίας, του δικού σας Υπουργού, θα ήταν προτιμότερο να σταματήσετε τις παρεμβάσεις της πολιτικής ηγεσίας στη δικαιοσύνη. Και τον καινούργιο θεσμό του οικονομικού εισαγγελέα που μετράει λίγους μήνες στην Ελλάδα, να τον ενισχύσετε και να αφήσετε αυτούς τους εισαγγελικούς λειτουργούς να κάνουν τη δουλειά τους, πολύ περισσότερο που χειρίζονται πολύ σημαντικούς φακέλους, ένας εκ των οποίων έχει φθάσει ήδη στη Βουλή, για περαιτέρω έλεγχο σε εφαρμογή του Συντάγματος και του νόμου «περί ευθύνης Υπουργών».
Περιμένω την απάντησή σας και θα επανέλθω στη δευτερολογία μου.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"135148"," Το λόγο έχει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων, κ. Γεώργιος Πεταλωτής. 
Ορίστε, κύριε Υφυπουργέ, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135149"," Ευχαριστώ κύριε Πρόεδρε.
Κύριε συνάδελφε, καλώς σας βρήκα στην Αίθουσα της Ολομέλειας, μία Αίθουσα, όπου οι Υπουργοί αυτής της Κυβέρνησης και της προηγούμενης κυβέρνησης, σαφέστατα και τιμούν το μεγάλο καθήκον, όπως προβλέπεται και από το Σύνταγμα και από τον Κανονισμό της Βουλής, να βρισκόμαστε και να απαντάμε στον κοινοβουλευτικό έλεγχο, που είναι μια ζωτικής σημασίας κίνηση και ένα καθήκον, το οποίο και εμείς επιδιώκουμε. Γιατί μέσα από τον κοινοβουλευτικό έλεγχο, λύνονται και πολλά ζητήματα. Αλλά και για εμάς τους Υπουργούς μερικές φορές γίνεται ένα πεδίο έντονο προβληματισμού προς όφελος του έργου, το οποίο έχουμε τη δυνατότητα και τη βούληση να παρέχουμε. 
Τα γεγονότα τα διαστρεβλώνετε τελείως, όμως, κύριε συνάδελφε. Δεν υπήρχε καμμία πρόθεση ούτε υπεκφυγής μας στο να απαντήσουμε την ερώτησή σας ούτε φυσικά επί της ουσίας επιβεβαιώνω αυτά, τα οποία λέτε και στα οποία αναφέρεστε. 
Δεν απαντήθηκε η ερώτησή σας γιατί πραγματικά από τις 29 Ιανουαρίου έχουμε στείλει έγγραφο στον Εισαγγελέα του Αρείου Πάγου, στον κ. Τέντε, προκειμένου να μας απαντήσει σε σχέση με σημαντικά ερωτήματα, τα οποία βάζετε, στην ερώτηση την οποία καταθέσατε εγγράφως. 
Εν πάση περιπτώσει, όμως, για να μην υπάρχει καμμία υπόνοια ότι υπεκφεύγουμε να απαντήσουμε, θα σας πω –και το δηλώνω ρητά και ξεκάθαρα- ότι ουδεμία πρόθεση αλλά και ουδεμία ενέργεια αντικατάστασης των οικονομικών εισαγγελέων έγινε από το Υπουργείο Δικαιοσύνης. 
Ένα προσχέδιό νόμου –προσχέδιο νόμου ήταν!- δόθηκε από το Υπουργείο Δικαιοσύνης στο Υπουργείο Οικονομικών και με τις διαδικασίες με τις οποίες προβλέπονται έφθασε και στους οικονομικούς εισαγγελείς, έτσι ώστε να πουν την άποψή τους. Ένα προσχέδιο που είχε να κάνει ακριβώς με την ισχυροποίηση του θεσμού των οικονομικών εισαγγελέων και όχι απλώς με την αποκέντρωση των ενεργειών τους αλλά και με την επέκταση των ενεργειών τους σε όλη την επικράτεια. 
Εν πάση περίπτωση, δεν είναι επί της ουσίας. Ίσως σε άλλη διαδικασία έρθει κάτι ανάλογο για να το συζητήσουμε. 
Αυτό, λοιπόν, το προσχέδιο έφτασε στα χέρια των οικονομικών εισαγγελέων και ακολούθησαν οι ενέργειές τους, έτσι όπως ξέρουμε μέχρι σήμερα. 
Εμείς από την πρώτη στιγμή ως Υπουργείο Δικαιοσύνης, ο Υπουργός Δικαιοσύνης κ. Παπαϊωάννου αλλά και ο Υπουργός Οικονομικών κ. Βενιζέλος, από τη στιγμή που υπήρχαν καταγγελίες είπαμε να δοθούν ονόματα στη δημοσιότητα, να υπάρχει πλήρης και δημόσια εξήγηση του τι εννοείται και του τι υπονοείται από οποιονδήποτε και μάλιστα όταν πρόκειται για εισαγγελείς. 
Όσον αφορά στην αντικατάσταση που λέτε ότι επιχειρήθηκε και τυπικά και ξανά από τον κ. Παπαϊωάννου, θέλω να πω ότι ο κ. Παπαϊωάννου άσκησε το καθήκον του, το οποίο επιβάλλεται από τους νόμους και από το Σύνταγμα. Μετέφερε το ερώτημα στο Ανώτατο Δικαστικό Συμβούλιο που συνεδριάζει –νομίζω- στις 9 Φεβρουαρίου να αποφανθεί χωρίς κανέναν επηρεασμό, έτσι όπως είχε υποχρέωση να κάνει ο Υπουργός Δικαιοσύνης, να πράξει κ. Παπαϊωάννου, επί του αιτήματος της αντικατάστασης το οποίο κατέθεσαν πρώτοι οι οικονομικοί εισαγγελείς. 
Εν πάση περιπτώσει –και θα επανέλθω στη δευτερολογία μου- δεν υπήρχε καμμία πρόθεση ούτε χειραγώγησης των οικονομικών εισαγγελέων, των συγκεκριμένων προσώπων. Εμείς σεβόμαστε το έργο που κάνουν οι οικονομικοί εισαγγελείς. Δεν έχουμε να κρύψουμε τίποτε απολύτως και το έργο τους γίνεται σεβαστό.
Στην ερώτησή σας λέτε, για ποιο όργανο και ποιος αποφάσισε να αλλάξει ο νόμος. Ξέρετε, κύριε Παπαδημούλη -το γνωρίζετε καλύτερα από εμένα- ότι τη νομοθετική πρωτοβουλία την έχει η Κυβέρνηση. Όταν πιστεύουμε, όχι μόνο εμείς αλλά οποιαδήποτε Κυβέρνηση, ότι μπορεί να ισχυροποιηθεί ή να αλλάξει το έργο κάποιων οργάνων δικαιοδοτικών της ελληνικής πολιτείας, τότε έρχεται νόμος. Εμείς όχι απλώς δεν φέραμε νόμο αλλά το προσχέδιο νόμου το δώσαμε πρώτα στους ίδιους τους οικονομικούς εισαγγελείς. 
Εν πάση περιπτώσει καμμία παρέμβαση, καμμία αντικατάσταση των προσώπων των οικονομικών εισαγγελέων δεν έγινε από το Υπουργείο Δικαιοσύνης και από την Κυβέρνηση. Ισχυροποίηση του θεσμού πήγε να γίνει. Όλα αυτά που γίνονται είναι και τυπικά και επιβεβλημένα προς χάριν του δικαίου και μόνο. 
Ευχαριστώ.","ΓΕΩΡΓΙΟΣ ΠΕΤΑΛΩΤΗΣ",427
"135150"," Το λόγο έχει ο ερωτών Βουλευτής του ΣΥΡΙΖΑ κ. Δημήτριος Παπαδημούλης για την ανάπτυξη της ερώτησής του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135151"," Λυπάμαι, κύριε Πεταλωτή, αλλά σας διαψεύδουν τα γεγονότα. Η γραπτή ανακοίνωση που υπογράφει ο Υπουργός κ. Παπαϊωάννου με χθεσινή ημερομηνία 6-2-2012, λέει ότι ποτέ δεν συζητήθηκε από την Κυβέρνηση η αντικατάσταση των δύο εισαγγελέων. Δεν είναι αλήθεια. Διότι, η Κυβέρνηση είχε ετοιμάσει προσχέδιο νόμου με το οποίο τους αντικαθιστούσε. Επίσης, στις 24 Ιανουαρίου ο ίδιος ο κ. Παπαϊωάννου έστειλε επιστολή στο δικαστικό συμβούλιο ζητώντας την αντικατάσταση. Αυτοδιαψεύδεστε, κύριε Πεταλωτή. 
Δεύτερον, μόλις χθες στο ίδιο κείμενο λέτε, «είναι αδύνατον να στοιχειοθετηθεί έγγραφη ή από του Βήματος απάντηση στην ερώτησή σας». Και όμως είσαστε εδώ και απαντάτε! Τι σημαίνει αυτό; Σημαίνει ότι εάν δεν είχα βγάλει ανακοίνωση, καταγγελία και διαμαρτυρία, θα είχατε αποφύγει αυτήν τη συζήτηση. Σας ενοχλεί αυτός ο κοινοβουλευτικός έλεγχος. 
Ποια είναι η ουσία του θέματος; Η ουσία του θέματος είναι ότι οι δύο οικονομικοί εισαγγελείς χειρίζονται και τους έχουν ανατεθεί πολλοί, και βαριοί και σημαντικοί φάκελοι. 
Τους γνωρίζετε και τους γνωρίζω. Κυριάρχησαν στην επικαιρότητα πριν ένα μήνα για πολλές ημέρες.
Δεν θα υπεισέλθω στην ουσία του θέματος αλλά σας θυμίζω ότι αυτός ο θεσμός του οικονομικού εισαγγελέα έχει ζωή λίγων μηνών στη χώρα μας. Ψηφίστηκε ως νόμος πριν λίγους μήνες και αυτοί οι άνθρωποι δεν έχουν κλείσει εξάμηνο στο πόστο τους.
Όταν, λοιπόν, τους έχουν ανατεθεί φάκελοι που σχετίζονται με τη λαθρεμπορία καυσίμων, με την υπόθεση των CDS, με τα στατιστικά στοιχεία και το μαγείρεμα στην ΕΛΣΤΑΤ και πώς δημιουργήθηκε το τελικό έλλειμμα του 2009, με τη δανειοδότηση των κομμάτων κ.λπ., κ.λπ. και παίρνετε πρωτοβουλία -φρέσκους στο πόστο- τους οικονομικούς εισαγγελείς να τους καρατομήσετε, τότε δημιουργείται βάσιμα η αίσθηση στον ελληνικό λαό -και αυτό συνέβη- ότι επιχειρούνται πολιτικές παρεμβάσεις για λόγους πολιτικής σκοπιμότητας.
Θα έλεγα, λοιπόν, αντί να προσπαθείτε να δικαιολογήσετε τα αδικαιολόγητα, μια που αποφασίσατε -και γι’ αυτό σας καλωσόρισα- να έρθετε και να μην αποφύγετε τον κοινοβουλευτικό έλεγχο, να συμφωνήσουμε τουλάχιστον και να δεσμευθείτε στο εξής: Πρώτον, ότι θα αποσυρθεί το αίτημα του Υπουργού Δικαιοσύνης προς το δικαστικό συμβούλιο για την αντικατάσταση των δυο οικονομικών εισαγγελέων από τη στιγμή που δεν υπάρχει πια η παραίτησή τους, γιατί αλλιώς όσα μου λέτε παύουν να είναι αξιόπιστα και δεν ισχύουν και δεύτερον, ότι αντί να σκέπτεστε πώς θα τους καρατομήσετε -διότι αφήσατε και έναν υπαινιγμό, ότι σε νεότερη νομοθετική ρύθμιση μπορεί να το ξαναφέρετε- να τους ενισχύσετε.
Εγώ αυτό που καταλαβαίνω -γιατί δεν είμαι δικαστής- είναι ότι δυο άνθρωποι με ελάχιστη γραμματειακή, διοικητική και τεχνική υποστήριξη, δεν μπορούν να αντιμετωπίσουν όλους αυτούς τους φακέλους. Άρα, αφήστε τους να κάνουν τη δουλειά τους. Ενισχύστε τους και ενισχύστε αυτόν το θεσμό, διότι το οικονομικό έγκλημα κάνει πάρτι στην Ελλάδα και γιατί, επίσης, η σύμφυση της πολιτικής εξουσίας με τη δικαστική εξουσία, καταργεί τη διάκριση των εξουσιών και νοθεύει την αναγκαία ανεξαρτησία που το Σύνταγμα σε μεγάλο βαθμό κατοχυρώνει.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"135152"," Παρακαλείται ο κ. Γεώργιος Πεταλωτής να πάρει το λόγο για τη δευτερολογία του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135153"," Κύριε συνάδελφε, επιμένετε περί καρατόμησης και περί αντικατάστασης, ερμηνεύοντας κατά το δοκούν και με τη δική σας θεώρηση τα πράγματα, κάτι το οποίο σαφώς και δεν ισχύει.
Πρώτα απ’ όλα, αν και εκ του περισσού το αναφέρουμε σήμερα εδώ πέρα, το προσχέδιο νόμου το οποίο δόθηκε και στους οικονομικούς εισαγγελείς για να πουν την άποψή τους και να το μελετήσουν, ακριβώς την ενίσχυση του θεσμού αφορούσε. Εμάς δεν μας αφορούν τα πρόσωπα ούτε τα φρέσκα πρόσωπα ή ο φρέσκος θεσμός σημαίνει ότι, αν δούμε ότι πρέπει αυτός ο θεσμός να επεκταθεί περαιτέρω, δεν θα το κάνουμε.
Πρώτα απ’ όλα, θα ήθελα να σας υπενθυμίσω φυσικά ότι όντως είναι φρέσκος θεσμός, γιατί η κυβέρνηση του ΠΑΣΟΚ, ήταν αυτή η οποία αποφάσισε να θεσπίσει το θεσμό του οικονομικού εισαγγελέα, έτσι ώστε σήμερα να έχουμε έρευνες τις οποίες επικαλείστε και θα έχουμε πολύ περισσότερες έρευνες, γιατί υπάρχει οικονομικό έγκλημα σε πολύ εκτεταμένο βαθμό, το οποίο γνωρίζουμε.
Άρα, ήταν μια απόφαση δική μας, της πρώην κυβέρνησης, της κυβέρνησης του Γιώργου Παπανδρέου και αυτό το θεσμό θελήσαμε να ενισχύσουμε. Το λέω αυτό, γιατί, αν κάνετε τον κόπο -και είμαι σίγουρος ότι τα ξέρετε τα πράγματα, απλώς τα ερμηνεύετε με το δικό σας πρίσμα- να διαβάσετε αυτό το προσχέδιο που δόθηκε, θα δείτε ότι μιλούσε ακριβώς για ενίσχυση των οικονομικών εισαγγελέων με συνεπίκουρους εισαγγελείς, με οικονομικό εισαγγελέα σε ανώτερο βαθμό απ’ αυτούς που υπάρχουν σήμερα και με ορισμό από το διευθύνοντα σε κάθε εισαγγελία της χώρας εισαγγελέα, ο οποίος θα έχει και ειδικά καθήκοντα οικονομικού εισαγγελέα, έτσι ώστε σε όλη την επικράτεια να έχουμε λειτουργία του οικονομικού εισαγγελέα.
Αν αυτό εσείς το ονομάζετε «αντικατάσταση και καρατόμηση», τότε διαβάζουμε τελείως διαφορετικά το ίδιο πράγμα, με διαφορετική ανάγνωση. Εμείς το λέμε «ενίσχυση».
Εν πάση περιπτώσει, το ερώτημα που έθεσε ο Υπουργός Δικαιοσύνης, ήταν ερώτημα –επαναλαμβάνω- προς το Ανώτατο Δικαστικό Συμβούλιο. Μετέφερε ακριβώς το αίτημα περί παραίτησής τους και εσείς δεν ξέρω πως το ξέρετε ότι δεν ισχύει πλέον αυτό το αίτημα. Πάντως, τέτοιο αίτημα υπήρχε και το Ανώτατο Δικαστικό Συμβούλιο, που αποτελείται από δικαστές εγνωσμένου κύρους και με ειδική σύνθεση, θα αποφανθεί αν υφίσταται τέτοιο ζήτημα ή δεν υφίσταται και αν θα πρέπει να αντικατασταθούν ή μη, έτσι όπως ζήτησαν οι ίδιοι οι οικονομικοί εισαγγελείς.
Εν πάση περιπτώσει, κύριε συνάδελφε, είναι ξεκάθαρο ότι αυτός ο θεσμός έγινε από την κυβέρνηση του ΠΑΣΟΚ. Είναι ξεκάθαρο ότι δεν φοβάται τίποτα και η προηγούμενη και αυτή η Κυβέρνηση και ότι καμμία πρόσφυση, καμμία σύμφυση και καμμία συναλλαγή και συνδιαλλαγή δεν γίνεται, τουλάχιστον από αυτήν την Κυβέρνηση και την προηγούμενη, με τη δικαιοσύνη. Είμαστε από αυτούς, που πραγματικά δεν έχουμε να φοβηθούμε τίποτα. Είμαστε από αυτούς, που σεβόμαστε το θεσμό της δικαιοσύνης, τον ενισχύουμε όσο μπορούμε και φαίνεται και από το νομοθετικό μας έργο. Όμως, δεν μπορεί κανείς σήμερα να ισχυρίζεται άλλα από αυτά τα οποία ισχύουν.
Ως προς το γιατί, απάντησε προχθές ο Υπουργός Δικαιοσύνης εγγράφως και γιατί σήμερα ήρθα, σας επανέλαβα -και προηγουμένως έκανα λάθος- ότι υπάρχει έγγραφο που έστειλε ο γενικός γραμματέας του Υπουργείου στον εισαγγελέα του Αρείου Πάγου στις 19-1 για να μας δώσει στοιχεία, τα οποία ζητήσατε με την ερώτησή σας και δεν έχουμε απάντηση. Δεν αποφύγαμε ειδικά μία έγγραφη απάντηση. Ήταν πολύ πιο εύκολο από το να έχουμε προφορική απάντηση. Αλλά, δεν μας έχουν έρθει τα στοιχεία από τον Άρειο Πάγο.
Φυσικά, υπάρχει δέσμευση σήμερα ενώπιον της Βουλής ότι μόλις μας έρθουν αυτά τα στοιχεία, θα είναι προς διάθεσιν του Κοινοβουλίου. Νομίζω ότι πιο ξεκάθαρα δεν θα μπορούσαν να είναι τα πράγματα. 
Ευχαριστώ πολύ.","ΓΕΩΡΓΙΟΣ ΠΕΤΑΛΩΤΗΣ",427
"135154"," Κυρίες και κύριοι συνάδελφοι, η πρώτη με αριθμό 3357/22-12-2011 ερώτηση δευτέρου κύκλου της Βουλευτού του Πανελλήνιου Σοσιαλιστικού Κινήματος κ. Αικατερίνης Φαρμάκη-Γκέκη προς τον Υπουργό Υγείας και Κοινωνικής Αλληλεγγύης, σχετικά με την οικονομική ενίσχυση των προνοιακών ιδρυμάτων από το κράτος, δεν συζητείται λόγω κωλύματος της Βουλευτού και διαγράφεται.
Ακολουθεί η δεύτερη με αριθμό 3839/5-1-2012 ερώτηση δευτέρου κύκλου του Βουλευτή της Νέας Δημοκρατίας κ. Σπυρίδωνος Γαληνού προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την λήψη μέτρων στήριξης των επιχειρήσεων και του εμπορικού κόσμου του ακριτικού Νομού Λέσβου.
Στην ερώτηση του κ. Γαληνού θα απαντήσει ο Aναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.
Παρακαλείται ο ερωτών Βουλευτής της Νέας Δημοκρατίας κ. Σπυρίδων Γαληνός να διατυπώσει την ερώτησή του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135155"," Ευχαριστώ, κύριε Πρόεδρε.
Κύριε Υπουργέ, ο εμπορικός κόσμος της Λέσβου καταρρέει. Σύμφωνα με στοιχεία του Τμήματος Μητρώου της ΔΟΥ Μυτιλήνης, επτακόσιες είκοσι οχτώ επιχειρήσεις διέκοψαν οριστικά τη δραστηριότητά τους τη χρονιά που πέρασε. Ο αριθμός των επιχειρήσεων, που ετοιμάζονται να βάλουν «λουκέτο» τους επόμενους μήνες, είναι πολλαπλάσιος. 
Η οικονομική κρίση, έχει δημιουργήσει μία χιονοστιβάδα που παρασύρει και επιχειρήσεις, οι οποίες έχουν πολύ ισχυρές βάσεις και προοπτικές. Ο ακριτικός και νησιωτικός Νομός Λέσβου, πέρα από την κατάρρευση της ζήτησης που αντιμετωπίζει και η υπόλοιπη Ελλάδα, αντιμετωπίζει επιπρόσθετα και την πίεση από τον ανταγωνισμό των απέναντι τουρκικών ακτών, που λειτουργούν υπό διαφορετικό φορολογικό καθεστώς και υπό κεντρική καθοδήγηση και στήριξη.
Οι άνισοι όροι εμπορίου ανάμεσα στην Ελλάδα και την Τουρκία, θυματοποιούν τον εμπορικό κόσμο της Λέσβου με τρόπο άμεσο. Οι επιχειρήσεις στην ηπειρωτική Ελλάδα δεν νιώθουν τόσο άμεσα και επώδυνα τις πιέσεις. Η πλήρης αποσάθρωση του εμπορικού κόσμου στη Λέσβο θα έχει πολλαπλασιαστικές αρνητικές επιδράσεις στην υπόλοιπη οικονομία του νησιού. 
Το φαινόμενο έχει ξεπεράσει τις διαστάσεις της προσαρμογής σε διαφορετικά οικονομικά δεδομένα και οδηγείται σε παρεκτροπή, που καθιστά αναγκαία τη λήψη μέτρων. Η οικονομική δραστηριότητα στον ακριτικό μας νομό αλλά και στους άλλους όμορους με την Τουρκία νομούς, πρέπει να ενισχυθεί άμεσα και κατά προτεραιότητα, γιατί η αποσάθρωση της οικονομίας, αυτονόητα θα οδηγήσει σε έξοδο του οικονομικά ενεργού πληθυσμού και σε αυτήν τη περίπτωση ελλοχεύουν και κίνδυνοι εθνικοί.
Με την ερώτηση που κατέθεσα, σας καλώ να απαντήσετε σε ποιες ενέργειες προτίθεσθε να προβείτε, για να ενισχύσετε άμεσα, ουσιαστικά και κατά προτεραιότητα, τις επιχειρήσεις και τον εμπορικό κόσμο του νησιωτικού και ακριτικού Νομού Λέσβου.
Ευχαριστώ, κύριε Πρόεδρε.","ΣΠΥΡΙΔΩΝ ΓΑΛΗΝΟΣ",81
"135156"," Ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135157"," Σας ευχαριστώ πολύ, κύριε Πρόεδρε.
Κύριε συνάδελφε, αντιλαμβάνεστε ότι η απάντησή μου θα έχει να κάνει με εκείνες τις οριζόντιες πολιτικές που η Γενική Γραμματεία Εμπορίου προωθεί αυτόν τον καιρό, ιδίως με φόντο την κρίση. 
Όπως πολύ σωστά αναφέρατε και στην ανάπτυξη της ερώτησης που κάνατε, οι ελληνικές επιχειρήσεις, πέραν της δεδομένης οικονομικής κρίσης, έχουν να αντιμετωπίσουν και διασυνοριακή επαφή με χώρες, στις οποίες επικρατούν άλλες συνθήκες ανταγωνισμού και οικονομικής διάρθρωσης, όπως η Τουρκία, η Βουλγαρία, η FYROM. Όλο αυτό φτιάχνει ένα πολύ μεγάλο τόξο που επιτείνει τα προβλήματα.
Θέλω, λοιπόν, να πω ότι η Γενική Γραμματεία Εμπορίου, έχει σχεδιάσει και υλοποιεί αυτήν την περίοδο έξι συγκεκριμένες δράσεις, με φόντο τα προβλήματα που έχει αυτήν τη στιγμή το εμπόριο. Η πρώτη αφορά την επιμόρφωση του ανθρώπινου δυναμικού ακριβώς με στόχευση στις τεχνικές παρέμβασης στη λειτουργία της επιχείρησης και την αντιμετώπιση της κρίσης και της αρνητικής οικονομικής συγκυρίας. Είναι ένα στοχευμένο πρόγραμμα και μέσα από το ΕΣΠΑ προσπαθεί να βοηθήσει αυτές τις επιχειρήσεις αυτήν την περίοδο της κρίσης. Δημοσιεύτηκε στις 28-12-2011 και έχει καταληκτική ημερομηνία για την υποβολή προτάσεων την 10η Φεβρουαρίου του 2012.
Η δεύτερη δράση, αφορά την ενίσχυση των εταιρειών οδικών και εμπορευματικών μεταφορών, δηλαδή τον εκσυγχρονισμό της λειτουργίας των χερσαίων εμπορευματικών μεταφορών, έχει δημοσιευτεί και αυτή στις 28-12-2011 και έχει έναρξη υποβολής προτάσεων την 20η Φεβρουαρίου του 2012.
Η τρίτη δράση, αφορά την ενίσχυση των επιχειρήσεων και τον εκσυγχρονισμό της εφοδιαστικής αλυσίδας και της αλυσίδας εξυπηρέτησης των μικρομεσαίων επιχειρήσεων, διότι ακριβώς έχουμε δει ότι ένα σημείο όπου πλήττεται η ανταγωνιστικότητα των ελληνικών εμπορικών επιχειρήσεων, βρίσκεται ακριβώς στην αδυναμία στην εφοδιαστική αλυσίδα.
Γι’ αυτόν το λόγο, προβλέπεται η ενίσχυση με χαμηλότοκα δάνεια μέσω του ΕΤΕΑΝ προς τις επιχειρήσεις, προκειμένου να εκσυγχρονίσουν και να εξορθολογήσουν την εφοδιαστική αλυσίδα, με στόχο τη μείωση του κόστους, την καλύτερη εξυπηρέτηση του πελάτη καταναλωτή και την αύξηση της ανταγωνιστικότητας εν τέλει. 
Η πρόσκληση έχει απευθυνθεί προς τον εταίρο του, το χρηματοπιστωτικό ίδρυμα, από το ΕΤΕΑΝ στις 29-4-2011 και οι σχετικές διαδικασίες, έχουν ήδη ολοκληρωθεί. Το ανάδοχο χρηματοπιστωτικό ίδρυμα, θα γνωστοποιήσει εντός του επόμενου διαστήματος το χρονοπρόγραμμα υλοποίησης της δράσης.
Η τέταρτη δράση, αφορά την ενίσχυση των μικρομεσαίων επιχειρήσεων για επενδυτικά σχέδια συνδεδεμένα με το εμπορικό σήμα ποιότητας. Ορίζουμε δε ως εμπορικό σήμα ποιότητας ένα σήμα, με το οποίο ο πελάτης θα αναγνωρίζει το υψηλό επίπεδο παρεχομένων υπηρεσιών, τις ποιοτικές διαδικασίες λειτουργίας και την υιοθέτηση οικολογικών πρακτικών. Για την προσαρμογή τους, οι επιχειρήσεις που θέλουν να αποκτήσουν το εμπορικό σήμα ποιότητας, σχεδιάζεται να ενισχυθούν βάσει των επενδυτικών σχεδίων τα οποία θα υποβάλουν.
Η πέμπτη δράση, αφορά τη δημιουργία ανοιχτών εμπορικών κέντρων και είναι η απάντηση που προσπαθούμε να δώσουμε στις μικρομεσαίες εμπορικές επιχειρήσεις, στην επίθεση που δέχονται από τη λειτουργία των λεγόμενων «MALLS». Επιδοτούμε, για να δώσουμε τη δυνατότητα να διασυνδεθούν ξενοδοχεία, εστιατόρια, καφετέριες, επιχειρήσεις στάθμευσης και πολιτιστικά ιδρύματα στα κέντρα των πόλεων με πρωτοβουλία των εμπορικών συλλόγων, για να συνδέσουν το πολιτιστικό ενδιαφέρον με την ψυχαγωγία και το αγοραστικό όφελος και να αναδείξουν μ’ αυτόν τον τρόπο τη μικρομεσαία επιχείρηση. 
Τέλος, η τελευταία δράση αφορά την ανάπτυξη των συνεργειών και την επέκταση των δικτυώσεων της βιομηχανίας, τόσο σε οριζόντιο όσο και σε κατακόρυφο επίπεδο, μεταξύ εμπορικών επιχειρήσεων και μέσω της τυποποίησης διαδικασιών και υπηρεσιών κάθε μέρους του δικτύου, για τη δημιουργία σύγχρονων υποδομών δικτύου και εφοδιαστικής αλυσίδας και χρήσης των τεχνολογιών αιχμής.
Πρόκειται για έξι πολύ συγκεκριμένες δράσεις που βρίσκονται σε εξέλιξη και που θεωρούμε ότι η υλοποίησή τους, σίγουρα θα βοηθήσει σημαντικά τις επιχειρήσεις να αντιδράσουν στην επίθεση, την οποία δέχονται αυτήν τη στιγμή από τη συγκυρία.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"135158"," Το λόγο έχει ο ερωτών Βουλευτής κ. Σπυρίδων Γαληνός.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135159"," Το πρόβλημα, κύριε Υπουργέ, το γνωρίζετε. Άλλωστε, το ζείτε και εσείς ως Βουλευτής ακριτικού νομού. 
Τελικά ήθελα να πω ότι το πρόβλημα είναι υπαρξιακό και όχι αριθμητικό. Το ερώτημα είναι αυτό που αναρωτήθηκε ο βοσκός όταν είπε «με τον ήλιο τα βάζω, με τον ήλιο τα βγάζω, τι έχουν τα έρμα και ψοφούν». Ακούμε για δράσεις και προγράμματα και αναπτυξιακούς νόμους. Όμως, κύριε Υπουργέ, ο κόσμος δεν εμπιστεύεται. Ξέρετε πολύ καλά ότι πολλοί έχουν καταστραφεί γιατί σας πίστεψαν, γιατί πίστεψαν σε προγράμματα και αναπτυξιακούς νόμους. Επένδυσαν, δανείστηκαν, αλλά δυστυχώς, δεν δόθηκε ποτέ η κρατική συμμετοχή, ενώ τα δάνεια τρέχουν, όπως και οι τόκοι. 
Το πρόβλημα είναι όντως σύνθετο και απαιτεί συστημική και συνολική προσέγγιση. Εάν εσείς και εγώ θέλουμε τα ίδια πράγματα –και δεν έχω λόγους για να πιστεύω το αντίθετο- εάν δηλαδή θέλετε, ο ακριτικός και νησιωτικός ελληνισμός του ανατολικού Αιγαίου, να εξακολουθήσει να υφίσταται και να δημιουργεί, τότε πρέπει να τον ενισχύσουμε κατά προτεραιότητα, όπως και πρέπει να αποφύγουμε τα αλλεπάλληλα σχεδιαστικά λάθη, που στην ουσία επιδεινώνουν τα προβλήματα. 
Πρέπει να δούμε την πραγματικότητα με τα μάτια του ίδιου του νησιώτη και όχι σύμφωνα με τους παραμορφωτικούς φακούς της πλατείας Συντάγματος. Πρέπει να βάλουμε –και βάλτε, κύριε Υπουργέ- στο κέντρο τον άνθρωπο, γιατί στο κέντρο είναι ο άνθρωπος και τα προβλήματά του. 
Η αγορά στην Ελλάδα καταρρέει. Η έλλειψη ρευστότητας και η ύφεση στην οικονομία επηρεάζει τη ζήτηση, κάτι που βέβαια ισχύει σε όλη την Ελλάδα. Όμως, η απόφαση να καθυστερήσουμε υπέρμετρα τις πληρωμές στους δικαιούχους επιδοτήσεων, για ένα νησί που στηρίζεται τόσο πολύ στον πρωτογενή τομέα, όσο η Λέσβος, αποτελεί έναν επιπλέον παράγοντα, που λειτουργεί πολλαπλασιαστικά. Οι δικαιούχοι, δεν πληρώνονται εγκαίρως, με αποτέλεσμα τα νοικοκυριά να στερούνται αναγκαίους πόρους, με αποτέλεσμα στη συνέχεια, να στερείται η αγορά και από την ελάχιστη ρευστότητα που θα επέτρεπε έστω στοιχειωδώς στις πιο ισχυρές επιχειρήσεις να επιβιώσουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Όσον αφορά τώρα το παρεμπόριο, ο νόμιμος και νομοταγής, αυτός που αναλαμβάνει το πλήρες κόστος εφαρμογής των κρατικών πολιτικών, αυτός που συνεισφέρει πλήρως για να λειτουργήσει το κράτος μας πλήττεται, ενώ το παρεμπόριο, ο λαθραίος, ο παράνομος, ο παρασιτικός, που τίποτα δεν δίνει στο κράτος και στην κοινωνία, αφήνεται και αλωνίζει. Τελικά το κράτος, αντιμετωπίζει τον εμπορικό κόσμο χειρότερα απ’ ό,τι ο βοσκός τις αγελάδες, γιατί ο βοσκός αρμέγει τις αγελάδες αλλά τις προσέχει κιόλας, ενώ το κράτος, «αρμέγει» τον εμπορικό κόσμο και μετά τον αφήνει να τον φάνε οι λύκοι. 
Όσον αφορά την Τουρκία, το είπα και θα το ξαναπώ. Έχουμε απέναντί μας έναν καλά μονταρισμένο μηχανισμό που μας ανταγωνίζεται και το κράτος μάς δένει τα χέρια. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Η επιβάρυνση των κρατικών πολιτικών στα προϊόντα μας, η επιβάρυνση που συνεπάγονται οι γραφειοκρατικές δυσλειτουργίες και οι πολιτικές αστοχίες, εγχώριες και ευρωπαϊκές, είναι δυσβάσταχτη. Το επιχείρημα «φταίει η Ευρώπη» το ξέρουμε όλοι. Το αντιλαμβάνομαι αλλά πρέπει να το αλλάξουμε. Είμαστε σύνορο και όριο όχι μόνο του ελληνισμού, αλλά και της Ευρώπης. Εδώ δοκιμάζεται και εδώ ελέγχεται η ορθότητα των ευρωπαϊκών πολιτικών. Και όταν κάτι ελέγχεται, πρέπει και να διορθώνεται, πρέπει να μπορεί να διορθωθεί. Πρέπει η προσαρμογή των πολιτικών στα κριτήρια του νησιωτικού και ακριτικού χαρακτήρα των περιοχών, να αποτελέσει επιταγή της Ευρωπαϊκής Ένωσης. Αυτό θα εξυπηρετήσει όχι μόνο το εθνικό, αλλά και το ευρωπαϊκό συμφέρον. 
Και θα ήθελα να τελειώσω και με κάτι ακόμα, κύριε Υπουργέ, το οποίο συζητείται έντονα το τελευταίο διάστημα. Πρόκειται για την κατάργηση των μειωμένων συντελεστών του ΦΠΑ για τα νησιά. Ούτε να το σκέφτεστε, κύριε Υπουργέ! Αυτό θα ήταν η χαριστική βολή για τα νησιά μας, το τελειωτικό χτύπημα. Όποιος διανοηθεί να απεμπολήσει αυτό το εθνικό δικαίωμα της χώρας μας, διαπράττει έγκλημα κατά του έθνους. 
Στο σημείο αυτό θα καταθέσω για τα Πρακτικά, κύριε Υπουργέ, ένα υπόμνημα του Εμπορικού Συλλόγου της Μυτιλήνης με προτάσεις, το οποίο θα σας παρακαλούσα να το διαβάσετε. 
(Στο σημείο αυτό ο Βουλευτής κ. Σπυρίδων Γαληνός καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, κύριε Πρόεδρε, θα ήθελα να σας ευχαριστώ για την ανοχή σας.","ΣΠΥΡΙΔΩΝ ΓΑΛΗΝΟΣ",81
"135160"," Το λόγο έχει για να δευτερολογήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135161"," Κύριε Γαληνέ, παρ’ ότι συμμερίζομαι απόλυτα αυτά που λέτε ως προς τη δυσκολία τους, νομίζω ότι η πολιτική προσέγγιση που κάνετε, δεν αποδίδει την πραγματικότητα. Θα σας το πω με πολύ απλά λόγια: Το 2012, σε παλιά σχέδια αναπτυξιακού που εσείς εντάσσετε στη λογική του «ό,τι κινείται, επιδοτείται» δώσαμε όσα δώσατε εσείς από το 2004 μέχρι το 2009.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"135162"," Όπως κι εσείς δεν δώσατε τίποτα…","ΣΠΥΡΙΔΩΝ ΓΑΛΗΝΟΣ",81
"135163"," Η κυβέρνηση της Νέας Δημοκρατίας, της Κοινοβουλευτικής Ομάδας της οποίας είστε μέλος.
Έχει γίνει, λοιπόν, σε συνθήκες απόλυτης κρίσης, μία μεγάλη προσπάθεια για να μπορέσουμε να στηρίξουμε τις επενδύσεις και μάλιστα έρχονται και ειδικοί νόμοι, για να βοηθήσουν ακριτικές περιοχές, όπως, για παράδειγμα η λεγόμενη επιδότηση εργασίας κατά 12% που από το 2007 μέχρι το 2009 η κυβέρνηση της Νέας Δημοκρατίας, δεν είχε δώσει ούτε ένα εξάμηνο και σήμερα σε συνθήκες απόλυτης κρίσης, όχι μόνο έχουμε καλύψει τα εξάμηνα που αντιστοιχούσαν το 2009 και μετά αλλά δίνουμε πλέον σε επιχειρήσεις και αυτά τα οποία χρωστούνταν από παλιότερα. Νομίζω, λοιπόν, ότι καλό θα ήταν να δούμε ποιος, πράγματι, είναι αυτός που έφτασε την οικονομία και τις επιχειρήσεις μέχρι εδώ.
Θέλω, λοιπόν, να σας πω ότι οι επιδοματικές πολιτικές, καλώς ή κακώς έχουν τελειώσει, δηλαδή αυτή η λογική του κράτους που ανάλογα με το ποιος έχει το «μακρύ χέρι» στην Κυβέρνηση, από πού είναι ο Υπουργός και ποιας περιοχής ή ποιανού τα χατίρια κάνει προκειμένου να ενισχύσει ποιον, ανήκει στο παρελθόν είτε το θέλουμε είτε όχι και καλό είναι αυτό να το συνειδητοποιήσουμε.
Για το παρεμπόριο, θέλω να σας πω ότι έχουμε κάνει μία ειδική διαδικασία ευαισθητοποίησης και κινητοποίησης της τοπικής αυτοδιοίκησης και των αντίστοιχων γενικών γραμματέων των περιφερειακών διοικήσεων, στην αρμοδιότητα των οποίων βρίσκεται το θέμα της συστάσεως των ΚΕΛΑΥΕ και της εργασίας που πρέπει να κάνουν. Υπάρχει αυτή η λογική ότι θα έλθει το Υπουργείο να αντιμετωπίσει το κατά τόπους παρεμπόριο. Ναι μεν οφείλει να συνδράμει με τεχνογνωσία και με μέσα όπου μπορεί να συμβάλλει αλλά από κει και πέρα, αυτός καθαυτός ο έλεγχος, είναι ζήτημα των δημοτικών αστυνομιών, των δημοτικών αρχών και του γενικού γραμματέα της αποκεντρωμένης περιφέρειας. Από τη στιγμή που έχουν μπει σ’ αυτήν τη λογική των μεγάλων δήμων, οφείλουν να μπορέσουν να ανταποκριθούν και σ’ αυτές τις συνθήκες.
Τέλος, θέλω να σας πω ότι αυτή η Ευρώπη την οποία περιγράψατε, δεν είναι η Ευρώπη που υπάρχει στη δική μας αντίληψη. Σας θυμίζω ότι η αντίληψη που κυριαρχεί αυτήν τη στιγμή στις ευρωπαϊκές κυβερνήσεις και εν πολλοίς και στα αποτελέσματα, στη διορατικότητά της ή στις αντιλήψεις της σε σχέση με την ακολουθούμενη κοινή ευρωπαϊκή πολιτική, είναι αντίληψη, η οποία εκφράζεται από τις δεξιές παρατάσεις που κυβερνούν αυτήν τη στιγμή. Βεβαίως, η δική μας αντίληψη είναι η κοινή συμπόρευση όλων των λαών της Ευρώπης, με κοινά ενιαία σύνορα, κοινή ενιαία πολιτική. Άλλοι που διέπονται από τις συντηρητικές και δεξιές απόψεις, είναι αυτοί που υπερασπίζονται μόνο τη δική τους χώρα και χάρη των δικών τους εθνικών συμφερόντων. Η δική μας αντίληψη, είναι αντίληψη κόντρα σ’ αυτές τις λογικές, χωρίς αυτό να σημαίνει ότι χαρίζουμε πουθενά το εθνικό συμφέρον της χώρας μας.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"135164"," Θα συζητηθεί η τρίτη με αριθμό 3555/28-12-2011 ερώτηση του Ανεξάρτητου Βουλευτή κ. Νικολάου Τσούκαλη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την ακρίβεια στα είδη πρώτης ανάγκης και τις υπερτιμολογήσεις από μέρους των πολυεθνικών εταιρειών.
Στην ερώτηση του κυρίου συναδέλφου θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.
Ορίστε, κύριε Τσούκαλη, έχετε το λόγο για να αναπτύξετε την ερώτησή σας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135165"," Ευχαριστώ πολύ, κύριε Πρόεδρε.
Κύριε Υπουργέ, όταν καταθέσαμε την ερώτηση οι τέσσερις Βουλευτές της Δημοκρατικής Αριστεράς, είχαμε υπ’ όψιν μας τα στοιχεία που είδαν το φως της δημοσιότητας στις 23 και 24 Δεκεμβρίου και που παρουσίαζαν τα αποτελέσματα ελέγχου της Γενικής Γραμματείας Εμπορίου και του ινστιτούτου λιανεμπορίου καταναλωτικών αγαθών, σε δέκα ξένες πολυεθνικές εταιρείες βάσει τιμοληψιών που έγιναν σε Ελλάδα, Ισπανία και Αγγλία και προέκυπταν τα εξοργιστικά στοιχεία υπερτιμολόγησης –για να μην πω αισχροκέρδειας- προϊόντων που πωλούνταν στην Ελλάδα μέχρι και 256% περισσότερο από την εγχώρια αγορά.
Δεν φανταζόμασταν τότε, πόσο επίκαιρη θα είναι σήμερα η ερώτηση, μετά τα τελευταία στοιχεία που δώσατε, κύριε Υπουργέ, σε σχέση με τις τιμολογήσεις προϊόντων για περισσότερα από πεντακόσια προϊόντα, σε πέντε χώρες της Ευρώπης και όπου αποκαλύφθηκε, πραγματικά, το πάρτι αισχροκέρδειας, που διενεργείται στη χώρα. 
Τότε είχαμε ζητήσει να μας πείτε –και αυτό ζητάμε και σήμερα- πώς σκοπεύετε, με ποιον τρόπο δηλαδή, σκοπεύετε να ελέγξετε το άθλιο παιχνίδι αυτών των εταιρειών μέσω των ενδοομιλικών συναλλαγών, όπου καταφέρνουν και φτάνουν στη χώρα τα προϊόντα με τέτοια υπερκοστολόγηση, υπερτιμολόγηση. 
Περιγράφουμε, κύριε Υπουργέ, μία από τις μαύρες πτυχές των κοινωνικών πολιτικών και οικονομικών πολιτικών που ασκήθηκαν στη χώρα. Μιλάμε για μία πτυχή τριτοκοσμικού κράτους, που σήμερα όπου γονατίζει ο Έλληνας πολίτης και η ελληνική κοινωνία μετά από τη συμπίεση των εισοδημάτων, παρουσιάζεται σαν ένα από τα κρισιμότερα ζητήματα που χρήζουν άμεσης αντιμετώπισης. 
Επειδή δεν έχω άλλο χρόνο, θα αναφέρω κάποια επιπλέον στοιχεία στη δευτερολογία μου. Περιμένω όμως, την απάντησή σας.","ΝΙΚΟΛΑΟΣ ΤΣΟΥΚΑΛΗΣ",520
"135166"," Ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135167"," Ευχαριστώ κι εγώ. 
Θα προσπαθήσω και στις δύο τοποθετήσεις μου, να δώσω όσο περισσότερες απαντήσεις γίνεται για ένα τόσο μεγάλο θέμα. 
Κύριε Τσούκαλη, θα θυμάστε ότι το θέμα αυτό αναδείχθηκε για πρώτη φορά, όταν συζητούσαμε το νομοσχέδιο της Γενικής Γραμματείας Εμπορίου στην αρμόδια επιτροπή και τότε βεβαίως, βάλαμε κι εμείς αυτό το θέμα και σας κάναμε και κάποιες πρώτες ανακοινώσεις.
Επίσης όλα αυτά τα στοιχεία, όπως και προς τιμήν σας είπατε, είναι δικά μας στοιχεία, γιατί ξέρετε ότι πάρα πολλοί δημοσιεύουν ερωτήματα και κάνουν αρθρογραφία τον τελευταίο καιρό με βάση στοιχεία, μόνο που ξεχνούν να πουν ότι αυτά τα στοιχεία είναι στοιχεία των μελετών που εμείς οι ίδιοι κάνουμε και θέτουμε υπ’ όψιν και του καταναλωτικού κοινού και όλων των παραγόντων της αγοράς. 
Τίθεται, λοιπόν, το ερώτημα, γιατί τα κάνουμε όλα αυτά. Γιατί θέλουμε να βρισκόμαστε σε θέση άμυνας και να λέμε: τι κάνετε εσείς με όλα αυτά; Το κάνουμε, γιατί είναι πάρα πολύ σημαντικό σε αυτήν τη χώρα, να αντιληφθούμε το πού βρίσκεται ενδεχομένως το πρόβλημα της λειτουργίας της εφοδιαστικής αλυσίδας και της αγοράς, προκειμένου να δώσουμε και τις κατάλληλες απαντήσεις. Κι αυτές οι απαντήσεις, δεν μπορούν να δοθούν μονοσήμαντα από μία πολιτική ηγεσία ενός Υπουργείου αλλά θέλει κοινή συνειδητοποίηση απ’ όλους και από τον καταναλωτή, του τι ακριβώς συμβαίνει για να δούμε και πώς ακριβώς λειτουργεί η αγορά.
Αυτό λοιπόν, το οποίο εμείς είπαμε κατ’ αρχάς, είναι ότι φαίνεται –παρ’ ότι για πολλούς είναι προφανές- ότι υπάρχει μία άμεση σχέση μεταξύ αυτής της διαδικασίας των ενδοομιλικών συναλλαγών, με βάση τις τελικές τιμές στο λιανεμπόριο. Άρα θα έπρεπε γι’ αυτόν το λόγο να μπορέσουμε να δούμε αν αυτή η διαδικασία των ενδοομιλικών συναλλαγών –που είναι δηλαδή, η σχέση μεταξύ μητρικών και θυγατρικών εταιρειών, με μεταφορά των κερδών ανάλογα με το πού τους συμφέρει, για αποφυγή φορολόγησης στην Ελλάδα- είναι πράγματι το βασικό ζητούμενο που ανεβάζει τις τιμές και ενδεχομένως, ενέχει και φοροδιαφυγή των εταιρειών αυτών στη χώρα μας. 
Γι’ αυτόν το λόγο, λοιπόν, από το 2010, ξεκινήσαμε μία μεγάλη διαδικασία επιμόρφωσης μέσα στη Γενική Γραμματεία Εμπορίου, διότι είναι πολύ δύσκολο το θέμα και θέλει πολύ εξειδικευμένες γνώσεις και καταφέραμε να έχουμε αυτήν τη στιγμή ένα μικρό αλλά αρκετά επιμορφωμένο εξειδικευμένο προσωπικό, το οποίο κάνει μία πάρα πολύ σημαντική δουλειά. 
Συγχρόνως, προχώρησε η ομογενοποίηση του νομικού πλαισίου, διότι είχαμε προβλήματα με τις νομοθετικές διατάξεις, πρώτον, με τη σύσταση νομοπαρασκευαστικής επιτροπής, η οποία ολοκλήρωσε το έργο της και οσονούπω από το Υπουργείο Οικονομικών θα φέρουν το σχετικό νομοθέτημα στη Βουλή και δεύτερον, κάναμε στο πρόσφατο πολυνομοσχέδιο μία παρέμβαση, με την οποία ρυθμίσαμε το ζήτημα της επιβολής προστίμων που θα έπρεπε να γίνει, ακριβώς για να άρουμε μία αντιτιθέμενη διάταξη, η οποία υπήρχε παλαιότερα. 
Ήδη με τη δημοσίευση του νόμου, έχουμε προχωρήσει στην απόφαση του ειδικού γραμματέα στη Γενική Γραμματεία Εμπορίου, για την επιβολή διοικητικού προστίμου 930.000 ευρώ σε πολυεθνικό όμιλο. Ο φάκελος έχει σταλεί και στην αρμόδια ΔΟΥ για το φορολογικό έλεγχο, αλλά και στην εισαγγελία, για τις σχετικές ποινικές διαδικασίες. 
Στη δευτερολογία μου θα σας πω νεότερα στοιχεία.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"135168"," Ο κ. Νικόλαος Τσούκαλης, Ανεξάρτητος Βουλευτής Αχαΐας έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135169"," Κύριε Υπουργέ, η τοποθέτησή σας ενδείκνυται για εξαγωγή σοβαρότατων πολιτικών και κοινωνικών συμπερασμάτων. Σας είπα ότι το θέμα είναι τόσο κρίσιμο για τον Έλληνα πολίτη, που οποιαδήποτε προσπάθεια ωραιοποίησης ή και μετάθεσης, αν θέλετε, οποιωνδήποτε αποφάσεων, ίσως να αποδειχθεί μοιραία. Αυτή είναι η αγωνία. Δεν αμφισβητώ τις δικές σας καλές προθέσεις. 
Τη διαδικασία υπερτιμολογήσεων μέσω των ενδοομιλικών, τη γνωρίζουμε χρόνια. Γνωρίζουμε χρόνια πώς λειτουργούν οι μεσάζοντες, πώς λειτουργούν τα καρτέλ. Αλλά ξέρετε πόσο κρίσιμο είναι αυτό το ζήτημα, όταν συζητείται από τους τρεις Αρχηγούς το θέμα μείωσης του κατώτερου μισθού; 
Και για να δείτε πόσο κρίσιμο είναι θα σας πω ότι ενώ η Πορτογαλία έχει κατώτατο μισθό 570 ευρώ και η Ισπανία περίπου όσο έχει η χώρα μας, η αγοραστική δύναμη σε αυτές τις δύο χώρες είναι κατά 30% και 40% μεγαλύτερη απ’ ό,τι είναι στη χώρα μας. Τι σημαίνει αυτό; Σημαίνει ότι με αυτήν τη μέθοδο, με αυτήν τη διαδικασία της αισχροκέρδειας, της έλλειψης ελέγχων, ουσιαστικά οδηγείται ο Έλληνας πολίτης βαθύτερα στην απόγνωση, στην απελπισία και ουσιαστικά στην ανέχεια. 
Σας το περιγράφω με τόσο γλαφυρά λόγια, για να καταστεί σαφής η κρισιμότητα της κατάστασης. 
Η επιμόρφωση, η οποιαδήποτε προετοιμασία, προκειμένου να αντιμετωπιστούν αυτά, δεν αρκούν για τον Έλληνα πολίτη. Θα με ερωτήσετε «τι να κάνουμε;». Ε, δεν μπορεί να περιμένει. 
Αλήθεια, μπορείτε να μου απαντήσετε, γιατί αυτή η βιομηχανία των ενδοομιλικών ισχύει μόνο για την Ελλάδα; Δεν ισχύει για την Ιταλία, για τη Γαλλία, για τη Γερμανία και για τις άλλες χώρες της Ευρωζώνης. Μπορεί να ισχύει για τη Βουλγαρία, μπορεί να ισχύει για τη Ρουμανία, μπορεί να ισχύει για την Τουρκία. Μην εντάσσεται την Ελλάδα σε αυτές τις χώρες. Υποτίθεται ότι είμαστε ακόμη στον ισχυρό πυρήνα της Ευρώπης. 
Η ερώτησή μας, απευθύνεται και στο Υπουργείο Οικονομικών και στο Υπουργείο Δικαιοσύνης. Το γνωρίζετε πολύ καλά, γιατί αναγράφεται στο κείμενο της ερώτησης. Και έχουμε γνώση ότι απαιτείται διυπουργική συνεργασία και μια γενικότερη πολιτική. Οι απαντήσεις, όμως, των άλλων δύο Υπουργείων ήταν τυπικές. Αναφέρει το Υπουργείο Δικαιοσύνης «αν μας αναφερθεί, θα κινηθούν οι διαδικασίες». Και το Υπουργείο Οικονομικών αναφέρει «ναι, βρισκόμαστε σε διαδικασία κ.λπ.». Δεν μπορούμε να περιμένουμε, όμως.
Δεν χρειάζεται να αναφερθώ σε στοιχεία. Τα στοιχεία είδαν το φως της δημοσιότητας –άλλωστε, τα έχετε δώσει και εσείς- και αφορούν τις προκλητικές διαφορές μεταξύ βασικών καταναλωτικών αγαθών στη Γερμανία, στην Ισπανία, στη Γαλλία. Πραγματικά, τα στοιχεία εξοργίζουν και είναι ακατανόητα από τον Έλληνα πολίτη.
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"135170"," Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135171"," Ειδικά στο συγκεκριμένο θέμα, διυπουργικός συντονισμός όχι μόνο υπάρχει αλλά υπάρχει και απευθείας υπό τον Υπουργό Οικονομικών και Αντιπρόεδρο της Κυβέρνησης κ. Βενιζέλο. Έχουν γίνει επανειλημμένα συνεδριάσεις γι’ αυτό το αντικείμενο. 
Επίσης, να σας πω ότι δεν είναι τόσα πολλά τα χρόνια στα οποία αυτή η λογική του transfer pricing είναι γνωστή και μόνο εδώ στην Ελλάδα κάνουμε ότι δεν τη βλέπουμε. 
Σας πληροφορώ ότι είναι ένας πολύ σημαντικός τομέας, που απασχολεί όλες τις χώρες της Ευρώπης. Καμμιά απ’ αυτές τις χώρες της Ευρώπης που αναφέρατε εσείς, δεν είναι φορολογικός παράδεισος. Υπάρχει η προσπάθεια αυτών των εταιρειών, να μεταφέρουν τη φορολόγηση των κερδών. Δεν ισχύει, δηλαδή, πάντα ότι προτιμούν να φορολογούνται στη μαμά εταιρεία, που ως συνήθως είναι πολυεθνικός όμιλος. Άρα, το ζήτημα είναι αρκετά σύνθετο και αφορά όλη την Ευρώπη. Η προσέγγιση της μεθοδολογίας με βάση την οποία εξετάζονται αυτές οι πρακτικές των ενδοομιλικών συναλλαγών, είναι αντικείμενο σοβαρής προσέγγισης από όλες τις διωκτικές φορολογικές αρχές όλης της Ευρώπης αυτήν τη στιγμή. Το μεγάλο πρόβλημα, δεν είναι να φανταζόμαστε ότι γίνεται, αλλά να στοιχειοθετήσουμε ότι συμβαίνει αυτή η πρακτική. Για να φτάσει η κάθε υπηρεσία σ’ αυτό το τελικό αποτέλεσμα του να επιβάλλει πρόστιμο -όπως έχουμε καταφέρει- σημαίνει ότι έχει δημιουργήσει όλη εκείνη τη δεξαμενή στοιχείων -που ως συνήθως υποχρεούται να τα αντλήσει απ’ ευθείας από την επιχείρηση- που θα τεκμηριώσει ότι υπάρχει τέτοιου είδους πρακτική. Καταλαβαίνετε, λοιπόν, τη δυσκολία. 
Να μη δημιουργούνται πλασματικές εντυπώσεις για τις τιμές. Αν δείτε τις τιμές στην Ελλάδα αποφορολογημένες, χωρίς τον ΦΠΑ και τυχόν φόρο πολυτελών ειδών κ.λπ., θα δείτε ότι δεν είμαστε από τις πιο ακριβές χώρες. Αυτό βέβαια δεν σημαίνει ότι δεν υπάρχει ζήτημα. 
Ήθελα να σας πω με την ευκαιρία -για να έχει και ένα σημαντικό και ενημερωτικό αποτέλεσμα η ερώτησή σας- ότι ήδη είναι στα χέρια μας αυτές τις μέρες στοιχεία, όπου αναλύονται οι τιμές μεγάλου γερμανικού πολυεθνικού ομίλου στο λιανεμπόριο, που οι τιμές του έχουν μεγάλες διαφορές στη Γερμανία και τη Βουλγαρία σε σχέση την Ελλάδα. Υπολείπονται, δηλαδή, κατά πολύ οι τιμές αυτές. Αυτό και μόνο και με βάση αυτήν τη στοιχειοθέτηση και μελέτη που έχουμε κάνει, έχει αποτελέσει τη βάση για να ελεγχθεί η συγκεκριμένη εταιρεία για την τακτική που ακολουθεί και ήδη έχει σχηματιστεί και φάκελος, με εντολή της πολιτικής ηγεσίας του Υπουργείου και γι’ αυτήν την εταιρεία, προκειμένου να δούμε αν υπάρχει τέτοιου είδους πρακτική. Θα δώσουμε αυτά τα στοιχεία στην δημοσιότητα εντός των ημερών.
Θέλω, λοιπόν, να σας πω ότι είναι ένας καθημερινός αγώνας. Η ηγεσία του Υπουργείου, συμμερίζεται απόλυτα την προσέγγιση που κάνετε. Αυτόν τον αγώνα, θέλω να ξέρετε, ότι με τα μέσα που διαθέτει η ελληνική πολιτεία αυτήν τη στιγμή, τον δίνουμε μέχρις εσχάτων.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"135172"," Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135173"," Κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη. 
Υπουργείου Δικαιοσύνης, Διαφάνειας και Ανθρωπίνων Δικαιωμάτων.
Ψήφιση στο σύνολο του σχεδίου νόμου: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις».
Το νομοσχέδιο θα ψηφιστεί στο σύνολο στη συνέχεια.
Υπουργείου Περιβάλλοντος, Ενέργειας και Κλιματικής Αλλαγής
Ψήφιση στο σύνολο του σχεδίου νόμου: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων – Εναρμόνιση με την Οδηγία 2008/98/ΕΚ – Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής».
Το νομοσχέδιο θα ψηφιστεί στο σύνολο στη συνέχεια.
Υπουργείου Οικονομικών.
Μόνη συζήτηση επί της αρχής, των άρθρων και του συνόλου του σχεδίου νόμου:
α) Κύρωση του Απολογισμού του Κράτους οικονομικού έτους 2010.
β) Κύρωση του Ισολογισμού του Κράτους οικονομικού έτους 2010.
Το νομοσχέδιο θα συζητηθεί κατά τη σημερινή συνεδρίαση. 
Του ιδίου Υπουργείου.
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο-βαθμολόγιο, εργασιακή εφεδρεία και άλλες διατάξεις εφαρμογής του μεσοπροθέσμου πλαισίου δημοσιονομικής στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015» και άλλες διατάξεις».
Ερωτάται το Σώμα: Γίνεται δεκτό το νομοσχέδιο;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135174"," Κρατείται.","ΟΛΟΙ ΟΙ ΒΟΥΛΕΥΤΕΣ",NA
"135175"," Το νομοσχέδιο κρατήθηκε και θα συζητηθεί κατά τη συνήθη διαδικασία. 
Ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις».
Ερωτάται το Σώμα: Γίνεται δεκτό το νομοσχέδιο και στο σύνολο;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135176"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"135177"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"135178"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μέτρα για τη βελτίωση των συνθηκών διαβίωσης στα καταστήματα κράτησης και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωρισθεί το κείμενο του νομοσχεδίου σελ. 44α)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135179"," Ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων – Εναρμόνιση με την Οδηγία 2008/98/ΕΚ – Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής».
Ερωτάται το Σώμα: Γίνεται δεκτό το νομοσχέδιο και στο σύνολο;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135180"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"135181"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"135182"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς, το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων – Εναρμόνιση με την Οδηγία 2008/98/ΕΚ – Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωρισθεί το κείμενο του νομοσχεδίου σελ. 45α)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135183"," Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135184"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"135185"," Το Σώμα παρέσχε τη ζητηθείσα εξουσιοδότηση.
Εισερχόμεθα στη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών:
α) Κύρωση του Απολογισμού του Κράτους οικονομικού έτους 2010.
β) Κύρωση του Ισολογισμού του Κράτους οικονομικού έτους 2010.
Η συζήτηση του Απολογισμού και του Ισολογισμού του Κράτους γίνεται σε δύο συνεδριάσεις, όπως ορίζει ο Κανονισμός της Βουλής στο άρθρο 123, παράγραφος 8 με ανάλογη εφαρμογή του άρθρου 107, δηλαδή με οργανωμένη συζήτηση.
Σύμφωνα, λοιπόν, με το άρθρο 107, που εφαρμόζεται αναλόγως, η Διάσκεψη των Προέδρων στη συνεδρίασή της στις 2-2-2012 αποφάσισε κάθε μία από τις δύο προβλεπόμενες από τον Κανονισμό συνεδριάσεις να έχει διάρκεια τεσσάρων ωρών. 
Ο χρόνος αυτός κατανέμεται στις Κοινοβουλευτικές Ομάδες ανάλογα με τη δύναμή τους. 
Στο Προεδρείο έχουν κατατεθεί κατάλογοι ομιλητών από τα κόμματα με καθορισμό της σειράς των ομιλητών και τη διάρκεια των ομιλιών τους και για τις δύο συνεδριάσεις.
Στη συνέχεια, από την υπηρεσία θα καταρτιστεί ενιαίος κατάλογος με πρόταξη των εισηγητών και των ειδικών αγορητών και με εναλλαγή των ομιλητών.
Δικαίωμα δευτερολογίας στη διαδικασία αυτή έχουν μόνο οι εισηγητές, μετά την ολοκλήρωση της ομιλίας του τελευταίου ομιλητή.
Επίσης, σύμφωνα με το άρθρο 107, δεν υπολογίζεται στο συνολικό χρόνο που έχει διατεθεί σε κάθε Κοινοβουλευτική Ομάδα η διάρκεια ομιλίας των Υπουργών, των Προέδρων των Κοινοβουλευτικών Ομάδων και των Αναπληρωτών τους και ορίζεται στο ½ του χρόνου του άρθρου 97 του Κανονισμού της Βουλής. 
Το λόγο έχει πρώτος, μετά από συμφωνία, ο εισηγητής της Νέας Δημοκρατίας κ. Χρήστος Σταϊκούρας για είκοσι λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135186"," Κυρίες και κύριοι συνάδελφοι, συμμετέχουμε σήμερα σε μια σημαντική διαδικασία λογοδοσίας αναφορικά με την εκτέλεση του προϋπολογισμού του κράτους, διαδικασία κατά την οποία αξιολογείται η αξιοπιστία του προϋπολογισμού και η επαλήθευση των προσδοκιών και των προβλέψεών του. Διαδικασία που επιτελείται με την κατάθεση, συζήτηση και κύρωση του απολογισμού και ισολογισμού του κράτους για το 2010, μια ιδιαίτερη, μία κρίσιμη χρονιά, κατά την οποία η προηγούμενη κυβέρνηση του ΠΑΣΟΚ, εξαιτίας πράξεων και παραλήψεών της προσέφυγε στο μηχανισμό στήριξης της ελληνικής οικονομίας και υπέγραψε μακροχρόνιο πρόγραμμα οικονομικής πολιτικής, το μνημόνιο. Μνημόνιο, το οποίο, σύμφωνα με δηλώσεις μελών της ηγεσίας της κυβέρνησης του ΠΑΣΟΚ, υπεγράφη στα τυφλά. Μνημόνιο, το οποίο, όπως αποδεικνύεται σήμερα, κυρίως στο δημοσιονομικό του σκέλος απέτυχε και ως προς την έμπνευση και ως προς την εκτέλεση.
Κυρίες και κύριοι συνάδελφοι, η αξιολόγηση των αποτελεσμάτων της ασκούμενης οικονομικής πολιτικής το 2010 προϋποθέτει να εξετάσουμε και να αξιολογήσουμε το σημείο εκκίνησης αυτής, δηλαδή το 2009. Έχουμε πολλές φορές υποστηρίξει ως Νέα Δημοκρατία ότι το έλλειμμα του 2009 θα μπορούσε με κατάλληλες δράσεις, τις οποίες είχε ήδη αναλάβει η προηγούμενη κυβέρνηση της Νέας Δημοκρατίας και θα υλοποιούνταν το τελευταίο τρίμηνο του έτους, να κλείσει σε πολύ χαμηλότερα επίπεδα, τελικά, όπως παρουσιάσαμε έγκαιρα με στοιχεία, κοντά στο 10% του ΑΕΠ: Σαφώς υψηλότερα απ’ ό,τι είχε προϋπολογίσει η τότε κυβέρνηση της Νέας Δημοκρατίας, αλλά πολύ χαμηλότερα απ’ ό,τι δημιούργησε και παρουσίασε η κυβέρνηση του ΠΑΣΟΚ. Και εδώ φυσικά υπάρχουν πολιτικές ευθύνες.
Η κυβέρνηση του ΠΑΣΟΚ από τη μία πλευρά προχώρησε σε λογιστικές ακροβασίες, ματαιώνοντας ώριμες εισπράξεις του 2009, μεταφέροντας εισπράξεις του 2009 στο 2010 και μεταθέτοντας πληρωμές από το 2010 στο 2009, ενώ έχασε και κάθε έλεγχο στα δημόσια έσοδα. Η υστέρηση εσόδων το πρώτο εννιάμηνο του 2009 σε σχέση με το 2008 ήταν 1,1 δισεκατομμύριο ευρώ και μόνο στο τελευταίο τρίμηνο του έτους ξεπέρασε τα επιπλέον 2 δισεκατομμύρια ευρώ, για να φθάσει στο σύνολο του έτους περίπου στα 3 δισεκατομμύρια ευρώ. Και φυσικά προχώρησε σε επαναταξινομήσεις και λογιστικές προσαρμογές που δεν ακολουθούνται στις περισσότερες από τις άλλες ευρωπαϊκές χώρες, όπως είναι για παράδειγμα η ένταξη των ΔΕΚΟ στα στοιχεία της γενικής κυβέρνησης, η οποία, σύμφωνα με την έκθεση της επιτροπής για την αξιοπιστία των δημοσιονομικών στοιχείων, επιτροπή που συνέστησε ο τότε Υπουργός Οικονομικών κ. Παπακωνσταντίνου, δεν ανταποκρίνεται στην ισχύουσα ευρωπαϊκή πρακτική. 
Για το ίδιο θέμα, άλλωστε, να θυμίσω ότι ο πρώην Υπουργός Οικονομικών κ. Χριστοδουλάκης επισήμανε ότι η Ελλάδα, δηλαδή η κυβέρνηση του ΠΑΣΟΚ, δεν έπρεπε να έχει αποδεχθεί πρωτοβουλίες που οδήγησαν σε απρόσμενη διόγκωση του ελληνικού χρέους. Κανένα από αυτά δεν ήταν κρυφό, άγνωστο ή μη εξυπηρετούμενο χρέος. Άλλες χώρες δεν περιλαμβάνουν τις εγγυήσεις των ΔΕΚΟ στο κρατικό χρέος. Είναι στο βιβλίο με τίτλο «Σώζεται ο Τιτανικός» του 2011. Για το ίδιο θέμα ο κ. Στουρνάρας, Γενικός Διευθυντής του ΙΟΒΕ, εδώ στη Βουλή, στην Ειδική Μόνιμη Επιτροπή Έρευνας και Τεχνολογίας, ανέφερε ότι κάθε χώρα χρησιμοποιεί το σύστημα εθνικών λογαριασμών και τις γκρίζες ζώνες προς όφελός της. 
Νομίζω, συνέχιζε, ότι δεν ήταν πολύ σοφό αυτό που έγινε όπως έγινε. Έχω πολλά και σοβαρά ερωτηματικά για την επαναταξινόμηση. Αυτά έλεγε στις 14/12/2010. 
Κυρίες και κύριοι συνάδελφοι, το 2010 η χώρα προσέφυγε στο μηχανισμό στήριξης και η κυβέρνηση του ΠΑΣΟΚ στην υπογραφή του μνημονίου, επακόλουθο κυρίως πράξεων και παραλείψεών της. Ενδεικτικά αναφέρω ότι, πρώτον, φούσκωσε το δημοσιονομικό έλλειμμα της χώρας για το 2009. 
Δεύτερον, προχώρησε στην υποβολή και ψήφιση προϋπολογισμού, που ήταν κατώτερος των περιστάσεων. 
Τρίτον, κατέθεσε πρόγραμμα σταθερότητας και ανάπτυξης, το οποίο ενσωμάτωνε, όπως αποδεικνύεται εκ των υστέρων με τα απανωτά πακέτα μέτρων, μη υλοποιήσιμους στόχους.
Τέταρτον, έστελνε λανθασμένα και αντιφατικά μηνύματα στις αγορές. Αυτές άρχισαν να μας τιμωρούν, όταν διαπίστωσαν ότι η κυβέρνηση του ΠΑΣΟΚ αναλωνόταν σε διακηρύξεις και επιδιδόταν σε φλυαρία, χωρίς να προωθεί μέτρα για την αντιμετώπιση της κρίσης.
Πέμπτον, αναφέρονταν απαξιωτικά για τη χώρα, το κύρος και την αξιοπιστία της, με δυσμενείς επιπτώσεις για τη δανειοληπτική της ικανότητα.
Έκτον, υπέπεσε σε σωρεία παλινωδιών, δείγμα ελλείμματος πολιτικής αξιοπιστίας. 
Έβδομον, άργησε να πάρει μέτρα. Εάν τα μέτρα είχαν ληφθεί νωρίτερα, θα ήταν πολύ ηπιότερα και ισοδυνάμου οικονομικού αποτελέσματος.
Όγδοον, δεν δανείστηκε έγκαιρα τα αναγκαία ποσά, για να καλύψει τις δανειακές ανάγκες της χώρας ή το έκανε με ομόλογα λανθασμένης χρονικής διάρκειας με βάση τα τότε επιτόκια της αγοράς. Έτσι, λοιπόν, η αλήθεια είναι ότι η ηγεσία της κυβέρνησης του κ. Παπανδρέου είτε έχασε τον έλεγχο των εξελίξεων είτε οδήγησε τη χώρα στο μηχανισμό στήριξης και στο μνημόνιο.
Κυρίες και κύριοι συνάδελφοι, οι πολιτικές επιλογές διόγκωσης του ελλείμματος του 2009 είχαν ως αποτέλεσμα η προηγούμενη κυβέρνηση του ΠΑΣΟΚ να θριαμβολογεί για τη μείωσή του, δήθεν κατά πέντε ποσοστιαίες μονάδες το 2010. Έωλες θριαμβολογίες όπως αποδεικνύεται σήμερα, καθώς το έλλειμμα το 2011 θα κλείσει πολύ υψηλότερα από τις αρχικές εκτιμήσεις του προϋπολογισμού, λίγο χαμηλότερα από το 2010, παρά τις τεράστιες θυσίες της κοινωνίας, ενώ το έλλειμμα της κεντρικής κυβέρνησης, σύμφωνα με τα μέχρι σήμερα δημοσιευμένα στοιχεία εκτέλεσης του προϋπολογισμού, διαμορφώνεται σε υψηλότερα από το 2010 επίπεδα. Το έλλειμμα του τακτικού προϋπολογισμού, δηλαδή της κεντρικής κυβέρνησης, αφαιρουμένου του Προγράμματος Δημοσίων Επενδύσεων, είναι 17% υψηλότερο από το 2010.
Σε κάθε περίπτωση το 2010 ελήφθησαν πρωτοφανή σε ένταση και έκταση μέτρα δημοσιονομικής προσαρμογής. Τα περισσότερα απεδείχθησαν οικονομικά, αναποτελεσματικά και ήταν σίγουρα κοινωνικά άδικα, με αποτέλεσμα να παρατηρείται αξιοσημείωτη απόκλιση των μεγεθών από τους συνεχώς αναθεωρημένους στόχους εκείνου του έτους. Ενδεικτικά μόνο αναφέρω για το 2010 ότι, πρώτον, η ύφεση διαμορφώθηκε στο 3,5%, όταν ο αρχικός στόχος ήταν για ύφεση μόλις 0,3%. 
Δεύτερον, ο πληθωρισμός έφθασε στο 4,7%, ενώ ο αρχικός στόχος ήταν για 1,4%. 
Τρίτον, η ανεργία έφτασε στο 11,9%, ενώ ο αρχικός στόχος ήταν για 9,7%. Τα καθαρά έσοδα αυξήθηκαν κατά 5,5% έναντι αρχικού στόχου για αύξηση 9%. Σύμφωνα δε με την έκθεση του Ελεγκτικού Συνεδρίου, τα καθαρά εισπραχθέντα έσοδα σε απόλυτα μεγέθη υπολείπονται των προβλέψεων κατά περίπου 3,5 δισεκατομμύρια ευρώ. Μάλιστα –είναι εντυπωσιακό αυτό- οι άμεσοι φόροι υπολείπονται, όχι μόνο έναντι των στόχων του προϋπολογισμού, αλλά και έναντι του προηγούμενου οικονομικού έτους, δηλαδή του 2009.
Πέμπτον, οι δαπάνες για δημόσιες επενδύσεις μειώθηκαν κατά 12% έναντι αρχικού στόχου για αύξηση κατά 5%. Θυσιάστηκε η όποια αναπτυξιακή δυναμική της οικονομίας, προκειμένου να καλυφθούν κάποιες από τις αστοχίες στην εκτέλεση του προϋπολογισμού. Έτσι, βυθίστηκε η οικονομία ακόμη περισσότερο στην ύφεση και συρρικνώθηκαν οι όποιες προοπτικές ανάταξης της.
Έκτον, δημιουργήθηκε το 2010 και μόνο ένα τεράστιο εσωτερικό χρέος, ύψους 5,3 δισεκατομμυρίων ευρώ στο τέλος εκείνου του έτους, χρέος το οποίο σήμερα υπερβαίνει τα 6,5 δισεκατομμύρια ευρώ.
Έβδομον. Αποκρατικοποιήσεις δεν έγιναν. Η κυβέρνηση ΠΑΣΟΚ στο πρόγραμμα σταθερότητας και ανάπτυξης προσδοκούσε να εισπράξει 2,5 δισεκατομμύρια ευρώ από αποκρατικοποιήσεις μέσα στο 2010 και τελικά δεν εισέρρευσε ούτε 1 ευρώ στα κρατικά ταμεία, παρά το γεγονός ότι οι συνθήκες τότε στην αγορά ήταν σαφώς ευνοϊκότερες σε σχέση με σήμερα. 
Όγδοο. Το ύψος του χρέους κεντρικής κυβέρνησης ανήλθε στα 340 δισεκατομμύρια ευρώ ή 148% του ΑΕΠ στο τέλος του ’10 έναντι 298 δισεκατομμυρίων ευρώ ή 126% του ΑΕΠ το 2009. Διαπιστώνεται, δηλαδή, μία αύξηση του δημοσίου χρέους κατά 41 δισεκατομμύρια ευρώ ή 14% του ΑΕΠ μέσα στο ’10 και με βάση τις χθεσινές προσωρινές εκτιμήσεις της EUROSTAT για το τρίτο τρίμηνο του ’11, το χρέος έχει ήδη σκαρφαλώσει στο 160% του ΑΕΠ.
Κυρίες και κύριοι συνάδελφοι, το αποτέλεσμα αυτών των αστοχιών στις προβλέψεις και των αποκλίσεων στους στόχους, ήταν οι περαιτέρω οριζόντιες περικοπές μισθών και συντάξεων και οι επιπλέον φορολογικές επιβαρύνσεις. Και όλα αυτά ώστε η Κυβέρνηση να φανεί ότι επιτυγχάνει τουλάχιστον λογιστικά τους συνολικούς δημοσιονομικούς στόχους, που και αυτοί όμως, αναθεωρήθηκαν. Έτσι το έλλειμμα της γενικής κυβέρνησης για το ’10, ενώ εκτιμάται στο μνημόνιο ότι θα είναι στο 8,1% του ΑΕΠ, τελικά ανήλθε στο 10,6%. Η πρόβλεψη ήταν 8,1% και το τελικό αποτέλεσμα ήταν 10,6%. Και αυτή η αναθεώρηση οφείλεται σύμφωνα με την έκθεση των εταίρων κατά τα 2/3 στην υστέρηση των εσόδων μόνο το 2010. Όμως, ακόμα και αυτή η μείωση του ελλείμματος έχει μεγάλο ενδιαφέρον να εξεταστεί με βάση τις πηγές της. 
Σύμφωνα με τον ίδιο τον προϋπολογισμό του ’11 για το 2010, η όποια μείωση του ελλείμματος οφείλεται στην αύξηση της έμμεση φορολογίας περίπου κατά 3 δισεκατομμύρια ευρώ, στις οριζόντιες περικοπές αποδοχών και συντάξεων, περίπου κατά 2 δισεκατομμύρια ευρώ στη μείωση των μεταβιβαστικών πληρωμών -δηλαδή, μειώσεις στις αμυντικές δαπάνες- εξόφληση παλαιών χρεών των νοσοκομείων κατά 3 δισεκατομμύρια ευρώ, στη μείωση των δαπανών του Προγράμματος Δημοσίων Επενδύσεων κατά 1 δισεκατομμύριο ευρώ και στις καταναλωτικές κατά 700 εκατομμύρια. Επτακόσια εκατομμύρια από όλο αυτό το σύνολο. 
Με λίγα λόγια, δηλαδή, η μείωση του ελλείμματος προήλθε κυρίως από λογιστικές ταξινομήσεις, από τη φορολογική αφαίμαξη νοικοκυριών και επιχειρήσεων και από την περιοριστική εισοδηματική πολιτική, δηλαδή, από πολιτικές επιλογές που ενισχύουν τις υφεσιακές τάσεις της οικονομίας και όχι από τη μείωση της σπατάλης. 
Κυρίες και κύριοι συνάδελφοι, η Νέα Δημοκρατία δεν ψήφισε το μνημόνιο, γιατί η κυβέρνηση του ΠΑΣΟΚ δεν διαπραγματεύτηκε ως όφειλε το περιεχόμενο του μνημονίου, αλλά και γιατί η Νέα Δημοκρατία το είχε μελετήσει. Γιατί το μείγμα των μέτρων δεν ήταν το κατάλληλο και θα βύθιζε τη χώρα στο φαύλο κύκλο της ύφεσης και γιατί δεν αντιμετώπιζε το πρόβλημα του χρέους. 
Σήμερα η επιδείνωση της δημοσιονομικής κατάστασης, η διόγκωση του δημοσίου χρέους, η πρωτοφανής αύξηση της ύφεσης και η εκτόξευση της ανεργίας επιβεβαιώνουν, δυστυχώς, τις εκτιμήσεις της Νέας Δημοκρατίας. Την τότε στάση, όμως, της Νέας Δημοκρατίας έρχονται σήμερα να δικαιώσουν και πρόσωπα από το χώρο του ΠΑΣΟΚ, όπως ο πρώην Πρωθυπουργός ο κ. Σημίτης, ο οποίος δήλωσε ότι το μνημόνιο συντάχθηκε χωρίς να υπάρχει ικανοποιητική προετοιμασία και λειτούργησε από την τότε κυβέρνηση με τρόπο που επιδείνωσε την τότε κατάσταση. Και συμπλήρωνε: «οι συντάκτες του μνημονίου είχαν παραλείψει να συναρτήσουν τους στόχους τους με τις πραγματικές εξελίξεις, να προβλέψουν δηλαδή ότι σε περιπτώσεις ύφεσης θα παρατείνεται αυτόματα ο χρόνος πραγματοποίησης των στόχων ή και θα περιορίζονται ορισμένες επιδιώξεις. Ήταν ένα μοιραίο πολιτικό λάθος». Αυτό στις 23-1-2012.
Κυρίες και κύριοι συνάδελφοι, δυστυχώς η ίδια αδιέξοδη οικονομική πολιτική ακολουθήθηκε και πέρυσι. Η πρόσφατη δημοσιοποίηση του προϋπολογισμού επιβεβαίωσε πως το 2011 ήταν μία χαμένη χρονιά δημοσιονομικής προσαρμογής, παρά τις τεράστιες θυσίες των πολιτών.
Οι αποκλίσεις από τους αρχικούς και αναθεωρημένους στόχους διατηρήθηκαν, παρά τις έκτακτες εισφορές και τις μειώσεις μισθών και συντάξεων που επιβλήθηκαν τους τελευταίους μήνες του 2011.
Παρά, λοιπόν, τη λήψη νέων μέτρων συνολικού ύψους 10% του ΑΕΠ μέσα στο 2011, δεν κατέστη δυνατή η επίτευξη του αρχικού στόχου του μεσοπρόθεσμου προγράμματος για μείωση του ελλείμματος στο 7,3%. Ο στόχος για φέτος ήταν 7,3% και αυτός ο στόχος αναμένεται να επιτευχθεί λίγο πάνω από 9%. Αυτά τα αδιέξοδα της ασκούμενης πολιτικής όπως αποτυπώνονται στην αδυναμία επίτευξης της δημοσιονομικής προσαρμογής και στην επιδείνωση των δεικτών της ελληνικής οικονομίας, κατέστησαν αναπόφευκτη την υλοποίηση της απόφασης της 27ης Οκτωβρίου και αναγκαία την άμεση υλοποίησή της, υλοποίηση που περιλαμβάνει την οικειοθελή συμμετοχή των ιδιωτών στην αναδιάρθρωση του ελληνικού χρέους. Δεν αρκεί όμως το κούρεμα του χρέους για να διασφαλιστεί η βιωσιμότητά του. Απαιτείται πρώτον η επίτευξη υψηλών και διατηρήσιμων πρωτογενών πλεονασμάτων μέσα από την αναγκαία δημοσιονομική προσαρμογή, αφού πρώτα επαναξιολογηθούν και τροποποιηθούν ορισμένες πολιτικές οι οποίες έχουν αποδειχθεί οικονομικά αναποτελεσματικές. Δεύτερον απαιτείται η συμπλήρωση των πολιτικών με μέτρα για την ανάσχεση της ύφεσης, την αναθέρμανση της πραγματικής οικονομίας και τον περιορισμό της ανεργίας, διότι χωρίς ανάκαμψη και ανάπτυξη της οικονομίας ούτε οι άμεσοι δημοσιονομικοί στόχοι θα επιτευχθούν ούτε το χρέος θα καταστεί μακροχρόνια βιώσιμο.
Βασικά στοιχεία αυτού του νέου σχεδίου θα πρέπει να είναι πρώτα απ' όλα η μείωση του διαρθρωτικού ελλείμματος κυρίως μέσω της περιστολής των δαπανών. 
Δεύτερον, η ενίσχυση των φορολογικών εσόδων με τη διεύρυνση της φορολογικής βάσης και τον περιορισμό της φοροδιαφυγής.
Τρίτον, η ανάληψη των αναγκαίων μέτρων τόνωσης της οικονομίας, ΕΣΠΑ, ΣΔΙΤ, πέντε οδικοί άξονες ανάπτυξης.
Τέταρτον, η πληρωμή των ανεξόφλητων υποχρεώσεων του κράτους προς τον ιδιωτικό τομέα ύψους περίπου 6,5 δισεκατομμυρίων ευρώ.
Πέμπτον, η πραγματοποίηση αποκρατικοποιήσεων και η αξιοποίηση περιουσίας του δημοσίου.
Έκτον, η επιτάχυνση των διαρθρωτικών αλλαγών ώστε να αξιοποιηθούν οι αναπτυξιακές δυνατότητες της χώρας.
Έβδομον, η επένδυση στη γνώση, στην έρευνα και στην καινοτομία. Όπως πρόσφατα γράφτηκε ο δρόμος για την ανάπτυξη δεν είναι τα φτηνά εργατικά χέρια, αλλά τα πλούσια μυαλά.
Όγδοον, η ενίσχυση της επιχειριματικότητας με τη διαμόρφωση απλών και σταθερών κανόνων, τη βελτίωση του ρυθμιστικού πλαισίου των αγορών, τη μείωση του μη μισθολογικού κόστους.
Ένατον, η δημιουργία ενός σύγχρονου κοινωνικού κράτους με τη βελτίωση της ποιότητας των θεσμών, τον περιορισμό της γραφειοκρατίας, τη μείωση της διαφθοράς.
Δέκατον, η ενίσχυση της ανταγωνιστικότητας της οικονομίας με την τόνωση της εξωστρέφειας και την ανάδειξη των ανταγωνιστικών πλεονεκτημάτων της χώρας.
Συμπερασματικά, η Νέα Δημοκρατία δεν ψηφίζει την κύρωση του απολογισμού και ισολογισμού του κράτους για το οικονομικό έτος 2010 και αυτό διότι πρώτον, η κυβέρνηση του ΠΑΣΟΚ με τις παραλείψεις της από τον Οκτώβριο του 2009, αλλά και με τις λανθασμένες επιλογές της, τις πράξεις της και τη διαχειριστική της ανεπάρκεια στη συνέχεια οδήγησε τη χώρα στο μηχανισμό στήριξης με όλα τα συνακόλουθα τα οποία πλέον επώδυνα βιώνει ο Έλληνας πολίτης. 
Και δεύτερον, διότι σύμφωνα με το Ελεγκτικό Συνέδριο, υπάρχει μεγάλη απόκλιση από τις προβλέψεις του προϋπολογισμού τόσο στα έσοδα όσο και στις δαπάνες. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"135187"," Το λόγο έχει ο εισηγητής του ΠΑΣΟΚ, κ. Ευστάθιος Κουτμερίδης, για δεκαεπτά λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135188"," Γιατί όχι είκοσι λεπτά, κύριε Πρόεδρε;","ΕΥΣΤΑΘΙΟΣ ΚΟΥΤΜΕΡΙΔΗΣ",255
"135189"," Η κατανομή γίνεται από τα κόμματα.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135190"," Δώστε παραπάνω χρόνο στο δεύτερο κόμμα, κύριε Πρόεδρε!","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"135191"," Περιμένετε. Ακόμη είστε εσείς δεύτερο κόμμα.","ΕΥΣΤΑΘΙΟΣ ΚΟΥΤΜΕΡΙΔΗΣ",255
"135192"," Επομένως, η Νέα Δημοκρατία αποδέχεται ότι δεν είναι Αντιπολίτευση! Είναι δήλωση του Κοινοβουλευτικού Εκπροσώπου!","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135193"," Εγώ απλά έδωσα τη σειρά μου στον κ. Σταϊκούρα λόγω κάποιας υποχρέωσης που είχε, όχι όμως και το χρόνο μου, κύριε Πρόεδρε. Μόνο τη σειρά μου έδωσα.","ΕΥΣΤΑΘΙΟΣ ΚΟΥΤΜΕΡΙΔΗΣ",255
"135194"," Αυτό είναι συμπεριφορά Ευρωβουλευτού!","ΚΩΝΣΤΑΝΤΙΝΟΣ ΤΑΣΟΥΛΑΣ",493
"135195"," Συνεχίστε, κύριε Κουτμερίδη.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"135196"," Κυρίες και κύριοι συνάδελφοι, η συζήτηση και η κύρωση του απολογισμού και του ισολογισμού του κράτους είναι μία σημαντική κοινοβουλευτική διαδικασία, διότι κατ’ αρχάς λογοδοτεί ουσιαστικά η εκάστοτε κυβέρνηση για την εκτέλεση του προϋπολογισμού και κρίνεται για το κατά πόσον επαληθεύτηκαν οι προβλέψεις της. 
Δεύτερον, είναι μία διαδικασία που συμπληρώνει το θεσμικό πλαίσιο διαφάνειας και ελέγχου των δημοσιονομικών στοιχείων της χώρας μας.
Είναι γεγονός ότι η Κυβέρνηση τα δύο τελευταία χρόνια από την πρώτη στιγμή αναγνώρισε την αναγκαιότητα αναβάθμισης του ρόλου και του έργου αυτής της επιτροπής του ισολογισμού και απολογισμού και ελέγχου της εκτέλεσης του κρατικού προϋπολογισμού κι έχουν γίνει προς αυτήν την κατεύθυνση αρκετά βήματα προόδου. 
Παράλληλα, το Υπουργείο Οικονομικών με τον παριστάμενο Αναπληρωτή Υπουργό κ. Σαχινίδη, βλέπουμε να δείχνει ιδιαίτερη συνέπεια και να ενημερώνει ανά τακτά χρονικά διαστήματα τα μέλη της επιτροπής για την πορεία εκτέλεσης του κρατικού προϋπολογισμού. 
Κυρίες και κύριοι συνάδελφοι, τα δύο τελευταία χρόνια στη χώρα μας έχουμε μία βελτίωση της δημοσιονομικής διαχείρισης και ενίσχυση της λογοδοσίας. Το 2010 με το ν. 3871, για τη δημοσιονομική διαχείριση και ευθύνη, μεταρρυθμίστηκε εκ βάθρων το δημοσιονομικό σύστημα, ενισχύοντας έτσι την αξιοπιστία της δημοσιονομικής πολιτικής, και διαμόρφωσε ένα πλαίσιο που θα επιτρέπει τον μεσοπρόθεσμο οικονομικό προγραμματισμό του κράτους. 
Με τον ίδιο νόμο, το ν.3871, επίσης καθιερώθηκε από 1-1-2011 η διπλογραφική λογιστική τροποποιημένης ταμειακής βάσης ως το νέο λογιστικό σύστημα κεντρικής διοίκησης, το οποίο στηρίζεται στην αρχή των δεδουλευμένων εσόδων και εξόδων του κράτους.
Κυρίες και κύριοι συνάδελφοι, ο προϋπολογισμός του 2010 είναι γεγονός ότι υλοποιήθηκε σ’ ένα δυσμενές οικονομικό περιβάλλον, με πρωτόγνωρες δημοσιονομικές συνθήκες για τη χώρα μας. Οι πολίτες έχουν υποστεί βίαιες μειώσεις σε μισθούς, συντάξεις, επιδόματα και κοινωνικές παροχές. Δέχθηκαν πολλές και μεγάλες θυσίες, δέχθηκαν σκληρά μέτρα. Όμως οι θυσίες των πολιτών δεν πήγαν χαμένες. Το 2010 ήταν το πρώτο έτος εφαρμογής ενός προϋπολογισμού της καινούργιας κυβέρνησης του ΠΑΣΟΚ όπου επιτεύχθηκε μείωση του ελλείμματος της γενικής κυβέρνησης κατά πέντε ποσοστιαίες μονάδες του ΑΕΠ. Η διόρθωση αυτή του ελλείμματος ήταν η μεγαλύτερη που έχει επιτευχθεί ποτέ από χώρα της Ευρωζώνης. 
Ο απολογισμός και ο ισολογισμός του 2010 παρουσιάζουν τα στοιχεία εκτέλεσης του προϋπολογισμού αλλά και των εκτός προϋπολογισμού λογαριασμών που έχουν σχέση με τη χρηματιστική διαχείριση του δημοσίου κι έτσι επιτελείται η λογοδοσία της κυβέρνησης σε σχέση με τις αρχικές προβλέψεις.
Αναλύοντας τα στοιχεία για τον απολογισμό και τον ισολογισμό έχουμε τα παρακάτω:
Κατ’ αρχάς, όσον αφορά τον απολογισμό του οικονομικού έτους 2010, αυτός περιέχει στο σκέλος των εσόδων την πρόβλεψη του προϋπολογισμού για τα έσοδα που βεβαιώθηκαν, τα έσοδα που διαγράφηκαν, το υπόλοιπο των εσόδων που βεβαιώθηκαν μετά την αφαίρεση όσων διαγράφηκαν, τα εισπραχθέντα έσοδα προ μείωσης επιστροφών, τα επιστραφέντα έσοδα, τα έσοδα που εισπράχθηκαν με τη μείωση των επιστροφών και το εισπρακτέο υπόλοιπο. 
Σε ό,τι αφορά το σκέλος των εξόδων περιέχει τις πιστώσεις που έχουν προϋπολογιστεί, τις πιστώσεις που έχουν διαμορφωθεί, τις πληρωμές και τις αδιάθετες πιστώσεις του τακτικού προϋπολογισμού και του προϋπολογισμού δημοσίων επενδύσεων των Υπουργείων και των Περιφερειών.
Ο Ισολογισμός του οικονομικού έτους 2010 καταρτίστηκε από το Γενικό Λογιστήριο του Κράτους με βάση τις καταστάσεις της γενικής ληψοδοσίας των δημοσίων οικονομικών υπηρεσιών και του γραφείου συμψηφισμού, περιέχει το ισοζύγιο του δημοσίου χρέους την 31η Δεκεμβρίου 2010, το ανεξόφλητο υπόλοιπο των δανείων που χορηγήθηκαν με την εγγύηση του ελληνικού δημοσίου στις 31 Δεκεμβρίου του 2010. 
Κυρίες και κύριοι συνάδελφοι, όλοι γνωρίζουμε πως ο προϋπολογισμός του 2010 υλοποιήθηκε σε ένα πολύ αρνητικό οικονομικό περιβάλλον με πρωτόγνωρες δημοσιονομικές συνθήκες για τη χώρα μας. Η ελληνική οικονομία βρίσκεται ήδη από το 2009 σε σταδιακή επιβράδυνση. Κύρια χαρακτηριστικά της κατάστασης αυτής ήταν η συνεχώς αυξανόμενη ύφεση στην ελληνική οικονομία, οι υψηλές δανειακές ανάγκες του ελληνικού δημοσίου και η αδυναμία χρηματοδότησης τους με αποδεκτό κόστος δανεισμού. Στο πλαίσιο αυτό υπήρξε κατά τη διάρκεια εκτέλεσης του κρατικού προϋπολογισμού του 2010 αδήριτη ανάγκη αναθεώρησης των στοιχείων του προϋπολογισμού και λήψη άμεσων μέτρων συγκράτησης των δαπανών και αύξησης των φορολογικών εσόδων.
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΖΗ )
Σύμφωνα με τα αποτελέσματα της εκτέλεσης του γενικού κρατικού προϋπολογισμού του έτους 2010, τα έσοδα του τακτικού προϋπολογισμού πλην των δανειακών εσόδων υπολείπονται των προβλέψεων κατά 2.895 εκατομμύρια ευρώ ή κατά ποσοστό 5,4%. Τα έσοδα του προϋπολογισμού δημοσίων επενδύσεων υπολείπονται των προβλέψεων κατά 760.000.000 ευρώ ή κατά ποσοστό 19,7%. Οι δαπάνες του τακτικού προϋπολογισμού μαζί με τους τόκους παρουσιάζουν μείωση έναντι των προβλέψεων κατά 3.300 εκατομμύρια ευρώ ή κατά ποσοστό 4,6%. Οι δαπάνες του προϋπολογισμού δημοσίων επενδύσεων παρουσιάζουν μείωση έναντι των προβλέψεων κατά 2.016 εκατομμύρια ευρώ. Οι καθαρές δανειακές ανάγκες του γενικού κρατικού προϋπολογισμού του έτους 2010, ανήλθαν στο ποσό των 23.325 εκατομμυρίων ευρώ, μειωμένες έναντι των προβλέψεων κατά 1.661 εκατομμύρια ευρώ.
Είναι γεγονός, κυρίες και κύριοι συνάδελφοι, πώς θα σας κουράσω λίγο με τους αριθμούς, αλλά εφόσον μιλάμε για ισολογισμό και απολογισμό και έχουμε να κάνουμε με αριθμούς, δεν είναι δυνατόν να τους αποφύγουμε.
Η δαπάνη για την πληρωμή των τόκων το 2010 ανήλθε στο ποσό των 13.223.028.000 ευρώ έναντι πρόβλεψης 12.950.000.000 ευρώ, δηλαδή παρουσίασε μια υπέρβαση κατά 273.083.000 ευρώ ή κατά ποσοστό 2,1%.
Κυρίες και κύριοι συνάδελφοι, σχετικά με το σχολιασμό του Ελεγκτικού Συνεδρίου για το έλλειμμα του προϋπολογισμού επισημαίνεται ότι η διαδικασία προσδιορισμού του ελλείμματος τόσο της κεντρικής κυβέρνησης, όσο και της γενικής κυβέρνησης, είναι μια πολύ σύνθετη και πολύπλοκη εργασία, η οποία στηρίζεται στη μεθοδολογία του Ευρωπαϊκού Στατιστικού Συστήματος και αρμόδια γι’ αυτήν τη διαδικασία είναι η Ανεξάρτητη Ελληνική Στατιστική Αρχή. 
Όπως τονίζεται στην ανακοίνωση της EUROSTAT, το Δεκέμβριο του 2011 κατά την επεξεργασία και τη συγκέντρωση των οικονομικών στοιχείων των ετών 2009, 2010 η Ελληνική Στατιστική ακολούθησε τους κανόνες που εφαρμόζονται από όλα τα κράτη-μέλη και δημοσίευσε τα στοιχεία για το έλλειμμα και το χρέος της ελληνικής κυβέρνησης χωρίς καμμία επιφύλαξη για τις τρεις τελευταίες ανακοινώσεις, δηλαδή το Νοέμβριο του 2010, τον Απρίλιο του 2011 και τον Οκτώβριο του 2011. Άρα, η οποιαδήποτε συζήτηση και αμφισβήτηση των δημοσιονομικών στοιχείων από μία ανεξάρτητη αρχή εξυπηρετεί άλλους στόχους και άλλες σκοπιμότητες.
Κυρίες και κύριοι συνάδελφοι, το δημόσιο χρέος υπολογιζόμενο με τη μέση τιμή του δελτίου τιμών ξένων νομισμάτων κατά την 31-12-2010 ανήλθε στο ποσό 340.286.201.897 ευρώ, έναντι 298.839.603.347 ευρώ την 31-12-2009. Δηλαδή, σε ένα χρόνο αυξήθηκε κατά 41.446.598.549 ευρώ, ήτοι κατά ποσοστό 13,9%.
Από αυτά και μόνο τα στοιχεία γίνεται αντιληπτό σε όλους μας πως η εξέλιξη του δημοσίου χρέους καθίσταται μη διαχειρίσιμη. Γι’ αυτό πρέπει να υλοποιηθούν άμεσα οι αποφάσεις της 26ης Οκτωβρίου του 2011 για την ανταλλαγή των ομολόγων, το λεγόμενο PSI.
Τέλος, το ύψος των ανεξόφλητων υπολοίπων δανείων που καλύπτονται με την εγγύηση του ελληνικού δημοσίου, ανήλθε στον ισολογισμό του 2010 στο ποσό των 12.438.000.000 έναντι 25.586.000.000 την 31-12-2009.
Κυρίες και κύριοι συνάδελφοι, η χώρα μας βρίσκεται εν μέσω μιας θυελλώδους και κρίσιμης κατάστασης. Τις τελευταίες ημέρες ζούμε στιγμές αγωνίας για την πορεία της χώρας μας. Οι διαπραγματεύσεις με τους δανειστές μας είναι συνεχείς και σκληρές, ώστε να εξασφαλίσουμε το επόμενο τεράστιο πακέτο βοήθειας, πρωτόγνωρο για την παγκόσμια οικονομία.
Μας ζητούν να περικόψουμε μισθούς, συντάξεις, να προχωρήσουμε σε καταργήσεις οργανισμών και υπηρεσιών, να προχωρήσουμε σε απολύσεις εργαζομένων. Η διαπραγματευτική μάχη είναι σκληρή και είναι σκληρή πρώτα για εμάς τους ίδιους, γιατί πρέπει πρώτα να υλοποιήσουμε τις δεσμεύσεις μας απέναντι στους δανειστές μας.
Είναι, λοιπόν, η ώρα των μεγάλων αποφάσεων. Είναι η ώρα που δοκιμάζονται οι αντοχές όλων μας. Τώρα, όμως, είναι η ώρα της διαπραγμάτευσης. Τώρα διαπραγματευόμαστε σκληρά και μαραθώνια με τους δανειστές μας. Κανείς πολιτικός και κανένα πολιτικό κόμμα δεν μπορεί να μιλάει εκ του ασφαλούς και να παριστάνει ότι είναι περισσότερο κοινωνικά ευαίσθητος από τους άλλους. Λένε προκλητικά ψέματα και υποκρίνονται στους δοκιμαζόμενους πολίτες πως τάχα έχουν μαγικές συνταγές, πως τάχα έχουν μαγικές λύσεις.
Η Νέα Δημοκρατία που με το ένα πόδι βρίσκεται στην κυβέρνηση και με το άλλο στην αντιπολίτευση προσπαθεί να ισορροπήσει στο βάθρο του λαϊκισμού, λέγοντας πως αφού ξεπλύθηκε για τα λάθη του παρελθόντος, τώρα έχει και να μας προτείνει λύσεις για την οικονομική κρίση της χώρας μας.
Η Αριστερά με την ασφάλεια της μη συμμετοχής σε καμμία κυβέρνηση –άλλοι έχουν βέβαια το βάρος της ευθύνης, βλέπετε- υποκρίνονται στα μέσα ενημέρωσης και «σκίζουν τα ρούχα τους» για τους δοκιμαζόμενους πολίτες χωρίς όμως να προτείνουν καμμία άλλη εναλλακτική λύση, παρά μόνο την ανεξέλεγκτη χρεοκοπία και την καταστροφή της χώρας μας.
Εμείς λέμε πως δεν φθάνει απλώς να αποφύγουμε σήμερα τη χρεοκοπία, που είναι σαφέστατα ο πρώτος στόχος μας, πρέπει να ξεπεραστεί με κάθε τρόπο η ύφεση και να δημιουργήσουμε οικονομική άνθηση και ανάπτυξη σε αυτό τον τόπο, να ξαναφέρουμε την ελπίδα και την αισιοδοξία στα μάτια των συμπολιτών μας.
Κυρίες και κύριοι Βουλευτές, αυτά πρέπει να κάνουμε εμείς ή, αν θέλετε, αυτά μας λένε, μας επιβάλλουν να κάνουμε εμείς. Πρέπει να γνωρίζουν, όμως, οι δανειστές μας πως βρισκόμαστε και εμείς στα όριά μας. Πρέπει να γνωρίζουν πως οι αντοχές μας εξαντλούνται, δεν υπάρχουν άλλα περιθώρια μειώσεων, περικοπών και καταργήσεων. Κυρίως, αυτό που πρέπει να γνωρίζουν πολύ καλά οι δανειστές μας είναι πως δεν έχουν κανένα δικαίωμα να παίζουν με την εθνική μας αξιοπρέπεια. Τις οικονομικές δυσκολίες, τη φτώχεια θα την αντέξουμε. Την εθνική ταπείνωση, όμως, όχι.
Ας γνωρίζουν, λοιπόν, πολύ καλά ως προς το δίλημμα που μας θέτουν πολλές φορές «εθνική ταπείνωση ή χρεοκοπία» ότι εμείς δεν θα δεχθούμε την εθνική ταπείνωση και ας μην ξεχνούν πως αυτοί που αγνοούν την ιστορία είναι καταδικασμένοι να την ξαναζήσουν κάποια στιγμή.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΕΥΣΤΑΘΙΟΣ ΚΟΥΤΜΕΡΙΔΗΣ",255
"135197"," Ευχαριστούμε τον εισηγητή του ΠΑΣΟΚ κ. Ευστάθιο Κουτμερίδη.
Παρακαλείται ο ειδικός αγορητής του Κομμουνιστικού Κόμματος Ελλάδας κ. Νικόλαος Καραθανασόπουλος να λάβει το λόγο.
Έχετε είκοσι επτά λεπτά, κύριε Καραθανασόπουλε.","Î–Î·ÏƒÎ· Î¡Î¿Î´Î¿Ï…Î»Î±",154
"135198"," Ευχαριστώ πολύ, κυρία Πρόεδρε.
Κυρίες και κύριοι Βουλευτές, συζητάμε τον απολογισμό και τον ισολογισμό του 2010, ενός έτους-σταθμού στην κλιμάκωση της αντιλαϊκής επίθεσης. Είναι μια ευκαιρία, κατά τη γνώμη μας, να μπορέσουμε να συζητήσουμε και να βγάλουμε ορισμένα χρήσιμα συμπεράσματα με βάση αυτόν τον απολογισμό, αν, δηλαδή, για παράδειγμα, έπιασε τόπο αυτή η πολιτική, αν οι θυσίες του λαού στις οποίες υποβλήθηκε είχαν αποτελέσματα, αν αντιμετωπίστηκαν τα προβλήματα, αν με αυτήν την πολιτική η κυβέρνηση -του ΠΑΣΟΚ τότε- μπόρεσε να μειώσει τα ελλείμματα, το δημόσιο χρέος, να οδηγήσει τη χώρα σε μια αναπτυξιακή διαδικασία, όπως τουλάχιστον ήταν οι ισχυρισμοί της κυβέρνησης.
Βεβαίως, με τις σημερινές εξελίξεις και την εκτίμηση της κατάστασης με μία απόσταση χρόνου, φαίνεται ότι όλα αυτά τα οποία ισχυριζόταν η κυβέρνηση τότε αποδείχθηκαν φρούδες στην καλύτερη περίπτωση ελπίδες, για να μην πω μια προσπάθεια να εξαπατηθεί ο λαός, λέγοντας συνειδητά ψέματα. Το λέμε αυτό, γιατί οι σημερινές εξελίξεις, αφ’ ενός, επιβεβαιώνουν ότι το δημόσιο χρέος διογκώνεται στη χώρα μας, ότι η αντιλαϊκή επίθεση δεν έχει ημερομηνία λήξης και ότι χρειάζονται νέα, αλλεπάλληλα μέτρα που οδηγούν το λαό, τα πλατιά λαϊκά στρώματα στη φτώχεια και στην εξαθλίωση, για να μπορέσουν να σωθούν οι επιχειρηματικοί όμιλοι και να οδηγηθεί η χώρα, όπως ισχυρίζεστε, σε μια αναπτυξιακή διαδικασία.
Γιατί, λοιπόν, υπήρξαν αυτά τα αποτελέσματα; Γιατί, λοιπόν, η πολιτική η οποία εφαρμόστηκε το 2010 δεν είχε ορατά αποτελέσματα; Ποια είναι η αιτία σε αυτήν την κατάσταση;
Τα άλλα κόμματα ισχυρίζονται ότι έφταιγε η διαχειριστική ανικανότητα του ΠΑΣΟΚ και της Κυβέρνησης, ότι, δηλαδή, παρουσιάστηκαν καθυστερήσεις στην υλοποίηση αυτής της πολιτικής, ότι υπήρξε μια ταλάντευση στην υλοποίησή της και ένα πισωγύρισμα και ότι δεν πήγε με αποφασιστικότητα να υλοποιήσει την πολιτική αυτή.
Όμως, έτσι είναι; Βεβαίως, τέτοια χαρακτηριστικά μπορεί να δεις, τέτοια συμπτώματα μπορεί να εντοπίσεις, αλλά δεν είναι έτσι τα πράγματα, δεν είναι αυτή η βασική αιτία. Διότι, αν ήταν έτσι, τότε θα είχαμε να κάνουμε με ένα ελληνικό φαινόμενο.
Όμως, εδώ βλέπουμε και άλλες χώρες, όπως, για παράδειγμα, την Ιρλανδία και την Πορτογαλία, που και αυτές εντάχθηκαν σε αντίστοιχα μνημόνια, να αντιμετωπίζουν αντίστοιχα προβλήματα με την ελληνική οικονομία.
Και εκεί οι κυβερνήσεις -που υπήρχε και εναλλαγή κυβερνήσεων μετά από εκλογές- ήταν ανίκανες; Είχαν ταλαντεύσεις; Είχαν ενδοιασμούς στο να υλοποιήσουν αυτήν την πολιτική; Όχι.
Επίσης, το γεγονός ότι η καπιταλιστική κρίση δεν περιορίζεται απλά και μόνο στις τρεις άτακτες οικονομίες της Ευρωπαϊκής Ένωσης και της Ευρωζώνης, αλλά επεκτείνεται και στον ίδιο τον πυρήνα της Ευρωπαϊκής Ένωσης, σημαίνει ότι υπάρχει ένα συνολικότερο πρόβλημα. Υπάρχει, δηλαδή, ένα γενικότερο πρόβλημα, το οποίο δεν έχει καθοριστεί από την ανικανότητα της διαχείρισης της κυβέρνησης Παπανδρέου.
Αν, όμως, δεν έφταιγε ο γιατρός, όπως ισχυρίζονται κάποιοι άλλοι, πρέπει να φταίει το μείγμα. Το φάρμακο, το οποίο έδωσαν, ήταν ληγμένο φάρμακο και δεν ανταποκρινόταν στις σημερινές συνθήκες. Εδώ επικεντρώνουν τα υπόλοιπα κόμματα του ευρωμονόδρομου, τα υπόλοιπα κόμματα που εξυπηρετούν τα συμφέροντα της αστικής τάξης ή που προσπαθούν να ωραιοποιήσουν το σύστημα. Λένε, δηλαδή, ότι το μείγμα, το οποίο ακολουθήθηκε και το οποίο περιλαμβάνεται στο μνημόνιο, ήταν ένα μείγμα υφεσιακό και όχι αναπτυξιακό και ότι αν είχαμε μία διαφορετική πολιτική με έντονα τα αναπτυξιακά χαρακτηριστικά, θα είχαμε διαφορετική εξέλιξη των πραγμάτων.
Αν όμως, έτσι ήταν το ζήτημα –αν δηλαδή, στη θέση της δημοσιονομικής πειθαρχίας, που εφαρμόζεται στο σύνολο των χωρών μελών της Ευρωπαϊκής Ένωσης, ανεξάρτητα του ύψους του δημόσιου χρέους τους και των ελλειμμάτων τους- τότε θα λέγαμε το εξής: στις Ηνωμένες Πολιτείες, που εφαρμόζουν το ακριβώς αντίθετο μείγμα –δηλαδή, μία επεκτατική πολιτική διαχείρισης με έντονα τα αναπτυξιακά χαρακτηριστικά- που οδήγησε η επιλογή της κυβέρνησης Ομπάμα και το μείγμα το οικονομικό, το οποίο εφάρμοσε; Αντιμετώπισε το δημόσιο χρέος; Το δημόσιο χρέος στις Ηνωμένες Πολιτείες αυξήθηκε με ραγδαίους ρυθμούς. Ποσοστιαία αυξήθηκε περισσότερο απ’ ό,τι στην Ελλάδα. 
Αντιμετώπισε το δημόσιο έλλειμμα; Μα, εδώ πέρα υπάρχει μία διαπάλη και στις εκλογές για το νέο πρόεδρο της Αμερικής για το τι πακέτο θα είναι αυτό, το οποίο θα επικεντρωθεί στη μείωση των δαπανών ύψους πολλών τρισεκατομμυρίων δολαρίων για την επόμενη πενταετία, για να μπορέσουν ακριβώς να αντιμετωπίσουν αυτήν τη λογική. 
Αλλά από την άλλη μεριά, αυτή η ανάκαμψη είχε αποτελέσματα; Ήταν μία σταθερή ανάκαμψη, όταν βλέπουμε να υπάρχει μία στασιμότητα με έντονους τους προβληματισμούς ότι μπορεί το 2012 ή το 2013 να υπάρξουν υφεσιακά φαινόμενα και στην οικονομία των Ηνωμένων Πολιτειών; Ταυτόχρονα, είχαμε ως αποτέλεσμα –ένα στοιχείο θα πω- σαράντα δύο εκατομμύρια αμερικάνοι πολίτες να μπορούν να καλύπτουν τις βασικές ανάγκες επιβίωσής τους μέσα από τα συσσίτια.
Άρα, και αυτό το αναπτυξιακό μείγμα, το μείγμα το επεκτατικό της κυβέρνησης Ομπάμα, είχε ως χαρακτηριστικά γνωρίσματα τη φτώχεια και την εξαθλίωση πλατιών λαϊκών στρωμάτων. 
Έτσι, λοιπόν, είτε με τη μία εκδοχή της δημοσιονομικής πειθαρχίας, που χαρακτηρίζει τις επιλογές της Ευρωπαϊκής Ένωσης και την Ευρωζώνη ειδικότερα, είτε με την άλλη εκδοχή, της επεκτατικής που χαρακτηρίζει την πολιτική των Ηνωμένων Πολιτειών, βλέπουμε ότι ούτε βεβαίως, μπόρεσαν να αντιμετωπίσουν τα υψηλά δημοσιονομικά ελλείμματα και το χρέος, ούτε βεβαίως, να βάλουν την πορεία σε μία αναπτυξιακή τροχιά.
Αυτές, λοιπόν, οι δυσκολίες στην αστική διαχείριση της κρίσης επιβεβαιώνουν τι; Επιβεβαιώνουν τα ίδια τα όρια που έχουν εξαντληθεί, τα ιστορικά όρια του καπιταλιστικού συστήματος. Αυτό ακριβώς, προσπαθούν με κάθε τρόπο οι απολογητές του συστήματος να κρύψουν.
Προσπαθούν, δηλαδή, να κρύψουν την αλήθεια, καλλιεργώντας αυταπάτες και λέγοντας ψέματα και στον ελληνικό λαό και στους λαούς της Ευρώπης. Το βασικό ψέμα δε το οποίο λένε και το γνωρίζουν πολύ καλά –δεν είναι άσχετοι- είναι για το χαρακτήρα της κρίσης. Θα θυμάστε ότι από το 2008 που ξεκίνησε η εκδήλωση της καπιταλιστικής κρίσης, η οποία απέκτησε χαρακτηριστικά συγχρονισμένης εκδήλωσης στις αναπτυγμένες καπιταλιστικές οικονομίες, βγήκαν διάφοροι επιθετικοί προσδιορισμοί από την κρίση των «golden boys», από την κρίση του «καζινοκαπιταλισμού», την κρίση του χρηματοπιστωτικού συστήματος, την κρίση του νεοφιλελεύθερου μοντέλου διαχείρισης. Και τώρα φθάσαμε στην κρίση χρέους, με μία ομοφωνία από τα άλλα κόμματα! Έχουμε, δηλαδή, «της χρεοκρατίας το ανάγνωσμα»! Έχουμε, δηλαδή, το πώς θα αντιμετωπίσουμε αυτήν την κρίση χρέους, λες και αυτό είναι το κύριο, το βασικό αίτιο της καπιταλιστικής κρίσης!
Όμως, όλοι αυτοί οι επιθετικοί προσδιορισμοί, ακόμα και αυτή η υπόθεση της κρίσης χρέους, όπως την ονομάζετε, είναι η εκδήλωση της κρίσης, τα αποτελέσματα της κρίσης. Η αιτία, όμως, είναι διαφορετική. Η βασική αιτία βρίσκεται στο ότι σήμερα έχουμε να κάνουμε με μία κρίση υπερσυσσώρευσης κεφαλαίου και εμπορευμάτων, μία κρίση του ίδιου του καπιταλιστικού συστήματος, η οποία έχει ως βασική αιτία την όξυνση της αντίθεσης η οποία κατατρώγει τα ίδια τα σπλάχνα του καπιταλιστικού συστήματος. Σε αντίθεση βρίσκονται από τη μία μεριά ο κοινωνικός χαρακτήρας της εργασίας και, από την άλλη μεριά, η ατομική, η καπιταλιστική ιδιοποίηση του κοινωνικά παραγόμενου πλούτου. 
Αυτή, λοιπόν, η όξυνση της αντίθεσης είναι η πηγή και η αιτία της καπιταλιστικής κρίσης. Για να μπορέσει να αντιμετωπιστεί αυτή η αιτία και να οδηγήσει σε μία διέξοδο, η οποία όμως αποκτά προσωρινά και αβέβαια χαρακτηριστικά, προϋποθέτει την απαξίωση και την καταστροφή των παραγωγικών δυνάμεων. 
Πρώτα και κύρια προϋποθέτει την καταστροφή της ίδιας της εργατικής δύναμης. Έτσι, λοιπόν, έχουμε στρατιές ανέργων στην Ελλάδα, στην Ευρωπαϊκή Ένωση, στις Ηνωμένες Πολιτείες. Η ανεργία έχει φθάσει σε δυσθεώρητα ύψη. Έχουμε επίθεση στην ίδια την αξία της εργατικής δύναμης μέσα από τις μειώσεις στους μισθούς, μέσα από τις ανατροπές στις εργασιακές σχέσεις και την κατάργηση της σταθερής απασχόλησης, μέσα από τη γενίκευση της μερικής απασχόλησης και των ευκαιριακών μορφών απασχόλησης, μέσα από το χτύπημα των ασφαλιστικών δικαιωμάτων και βεβαίως μέσα από την εμπορευματοποίηση παραπέρα όλων αυτών των τομέων, οι οποίοι συμβάλλουν στην αναπαραγωγή της εργατικής δύναμης, δηλαδή της παιδείας, της υγείας, του πολιτισμού, του ελεύθερου χρόνου. Έτσι, το κύριο χαρακτηριστικό γνώρισμα είναι αυτό, η απαξίωση δηλαδή και η καταστροφή της ίδιας της εργατικής δύναμης, των εργατών.
Από την άλλη μεριά, χρειάζεται να οδηγήσει στην απαξίωση και ενός τμήματος του υπερσυσσωρευμένου κεφαλαίου, το οποίο πρέπει να καταστραφεί. Και εδώ εκδηλώνεται η διαπάλη ανάμεσα στα κράτη-μέλη της Ευρωπαϊκής Ένωσης για το πώς θα γίνει αυτό το μοίρασμα, το οποίο θα έχει προσωρινά χαρακτηριστικά. Η καταστροφή ενός τμήματος του υπερσυσσωρευμένου κεφαλαίου θα έχει προσωρινά χαρακτηριστικά. Και εδώ γίνεται αυτή η διαπάλη, το πώς θα γίνει το μοίρασμα, ποιες χώρες θα επωμιστούν μικρότερο ή μεγαλύτερο βάρος, ποιοι κλάδοι της οικονομίας και του κεφαλαίου θα έχουν τις μεγαλύτερες επιπτώσεις.
Αυτό ουσιαστικά προδιαγράφουν και οι συμφωνίες. Γι’ αυτό ακριβώς και οι συμφωνίες, οι οποίες υπάρχουν στα Συμβούλια Κορυφής –όπως και αυτή της 26ης Οκτωβρίου- είναι ευκαιριακού χαρακτήρα και δεν μπορούν να αντιμετωπίσουν την κατάσταση και με το PSI και με τη νέα δανειακή σύμβαση.
Το βασικό απ’ όλη αυτήν την κατάσταση είναι αυτό: ότι τα μέτρα τα οποία σχεδιάζονται, τα οποία συναποφασίζονται ξεπερνάνε τα στενά χρονικά περιθώρια της διαχείρισης της κρίσης και βλέπουν στην επόμενη μέρα, στο πώς δηλαδή, θα διασφαλιστούν τα συμφέροντα του κεφαλαίου, τα συμφέροντα των μονοπωλιακών ομίλων, ούτως ώστε να αναδειχθούν πιο ισχυρά στο νέο ανταγωνιστικό περιβάλλον το οποίο υπάρχει. Αυτό προϋποθέτει να έχουν διασφαλίσει μία φθηνή και χωρίς δικαιώματα εργατική δύναμη. 
Γι’ αυτό ακριβώς, δεν είναι τυχαίο ότι βλέπουμε και το νέο πακέτο, το οποίο διαπραγματεύεται η συγκυβέρνηση του ΠΑΣΟΚ, της Νέας Δημοκρατίας και του Λαϊκού Ορθόδοξου Συναγερμού συμπεριλαμβάνει τέτοια μέτρα τα οποία δεν σχετίζονται με το έλλειμμα, δεν σχετίζονται με το δημόσιο χρέος, όπως, για παράδειγμα, η κατάσταση στην αγορά εργασίας στον ιδιωτικό τομέα, που ουσιαστικά θέλει να οδηγήσει σε ακόμα πιο εξαθλιωμένους εργαζόμενους. 
Αυτός είναι ο βασικός πυρήνας των μέτρων τα οποία περιλαμβάνουν οι διαπραγματεύσεις. Απ’ αυτή λοιπόν, την άποψη επιβεβαιώνεται με κάθε τρόπο ότι μέσα απ’ αυτή τη διαδικασία δεν μπορεί να υπάρξει διέξοδος που να εξυπηρετεί τους εργαζόμενους, που να εξυπηρετεί τα λαϊκά στρώματα. Επιβεβαίωση σ’ αυτό είναι και η ίδια η έκθεση του Ελεγκτικού Συνεδρίου για τον απολογισμό και ισολογισμό που επιβεβαιώνει ορισμένα ζητήματα. 
Πρώτο ζήτημα: το ΠΑΣΟΚ πανηγυρίζει ότι με τον προϋπολογισμό και την πολιτική του 2010 μείωσε το έλλειμμα σε πρωτόγνωρα επίπεδα και βέβαια έφτασε να έχει πρωτογενές έλλειμμα μόνο 0,24% του ΑΕΠ. Όλο αυτό όμως, όλα αυτά τα επιτεύγματα για τα οποία πανηγυρίζει και σήμερα ο εισηγητής του ΠΑΣΟΚ άλλαξαν τα πράγματα; Διαμόρφωσαν μία νέα μέρα ευνοϊκότερη για τον ελληνικό λαό; Ίσα-ίσα που και το 2011 είχαμε νέα αντιλαϊκά μέτρα, νέα κλιμάκωση της επίθεσης και το 2012 συζητάτε, επεξεργάζεστε το νέο, το βάρβαρο αντιλαϊκό πακέτο. 
Άρα, όλοι αυτοί οι πανηγυρισμοί, όλες αυτές οι επιτυχίες τις οποίες θέλετε να επιδείξετε, όχι μόνο δεν αντιμετώπισαν στην κρίση, όχι μόνο δεν αποκατέστησαν τις δημοσιονομικές ανισορροπίες, αλλά βεβαίως αποτέλεσαν και το εφαλτήριο για να κλιμακωθεί η αντιλαϊκή επίθεση. 
Το δεύτερο, το οποίο επιβεβαιώνει η ίδια η έκθεση του Ελεγκτικού Συνεδρίου, είναι ο αντιλαϊκός χαρακτήρας της εκτέλεσης του κρατικού προϋπολογισμού. Αυτός ο αντιλαϊκός χαρακτήρας προκύπτει από τα εξής: 
Ουσιαστικά η αύξηση των εσόδων που παρουσίασε το 2010 προήλθε αποκλειστικά από την αύξηση της έμμεσης φορολογίας, δηλαδή από την αύξηση του ΦΠΑ: οι αλλεπάλληλες αυξήσεις τις οποίες επέβαλε ως εφαρμογή, ως εκτελεστικούς νόμους του μνημονίου. Έμμεση φορολογία η οποία είναι η πλέον αντιλαϊκή και η οποία πλήττει πιο βαριά τα λαϊκά στρώματα. Καλούνται δηλαδή, για να ικανοποιήσουν τις λαϊκές τους ανάγκες, να πληρώσουν ένα ακόμα μεγαλύτερο τίμημα στους φόρους κατανάλωσης. 
Άλλο χαρακτηριστικό γνώρισμα της αντιλαϊκής επίθεσης έχει να κάνει με το σκέλος των δαπανών. Ο περιορισμός των δαπανών που επιτεύχθηκε το 2010 οφείλεται στη μείωση των μισθών και των συντάξεων ως αποτέλεσμα της αντιλαϊκής πολιτικής. Οφείλεται επίσης, στη μείωση των δαπανών όσον αφορά τις εισφορές στα ασφαλιστικά ταμεία, το οποίο οδήγησε σε ακόμα μεγαλύτερη εμπορευματοποίηση: να βάλει δηλαδή, ακόμα πιο βαθιά το χέρι στην τσέπη η λαϊκή οικογένεια για να μπορέσει να καλύψει τις ανάγκες σε φάρμακα, σε ιατρική περίθαλψη. 
Επίσης, οφείλεται στη μείωση των δαπανών για την παιδεία, για τον πολιτισμό και στην περαιτέρω εμπορευματοποίησή τους. Οφείλεται στη μείωση της κρατικής χρηματοδότησης στους Οργανισμούς Τοπικής Αυτοδιοίκησης, δηλαδή στους δήμους και στις νομαρχίες, με αποτέλεσμα τα περιορισμένα έσοδα των δήμων και νομαρχιών να αντισταθμιστούν είτε με λιγότερες παροχές στις λαϊκές οικογένειες είτε από την άλλη τη μεριά μέσα από την αύξηση των ανταποδοτικών τελών, δηλαδή μέσα από την αύξηση της φορολογίας που κλήθηκαν να πληρώσουν τα λαϊκά νοικοκυριά. 
Από την άλλη μεριά, καταγράφει μια υπέρβαση στις δαπάνες. Την υπέρβαση στις δαπάνες την εντοπίζει, όσον αφορά την εξυπηρέτηση του δημόσιου χρέους, μια και αυξήθηκαν οι δαπάνες για τους τόκους και επίσης οι δαπάνες για τα έσοδα στο Ταμείο Χρηματοπιστωτικής Σταθερότητας, δηλαδή στη στήριξη του χρηματοπιστωτικού συστήματος. 
Και ενώ από τη μια μεριά έχουμε μείωση, έχουμε επίθεση των δημόσιων δαπανών, από την άλλη μεριά έχουμε μια αύξηση της δαπάνης, όσον αφορά την εξυπηρέτηση του δημόσιου χρέους, πράγμα το οποίο επιβεβαιώνει ότι η δανειακή σύμβαση με την τρόικα είχε ως αποτέλεσμα απλά και μόνο να μπορέσουν οι πιστωτές να διασφαλίσουν τα χρήματά τους και να αναπαραχθεί αυτός ο φαύλος κύκλος εξυπηρέτησης από τη μια μεριά και διόγκωσης από την άλλη του δημόσιου χρέους. 
Αυτή είναι η κατάσταση η οποία αποτυπώνεται ανάγλυφα στον απολογισμό και ισολογισμό. Και σήμερα αυτήν την κατάσταση βιώνουμε μέσα από τις διαπραγματεύσεις οι οποίες προσπαθούν να προβληθούν ως σκληρές διαπραγματεύσεις βεβαίως, από τα κόμματα που συμμετέχουν στην Κυβέρνηση, αλλά και από τα μεγάλα Μέσα Μαζικής Ενημέρωσης. 
Αλήθεια, ποιοι διαπραγματεύονται με ποιους; Ποιες είναι οι αντίπαλες ομάδες; Ποια είναι τα στρατόπεδα που έχουν διαμορφωθεί; Εμείς βλέπουμε ένα στρατόπεδο. Από τη μια μεριά είναι η Κυβέρνηση, η τρόικα και η αστική τάξη της χώρας μας, οι οποίοι προσπαθούν να διαμορφώσουν το ευνοϊκό έδαφος για να υλοποιηθούν τα μέτρα στα οποία έχουν συμφωνήσει και από την άλλη μεριά είναι ο ελληνικός λαός.
Το «μαύρο μέτωπο», λοιπόν, δεν είναι μόνο η συγκυβέρνηση, αλλά και η τρόικα και η αστική τάξη της χώρας μας από τη μια μεριά, οι οποίοι προσπαθούν να βρουν τους τρόπους ώστε να εφαρμοστούν αυτά τα βάρβαρα και αντιλαϊκά μέτρα. Πού συμφωνούν; Στη στρατηγική επιλογή. Και αυτή η στρατηγική επιλογή φαίνεται πολύ καθαρά. Αυτό το επιβεβαιώνουν τα τέσσερα σημεία τα οποία ανακοίνωσε ως συμφωνία ο Πρωθυπουργός μετά την πρώτη συνάντηση που έγινε με τους Αρχηγούς την Κυριακή το βράδυ. 
Συμφωνούν, λοιπόν, στα αντιλαϊκά μέτρα, συμφωνούν δηλαδή στο να οδηγήσουν το λαό στη φτώχεια και στην εξαθλίωση και να διευρύνουν αυτήν την κατάσταση. Και αυτό το οποίο προσπαθούν να βρουν είναι τα όπλα, τα εργαλεία με τα οποία θα εφαρμόσουν το έγκλημα. 
Αυτή, λοιπόν, η σκληρή διαπραγμάτευση η οποία γίνεται και οι διαφωνίες οι οποίες φαίνεται να εκφράζονται δεν έχουν να κάνουν με το τι θέλουν να πετύχουν. Συμφωνούν στο τι θέλουν να πετύχουν. Έχουν να κάνουν με το ποια εργαλεία θα μπορέσουν να είναι αποτελεσματικοί στην εκδήλωση αυτής της αντιλαϊκής πολιτικής. 
Και από αυτήν την άποψη, λοιπόν, μία πρέπει να είναι κατά τη γνώμη μας η απάντηση του ελληνικού λαού. Σήμερα ο ελληνικός λαός και με τη συμμετοχή του στην πανεργατική απεργία και με τις μαζικές και μαχητικές εκδηλώσεις απέδειξε ότι μέσα από την οργάνωση της πάλης του έχει χρέος –εμείς το λέμε καθαρά ότι είναι χρέος της εργατικής τάξης και του λαού- να παρεμποδίσει, να μην επιτρέψει να ψηφιστεί η νέα δανειακή σύμβαση, να μην επιτρέψει στη συγκυβέρνηση να καταλήξει στη νέα συμφωνία, η οποία θα οδηγήσει σε ένα μνημόνιο αντιλαϊκής πολιτικής με ορίζοντα τις επόμενες δεκαετίες. Μέσα από αυτούς τους αγώνες θα πρέπει να ρίξει αυτήν την αντιδραστική κυβέρνηση του μαύρου μετώπου. 
Και εδώ έχουμε τα νέα ποιοτικά καθήκοντα που πρέπει να αναλάβει. Ουσιαστικά δηλαδή το λαϊκό ορμητικό ποτάμι δεν φτάνει απλά και μόνο να σαρώσει το ΠΑΣΟΚ ή τη Νέα Δημοκρατία και το ΛΑΟΣ. Δεν φτάνει μόνο να σαρώσει τα κόμματα που εξυπηρετούν τα συμφέροντα της αστικής τάξης. Πρέπει να σαρώσει και την ίδια την αστική τάξη. Πρέπει να σαρώσει τους κεφαλαιοκράτες και τους μονοπωλιακούς ομίλους. Να αλλάξει δηλαδή χέρια η εξουσία. 
Η πτώση της Κυβέρνησης και οι εκλογές πρέπει να αποτελέσουν το εφαλτήριο για έναν αγώνα ρήξης, σύγκρουσης, ανατροπής και όχι απλά και μόνο για να αλλάξουν απλώς τα κόμματα που είναι στη διακυβέρνηση.
Εμείς λέμε καθαρά πως ο ελληνικός λαός δεν πρέπει να υποτιμήσει τα εργαλεία που έχει ο αντίπαλος, η αστική τάξη στα χέρια της. Πρώτο εργαλείο, είναι το ψέμα που καλλιεργεί αυταπάτες. Δεύτερο εργαλείο, είναι τα διλήμματα ότι πρέπει να υποταχθεί, πρέπει να σκύψει το κεφάλι για τη σωτηρία. Ποιανού σωτηρία, όταν τον οδηγείτε στη φτώχεια και στην εξαθλίωση για τη σωτηρία του καπιταλιστικού συστήματος και των μονοπωλιακών ομίλων, χωρίς προοπτική διεξόδου; Ταυτόχρονα δεν πρέπει να δείξει καμμία εμπιστοσύνη στις διάφορες εναλλακτικές λύσεις που προβάλλονται, όπως για παράδειγμα αυτή η ενότητα των αριστερών δυνάμεων, η κυβέρνηση της Αριστεράς. Και αυτή η κυβέρνηση τι θα κάνει; Θα εφαρμόσει παραλλαγές της αστικής διαχείρισης. 
Είναι τυχαίο ότι προτάσεις, τις οποίες κατά καιρούς καταθέτει ο ΣΥΡΙΖΑ, τις αποδέχεται τμήμα του κεφαλαίου, τμήμα της αστικής τάξης; Είναι προτάσεις οι οποίες εξυπηρετούν συγκεκριμένα συμφέροντα και δεν βγαίνουν έξω από το πλαίσιο αυτής της διαχειριστικής λογικής. Στο κάτω-κάτω της γραφής η ίδια η ιστορική εμπειρία τι επιβεβαιώνει στον ελληνικό λαό; Επιβεβαιώνει ότι τέτοιες λύσεις κεντροαριστερού προσανατολισμού είδαμε στην Ευρωπαϊκή Ένωση, όχι σε περιόδους κρίσης, αλλά σε περιόδους ανάπτυξης και παχιών αγελάδων για το καπιταλιστικό σύστημα, στην Ιταλία και στη Γαλλία.
Και το αποτέλεσμα ποιο ήταν; Όχι μόνο να αναχαιτίσουν την αντιλαϊκή επίθεση, αλλά αποτέλεσαν εργαλείο για να ξεδιπλωθεί, να ανοίξει αυτή η αντιλαϊκή επίθεση. Αποτέλεσαν εργαλείο για να οδηγήσουν στον ευνουχισμό του λαϊκού κινήματος, στην ανάσχεση της ριζοσπαστικοποίησής του. Αυτό εξυπηρετούν τέτοιου είδους λογικές και αντιλήψεις, οι οποίες θέλουν να χειραγωγήσουν το λαό.
Εμείς λέμε ότι υπάρχει ρεαλιστική διέξοδος. Σήμερα υπάρχουν όλες οι προϋποθέσεις και εξαιτίας της προόδου της επιστήμης, της τεχνολογίας. Υπάρχουν οι πλουτοπαραγωγικές πηγές της χώρας μας και το έμπειρο εργατοτεχνικό δυναμικό. Γιατί όλα αυτά δεν μπορούν να αξιοποιηθούν ώστε να υπάρξει μία ανάπτυξη προς όφελος του λαού; Γιατί τα βασικά εργαλεία είναι στα χέρια της αστικής τάξης. Όσο τα βασικά και συγκεντρωμένα μέσα παραγωγής παραμένουν καπιταλιστική ιδιοκτησία, τόσο ο λαός θα βλέπει τη θέση του να επιδεινώνεται, τόσο θα αξιοποιούνται ως εργαλεία για να αυξάνουν τον βαθμό εκμετάλλευσης της εργατικής τάξης και να την οδηγούν στην απόλυτη εξαθλίωση. 
Από αυτήν την άποψη τα βασικά και συγκεντρωμένα μέσα παραγωγής, οι μηχανές και τα εργοστάσια πρέπει να γίνουν λαϊκή περιουσία. Ταυτόχρονα, πρέπει να οδηγηθούμε στην αποδέσμευση από την Ευρωπαϊκή Ένωση, από τη λυκοσυμμαχία της Ευρωπαϊκής Ένωσης. Διαφορετικά δεν θα μπορέσουμε να χαράξουμε μία τέτοια πολιτική που να εξυπηρετεί το λαό. 
Ο τρίτος άξονας της πρότασης του ΚΚΕ, της άλλης πρότασης εξουσίας, οδηγεί στην αμφισβήτηση, στη μη αναγνώριση του δημόσιου χρέους, που έχει γίνει από την αστική τάξη για να εξυπηρετηθούν τα συμφέροντα των κεφαλαιοκρατών και όχι του λαού. Αυτή είναι η ιδεαλιστική, η υπαρκτή πολιτική πρόταση, η πρόταση που καταθέτει το ΚΚΕ, με μία όμως προϋπόθεση: τη ριζική αλλαγή των συσχετισμών δυνάμεων σε επίπεδο εξουσίας, που θα οδηγήσει στην αλλαγή της εξουσίας. Δηλαδή από την εξουσία των μονοπωλίων που έχουμε σήμερα, να περάσουμε στην εργατική εξουσία, στην εξουσία της εργατικής τάξης και των σύμμαχων κοινωνικών της δυνάμεων.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"135199"," Ευχαριστούμε τον ειδικό αγορητή του Κομμουνιστικού Κόμματος Ελλάδος κ. Νικόλαο Καραθανασόπουλο.
Το λόγο έχει ο ειδικός αγορητής του Λαϊκού Ορθόδοξου Συναγερμού κ. Κωνσταντίνος Κιλτίδης.","Î–Î·ÏƒÎ· Î¡Î¿Î´Î¿Ï…Î»Î±",154
"135200"," Ευχαριστώ, κυρία Πρόεδρε.
Αγαπητοί συνάδελφοι, προφανώς με τη σημερινή συζήτηση, μιλώντας κάποιος για τον απολογισμό, τον ισολογισμό –πείτε το όπως θέλετε- των πεπραγμένων του ’10, νομίζει ότι περίπου κάνει μνημόσυνο σε γεγονότα, τα οποία συνέβησαν κατά το παρελθόν, έστω το εγγύς παρελθόν. Εκτιμώ όμως ότι στην κυριολεξία, το εγγύς παρελθόν είναι οδηγός και δάσκαλος, για να γίνουμε σοφότεροι, προπάντων δε στη σημερινή συγκυρία, όπου αυτές οι μέρες είναι οι καταλυτικότερες εν καιρώ ειρήνης, σ’ αυτόν τον τόπο, από υπάρξεως του ελληνισμού επί εξήντα δύο χρόνια. 
Πιστεύω ότι έχοντας ευθύνη όλοι, για το μέλλον αυτής της πατρίδας και των γενεών που θα ακολουθήσουν και προφανώς, έξω από τη λογική τού συναδέλφου που κατέβηκε πριν από λίγο, από το Βήμα -χωρίς κανένας να ακυρώνει ό,τι ακούστηκε- νομίζω ότι δεν πρέπει επ’ ουδενί λόγω -κατά το Σύνταγμα και κατά την κρατούσα νομοθεσία της πολιτείας αυτής που υπηρετούμε- να μιλάει για σάρωμα της αστικής τάξης, εκτός κι αν έχουμε διαφορετική προσέγγιση των εννοιών κατά την ελληνική γλώσσα. Εγώ ως γιος αγρότη, νιώθω κατά την ελληνική γλώσσα, ότι ανήκω στην αστική τάξη. Έτσι τουλάχιστον προσδιόρισαν τα ελληνικά λεξικά. Τώρα, αν θα μας σαρώσει κάποιο κόμμα με οποιαδήποτε μέθοδο, αυτό το αφήνω ασχολίαστο και το αφήνω στην κρίση των συμπολιτών μας.
Αγαπητοί συνάδελφοι και κύριε Υπουργέ, εκπρόσωπε της Κυβερνήσεως, στον απολογισμό του 2010, όπως τόνισα στην επιτροπή, θα μπορούσε κάποιος να δώσει έναν τίτλο, αν έκανε μία καταγραφή ότι είναι μία ανασκόπηση λαθών. Στην κυριολεξία, είναι μία ανασκόπηση λαθών. Ξεκινήσατε με επιδόματα αλληλεγγύης έως 500 εκατομμύρια ευρώ, κατόπιν προσήλθατε σε πολιτική έκτακτης εισφοράς 730 εκατομμυρίων, προαναγγελία αύξησης καυσίμων, κερδοσκοπία απροσμέτρητη, φυγή καταθέσεων, κατά έναν τρόπο απαράδεκτο για εκείνους τους μήνες, όταν από το ’09 μπαίναμε στο ’10. Ειλικρινά πιστεύω ακράδαντα, ότι αυτοί οι δύο μήνες, ο Ιανουάριος και ο Φεβρουάριος του ’10, θα χαρακτηριστούν από τον ιστορικό του μέλλοντος, ως ιστορικό σταυροδρόμι σωτηρίας, που δυστυχώς εξελίχθηκε σε ιστορικό σταυροδρόμι οπισθοδρόμησης ή, αν το θέλουν κάποιοι, έστω και στασιμότητας.
Αγαπητοί συνάδελφοι, είμαι υποχρεωμένος να επαναλάβω το δόγμα της εφηρμοσμένης πολιτικής πρακτικής περί πρόβλεψης και προσαρμογής. Προβλέπεις στην πολιτική και μάλιστα γίνεσαι άξιος πολιτικός, όταν έχεις προβλέψει σωστά. Σίγουρα όμως, πάλι καθίστασαι άξιος πολιτικός, όταν κάτι εκφύγει έστω από αμέλεια, έστω από άλλες συνθήκες, έστω από νέες παραμέτρους και αναδείξεις τότε, μία άλλη ικανότητα, την ικανότητα της προσαρμογής στα πράγματα, για να κάνεις τη νέα εκκίνηση, της αντιμετώπισης των προβλημάτων και των δυσκολιών.
Εδώ όμως, τον Ιανουάριο και το Φεβρουάριο του ’10, είχαμε μία κυβέρνηση που προσέγγισε με φοβικά σύνδρομα το πρόβλημα αυτό, που προφανώς και υπήρχε. Κανένας δεν θα έχει διαφορετική άποψη και δεν θα πάω πάλι στο απώτερο παρελθόν. Είναι δεδομένο ότι υπήρχε πρόβλημα και κανένας δεν θα σας ψέξει ότι είχατε μία αγγελική κατάσταση και ότι τάχα εμείς σας κρίνουμε, γιατί δεν κάνατε αυτό που θα έπρεπε να κάνετε.
Προφανώς και υπήρχε πρόβλημα. Θα σας έλεγα ότι υπήρχε λαίλαπα. Αντιμετωπίζεται όμως η λαίλαπα με φόβο; Αντιμετωπίζεται με άγνοια των παραμέτρων κινδύνου, εκείνη την ώρα, των αποφάσεων και των γενναίων πράξεων; 
Το χρέος, κύριε Υπουργέ, εσείς οι σπουδάσαντες οικονομικά το γνωρίζετε καλύτερα εμού, είναι ένα μαθηματικό γεγονός. Δεν υπόκειται ούτε σε προσευχές, ούτε σε ευχές, ούτε σε επικλήσεις. Θα αυξηθεί με τους μαθηματικούς κανόνες. Εφόσον αυτό θα συνέβαινε όμως -κάποιοι από τότε σας το γνωστοποιούσαμε- ήταν προτιμότερο να πάμε πάνω στο πρόβλημα εμείς. Αυτό που σήμερα γίνεται, ονομάζεται αναδιάρθρωση. Για ποιο λόγο δεν πήγαμε τότε, εμείς πάνω στο πρόβλημα, για εθελοντική αναδιάρθρωση; 
Και μη μου πουν κάποιοι ότι το λέμε εκ των υστέρων. Όχι. Υπάρχουν τα Πρακτικά αυτών των συζητήσεων εκείνης της εποχής. Ο ομιλών τουλάχιστον τρεις φορές –και άλλοι συνάδελφοι, για να μην τους αδικήσω- τόνισε ότι πρέπει να πάμε εμείς πάνω στο πρόβλημα. Το χρέος, νομοτελειακά, το 2013 έλεγαν όλοι, από φοιτητές οικονομικών πανεπιστημίων μέχρι νομπελίστες οικονομολόγους, ότι δε θα βγαίνει. Θα είναι κατ’ ελάχιστον το 160% του ΑΕΠ και σε plus τιμές, άνω των 400 δισεκατομμυρίων. Λέχθηκαν αυτά. Μπορεί κανείς να αγνοήσει την ευθύνη της γνώσης και την αδράνεια που επιδείχθηκε από την κυβέρνηση;
Τι άλλο είπαμε εκείνες τις μέρες; Αν δεν πάμε προς την εθελοντική αναδιάρθρωση –που το ένα δεν αναιρεί το άλλο- θυμίσαμε πράξεις που έγιναν από υπάρξεως του νεοελληνικού κράτους, από υπάρξεως κρατών στην Ευρωπαϊκή Ένωση και αλλού: τη λογική του εσωτερικού δανεισμού, για να μην καταστεί το χρέος εξωτερικό σε μεγάλο βαθμό. Αυτό που λέει ο κοσμάκης με απλά λόγια -και το ακούγατε από μικρά παιδιά- εθνικό ομόλογο. Λαϊκό ομόλογο το ονόμαζαν κάποιοι -και προφανώς είναι- με έσοδα από το κράτος, από την εσωτερική αγορά και προφανώς και από το εξωτερικό με τη λογική της ομογένειας και Ελλήνων που υπάρχουν ανά τη γη. Τίποτα δεν έγινε επ’ αυτού. 
Εγώ θύμισα στην επιτροπή και ειλικρινά, είμαι υποχρεωμένος να θυμίσω -χωρίς να έχω ιδιαίτερη ανθρώπινη σχέση- αυτό το βιβλίο που πράγματι, συνιστώ να μελετήσουν οι Έλληνες πολιτικοί και ιδίως, όσοι πολίτες θέλουν να ενημερωθούν: «Το μετέωρο βήμα» του καλού δημοσιογράφου Αντώνη Καρακούση, που το έγραψε το 2006 παρακαλώ και θυμίζει από τότε -για να μαθαίνουμε νεότερη πολιτική ιστορία των τελευταίων τριάντα ετών- ότι επί κυβερνήσεως Ζολώτα, ο κ. Ζολώτας με τα επιτόκια, που ενθυμείστε, του 20% και πλέον, δανείστηκε από την εσωτερική αγορά ομόλογα ως και 27%, αγαπητοί μου συνάδελφοι, για να μην καταστήσει το χρέος εξωτερικό. Για να μην έχει την εξάρτηση αυτή η πατρίδα και ο λαός. Και δε νομίζω ότι κανένας μπορεί να αμφισβητήσει τη σοφία και την εμπειρία εκείνου του ανδρός. 
Παρατηρούσε η κυβέρνηση το 2010 και μετέπειτα και το 2011 -αλλά θέλω να διαπραγματευθώ το 2010- τη ζήτηση να μειώνεται και ξαφνικά τον πληθωρισμό να ανεβαίνει. Λένε οι οικονομολόγοι ότι δεν υπάρχει χειρότερη κατάρα, από το στάσιμο πληθωρισμό, με μειωμένη προπάντων τη ζήτηση, με μειωμένο το εισόδημα των πολιτών. Ανυπαρξία πολιτικής, ανυπαρξία ελέγχου. Είναι δυνατόν ποτέ να υπήρχε ανάκαμψη; Είναι δυνατόν να βλέπαμε μια άσπρη μέρα εκτός από όταν χιονίζει;
Κοινοτικά κονδύλια: έγινε ανέκδοτο, αγαπητοί συνάδελφοι. Ειλικρινώς ντρέπομαι να το αναφέρω, διότι αυτοί που μας βλέπουν, αυτήν τη στιγμή, θα λένε: «μα, είναι δυνατόν αυτοί να λέγονται πολιτικοί;». Είναι δυνατόν τα κοινοτικά κονδύλια να μην απορροφώνται, έστω με το υστέρημα της συνεισφοράς τού ελληνικού δημοσίου και μάλιστα, με την προτροπή της Ευρωπαϊκή Ένωσης -κάτι που πέτυχε και η κυβέρνηση της Νέας Δημοκρατίας από το 2009- με τη μικρότατη συμμετοχή του ελληνικού κράτους που έφτασε στο 5% και να μην προχωρά αυτή η απορρόφηση; Και δεν θα κάνουμε κριτική και δεν θα ασκήσει ο Έλληνας πολίτης αυστηρή κριτική; 
Τα συγχρηματοδοτούμενα: Είναι δυνατόν να σταματάνε τα έργα τα συγχρηματοδοτούμενα; Να μη γινόταν καμμία άλλη δημόσια επένδυση; 
Εγκλημάτησαν πολιτικά όσοι αδράνησαν και δεν έφεραν το αποτέλεσμα που έπρεπε να φέρουν, σε αυτούς τους δύο τομείς.
Κι ένα τρίτο: Η διατήρηση του παραγωγικού ιστού, για να υπάρχει κοινωνική συνοχή.
Δεν έχουν αξία τα όμορφα λόγια, αγαπητοί συνάδελφοι. Δεν έχει αξία να μιλάς για ανάπτυξη και όλα αυτά τα συναφή. Πρωτίστως, σε περίοδο κρίσεως, διατηρείς τον παραγωγικό σου ιστό, αυτό που έχεις -έχεις το εργοστάσιο κατασκευασμένο- ανά την επικράτεια. Μην περιμένεις να δημιουργήσεις ξανά, για να μιλάς για ανάπτυξη. Κοίταξε να διατηρήσεις αυτό που έχεις, για να έχεις προφανώς και την κοινωνική συνοχή. Πώς θα έχεις κοινωνική συνοχή, χωρίς να διατηρήσεις την υπάρχουσα δομή του παραγωγικού ιστού;
Θα σας διαβάσω, κύριοι συνάδελφοι και κύριε Υπουργέ, το εξής: Και δεν είναι δικά μας λόγια ούτε δικά σας. Δεν είναι ελληνικά λόγια, αλλά λόγια της ειδικής επιτροπής του Ευρωπαϊκού Κοινοβουλίου, που έγινε ειδικά, για την κρίση την οικονομική και την κοινωνική, όπως αποκαλείται η επιτροπή. Και τι λέει εδώ; «Δημιουργία και διατήρηση αξιοπρεπών θέσεων απασχόλησης…» –αξιοπρεπών κιόλας!- «…και προστασίας του περιβάλλοντος. Να συνδέσει τις δράσεις της η κάθε κυβέρνηση, για την απασχόληση, με μέτρα για την καταπολέμηση της φτώχειας και του κοινωνικού αποκλεισμού.» 
Αυτά τα έλεγε η Ευρωπαϊκή Ένωση. Και δεν τα γύρισε κάποιος στα μούτρα των Ευρωπαίων, αυτών των υπαλληλίσκων, οι οποίοι επειδή υπηρετούν στις Βρυξέλλες, νομίζουν ότι είναι θεόσταλτοι, ότι κάποιο θείο πνεύμα τους κατευθύνει! Και είναι κοινοί θνητοί αισχίστου είδους, καμμία φορά και συναλλασσόμενοι με άλλους τόσους στην Ευρωβουλή. 
Αγαπητοί συνάδελφοι, το πρόβλημα είναι πρωτίστως πολιτικό. Και ήταν πολιτικό και τότε, όταν εμφανίστηκε. Και σαν τέτοιο έπρεπε να αντιμετωπιστεί. Ειδάλλως, έτσι, όπως αντιμετωπίζεται και αντιμετωπίστηκε και το 2010 και μετέπειτα, δικαιώνει τον άναρχο φιλελευθερισμό ή την ακαμψία ενός σοσιαλισμού. Και δεν επιβιώνει πουθενά πλέον, τέτοιο δόγμα πολιτικής και οικονομικής συμπεριφοράς.
Κράτος χρειαζόμαστε. Διακομματικά, είναι διαπιστωμένο. Δεν υπάρχει πολίτης σήμερα που να μην αναζητά Δημόσια Διοίκηση. Έχει αποσαρθρωθεί. Και πρέπει να ανασκουμπωθούμε. Και τότε κάποιος πολιτικός -είτε διαφωνεί είτε δεν διαφωνεί με τους μεγάλους άνδρες του ’46, το αναφέρω σαν ιστορικό παράδειγμα- να δείξει μεγαθυμία, ασχέτως της λαϊκής εντολής, ότι μπορεί να κυβερνά με άλλους ή ακόμη και να δώσει την πρωθυπουργία σε άλλον πολιτικό, που έρχεται δεύτερος, κατά την επιλογή του ελληνικού λαού και να προχωρήσουμε όλοι μαζί, να ανατάξουμε το κράτος, τη Δημόσια Διοίκηση. 100 δισεκατομμύρια έλεγα από τότε, να δοθούν. Ξανά άλλα 100 εκατό. Όταν οι τρύπες υπάρχουν, θα χαθούν αυτά. 
Κράτος θέλουμε. Κι εδώ αντί για κράτος είδαμε το κράτος - Προκρούστη. Προκρούστη, πού, προπάντων; Στην υγεία. Απίστευτα πράγματα. Από ανυπαρξία πολιτικών, που δεν αιτιολογήθηκε πότε. Γιατί επί σειρά ετών, δεν υπάρχει ασφαλιστική τιμή στο φάρμακο; Κι έρχονται και ζητούν τώρα, με το τσουβάλι, το φάρμακο με τη δραστική ουσία. Επειδή είμαι γιατρός τα λέω αυτά. Είναι απίστευτα πράγματα. Στη γεωργία –όχι μόνο στην ελληνική γεωργία- ζητούμε κατά την ιχνηλασιμότητα του τροφίμου –δηλαδή, για να έχουμε υγιεινά και ασφαλή προϊόντα- την τυποποίηση. Μάλιστα οι Ευρωπαίοι μάς επισημαίνουν ότι το λάδι δεν πρέπει να το βάζουμε σε δεκάκιλα και δεκαπεντάκιλα, αλλά σε πεντάκιλα και τυποποιημένο, για να υπάρχει η ταυτότητα του προϊόντος. Και το φάρμακο θα το δώσουμε από τα τσουβάλια! Αν είναι δυνατόν! 
Μα είναι πολιτικές αυτές, για ένα καθωσπρέπει κράτος και για πολίτες μιας ευνομούμενης πολιτείας;
Κλινικές χρεοκοπημένες. Δεν φρόντισε κανένας για τίποτα. Μέχρι 15.000.000 και 20.000.000 ευρώ. Στενάζουν οι ψυχικώς πάσχοντες. Απλήρωτοι οι εργαζόμενοι. Και προσπαθεί κανείς να πει, αν υπάρχει ηλιαχτίδα φωτός πλέον, για να δώσει κάποια ελπίδα.
Θα κλείσω με κάτι που δεν ακούστηκε αυτά τα χρόνια και δεν ακούστηκε και το 2010: Η Ευρώπη –και είναι παριστάμενοι συνάδελφοί μας, που διαχειρίστηκαν θέματα στην Ευρωπαϊκή Ένωση- μιλάει για την πολιτική των περιφερειών. 
Πείτε μου, αγαπητοί συνάδελφοι, στη Μακεδονία, στη Θράκη, στην Ήπειρο, που είναι ένα τόξο με χώρες είτε εντός είτε εκτός Ευρωπαϊκής Ένωσης, με δικό τους νόμισμα, με μερικές χώρες μάλιστα, να είναι φορολογικοί παράδεισοι εντός Ευρωπαϊκής Ένωσης, πού είναι η Ευρωπαϊκή Ένωση των περιφερειών, για να ασκήσει πολιτική με αντισταθμιστικά, με αντιρροπιστικά μέτρα για τη Μακεδονία, τη Θράκη και την Ήπειρο; Πού είναι η ελληνική Κυβέρνηση, για να τα αναδείξει αυτά τα ζητήματα; 
Αγαπητοί συνάδελφοι, επειδή βρισκόμαστε ενώπιον πολύ μεγάλων ιστορικών αποφάσεων, εγώ πιστεύω ακράδαντα, ότι ήρθε η ώρα να λεχθεί αναλυτικά και εκλαϊκευμένα η παρούσα κατάσταση στους Έλληνες πολίτες, για να κριθούμε όλοι μας, ποιοι θα μείνουμε όρθιοι να πάρουμε την απόφαση που πρέπει, για την πατρίδα και το μέλλον των πολιτών και των επομένων γενεών. Τα ψέματα, έλεγε ένας μεγάλος Έλληνας, καταθάπτουν τους λαούς. Η αδράνεια και ο εκφυλισμός καταστρέφουν τα κράτη. 
Ευχαριστώ. 
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΚΙΛΤΙΔΗΣ",226
"135201"," Ευχαριστούμε τον ειδικό αγορητή του ΛΑΟΣ, κ. Κωνσταντίνο Κιλτίδη. 
Παρακαλείται ο ειδικός αγορητής του ΣΥΡΙΖΑ, κ. Δημήτριος Παπαδημούλης να λάβει το λόγο για δεκαπέντε λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"135202"," Ευχαριστώ, κυρία Πρόεδρε. 
Κυρίες και κύριοι συνάδελφοι, κύριε Υπουργέ, η Βουλή συζητά, κατά τα καθιερωμένα, τον απολογισμό και τον ισολογισμό του 2010, την ώρα που όλη η Ελλάδα βλέπει με αγωνία στους τηλεοπτικούς δέκτες, το χρονικό μίας προαναγγελθείσας λαιμητόμου, για μισθούς και συντάξεις, στα μέτρα που θα ληφθούν το 2012, το 2013, το 2014, το 2015 και για τα επόμενα τουλάχιστον, δέκα χρόνια και τα οποία έχουν ήδη, συμφωνήσει οι τρεις Αρχηγοί με τον Πρωθυπουργό και την τρόικα των δανειστών μας. Σε λίγη ώρα, απλώς, θα μαζευτούν, για να μετατρέψουν τις περίφημες αδιαπραγμάτευτες κόκκινες γραμμές, στα κόκκινα κορδελάκια της συσκευασίας. 
Κύριε Σαχινίδη, απαντώντας σε μια επίκαιρη ερώτησή μου, για την υλοποίηση των στόχων του προϋπολογισμού του 2011, ομολογήσατε ότι είχατε πέσει έξω και στα έσοδα και στα έξοδα και στις δαπάνες και στο μέγεθος τής ύφεσης και στην εξέλιξη του χρέους. Σας είχα τότε πει: «Για να μην κουράζεστε, πείτε μου μια πρόβλεψη και ένα μέγεθος στο οποίο να πέσατε μέσα». Δεν τα καταφέρατε, όχι από προσωπική αδυναμία, αλλά γιατί τα μεγέθη των αποκλίσεων βοούν. 
Η ίδια ακριβώς φωτογραφία υπάρχει και στον απολογισμό και στον ισολογισμό του 2010. Πέσατε έξω σε όλες τις προβλέψεις. Τα έσοδα είναι κατά 3,5 δισεκατομμύρια λιγότερα. Οι δαπάνες είναι κατά 17 δισεκατομμύρια περισσότερες. Ο δανεισμός είναι κατά 25 δισεκατομμύρια ευρώ περισσότερα, από τα 33 δισεκατομμύρια έφθασε στα 58 δισεκατομμύρια. Στην ύφεση, αντί στη στασιμότητα, έχουμε -4,3%. Το χρέος από τα 300 δισεκατομμύρια έφθασε στα 340 δισεκατομμύρια. Το Πρόγραμμα Δημοσίων Επενδύσεων από τα 10,3 δισεκατομμύρια έπεσε στα 8,3 δισεκατομμύρια. Ένα εργαλείο, δηλαδή, που θα μπορούσε να κάνει την ύφεση μικρότερη, το περικόψατε. 
Επιπλέον υπάρχει χοντροκομμένη παρανομία. Όταν πέφτει έξω ένας προϋπολογισμός τόσο πολύ, το Σύνταγμα επιβάλλει με το άρθρο 79 -και το Ελεγκτικό Συνέδριο φωνάζει χρόνια- η εκάστοτε κυβέρνηση να φέρνει διορθωτικό προϋπολογισμό, ο οποίος να εγκρίνεται από τη Βουλή. Ούτε αυτό δεν κάνατε. 
Το γαϊτανάκι των αποκλίσεων υπάρχει και στα περίφημα βεβαιωθέντα και μη εισπραχθέντα από το δημόσιο, έσοδα, δηλαδή τα οφειλόμενα, το περίφημο παπανδρεϊκό «λεφτά υπάρχουν». Πόσα ήταν αυτά το 2003; Ήταν 11 δισεκατομμύρια ευρώ. Το 2009 ανέβηκαν στα 33,5 δισεκατομμύρια ευρώ, το 2010 στα 38,7 δισεκατομμύρια ευρώ και τώρα έχουν περάσει τα 40 δισεκατομμύρια. 
Γιατί, όμως, υπάρχουν αυτές οι αποκλίσεις; Ένα κομμάτι είναι η αποτυχία του διαχειριστή, του μάγειρα, αυτού που εφαρμόζει τη συνταγή: η Κυβέρνηση, η διοίκηση κ.λπ.. Ένα άλλο όμως, βασικό, είναι η ίδια η συνταγή του μνημονίου. 
Ένα θέμα, λοιπόν, είναι η συνταγή. Πέφτουν έξω οι προϋπολογισμοί, γιατί εφαρμόζεται μία συνταγή του μνημονίου υφεσιακή, η οποία παράγει μία δυναμική αυξητική, του χρέους, που το καθιστά μη διαχειρίσιμο. Παράγει δημοσιονομικές αποκλίσεις, παράγει φτώχεια, παράγει ανεργία, η οποία επιδρά στην υστέρηση εσόδων και απαιτεί υπέρβαση δαπανών για τη στήριξη των μειωμένων εσόδων των ασφαλιστικών ταμείων. 
Και το ερώτημα –και απευθύνομαι ιδιαίτερα στους ολίγους παρόντες συναδέλφους της Νέας Δημοκρατίας- είναι το εξής: Πώς καταψηφίζετε τον απολογισμό και τον ισολογισμό του 2010, που υλοποιεί το μνημόνιο νούμερο 1 και έχετε ήδη, συμφωνήσει και ετοιμάζεστε να ψηφίσετε τα μέτρα του μνημονίου νούμερο 2, που ήδη, έχουν συμφωνηθεί από τους τρεις Αρχηγούς; 
Είδα με θλίψη προχθές, αυτήν την παράτα των δηλώσεων των Αρχηγών, μετά την πρώτη συνάντηση. Βγήκε ο πρώτος, ο κ. Καρατζαφέρης και είπε «έσωσα την Ευρώπη». Βγήκε ο δεύτερος, ο κ. Σαμαράς και είπε «έσωσα τους μισθούς, τον δέκατο τρίτο και τον δέκατο τέταρτο», χωρίς να μας λέει τι γίνεται με τους πρώτους δώδεκα. Ο δε τρίτος, ο κ. Παπανδρέου, σώζει εξακολουθητικά τη χώρα, τα τελευταία δυόμισι χρόνια. Κάμποσες φορές μάς έχει πει ότι την έχει σώσει. Και ήρθε ο κ. Παπαδήμος, με μία γραπτή ανακοίνωση λίγη ώρα μετά και φανέρωσε όλο αυτό το θλιβερό επικοινωνιακό σόου, διότι η γραπτή ανακοίνωση του κ. Παπαδήμου έλεγε: «Συμφωνήσαμε με τους τρεις Αρχηγούς ότι θα πάρουμε πρόσθετα μέτρα της τάξεως του 1,5% του ΑΕΠ». Αυτό σημαίνει πάνω από 3 δισεκατομμύρια μέσα στο 2012. «Συμφωνήσαμε με τους τρεις Αρχηγούς ότι θα μειώσουμε το μισθολογικό κόστος». «Συμφωνήσαμε με τους τρεις Αρχηγούς ότι θα εξορθολογήσουμε» –δηλαδή, θα περικόψουμε- «τις επικουρικές συντάξεις». 
Τι σημαίνει αυτό; Σημαίνει ότι πίσω από ένα στημένο σκηνικό μίας δήθεν σκληρής διαπραγμάτευσης με την τρόικα, επιχειρείται να κρυφθεί ένα οικονομικό πακέτο, που έχει συμφωνηθεί ήδη στο 99% και άρχισε αυτό το επικοινωνιακό σόου, για τον επιμερισμό του πολιτικού και του κομματικού κόστους, ανάμεσα στα τρία συγκυβερνώντα μέρη. 
Ποια είναι όμως, η ουσία; Η ουσία είναι ότι αυτά τα μέτρα, τα οποία ήδη έχουν συμφωνηθεί και για τα οποία η Βουλή έχει μεσάνυχτα –αλλά μαθαίνουμε από τα κανάλια ότι υπάρχει προγραμματισμός να ψηφιστούν Παρασκευή, Σάββατο, Κυριακή στη Βουλή, το σύνολό τους ή ο βασικός τους κορμός- έχουν συγκεκριμένα χαρακτηριστικά: 
Νέα άγρια περικοπή των μισθών και όχι μόνο των κατώτατων, όλων των μισθών. Ουσιαστική κατάργηση των κλαδικών συμβάσεων. Νέες περικοπές στις συντάξεις, όχι μόνο τις επικουρικές, αλλά και τις κύριες. Νέα συρρίκνωση του κοινωνικού κράτους. Νέο κύμα απολύσεων, με πρώτη δόση 15.000 και με δέσμευση στα επόμενα τέσσερα-πέντε χρόνια, τις 200.000. Άγρια αντικοινωνικά, υφεσιακά και εξόχως, άδικα, χτυπάνε τα χαμηλότερα και τα μεσαία εισοδήματα. 
Και δεν είναι μόνο αυτό. Θα έχουν και δημοσιονομικές συνέπειες. Όταν κόβεις τους μισθούς με τον μπαλτά, μειώνεις και τα φορολογικά έσοδα από τη φορολόγηση των μισθών. Όταν κόβεις τις συντάξεις, μειώνεις τα φορολογικά έσοδα από τη φορολόγηση των συντάξεων. Όταν κουρεύεις τα ομόλογα των ασφαλιστικών ταμείων, χωρίς να τους δίνεις τα δεκάδες δισεκατομμύρια που δίνεις στις τράπεζες και στους τραπεζίτες –και σε αυτό συμφώνησαν οι τρεις Αρχηγοί, ότι θα δώσουν πάνω από 40 δισεκατομμύρια στους τραπεζίτες, αλλά θα τους αφήσουν και τα κλειδιά του ελέγχου των τραπεζών, χωρίς να βάζουν το χέρι στην τσέπη οι ιδιώτες μεγαλομέτοχοι- όταν, δηλαδή, δίνεις όλα αυτά, θα έχεις υστέρηση εσόδων και θα έχεις πρόσθετη τρύπα στα ασφαλιστικά ταμεία. 
Υποχρεωτικά, λοιπόν, θα φέρεις και νέο πακέτο μέτρων, τον Ιούνιο ενδεχομένως, στο όνομα των αποκλίσεων που αυτή η πολιτική θα προκαλέσει, στην εκτέλεση του ψηφισμένου προϋπολογισμού, πέρα από τα 3,2 δισεκατομμύρια που ήδη, έχουν συμφωνηθεί να πέσουν στο κεφάλαιο. Συνεχίζεται και εντείνεται, δηλαδή, ο φαύλος κύκλος της παγίδας του χρέους και της ολοένα και βαθύτερης ύφεσης. 
Κυρίες και κύριοι συνάδελφοι, η Ελλάδα είναι η μόνη χώρα που έχει το 2012, για πέμπτη συνεχόμενη χρονιά, μεγάλη ύφεση. Δεν έχει ξανατύχει αυτό σε ευρωπαϊκή χώρα –όχι μόνο στην Ελλάδα- από το Β΄ Παγκόσμιο Πόλεμο και μετά. Και η ύφεση για το 2012, προβλέπεται από διεθνείς οργανισμούς να είναι όση και του Σουδάν. 
Το δε χρέος, στο όνομα της αντιμετώπισης του οποίου, μπήκαμε στο μνημόνιο –μας βάλατε στο μνημόνιο και μας βάζετε ολοένα και πιο βαθιά, στη λογική του μνημονίου- πριν μπούμε στο μνημόνιο ήταν περίπου 120% και τα επίσημα στοιχεία που ανακοινώθηκαν προχθές, για το 2011, λένε ότι έχει φθάσει ήδη στο 159% και κάτι του ΑΕΠ. Δηλαδή, είναι ένα χρέος μη διαχειρίσιμο, γιατί από τη στιγμή που έχει προκληθεί με αυτήν την πολιτική, μία καλπάζουσα ύφεση, έχει ξεφύγει το χρέος, έχει χτυπήσει ταβάνι και συνεχίζει να ανεβαίνει. 
Κόλαση, λοιπόν, για μισθούς και συντάξεις, μεγαλύτερη ανεργία, μεγαλύτερη φτώχεια, βαθύτερη ύφεση, μη ελεγχόμενο χρέος. Ο κ. Κρούγκμαν με νόμπελ οικονομίας –αν δεν κάνω λάθος, κύριε Καστανίδη, ένας εκ των πολλών συμβούλων του πρώην Πρωθυπουργού κ. Παπανδρέου, δεν ξέρω, εάν αυτός ήταν άμισθος ή αμειβόμενος, όπως ήταν ο κ. Ασεμπίγιο για τα θέματα του Ελληνικού- γράφει σήμερα, ότι η Ελλάδα και η ελληνική κοινωνία θα πεθάνει απ’ αυτήν την εξακολουθητική λιτότητα και μάλιστα τη μονόπλευρη, την κοινωνικά προσανατολισμένη στα ασθενέστερα κοινωνικά στρώματα και ότι είναι αδύνατον να έχεις τα πρωτογενή πλεονάσματα που στα χαρτιά, συμφωνούν η τρόικα εξωτερικού, η τρόικα των δανειστών μας με την τρόικα εσωτερικού, την τρόικα των Αρχηγών, με τον κ. Παπαδήμο και να υλοποιηθούν, με τέτοια πολιτική. 
Είναι αδύνατον με μία ύφεση που θα ξεπεράσει το 3,5% για το 2012, να έχει πρωτογενή πλεονάσματα και είναι αδύνατον, όταν προβλέπεται ότι η ύφεση θα συνεχιστεί και το 2013. Γι’ αυτό έρχεται και το καινούργιο φασούλι, που λέει ότι θα φτιαχτεί ειδικός λογαριασμός, ειδικό ταμείο για τη διαχείριση του χρέους: ότι τα καινούργια δάνεια δεν θα δοθούν απλώς, όλα για τους τραπεζίτες, τις τράπεζες, χωρίς δημόσιο έλεγχο και για την αποπληρωμή των παλαιότερων δανείων, αλλά, επειδή δεν έχουν εμπιστοσύνη στους κυβερνώντες, θα τα διαχειρίζονται αυτοί μέσω ενός ειδικού λογαριασμού κι ενός ειδικό ταμείου, στο οποίο και θα πηγαίνουν τα λεφτά από τις άρον – άρον και όπως – όπως ιδιωτικοποιήσεις.
Η κραυγαλέα αποτυχία, λοιπόν, στην υλοποίηση του προϋπολογισμού του 2010 που σήμερα συζητάμε, η εξίσου κραυγαλέα αποτυχία του προϋπολογισμού του 2011 και η ήδη διαπιστούμενη αστοχία του ψηφισμένου πρόσφατα, προϋπολογισμού του 2012, θα απαιτούσαν με βάση μόνο την κοινή λογική, η ελληνική Κυβέρνηση να πει ότι αποδεικνύεται ότι και η συνταγή είναι λάθος και ζητούμε αλλαγή πολιτικής, για να βγούμε στην ανάπτυξη, για να μπορέσουμε το κουρεμένο χρέος να το εξυπηρετήσουμε. 
Διεκδικούμε μια περίοδο τριών ετών, αναστολής πληρωμής τοκοχρεολυσίων έτσι, ώστε αυτά τα 50 δισεκατομμύρια να μπορούν να πέσουν στην πραγματική οικονομία και να βγάλουμε το κεφάλι έξω από το νερό και να μπορέσουμε να μπούμε σε μια πορεία ανάκαμψης, ανόδου, ανάταξης, ενίσχυσης της κοινωνικής συνοχής, να δημιουργηθούν δουλειές.
Ισχυρίζονται ορισμένοι ότι δεν μπορούμε να τα κάνουμε αυτά, γιατί είμαστε με το χέρι απλωμένο. Ναι, δεν υποτιμούμε τους διεθνείς συσχετισμούς, αλλά η ηττημένη Γερμανία το 1953, πέτυχε και κούρεμα χρεών τεράστιο και συνάρτηση της αποπληρωμής των χρεών με την πορεία ανόδου των γερμανικών εξαγωγών και ένα τεράστιο αναπτυξιακό πακέτο, που ονομάστηκε τότε, σχέδιο Μάρσαλ.
Το γεγονός ότι είμαστε ισότιμο μέλος της Ευρωζώνης θεσμικά και πολιτικά, δεν συνεπάγεται μόνο υποχρεώσεις, αλλά και δικαιώματα και δίνει και διαπραγματευτικές δυνατότητες. Ναι, είμαστε ο πιο αδύναμος κρίκος μιας αλυσίδας, αλλά, αν σπάσει αυτός ο κρίκος, σπάει η αλυσίδα. Και το κόστος για τους δανειστές μας από ένα τέτοιο ενδεχόμενο, το οποίο φυσικά, δεν μας είναι ευχάριστο, το οποίο δεν επιθυμούμε, το οποίο δεν είναι η δική μας πολιτική, μπορεί να τεθεί στο τραπέζι για να διεκδικήσουμε πράγματα. Η διαπραγμάτευση είναι ένας μικρός πόλεμος. Αν πηγαίνεις εκεί με τη θεωρία «σφάξε με αγά μου, να αγιάσω» και «δεν μπορώ να ζητάω τίποτα, διότι εγώ είμαι αδύναμος», θα σου πάρουν και τα εσώρουχα. Είναι μαθηματικώς βέβαιο και ενώπιον αυτής της πραγματικότητας βρισκόμαστε. 
Είναι ολοφάνερο ότι καταψηφίζουμε τον απολογισμό-ισολογισμό του 2010. Διεκδικούμε μία αλλαγή πολιτικής, στο όνομα των συμφερόντων της μεγάλης πλειοψηφίας του ελληνικού λαού, που είναι και οι κοινωνικά ασθενέστεροι, αυτοί που παράγουν τον πλούτο σε αυτόν τον τόπο και σας λέμε πολύ απλά: Το ότι μπήκατε τρεις στην Κυβέρνηση δεν κάνει την πολιτική καλύτερη, την κάνει χειρότερη. Όσο πιο γρήγορα φύγετε, τόσο το καλύτερο για τον τόπο. Θα ήταν χίλιες φορές καλύτερο, αν σε εκείνη την περίφημη 4η Δεκεμβρίου, είχαν στηθεί κάλπες, είχαν γίνει εκλογές και είχαμε τώρα μια κυβέρνηση με νωπή λαϊκή εντολή και μια Βουλή που να αντανακλά τους σημερινούς πολιτικούς και κοινωνικούς συσχετισμούς. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"135203"," Ευχαριστούμε τον ειδικό αγορητή του ΣΥΡΙΖΑ κ. Δημήτριο Παπαδημούλη.","Î–Î·ÏƒÎ· Î¡Î¿Î´Î¿Ï…Î»Î±",154
"135204"," Κυρία Πρόεδρε, μπορώ να έχω το λόγο;","ΧΑΡΑΛΑΜΠΟΣ ΚΑΣΤΑΝΙΔΗΣ",207
"135205"," Επειδή απευθύνθηκε σ’ εσάς, έχετε για ένα λεπτό το λόγο, κύριε Καστανίδη.","Î–Î·ÏƒÎ· Î¡Î¿Î´Î¿Ï…Î»Î±",154
"135206"," Λιγότερο θα χρειαστώ, κυρία Πρόεδρε. Σας ευχαριστώ.
Κύριε Παπαδημούλη, εξ όσων γνωρίζω, ο κ. Κρούγκμαν δεν υπήρξε καθ’ οιονδήποτε τρόπο, σύμβουλος του κ. Παπανδρέου. Τούτο όμως, δεν ακυρώνει καθόλου την αληθή και πραγματική του διαπίστωση ότι, αν υιοθετηθεί το πακέτο μέτρων που προτείνει η τρόικα αυτήν την ώρα, είναι βέβαιο ότι η απόλυτη φτώχεια στην Ελλάδα, θα οδηγήσει πιθανότατα σε κοινωνική έκρηξη, η οποία θα καταργήσει κάθε οικονομική συνταγή.","ΧΑΡΑΛΑΜΠΟΣ ΚΑΣΤΑΝΙΔΗΣ",207
"135207"," Ευχαριστούμε, κύριε Καστανίδη. 
Το λόγο έχει ο Βουλευτής Αιτωλοακαρνανίας του ΠΑΣΟΚ, κ. Ανδρέας Μακρυπίδης για δώδεκα λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"135208"," Ευχαριστώ, κυρία Πρόεδρε.
Κυρίες και κύριοι συνάδελφοι, συζητάμε σήμερα στην Ολομέλεια της Βουλής τον απολογισμό και ισολογισμό του 2010, που κατά τη γνώμη μου είναι μια σημαντική κατάκτηση, μια σημαντική διαδικασία, που αφ’ ενός μεν, στοχεύει στη δυνατότητα, η Βουλή να μπορεί σε διαδικασία Ολομέλειας να κρίνει τις προβλέψεις, τις εκτιμήσεις της κυβέρνησης όσον αφορά τον προϋπολογισμό και αφ’ ετέρου, είναι και μια διαδικασία σημαντική, κατά τη γνώμη μου, γιατί εμπεριέχει το στοιχείο και της διαφάνειας και του ελέγχου των δημοσιονομικών δεδομένων. 
Εκτιμώ, κύριε Υπουργέ, ότι αυτή η κατάκτηση του Κοινοβουλίου θα πρέπει να διευρυνθεί με τη δυνατότητα στήριξης έτι περαιτέρω, της αρμόδιας Επιτροπής Απολογισμού και Ισολογισμού -και με τεχνική υποστήριξη αλλά και με τα ανάλογα στελέχη που χρειαζόμαστε- προκειμένου να είναι πιο ουσιαστική η διαδικασία συζήτησης της Ολομέλειας. 
Κύριοι συνάδελφοι, για να κρίνουμε τον απολογισμό και τον ισολογισμό του 2010 θα πρέπει να δούμε το πολιτικό, οικονομικό και κοινωνικό περιβάλλον, μέσα στο οποίο κληθήκαμε να υλοποιήσουμε αυτόν τον προϋπολογισμό. Είναι γεγονός –και ειπώθηκε κατά κόρον- ότι ήταν πρωτόγνωρες οι δημοσιονομικές συνθήκες το 2010. Ήταν πρωτόγνωρες οι οικονομικές συνθήκες τόσο στη χώρα μας όσο και στην Ευρωπαϊκή Ένωση αλλά και διεθνώς. Ήταν, λοιπόν, πραγματικά ένα δυσμενέστατο οικονομικό περιβάλλον. 
Ήταν επίσης ο τρίτος συνεχόμενος χρόνος που είχαμε παγκόσμια κρίση. Ήταν για τρίτη συνεχόμενη χρονιά που η χώρα μας βρισκόταν σε ύφεση. Ήταν γεγονός ότι το ελληνικό δημόσιο είχε υψηλές δανειακές ανάγκες. Επίσης ήταν γεγονός ότι υπήρχε μία αδυναμία χρηματοδότησης μ’ ένα αποδεκτό κόστος. Αυτό ήταν το οικονομικό περιβάλλον. Και αν εδώ προσθέσουμε και το αρνητικό πολιτικό περιβάλλον, δηλαδή έναν συντηρητικό συσχετισμό που υπήρχε σ’ ευρωπαϊκό επίπεδο, αυτό δείχνει τις δυσκολίες μέσα στις οποίες κληθήκαμε να διαχειριστούμε ως χώρα, τη δημοσιονομική κατάσταση που δυστυχώς, παραλάβαμε από την προηγούμενη κυβέρνηση της Νέας Δημοκρατίας κι η οποία μας είχε οδηγήσει σ’ έναν -κατά τον επιεικέστερο χαρακτηρισμό- δημοσιονομικό εκτροχιασμό. 
Άρα οι ευθύνες της κυβέρνησης του ΠΑΣΟΚ τότε ήταν μεγάλες. Έπρεπε πρώτα και κύρια, να θέσει ως μέλημα, τον έλεγχο των δημοσιονομικών δεδομένων, δηλαδή το να σταματήσουμε τον δημοσιονομικό εκτροχιασμό. Αυτό θα έπρεπε να είναι το πρώτο μέλημά μας. 
Το δεύτερο μέλημα θα έπρεπε να είναι, να υπάρξει κάλυψη των δανειακών αναγκών. 
Επίσης ήταν αδήριτη ανάγκη να υπάρξει αναθεώρηση του προϋπολογισμού που είχαμε ψηφίσει το Δεκέμβρη του 2009. Έπρεπε δηλαδή να παρθούν μέτρα εισπρακτικού χαρακτήρα, δηλαδή να αυξήσουμε τα έσοδα, αλλά και συγχρόνως, μέτρα περιστολής των δαπανών. 
Σ’ αυτήν την κατεύθυνση πάρθηκαν μέτρα για την αύξηση των εσόδων, όπως ήταν μέτρα φορολογικού χαρακτήρα, με την επιβολή νέων φόρων και μάλιστα, στην έμμεση φορολογία, στην αύξηση του ΦΠΑ και στον ειδικό φόρο κατανάλωσης. Κατά τη γνώμη μου, ήταν η πιο άδικη φορολογία. Υπήρξαν αυξήσεις και στους φορολογικούς συντελεστές. Όμως νομίζω ότι παρά την όποια προσπάθεια αύξησης των εσόδων, δεν είχαμε το απαιτούμενο αποτέλεσμα συνολικά, στα έσοδα -κι αυτό απεικονίζεται στα στοιχεία του απολογισμού- γιατί υπήρξαν, κατά τη γνώμη μου, και αστοχίες, όπως ήταν η απόφαση για επιστροφή φόρου, με συλλογή αποδείξεων, 1 δισεκατομμυρίου ευρώ και μάλιστα, σε κοινωνικές ομάδες και φορολογουμένους που δεν δικαιούντο αυτήν τη μεγάλη επιστροφή, σε σχέση με το εισόδημά τους. 
Δυστυχώς, η φοροδιαφυγή παρέμεινε σε υψηλά επίπεδα και εκτιμώ ότι σήμερα, θα πρέπει να δεσμευθούμε ότι όσον αφορά το πρόβλημα αύξησης των εσόδων, αυτά δεν πρέπει να προέρχονται ούτε από την αύξηση νέων φόρων ούτε και των φορολογικών συντελεστών. 
Υπάρχουν, κατά τη γνώμη μου, «δεξαμενές» στις οποίες μπορούμε να ανατρέξουμε και να αντλήσουμε τα φορολογικά έσοδα, όπως είναι τα ληξιπρόθεσμα χρέη. Δεν καταλαβαίνω, κύριε Υπουργέ, γιατί, ενώ ψηφίσαμε πριν από μια εβδομάδα, μία διάταξη, για τη ρύθμιση των ληξιπρόθεσμων υποχρεώσεων σε εξήντα δόσεις και μάλιστα με το μικρό ποσό των 100 ευρώ, για τους έχοντες μικρές οφειλές, που μπορούσαν να αντεπεξέλθουν μ’ αυτό το μικρό ποσό, κατατέθηκε τροπολογία, για να γίνει ανάκληση αυτής της απόφασης, της διάταξης αυτού του νομοσχεδίου που ψηφίσαμε και επανέρχεται η διάταξη, για τις είκοσι τέσσερις δόσεις. Νομίζω ότι τα ληξιπρόθεσμα χρέη μπορούν να αποτελέσουν πηγή εσόδων, χωρίς αυτό να είναι ασυλία σε μεγαλοοφειλέτες ή σε ανθρώπους οι οποίοι φοροαποφεύγουν. 
Υπάρχει, επίσης, η δεξαμενή που μπορούμε να αντλήσουμε τα φορολογικά έσοδα, όπως είναι η επίσπευση των φοροδικών 30 δισεκατομμύρια και πλέον, από 150 χιλιάδες περιπτώσεις, καθώς επίσης και η φορολόγηση των καταθέσεων, τόσο απ’ όσα χρήματα βγήκαν στο εξωτερικό, αλλά και από τους τόκους των καταθέσεων, για όσες δραστηριότητες και όσα εισοδήματα υπάρχουν στο εξωτερικό, Ελλήνων πολιτών, Ελλήνων φορολογουμένων. 
Εκτιμώ ότι έγινε μία ουσιαστική προσπάθεια στην κατεύθυνση περιστολής των δαπανών και αυτό μέσα από τις μειώσεις των μισθών και των συντάξεων, αλλά και τον περιορισμό της σπατάλης στον τομέα της υγείας, στα φάρμακα, στην περιστολή δαπανών στη Δημόσια Διοίκηση, στην τοπική αυτοδιοίκηση, μέσα από το νοικοκύρεμα και από την εφαρμογή του «Καλλικράτη». Κατά τη γνώμη μου όμως, υπήρξαν και καθυστερήσεις, υπήρξαν και αναστολές, κυρίως στον τομέα των διαρθρωτικών αλλαγών και στις μεταρρυθμίσεις.
Παρόλα αυτά, κυρίες και κύριοι συνάδελφοι, και τα επιμέρους προβλήματα και στο σκέλος των εσόδων, όπως αναφέρθηκα, αλλά και στις δαπάνες, επιτεύχθηκε μείωση του ελλείμματος κατά 5% του Ακαθάριστου Εγχώριου Προϊόντος -ένα ποσοστό μεγάλο, πρωτόγνωρο στην Ευρωζώνη- μέσα σε ένα χρόνο. Άρα είχαμε μία μείωση κατά 12 με 13 δισεκατομμύρια ευρώ, μέσα σε ένα χρόνο. Αυτό μπορούμε να πούμε ότι είναι ένα επίτευγμα που μας έδωσε τη δυνατότητα να ευελπιστούμε ότι και στην πορεία με ένα νοικοκύρεμα, μπορούμε να πετύχουμε το μεγάλο στόχο, που είναι ο έλεγχος του δημοσιονομικού εκτροχιασμού και να τεθούν υπό έλεγχο, τα δημοσιονομικά δεδομένα της χώρας μας.
Όμως, θα ήθελα, κυρίες και κύριοι συνάδελφοι, να αναφερθώ και σε μία σειρά θεμάτων –θα μου επιτρέψετε την έκφραση «επιτυχίες»- που είχαμε το 2010, όσον αφορά τη χώρα μας, στη μεγάλη προσπάθεια που έκανε, για να αντιμετωπίσει την κρίση.
Μη κρυβόμαστε, κυρίες και κύριοι συνάδελφοι, γιατί η δημιουργία του προσωρινού μηχανισμού στήριξης ήταν επιτυχία της χώρας μας στην Ευρωπαϊκή Ένωση. Και δεν πρέπει να υποβαθμίζουμε τις επιτυχίες μας. Αυτή η δημιουργία του προσωρινού μηχανισμού στήριξης ήταν το προοίμιο, του μόνιμου μηχανισμού στήριξης, που ήρθε στη συνέχεια και κάλυψε ανάγκες και άλλων κρατών της Ευρωπαϊκής Ένωσης, όπως είναι η Πορτογαλία, η Ιρλανδία, η Ισπανία κλπ.. Ενδεχομένως αυτή η μεγάλη επιτυχία που ξεκίνησε από τον προσωρινό μηχανισμό στήριξης και συνεχίστηκε με το μόνιμο μηχανισμό, να είναι και το πρόπλασμα, το προστάδιο του ευρωομολόγου αλλά και της σωστής λειτουργίας αύριο, της Ευρωπαϊκής Κεντρικής Τράπεζας, που μπορεί όντως, να παίξει ένα ρόλο σοβαρό, καθοριστικό στο να ξεπεράσει πλέον, η Ευρωζώνη, αλλά γενικότερα και η Ευρωπαϊκή Ένωση τη μεγάλη οικονομική κρίση.
Θα μου πείτε: «Όλα ήταν καλά; Μόνο επιτυχίες είχαμε, κύριε Μακρυπίδη;». Όχι, υπήρξαν και αποτυχημένες προσπάθειες σε αυτήν την κατεύθυνση. Γιατί λάθη, δεν κάνουν, αυτοί που δεν κάνουν τίποτα. Και φυσικά η Κυβέρνηση του ΠΑΣΟΚ σε μια προσπάθεια να αντιμετωπίσει την πρωτόγνωρη οικονομική κρίση είχε και αποτελέσματα θετικά, είχε και αποτυχημένες προσπάθειες. Έτσι, μπορώ να πω ότι ήταν όντως, αποτυχημένη η προσπάθεια που έκανε η τρόικα, όσον αφορά, τη συνταγή που μας έδωσε να υλοποιήσουμε. Και φυσικά υπήρξαν και από την μεριά μας, λανθασμένες ενέργειες, όσον αφορά, την εφαρμογή των μέτρων και καθυστερήσεις και παραλείψεις και αναστολές. 
Όντως, τα μέτρα τα πολλά, τα σκληρά, τα άδικα πολλές φορές, τα ανάλγητα, δεν είχαν τα προσδοκώμενα δημοσιονομικά αποτελέσματα. Όμως, μπορούμε να πούμε, κάνοντας ένα ισοζύγιο του 2010 κέρδους-ζημιών, ότι είχαμε επιτυχίες, είχαμε θετικά αποτελέσματα, είχαμε όμως και αποκλίσεις στους στόχους και γι αυτό, αναγκαστήκαμε πολλές φορές, να πάρουμε πρόσθετα μέτρα.
Κυρίες και κύριοι συνάδελφοι, δεν μπορώ να μην αναφερθώ στην τοποθέτηση που άκουσα και στην Ολομέλεια από τον εισηγητή της Νέας Δημοκρατίας, που την άκουσα και στην αρμόδια επιτροπή. Κατηγορεί την κυβέρνηση του ΠΑΣΟΚ ότι οι εισπράξεις του 2010, ήταν μικρότερες από τις εισπράξεις του 2009 και ότι οι δαπάνες ήταν μεγαλύτερες από ό,τι ήταν το 2009.
Ρωτώ πολύ απλά και με απλά μαθηματικά ότι, εάν ήταν έτσι, πώς είχαμε μείωση κατά πέντε μονάδες, του ελλείμματος του 2010; 
Ανέφερε, όμως, ότι οι αποκλίσεις και η μεγάλη εκτόξευση -θα έλεγα- του ελλείμματος το 2009 ήταν, γιατί το ΠΑΣΟΚ είχε την ευθύνη διακυβέρνησης το τελευταίο τρίμηνο, παραβλέποντας τα ¾ του χρόνου, που την ευθύνη τής διακυβέρνησης είχε η Νέα Δημοκρατία.
Εκτιμώ ότι δεν είναι σωστά αυτά τα επιχειρήματα. Γνωρίζουμε όλοι ότι το έλλειμμα του 2009 ανέβαινε με ασανσέρ, ξεκινώντας από τον προϋπολογισμό, με πρόβλεψη 2,5%, στη συνέχεια 3,5%, 6%, 10%, 13,5% και κατέληξε στο 15,5%.
Θα ήθελα, όμως, να υπενθυμίσω στον εισηγητή της Νέας Δημοκρατίας αλλά και στους Βουλευτές της Νέας Δημοκρατίας κάτι. Κυρίες και κύριοι συνάδελφοι, ποιος ήταν κυβέρνηση το Μάρτιο του 2009; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κυρία Πρόεδρε.
Ποιος ήταν Υπουργός Οικονομικών το Μάρτιο του 2010; 
Ξέρετε, κυρίες και κύριοι, ότι το ομόλογο που έχουμε να πληρώσουμε μεθαύριο στις 20 Μαρτίου του 2012, των 14,5 δισεκατομμυρίων, ήταν ομόλογο που εξέδωσε ο κ. Παπαθανασίου, το Μάρτιο του 2009, με ένα συνολικό δανεισμό 43 δισεκατομμυρίων, με πρόσχημα να καλύψουμε έγκαιρες δανειακές ανάγκες; Ξέρετε με τι επιτόκιο; Με 5,5%. Με ομόλογα δεκαετή, δανείστηκε η κυβέρνηση της Νέας Δημοκρατίας την άνοιξη του 2009, με 5,5%! 
Μας κατηγορεί, γιατί τον Οκτώβρη και τον Νοέμβρη του 2010 δεν καλύψαμε γρήγορα, το σύνολο των δανειακών μας αναγκών. Εμείς το Μάρτη του 2010, δανειστήκαμε με 4,3%, όταν εσείς το Μάρτιο του 2009 δανειστήκατε με 5,5%, με πρόσχημα να καλύψετε δανειακές ανάγκες εν όψει δύο κρίσιμων εκλογικών αναμετρήσεων, στο πλαίσιο ελέγχου των δημοσιονομικών αναγκών, των δανειακών αναγκών και ελέγχου του ελλείμματος. Και το έλλειμμα έφθασε στο 15,5%. Φαντασθείτε να μην είχατε πάει έγκαιρα σ’ αυτόν το δανεισμό. 
Κλείνω όμως -και ευχαριστώ, κυρία Πρόεδρε- με ένα γεγονός. Εάν ευθύνεται το ΠΑΣΟΚ για το τελευταίο τρίμηνο του 2009, για την υπέρβαση του ελλείμματος, γιατί εκεί επικεντρώνεται η Νέα Δημοκρατία, θα πω κάτι πολύ απλό. Το 2008, κύριοι της Νέας Δημοκρατίας, που είχατε καθ’ ολοκληρία την ευθύνη διακυβέρνησης της χώρας, πόσο ήταν το έλλειμμα; Το έλλειμμα του 2008 ήταν 9%. 
Και μάλιστα, όταν η κρίση παρουσιάστηκε στην Αμερική με τη «LEHMAN BROTHERS» τον Αύγουστο του 2008, τι έκανε τότε, κυρίες και κύριοι συνάδελφοι, η κυβέρνηση της Νέας Δημοκρατίας; Διά του κ. Αλογοσκούφη, εξήγγειλε μέτρα τον Αύγουστο του 2008 τα οποία δεν πήρε ποτέ, διότι, ο κ. Καραμανλής ένα μήνα μετά, στην Έκθεση της Θεσσαλονίκης, με το πρόσχημα ότι είχε επανιδρύσει το κράτος και είχε θωρακίσει την οικονομία, είπε ότι δεν χρειάζονται μέτρα. Φθάσαμε δύο μήνες μετά, το έλλειμμα να είναι 9%. Φαντασθείτε να μην είχε επανιδρύσει το κράτος και να μην είχε προχωρήσει σε θωράκιση της οικονομίας, πόσο θα ήταν το έλλειμμα!
Το λέω, κυρίες και κύριοι, διότι μετά την ψήφιση του προϋπολογισμού το Δεκέμβρη του 2008, ο αρμόδιος Υπουργός, ο στυλοβάτης της οικονομικής πολιτικής των κυβερνήσεων της Νέας Δημοκρατίας, για πέντε χρόνια, κ. Αλογοσκούφης, αντικαταστάθηκε μετά από δέκα μέρες, από τον κ. Παπαθανασίου, αναγνωρίζοντας έμμεσα τη μεγάλη αποτυχία. 
Αυτή τη δημοσιονομική κατάσταση κληρονομήσαμε από τη Νέα Δημοκρατία και προσπαθήσαμε σε δύσκολες οικονομικές συνθήκες, με δυσκολίες και εμπόδια, να πετύχουμε τη σταθεροποίηση της κατάστασης και τον έλεγχο των δημοσιονομικών. Και σήμερα μπορούμε να πούμε ότι έχουμε κρατήσει τη χώρα όρθια, για να μπορούμε από κοινού όλοι μαζί, πολιτικές δυνάμεις, κοινωνικές δυνάμεις και ο ελληνικός λαός, να δημιουργήσουμε ξανά, ελπίδα και αισιοδοξία, ότι μπορούμε όλοι μαζί να συμβάλουμε, στο να βγάλουμε τη χώρα από την κρίση.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΜΑΚΡΥΠΙΔΗΣ",294
"135209"," Ευχαριστούμε το Βουλευτή Αιτωλοακαρνανίας του ΠΑΣΟΚ, κ. Μακρυπίδη.
Το λόγο έχει ο Βουλευτής Β΄ Θεσσαλονίκης της Νέας Δημοκρατίας, κ. Θεόδωρος Καράογλου, για δεκαπέντε λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"135210"," Ευχαριστώ, κυρία Πρόεδρε.
Νομίζω ότι είναι γνωστό σε όλο τον ελληνικό λαό ότι το ΠΑΣΟΚ είχε και έχει μια ιδιαίτερη σχέση με τη «δημιουργική λογιστική».
Ευτυχώς, βέβαια, για τον ελληνικό λαό, τώρα τελευταία, ανακάλυψαν αυτήν τη λειτουργική σχέση που έχει το ΠΑΣΟΚ με τη «δημιουργική λογιστική» και οι αρμόδιοι οικονομικοί εισαγγελείς. Γι’ αυτόν το λόγο, άλλωστε, έστειλαν τη σχετική υπόθεση για την πλαστογράφηση του ελλείμματος του 2009 στη Βουλή, η οποία θα πρέπει να τη μελετήσει και να αποφασίσει για τα δέοντα.
Είναι, αγαπητοί συνάδελφοι και συναδέλφισσες, ίσως τραγική ειρωνεία και ταυτόχρονα, σατανική σύμπτωση να συζητούμε σήμερα, τη στιγμή δηλαδή της κορύφωσης των διαπραγματεύσεων για το PSI και τη νέα δανειακή σύμβαση, για την κύρωση του απολογισμού και του ισολογισμού του κράτους για το έτος 2010, για τη χρονιά, δηλαδή, εκείνη που, ως τραγική συνέχεια των επιλογών που έγιναν μέσα στο 2009, από την κυβέρνηση του ΠΑΣΟΚ, κορυφώθηκε το ελληνικό δράμα και φτάσαμε στο σήμερα, όπου τις αμέσως επόμενες ώρες ή μέρες, θα κριθεί το μέλλον όλων μας, φοβάμαι, για αρκετές δεκαετίες. Και θα κριθεί με τρόπο που μόνο αισιόδοξους δεν μας αφήνει να είμαστε.
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Τη στιγμή αυτή που μιλάμε, στην ελληνική κοινωνία κυριαρχεί η ανασφάλεια, η απαισιοδοξία, ένα αρνητικό κλίμα που ποτέ μεταπολεμικά, δεν έχει γνωρίσει η πατρίδα μας, καθώς η ανεργία, η ύφεση, τα λουκέτα στις επιχειρήσεις και η μείωση των εισοδημάτων είναι η απόλυτη καθημερινότητα. Και αν πριν από τρία-τέσσερα χρόνια συζητούσαμε σε αυτήν την Αίθουσα, για το δεδομένο ότι ένα 20% των πολιτών βρισκόταν ή κινδύνευε να βρεθεί κάτω από τα όρια της φτώχειας, σήμερα, με δεδομένα εκείνα τα όρια, θα βρίσκαμε ότι παραπάνω από το μισό ελληνικό πληθυσμό, βρίσκεται σε παρόμοιο κίνδυνο.
Καταφέρατε, μάλιστα, το πρωτοφανές, αγαπητοί συνάδελφοι του ΠΑΣΟΚ. Να είναι σε παρόμοιο κίνδυνο ακόμη και οι έχοντες ιδιωτική περιουσία, καθώς με τη φοροληστρική πολιτική σας, οι περιουσίες πλέον, δεν παράγουν εισόδημα, παρά παράγουν μόνον οφειλές.
Σήμερα καλούμαστε να πληρώσουμε μια πολιτική τακτική και νοοτροπία, που ξεκίνησε από τις πρώτες κυβερνήσεις του ΠΑΣΟΚ και συνεχίστηκε σε όλη την περίοδο, τριάντα ολόκληρα χρόνια μετά το 1981. Υποφέρουμε εξαιτίας ενός τεράστιου δημόσιου χρέους, που ξεκίνησε το 1981 από το 25% του Ακαθάριστου Εγχωρίου Προϊόντος, για να φτάσει σήμερα, στο 160% του Ακαθάριστου Εγχωρίου Προϊόντος.
Σ’ αυτό το διάστημα, των τριάντα συνολικά ετών, είναι αλήθεια ότι το ένα τέταρτο περίπου της περιόδου αυτής, κυβέρνησε το κόμμα μας, το κόμμα της Νέας Δημοκρατίας, η οποία σαφέστατα έχει και αναλαμβάνει το μερίδιο ευθύνης που της αναλογεί, παρά το ότι, εάν συγκρίνουμε τις περιόδους αυτές, θα δούμε ότι υπάρχει θετικό πρόσημο στην κάθε περίοδο διακυβέρνησης της Νέας Δημοκρατίας και παρά τις φιλότιμες προσπάθειες που έκανε και τις δυο περιόδους, 1990-1993 και 2004-2009, για να προχωρήσουν οι αναγκαίες μεταρρυθμίσεις που είχε ανάγκη η οικονομία μας, όπως για παράδειγμα, να μειωθεί το σπάταλο κράτος, να γίνουν αποκρατικοποιήσεις, να γίνουν αλλαγές στο ασφαλιστικό, αλλαγές στην αγορά εργασίας, να προσελκυστούν ιδιωτικές επενδύσεις, μεταρρυθμίσεις που, εάν είχαν προχωρήσει έγκαιρα, θα είχαν πολύ μικρότερο κοινωνικό κόστος και βεβαίως, τεράστιο θετικό οικονομικό αποτέλεσμα.
Όμως το σκληρό κομματικό, συνδικαλιστικό κράτος του ΠΑΣΟΚ, από τη μια και από την άλλη, οι κρατικοδίαιτες δυνάμεις των media, των Μέσων Μαζικής Ενημέρωσης, πολέμησαν κάθε προσπάθεια εξυγίανσης, μέχρι που φτάσαμε στην καταστροφική διακυβέρνηση του κ. Γιώργου Παπανδρέου, ορόσημο της πολιτικής του οποίου, είναι το έτος για το οποίο συζητάμε, το 2010, το έτος που μπήκαμε στον αστερισμό του μνημονίου.
Μιλώντας, κύριε Υπουργέ, κυρίες και κύριοι συνάδελφοι, για τον απολογισμό του 2010 και καλούμενοι να ψηφίσουμε το σχετικό σχέδιο νόμου, θα παρακαλούσα, αν γίνεται, να έχουμε κάποια επιπλέον στοιχεία στους πίνακες που μας δώσατε. Δηλαδή, θεωρώ απαραίτητο να έχουμε τα συγκριτικά στοιχεία με τα αντίστοιχα νούμερα του προηγούμενου έτους, καθώς και τα στοιχεία του προϋπολογισμού, που είχε ψηφίσει για το 2010, η ελληνική Βουλή, ώστε να μπορούμε να τα συγκρίνουμε και να τοποθετούμαστε πιο υπεύθυνα.
Επίσης θα βοηθούσε μια εισήγηση του Υπουργού, από πού προέκυψαν αυτές οι τεράστιες διαφορές μεταξύ του προϋπολογισμού και των τελικών αποτελεσμάτων. Θα ήθελα να θυμίσω ότι μόλις λίγους μήνες πριν μπούμε στο 2010 -συγκεκριμένα, το Σεπτέμβριο του 2009- και εν όψει της σύνταξης του προϋπολογισμού του 2010, η τότε κυβέρνηση του Κώστα Καραμανλή, σε μια κίνηση πατριωτικής υπευθυνότητας, προειδοποιούσε τον ελληνικό λαό, για το μέγεθος της κρίσης, την οποία προεκλογικά δεν έβλεπε το ΠΑΣΟΚ, αλλά μετεκλογικά αναγνώρισε και ταυτόχρονα, προχώρησε σε προκήρυξη εκλογών, εκβιαζόμενη από το ΠΑΣΟΚ, με αφορμή την εκλογή του Προέδρου της Δημοκρατίας, που θα γινόταν το Μάρτιο του 2010, μιλώντας, όμως, ταυτόχρονα κατά τη διάρκεια της προεκλογικής περιόδου, για θυσίες που θα έπρεπε να γίνουν.
Η συνέχεια είναι γνωστή. Εμφανίστηκε ως μάγος ο κ. Παπανδρέου, που διαπίστωσε ότι «λεφτά υπάρχουν» και μας είπε ότι θα μας έκανε Δανία του Νότου και μέσα σε δύο χρόνια, μας έκανε Κίνα στους μισθούς, Ισπανία στην ανεργία, Αφρική στην ανάπτυξη, ενώ κατοχύρωσε, δυστυχώς για την πατρίδα μας, την Ελλάδα, ένα δικό μας «brand name» στην απαισιοδοξία.
Καλούμαστε δε να συζητήσουμε έναν προϋπολογισμό, που και εμείς, δυστυχώς, πέσαμε έξω στις προβλέψεις μας. Προβλέπαμε ότι θα προχωρούσατε το 2010 σε μία-δύο αναθεωρήσεις του, αλλά ακόμη και εσείς έχετε χάσει το μέτρημα πόσες φορές τον αναθεωρήσατε, πόσα φορολογικά νομοσχέδια φέρατε, πόσους νέους φόρους επιβάλατε.
Με ποιες προβλέψεις να συγκρίνουμε τα τελικά αποτελέσματα; Με τις αρχικές προβλέψεις, με την πρώτη αναθεώρηση, με την αναθεώρηση του μνημονίου ή με τις μετέπειτα αλλεπάλληλες αναθεωρήσεις του προϋπολογισμού του 2010; Ποια στοιχεία να πάρουμε ως βάση μέτρησης; Με βάση ποια αναθεώρηση του ΑΕΠ ή του ελλείμματος να τα συγκρίνουμε; Σε αυτά να υπολογίσουμε τις απλήρωτες δαπάνες του δημοσίου, το κρυφό χρέος, δηλαδή, τις αναβολές επιστροφής φόρων, τη διακοπή του Προγράμματος Δημοσίων Επενδύσεων;
Κύριε Υπουργέ, ένα είναι σίγουρο: αν ήσασταν τόσο καλοί στην αναπτυξιακή πολιτική όσο και στη «δημιουργική λογιστική», τότε η χώρα μας θα ήταν η πιο αναπτυγμένη χώρα του κόσμου. 
Λέγαμε από το Δεκέμβριο του 2009 τότε, ότι από τον προϋπολογισμό του 2010 απουσιάζει η αναγκαία αναπτυξιακή διάσταση. Δεν υπήρχε σχέδιο για αξιοποίηση της δημόσιας ακίνητης περιουσίας, για αποκρατικοποιήσεις, για αξιοποίηση του θεσμού των ΣΔΙΤ, των συμπράξεων, δηλαδή, δημοσίου και ιδιωτικού τομέα, για τον αναπτυξιακό νόμο. Το ΕΣΠΑ είχε «βαλτώσει» και μάλιστα, από την πέμπτη θέση στην απορροφητικότητα, που το παραλάβατε το 2010, το κατρακυλήσατε στην εικοστή τρίτη. Το Πρόγραμμα Δημοσίων Επενδύσεων είχε μειωθεί. Το φορολογικό περιβάλλον ήταν ασταθές και οι φορολογικοί συντελεστές υψηλοί. 
Όλα αυτά συνθέτουν το αντιαναπτυξιακό σκηνικό της πατρίδας. Η ύφεση, που έφτασε το 6%, δυστυχώς μας δικαίωσε, αλλά ταυτόχρονα επιδείνωσε όλους τους οικονομικούς δείκτες. 
Όταν συντάχθηκε ο προϋπολογισμός του 2010, εξαρχής φοβηθήκαμε ότι η νεοεκλεγείσα κυβέρνηση του κ. Παπανδρέου είχε πλήρη ανικανότητα να αντιληφθεί το μέγεθος της κρίσης και ότι σε μία πλειοδοσία λαϊκισμού και δημαγωγίας ήθελε να ωραιοποιήσει καταστάσεις. 
Θυμάμαι που ο νεοεκλεγείς τότε Πρόεδρός μας, ο κ. Αντώνης Σαμαράς, καλούσε τον Πρωθυπουργό να λάβει μέτρα όσο είναι νωρίς, καθώς ο κίνδυνος για την οικονομία ήταν τεράστιος. Στην πορεία αποδείχθηκε ότι η πορεία προς το Διεθνές Νομισματικό Ταμείο ήταν καλά σχεδιασμένη από τον τότε Πρωθυπουργό και τον τότε Υπουργό Οικονομικών του. Όλες οι κινήσεις, το «φούσκωμα» του ελλείμματος, με τη δαπάνη των 500 εκατομμυρίων για τη δόση του επιδόματος αλληλεγγύης, που δεν προβλεπόταν στον προϋπολογισμό του 2009, με την αύξηση των επιστροφών του ΦΠΑ κατά 1,5 δισεκατομμύριο το 2009, με την άμεση πληρωμή 1,2 δισεκατομμυρίου σε προμηθευτές των νοσοκομείων, με 700 εκατομμύρια επιπλέον, σε εξοπλιστικά προγράμματα, με την αναβολή της είσπραξης του ΕΤΑΚ, με την αναβολή της ρύθμισης για τους ημιυπαίθριους, με την αναβολή του φόρου στα λαχεία και στο «ΞΥΣΤΟ», καθώς επίσης και στα σκάφη αναψυχής, η κατασυκοφάντηση της χώρας και των Ελλήνων στο εξωτερικό και μάλιστα, από τα χείλη του ίδιου του Πρωθυπουργού και των κορυφαίων Υπουργών του, η αργοπορία στην ανακοίνωση των μέτρων, η μελετημένη εκτόξευση των spreads, των επιτοκίων, δηλαδή, στο εξωτερικό, είχαν ένα και μόνο στόχο: να μπει η Ελλάδα στον έλεγχο του Διεθνούς Νομισματικού Ταμείου. Φυσικά τα καταφέρατε, αλλά δυστυχώς αυτό ήταν μία επιλογή που σήμερα, την πληρώνουμε πάρα πολύ ακριβά. 
Βλέποντας τα οικονομικά μεγέθη όταν ξεκίνησε η χρονιά, θα δούμε ότι μόλις ανέλαβε η κυβέρνηση του ΠΑΣΟΚ θα είχαμε ένα έλλειμμα της τάξεως του 8% περίπου, εάν είχαν υλοποιηθεί τα ψηφισθέντα μέτρα, μία ανεργία περίπου στο 12%, ύφεση οριακά στο -1% και δημόσιο χρέος στο 115%. 
Θα ήθελα να θυμίσω ότι μιλάμε για μία χρονιά που, ενώ το Διεθνές Νομισματικό Ταμείο προέβλεπε για την Ευρώπη ρυθμό ανάπτυξης το -0,1%, τελικά κατέληξε στο -4% για την Ευρωζώνη.
Ήταν φυσικό, λοιπόν, να επηρεαστεί και η ελληνική οικονομία απ’ αυτήν τη δίνη. Στον προϋπολογισμό του 2010 προβλέπατε αύξηση στα έσοδα. Στην πορεία πήρατε πρωτοφανή φορολογικά μέτρα, όπως η αύξηση του φόρου εισοδήματος, οι αλλαγές στη φορολογική κλίμακα, η κατάργηση των αφορολόγητων ποσών, η αύξηση της παρακράτησης φόρου, η επαναφορά των φόρων κληρονομιάς και γονικών δωρεών, καθώς επίσης και η αύξηση των συντελεστών φορολόγησης της ακίνητης περιουσίας, η αύξηση του ΦΠΑ, η αύξηση των ειδικών φόρων κατανάλωσης στα τσιγάρα, στα ποτά, στα καύσιμα, στα τέλη κινητής τηλεφωνίας, η έκτακτη εισφορά, η περαίωση και πολλά ακόμη, που μπορεί να μου διαφεύγουν.
Παρ’ όλα αυτά τα τεράστια μέτρα που πήρατε και εφαρμόσατε το 2010, το έλλειμμα του 2010 τελικά ήταν σημαντικότερα μεγάλο απ’ αυτό που υπολόγιζε η κυβέρνηση, καθώς η απόκλιση στα αναμενόμενα έσοδα, ξεπέρασε τα 4,5 δισεκατομμύρια ευρώ. Έτσι, αντί για αύξηση στο ρυθμό είσπραξης των εσόδων στο 13,7% όπως αρχικά στόχευε το μνημόνιο και στο 6% που ήταν ο αναθεωρημένος στόχος, ο ρυθμός αύξησής τους, παρά τη φορολογική λαίλαπα της κυβέρνησης, που προηγουμένως ανέφερα, ήταν περίπου στο 5%. Έτσι το κράτος εισέπραξε περίπου 50,9 δισεκατομμύρια ευρώ, αντί για 55,2 δισεκατομμύρια ευρώ, που αρχικά προέβλεπε ο προϋπολογισμός του 2010. 
Το αποτέλεσμα είναι, ότι το έλλειμμα και για το 2010 ξεπέρασε το 10%. Και όλα αυτά τη στιγμή που το κράτος προχώρησε σε μερική στάση πληρωμών από καιρό. Δεν πλήρωσε προμηθευτές, δεν υλοποίησε μέρος του Προγράμματος Δημοσίων Επενδύσεων, η μείωση του οποίου ξεπέρασε το 25%, δεν προχώρησε σε επιστροφές φόρων ως όφειλε απέναντι σε πολίτες και επιχειρήσεις, καθυστέρησε πληρωμές συμβασιούχων, δεν προχώρησε σε προμήθειες επαρκών αποθεματικών υλικών για τα νοσοκομεία και γενικά, έκανε κάθε προσπάθεια να κρατήσει χαμηλά το έλλειμμα τεχνητά, πιο χαμηλά απ’ ό,τι ήταν πραγματικά.
Από την άλλη, την ίδια χρονιά, κύριοι του ΠΑΣΟΚ, μειώσατε οριζόντια, μισθούς και συντάξεις και οδηγήσατε σε μία άνευ προηγουμένου υφεσιακή πορεία την ελληνική οικονομία. Διαταράξατε τις εργασιακές σχέσεις, ανατρέψατε το βιοτικό επίπεδο των συμπολιτών μας. 
Θα ήθελα, κλείνοντας, να σταθώ συνοπτικά σε ορισμένα γεγονότα που σημάδεψαν την εκτέλεση του προϋπολογισμού του 2010. Πρώτον, στον καίριο τομέα της πάταξης της φοροδιαφυγής δεν είχατε κανένα αποτέλεσμα μέσα στο 2010. Από τα 25 δισεκατομμύρια ευρώ που υπολογίζεται η ετήσια απώλεια του δημοσίου, απολύτως τίποτα δεν εισπράχθηκε. Αντιθέτως, είδαμε πολλές εξαγγελίες και θεατρικές παραστάσεις συλλήψεων φοροφυγάδων και επιβολής προστίμων, εκ των οποίων, όμως ελάχιστα ποσά εισπράχθηκαν.
Δεύτερον, επεκτείνατε το πρόγραμμα δανεισμού των τραπεζών, που τόσο είχατε καταδικάσει προεκλογικά, το 2009, από τα 28 δισεκατομμύρια ευρώ, σε περισσότερα από 100 δισεκατομμύρια ευρώ, το 2010. Όμως, παρ’ όλη την ενίσχυση του τραπεζικού συστήματος, αυτά τα ποσά δεν πέρασαν στην αγορά.
Τρίτον, είναι χαρακτηριστικό ότι ενώ όλο το 2010 έφυγαν σημαντικότατα κεφάλαια στο εξωτερικό λόγω ανασφάλειας των Ελλήνων πολιτών, η περίφημη και πομπώδης πρωτοβουλία σας περί επαναπατρισμού των κεφαλαίων, απέδωσε μόλις 135 εκατομμύρια ευρώ, δηλαδή ελάχιστο ποσό μπροστά στην πραγματική δυναμική εξόδου κεφαλαίων στο εξωτερικό.
Τέταρτον, να μην ξεχάσουμε στο τέλος του 2010, την παροιμιώδη προσπάθεια της κυβέρνησης να σβήσει σε μία νύχτα βεβαιωμένα ληξιπρόθεσμα χρέη ύψους 31 δισεκατομμυρίων ευρώ, με απίστευτη σπουδή, χωρίς να έχουν γίνει όλες οι απαραίτητες ενέργειες, για να εισπραχθούν αυτά τα ποσά και μην έχοντας εξασφαλίσει την κάθε πιθανότητα να κρύβονται από πίσω, ύποπτες συναλλαγές. Βλέπετε, ζούμε σε ένα κράτος που μπορεί να ασκήσει δίωξη για απιστία, σε έναν υπάλληλο, που του διέφυγαν κάποια έσοδα, κάποια μικροποσά, αλλά δίνει ασυλία στον κάθε Υπουργό, εξαιτίας του οποίου χάνονται εκατομμύρια ή και δισεκατομμύρια, θα έλεγα εγώ.
Πέμπτον, με τον τρόπο που εισήχθη η περαίωση, είχαμε την καθιέρωση των «εκβιαστικών» φόρων. Ένα κράτος που εκβιάζει τους πολίτες να πληρώσουν φόρους, πόσο δίκαιο μπορεί να είναι; 
Η Νέα Δημοκρατία από την αρχή της κρίσης, έχει καταθέσει προτάσεις. Έχει διαβάσει πολύ προσεκτικά το μνημόνιο –σε αντίθεση με μεγαλοϋπουργούς του ΠΑΣΟΚ- στις πολύ λίγες ώρες που είχε στη διάθεσή της και κατέθεσε συγκεκριμένη, τεκμηριωμένη, εναλλακτική οικονομική πρόταση, που βασίζεται στο συγκερασμό της αναγκαίας δημοσιονομικής προσαρμογής και παράλληλα, της αναπτυξιακής πολιτικής, ώστε να απεγκλωβιστεί η οικονομία και η κοινωνία, από τον ανατροφοδοτούμενο φαύλο κύκλο της ύφεσης.
Δυστυχώς, μιλούσαμε σε «ώτα μη ακουόντων». Το κακό που έχει γίνει στην ελληνική οικονομία και στην ελληνική κοινωνία είναι ανεπανόρθωτο. Οφείλουμε, όμως, να δώσουμε ελπίδα στον ελληνικό λαό. Οφείλουμε να αγωνιστούμε για να ανατάξουμε την οικονομία. Οφείλουμε να κάνουμε κάθε τι δυνατό για τους αδύναμους συμπολίτες μας, αλλά και για το σύνολο των πολιτών που πλήττεται από τον τυφώνα ΠΑΣΟΚ που πλήττει συνολικά την ελληνική κοινωνία.
Κυρίες και κύριοι συνάδελφοι, όπως είναι φανερό, καταψηφίζουμε τα πεπραγμένα της κυβέρνησης του ΠΑΣΟΚ για το έτος 2010. Καταψηφίζουμε τον ισολογισμό και τον απολογισμό του ελληνικού κράτους για το έτος 2010. Δηλαδή, καταψηφίζουμε την εγκληματικά λανθασμένη πολιτική του ΠΑΣΟΚ και του Γιώργου Παπανδρέου που το 2010, δηλαδή τη συζητούμενη χρονιά, μας οδήγησε στο μνημόνιο και στα δεσμά της τρόικας, η οποία με τις λανθασμένες πολιτικές της ταλαιπώρησε και ταλαιπωρεί τη χώρα και τους Έλληνες πολίτες.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΚΑΡΑΟΓΛΟΥ",195
"135211"," Ευχαριστούμε τον κ. Θεόδωρο Καράογλου, Βουλευτή Β΄ Θεσσαλονίκης της Νέας Δημοκρατίας.
Το λόγο έχει ο κ. Ηλίας Πολατίδης, Βουλευτής Σερρών του Λαϊκού Ορθόδοξου Συναγερμού.
Κύριε Πολατίδη, ορίστε, έχετε το λόγο για πέντε λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"135212"," Ευχαριστώ, κύριε Πρόεδρε. 
Είναι χαρακτηριστικό των προϋπολογισμών στους οποίους μας έχουν συνηθίσει το ΠΑΣΟΚ και η Νέα Δημοκρατία, να υπάρχει μία υπερεκτίμηση των εσόδων και μία υποεκτίμηση των αναγκαίων δαπανών, με αποτέλεσμα πάντα οι ισολογισμοί να έχουν τα αποτελέσματα που έχει και ο παρών ισολογισμός. Άλλωστε, το είχαμε τονίσει ως Λαϊκός Ορθόδοξος Συναγερμός, αλλά και ο ομιλών τότε ως αγορητής, ότι η ίδια γνωστή αποτυχημένη συνταγή που ακολουθήθηκε από τη Νέα Δημοκρατία, ακολουθείτο και από τον πρώτο τότε προϋπολογισμό που κατέθετε η κυβέρνηση του ΠΑΣΟΚ που προέκυψε από τις εκλογές του Οκτωβρίου του 2009.
Αυτό που είναι χαρακτηριστικό είναι ότι στην εισηγητική έκθεση αναφερόταν τότε ότι θα βγούμε από τη δύσκολη συγκυρία, η οποία υπήρχε εκείνη την εποχή όπως φαινόταν –λίγοι μπορούσαν να φανταστούν το τι θα επακολουθούσε- μόλις βελτιωθούν οι συνθήκες στη διεθνή οικονομία. Θεωρείτο, επίσης, ότι με τα ταξίδια του κ. Παπανδρέου, τις συνεντεύξεις και τις δηλώσεις του σε ξένα τηλεοπτικά δίκτυα, αυτό το έλλειμμα αξιοπιστίας έναντι της χώρας το οποίο δημιούργησε η Νέα Δημοκρατία, θα λυνόταν και άρα θα διορθώνονταν όλα τα θέματα με τους οίκους πιστοληπτικής αξιολογήσεως, οι οποίοι από τότε μπήκαν στη ζωή μας.
Χαρακτηριστικά, βέβαια, είχαμε και τις δηλώσει περί Τιτανικού και περί διαφθοράς, οι οποίες εκουσίως ή ακουσίως δημιούργησαν πολύ μεγαλύτερα προβλήματα στις αξιολογήσεις των διαφόρων οίκων σχετικώς με την Ελλάδα.
Δεν ελήφθησαν υπ’ όψιν, επίσης, τα τεράστια συμφέροντα τα οποία βρίσκονται πίσω από το διαρκώς ογκούμενο ελληνικό χρέος, τα οποία εκείνη την εποχή ήταν περίπου στα 12,8 δισεκατομμύρια ευρώ. Δηλαδή, τα κέρδη τα οποία ανέμενε η βιομηχανία του δημοσίου χρέους ήταν σαφώς μεγαλύτερα από οποιαδήποτε άλλη βιομηχανία στην Ελλάδα με τεράστια διαφορά, την οποία έπρεπε να λάβετε υπ’ όψιν σας. Δεν τα λάβατε όλα αυτά υπ’ όψιν σας. Συνεχίσατε τη γνωστή πεπατημένη και έχουμε σήμερα αυτά τα τραγικά αποτελέσματα.
Όμως, σ’ αυτήν την προσπάθειά σας και σ’ αυτήν την τάση σας να ωραιοποιείτε τις καταστάσεις και να γράφετε κάποιες αιτιολογικές εκθέσεις που τελικά έρχεται να υλοποιήσει ο προϋπολογισμός χωρίς να έχει την παραμικρή σχέση με την πραγματικότητα, είχε και η Νέα Δημοκρατία η οποία το 2008 στην εισηγητική έκθεση του προϋπολογισμού για το 2010 έγραφε ότι το 2010 θα μηδενιστεί το έλλειμμα, το οποίο τελικά είδαμε να έχει φθάσει στα επίπεδα των 22 δισεκατομμυρίων ευρώ περίπου.
Όμως, τι προτεινόταν τότε; Υπήρχε μία πρόταση που ανέφερε και ο κ. Κιλτίδης περί λαϊκού ομολόγου. Ήταν μία κίνηση η οποία θα διατηρούσε το χρέος σε ελληνικά χέρια. Επίσης, υπήρχε η πρόταση να βγείτε στους ομογενείς και να τους ζητήσετε να βοηθήσουν στην ελληνική κρίση. 
Κι επειδή ευτυχώς υπάρχουν Πρακτικά στη Βουλή θα σας αναφέρω τι είπα το 2009 στη συζήτηση για τον προϋπολογισμό του 2010. «Ο κ. Ιορδανίδης -το μέλος του ΣΑΕ από την περιοχή της τέως Σοβιετικής Ένωσης- πρότεινε στην Επιτροπή Απόδημου Ελληνισμού –τότε- να γίνει μία σύσκεψη όλων των ομογενών επιχειρηματιών, οι οποίοι θα καθίσουν μαζί με την ελληνική Κυβέρνηση να δουν πώς μπορούν να βοηθήσουν πραγματικά, ώστε να μπορέσουμε να μειώσουμε το επιτόκιο δανεισμού».
Αν ακούγατε τότε αυτά που σας έλεγε ο ομιλών, κύριε Υπουργέ, κι αν κάνατε αυτά που σας πρότειναν οι Έλληνες ομογενείς επιχειρηματίες -και μάλιστα χαρακτηριστικώς είχε δηλώσει ο κ. Ιορδανίδης ότι πρέπει να σταματήσουν οι ομογενείς να ζητάνε μόνο από την Ελλάδα, αλλά να δούμε σε αυτήν την κρίσιμη στιγμή, πώς θα βοηθήσουμε την Ελλάδα- η πορεία της χώρας θα ήταν τελείως διαφορετική. 
Εσείς όμως επιλέξατε την πεπατημένη των δηλώσεων στο «CNN», της λατρείας των αγορών, της άκρατης υιοθετήσεως των φιλελευθέρων δογμάτων και της λογικής η οποία μας οδήγησε σ’ αυτήν την τραγική κατάσταση. Δεν κάνατε τίποτα για να βοηθήσετε τις παραγωγικές επιχειρήσεις, οι οποίες έφτασαν σε τραγικό αδιέξοδο με αποτέλεσμα να κλείνουν και τα λουκέτα να έχουν κατακλείσει τους δρόμους. 
Υπό αυτές τις συνθήκες ο ισολογισμός του 2010 αναδεικνύεται ως μία τραγική άσκηση επιστροφής στο παρελθόν και μία αναπόληση χαμένων ευκαιριών.
Ευχαριστώ.
(Χειροκροτήματα από την πτέρυγα του ΛΑΟΣ)","ΗΛΙΑΣ ΠΟΛΑΤΙΔΗΣ",434
"135213"," Ευχαριστούμε τον κ. Ηλία Πολατίδη, Βουλευτή Σερρών του ΛΑΟΣ.
Το λόγο έχει ο κ. Κωνσταντίνος Γείτονας, Βουλευτής Β΄ Αθήνας του ΠΑΣΟΚ, για δώδεκα λεπτά. 
Κύριε Γείτονα, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"135214"," Ευχαριστώ, κύριε Πρόεδρε. 
Κυρίες και κύριοι συνάδελφοι, η συζήτηση στην Ολομέλεια για τον απολογισμό και ισολογισμό του έτους 2010, δηλαδή ουσιαστικά του πρώτου χρόνου έναρξης μίας συστηματικής προσπάθειας για τη διάσωση της οικονομίας, γίνεται σε μία σημαδιακή μέρα. «Ημέρα κρίσεως», ούτως ειπείν, για τη χώρα και για όλους μας. 
Αναμένονται οσονούπω οι αποφάσεις -πριν από λίγο μάθαμε ότι αναβάλλονται για αύριο- του Πρωθυπουργό και των Αρχηγών για τη νέα δανειακή σύμβαση και το PSI. Τι πρόκειται να προκύψει; Συμφωνία με τους δανειστές και εταίρους διαφαίνεται. Τυχόν συμφωνία αποτρέπει ασφαλώς υπό προϋποθέσεις τον κίνδυνο χρεοκοπίας και η χώρα αποφεύγει περιπέτειες, που θα μας γύριζαν δεκαετίες πίσω. 
Από την άλλη μεριά όμως, απ’ ό,τι φαίνεται από τις σκληρές διαπραγματεύσεις που έγιναν κάτω από τελεσίγραφα και με το «πιστόλι στον κρόταφο» για τη συμφωνία αυτή θα πληρωθεί με βαρύ τίμημα, με νέα επώδυνα μέτρα και θυσίες για τους συμπολίτες μας. 
Το χειρότερο είναι ότι με την κοντόφθαλμη επιμονή των εταίρων μας και των ηγετών της Ευρώπης για βίαιη και σε ασφυκτικά χρονικά περιθώρια προσαρμογή, είναι ορατός ο κίνδυνος παράτασης του υφεσιακού κλίματος που έχει καθίσει πάνω στη χώρα, σε μία περίοδο μάλιστα που η ίδια η Ευρωζώνη απειλείται από τον κίνδυνο της ύφεσης. Άλλαξαν οι προβλέψεις για την ανάπτυξη στην Ευρωζώνη, κατέβασαν πολύ τις προσδοκίες. 
Και ενώ απαιτείται μία άλλη πολιτική, ισορροπημένη πάνω σε ένα τρίγωνο. Κι απορώ, πώς δεν το βλέπουν. Αύξηση ρευστότητας στην Ευρωζώνη -για μένα αυτό είναι το τρίγωνο ισορροπίας που θα δώσει λύση στα ζητήματα- διέγερση στις οικονομίες του βορρά, για να υπάρξει ανάκαμψη συνολικά στην Ευρωζώνη και μεγαλύτερα χρονικά περιθώρια για προσαρμογή στο νότο. Αυτό θα έκανε μία έμπειρη, ώριμη και σοφή ηγεσία της Ευρώπης. 
Όσον αφορά εμάς τώρα, είναι δεδομένο –επειδή γίνονται πολλές κουβέντες- ότι ο Πρωθυπουργός και οι τρεις Αρχηγοί θα αποφασίσουν συλλογικά και με γνώμονα το εθνικό συμφέρον και μόνο. 
Θα ήθελα να πω εδώ ότι για να βγει πέρα μια τέτοια προσπάθεια, η εθνική συνεννόηση στην κορυφή, πρέπει να έχει αντίκρισμα και στη βάση, ιδιαίτερα στην κοινωνία αλλά και σε μας εδώ τους Βουλευτές. Γι’ αυτό θέλω να τονίσω δεν έχουν κανένα νόημα και μάλιστα τέτοιες μέρες, μάχες οπισθοφυλακών, παλιομοδίτικα τερτίπια, στα οποία επιδίδονται στελέχη ιδιαίτερα της Νέας Δημοκρατίας. Άλλωστε πρέπει να ξέρουν οι συνάδελφοι της Νέας Δημοκρατίας ότι ο πικραμένος και ταλαιπωρημένος λαός μας δεν τα σηκώνει κάτι τέτοια. Αυτές τις ώρες θέλει από όλους μας να δείξουμε υψηλό αίσθημα ευθύνης και την αυστηρή προσήλωσή μας στο εθνικό στόχο της διάσωσης της οικονομίας. 
Κυρίες και κύριοι συνάδελφοι, η συζήτηση για την κύρωση του εκάστοτε απολογισμού και ισολογισμού του κράτους μπορεί και θα έπρεπε να είναι μια μεγάλη ευκαιρία για αντικειμενική κρίση των πεπραγμένων και συνεπώς για πραγματική λογοδοσία της εκάστοτε κυβέρνησης. Κάτι βέβαια που συμβάλλει όχι μόνο στην ενίσχυση της αποτελεσματικότητας και της διαφάνειας στη δημοσιονομική διαχείριση, αλλά και σε ωφέλημα συμπεράσματα –και αυτό έχει ιδιαίτερη αξία- για αποφυγή λαθών του παρελθόντος –και συνήθως γίνονται πολλά λάθη και στην πολιτική- και για διορθωτικές αλλαγές. Υπό αυτό το πρίσμα είναι θετική η προσπάθεια που γίνεται τα τελευταία χρόνια για την αναβάθμιση της διαδικασίας συζήτησης και κύρωσης του απολογισμού και του ισολογισμού του κράτους και ενίσχυσης ιδιαίτερα της συμμετοχής του Κοινοβουλίου στη σύνταξη και εκτέλεση του προϋπολογισμού.
Κύριε Κεφαλογιάννη και κ. Λαφαζάνη, παρακαλώ, την προσοχή σας. Φτάνει ο θόρυβος από το «πηγαδάκι» εδώ. Έχει σημασία, πιστεύω, να ακούσετε -για όσους ειδικά στέκονται κριτικά στον ισολογισμό και απολογισμό του κράτους- και τα επιχειρήματα της άλλης πλευράς. Ακούσαμε πριν κάποιους από την πτέρυγα της Νέας Δημοκρατίας να μας ζητούν και τα ρέστα! Τέλος πάντων! 
Λέω, λοιπόν, ότι είναι θετική όλη αυτή η προσπάθεια που κάναμε για την αναβάθμιση του ρόλου της Βουλής στα θέματα και συζήτησης του απολογισμού και ισολογισμού αλλά ιδιαίτερα στα θέματα σύνταξης και κυρίως παρακολούθησης της εφαρμογής του προϋπολογισμού. 
Λύθηκαν τα προβλήματα; Όχι. Μακριά από εμένα τέτοια άποψη. Η παθογένεια εξακολουθεί να υπάρχει και στα δημοσιονομικά θέματα. Κυρίως όμως εκφράζεται με την απόσταση που συνήθως χωρίζει τις προβλέψεις του προϋπολογισμού από τις πραγματοποιήσεις. Είναι μια παρατήρηση την οποία διατυπώνει κατ’ επανάληψη και με τις διάφορες κυβερνήσεις το Ελεγκτικό Συνέδριο. Και ειδικά και σε αυτόν τον απολογισμό την επαναλαμβάνει, αναγνωρίζοντας όμως ότι έγιναν και βελτιώσεις. 
Και στη συζήτηση στην επιτροπή και σήμερα έγιναν πάλι αναφορές στην αξιοπιστία των στατιστικών στοιχείων, ιδιαίτερα όσον αφορά το ύψος του ελλείμματος του 2009. 
Για μένα επιχειρείται πάλι, ως μη όφειλε, η δημιουργία εντυπώσεων χωρίς λόγο -και εκτίθεται η χώρα- σε μια εποχή κρίσιμης διαπραγμάτευσης. Θα ήθελα να θυμίσω ότι το ύψος του ελλείμματος του 2009 έχει μετρηθεί από την ανεξάρτητη πια ΕΛΣΤΑΤ και έχει επικυρωθεί από τη EUROSTAT. Συνεπώς δεν έχουν νόημα οι πολιτικές διαμάχες πάνω σε αυτό και δεν προσφέρουν τίποτα. 
Πιστεύω ότι η πρωτοβουλία που παίρνει το ΠΑΣΟΚ για τη σύσταση εξεταστικής επιτροπής είναι προς τη σωστή κατεύθυνση. Θα ρίξει και φως στην υπόθεση αλλά κυρίως –και αυτό με ενδιαφέρει- θα βάλει τέλος σε μια στείρα πολιτική αντιπαράθεση, που βλάπτει σε τελική ανάλυση την εικόνα της χώρας και μας φέρνει απέναντι σε θεσμικά όργανα της Ευρωπαϊκής Ένωσης. 
Ο προϋπολογισμός του 2010 διαμορφώθηκε και εκτελέστηκε σ’ ένα εξαιρετικά δυσμενές οικονομικό περιβάλλον, σ’ ένα ρευστό περιβάλλον για την Ευρώπη που βρισκόταν και βρίσκεται σε αναταραχή όσον αφορά την οικονομία και με την Ελλάδα στο «μάτι του κυκλώνα». Έχω ξαναπεί ότι η οικονομική κρίση είχε συστημικά χαρακτηριστικά και αποκάλυψε δύο πράγματα: πρώτον, τις εκ γενετής αδυναμίες στην αρχιτεκτονική της Ευρωζώνης. Δεν μπορείς να κάνεις νομισματική ένωση χωρίς την οικονομική ένωση, πώς να το κάνουμε! Παράλληλα, εκδηλώθηκε με οξύ τρόπο, με ιδιαίτερη ένταση σε αδύναμες και με διαρθρωτικά προβλήματα οικονομίες όπως ήταν η ελληνική και όχι μόνο. Βλέπουμε τι γίνεται σε Πορτογαλία, Ιρλανδία, Ισπανία, Ιταλία, άρα κάτι σημαίνει όλη αυτή η κατάσταση.
Στη χώρα μας ο δημοσιονομικός «εκτροχιασμός» οδήγησε το 2009 σε υψηλές δανειακές ανάγκες του δημοσίου. Ήταν τεράστια τα ελλείμματα. Βρήκαμε όμως κλειστές τις «κάνουλες» της χρηματοδότησης στις αγορές. Κατέστη, λοιπόν, επείγουσα αναγκαιότητα η συγκράτηση των δαπανών και η αύξηση των εσόδων πάση θυσία, δηλαδή η δραστική μείωση του ελλείμματος. Γι’ αυτό πάρθηκαν επώδυνα μέτρα για τους πολίτες που μάλιστα, επειδή ήταν οριζόντια λόγω της αναγκαιότητας και της βιασύνης, έπληξαν ιδιαίτερα τα μεσαία και τα χαμηλά εισοδήματα. 
Οφείλουμε όμως να πούμε ότι χάρη στις αιματηρές θυσίες που, όπως είπα, ήταν και άδικα κατανεμημένες, επιτεύχθηκε ο στόχος της μεγάλης μείωσης του ελλείμματος κατά 5,1 μονάδες, από 15,8 σε 10, 7 ποσοστιαίες μονάδες του ΑΕΠ. Αυτό έγινε μέσα σ’ ένα χρόνο. Δεν ήταν εύκολο. Αυτό αποσιωπάται παρ’ όλο που αυτή η μείωση ήταν βασική προϋπόθεση για να αποφασιστούν και να μπουν σε εφαρμογή τα προγράμματα διάσωσης. Αν μιλάμε αυτές τις μέρες για ένα νέο πρόγραμμα διάσωσης, είναι γιατί πήραμε αυτά τα μέτρα το 2010 που έριξαν πραγματικά το έλλειμμα κατά ένα πρωτόγνωρο για τις οικονομίες όλων των χωρών ποσοστό ως προς το ΑΕΠ αλλά και σε απόλυτο μέγεθος.
Κλείνοντας, κύριε Πρόεδρε, πέρα από τα όσα είπαν οι συνάδελφοι από το ΠΑΣΟΚ, θα κάνω δύο ακόμα σύντομες επισημάνσεις σε σχέση με τον απολογισμό που θεωρώ ότι έχουν μία διαχρονική σημασία, εννοώντας ότι έχουν αξία και για το αύριο.
Πρώτον, στις αναθεωρήσεις των στόχων του προϋπολογισμού, κύριε Υπουργέ, «θυσιάστηκε» το Πρόγραμμα Δημοσίων Επενδύσεων προκειμένου να περικοπούν δαπάνες. Και δυστυχώς ακούω ότι στα νέα μέτρα, στο νέο πρόγραμμα, πάλι θα έχουμε περικοπή του Προγράμματος Δημοσίων Επενδύσεων. Συνεχίζεται δηλαδή το «πετσόκομμα», κάτι που θα επιτείνει την ύφεση, την ώρα που όλοι ομολογούμε ότι η επανεκκίνηση της αναπτυξιακής μηχανής είναι εθνικό στοίχημα. Η ανάπτυξη δεν πρέπει να μείνει ευσεβής πόθος ή ευχολόγιο. Είναι ύψιστη προτεραιότητα και για μένα χρειάζονται άμεσες πρωτοβουλίες με ενίσχυση της ρευστότητας, προσέλκυση επενδύσεων, ενίσχυση του Προγράμματος Δημοσίων Επενδύσεων, ξεμπλοκάρισμα των μεγάλων έργων, όπως οι αυτοκινητόδρομοι, με συμβάσεις παραχώρησης και πραγματική επιτάχυνση γενικά –γιατί όλο λόγια ακούμε- των απορροφήσεων των πόρων του ΕΣΠΑ. Αυτή είναι η πρώτη μου επισήμανση που έχει σχέση με την ανάπτυξη.
Η δεύτερη επισήμανσή μου έχει σχέση με τα έσοδα, δηλαδή με τη μάχη κατά της φοροδιαφυγής και του λαθρεμπορίου. Τα αποτελέσματα μέχρι σήμερα είναι λιγοστά. Δεδομένου όμως ότι η φοροδοτική ικανότητα των Ελλήνων έχει εξαντληθεί, η είσπραξη των εσόδων πρέπει να βασιστεί στη διεύρυνση της φορολογικής βάσης στο χτύπημα της φοροδιαφυγής. Προϋπόθεση γι’ αυτό είναι ένα νέο φορολογικό σύστημα. Δεν κατάλαβα γιατί παίρνει πάλι αναβολή η διαμόρφωση και η ψήφιση ενός νέου φορολογικού συστήματος, ενός νέου νόμου με τη μεγαλύτερη δυνατή συναίνεση, όπως το περιμέναμε. Για μένα θα έπρεπε να επισπευσθούν αυτά, καθώς πέρα από το φορολογικό νόμο που θα καθορίσει ένα νέο δίκαιο και ένα σύγχρονο και αποτελεσματικό φορολογικό σύστημα, θα πρέπει να γίνει και η αναδιοργάνωση του φοροεισπρακτικού μηχανισμού σε ριζική βάση.
Εδώ ιδιαίτερα, κύριε Υπουργέ, δεν υπάρχουν περιθώρια για άλλες καθυστερήσεις, δισταγμούς και παλιμβουλίες. Οι καιροί ου μενετοί. 
Ευχαριστώ.","ΚΩΝΣΤΑΝΤΙΝΟΣ ΓΕΙΤΟΝΑΣ",82
"135215"," Ευχαριστούμε τον κ. Κωνσταντίνο Γείτονα, Βουλευτή Β΄ Αθήνας του ΠΑΣΟΚ. 
Το λόγο έχει ο Αναπληρωτής Υπουργός Οικονομικών κ. Φίλιππος Σαχινίδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"135216"," Ευχαριστώ, κύριε Πρόεδρε. 
Οι μέρες που διανύουμε είναι από τις πιο κρίσιμες της μεταπολεμικής μας ιστορίας. Βρισκόμαστε μπροστά σε κρίσιμες αποφάσεις για την πορεία της χώρας. Οι αποφάσεις που θα ληφθούν τις επόμενες ημέρες, θα κρίνουν την πορεία της για τα επόμενα χρόνια και θα οριοθετήσουν τις στρατηγικές της επιλογές. Σημαντικό γεγονός αποτελεί ότι συμμετοχή στη διαμόρφωση και τη διαπραγμάτευση των αποφάσεων αυτών έχει ένα μεγάλο πλειοψηφικό μέρος του Κοινοβουλίου. 
Η εξέλιξη αυτή προέκυψε μέσα από τη συνειδητοποίηση, έστω και κάτω από πιεστικές δύσκολες και έκτακτες συνθήκες, ότι προέχει η προστασία της χώρας και των πολιτών. Επομένως, ακόμα και αν οι ιδεολογικές διαφοροποιήσεις μεταξύ των κομμάτων που υφίστανται και αναδεικνύονται καθημερινά όλο αυτό το διάστημα είναι σημαντικές, η συνεργασία κρίθηκε ως αναγκαία προϋπόθεση για την επιτυχή υλοποίηση των αποφάσεων της 26ης Οκτωβρίου.
Πριν συζητήσουμε για τον απολογισμό και ισολογισμό του 2010, κρίνω σκόπιμο να επιχειρήσουμε μια γενικότερη τοποθέτηση πάνω στο ζήτημα της κρίσης που έφερε τη χώρα στη θέση αυτή. 
Η ελληνική κρίση εκδηλώθηκε με αφορμή την παγκόσμια χρηματοοικονομική κρίση που, κατά την άποψή μου, έχει συστημικά χαρακτηριστικά. Ο καπιταλισμός καθώς βρίσκεται στην ωρίμανση της δεύτερης φάσης της παγκοσμιοποίησης –η πρώτη, όπως γνωρίζετε, ανατράπηκε βίαια με την εκδήλωση του πρώτου παγκόσμιου πολέμου- βρίσκεται, σε μια αχαρτογράφητη περιοχή. Στο δεύτερο μισό του 20ου αιώνα θεωρήσαμε, ειδικά στις δυτικές κοινωνίες, πολλά πράγματα αυτονόητα. Η ευημερία και η οικονομική ανάπτυξη εμφανίζονταν ως κάτι αυτονόητο και δεδομένο, ειδικά μετά τη ραγδαία ανάπτυξη και αυτονόμηση των χρηματοπιστωτικών αγορών, περίπου από το 1970 και μετά και με αποκορύφωμα τη δεκαετία του 1990 φάνηκε να κυριαρχεί η άποψη για το τέλος των οικονομικών κρίσεων: ότι δηλαδή, οι κυβερνήσεις πλέον είχαν τα εργαλεία για την εξομάλυνση των οικονομικών κύκλων και την αποφυγή των κρίσεων, ενώ παράλληλα οι αγορές εξασφάλιζαν την αέναη παραγωγή πλούτου. 
Μόχλευση, μόχλευση, μόχλευση και όλα φαινόντουσαν δυνατά φέρνοντας στο μυαλό τη ρήση του Αρχιμήδη: «Δος μοι πα στω και ταν γαν κινάσω». Δώσε μου τόπο να σταθώ και θα κινήσω τη γη. Όλοι θεωρούσαν ότι πλέον είχαμε στα χέρια μας ένα νέο οικονομικό παράδειγμα, ένα νέο μοντέλο οργάνωσης και λειτουργίας των οικονομιών και των αγορών. 
Τα γνωστά λίγο-πολύ σε όλους γεγονότα της κρίσης που ξέσπασε το 2008 ήρθαν να διαψεύσουν και να καταρρίψουν την παράλογη αισιοδοξία που είχε επικρατήσει και να επιφέρουν αμηχανία στους αναλυτές και τους θεωρητικούς των περισσότερων σχολών οικονομικής σκέψης και ιδεολογικών τάσεων. Δεν είναι τυχαίο ότι είναι πάρα πολύ φτωχές οι προσεγγίσεις που επιχειρούν να αναλύσουν την κρίση αυτής της φάσης του καπιταλισμού. Περιορισμένη είναι η και η προσφορά αναλυτικών εργαλείων για την κατανόησή της ακόμα και από πολιτικούς σχηματισμούς και διανοητές που εναντιώνονται στον καπιταλισμό. 
Ανεξάρτητα από την κατάληξη αυτής της παγκόσμιας κρίσης θα αποτολμήσω μια πρόβλεψη. Όπως η κρίση του 1929 άλλαξε τον τρόπο λειτουργίας του καπιταλισμού, έτσι και αυτή η κρίση θα προκαλέσει σημαντικές πολιτικές και οικονομικές αλλαγές που θα αφήσουν τα ίχνη τους στην μελλοντική πορεία των χωρών. 
Έρχομαι τώρα και στην κρίση της Ευρωζώνης. Έχει διατυπωθεί από πολλούς ότι η κρίση με την οποία βρίσκεται αντιμέτωπη η Ευρωζώνη είναι μια κρίση χρέους. Αυτή είναι μια ρηχή, λανθασμένη για να μην πω ιδεοληπτική προσέγγιση. 
Η πραγματικότητα είναι πως η Νομισματική Ένωση της Ευρώπης βρέθηκε αντιμέτωπη με μία κρίση που είχε την αφετηρία της στο χρηματοοικονομικό τομέα, για την οποία δεν είχε τα κατάλληλα εργαλεία η Ευρωζώνη να την αντιμετωπίσει.
Βασικό πρόβλημα στον αρχικό σχεδιασμό της ΟΝΕ ήταν και παραμένει η απουσία ενός μηχανισμού αποκατάστασης των ανισορροπιών των χωρών της Ένωσης. Ουσιαστικά η Νομισματική Ένωση δεν έχει τα εργαλεία να βοηθήσει μία χώρα, η οποία βρίσκεται σε ανισορροπία στις εξωτερικές της συναλλαγές, έτσι ώστε να προσαρμοστεί, να αποκαταστήσει αυτές τις ισορροπίες και να επανέλθει σε ισορροπία.
Το αποτέλεσμα είναι να βρεθεί η ΟΝΕ να λειτουργεί περίπου με τους ίδιους κανόνες που λειτουργούσε ο κανόνας χρυσού. Υπενθυμίζω ότι αυτός ο κανόνας οδηγούσε χώρες με ανισορροπία στις εξωτερικές τους συναλλαγές, σε μία βίαιη, καθοδική προσαρμογή τιμών και μισθών, σε αύξηση της ανεργίας, έτσι ώστε μέσα από αυτήν τη διαδικασία να τις ωθήσει να επιστρέψουν πίσω σε ισορροπία στις εξωτερικές τους συναλλαγές.
Αυτό ενδεχομένως σε παλαιότερες εποχές, ειδικά κατά τον 19ο αιώνα, να ήταν αποδεκτό από τις κοινωνίες, πάντοτε, όμως, με μεγάλο τίμημα σε όρους ανεργίας. Στον 20ο αιώνα, όταν τα κοινωνικοπολιτικά δεδομένα άλλαξαν, αυτού του είδους η προσαρμογή δεν ήταν αποδεκτή. 
Επομένως, ο μόνος άλλος τρόπος για να μπορέσει μία οικονομία να επιστρέψει σε ισορροπία, ήταν μέσω της προσωρινής άρσης της μετατρεψιμότητας των τραπεζογραμματίων σε μεταλλικό νόμισμα, κάτι το οποίο συνέβη πάρα πολλές φορές ειδικά μέχρι και την έναρξη του Β’ Παγκοσμίου Πολέμου. 
Αυτή είναι η πραγματικότητα. Έτσι λειτούργησε ο κανόνας χρυσού.
Η απουσία, λοιπόν, στην ΟΝΕ εργαλείων και μηχανισμών που θα επιτρέψουν χώρες με ανισορροπία να αποκαταστήσουν αυτές τις ανισορροπίες κατά τρόπο συμμετρικό, οδηγεί την ΟΝΕ να συμπεριφέρεται όπως ο κανόνας χρυσού.
Οι χώρες, λοιπόν, με έλλειμμα στο ισοζύγιο τρεχουσών συναλλαγών υποχρεώνονται να πάρουν μέτρα και όχι οι χώρες, οι οποίες έχουν πλεόνασμα στις εξωτερικές τους συναλλαγές.
Αν οι χώρες αυτές που έχουν έλλειμμα στο ισοζύγιο εξωτερικών συναλλαγών έχουν ταυτόχρονα και δημοσιονομικές ανισορροπίες, τότε έχουμε τις προϋποθέσεις για την εκδήλωση μίας κρίσης.
Αυτή, λοιπόν, την αδυναμία της ΟΝΕ τη διέγνωσαν έγκαιρα οι αγορές γι’ αυτό έσπευσαν να αξιοποιήσουν τα περιθώρια που υπήρχαν για να κερδοσκοπήσουν.
Είναι θέμα συμπεριφοράς των αγορών να εκμεταλλεύονται τις ευκαιρίες για πραγματοποίηση κερδών, όπου και όποτε αυτές προκύπτουν. 
Έτσι, αυτήν την περίοδο το μεγαλύτερο στοίχημα είναι εάν και κατά πόσο το ευρώ θα καταφέρει να συνεχίσει την πορεία του ως το κοινό νόμισμα των χωρών που απαρτίζουν την Ευρωζώνη.
Συμπληρώνονται δύο χρόνια από την εκδήλωση της κρίσης της Ευρωζώνης και ακόμα και σήμερα η αντιμετώπιση των προβλημάτων δεν έχει δρομολογηθεί με καθοριστικό τρόπο.
Με τις αποφάσεις που επικεντρώνονται στο ζήτημα της δημοσιονομικής σταθερότητας στην Ευρώπη, επιχειρείται η συνολικότερη αντιμετώπιση του προβλήματος. Ωστόσο, δεν έχει διαφανεί με σαφήνεια ο τρόπος με τον οποίο θα ξεπεραστεί η κρίση στην Ευρωζώνη.
Το νέο θεσμικό πλαίσιο για τη διατήρηση της δημοσιονομικής πειθαρχίας είναι μία πρόταση για την αποτροπή υπερδανεισμού των χωρών της Ένωσης. Ωστόσο, δεν είναι αυτό που θα καταπολεμήσει από μόνο του τις ανισότητες που οδηγούν στον υπερδανεισμό.
Ας μην ξεχνούμε ότι και στο πλαίσιο της Συνθήκης του Μάαστριχτ υπήρχαν τα όρια και οι ρήτρες, με τις οποίες τα κράτη όφειλαν να πειθαρχούν. Και φυσικά η Ελλάδα δεν ήταν η μόνη χώρα η οποία δεν τήρησε τους περιορισμούς του Συμφώνου Σταθερότητας. Οι πρώτες χώρες που παραβίασαν το Σύμφωνο Σταθερότητας δεν ήταν οι γνωστές χώρες του ευρωπαϊκού Νότου.
Ξέρω ότι όλοι όσοι παρακολουθούν τα τεκταινόμενα στην Ευρωζώνη αγωνιούν και απαιτούν λύσεις, παραγνωρίζοντας ότι οι λύσεις μέσα στο πλαίσιο της Ευρώπης χρειάζονται πολλές φορές χρόνο για να ωριμάσουν, να διαμορφωθούν οι αναγκαίες προϋποθέσεις, έτσι ώστε να δρομολογηθούν.
Ας μην ξεχνάμε και τα όσα αφορούν τη χώρα μας και ιδιαίτερα τα όσα συνέβησαν το 2010 και τη μεγάλη χρονική καθυστέρηση που επέδειξε συχνά η Ευρώπη τόσο στη συνειδητοποίηση των προβλημάτων όσο και στην αντιμετώπισή τους. Και αυτό δυστυχώς κοστίζει, καθώς, ειδικά σε τέτοιες συνθήκες κρίσης, ο χρόνος είναι πολύτιμος παράγοντας. Και λάθη σε ευρωπαϊκό επίπεδο έγιναν πολλά. Θα αναφερθώ αργότερα στα ελληνικά λάθη.
Σε ό,τι αφορά, όμως, την Ευρώπη, θεωρώ ότι ένα από τα μεγαλύτερα λάθη ήταν οι αποφάσεις της Ντοβίλ τον Οκτώβριο του 2010, όπου από εκεί και μετά καταρρίφθηκαν τα περισσότερα ταμπού για την πιθανότητα χρεοκοπίας μιας χώρας – μέλους της Ευρωζώνης, αλλά και το θέμα που αφορούσε τη συμμετοχή των ιδιωτών σε ενδεχόμενο απομείωσης χρέους.
Αυτές είναι οι αποφάσεις, οι οποίες τελικά διαγνώστηκε ότι ήταν λανθασμένες και γι’ αυτό και ανακλήθηκαν, που είχαν καθοριστική αρνητική συνέπεια στην πορεία υλοποίησης του προγράμματος οικονομικής πολιτικής της χώρας μας που υπογράφτηκε το Μάιο του 2010.
Πέρα από τη διαμόρφωση πολιτικών αποφάσεων και το χρόνο που αυτές απαιτούν, θα ήταν σήμερα ουτοπικό να πιστεύουμε ότι τα κράτη με πλεονάσματα, ειδικά στην παρούσα συγκυρία, θα μπορούσαν να απεμπολήσουν χωρίς ενστάσεις και αντιδράσεις μέρος των πλεονεκτημάτων τους. Μπορεί να θεωρούμε ως προαπαιτούμενο ότι στο πλαίσιο μιας ουσιαστικής λύσης εξόδου από την κρίση θα πρέπει να λειτουργούν στο μέλλον μηχανισμοί αναδιανεμητικοί υπέρ των χωρών της Ευρωζώνης, που βρίσκονται αντιμέτωπες με μία υφεσιακή κρίση. 
Υπάρχει όμως κάποιος, ο οποίος μπορεί να πει σήμερα ότι κάτι τέτοιο μπορεί να γίνει εύκολα αποδεκτό; Επομένως, η εξομάλυνση των ανισορροπιών πρέπει να προέλθει από τη βελτίωση της ανταγωνιστικότητας των χωρών, όπως η Ελλάδα, που αυτή τη στιγμή υπολείπονται έναντι των υπολοίπων χωρών της Ευρωζώνης. Η βελτίωση του ελλειμματικού εμπορικού ισοζυγίου και γενικότερα του ελλείμματος του ισοζυγίου τρεχουσών συναλλαγών θα γίνει σε βάθος χρόνου και θα δώσει λύση στον εφιάλτη της ανεργίας, αλλά και στην αποτελεσματική αντιμετώπιση των δημοσιονομικών προβλημάτων και όχι η κακώς εννοούμενη διανομή των πλεονασμάτων των χωρών που είναι ανταγωνιστικές. 
Κυρίες και κύριοι συνάδελφοι, η κρίση της Ευρώπης έχει οδηγήσει σε ακόμα στενότερη συνεργασία μεταξύ των χωρών της Ευρώπης. Η ίδια η ΟΝΕ προέκυψε ως αποτέλεσμα μιας κρίσης. Θα αποτολμήσω μία πρόβλεψη. Ανεξάρτητα από τη διάρκεια της κρίσης της Ευρωζώνης και όποιο είναι το πέρας της, η Ευρωζώνη, μετά από αυτήν την κρίση, θα λειτουργεί εντελώς διαφορετικά σε σχέση με τον τρόπο που λειτουργούσε μέχρι και την εκδήλωση αυτής της κρίσης. 
Εκείνο, όμως, που θα πρέπει να υπερασπιστεί η Ευρώπη, καθώς βρίσκεται αντιμέτωπη με μία από τις μεγαλύτερες προκλήσεις, είναι το δημοκρατικό κεκτημένο, αλλά και τις κοινωνικές κατακτήσεις της μεταπολεμικής περιόδου. Αναφέρομαι στο δημοκρατικό κεκτημένο για την ισοτιμία μεταξύ των χωρών, γιατί η ισοτιμία επί της ουσίας και όχι μόνο σε θεσμική βάση είναι αυτή που θα διασφαλίσει μια δημοκρατική Ευρώπη, με προοπτική για τους λαούς της. Οι δημοκρατικοί θεσμοί και η λειτουργία τους δεν μπορούν να αμφισβητηθούν στο όνομα της αποτελεσματικής αντιμετώπισης της κρίσης. Δεν μπορεί να γίνει έκπτωση στη δημοκρατία και στη λειτουργία της στο όνομα της αντιμετώπισης της κρίσης. 
Μπορεί, λοιπόν, κανείς να θέσει το ερώτημα: Πώς είναι δυνατόν να είναι κανείς ισότιμος με χώρες που εμφανίζονται να έχουν την οικονομική και πολιτική πρωτοκαθεδρία εντός της Ευρώπης; Η απάντησή μου είναι ότι μπορεί κανείς να είναι ισότιμος, όταν έχει την πραγματική βούληση -γι’ αυτό και φροντίζει να διατηρεί τη θέση του αλώβητη μέσα στο θεσμικό πλαίσιο που έχει καθορίσει μια τέτοια ένωση χωρών- όταν μπορεί και λειτουργεί αποτελεσματικά και αξιόπιστα στο πλαίσιο των θεσμών της και όταν η παρουσία εντός της ένωσης είναι επωφελής για όλους. 
Έρχομαι τώρα και στην ελληνική κρίση. Σε όλο αυτό το πλαίσιο, το οποίο μόλις προηγουμένως περιέγραψα, υπήρχε και η ελληνική πραγματικότητα. Μιλάμε για μία οικονομία, η οποία εντάχθηκε το 2001 στην ΟΝΕ, έχοντας μία αδύναμη παραγωγική βάση και χρόνια προβλήματα στα δημόσια οικονομικά της. Δεν είχε γίνει επαρκής προετοιμασία, για να ξεπεραστούν οι διαρθρωτικές αδυναμίες της πριν την ένταξή της στην ΟΝΕ. Έτσι, η ελληνική οικονομία δεν κατάφερε να ενταχθεί με τρόπο ικανοποιητικό και αποτελεσματικό στον παγκόσμιο καταμερισμό εργασίας. Δεν κατάφερε να ενταχθεί κατά τέτοιον τρόπο που θα της επέτρεπε να διασφαλίζει υψηλά επίπεδα απασχόλησης και ικανοποιητικά εισοδήματα για τους πολίτες της. Αυτή είναι η σκληρή πραγματικότητα και δεν χρειάζεται να έχει εντρυφήσει κανείς στα οικονομικά. Διότι, τι άλλο μαρτυρά η συμπεριφορά μιας οικονομίας, της οποίας το έλλειμμα στο ισοζύγιο τρεχουσών συναλλαγών φθάνει στο 15%; Σας ερωτώ, κύριοι συνάδελφοι: Θα επέτρεπαν οι αγορές σε μια χώρα με εθνικό νόμισμα να φθάσει σε ένα τέτοιο έλλειμμα στο ισοζύγιο τρεχουσών συναλλαγών; Την απάντηση την γνωρίζετε. Όχι, και αυτό μαρτυρά η εμπειρία από τις κρίσεις του 1983 και του 1985 που οδήγησαν σε δύο βίαιες υποτιμήσεις του εθνικού νομίσματος. 
Κυρίες και κύριοι συνάδελφοι, όλα τα ανωτέρω στοιχεία συνθέτουν το πάζλ της κρίσης με το οποίο βρίσκεται αντιμέτωπη η Ελλάδα, το πάζλ της κρίσης με το οποίο βρίσκεται αυτήν τη στιγμή αντιμέτωπη η Ευρώπη και το παζλ της κρίσης με το οποίο βρίσκεται αντιμέτωπη η παγκόσμια οικονομία. 
Θεωρώ, καθώς συζητούμε σήμερα για τον απολογισμό και τον ισολογισμό του έτους 2010 ότι συνιστά πρόοδο για το κοινοβουλευτικό έργο, το ότι καταφέραμε να συζητήσουμε εμπρόθεσμα τους απολογισμούς παρελθόντων ετών και έχει εκλείψει το φαινόμενο που συχνά συζητούσαμε στη Βουλή, γεγονότα και πεπραγμένα με καθυστέρηση δύο ετών. 
Το έτος 2010 για το οποίο συζητούμε αποτελεί ορόσημο για την εξέλιξη των οικονομικών της χώρας, ένα έτος κατά το οποίο καταβλήθηκε μία μεγάλη δημοσιονομική προσπάθεια και του οποίου τα γεγονότα, με αποκορύφωμα την προσφυγή της χώρας μας στο μηχανισμό στήριξης, σηματοδότησαν και οριοθέτησαν σε μεγάλο βαθμό τις εξελίξεις που ακολούθησαν.
Αυτό το οποίο προκύπτει μέσα από την ανάγνωση της έκθεσης του Ελεγκτικού Συνεδρίου είναι ότι είχαμε μία σημαντική βελτίωση των επιδόσεων στην εκτέλεση του κρατικού προϋπολογισμού, καθώς το έλλειμμα της κεντρικής κυβέρνησης διαμορφώθηκε περίπου στο 7% του ΑΕΠ, ενώ ο στόχος που είχε τεθεί στην εισηγητική έκθεση του προϋπολογισμού του 2010 ήταν 9,3% του ΑΕΠ. Φυσικά, είναι γνωστό ότι αυτό δεν αποτελεί βασικό κριτήριο για την αξιολόγηση της συνολικής επίδοσης της δημοσιονομικής προσπάθειας, διότι πλέον η χώρα μας αξιολογείται με βάση τις επιδόσεις της γενικής κυβέρνησης και το έλλειμμα της γενικής κυβέρνησης και όχι με βάση τα αποτελέσματα της κεντρικής κυβέρνησης. Τα αποτελέσματα της κεντρικής κυβέρνησης και γενικότερα η παρακολούθηση εντός του έτους της πορείας της εκτέλεσης του κρατικού προϋπολογισμού είναι ενδεικτικά για την τάση και την πορεία των δημοσιονομικών μεγεθών της γενικής κυβέρνησης κατά τη διάρκεια ενός έτους. 
Τα καθαρά εισπραχθέντα έσοδα του τακτικού προϋπολογισμού, εξαιρουμένων των πιστωτικών για το 2010, ανήλθαν στα 53,9 δισεκατομμύρια ευρώ σημειώνοντας βελτίωση κατά 3,5 δισεκατομμύρια ευρώ σε σχέση με το 2009. Υπολείπονται ωστόσο από το στόχο που είχε τεθεί στην εισηγητική έκθεση του 2010 κατά 3,6 δισεκατομμύρια ευρώ. Στο σκέλος των εσόδων για μία ακόμη χρονιά καταγράφηκε αύξηση του υπολοίπου των ανείσπραχτων βεβαιωμένων οφειλών που, όπως φαίνεται και στο σχετικό πίνακα της έκθεσης του Ελεγκτικού Συνεδρίου, από τα 11,5 δισεκατομμύρια ευρώ το 2003 φθάσαμε στα 38,7 δισεκατομμύρια ευρώ το 2010. Σε σχέση με το προηγούμενο οικονομικό έτος, οι δαπάνες του τακτικού προϋπολογισμού, όπως επίσης καταγράφονται από την έκθεση του Ελεγκτικού Συνεδρίου, σημείωσαν μείωση κατά 7,5 δισεκατομμύρια ευρώ σε σχέση με το 2009.
Κυρίες και κύριοι συνάδελφοι, είναι αλήθεια ότι ο προϋπολογισμός του 2010 δεν υλοποιήθηκε κατά τρόπο ακέραιο, επιτυγχάνοντας όλους τους στόχους που είχαν τεθεί. Ωστόσο, εκτελέστηκε μέσα σε ένα περιβάλλον στο οποίο, όπως αναφέρθηκα και στην εισαγωγή μου, είχε μεγάλες αβεβαιότητες και ανατροπές, επιτυγχάνοντας ταυτόχρονα τη μεγαλύτερη μείωση του ελλείμματος κατά 5 ποσοστιαίες μονάδες. Το σημειώνω αυτό, διότι είναι η μεγαλύτερη δημοσιονομική προσαρμογή που έγινε μεταξύ των είκοσι επτά χωρών της Ευρωπαϊκής Ένωσης –και καταθέτω σχετικό στοιχείο- και δεν πρέπει να παραβλέψουμε ότι αυτή η προσαρμογή πραγματοποιήθηκε μέσα σε μία χρονιά κατά την οποία η χώρα μας βρισκόταν αντιμέτωπη με ύφεση, ενώ την ίδια χρονιά δρομολογήθηκαν σημαντικές μεταρρυθμίσεις στον τρόπο με τον οποίο το ελληνικό κράτος αντιλαμβάνεται και διαχειρίζεται τα οικονομικά του. 
(Στο σημείο αυτό ο Αναπληρωτής Υπουργός Οικονομικών κ. Φίλιππος Σαχινίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τελειώνοντας, θα ήθελα να επισημάνω ότι οι αλλαγές που απαιτούνται να γίνουν στη χώρα δεν είναι απλές, ούτε και ανώδυνες. Και θέλω να απευθυνθώ στους ενσκύψαντες «Επιμηθείς» ότι το μεγαλύτερο λάθος του πολιτικού συστήματος της χώρας για πολλά χρόνια είναι η άρνηση αυτού του γεγονότος. Και αυτό ήταν ένα λάθος που κόστισε ακριβά, γιατί διατήρησε τις ψευδαισθήσεις των πολιτών και ταυτόχρονα, εγκλώβισε περισσότερο τον εαυτό του εν μέσω μιας κρίσης σε μία αδιέξοδη πορεία που στο τέλος της υπάρχει μόνο η απαξίωση. Σήμερα περισσότερο παρά ποτέ, οι πολιτικές δυνάμεις της χώρας οφείλουν να υπερβούν αυτά τα ελαττώματα και να δώσουν διέξοδο ελπίδας στους πολίτες της χώρας. 
Και θέλω να αναφερθώ στην τοποθέτηση που έκανε ένας συνάδελφος από τη Νέα Δημοκρατία σε ό,τι αφορά τα στατιστικά στοιχεία του 2009. Χαρακτήρισε πλαστογραφημένα τα στοιχεία που αφορούν το έλλειμμα της γενικής κυβέρνησης του 2009. Αλήθεια, είναι δυνατόν τη στιγμή που η χώρα μας διαπραγματεύεται δύο συμφωνίες –μία για τη δανειακή σύμβαση και μία συμφωνία που έχει να κάνει με την ανταλλαγή των ομολόγων- να βγαίνει σήμερα εκπρόσωπος κόμματος που φιλοδοξεί στις επόμενες εκλογές να αναλάβει τη διακυβέρνηση της χώρας και να εξακολουθεί να αμφισβητεί τα στατιστικά στοιχεία, που έχει επικυρώσει η EUROSTAT και για πρώτη φορά παραθέτει στοιχεία που αφορούν τη δημοσιονομική κατάσταση της χώρας, χωρίς τους συνηθισμένους αστερίσκους που συνόδευαν τα δημοσιονομικά στοιχεία;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού) 
Μισό λεπτό, κύριε Πρόεδρε, εκτιμώ την ανοχή που έχετε επιδείξει. 
Θεωρώ ότι είναι μεγάλο πολιτικό πρόβλημα ότι το ύψος του ελλείμματος του 2009 συνεχίζει να αποτελεί πεδίο πολιτικής αντιπαράθεσης, παρ’ όλο που έχει μετρηθεί από την ανεξάρτητη Ελληνική Στατιστική Αρχή και έχει επικυρωθεί από την Ευρωπαϊκή Στατιστική Υπηρεσία.
Είναι πράξη ευθύνης από την πλευρά της ελληνικής πολιτείας να άρει κάθε επιφύλαξη γύρω από την αξιοπιστία των ελληνικών στατιστικών στοιχείων και γι’ αυτό θεωρώ ότι είναι επιβεβλημένο το ελληνικό Κοινοβούλιο να διερευνήσει ποιοι παράγοντες, ποια μέτρα, ποιες συνθήκες οδήγησαν στη διαμόρφωση του ύψους του ελλείμματος του χρέους το 2009 και ποιες ήταν εκείνες οι διαρθρωτικές αδυναμίες που υφίστανται διαχρονικά και οι οποίες έπρεπε να είχαν αντιμετωπιστεί για να μη φτάσει πλέον η χώρα μας να αμφισβητείται διαρκώς ως προς την αξιοπιστία των στατιστικών στοιχείων με τα οποία παρακολουθεί τα δημοσιονομικά της μεγέθη.
Σας ευχαριστώ πολύ, κύριοι συνάδελφοι και ευχαριστώ και εσάς, κύριε Πρόεδρε για την ανοχή σας.
(Χειροκροτήματα από την πτέρυγα του ΠΑΣΟΚ)","ΦΙΛΙΠΠΟΣ ΣΑΧΙΝΙΔΗΣ",454
"135217"," Ευχαριστούμε τον Αναπληρωτή Υπουργό Οικονομικών, κ. Σαχινίδη.
Το λόγο έχει ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Παναγιώτης Λαφαζάνης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"135218"," Θα ήταν ενδιαφέρουσα η συζήτηση με τον κύριο Υπουργό για την περιπλάνηση στη κρίση γενικώς και τις αιτίες της εάν αυτήν την ώρα δεν είχαμε μία Κυβέρνηση του τρίο της καταστροφής, η οποία διαλύει και αποσυνθέτει τη χώρα και είναι έτοιμη να υπογράψει μία απαράδεκτη συμφωνία υποταγής, ντροπής και λεηλασίας του ελληνικού λαού και του τόπου. Αναβλήθηκε μάθαμε για δεύτερη φορά η συνάντηση των Αρχηγών. Παίζεται ένα θρίλερ, ένα ψευτοθέατρο, ένα σκηνικό δραματουργίας και οι τρεις μαζί με τον δοτό Πρωθυπουργό, εγκάθετο Πρωθυπουργό, που ξέρουμε πως ετέθη επικεφαλής της Κυβέρνησης, ποιοι τον στήριξαν, ποιοι τον υποστήριξαν και ποιοι τον επέβαλαν. Έχουμε, λοιπόν, αυτήν την Κυβέρνηση, η οποία κάνει αυτό το θεατρικό σκηνικό προκειμένου έτσι –υποτίθεται- να δώσει δραματικούς τόνους, να πιέσει και να εκβιάσει τον ελληνικό λαό, να αποδεχτεί τη σφαγή του. Γιατί περί αυτού πρόκειται, σφαγείο ετοιμάζεται.
Έχουμε μία απαράδεκτη συμφωνία που πάνε να υπογράψουν οι τρεις πολιτικοί Αρχηγοί. Έχουμε συνυπογραφή ενός συμβολαίου πολιτικής, οικονομικής και κοινωνικής εκτέλεσης της χώρας. Περί αυτού πρόκειται, συμφωνία μέσα από την οποία πάει να γίνει αγνώριστη αυτή η χώρα, μία Ελλάδα πάμπτωχη και εξαθλιωμένη. Αυτό είναι το αύριο που προετοιμάζεται με αυτές τις τροϊκανές συμφωνίες, τις οποίες είστε έτοιμοι να συνυπογράψετε. 
Για να μη λέτε ότι λέω υπερβολές, εγώ αναφέρομαι σε αυτά που ήδη έχουν συμφωνηθεί ανάμεσα στους τρεις και τον κ. Παπαδήμο, τα οποία εμπεριέχονται στην πρωθυπουργική ανακοίνωση, κύριε Σαχινίδη. Λέτε ότι θα μειώσετε το μισθολογικό και το μη μισθολογικό κόστος. Δηλαδή, με δύο λόγια θα κατακρεουργείσετε τους κατώτατους μισθούς. Τα 750 ευρώ θα τα πάτε περίπου 20%, 25% και 30% κάτω -αυτό είναι ίσως υπό συζήτηση μεταξύ σας- δηλαδή, θα τα φτάσετε στα 500 τόσα μεικτά, 400 τόσα καθαρά. Ποιος ζει, κύριε Σαχινίδη, την οικογένεια του με 400 ευρώ το μήνα; Ποιος μπορεί να επιβιώσει; Τι πάτε να κάνετε; Εργαζόμενους εξαθλιωμένους; 
Δεν θα είναι μόνο ο κατώτατος ο οποίος θα καταρρεύσει με τη συμφωνία σας. Θα καταρρεύσουν όλοι μαζί οι μισθοί. Θα διαλυθούν οι κλαδικές συμβάσεις.
Και με την κατάργηση της επενέργειας θα έχουμε μία κατάρρευση των μισθών στη χώρα, εργαζόμενους οι οποίοι θα είναι πάμφτωχοι και εξαθλιωμένοι. Και μαζί με αυτό βεβαίως θα έχουμε το τέλος και των ασφαλιστικών ταμείων, διότι, τι κάνετε; Με βάση της συμφωνίας πάντοτε μιλάω, την ανακοίνωση του πρωθυπουργικού Γραφείου. Τι κάνετε την ίδια ώρα; Λέτε ότι θα μειώσετε και το μη μισθολογικό κόστος. Ο κ. Κουτρουμάνης είπε για μείωση των ασφαλιστικών εισφορών κατά 10% και ταυτόχρονα κούρεμα των ομολόγων των ασφαλιστικών ταμείων κατά 50% και βγάλε πόσο είναι η πραγματική απώλεια. Ληστεία, λεηλασία, η οποία επισύρει τεράστιες πολιτικές ευθύνες και φοβάμαι όχι μόνο πολιτικές ευθύνες, διότι δεν έχετε κανένα δικαίωμα να πάτε να διαγράψετε οφειλές στα ασφαλιστικά ταμεία ερήμην των ασφαλιστικών ταμείων και ερήμην των ασφαλισμένων. Ποτέ δεν έχει ξανασυμβεί αυτό στη χώρα, παρά μόνο στη μεταπολεμική ληστεία και αυτή όμως ήταν ληστεία δεκαετιών. Εσείς σε μια μέρα πάτε να τελειώσετε τα αποθεματικά των ασφαλιστικών ταμείων. 
Και εφόσον πάμε και για καταρρεύσεις των μισθών και μια ανεργία εφιαλτική, σημαίνει ότι θα έχουμε ασφαλιστικά ταμεία χωρίς έσοδα, χωρίς πόρους, άρα χαιρετίσματα στις συντάξεις. Δεν μιλάω για τις επικουρικές μόνο, που τις έχετε στο στόχαστρο και θα τις κατακρεουργήσετε, μιλάω για τις κύριες συντάξεις, οι οποίες σε λίγο δεν θα υπάρχουν, γιατί δεν θα υπάρχουν πόροι στα ασφαλιστικά ταμεία να ανταποκριθούν σε στοιχειώδεις ανάγκες και αυτά είναι απόλυτα τεκμηριωμένος, επιχειρηματολογημένος λόγος. Αυτό είναι το κατάντημα. 
Και από την άλλη, ενώ λέτε ότι «λεηλατούμε τους πάντες», έρχεστε με το άλλο χέρι και δίνετε 40 δισεκατομμύρια ευρώ ζεστό χρήμα δανεισμένο από το δημόσιο -δηλαδή από τους φορολογούμενους- στις τράπεζες για να τις στηρίξετε. Και μάλιστα πάτε να τις στηρίξετε με τέτοιον τρόπο, ώστε, βάζοντας τα λεφτά στις κοινές μετοχές, ο έλεγχος των τραπεζών να ανήκει στους ιδιώτες τραπεζίτες. Πού ακούστηκαν αυτά τα πράγματα; Αυτά είναι ιστορικά εγκλήματα, είναι πολιτικά εγκλήματα, είναι οικονομικά και κοινωνικά εγκλήματα. Αυτά δεν γίνονται. Αυτά θα μπορούσατε να τα κάνετε με τα δικά σας λεφτά και βεβαίως να τα διαθέσετε όπως θέλετε. Αλλά δεν μπορείτε το δημόσιο χρήμα να το προσφέρετε, όταν διαλύετε και αποσυνθέτετε την κοινωνία, στους τραπεζίτες προς διάσωσή τους, όταν τόσα χρόνια, για να μην πω δεκαετίες, ιδιαίτερα από το 2000 και μετά, έβγαζαν τεράστια κέρδη, τα οποία ενθυλάκωναν στην τσέπη τους. Και τώρα που ήρθαν οι δυσκολίες λένε: «Έλα εδώ, φορολογούμενε, που σε κουρεύουμε σχεδόν γουλί και πλήρωσε ξανά για να διασώσεις την τράπεζά μας, την ιδιωτική τράπεζα». Αυτά τα εγκλήματα κάνετε. 
Βεβαίως, έχουμε και έναν ισολογισμό-απολογισμό εδώ, ο οποίος –και το λέω μετά γνώσεως, κυρίες και κύριοι συνάδελφοι, λίγοι είμαστε στην Αίθουσα, αλλά σημειώστε το- είναι ένας παράνομος και αντισυνταγματικός ισολογισμός και απολογισμός του κράτους. Μου έχει δοθεί η δυνατότητα να το λέω κάθε φορά τα τελευταία τουλάχιστον χρόνια στους ισολογισμούς και απολογισμούς. Δεν μπορεί να εγκρίνετε έναν ισολογισμό και απολογισμό του κράτους, για τον οποίο λέει το Ελεγκτικό Συνέδριο με ρητό και κατηγορηματικό τρόπο ότι παραβιάζει τους νόμους και το Σύνταγμα. Συγκεκριμένα, λέει το Ελεγκτικό Συνέδριο: «Οι μεγάλες αποκλίσεις του προϋπολογισμού του 2010 αντιβαίνουν τις διατάξεις των άρθρων 5 και 79 του Συντάγματος και καταστρατηγούν το ν. 2362/1995». 
Αυτά, κύριοι, τα λέει η έκθεση του Ελεγκτικού Συνεδρίου. Πώς, λοιπόν, θα ψηφίσει η Βουλή την κύρωση του ισολογισμού και απολογισμού του Κράτους από τη στιγμή που το αρμόδιο ελεγκτικό όργανο του κράτους λέει ότι αυτός ο ισολογισμός και ο απολογισμός είναι παράνομοι και είναι κι αντισυνταγματικοί; Και δεν το λέει μόνο για τις τεράστιες αποκλίσεις, όπου απαιτούντο διορθωτικοί και συμπληρωματικοί προϋπολογισμοί. Το λέει και για τις υπερβολικές εγγυήσεις του δημοσίου.
 Παρακαλώ, κύριοι συνάδελφοι, να τα σημειώσετε αυτά τα πράγματα, διότι εκ των υστέρων δεν υπάρχει πάλι αυτοκριτική επί αυτών. Αυτά τα πράγματα είναι άκρως σοβαρά. 
Τι λέει εδώ το Ελεγκτικό Συνέδριο; Λέει ότι εδόθησαν εγγυήσεις στις τράπεζες το 2010 ύψους περίπου 50 δισεκατομμυρίων ευρώ, κύριε Σαχινίδη. Και τι λέει επίσης το Ελεγκτικό Συνέδριο; Το Ελεγκτικό Συνέδριο λέει εδώ ότι αυτές οι εγγυήσεις εδόθησαν παρανόμως. Υπερβαίνουν το ποσοστό 3% των δαπανών του προϋπολογισμού που προβλέπει ρητά ο ν. 2322/1995. Γιατί κάνετε αυτές τις παρανομίες; 
Σημειώστε επίσης, κυρίες και κύριοι συνάδελφοι –διότι τα πράγματα ξεπερνάνε απλώς μια πολιτική συζήτηση, μια πολιτική ευθύνη- ότι κάθε χρόνο ο Υπουργός Οικονομικών είχε την υποχρέωση και απαντούσε στις παρατηρήσεις του Ελεγκτικού Συνεδρίου και η έκθεση του Ελεγκτικού Συνεδρίου συνοδεύετο από τις παρατηρήσεις, στις οποίες απαντούσε ο Υπουργός Οικονομικών. Ζήτησα το σχετικό κείμενο. Δεν υπάρχει τώρα. Ο κ. Σαχινίδης μού έδωσε ένα κείμενο. Το κοίταξα γρήγορα γρήγορα. Δεν έχει απαντήσεις επί των παρατηρήσεων του Ελεγκτικού Συνεδρίου. Δεν υπάρχουν τοποθετήσεις του Υπουργού Οικονομικών κ. Βενιζέλου, ο οποίος κατά το νόμο όφειλε να απαντήσει συγκεκριμένα στις παρατηρήσεις και να δικαιολογήσει την ορθότητα του ισολογισμού και απολογισμού του Κράτους για το 2010. Παρατήρησα επίσης ότι και ο κ. Σαχινίδης επί των παρατηρήσεων αυτών δεν είπε απολύτως τίποτα. 
Καταψηφίζουμε τον ισολογισμό και απολογισμό του Κράτους. Θεωρούμε ότι αυτές οι διαδικασίες, που ξεκίνησαν με τη συμφωνία, είναι πραξικοπηματικές διαδικασίες. Δεν υπάρχει καμμία νομιμοποίηση στην Κυβέρνηση να προχωρήσει σε τέτοιου είδους συμφωνίες, οι οποίες θα δεσμεύουν και θα υποθηκεύουν το μέλλον του τόπου ίσως και για δεκαετίες, χωρίς τη λαϊκή έγκριση. Δεν είναι δυνατόν τρεις Αρχηγοί με ένα δοτό Πρωθυπουργό να πάνε τώρα σ’ ένα τραπέζι με την τρόικα, να συμφωνήσουν την πολιτική εκτέλεση του τόπου και του ελληνικού λαού και να έρθουν ύστερα εδώ, με την υπερπλειοψηφία που διαθέτουν, και να πουν: «ναι, τα κυρώνουμε άρον άρον και με διαδικασίες-«εξπρές»». Πρόκειται για απαράδεκτα, πραξικοπηματικά πράγματα. Δεν πρόκειται να γίνουν αποδεκτά. Δεν νομιμοποιούνται από τον ελληνικό λαό. Δεν θα νομιμοποιηθούν. Ο ελληνικός λαός θα τα ακυρώσει αυτά τα έργα σας, διότι είναι άνομα έργα, απαράδεκτα έργα και δυστυχώς καταστρέφουν τον τόπο για δεκαετίες! 
Ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"135219"," Ευχαριστούμε τον Κοινοβουλευτικό Εκπρόσωπο του Συνασπισμού Ριζοσπαστικής Αριστεράς κ. Λαφαζάνη. 
Έχει ζητήσει το λόγο ο Αναπληρωτής Υπουργός Οικονομικών κ. Σαχινίδης για μία μικρή παρέμβαση. 
Ορίστε, κύριε Υπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"135220"," Κύριε Πρόεδρε, απευθύνω μία έκκληση προς το συνάδελφό μου κ. Λαφαζάνη, να δεχθεί ο ίδιος να γίνει μία διόρθωση στα Πρακτικά. Χρησιμοποίησε δύο εκφράσεις οι οποίες αν μη τι άλλο είναι προσβλητικές για το πρόσωπο του Πρωθυπουργού. Είπε τον Πρωθυπουργό «δοτό», είπε τον Πρωθυπουργό «εγκάθετο». Εγώ προσωπικά είμαι ένας εκλεγμένος Βουλευτής του Νομού Λάρισας και δεν θα δεχόμουν ποτέ να υπηρετήσω έναν δοτό ή έναν εγκάθετο Πρωθυπουργό. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ ) 
 Ο Πρωθυπουργός, κ. Λουκάς Παπαδήμος, έχει τη στήριξη τριών Κοινοβουλευτικών Ομάδων. Έχει τη στήριξη της Κοινοβουλευτικής Ομάδος του ΠΑΣΟΚ, έχει τη στήριξη της Κοινοβουλευτικής Ομάδας της Νέας Δημοκρατίας κι έχει και τη στήριξη της Κοινοβουλευτικής Ομάδος του ΛΑΟΣ. Δεν μπορεί, λοιπόν, ο κύριος συνάδελφος να χρησιμοποιεί εκφράσεις για τον Πρωθυπουργό της χώρας, που είναι ταυτισμένες με Πρωθυπουργούς των οποίων το όνομα έχει συνδεθεί με τις πιο μελανές σελίδες της Ιστορίας της χώρας. Γι’ αυτό, λοιπόν, επειδή θεωρώ ότι είναι ένας έμπειρος και αξιόλογος κοινοβουλευτικός, που έχει βεβαίως τις αντιρρήσεις του πάνω σε μια σειρά από επιλογές που έχουν γίνει, πιστεύω ότι θα δεχθεί να απαλειφθούν από τα Πρακτικά της Βουλής οι εκφράσεις «δοτός» και «εγκάθετος», που είναι προσβλητικές και υποτιμητικές για το πρόσωπο του Πρωθυπουργού της χώρας.","ΦΙΛΙΠΠΟΣ ΣΑΧΙΝΙΔΗΣ",454
"135221"," Κύριε Πρόεδρε, θα παρακαλούσα να λάβω το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"135222"," Ξαναπήρατε το λόγο. Τι θέλετε να πείτε;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135223"," Ξαναπήρα το λόγο, αλλά θα ήθελα να μου δώσετε το λόγο για ένα δίλεπτο.","ΠΑΝΑΓΙΩΤΗΣ ΛΑΦΑΖΑΝΗΣ",279
"135224"," Σας ξαναείπα την προηγούμενη φορά, να μην τα λέτε. Εσείς τα ξαναλέτε. Αυτήν τη δουλειά θα κάνουμε συνέχεια;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135225"," Θα ήθελα να απαντήσω στον κ. Σαχινίδη.","ΠΑΝΑΓΙΩΤΗΣ ΛΑΦΑΖΑΝΗΣ",279
"135226"," Ορίστε, κύριε Λαφαζάνη, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135227"," Για άλλη μια φορά ηγέρθη θέμα για την έκφραση, την οποία ανέφερα, περί «δοτού Πρωθυπουργού».
Κύριε Σαχινίδη, η έκφραση, την οποία μεταχειρίστηκα είναι άκρως πολιτική και έχει πολιτικά χαρακτηριστικά, δεν έχει καμμία σχέση με προσωπικούς τόνους και δίνει το νόημα και την ουσία, αυτών που γίνονται αυτήν την ώρα στον τόπο με επικεφαλής τον Λουκά Παπαδήμο.
Οι Πρωθυπουργοί κατά το Σύνταγμα της χώρας -δεν έχουμε προεδρικό σύστημα- εκλέγονται από τον ελληνικό λαό. Η ελληνική Βουλή με μεγάλη πλειοψηφία εκλέγει τον Πρόεδρο της Δημοκρατίας, ο οποίος δεν διαθέτει εξουσίες. Αλλά τον Πρωθυπουργό τον εκλέγει ο ελληνικός λαός, τον επιλέγει ο ελληνικός λαός. Τον κ. Παπαδήμο, πριν εγκαθιδρυθεί στον πρωθυπουργικό θώκο, δεν τον ήξερε σχεδόν κανένας στην Ελλάδα, τον ήξερε κάποια απόλυτη μειοψηφία. Και, εν πάση περιπτώσει, αυτή η μειοψηφία δεν ρωτήθηκε ούτε τον επέλεξε. Και ξέρουμε τις εκβιαστικές διαδικασίες με τις οποίες επελέγη ο κ. Παπαδήμος στη θέση του Πρωθυπουργού.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Βεβαίως, εσείς τον εγκρίνατε, τον ψηφίσατε, δώσατε ψήφο εμπιστοσύνης, αναλαμβάνετε μια πολιτική ευθύνη. Και εγώ αναλαμβάνω μια πολιτική ευθύνη όμως, να χαρακτηρίσω το ρόλο του και τις διαδικασίες, με τις οποίες επελέγη. 
Και όσον αφορά τις μελανές σελίδες της ιστορίας, σήμερα, αυτήν την ώρα γράφονται από τις πιο μελανές σελίδες –κατά τη γνώμη μου- στην ελληνική ιστορία. Και έτσι θα καταγραφούν από τον ιστορικό του μέλλοντος.
Και το λέω αυτό μετά λόγου γνώσεως επίσης, διότι διαβλέπω ότι αυτή η χώρα μετά από όσα θα συμφωνηθούν, από το τρίο της καταστροφής και από τον Λουκά Παπαδήμο, δεν θα έχει μέλλον ή μάλλον το μέλλον της θα είναι υποθηκευμένο. Και θα είναι μια χώρα, όπως σας ανέφερα πριν, με ένα λαό πάμπτωχο και εξαθλιωμένο.","ΠΑΝΑΓΙΩΤΗΣ ΛΑΦΑΖΑΝΗΣ",279
"135228"," Τώρα, τι να κάνουμε;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135229"," Μια χώρα αγνώριστη, η οποία δεν αξίζει να έχει αυτήν την τύχη.
Σας ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"135230"," Το λόγο έχει, ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.
Ορίστε, κύριε Χρυσανθακόπουλε, έχετε το λόγο για έξι λεπτά.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135231"," Ευχαριστώ, κύριε Πρόεδρε.
Οι ιστορικές στιγμές, τις οποίες διανύει η χώρα μας, απαιτούν και την αντίστοιχη σοβαρότητα. 
Όταν αυτή την στιγμή οι συλλέκτες, οι πολιτικοί σκουπιδοφάγοι του ΠΑΣΟΚ κυρίως, θέλουν να ζητήσουν την πτώχευση της χώρας επισήμως και την προσυπογράφουν πρώτοι με χαιρεκακία, δηλώνοντας ότι η καταστροφή έρχεται, αυτοί δεν αντιπροτείνουν τίποτε άλλο, είναι παθητικοί παρατηρητές μιας εξέλιξης. Και μέσα σε αυτήν την εξέλιξη το μόνο που τους ενδιαφέρει είναι να εισπράξουν στον πολιτικό τους σκουπιδοφάγο τους ψήφους διαμαρτυρίας. Και έχουμε ΚΚΕ και ΣΥΡΙΖΑ, που πρωτοστατούν σε αυτήν την είσπραξη. 
Βέβαια, πρωτοστατούν και άλλοι. Και ο κ. Κουβέλης με την σιωπηρή σοβαρότητα, όπου «ναι μεν υπάρχει κρίση, αλλά εμείς είμαστε με εσάς που υποφέρετε».
Ο Λαϊκός Ορθόδοξος Συναγερμός είναι το νεότερο κόμμα αυτού του Κοινοβουλίου και με τα νεότερα σε ηλικία στελέχη και δεν έχει...","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135232"," Πόσο χρονών είστε;","ΚΩΝΣΤΑΝΤΙΝΟΣ ΤΑΣΟΥΛΑΣ",493
"135233"," Μέσος όρος ηλικίας σαράντα, είναι τα στελέχη του ΛΑΟΣ.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135234"," Εγώ είμαι εβδομήντα πέντε ετών και είμαι πιο νέος από οποιονδήποτε άλλο.","ΑΠΟΣΤΟΛΟΣ ΚΑΚΛΑΜΑΝΗΣ",172
"135235"," Βεβαίως εσείς, κύριε Πρόεδρε, εξακολουθείτε να έχετε ζωντάνια. Δεν το αμφισβητεί κανείς, όπως και ο Πάμπλο είχε ζωντάνια. Και εγώ θα πω και ο Ανδρέας Παπανδρέου είχε ζωντάνια και ο γέρο-Καραμανλής είχε ζωντάνια, όσο στέκονταν όρθιοι και όσο υπερασπίζονταν τα εθνικά μας δίκαια.
Πρέπει, όμως, αυτή τη στιγμή να δούμε τι πραγματικά συντελείται στην ελληνική κοινωνία και πως συμπεριφέρεται ο καθένας. Η χώρα μας με την ενεργή υποστήριξη παραδοσιακής, νεωτερικής Αριστεράς και όλων των πτερύγων οδηγήθηκε σε έναν καπιταλισμό διανομής του εξωτερικού χρέους που διογκωνόταν μέρα παρά μέρα, χρόνο με το χρόνο. Και αυτή η φούσκα έσπασε. 
Ήρθε η στιγμή των λογαριασμών. Γι’ αυτό φωνάζει ο ελληνικός λαός και για τους τριακόσιους, λέει και εσείς που ήσαστε δήθεν μαζί μας αλλά δεν κάνατε τίποτα να αποτρέψετε αυτή την εξέλιξη γιατί περιοριστήκατε σε κατ’ επάγγελμα αντιρρησιακή διατύπωση και εσείς που είστε συνεργοί στην εφαρμογή ισολογισμών και προϋπολογισμών, που κυβερνήσατε.
Εμείς μπήκαμε σφήνα σε αυτή την εξέλιξη να βάλουμε ένα φρένο στην κατηφόρα που προχωρά ακάθεκτα η χώρα μας. Βάλαμε συγκεκριμένους όρους και διατυπώσαμε πλαίσιο συμμετοχής σε αυτήν την Κυβέρνηση. Είπαμε με σαφήνεια ότι δεν πρέπει να θιχτούν τα ημερομίσθια και οι συντάξεις, βάλαμε ζητήματα που έχουν να κάνουν με το ελληνικό δίκαιο που θα πρέπει να ισχύει, με ζητήματα που έχουν να κάνουν με τη μη παραχώρηση του ορυκτού μας πλούτου στα χέρια αυτών που τον επιβουλεύονται, βάλαμε συγκεκριμένες παραμέτρους, ακόμα και κοινωνικές όπως αυτή της κατάργησης του λαθεμένου νόμου περί ιθαγένειας.
Και όταν ο Γιώργος Καρατζαφέρης περιέγραψε τι σημαίνει να ακολουθήσουμε τυφλά αυτά που ζητούν οι τοκογλύφοι δανειστές μας, όταν εξερχόμενος της σύσκεψης είπε ότι προσέξτε γιατί η εξαθλίωση στην οποία οδηγείτε τον ελληνικό λαό μπορεί να οδηγήσει στην κατάρρευση και ολόκληρης της Ευρώπης, είναι γιατί μιλάει και με εθνική αυτογνωσία και επίγνωση των ιστορικών στιγμών, αλλά και με γνώση του γίγνεσθαι στον ευρωπαϊκό χώρο.
Αυτός ο πόλεμος κυριαρχία που έχει εξαπολύσει η Μέρκελ με τον Σαρκοζί απέναντι στον ευρωπαϊκό νότο είναι αυτός που εκφράζεται με την κάθε μέρα και πιο απαιτητική και αδίστακτη έκφραση των δανειστών μας. Γι’ αυτό θα πρέπει να υπενθυμίσω σε όλους εδώ ότι όταν ψηφιζόταν ο νόμος στη Βουλή το 2010 σε σχέση με την επικείμενη δανειακή σύμβαση, η τελευταία κίνηση του τότε Υπουργού κ. Παπακωνσταντίνου ήταν να εξουσιοδοτήσει στον εαυτό του το δικαίωμα της υπογραφής κύρωσης μιας τεραστίου μεγέθους δανειακής σύμβασης.
Πήγα τότε εγώ -και ο Αστέριος Ροντούλης- στον Πρόεδρο της Βουλής και διαμαρτυρήθηκα για παραβίαση τόσο του Κανονισμού της Βουλής όσο και του Συντάγματος. Βαστάω στα χέρια μου αυτή τη δανειακή σύμβαση που πράγματι δεν ήρθε στην ελληνική Βουλή.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135236"," Έχει κατατεθεί.","ΦΙΛΙΠΠΟΣ ΣΑΧΙΝΙΔΗΣ",454
"135237"," Κατατέθηκε, αλλά δεν ήρθε προς επικύρωση στην Ολομέλεια της ελληνικής Βουλής.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135238"," Έχετε ρωτήσει γιατί;","ΦΙΛΙΠΠΟΣ ΣΑΧΙΝΙΔΗΣ",454
"135239"," Γιατί εξουσιοδοτήθηκε ο κ. Υπουργός από τον εαυτό του. Και εμείς διαμαρτυρηθήκαμε γιατί αυτή η τροπολογία ήταν ακροτελεύτια, που διατύπωσε σε αυτήν την Αίθουσα.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135240"," Να ενημερωθείτε καλύτερα για τους λόγους για τους οποίους δεν έγινε ποτέ αυτή η συζήτηση.","ΦΙΛΙΠΠΟΣ ΣΑΧΙΝΙΔΗΣ",454
"135241"," Πάμε παραπέρα.
Σήμερα είμαστε ένα βήμα προτού υπάρξει μια καταληκτική πρόταση σε σχέση με μια νέα δανειακή σύμβαση. Υπάρχουν σοβαρά ζητήματα τα οποία οφείλουμε να περιφρουρήσουμε, που έχουν να κάνουν με τη βιωσιμότητα του χρέους μας, να μην παγιδευτούμε από τους δανειστές μας σε μία αδιέξοδη πορεία. Γι’ αυτό χρειαζόμαστε την έκθεση της Τράπεζας της Ελλάδος σε σχέση με τη νέα δανειακή σύμβαση. 
Επίσης, έχουμε να δούμε τη νομική υπόσταση αυτής της συζητούμενης σύμβασης. Έχουμε να δούμε τι γίνεται από πλευράς Ευρωπαϊκής Ένωσης και εάν είναι σύννομη με τη Συνθήκη της Λισαβόνας. Εγώ την Lisboa (=Λισαβόνα) θα την λέω Οδυσσεούπολη, γιατί είναι αυτή η πραγματική της έννοια. Η συνθήκη της Λισαβόνας αυτή τη μεγάλη περιπέτεια της Ευρώπης τελικά περιγράφει.
Θα ήθελα να πω ότι οι συνεχιζόμενες επιστολές και την προηγούμενη εβδομάδα και σήμερα προς τον Πρωθυπουργό εκ μέρους του Γιώργου Καρατζαφέρη είναι η συνεπής στάση ότι η ανάληψη μιας μεγάλης ευθύνης πρέπει να εμπεριέχει και τα σύννομα στοιχεία και τα λειτουργικά εκείνα χαρακτηριστικά, ώστε το άλλο πακέτο μέτρων που δεν συμπεριλαμβάνεται σαφώς στη δανειακή σύμβαση, αλλά θα πρέπει να ληφθεί ως απόφαση της ελληνικής Βουλής αναπτυξιακής πορείας, σταθερού πολυετούς φορολογικού συστήματος, με συγκεκριμένα χαρακτηριστικά, μείωση του ΦΠΑ, κατάργηση του «πόθεν έσχες» στην οικοδομή ουσιαστικά και όχι λειψά, όπως υπάρχει αυτήν τη στιγμή. Έχει θεσμοθετηθεί, αλλά με όχι ολοκληρωμένη διατύπωση.
Αυτά θα πρέπει να αποτελέσουν ζητήματα μιας ευρείας κινητοποίησης τόσο της ελληνικής πολιτείας διαμέσου της Κυβέρνησης όσο και του ελληνικού λαού, για να βρούμε ένα βηματισμό σωτηρίας της πατρίδας μας.
Εμείς, απαντώντας στον κ. Λαφαζάνη για τις αφοριστικές του διατυπώσεις απέναντι σε αυτή την Κυβέρνηση, δεχτήκαμε να φορτωθούμε στην πλάτη μας αυτό το μεγάλο φορτίο του Σισύφου, όταν η παραδοσιακή και νεωτεριστική Αριστερά ορμά γρήγορα να το μετακυλήσει, για να ξανατρέχουμε ασθμαίνοντας να το ξαναφορτώσουμε και να ανεβούμε ψηλά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ο καθένας εκεί που έχει ταχθεί.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135242"," Ολοκληρώστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135243"," Ολοκληρώνω, κύριε Πρόεδρε.
Άλλοι έχουν ταχθεί στο ρόλο τού να ξεστρώνουν και άλλοι στο να περιποιούνται και να διαμορφώνουν καταστάσεις θετικής έκβασης αυτής της αναμέτρησης.
Εμείς θα κριθούμε και για την ευθύνη και για τη σοβαρότητά μας σε κάθε βήμα αυτής της μεγάλης προσπάθειας που καταβάλλει η χώρα μας και ο ελληνικός λαός για να επιβιώσει.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135244"," Ο Κοινοβουλευτικός Εκπρόσωπος του Κομμουνιστικού Κόμματος Ελλάδας, ο κ. Αθανάσιος Παφίλης, έχει το λόγο, για έξι λεπτά.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135245"," Ίσως αυτή η συζήτηση για την εκτέλεση του προϋπολογισμού να φάνταζε λίγο γραφική και απόκοσμη και ίσως να ήταν και έξω από την πραγματικότητα. Και πραγματικά, κανένας από τους εργαζόμενους δεν θα μπορούσε να την παρακολουθήσει.
Το λέω αυτό, γιατί υπάρχει ένα θέατρο που παίζεται σε αυτή την Αίθουσα και που προσπαθεί να παιχθεί και στην ελληνική κοινωνία, αλλά πλέον τελειώνει αυτό το έργο, όπου γίνεται ένας καυγάς των συνεταίρων -Νέας Δημοκρατίας, ΠΑΣΟΚ και Λαϊκού Ορθόδοξου Συναγερμού- ένας καυγάς, όταν είναι έτοιμοι να κόψουν το κεφάλι του ελληνικού λαού και όταν έχουν συμφωνήσει ήδη σε όλα αυτά τα μέτρα και τσακώνονται για το τι έγινε με τον προϋπολογισμό, εάν ήταν ή δεν ήταν σωστό το μίγμα.
Έχετε την εντύπωση ότι θα κοροϊδεύετε και άλλο τον ελληνικό λαό; Κάνετε μεγάλο λάθος. Είστε μακριά νυχτωμένοι. Η αγανάκτηση είναι συσσωρευμένη. Η εμπειρία είναι μεγάλη και θα εκδηλωθεί πολύ σύντομα. Μάλιστα, γίνεται αυτή η συζήτηση απόψε και σε ένα πολιτισμένο -υποτίθεται- περιβάλλον, όταν ΠΑΣΟΚ, Νέα Δημοκρατία, Λαϊκός Ορθόδοξος Συναγερμός, τρόικα, Διεθνές Νομισματικό Ταμείο, Ευρωπαϊκή Ένωση έχουν συμφωνήσει να εξαθλιώσουν τον ελληνικό λαό. Και η τραγωδία αυτού του θεάτρου είναι ότι βγαίνει ο καθένας για να πει τι έσωσε.
Ξέρετε τι λέτε στον ελληνικό λαό, κύριε Υπουργέ; Όχι εσείς. Εσείς κάνατε μια σοβαρή προσπάθεια να κάνετε μια ανάλυση. Του λέτε «σου κόβω το χέρι, αλλά να είσαι ευχαριστημένος, γιατί γλύτωσες το άλλο». Αυτό λέτε σήμερα. Έχετε συμφωνήσει να μειώσετε τους μισθούς 20%. Αυτό θα συμπαρασύρει τα πάντα, δεν είναι θέμα κατώτατου. Το ξέρετε και δεν πιστεύω να υπάρχει κανένας που να πει το αντίθετο.
Έχετε συμφωνήσει να κόψετε τις συντάξεις. Έλεος! Πού θα το πάτε; Έχετε συμφωνήσει μία σειρά άλλα πράγματα. Προσπαθείτε με την τρομοκρατία να βάλετε το δίλημμα: «ή δανειακή σύμβαση ή χρεοκοπία». Σε ποιον άραγε; Σε ποιον θα το βάλετε το δίλημμα; Σ’ αυτόν που παίρνει 400 ευρώ; Στο ενάμισι εκατομμύριο ανέργους; Στο 50% των νέων που είναι άνεργοι; Τι του λέτε, δηλαδή; Τι; Τι θα χάσει; 
 Θα ήθελα να ξέρετε -και να το ακούσουν και άλλοι στην Αίθουσα- ότι σε λίγο, επειδή δεν θα έχει να χάσει τίποτε άλλο, παρά μόνο τις «αλυσίδες», θα κάνει αυτά που χρειάζεται και που απαιτεί η ιστορική του αποστολή, θα ξεσηκωθεί, θα εξεγερθεί, θα διεκδικήσει και θα πάρει την εξουσία και τον πλούτο που του ανήκει.
Ο κύριος Υπουργός έκανε μία φιλότιμη προσπάθεια, όπως πάντα σε τέτοιες συζητήσεις, να απαντήσει στο θέμα της κρίσης. Εγώ θα πω ότι είναι θετικό, παρ’ ότι διαφωνούμε, που αναγνωρίζει ότι είναι συστημική η κρίση, γιατί εδώ σ’ αυτήν την Αίθουσα -και από τούτη την πτέρυγα και από τις άλλες και από την άλλη, που ονομάζεται Αριστερά- έχουμε ακούσει ότι είναι «καζινοκαπιταλισμός», «φούσκες» του Χρηματιστηρίου, ότι έσκασαν κομπίνες. Τέτοια πράγματα ακούσαμε. Ενώ, το Κομμουνιστικό Κόμμα Ελλάδας έλεγε ότι είναι κρίση του ίδιου του καπιταλιστικού συστήματος, που έχει τα ίδια χαρακτηριστικά με το παρελθόν. Είναι εγγενής η κρίση, είναι αντικειμενική, δεν γίνεται, είναι κρίση υπερσυσσώρευσης κερδών, είναι κρίση επειδή δεν μπορεί να υπάρξει κατανάλωση γιατί τα κέρδη έρχονται από την εκμετάλλευση. 
Ιστορικά θα πρέπει κάποιος να είναι πολιτικά ηλίθιος, ώστε να μην έχει δει ότι η κρίση του καπιταλισμού ξεπεράστηκε από δύο παγκόσμιους πολέμους, μεγάλους, που στοίχισαν στην ανθρωπότητα δεκάδες εκατομμύρια νεκρούς και ότι τα στοιχεία της σημερινής κρίσης, παρ’ ότι υπάρχουν ορισμένα νέα, είναι τα ίδια. Υπάρχουν κάποια καινούργια στοιχεία, όπως μείωση του παγκόσμιου ΑΕΠ, που δεν πέφτουν οι τιμές, αλλά όμως αυτά δεν αλλοιώνουν την ουσία της ίδιας της κρίσης του καπιταλισμού.
Δεν είναι θέμα παγκοσμιοποίησης. Με αυτήν την παγκοσμιοποίηση τρελάθηκε όλη η ανθρωπότητα. Η παγκοσμιοποίηση τελείωσε όταν ο Κολόμβος ανακάλυψε την Αμερική και ανακαλύφθηκε και η Αυστραλία. Πάντα ήταν παγκοσμιοποιημένη η οικονομία. Αυτό που ονομάστηκε «παγκοσμιοποίηση» ήταν η κυριαρχία του καπιταλισμού σε όλη την ανθρωπότητα. Αυτό ήταν. Ήταν ο ιμπεριαλισμός σε όλον τον κόσμο με την ανατροπή των σοσιαλιστικών καθεστώτων στη Σοβιετική Ένωση και στις άλλες χώρες της Κεντρικής και Ανατολικής Ευρώπης.
Άρα, ματαίως –κυριολεκτικά- αναζητείτε και προσπαθείτε να πείσετε το λαό ότι είναι κάτι διαφορετικό. Δεν είναι. Είναι ένα σύστημα που έδωσε ό,τι έδωσε όταν ήταν προοδευτικό, το οποίο έχει σαπίσει. Δεν μπορεί πλέον. Αντικειμενικά δεν μπορεί. Γίνεται εμπόδιο στην πρόοδο της ανθρωπότητας, γιατί κοινωνικοποιείται η παραγωγή όλο και περισσότερο και ο πλούτος μαζεύεται σε λίγα χέρια.
Το πιο απλό ερώτημα που μπορεί να θέσει κανένας απέναντι στην ανθρωπότητα, απέναντι στους εργαζόμενους, είναι αυτό το ερώτημα που θέτουμε συνεχώς: πώς είναι δυνατόν η επιστήμη, η τεχνολογία, η παραγωγικότητα της εργασίας, ο κοινωνικός πλούτος να είναι απίστευτος και την ίδια στιγμή που είναι απίστευτος και οι δυνατότητες είναι τεράστιες, ο καπιταλισμός να ζητά από τους παραγωγούς του πλούτου να ζήσουν όπως πριν πενήντα ή εξήντα χρόνια; Αυτό είναι το μεγάλο και το κρίσιμο ερώτημα. Δεν μπορεί. Σάπισε. Τελείωσε. Δεν μπορεί να δώσει άλλα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Αφαιρέστε μου από τον κανονικό χρόνο, γιατί θα χρειαστώ δύο λεπτά, κύριε Πρόεδρε.
Άρα, όσες προσπάθειες και να γίνονται να εξηγηθεί, δεν γίνεται. Δεν μπορεί κανένας, ούτε οι αστοί διανοούμενοι, να δώσουν εξήγηση σ’ αυτήν την κρίση.","ΑΘΑΝΑΣΙΟΣ ΠΑΦΙΛΗΣ",425
"135246"," Την ίδια κριτική σας έκανα κι εγώ.","ΦΙΛΙΠΠΟΣ ΣΑΧΙΝΙΔΗΣ",454
"135247"," Κανένας δεν μπορεί. Εσείς είπατε ότι όποιος αναλύει την κρίση με τέτοιο κριτήριο είναι ρηχός. Θα σας έλεγα να διαβάσετε ξανά το Μαρξ. Δεν είναι προσωπικό το θέμα, αλλά πιστεύω ότι αν τον διαβάσετε θα δείτε ότι οι γενικές τάσεις έχουν περιγραφεί στο ακέραιο. Δεν είναι τυχαίο ότι ήταν από τους μεγαλύτερους –και παραμένει- διανοητές της ανθρωπότητας.
Το δεύτερο αφορά την ίδια την Ευρωπαϊκή Ένωση, κύριε Υπουργέ. Πλέον, οι «μάσκες έπεσαν». Όλος αυτός ο μύθος της Ευρώπης, των λαών, των εργαζομένων, το τι θα έκανε κ.λπ., όπου ένας κόσμος παρασύρθηκε, έχει πέσει πλέον. Τώρα εμφανίζεται το αποκρουστικό πρόσωπο της Ευρωπαϊκής Ένωσης.
Δεν υπάρχει περίπτωση, κύριε Υπουργέ, να υπάρχει ισοτιμία στην Ευρωπαϊκή Ένωση, σε μία ιμπεριαλιστική ένωση, της Ελλάδας με τις ισχυρές οικονομίες. 
Τι θα πει «λειτουργεί θεσμικά»; Δεν ξέρετε ποιος είναι ο νόμος; Εσείς το ξέρετε καλύτερα. Τον ζείτε άμεσα κάθε μέρα στις διαπραγματεύσεις. Ποιος είναι ο νόμος του καπιταλισμού; Το κέρδος. Και στο κέρδος δεν διστάζουν ούτε να θανατώνουν εκατομμύρια ανθρώπων.
Ούτε μπορεί να ξεπεραστεί η κρίση. Δύο δρόμοι υπάρχουν για να ξεπεραστεί. Ή θα πάμε σε γενικότερο πόλεμο, πέρα από την εξαθλίωση της εργατικής τάξης, την πτώση της τιμής της εργατικής δύναμης, την καταστροφή κεφαλαίων που είναι ο κλασικός δρόμος –όμως και αυτός θα είναι προσωρινός- ή θα υπάρξει ανατροπή του ίδιου του συστήματος. Αυτό είναι νόμος της ιστορίας και δεν τον έχει εφεύρει το Κομμουνιστικό Κόμμα Ελλάδας.
Τέλος, επειδή μίλησε ο εκπρόσωπος του Λαϊκού Ορθόδοξου Συναγερμού για σκουπιδοφάγους της ιστορίας, φαίνεται ότι θα είχε καθρέφτη ή θα κοιτούσε την κάμερα, γιατί ούτε νέο κόμμα είναι ούτε ανεύθυνο. Μιλάμε για ένα κόμμα που είναι εχθρός του λαού και πρώτα απ’ όλα των εργαζομένων. Είναι εχθρός των εργατών, αυτών που παράγουν τον κοινωνικό πλούτο! Τους μισεί όλους αυτούς! Και φάνηκε από την ομιλία εδώ. Στήριξε το μνημόνιο, συμφώνησε σε όλα τα μέτρα, συμφωνεί και τώρα, εκτελεί και συμβόλαια! Και το λέω από το Βήμα της Βουλής αυτό και το έχουμε πει ξανά. Λένε στον ελληνικό λαό ότι ο εργάτης που φτύνει αίμα στην οικοδομή, που κινδυνεύει να σκοτωθεί, που πήρε ένα καλό μεροκάματο –άθλιο είναι βέβαια- φταίει για το έλλειμμα της χώρας! Λένε ότι ο χαλυβουργός, ο οποίος δουλεύει για 1.000 ευρώ σε χίλιους επτακόσιους βαθμούς θερμοκρασία είναι αυτός που φταίει για το έλλειμμα της Ελλάδας! Και πήρε και μία δεύτερη σύνταξη που την πλήρωσε δύο φορές! Λένε ότι αυτός που δουλεύει στη ζώνη, στο τρίτο αμπάρι και κινδυνεύει να καεί ζωντανός, είναι υπεύθυνος για το χρέος της Ελλάδας! Και δεν είναι υπεύθυνοι οι κεφαλαιοκράτες που πολλές φορές δεν έβαλαν δραχμή! 
Πώς έγιναν τα μεγάλα έργα, κύριε Υπουργέ; Δώστε κατάλογο με το τι έβαλε κάθε επιχειρηματικός όμιλος όλα αυτά τα χρόνια! 
Και εσείς βγείτε και πείτε τι έβαλαν όλα αυτά τα χρόνια όλοι αυτοί οι βαθύπλουτοι, τι έβαλαν οι εφοπλιστές, τι έβαλαν οι βιομήχανοι, τι έβαλαν οι ξένες εταιρείες! Εκεί πήγαν όλα τα χρέη και δεν φταίει ο μεροκαματιάρης ούτε ακόμα και ο δημόσιος υπάλληλος που τα δώσατε για να τους εξαγοράσετε, με το να παίρνει 1.500 και 2.000 ευρώ το 2014! Αυτοί έριξαν έξω την οικονομία! Αυτό λέτε! Διότι αν δεν λέτε αυτό, δεν θα καλούσατε αυτούς να πληρώσουν! Διότι το μίσος σας σ’ αυτούς ξεσπά –και το λέω έτσι- όταν καλείς κάποιον να ζήσει με 400 ευρώ και πας να βγεις και από πάνω τώρα για τον ελληνικό καπιταλισμό! Λες και δεν δούλευε ο κόσμος όλα αυτά τα χρόνια! Τι έκανε; Όλοι δούλευαν και δεν μπορούσαν να ζήσουν! Και μόλις λίγο καλυτέρευσε η ζωή τους –λίγο, σε σχέση με τις εξελίξεις- τώρα τους κάνετε και κατηγορούμενους! 
Και δεν είπατε κουβέντα για τους τραπεζίτες, τους βιομήχανους, τα μονοπώλια, αυτούς που ζουν στη χλιδή, στον αμύθητο πλούτο και που ξοδεύουν σε μία νύχτα όσα κοστίζει η ζωή ενός εργαζόμενου! Κουβέντα δεν λέτε! Το αντίθετο λέτε, δηλαδή να νομιμοποιήσουμε και το μαύρο χρήμα, με την παρότρυνση «φέρτε χρήμα εδώ και ό,τι να είναι»! Λες και θα το φέρουν για την ψυχή του πατέρα τους και όχι για τα κέρδη!
Όμως, έρχεται η ώρα της κρίσης και πιστεύουμε ότι είναι στα χέρια του ελληνικού λαού πλέον, ο οποίος, επειδή έχει και πείρα, θα αποφασίσει να ανατρέψει αυτήν την εξουσία και να πάρει ο ίδιος τον πλούτο στα χέρια του.
Ευχαριστώ πολύ.","ΑΘΑΝΑΣΙΟΣ ΠΑΦΙΛΗΣ",425
"135248"," Κι εμείς ευχαριστούμε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135249"," Κύριε Πρόεδρε, θα μπορούσα να έχω το λόγο;","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135250"," Τι θέλετε, κύριε Χρυσανθακόπουλε;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135251"," Κύριε Πρόεδρε, οι εκφράσεις του συναδέλφου ότι εκτελούνται συμβόλαια και όλα αυτά τα πράγματα είναι εκφράσεις οι οποίες δεν ανήκουν στον πολιτικό πολιτισμό. Έχει δικαίωμα οποιουδήποτε σκεπτικού.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135252"," Τώρα δεν θα κάνουμε και διαιτησία στην πολιτική συζήτηση…","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135253"," Εγώ δεν μπορώ να ανέχομαι να έρχονται εδώ πέρα να μας κάνουν μαθήματα δημοκρατίας κάποιοι υπάλληλοι του Κομμουνιστικού Κόμματος Ελλάδας που έρχονται στη Βουλή, την οποία δεν σέβονται γιατί θέλουν να την καταλύσουν…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135254"," Αυτό το ζήτημα δεν είναι επί προσωπικού!","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135255"," …κάνοντας δικτατορία του προλεταριάτου, γιατί λένε «όταν πάρουμε εμείς την εξουσία, θα καταργήσουμε και τις εκλογές και θα εφαρμόσουμε το σταλινισμό», όπου θα απαγορεύεται να μειοψηφεί κανείς, γιατί αν διαφωνεί, θα πηγαίνει στα γκούλαγκ! Και είναι οι χειρότεροι εργοδότες που έχουν υπάρξει ποτέ! Έχει γίνει σύνθημα στον ελληνικό λαό το «φυλάξου από εργοδότη κουμουνιστή και μην πέσεις στα χέρια του, σε έφαγε»! Το έχουν αποδείξει στο «ΡΙΖΟΣΠΑΣΤΗ», στις δουλειές τους, στις επιχειρήσεις τους, παντού!
Δεν μπορούμε να ανεχόμαστε να έρχονται εδώ για να προστατεύσουν συγκεκριμένες κοινωνικές ομάδες –με την ταξική έννοια, σεβόμαστε την προσέγγιση- αλλά να ρίχνουν μύδρους συκοφαντίας και να υβρίζουν, χωρίς να υπάρχει βέβαια δυνατότητα να τεκμηριώσουν!
Αυτοί που ιστορικά είναι υπόλογοι για την κατάντια της χώρας είναι οι συμπληρωματικές δυνάμεις της αστικής τάξης, συνένοχες, για πολλές δεκαετίες για όλα όσα έγιναν. Όλες αυτές οι κατακτήσεις του ελληνικού λαού με τη συντεχνιακή έννοια, δεν τους ενδιέφεραν ότι ήταν με δανεικά… 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135256"," Ολοκληρώστε, κύριε συνάδελφε. Δεν υπάρχει προσωπικό θέμα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135257"," Κύριε Πρόεδρε, οι φράσεις «εκτελούνται συμβόλαια» κ.λπ., πρέπει να διαγράφονται από τα Πρακτικά. Δεχόμαστε την ιδεολογική αντιπαράθεση. Δεν δεχόμαστε να περιπέσουμε στο λεγόμενο ταξικό μίσος εθνικού διχασμού στην κρισιμότερη στιγμή της χώρας μας και στη δημιουργία κοινωνικής έντασης και αναταραχής. 
Παρακαλώ πάρα πολύ έχετε την ευθύνη να αναλάβετε αυτήν την πρωτοβουλία.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135258"," Δεν υφίσταται προσωπικό θέμα, κύριε συνάδελφε. Όταν εδώ μέσα δεν αντέχουμε τις πολιτικές αντιπαραθέσεις, τότε ο κόσμος θα έπρεπε να μην αντέχει τίποτα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135259"," Η φράση: «εδώ εκτελούνται συμβόλαια»…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135260"," Παρακαλώ. Δεν υφίσταται προσωπικό θέμα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135261"," Το Προεδρείο δεν είναι μία ουδέτερη…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135262"," Ουδέτερη είναι η προσέγγιση. Περισσότερο από ουδέτερη είναι.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135263"," Κινείται στο περιεχόμενο και περιφρουρεί το δημόσιο και πολιτικό διάλογο.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135264"," Στο περιεχόμενο κινείται. Καθίστε παρακαλώ, δεν έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135265"," Λυπούμαι, αλλά τα καθήκοντά σας…","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"135266"," Σας παρακαλώ καθίστε.
Ο Βουλευτής της Νέας Δημοκρατίας κ. Νικόλαος Λέγκας έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135267"," Κυρίες και κύριοι συνάδελφοι, η σημερινή συζήτηση -κι ας μην κομίζουμε γλαύκας εις Αθήνας- είναι ελειμματική, είναι ατελέσφορη, είναι αδιέξοδη, είναι αποσπασματική. 
Η διαδικασία συζήτησης του απολογισμού και του ισολογισμού, ενώ θα έπρεπε να είναι μία κορυφαία διαδικασία, από την οποία θα αντλούσαμε χρήσιμα συμπεράσματα, καθαρές προσεγγίσεις, αλλά και αξιολογικές εκτιμήσεις, παραμένει από τον αρχικό της σχεδιασμό μία τυπική διαδικασία. Κι εδώ δεν είναι κατανοητό τέτοιες κρίσιμες ημέρες, τέτοιες κρίσιμες νύχτες να διατηρούνται τόσο υψηλοί τόνοι. Είναι μια διαδικασία πηγμένη στους αριθμούς και αδιάφορη σε μία ενδιαφέρουσα, από οικονομική σκοπιά, περίοδο, κατά την οποία τα πάντα περιστρέφονται γύρω από τις οικονομικές εξελίξεις. Κι αυτό για τους παρακάτω τρεις λόγους:
Ο πρώτος έχει να κάνει με το γεγονός ότι τα τελευταία χρόνια δεν υπάρχει η βάση σύγκρισης, η βάση αναφοράς, αφού είναι γνωστό και κυρίως τα τελευταία χρόνια, ότι το προσχέδιο του προϋπολογισμού αναθεωρείται πριν καν εκτυπωθεί , από το οριστικό σχέδιο του προϋπολογισμού, το οποίο κι αυτό στη συνέχεια -και μάλιστα ερήμην της Βουλής- αναθεωρείται. Αναθεωρείται από τα προγράμματα σταθερότητας, από τα προγράμματα οικονομικής πολιτικής, από το μεσοπρόθεσμο πλαίσιο δημοσιονομικής στρατηγικής, αλλά και από τις επαναλαμβανόμενες αναθεωρήσεις και επικαιροποιήσεις μέσω των οποίων –κι ας είμαστε ειλικρινείς- όταν τα αποτελέσματα δεν συναντούν τους στόχους, φροντίζουμε να φέρνουμε τους στόχους κοντά στα αποτελέσματα. 
Ο δεύτερος λόγος έχει να κάνει με το γεγονός ότι σήμερα συζητάμε ένα μόνο κομμάτι της δημοσιονομικής διαχείρισης του 2010: συζητάμε τον τακτικό προϋπολογισμό και τον προϋπολογισμό δημοσίων επενδύσεων, αφήνοντας έξω από τη διαδικασία συζήτησης ένα μεγάλο σημαντικό κομμάτι, αυτό της γενικής κυβέρνησης. 
Έτσι έχουμε μια περιορισμένη λογοδοσία τόσο όσον αφορά το μέγεθος και την έκταση που καλύπτει, αλλά και περιορισμένη λογοδοσία όσον αφορά τη βάση αναφοράς αφού, όπως είπα προηγουμένως, δεν υπάρχουν αρχικές προβλέψεις. 
Ο τρίτος λόγος είναι η εμμονή μας όλα αυτά τα χρόνια να συζητάμε μόνο με αριθμούς, όχι με στόχους, ούτε με προγράμματα, ούτε με αποδόσεις προγραμμάτων στη βάση μίας συγκεκριμένης στοχοθεσίας. Βεβαίως –και αυτό είναι αλήθεια- δεν είναι εύκολο. Είναι όμως χρήσιμο, είναι αποτελεσματικό, αν θέλουμε να μιλάμε όχι μόνο για ένα μικρότερο, αλλά για ένα πιο αποτελεσματικό και σύγχρονο κράτος, να κάνουμε τη συζήτηση σε μία τέτοια βάση. 
Επί της ουσίας τώρα των συγκεκριμένων εκθέσεων, να επισημάνουμε κατ’ αρχάς ότι ο προϋπολογισμός αυτός υλοποιήθηκε σε ένα δυσμενές οικονομικό περιβάλλον. Ακούσαμε προηγουμένως την ανάλυση και από τον κύριο Υπουργό, την προσυπογράφω. Μάλιστα έθιξε ζητήματα ουσίας και στη βάση της ήταν μία σοβαρή ανάλυση. Κύριο χαρακτηριστικό -και κοινό για τις υπόλοιπες οικονομίες- η δυσμενής αφετηρία αυτού του προϋπολογισμού. Το μέσο έλλειμμα της Ευρωζώνης ανάμεσα στο 2007 και στο 2009 είχε δεκαπλασιαστεί. Χώρες όπως η Ιρλανδία, η Ιταλία, η Μεγάλη Βρετανία, Ηνωμένες Πολιτείες παρουσίασαν ελλείμματα που ξεπέρασαν το 10% του ΑΕΠ.
Η δε μέση επιβάρυνση του χρέους στο επίπεδο της Ευρωζώνης αυξήθηκε την περίοδο 2007-2009 κατά δώδεκα ποσοστιαίες μονάδες. Το πιο σημαντικό, όμως, το πλέον καθοριστικό ήταν το γεγονός ότι εξαιτίας άστοχων χειρισμών, οι αγορές άλλαξαν γνώμη και μάλιστα σε λίγους μήνες τόσο για την οικονομική προοπτική της χώρας όσο και για τη διατηρησιμότητα του χρέους της. 
Οι απόπειρες καθησυχασμού τους απέτυχαν μέσα από τις συνταγές αμφιλεγόμενης ποιότητας και μέσα από δόσεις υψηλής επικινδυνότητας. Θυμίζουμε τους σταθμούς. Το Μάιο του 2010, όταν η Κυβέρνηση πανηγύρισε που σωθήκαμε για πρώτη φορά με την υπογραφή του μνημονίου, τον περασμένο Μάρτιο, με την απόφαση για την επιμήκυνση της αποπληρωμής του χρέους, τον Ιούλιο με την ψήφιση του μεσοπρόθεσμου και τέλος, με την ψήφιση της Συμφωνίας της 21ης Ιουλίου, με την οποία θυμίζουμε ότι θα έμπαινε «πάτος στο βαρέλι» και θα διασφαλιζόταν η βιωσιμότητα του ελληνικού χρέους. 
Όμως, η πράξη έδειξε ότι η Κυβέρνηση περιορίστηκε στο να τρέχει πίσω από χαμένους χρόνους, αλλά και στο να προσπαθεί να καλύπτει τρύπες που δημιουργούσε η ύφεση, η αναποτελεσματικότητα και τα επανειλημμένα σοκ που προκαλούσαν οι χωρίς τελειωμό δέσμες μέτρων. 
Το αποτέλεσμα ήταν αναμενόμενο. Ήταν οι επαναλαμβανόμενες δέσμες μέτρων, οι οποίες στέγνωσαν την αγορά, εξάντλησαν τα νοικοκυριά, μηδένισαν τη φοροδοτική ικανότητα και οδήγησαν σε ένα νέο κύκλο ύφεσης. Αυτή ήταν η πρακτική που ακολουθήθηκε. Τα χαμηλά αποτελέσματα έφεραν νέους φόρους, οι φόροι εξουθένωσαν περαιτέρω την ήδη εξαντλημένη αγορά, η αγορά στριμωγμένη από ρευστότητα σταμάτησε να δίνει και η ύφεση μεγάλωνε, οι στόχοι δεν πιάνονταν και ξεκινούσαμε πάλι από την αρχή, με την Κυβέρνηση στην ουσία να κυνηγάει την ουρά της και να έχουμε καινούργιες δέσμες μέτρων. 
Θυμίζω, λοιπόν, από το μακρύ κατάλογο μέτρων τα εξής: Το 2010 είχαμε αύξηση ΦΠΑ, αύξηση του ειδικού φόρου σε καύσιμα, τσιγάρα και ποτά, μείωση δέκατου τρίτου και δέκατου τέταρτου μισθού, μείωση επιδομάτων, μείωση στις υψηλότερες συντάξεις, μείωση της δέκατης τρίτης και δέκατης τέταρτης σύνταξης, μείωση των δημοσίων επενδύσεων. 
Όμως, και το 2011 είχαμε νέα μείωση μισθών, ειδικό φόρο στις επιχειρήσεις, εισφορά αλληλεγγύης δημοσίων υπαλλήλων, εισφορά αλληλεγγύης ελεύθερων επαγγελματιών, αύξηση εισφοράς ιδιωτικού τομέα για την ανεργία, ειδική εισφορά αλληλεγγύης φυσικών προσώπων, αύξηση τεκμηρίων διαβίωσης, αύξηση ΦΠΑ στην εστίαση, αύξηση του φόρου ακίνητης περιουσίας, νομιμοποίηση αυθαιρέτων, αύξηση του φόρου καπνού, αύξηση ειδικών φόρων κατανάλωσης, αύξηση τελών κυκλοφορίας, έκτακτη εισφορά σε οχήματα υψηλού κυβισμού. Επίσης, είχαμε μείωση στη λίστα δικαιούχων του ΟΑΕΔ, μείωση στο εφάπαξ των συνταξιούχων, μείωση των επικουρικών συντάξεων, αύξηση της εισφοράς αλληλεγγύης, επιβολή ειδικής εισφοράς στους συνταξιούχους, μείωση των συντάξεων του ΝΑΤ. 
Και για να μην κουράσω περαιτέρω, θα πω ότι το 2010 ελήφθησαν μέτρα άνω των 20 δισεκατομμυρίων για να μειωθεί το έλλειμμα κατά 14 δισεκατομμύρια. Βεβαίως, έγινε μια ουσιαστική δημοσιονομική μεταβολή, την οποία και αναγνωρίζουμε. Πλην, όμως, θα πρέπει να κρατήσουμε ότι ελήφθησαν μέτρα 20 δισεκατομμυρίων, για να μειωθεί το έλλειμμα κατά 14 δισεκατομμύρια. 
Το 2011 δε, τα μέτρα που σχεδιάστηκαν, «αυγάτισαν». Από τα 9,1 δισεκατομμύρια ευρώ που προβλέπονταν αρχικά, ανεβήκαμε στα 21 δισεκατομμύρια ευρώ, για να μειωθεί το έλλειμμα κατά 7 δισεκατομμύρια ευρώ. Αυτό σημαίνει ότι τα μέτρα απέδωσαν κατά 34% ή αλλιώς τα 2/3 των μέτρων που πάρθηκαν, πήγαν χαμένα. Γι’ αυτό και θα πρέπει να είμαστε όλοι μας πιο μετρημένοι όταν μιλάμε για προβλέψεις, όταν μιλάμε για αποκλίσεις, όταν μιλάμε για πραγματοποιήσεις.
Επίσης, θα πρέπει να είμαστε όλοι μας πιο μετρημένοι, όταν μάλιστα μόνο το 2010 είχαμε συρρίκνωση του ρυθμού οικονομικής ανάπτυξης δεκατρείς φορές πιο χαμηλά από την αρχική πρόβλεψη, όταν η πρόβλεψη του μνημονίου για πληθωρισμό ήταν 1,9% και ανετράπη στο 4,7%. Όταν η πρόβλεψη για ανεργία ήταν 9,7%, σύμφωνα με τον προηγούμενο προϋπολογισμό και ξεπέρασε το 12%. 
Το ίδιο μετρημένοι πρέπει να είμαστε, όταν το Πρόγραμμα Δημοσίων Επενδύσεων για το οποίο ο προϋπολογισμός προέβλεπε αύξηση δαπάνης 7,4%, σημείωσε μείωση –μείον 4%, έξι φορές πιο κάτω. Όταν η αύξηση των εσόδων την οποία το μνημόνιο προσδιόριζε στο 13,7%, ήταν πολύ πιο κάτω από το μισό, όταν σε διάστημα μικρότερο του έτους, ο στόχος των καθαρών εσόδων του 2010 αναθεωρήθηκε τουλάχιστον πέντε φορές και τα έσοδα ήταν 5 δισεκατομμύρια λιγότερα από αυτά που προέβλεπε το μνημόνιο, παρά τα αλλεπάλληλα μέτρα που ελήφθησαν. 
Όμως και όσον αφορά τις δαπάνες, έχει ιδιαίτερο ενδιαφέρον να δούμε τις πηγές αυτής της μείωσης και τη συνεισφορά τους στη μείωση του ελλείμματος κατά 10 δισεκατομμύρια, ακόμα και για να δούμε τελικά τι δυνατότητες και τι περιθώρια υπάρχουν ακόμα να πολεμήσουμε στο μέτωπο των δαπανών. Είναι η αύξηση της έμμεσης φορολογίας κατά 3,2 δισεκατομμύρια, είναι οι οριζόντιες περικοπές αποδοχών και συντάξεων κατά 2 δισεκατομμύρια, είναι η μείωση των μεταβιβαστικών πληρωμών κατά 2,9 δισεκατομμύρια, είναι η μείωση καταναλωτικών και σύνθετων δαπανών κατά 700 εκατομμύρια ευρώ.
Και εδώ βεβαίως δημιουργούνται κάποια ερωτήματα. Πώς είναι δυνατόν παραδείγματος χάριν, οι εξοπλιστικές δαπάνες -στην ουσία οι προγραμματισμένες παραλαβές- από τα 3 δισεκατομμύρια ευρώ το 2009, να πέφτουν στο 1,3 δισεκατομμύρια ευρώ το 2010 και να φτάνουν το 2011 στα 800 εκατομμύρια ευρώ. Είχαμε ακυρώσεις, είχαμε μεταθέσεις, είχαμε ετεροχρονισμό στις παραλαβές; Επίσης, πώς είναι δυνατόν η επιχορήγηση του ΙΚΑ από τα 4 δισεκατομμύρια ευρώ το 2009 να πηγαίνει στα 2,3 δισεκατομμύρια ευρώ το 2010, αλλά να επιστρέφει στα επίπεδα του 2009 το 2011; 
Ανάλογος προβληματισμός υπάρχει για την πορεία του Προγράμματος Δημοσίων Επενδύσεων, αφού φαίνεται πως το Πρόγραμμα Δημοσίων Επενδύσεων έχει «επανακατηγοριοποιηθεί» από την Κυβέρνηση και έχει ενταχθεί στις δαπάνες προς περιστολή, ώστε να πλησιάσουμε το στόχο του ελλείμματος. Ή κατά μία άλλη εκδοχή, έπαιζε -αλλά φαίνεται πως συνεχίζει να παίζει- το ρόλο του «μαξιλαριού» για να καλύπτονται οι αποκλίσεις και βεβαίως οι αστοχίες εσόδων.
Κυρίες και κύριοι συνάδελφοι, το μεγαλύτερο πρόβλημα που αντιμετωπίζουμε προφανώς είναι το υψηλό δημόσιο χρέος και γι’ αυτό στόχος μας θα πρέπει να είναι ο μηδενισμός των πρωτογενών ελλειμμάτων. Υπάρχει όμως εδώ ένα λεπτό σημείο.
Ακόμη και αν φτάσουμε στο επίπεδο του μηδενισμού των πρωτογενών ελλειμμάτων, ακόμη και αν μηδενίσουμε κάθε νέο δανεισμό, ο λόγος του χρέους προς το ΑΕΠ μπορεί να συνεχίζει να αυξάνεται. Αυτό μπορεί να γίνει όταν το μεσοσταθμικό επιτόκιο εξυπηρέτησης του δημοσίου χρέους είναι υψηλότερο από το ρυθμό μεταβολής του ονομαστικού ΑΕΠ. Είναι σαφές ότι όταν ο ρυθμός μεταβολής του ονομαστικού ΑΕΠ γίνεται μικρότερος από το επιτόκιο, ο λόγος δημοσίου χρέους προς ΑΕΠ μεγαλώνει καθώς ο αριθμητής αυξάνεται πιο γρήγορα από τον παρανομαστή.
Είναι επίσης, σαφές ότι πέρα από την αναγκαιότητα για τη δημιουργία συστημικών πρωτογενών πλεονασμάτων κορυφαία σημασία έχει η τόνωση της οικονομικής μεγέθυνσης. Προς την κατεύθυνση αυτή απαιτούνται πολιτικές και διαρθρωτικά μέτρα για τη μεταφορά πόρων σε τομείς με υψηλό πολλαπλασιαστή. Και αυτό δεν μπορεί να συμβεί όσο το Πρόγραμμα Δημοσίων Επενδύσεων χρησιμοποιείται για να καλύψει πιθανές αστοχίες στα έσοδα ή στις δαπάνες του κρατικού προϋπολογισμού.
Κλείνοντας, κυρίες και κύριοι συνάδελφοι, και παρ’ όλες τις αδυναμίες που περικλείει η διαδικασία αυτής της συζήτησης, νομίζω πως μπορούμε να αντλήσουμε έστω και κάποια, λίγα χρήσιμα συμπεράσματα και να πούμε απερίφραστα ότι χρειάζεται πολλή, σοβαρή και υπεύθυνη δουλειά. Δουλειά η οποία θα στηρίζεται στη βελτίωση των πρακτικών του παρελθόντος αλλά και στην αποφυγή των λαθών που κάναμε όλοι μας. Η ανάγνωση του παρελθόντος πρέπει να γίνει με κριτήρια μηδενικής πολιτικής εμπάθειας, τέτοια που δεν θα οδηγούν στην αμαύρωση του παρελθόντος ούτε στην ωραιοποίηση του παρόντος αλλά και του μέλλοντος.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΛΕΓΚΑΣ",281
"135268"," Το λόγο έχει ο Βουλευτής του ΠΑΣΟΚ, κ. Δημήτριος Κουσελάς.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135269"," Μεσσηνίας, κύριε Πρόεδρε.","ΔΗΜΗΤΡΙΟΣ ΚΟΥΣΕΛΑΣ",254
"135270"," Εκλέγεται στη Μεσσηνία και προσδοκά να ξαναεκλεγεί στη Μεσσηνία. Θα δούμε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135271"," Ευχαριστώ, κύριε Πρόεδρε. Και εσείς προσδοκάτε.
Κυρίες και κύριοι συνάδελφοι, επειδή κάποιοι πιστεύουν –και απευθύνομαι κυρίως στην Αξιωματική Αντιπολίτευση- ότι ο ελληνικός λαός το τελευταίο χρονικό διάστημα έπαθε αμνησία, θέλω να τους θυμίσω ότι η πρώτη δανειακή σύμβαση που υπέγραψε η χώρα πέντε μήνες μετά τις εκλογές του 2009, ήταν αποτέλεσμα από τη μια πλευρά της κρίσης της Ευρωζώνης και του τρόπου με τον οποίο δομήθηκε αυτή και από την άλλη πλευρά των δικών τους καταστροφικών πολιτικών. Πολιτικών που είχαν ως αποτέλεσμα το δημόσιο χρέος από 180 δισεκατομμύρια ευρώ, που ήταν από δημιουργίας του ελληνικού κράτους, να εκτιναχθεί στα 330 δισεκατομμύρια ευρώ και το έλλειμμα του ΑΕΠ από 6,5%, που μας έλεγαν ότι είναι τότε, να φτάσει το 15,6%.
Με αυτά βέβαια καθώς και με το γεγονός ότι η ανταγωνιστικότητα τα τελευταία έξι χρόνια έχασε τριάντα δύο βαθμίδες στην παγκόσμια κατάταξη, δεν θέλω να αναιρέσω τις δικές μας ευθύνες σε ό,τι αφορά τον τρόπο διαχείρισης της κρίσης, τον τρόπο κατανομής –όχι δίκαιης- των βαρών και των θυσιών αλλά και για τις καθυστερήσεις στις μεγάλες διαρθρωτικές αλλαγές, στο χρονικό διάστημα που πέρασε.
Ας έλθουμε όμως στα ζητήματα που συζητάμε σήμερα και που έχουν σχέση με τον ισολογισμό και τον απολογισμό. Μιας και έγινε αρκετός λόγος για τα έσοδα, ας δούμε αν για το υπό κρίση χρονικό διάστημα υπήρξε ή όχι βελτίωση, παρά την ύφεση, παρά την κατάσταση των εισπρακτικών μηχανισμών και τις σωρευμένες εκκρεμότητες σε σχέση με την κατάσταση που υπήρχε το 2009. 
Για να μην ξεχνάμε, θα θυμίσω ότι το 2009 με διαχείριση της Νέας Δημοκρατίας είχαμε υστέρηση καθαρών εισπραχθέντων εσόδων 16,8 δισεκατομμυρίων ή σε επίπεδο ποσοστών είχαμε υστέρηση 24,9% και στα φορολογικά έσοδα υστέρηση 12,8% έναντι 3,5 δισεκατομμυρίων που είχαμε το 2010. Οι προσπάθειες που καταβλήθηκαν και διέσωσαν τα έσοδα απέδωσαν άμεσα κυρίως ως προς την είσπραξη φόρων από τα προηγούμενα έτη. 
Με τη ρύθμιση για την περαίωση -που ήταν εθελοντική, όπως θυμάστε- των εκκρεμών φορολογικών υποθέσεων, εισπράχθηκαν 2,6 δισεκατομμύρια έναντι προβλεφθέντων 2,4 και 2,1 δισεκατομμυρίων που εισπράχθηκαν την προηγούμενη χρονιά. Επίσης συνέβαλε και η αύξηση εισπράξεων από έμμεσους φόρους κατά 2,3 δισεκατομμύρια ευρώ έναντι του προηγούμενου έτους παρά την ύφεση και τη σοβαρή μείωση του τζίρου στην αγορά, αύξηση η οποία ήταν κατά πολύ μεγαλύτερη από την αύξηση των φορολογικών συντελεστών. 
Βέβαια ένα πολύ μεγάλο ζήτημα που τίθεται κάθε φορά αλλά και σήμερα είναι η υστέρηση που παρουσιάζουν τα εισπραχθέντα φορολογικά έσοδα έναντι των βεβαιωθέντων. Αυτή η υστέρηση εμφανίζεται σε κάθε δημοσιονομική χρήση και οφείλεται κατά ένα μέρος στη μεταφορά στο τρέχον έτος όλων των σωρευτικά ανείσπρακτων υπολοίπων των προηγούμενων ετών βάσει του άρθρου 10 του ν. 2362/1995 που προσαυξάνει έτσι τα βεβαιωθέντα έσοδα του τρέχοντος έτους. 
Για λόγους σύγκρισης θέλω να θυμίσω ότι το 2009 από συνολικά βεβαιωθέντα 60,3 δισεκατομμύρια ευρώ δεν εισπράχθηκαν τα 33,6 δισεκατομμύρια, δηλαδή εισπράχθηκε έναντι των βεβαιωθέντων το 44,4%. Το 2010 και παρά τη μεγάλη ύφεση που έφτασε το 4,5%, εισπράχθηκε το 55,5% των βεβαιωθέντων εσόδων. Αυτή η κατάσταση, πέραν του λόγου που ανέφερα, αντανακλά την αδυναμία των φοροεισπρακτικών μηχανισμών που όλο αυτό το διάστημα έγινε σοβαρή προσπάθεια να ξαναστηθούν στα πόδια τους, να αποκτήσουν υποδομή, να λειτουργήσουν αποτελεσματικά, χωρίς αυτό να σημαίνει ότι πάντα υπήρχαν επιτυχίες προς αυτή την κατεύθυνση.
Επίσης θέλω να τονίσω ότι αυτό είναι συνέπεια των δεκάδων χιλιάδων εκκρεμών υποθέσεων στα διοικητικά δικαστήρια. Για το ζήτημα αυτό έγιναν και νομοθετικές και λειτουργικές παρεμβάσεις με αποτέλεσμα την ψήφιση του ν. 3943 το Μάρτιο του 2011, ώστε να βελτιώσουμε τους φοροελεγκτικούς και εισπρακτικούς μηχανισμούς και να επιτύχουμε τη γρηγορότερη εκδίκαση των φορολογικών υποθέσεων. Είναι ένα ζήτημα, κύριε Υπουργέ, να υλοποιηθεί ο ν. 3943 ιδιαίτερα σ’ ό,τι αφορά την πλήρη ανασυγκρότηση των φοροεισπρακτικών μηχανισμών.
Κι όμως και οι προσπάθειες αυτές, όπως γνωρίζετε, δεν μπόρεσαν -ιδιαίτερα σ’ ό,τι αφορά τα δικαστήρια- να φέρουν τα αποτελέσματα που περιμέναμε. Έτσι πιστεύω ότι είναι άμεση και επιτακτική αναγκαιότητα η πρόταση που έχουμε υποβάλει τριάντα πέντε Βουλευτές του ΠΑΣΟΚ να προχωρήσει η Κυβέρνηση στην υιοθέτηση της ταχείας εκδίκασης τουλάχιστον των μεγάλων φορολογικών εκκρεμοτήτων πάνω από 150.000 ευρώ που υπάρχουν σήμερα στα φορολογικά δικαστήρια μέσα σε τακτό χρονικό διάστημα πέντε ή έξι μηνών. 
Ακούστε, κυρίες και κύριοι συνάδελφοι, έχει πολύ μεγάλη σημασία για την κατάσταση που υπάρχει σήμερα και τα μέτρα που αναγκαζόμαστε να πάρουμε. Με βάση στοιχεία του Υπουργείου Δικαιοσύνης, εκατόν εξήντα τέσσερις χιλιάδες τετρακόσιες πενήντα δύο φορολογικές υποθέσεις, μεγάλες και μικρές, εκκρεμούσαν στα διοικητικά πρωτοδικεία και εφετεία μέχρι 20/7/2001. Απ’ αυτές, κύριε Υπουργέ, με βάση πάντα τα επίσημα στοιχεία του Υπουργείου Δικαιοσύνης, οι εκατόν τριάντα οκτώ χιλιάδες επτακόσιες είκοσι υποθέσεις δεν θα πάρουν δικάσιμο –όχι να εκδικαστούν και να υπάρξει αποτέλεσμα και είσπραξη, αλλά δεν θα πάρουν δικάσιμο- νωρίτερα από τον Ιούνιο του 2013. 
Τέλος, πρέπει –και θα το ξαναπώ- να κλείσει το παράθυρο που άνοιξε το Σεπτέμβρη του 2011 με την τροποποίηση του άρθρου 99 του Πτωχευτικού Κώδικα, μιας διάταξης που ουσιαστικά παρέχει στους μεγαλο-οφειλέτες πλήρη ατιμωρησία. 
Κύριε Υπουργέ, καλό θα ήταν να μην τίθενται οι στόχοι και οι προβλέψεις για τα έσοδα χωρίς έλεγχο και διασταύρωση με τις πραγματικές δυνατότητες της οικονομίας. Η μεν τρόικα δένει κόμπο τους στόχους –και το ξέρετε- οι δε πολίτες πληρώνουν τις συνέπειες των όποιων παρεκκλίσεων. Γιατί, παρά τις προσπάθειες και τις τομές, η ύφεση τσακίζει τα εισοδήματα, την κατανάλωση και τα φορολογικά έσοδα. Αυτό είναι πια ένας ανατροφοδοτούμενος φαύλος κύκλος. Είναι πια κοινό μυστικό. Από εκεί και πέρα οι αποκλίσεις από τα προβλεπόμενα για τα έσοδα στον προϋπολογισμό δεν είναι πλέον παρεκτροπή: Είναι μια αυτοεκπληρούμενη προφητεία!
Τέλος, θέλω να κάνω μια παρατήρηση για τις εγγυήσεις του δημοσίου. Είναι σημαντικά αυξημένες, εκτός προβλέψεων, όπως δυστυχώς και οι καταπτώσεις, κάτι βέβαια αναμενόμενο στο πλαίσιο της κρίσης. Ειδικό ενδιαφέρον έχει ότι δόθηκαν εγγυήσεις του ελληνικού δημοσίου σε ανεξόφλητα δάνεια, οι οποίες ξεπερνούσαν τα 22,4 δισεκατομμύρια το 2010. Σ’ αυτές προστέθηκαν και άλλα 50 δισεκατομμύρια, εκ των οποίων τα 49,6 δισεκατομμύρια πήγαν στις τράπεζες με σκοπό την άντληση ρευστότητας. 
Το μόνιμο ερώτημα όλων μας είναι πού πήγε, τι απέγινε αυτή η ρευστότητα; Γιατί είναι βέβαιο ότι δεν πήγε στην πραγματική οικονομία, αλλιώς δεν θα υπήρχε τόση ασφυξία. Κάτι θα κουνιόταν, κάτι θα είχαμε ακούσει. Τι απέγινε εκείνο το περίφημο «σύμφωνο ρευστότητας», που είχαμε κάνει με τις τράπεζες, που θα δέσμευε μέρος της στήριξης στις τράπεζες, ώστε να διοχετευτεί στις επιχειρήσεις και την πραγματική οικονομία; Και το λέω αυτό εν όψει των πακέτων τα οποία ετοιμάζονται να δοθούν στις τράπεζες: τριάντα και πλέον δισεκατομμύρια για την ανακεφαλαιοποίηση και τη ρευστότητα. Πώς, με ποιους τρόπους, με ποιες διαδικασίες θα ελεγχθεί ούτως ώστε αυτά τα ποσά να πάνε πραγματικά στη στήριξη της αγοράς, στη ρευστότητα, στην πραγματική οικονομία και όχι αλλού, όπως πήγαν ιδιαίτερα σε θυγατρικές των τραπεζών στο εξωτερικό μέχρι σήμερα; Το κρίσιμο ερώτημα είναι τι θα κάνουμε έστω από εδώ και μπρος, γιατί είναι πλέον ξεκάθαρο ότι χωρίς απασχόληση, χωρίς εισόδημα και ρευστότητα στην αγορά δεν υπάρχει ανάπτυξη. Και χωρίς ανάπτυξη, ούτε η δήθεν ανταγωνιστικότητα με το τσάκισμα των μισθών και των εργασιακών σχέσεων σώζει τη χώρα, ούτε το PSI, ούτε οτιδήποτε άλλο!
Η τυφλή και αστήριχτη, κυρίες και κύριοι συνάδελφοι, εμμονή της τρόικας στην περικοπή των αμοιβών και συντάξεων και τη διάλυση του συνόλου των εργασιακών σχέσεων μέσα από την κατάργηση της μετενέργειας –είτε στο σύνολό της είτε εν μέρει- των συλλογικών συμβάσεων εκμηδενίζει τα πάντα και για όλους τους εργαζόμενους. Αυτή η στρατηγική είναι προκλητική, είναι καταφανώς κοινωνικά άδικη και αδιέξοδη. Αναπαράγει και βαθαίνει τον φαύλο κύκλο της ύφεσης, καταστρέφει την αγοραστική δύναμη, την εγχώρια αγορά, την απασχόληση, τις ίδιες τις επιχειρήσεις που υποτίθεται ότι πάει να πριμοδοτήσει. 
Παραβιάζει κατάφωρα το κοινωνικό κεκτημένο, το ευρωπαϊκό κοινωνικό κεκτημένο -και αυτό είναι ένα μεγάλο ζήτημα- και τις συλλογικές συμφωνίες. 
Το μεγάλο ερώτημα είναι: Ποιος σήμερα νομιμοποιείται να παρέμβει μονομερώς σε ζητήματα τα οποία διέπονται από το καθεστώς των ελεύθερων συλλογικών διαπραγματεύσεων και είναι συνταγματικά προστατευμένα;
Η στρατηγική της τρόικα παραβιάζει την ίδια την κοινή λογική. Και θα έλεγα ότι προσβάλει την εθνική μας αξιοπρέπεια. 
Είναι φανερό ότι από ένα σημείο και πέρα έχουν υπερβεί τα εσκαμμένα και δεν μπορεί να συνεχίσουμε έτσι. Θα πρέπει –είναι ανάγκη- σε μια σειρά από ζητήματα να υπάρξει αλλαγή πορείας.
Ευχαριστώ. 
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΚΟΥΣΕΛΑΣ",254
"135272"," Το λόγο έχει ο Βουλευτής του ΠΑΣΟΚ κ. Λεωνίδας Γρηγοράκος από το Νομό Λακωνίας, με τον οποίο ολοκληρώνουμε τη σημερινή συνεδρίαση.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135273"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριε Υπουργέ, σήμερα συζητάμε κάτι πολύ σημαντικό και δεν μπορέσαμε να πούμε, να περάσουμε την αλήθεια στον ελληνικό λαό. Συζητάμε τον απολογισμό και τον ισολογισμό του οικονομικού έτους 2010.
Το 2010 ήταν ένας πολύ δύσκολος χρόνος. Φέραμε τα πάνω - κάτω στην ελληνική οικογένεια, στην ελληνική κοινωνία, στο ελληνικό κράτος.
Τα προηγούμενα χρόνια, μετά το 1975, ο Έλληνας πολίτης κάθε χρόνο περνούσε και καλύτερα. Πέρασε και δύσκολες στιγμές το 1985 – 1987, όταν υπήρξε μία άλλη κρίση, αλλά τότε ο αείμνηστος Ανδρέας Παπανδρέου, αλλάζοντας το οικονομικό επιτελείο της κυβέρνησης, κατάφερε και ξεπέρασε εκείνη τη δύσκολη στιγμή της ελληνικής οικονομίας. 
Είκοσι πέντε χρόνια μετά, όμως, ήρθαμε εμείς και παραλάβαμε μία οικονομία εύθραυστη, μία οικονομία η οποία δεν είχε προοπτική, μία οικονομία στην οποία είχαμε συμβάλλει όλοι εμείς τα προηγούμενα χρόνια να είναι ασταθής, να μην συμπορεύεται με το παγκόσμιο οικονομικό γίγνεσθαι. 
Κι έτσι βρεθήκαμε προ μιας επώδυνης διαδικασίας το 2009, όταν πήραμε τις εκλογές, να είναι η παράταξή μας και το κόμμα μας αυτό το οποίο θα επωμιστεί όλα τα βάρη αυτής της μεγάλης ανατροπής που φέραμε στην ελληνική κοινωνία.
Για εμένα το οικονομικό έτος που συζητάμε σήμερα, το 2010, είναι ένας σταθμός στην ιστορία αυτού του τόπου. 
Οι μέρες που ζούμε, κύριε Υπουργέ –κι εσείς τις βιώνετε περισσότερο, γιατί συμμετέχετε σε όλες αυτές τις διαδικασίες- είναι ιστορικές. Είναι ιστορικές γιατί θα σηματοδοτήσουν το μέλλον αυτής της χώρας. Οι επόμενες ημέρες για το PSI και τη δανειακή σύμβαση που θα πρέπει να υπογράψουμε, θα καθορίσει το μέλλον την χώρας για την επόμενη δεκαπενταετία.
Δεν ξέρω κατά πόσο ο ελληνικός λαός μπορεί να αντέξει αυτά τα μέτρα. Αυτά τα μέτρα, όμως, είναι απαραίτητα. Είναι τόσο απαραίτητα που μας επιβάλλουν να τα πάρουμε με το χέρι, βέβαια, στην καρδιά, γιατί δεν υπάρχει άλλη πρόταση από την Ευρωπαϊκή Ένωση, στην οποία συμβιώνουμε, ζούμε και αναπνέουμε.
Η κρίση χρέους που συζητάμε όλοι, δεν είναι μόνο κρίση χρέους, είναι και κάτι παραπάνω. Είναι μία κρίση συστημική. Είναι μία κρίση κοινωνική. Είναι μία κρίση πολιτική. Είναι μία κρίση θεσμών. Υπάρχει κρίση πνευματική. Υπάρχει κρίση σε όλα τα επίπεδα της ανθρώπινης έκφρασης. Και αυτή η κρίση δεν είναι μόνο στην Ελλάδα. Είναι παγκοσμιοποιημένη. Είναι σε όλη την παγκόσμια κοινότητα. 
Εμείς υλοποιήσαμε τον προϋπολογισμό του 2010 κάτω, πραγματικά, από πολύ δύσκολες συνθήκες. Ήταν το δυσμενέστερο οικονομικό περιβάλλον που αντιμετώπισε η χώρα τα τελευταία εβδομήντα χρόνια μετά από τον Εμφύλιο.
Το γιατί φθάσαμε σ’ αυτήν την κατάσταση και πώς ήταν το περιβάλλον το 2010, όταν εξαναγκαστήκαμε και πήραμε αυτά τα φοβερά μέτρα, θα το συζητήσουμε μια άλλη φορά, καθώς πιστεύω ότι θα δοθεί η ευκαιρία στο ελληνικό Κοινοβούλιο, αλλά και η ίδια η ιστορία έχει να πει και να γράψει κάτι. 
Κυρίες και κύριοι συνάδελφοι, αντιμετωπίσαμε πρωτόγνωρες και απρόσμενες δημοσιονομικές συνθήκες για τη χώρα. Δημιουργήθηκαν τεράστιες δυσκολίες και αδιέξοδα και προκάλεσαν μεγάλες θυσίες από την πλευρά των πολιτών. Οι θυσίες των πολιτών, που άρχισαν να πληρώνονται από το 2010, πιστεύουμε ότι δεν θα πάνε χαμένες. Πιστεύουμε σε λίγες μέρες, κύριε Υπουργέ, να μπορέσουμε να ξαναδούμε τον Έλληνα πολίτη στα μάτια και να του πούμε ότι έχουμε κάτι σημαντικό να του μεταφέρουμε, ότι έχουμε μια στρατηγική για το μέλλον, ότι θα ξεπεράσουμε αυτό το μεγάλο κάβο που λέγεται οικονομικό έτος 2012, που όλα τίθενται υπό αμφισβήτηση. 
Χθες ο Αντιπρόεδρος της Κυβέρνησης, ο κ. Ευάγγελος Βενιζέλος, διαπραγματευόμενος με την τρόικα και με τους υπεύθυνους της Ευρωπαϊκής Ένωσης και του Διεθνούς Νομισματικού Ταμείου, είπε πως ό,τι συζητάμε είναι μια λερναία ύδρα. Προσπαθούμε, δηλαδή, να φτιάξουμε κάτι και μας ξεφυτρώνει κάτι διαφορετικό, κάτι απρόβλεπτο, κάτι το οποίο δεν είχαμε υπολογίσει και ξανά πάλι από την αρχή η Ελλάδα βρίσκεται στο τελευταίο σκαλοπάτι, βρίσκεται μπροστά στο γκρεμό, αλλά πάντα ένα χέρι την κρατά και είναι μέσα στη ζωή. Υπάρχουν δυνάμεις του τόπου που θέλουν να παραμείνουμε στην Ευρωζώνη και δεν θέλουν αυτές οι δυνάμεις, οι οποίες έχουν το τελευταίο διάστημα ενεργοποιηθεί στην ελληνική κοινωνία, να αφήσουν την Ελλάδα να γίνει μια υποβαλκάνια περιοχή. 
Έτσι, λοιπόν, αφού καταφέραμε και το έλλειμμα από 15,2% το 2009 το φέραμε στο 5,3% το 2011, κατά την εκτίμηση της EUROSTAT, πιστεύουμε ότι θα μας δοθεί η ευκαιρία με τις μεγάλες αυτές διαπραγματεύσεις, συζητήσεις, συσκέψεις που γίνονται από τον Πρωθυπουργό, τον κ. Παπαδήμο, από τον κ. Βενιζέλο και όλους τους κυβερνητικούς παράγοντες που νοιάζονται πολύ για τον τόπο και είναι υπεύθυνοι από όλα τα κόμματα, να μας δοθεί μια διέξοδος στο μεγάλο πρόβλημα και στη μεγάλη κατάθλιψη που περνά ο ελληνικός λαός. 
Κυρίες και κύριοι συνάδελφοι, είμαστε στο μέσο μιας μεγάλης οικονομικής και πολιτικής κρίσης, που δεν επηρεάζει μόνο την ελληνική οικονομία, αλλά επηρεάζει πολύ περισσότερο την παγκόσμια κοινότητα. Όλες οι οικονομίες του κόσμου σήμερα κινδυνεύουν, όχι όμως από την κρίση χρέους, αλλά από τις συνθήκες που δημιούργησαν οι καιροσκοπικές επιθέσεις σε αδύναμες και ανοχύρωτες οικονομίες, όπως ήταν η ελληνική. Σε αυτό το επίπεδο η ελληνική οικονομία, αφού είναι άρρηκτα δεμένη με την ευρωπαϊκή οικονομία και την Ευρωπαϊκή Ένωση, δεν μπόρεσε να ξεφύγει από τον κίνδυνο. Η προσφυγή στον μηχανισμό στήριξης το 2010 ήταν κάτι που πίκρανε τον ελληνικό λαό, την ελληνική πολιτεία, αλλά ήταν κάτι που δεν μπορούσε να αποφευχθεί. 
Το δυσμενές οικονομικό περιβάλλον τότε και σήμερα έχει τρία χαρακτηριστικά: Πρώτον, τη διαρκώς αυξανόμενη ύφεση στην ελληνική οικονομία, τις υψηλές δανειακές ανάγκες του ελληνικού δημοσίου. Ήδη, έρχεται μια πολύ μεγάλη δόση στις 15 Μαρτίου και πρέπει να είμαστε έτοιμοι γι’ αυτήν.
 Δεύτερον, την αδυναμία χρηματοδότησής τους με αποδεκτό κόστος. Έτσι, λοιπόν, πράγματι ο προϋπολογισμός του 2010 υλοποιήθηκε σε ένα ασταθές δημοσιονομικό περιβάλλον με πρωτόγνωρες δημοσιονομικές συνθήκες, φόρους, φόρους και φόρους. Όμως, το Ελεγκτικό Συνέδριο λέει ότι έγιναν μεγάλες προσπάθειες. Τα έσοδα του τακτικού προϋπολογισμού ήταν 50 δισεκατομμύρια ευρώ, με τις πρωτογενείς δαπάνες στα 51 περίπου δισεκατομμύρια ευρώ, αλλά στο τέλος είχαμε μια δημιουργία πρωτογενούς ελλείμματος για το 2010 στα 550 εκατομμύρια ευρώ. Επίσης, η έκθεση διαπιστώνει πως το έλλειμμα της κεντρικής Κυβέρνησης διαμορφώθηκε στο 6,97% του Ακαθάριστου Εθνικού Προϊόντος, ποσοστό που σαφώς ανταποκρίνεται στο στόχο που είχε δοθεί στον προϋπολογισμό του 2010. 
Το έτος 2010, για το οποίο συζητάμε και θα συζητάμε για πολλά χρόνια μετά, αποτελεί ορόσημο για την εξέλιξη των οικονομικών της χώρας μας. Ήταν ένα έτος που καταβλήθηκε μια μεγάλη δημοσιονομική προσπάθεια και του οποίου τα γεγονότα, με αποκορύφωμα την προσφυγή της χώρας στο μηχανισμό στήριξης, σηματοδότησαν και οριοθέτησαν σε μεγάλο βαθμό τις οικονομικές και κοινωνικές εξελίξεις.
Τα μέτρα αυτά φτώχυναν το λαό, φτώχυναν τη χώρα, αλλά πιο πολύ στέρησαν το γέλιο και την ελπίδα στους Έλληνες. 
Κύριε Υπουργέ, οι Έλληνες στη δεκαετία του ’90 και τη δεκαετία του 2000-2010 είχαν συνηθίσει σε ένα αξιοπρεπές επίπεδο ζωής. Τα παιδιά τους μπορούσαν να σπουδάζουν στα πανεπιστήμια. Είχαν ένα καλό επίπεδο υγείας, το Εθνικό Σύστημα Υγείας. Είχαν δουλειά. Σήμερα, δεν υπάρχει δουλειά για τα παιδιά μας. Έτσι, ο κάθε Έλληνας πολίτης μπορούσε να σπουδάσει τα παιδιά του. Είχε ένα καλό ασφαλιστικό σύστημα, το οποίο και αυτό σήμερα πια δεν το έχει και πάνω απ’ όλα είχε κάτι για τα γεράματά του, είχε τη σύνταξή του. Όλα αυτά το 2010 έως σήμερα το 2012 διακυβεύτηκαν, άλλαξαν, ανατράπηκαν. Πρέπει, λοιπόν, να δώσουμε ξανά ελπίδα σ' αυτό το λαό, να δώσουμε ξανά ελπίδα στα Ελληνόπουλα. Να του πούμε ότι το 2012 θα είναι ένας εφιάλτης, ότι είναι οι κακές στιγμές της ελληνικής πολιτικής, είναι οι κακές στιγμές των Ελλήνων πολιτικών που δεν φρόντισαν τα προηγούμενα χρόνια να εξασφαλίσουν αυτές τις συνθήκες που προηγουμένως ανέφερα, ούτως ώστε να υπάρχει συνέχεια. Ότι είναι ένας χρόνος που θα τους δώσει ελπίδα, ότι τη δεκαετία του ’90 και τη δεκαετία 2000-2010 οι Έλληνες θα τη ζήσουν ξανά τα προσεχή χρόνια. Βέβαια, η ιστορία, όταν επαναλαμβάνεται δεν είναι καλή, είναι τραγωδία. Αλλά είμαστε υποχρεωμένοι να πούμε στα Ελληνόπουλα, στους Έλληνες πολίτες, στους Έλληνες αγρότες, στους Έλληνες φοιτητές, στους Έλληνες εργαζόμενους όπου σήμερα διακυβεύεται η εργασία τους και δεν ξέρουν αύριο το πρωί αν θα δουλεύουν για να έχουν τα απαραίτητα χρήματα, για τα προς το ζην ή για να πάρουν τα φάρμακά τους, ότι υπάρχει ελπίδα και ότι σε λίγα χρόνια όλα αυτά που αυτές τις μέρες θα συζητήσουμε και θα πάρουμε αποφάσεις από το ελληνικό Κοινοβούλιο, θα δώσουν μια καινούργια ελπίδα και μία καινούργια Ελλάδα. Αυτό είναι το μεγάλο ζητούμενο των ημερών. Να μπορέσουμε με όλες αυτές τις συνθήκες, με το PSI και με τη δανειακή σύμβαση που θα υπογράψουμε, αλλά και με μία νέα κυβέρνηση που θα προέλθει από τις εκλογές, να δώσουμε μία καινούργια ελπίδα στο λαό. Ο λαός σήμερα περιμένει από εμάς τους πολιτικούς να ακούσει κάτι και να πιαστεί από πάνω του. Θέλει ελπίδα. Εμείς έχουμε στερήσει το γέλιο και την ελπίδα από τους Έλληνες πολίτες. Πρέπει να κάνουμε κάτι ανατρεπτικό το επόμενο χρονικό διάστημα, για να ξαναφέρουμε τους Έλληνες πολίτες στην ισορροπία την οικογενειακή, την οικονομική, την κοινωνική, την επαγγελματική, όπου έχουμε διαταράξει όλα αυτά τα τελευταία χρόνια. Αυτό είναι το ζητούμενο για τον ελληνικό λαό. Ό,τι είχαμε τα προηγούμενα χρόνια τα χάσαμε. Και αυτό που ζητάμε σήμερα και διαπραγματευόμαστε είναι ό,τι ζήσαμε τα προηγούμενα χρόνια να το έχουμε την προσεχή δεκαετία και τα προσεχή χρόνια, για να δημιουργήσουμε καλύτερες συνθήκες διαβίωσης στους Έλληνες πολίτες και να δώσουμε στην Ελλάδα μία προοπτική για το μέλλον. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΛΕΩΝΙΔΑΣ ΓΡΗΓΟΡΑΚΟΣ",114
"135274"," Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"135275"," Μάλιστα, μάλιστα.
Με τη συναίνεση του Σώματος και ώρα 23.13΄ λύεται η συνεδρίαση για αύριο ημέρα Τετάρτη 8 Φεβρουαρίου 2012 και ώρα 10.00΄, με αντικείμενο εργασιών του Σώματος: νομοθετική εργασία, συνέχιση της συζήτησης επί των σχεδίων νόμων του Υπουργείου Οικονομικών: α) Κύρωση του Απολογισμού του Κράτους οικονομικού έτους 2010 και β) Κύρωση του Ισολογισμού του Κράτους οικονομικού έτους 2010, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
