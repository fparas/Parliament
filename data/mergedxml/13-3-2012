"","Content","name","ParlmemberID"
"24670","Date","13-3-2012",NA
"24671"," Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η πρώτη με αριθμό 4662/19-1-2012 ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Δημητρίου Κουσελά προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις περιβαλλοντικές και λοιπές περιπτώσεις από επενδυτική πρόταση εξόρυξης λιγνίτη στην ανατολική Πυλία του Νομού Μεσσηνίας. 
Στον ερωτώντα κ. Κουσελά θα απαντήσει ο Υφυπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης. 
Το λόγο έχει ο κ. Κουσελάς για να παρουσιάσει την ερώτησή του .","Î–Î·ÏƒÎ· Î¡Î¿Î´Î¿Ï…Î»Î±",154
"24672"," Ευχαριστώ κυρία Πρόεδρε. 
Κύριε Υπουργέ, ευχαριστώ και εσάς για την παρουσία σας.
Με την από 19-1-2012 ερώτηση, που κατέθεσα από κοινού με τον συνάδελφό μου Βουλευτή κ. Γιάννη Λαμπρόπουλο, ζητούσαμε να αποτραπεί η επιδιωκόμενη λειτουργία δύο ανοιχτών ορυχείων εξόρυξης λιγνίτη στην ανατολική Πυλία. Όπως και παρόμοιες απόπειρες που απορρίφθηκαν στο παρελθόν, η επένδυση αυτή συναντά την καθολική αντίδραση τόσο των κατοίκων όσο και των φορέων της περιοχής, όσο και συνολικότερα, θα έλεγα, των πολιτών της Μεσσηνίας. 
Αυτό κύριε Υπουργέ, δεν είναι τυχαίο και δεν αποτελεί ασφαλώς προϊόν κάποιας προκατάληψης ή αντιαναπτυξιακής «αγκύλωσης» των φορέων και των συμπολιτών μου. Πρόκειται για μία επένδυση η οποία αν ευδοκιμήσει, θα έχει σοβαρές βλαπτικές συνέπειες τόσο για το περιβάλλον, όσο και για τη στρατηγική ανάπτυξης της συγκεκριμένης περιοχής. Ήδη η Ρυθμιστική Αρχή Ενέργειας από το 2005 με την απόφασή της ΡΑ02850 Ο-11561 γνωμοδότησε αρνητικά για την παραγωγή ηλεκτρικής ενέργειας και για άδεια εξόρυξης λιγνίτη στην ίδια ακριβώς περιοχή, όταν τότε είχε κατατεθεί αίτηση από την εταιρεία «Ηλεκτρική Ενέργεια Ηρακλής» του Ομίλου Παρασκευαΐδη. Το 2007 απερρίφθη η αίτηση της εταιρείας ΤΕΜΦΛΟΡ για εκμετάλλευση των αντίστοιχων κοιτασμάτων λιγνίτη στην περιοχή Φαλάνθης και Χωματερού. Οι ενστάσεις αυτές έχουν πολύ συγκεκριμένη βάση και θέλω σήμερα να σας καταθέσω στα Πρακτικά το αναλυτικό υπόμνημα του Δημάρχου Πύλου-Νέστορα, αλλά και την ομόφωνη απόφαση του δημοτικού συμβουλίου σχετικά με το ζήτημα αυτό. 
Λέω ότι θα έχει αρνητικές συνέπειες αυτή η επένδυση, γιατί, κύριε Υπουργέ, είναι μια επένδυση η οποία αντιστρατεύεται κατάφωρα τη στρατηγική ανάπτυξη αυτής της περιοχής. Μια ανάπτυξη η οποία είναι βασισμένη σε δύο τομείς, στον πρωτογενή τομέα, δηλαδή τον αγροτικό τομέα στον τουρισμό, στον ποιοτικό τουρισμό. Ήδη η περιοχή αυτή γειτνιάζει με την περιοχή όπου έχει εγκατασταθεί και λειτουργεί με πάρα πολύ μεγάλη επιτυχία η ΠΟΤΑ -η Περιοχή Ολοκληρωμένης Τουριστικής Ανάπτυξης- και είναι περιοχή «Natura 2000». Εάν ευδοκιμήσει αυτή η επένδυση, κινδυνεύουν δύο ολόκληρα χωριά με οικολογική καταστροφή. Επιβαρύνεται το ήδη βεβαρυμμένο οδικό δίκτυο της Μεσσηνίας, καθώς θα πρέπει να περνούν φορτηγά με διακόσιους πενήντα χιλιάδες τόνους λιγνίτη προς τη Μεγαλόπολη. Τέλος, καταστρέφεται ένας από τους πιο περίφημους ελαιώνες με την κορωνέικη ποικιλία, γιατί αυτά τα λιγνιτικά εργοστάσια θα γίνουν ακριβώς μέσα σε αυτήν την περιοχή. 
Το ερώτημα, κύριε Υπουργέ, είναι το εξής: Είναι στην πολιτική του Υπουργείου σας να δίνετε πράσινο φως σε επενδύσεις για τις οποίες έχει επανειλημμένα κριθεί ότι υποβαθμίζουν το περιβάλλον και την τύχη μιας ολόκληρης περιοχής που έχει ήδη χωροθετημένο –προσέξτε- παραγωγικό και τουριστικό προσανατολισμό; 
Ευχαριστώ, κυρία Πρόεδρε.","ΔΗΜΗΤΡΙΟΣ ΚΟΥΣΕΛΑΣ",254
"24673"," Ευχαριστούμε τον ερωτώντα Βουλευτή, κ. Κουσελά. 
Ο Υφυπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης έχει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24674"," Θέλω να ευχαριστήσω τους συναδέλφους για την ερώτηση που κατέθεσαν. Στην πρωτολογία μου θα σας απαντήσω με βάση τα έγγραφα των υπηρεσιών και στη δευτερολογία μου θα σας καταθέσω την πολιτική θέση του Υπουργείου σε σχέση με το συγκεκριμένο θέμα. 
Πρώτον, όπως γνωρίζετε, κύριε συνάδελφε, αρμόδια για να αδειοδοτήσει περιβαλλοντικά τη συγκεκριμένη επενδυτική δράση είναι η Αποκεντρωμένη Διοίκηση Πελοποννήσου, Ιονίων Νήσων και Δυτικής Ελλάδος. 
Δεύτερον, γνωρίζετε πολύ καλά ότι υπάρχει μία παρατεταμένη συζήτηση στο Περιφερειακό Συμβούλιο Πελοποννήσου επί του συγκεκριμένους θέματος και υπάρχει μία απόφαση, η οποία νομίζω ότι είναι προς τη θετική κατεύθυνση. Έχει εξουσιοδοτηθεί ο περιφερειάρχης να ζητήσει τη γνωμοδότηση της Επιθεώρησης Περιβάλλοντος, με την οποία η περιφέρεια έχει προγραμματική συμφωνία συνεργασίας και αποτελεί το σύμβουλο της περιφέρειας σε θέματα περιβάλλοντος και υδροοικονομίας.
Επιπλέον, πάντα με την ίδια απόφαση του περιφερειακού συμβουλίου, θα ζητηθεί και η επιστημονική γνώση και γνώμη του Εθνικού Μετσόβιου Πολυτεχνείου και ιδιαίτερα της Σχολής Μεταλλειολόγων. 
Τώρα, με βάση το έγγραφο που μας απέστειλε η Γενική Διεύθυνση Αναπτυξιακού Προγραμματισμού της Περιφέρειας, η μελέτη περιβαλλοντικών επιπτώσεων που κατετέθη έχει σοβαρά κενά και ελλείψεις. 
Εντελώς ενδεικτικά σας αναφέρω αυτά τα οποία αντιμετωπίζονται: 
Πρώτον, δεν περιλαμβάνεται η περιγραφή της τεχνικής εκμετάλλευσης, όπως ακριβώς απαιτείται από τον Κώδικα Μεταλλευτικών και Λατομικών Εργασιών. Δεύτερον, δεν υπάρχει σχέδιο διαχείρισης των εξορυκτικών αποβλήτων. Τρίτον, δεν υπάρχει υδρογεωλογική μελέτη, ώστε να εκτιμηθούν οι περιβαλλοντικές επιπτώσεις από την εγκατάσταση και λειτουργία της συγκεκριμένης δράσης στα υπόγεια και επιφανειακά ύδατα της περιοχής. Τέταρτον, δεν υπάρχει μελέτη εκπομπής και διασποράς αερίων και σωματιδιακών ρύπων. 
Επιπλέον, στη συγκεκριμένη μελέτη δεν έχει εξεταστεί αυτό που ορθά αναφέρατε, οι επιπτώσεις στην κυκλοφορία του ευρύτερου δικτύου από τη μεταφορά λιγνίτη με φορτηγά προς το σταθμό της Μεγαλόπολης. 
Επίσης, δεν γίνεται αναφορά στα απαιτούμενα συνοδά έργα, όπως είναι οι οδοί πρόσβασης, οι πηγές υδροληψίας κ.ο.κ.. Δεν γίνεται, επίσης, αναφορά για τον χώρο εγκατάστασης του εργοταξίου της μονάδας. 
Ασφαλώς, όπως κι εσείς επίσης τονίσατε, δεν γίνεται αναφορά σχετικά με τη συμβατότητα των χρήσεων γης, όπως αυτές προβλέπονται από τα εγκεκριμένα χωροταξικά σχέδια της ευρύτερης περιοχής με την προτεινόμενη για εγκατάσταση επενδυτική δράση. 
Τελειώνοντας την πρωτολογία μου, να σημειώσω ότι για μένα έχει ιδιαίτερο ενδιαφέρον το τι απάντησε η ΔΕΗ, όταν ζητήσαμε ενημέρωση για τη συγκεκριμένη επενδυτική πρωτοβουλία. Η ΔΕΗ, λοιπόν, μας λέει: Πρώτον, δεν έχει απολύτως καμμία επίσημη επαφή με κανέναν επενδυτή, άρα η ΔΕΗ επισήμως αγνοεί απολύτως τη συγκεκριμένη δράση. Δεύτερον, ο λιγνίτης του συγκεκριμένου λιγνιτωρυχείου είναι υψηλής θερμογόνου δύναμης και ως έχει είναι απολύτως ακατάλληλος για τα συγκεκριμένα καζάνια των μονάδων της Μεγαλόπολης. Μπορεί να χρησιμοποιηθεί το μέγιστο σε πρόσμειξη της τάξης του 5%. Τρίτον, ο λιγνίτης όπως είναι τώρα και το μείγμα το οποίο χρησιμοποιείται δεν χρειάζεται κάποιο ενισχυτικό καύσιμο σε μόνιμη βάση. Τέταρτον, πιθανόν να μπορεί να χρησιμοποιηθεί η ύλη του συγκεκριμένου λιγνιτωρυχείου ως ενισχυτικό καύσιμο λίγες ώρες κατά τη θερινή περίοδο, όμως μία τέτοια κατανάλωση δεν θα δικαιολογούσε τη διάνοιξη του λιγνιτωρυχείου. Πέμπτον, η μοναδική χρησιμότητα, σύμφωνα με τη ΔΕΗ, του ανοίγματος ενός τέτοιου λιγνιτωρυχείου θα ήταν μόνο για να μεταφερθεί ο λιγνίτης στον ατμοηλεκτρικό σταθμό Μελίτης, δηλαδή στη Φλώρινα, και ο νοών νοείτο. 
Στη δευτερολογία μου θα απαντήσω για το πώς αντιμετωπίζει το Υπουργείο τη συγκεκριμένη δράση.","ΙΩΑΝΝΗΣ ΜΑΝΙΑΤΗΣ",297
"24675"," Ευχαριστούμε, κύριε Υπουργέ. 
Κύριε Κουσελά, έχετε το λόγο για τρία λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"24676"," Ευχαριστώ, κυρία Πρόεδρε.
Κύριε Υπουργέ, χαίρομαι που μέσα από την τοποθέτησή σας και τις τεκμηριωμένες απαντήσεις που δίνετε ουσιαστικά πιστοποιούνται και οι ενστάσεις από τους φορείς και το Δημοτικό Συμβούλιο του Δήμου Πύλου-Νέστορος σχετικά με τις σοβαρές ελλείψεις και τα κενά που παρουσιάζει η μελέτη περιβαλλοντικών επιπτώσεων, καθώς και η έλλειψη εκτιμήσεων για τις συνέπειες και τα μέτρα αποκατάστασης στην περιοχή. 
Στην πρόσφατη γραπτή απάντηση που μας δώσατε, κάνατε λόγο για παλιά δικαιώματα -με το προεδρικό διάταγμα του 1929- έρευνας και εκμετάλλευσης λιγνίτη στην περιοχή, των οποίων όμως δικαιωμάτων ουδέποτε έγινε χρήση στο πρόσφατο παρελθόν, γιατί κανείς από τους επίδοξους επενδυτές δεν έλαβε άδεια προκειμένου να προχωρήσει σε μια τέτοια κατεύθυνση. 
Επισημαίνετε, επίσης, ότι η “Couvra Holdings Limited” δεν κατέχει δικαιώματα έρευνας και εκμετάλλευσης λιγνίτη στη συγκεκριμένη περιοχή και προς την κατεύθυνση αυτή ήδη έχουν δει το φως της δημοσιότητας σχετικά δημοσιεύματα, που έχουν σχέση με τη νομική διαμάχη που υπάρχει μεταξύ των κατόχων της φερόμενης επένδυσης. 
Η υπηρεσία σας αναφέρει –και το είπατε και εσείς τώρα στην τοποθέτησή σας- πως η αρμοδιότητα αξιολόγησης της μελέτης περιβαλλοντικών επιπτώσεων και τελικής έγκρισης ανήκει στην Αποκεντρωμένη Διοίκηση Πελοποννήσου, Δυτικής Ελλάδας, Ιονίου, αφού η μελέτη περιβαλλοντικών επιπτώσεων κατετέθη πριν τις 13-1-2012. Αν, όμως, είχε κατατεθεί μετά, η αρμοδιότητα θα ανήκε με βάση το ν. 4014/2011 στο Υπουργείο σας. Αν, όμως, η μελέτη περιβαλλοντικών επιπτώσεων δεν έχει συνταχθεί και δημοσιοποιηθεί σύννομα, τότε νομίζω ότι τίθεται θέμα και πρέπει να το δείτε. Γιατί, απ’ ό,τι φαίνεται, η μελέτη έχει πολύ μεγάλα και σοβαρά προβλήματα.
Εμείς πάντως –και θέλω να το ξεκαθαρίσω αυτό- είμαστε αποφασισμένοι να αποτρέψουμε τέτοιου είδους επενδυτικά σχέδια που επιβαρύνουν σοβαρά το περιβάλλον και περισσότερο βλάπτουν παρά βοηθούν στην ανάπτυξη μιας περιοχής, η στρατηγική της οποίας ήδη ανέφερα πριν πού βασίζεται.
Γι’ αυτό περιμένω στη δευτερολογία σας την πολιτική σας τοποθέτηση, για το ζήτημα αυτό, που οφείλω να σας πω ότι έχει συνταράξει το τελευταίο διάστημα, όχι μόνο την περιοχή της ανατολικής Πυλίας, αλλά και ολόκληρη τη Μεσσηνία. 
Ευχαριστώ.
(Στο σημείο αυτό ο Βουλευτής κ. Δημήτριος Κουσελάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΔΗΜΗΤΡΙΟΣ ΚΟΥΣΕΛΑΣ",254
"24677"," Ευχαριστούμε τον ερωτώντα Βουλευτή κ. Κουσελά.
Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής, κ. Μανιάτης.","Î–Î·ÏƒÎ· Î¡Î¿Î´Î¿Ï…Î»Î±",154
"24678"," Κύριε συνάδελφε, ξεκινώ με τη σημαντικότερη ίσως παρατήρηση. Σας δηλώνω ότι το Υπουργείο Περιβάλλοντος, Ενέργειας και Κλιματικής Αλλαγής είναι εξαιρετικά επιφυλακτικό απέναντι στη συγκεκριμένη επένδυση. Ο όρος που χρησιμοποιώ είναι ο ισχυρότερος που μπορεί να χρησιμοποιηθεί, δεδομένου ότι το Υπουργείο προς το παρόν δεν έχει καμμία αρμοδιότητα να αξιολογήσει και να εκτιμήσει περιβαλλοντικά τη συγκεκριμένη δράση. Επαναλαμβάνω, όμως, ότι είμαστε εξαιρετικά επιφυλακτικοί.
Δεύτερη παρατήρηση. Πρέπει να σας πω ότι δημοσίως έχουμε δηλώσει και από το Βήμα της Βουλής ότι για τη δική μας πολιτική προσέγγιση της αξιοποίησης του ορυκτού πλούτου υπάρχει μία βασική προϋπόθεση. Αυτή η προϋπόθεση είναι η οποιαδήποτε επενδυτική δράση να γίνει αποδεκτή από θεσμικά όργανα της τοπικής κοινωνίας. Στη συγκεκριμένη περίπτωση να γίνει αποδεκτή από το δημοτικό συμβούλιο.
Όταν, λοιπόν, οι Βουλευτές του νομού και το δημοτικό συμβούλιο είναι απέναντι, αυτό για μας αποτελεί μία απόδειξη ότι η τοπική κοινωνία δεν το θέλει, άρα δεν ισχύει μία πολύ ουσιαστική στρατηγικής σημασίας προϋπόθεση, προκειμένου από την πλευρά της Κυβέρνησης να μπορούσε να γίνει πιθανόν αποδεκτή μία τέτοια επένδυση.
Τέλος, πρέπει να σας πω ότι η ελληνική Κυβέρνηση δεν έχει αποδεχθεί μέχρι τώρα το άνοιγμα κανενός νέου λιγνιτωρυχείου. Πιο συγκεκριμένα με βάση τις αποφάσεις της Ευρωπαϊκής Επιτροπής του 2008 και 2009, η ελληνική πολιτεία ήταν υποχρεωμένη να ανοίξει τρία καινούργια λιγνιτωρυχεία στη Βεγόρα, την Ελασσόνα και τη Δράμα. 
Η ελληνική Κυβέρνηση, η ηγεσία του Υπουργείου Περιβάλλοντος, Ενέργειας και Κλιματικής Αλλαγής αποφάσισε να μην ανοίξει κανένα νέο λιγνιτωρυχείο και έναντι αυτού να εισηγηθεί τη λήψη άλλων ισοδύναμων μέτρων. Όταν, λοιπόν, σε μία δράση, που επιβάλλεται με απόφαση ευρωπαϊκού δικαστηρίου και της Ευρωπαϊκής Επιτροπής, να ανοίξουμε λιγνιτωρυχεία και η Κυβέρνηση λέει όχι, τότε αντιλαμβάνεσθε ποια είναι η θέση της Κυβέρνησης στη συγκεκριμένη περίπτωση που συζητούμε. 
Σας ευχαριστώ πολύ.","ΙΩΑΝΝΗΣ ΜΑΝΙΑΤΗΣ",297
"24679"," Ευχαριστούμε τον Υφυπουργό Περιβάλλοντος, Ενέργειας και Κλιματικής Αλλαγής κ. Μανιάτη. 
Συνεχίζουμε με την δεύτερη με αριθμό 5158/31-1-2012 ερώτηση πρώτου κύκλου του Βουλευτή της Νέας Δημοκρατίας κ. Αθανασίου Νάκου προς τον Υπουργό Υγείας και Κοινωνικής Αλληλεγγύης, σχετικά με την αξιοποίηση της περιουσίας του Γενικού Νοσοκομείου Βόλου «Αχιλλοπούλειο».
Στον ερωτώντα Βουλευτή Μαγνησίας της Νέας Δημοκρατίας, κ. Νάκο, θα απαντήσει ο Υφυπουργός Υγείας και Κοινωνικής Αλληλεγγύης, κ. Τιμοσίδης.
Το λόγο έχει ο κ. Νάκος για δύο λεπτά για να παρουσιάσει την ερώτησή του.","Î–Î·ÏƒÎ· Î¡Î¿Î´Î¿Ï…Î»Î±",154
"24680"," Ευχαριστώ, κυρία Πρόεδρε.
Το Νοσοκομείο του Βόλου, κύριε Υπουργέ, είναι ίσως ένα από τα ελάχιστα, αν όχι το μοναδικό στη χώρα, που παράτυπα, παρά τις καταγγελίες μας και αυθαίρετα συνεχίζει να εισπράττει εξέταστρα, ακόμα και από τα επείγοντα περιστατικά. Τα παραπάνω συμβαίνουν παρά τη ρητή διευκρινιστική εγκύκλιο, τη δική σας, από 25-7-2011.
Έτσι οι προσερχόμενοι στο νοσοκομείο πληρώνουν το εξέταστρο, διότι από τη διοίκηση του νοσοκομείου χαρακτηρίζεται ως επείγον αυτό το περιστατικό που νοσηλεύεται στη συνέχεια στο νοσοκομείο. Αυτό θέλει να δείξει πως η διοίκηση έχει δύο μέτρα και δύο σταθμά, διότι το ίδιο νοσοκομείο έχει τεράστια, αναξιοποίητη και ανεκμετάλλευτη ακίνητη περιουσία, την οποία κατέχει χωρίς να την αξιοποιεί επ’ ωφελεία του ιδρύματος, των νοσηλευομένων και των κατοίκων της περιοχής.
Διαθέτει μεγάλη ακίνητη περιουσία από ιδιοκτησίες που έχουν κληροδοτηθεί ή δωρηθεί από ιδιώτες. Τα ακίνητα έχουν καταγραφεί σε ενενήντα και θα μπορούσαμε, αν το νοσοκομείο τα διαχειριζόταν με επωφελή για το ίδρυμα τρόπο, να αποτελέσουν σημαντικό πόρο για τις ανάγκες του ιδρύματος.
Σήμερα, πολλά ακίνητα ιδιοκτησίας του νοσοκομείου δεν αποφέρουν κανένα έσοδο, είτε γιατί οι μισθωτές τους αποχώρησαν οικιοθελώς, είτε γιατί διενεργήθηκε βίαιη αποβολή από το μίσθιο κατόπιν καταδικαστικής απόφασης, είτε γιατί εκκρεμεί απόφαση για την αξιοποίησή τους.
Είναι χαρακτηριστικό ότι υπάρχουν αγροτικά ακίνητα των οποίων οι μισθώσεις έληξαν και οι μισθωτές τους συνεχίζουν να τα καλλιεργούν, χωρίς να καταβάλλουν το προβλεπόμενο μίσθωμα. Ψάχνουν να δουν τι θα γίνει. Έχω στα χέρια μου επιστολές στις οποίες ζητούν παράταση της μίσθωσης. Επιπλέον, υπάρχουν μισθώσεις που δεν καταβάλλονται μηνιαία μισθώματα εδώ και πάρα πολύ καιρό και η διοίκηση του νοσοκομείου δεν τα διεκδικεί.
Σήμερα που περνάμε αυτήν τη δύσκολη περίοδο με την οικονομική κρίση και πρέπει να υπάρξει νοικοκυροσύνη, είναι αδιανόητο να παραμένει ανεκμετάλλευτη η δημόσια περιουσία. Στην παρούσα συγκυρία η ενεργοποίηση της διοίκησης πρέπει να γίνει από εσάς, ώστε άμεσα να εκμεταλλευτεί με τον καλύτερο τρόπο μια περιουσία, της οποίας ένα τμήμα όχι απλώς δεν αξιοποιείται, αλλά προκαλεί και ζημιά στην πόλη. 
Ένα ακίνητο μάλιστα είναι το μάτι της πόλης του Βόλου. Έχει καταρρεύσει, είναι πιθανόν άντρο διαφόρων περιθωριακών στοιχείων και ζέχνει. Βρίσκεται στο κεντρικότερο σημείο της πόλης του Βόλου. Κάτι πρέπει να γίνει, γιατί υπάρχει απόλυτη αδιαφορία.","ΑΘΑΝΑΣΙΟΣ ΝΑΚΟΣ",356
"24681"," Ευχαριστούμε τον Βουλευτή Μαγνησίας της Νέας Δημοκρατίας κ. Νάκο.
Το λόγο έχει ο Υφυπουργός Υγείας και Κοινωνικής Αλληλεγγύης, κ. Τιμοσίδης να δώσει τις απαντήσεις, οι οποίες ενδιαφέρουν και το Προεδρείο.","Î–Î·ÏƒÎ· Î¡Î¿Î´Î¿Ï…Î»Î±",154
"24682"," Ευχαριστώ, κυρία Πρόεδρε. Κατανοώ ότι το ενδιαφέρον σας είναι μεγάλο. Αφορά τη δική σας ιδιαίτερη περιφέρεια, γι’ αυτό θα προσπαθήσω και εγώ να αποδεχτώ όσα από αυτά που ανέφερε ο συνάδελφος συμβαίνουν, αν βεβαίως είναι τα στοιχεία όπως κατατέθηκαν. 
Κύριε συνάδελφε, η ερώτησή σας φέρνει πραγματικά στο προσκήνιο για άλλη μία φορά το ζήτημα της αξιοποίησης της ακίνητης, κινητής ή όποιας άλλης δημόσιας περιουσίας. Η πλημμελής αξιοποίηση ακίνητης περιουσίας, η προβληματική διαχείριση, ακόμα και η μη πλήρης και στοιχειοθετημένη καταγραφή των ακινήτων, που ανήκουν ως περιουσιακά δικαιώματα στους δημόσιους φορείς της χώρας μας, είναι δυστυχώς διαχρονικές αδυναμίες. Είναι μια διαχρονική πραγματικότητα. Είναι, όμως, ένα γεγονός. Από τη στιγμή που παραδέχεσαι, αποδέχεσαι ένα γεγονός, νομίζω ότι και αυτό είναι ένα καλό στοιχείο για να δεις τι πρέπει να κάνεις.
Εμείς, λοιπόν, στο Υπουργείο Υγείας εδώ και πολύ καιρό κάνουμε μία τεράστια προσπάθεια για να εξοικονομηθούν οι πόροι, που δεν πήγαιναν εκεί που έπρεπε να πάνε. Κάναμε περιστολή των περιττών δαπανών και προσπαθήσαμε να διαχειριστούμε μία κατάσταση σε αυτήν τη δύσκολη οικονομική συγκυρία, έτσι ώστε και το τελευταίο ευρώ του Έλληνα φορολογούμενου να πιάνει τόπο. Έχουμε καταφέρει αρκετά πράγματα. Αυτό είναι καλό να το αναγνωρίσουμε, αλλά και να το λάβουμε σοβαρά υπ’ όψιν μας. 
Στο θέμα, όμως, της αξιοποίησης της ακίνητης περιουσίας είναι αλήθεια ότι δεν έχουμε κάνει πολλά βήματα. Αυτό συμβαίνει εδώ και πολύ καιρό. Εδώ και πολλούς μήνες όμως και συγκεκριμένα στην 5η Υγειονομική Περιφέρεια έχει οριστεί υπεύθυνος ο αναπληρωτής κ. Τσάτσος, που σε είκοσι ημέρες από σήμερα το αργότερο –γιατί υπάρχει συγκεκριμένη ημερομηνία- θα καταθέσει το πόρισμα της καταγραφής όλων των ακινήτων της χώρας που έχουν να κάνουν με το Υπουργείο Υγείας. Βεβαίως, θα έχουμε και μία πρώτη εικόνα για την αξία αυτών των ακινήτων που είναι ανεκμετάλλευτα.
Πάμε τώρα στο Γενικό Νοσοκομείο Βόλου. Κάνετε μία αναφορά ότι εισπράττουν 5 ευρώ στα επείγοντα περιστατικά. Είχε γίνει και άλλη φορά η συζήτηση εδώ στη Βουλή και είχε δοθεί από εμάς οδηγία. Θέλω να σας διαβεβαιώσω ότι προβλέπεται να εισπράττεται μόνο στα κανονικά περιστατικά.
Θέλω να πιστεύω ότι η διοίκηση έχει συμμορφωθεί προς αυτό. Όμως, αφού το αναφέρετε, κύριε συνάδελφε, θα το ξαναδώ. Δεν έχει σημασία να μείνουμε σε αυτό. Ξέρετε πολύ καλά ότι το πεντάευρο είναι μια συμφωνία, την οποία πρέπει να τηρήσουμε ως χώρα και η οποία είναι και ένα φίλτρο, ένας ηθμός –μιλώ πια ως γιατρός- όπου δεν προσέρχεται κάποιος χωρίς να έχει λόγο επιβαρύνοντας τα εξωτερικά ιατρεία του νοσοκομείου και των κέντρων υγείας. 
Όμως, πρέπει να σας πω, για να μην αδικήσουμε τα πράγματα, ότι έγινε προσπάθεια για έλεγχο και για είσπραξη εσόδων. Το 2009 από τα ΤΕΠ που λειτουργούσαν τότε εισπράχθηκαν μόλις 9.300 ευρώ, ενώ το 2011 οι εισπράξεις των κοστολογημένων απαιτήσεων από ιατρικές υπηρεσίες στα ΤΕΠ ανήλθαν στο 1.274.000 ευρώ. Αυτό δεν έχει να κάνει με το πεντάευρο. Έχει να κάνει με την είσπραξη των πόρων από τα ασφαλιστικά ταμεία, όπως βεβαίως υπάρχει και η συμφωνία να γίνει. 
Ως προς τα ακίνητα που έχετε αναφέρει –λέτε ότι είναι ενενήντα- εγώ σύμφωνα με αυτό που έχω στα χέρια μου και είναι από τις υπηρεσίες που τα έχουν καταμετρήσει –αυτή τη φορά είναι καταμετρημένα- είναι εξήντα εννέα. Από αυτά είκοσι είναι ενοικιασμένα –δυο μονοκατοικίες, τέσσερις στέγες, τρία οικόπεδα, έντεκα αγροτεμάχια- εννέα είναι ιδιοχρησιμοποιούμενα από το νοσοκομείο, τέσσερις είναι οι μονοκατοικίες για δομές του νοσοκομείου και βεβαίως σαράντα παραμένουν ανεκμετάλλευτα. Αυτά κυρίως είναι αγροτικές εκτάσεις και οικόπεδα ή ακίνητα, τα οποία έχουν νομικές εμπλοκές και χρειάζεται πράγματι να ασχοληθεί κάποιος εμπεριστατωμένα και να τα ξεμπλοκάρει. 
Έχουμε δώσει σχετική εντολή σε όλα τα νοσοκομεία και στο Νοσοκομείο του Βόλου, μετά και από τη δική σας ερώτηση. Στη δευτερολογία μου, κυρία Πρόεδρε, για να μην κάνω τώρα κατάχρηση του χρόνου, θα σας αναφέρω λεπτομερώς τι εισπράξεις έχουμε, τι σκέψεις υπάρχουν και τι πρέπει να γίνει, γιατί αναφερθήκατε και σε δύο ακίνητα που πράγματι είναι στο κέντρο της πόλης και τα οποία έχουν αξία, αλλά έχουν και αυτά προβλήματα. Πιστεύω και με τη δική μου αναφορά και με τις δικές σας παρατηρήσεις θα κάνουμε ό,τι καλύτερο μπορούμε. 
Θέλω να σας πω ότι η απάντησή μου δεν έρχεται να αντικρούσει αυτά που λέτε. Έκανα ομολογία από την αρχή ότι είναι γεγονός πως δεν έχουμε καταφέρει να αξιοποιήσουμε την ακίνητη περιουσία όχι μόνο στο Υπουργείο Υγείας –αλλά μιλώ για το Υπουργείο Υγείας- και έτσι υπάρχουν τεράστιας αξίας ανεκμετάλλευτα ακίνητα, ιδιαίτερα στον προνοιακό χώρο, τα οποία μέχρι πριν από λίγο καιρό δεν γνωρίζαμε. 
Αυτά όλα έχουν καταγραφεί. Έχουμε καταγράψει όλα τα ακίνητα στην Ελλάδα. Ζητούμε από τον δυπεάρχη ή από τον αναπληρωτή δυπεάρχη να κάνει μια κοστολόγηση, μια προσέγγιση με τα σημερινά δεδομένα, για να δούμε πώς μπορούμε καλύτερα άμεσα να αξιοποιήσουμε αυτά τα ακίνητα γιατί όπως και εσείς αναφέρατε –και συμφωνώ και εγώ- δεν έχουμε απεριόριστες οικονομικές δυνατότητες για να μπορούμε να λειτουργούμε τα νοσοκομεία που έτσι κι αλλιώς πολύ δύσκολα τα βγάζουμε πέρα.","ΜΙΧΑΗΛ ΤΙΜΟΣΙΔΗΣ",502
"24683"," Ευχαριστούμε, κύριε Υπουργέ. 
Ο ερωτών Βουλευτής κ. Αθανάσιος Νάκος έχει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24684"," Χαίρομαι, κύριε Υπουργέ, που αναγνωρίζετε ότι μέχρι τώρα –και όχι μόνο τώρα αλλά και τα προηγούμενα χρόνια- δεν έχει γίνει τίποτα. 
Σας αναφέρω ενδεικτικά ότι στην οδό Ηρακλείτου στο Κολωνάκι υπάρχει κατάστημα το οποίο δεν έχει μισθωθεί και έχω εδώ εκδήλωση ενδιαφέροντος από διάφορες σοβαρές εταιρείες και μεσίτες που ζητούν να μάθουν τους όρους ή αν θα γίνει η διακήρυξη, προκειμένου να πάνε να το μισθώσουν και η διοίκηση αδιαφορεί. 
Ακόμη, υπάρχει για περισσότερους από είκοσι επτά μήνες ακίνητο μεγάλης αξίας στο Παλαιό Ψυχικό που οφείλονται τα μισθώματα και δεν έχει γίνει ακόμα καμμία πράξη αποβολής από το μίσθιο του μισθωτή. Είκοσι επτά μήνες στο Παλαιό Ψυχικό!
Είμαι βέβαιος ότι το κτήριο Ιάσονος Καρτάλη-Αργοναυτών εάν, παρά την κρίση, αξιοποιείτο σήμερα, θα μπορούσε το τίμημα να είναι αρκετό για να γίνει το παλιό νοσοκομείο όπως πρέπει και να ενωθεί με το καινούργιο. Να ένα πράγμα που λέω. Υπάρχει σε κεντρικό σημείο της πόλης, στη διασταύρωση Όγλ και 28ης Οκτωβρίου, οικόπεδο εξακοσίων τετραγωνικών, σε μια πάρα πολύ καλά θέση. Ενοίκια να παίρνει το νοσοκομείο από εκεί, θα μπάλωνε τρύπες. 
Σας ανέφερα για το πεντάευρο και εμείς δεν είμαστε αντίθετοι στο πεντάευρο. Όμως, αν πέσει ένα γρέζι στο μάτι μου...","ΑΘΑΝΑΣΙΟΣ ΝΑΚΟΣ",356
"24685"," Είναι επείγον.","ΜΙΧΑΗΛ ΤΙΜΟΣΙΔΗΣ",502
"24686"," Είναι επείγον. Όμως, αν κάποιος δεν νοσηλευθεί μέσα –που δεν νοσηλεύεσαι, γιατί πηγαίνεις και στο βγάζει- πληρώνει το πεντάευρο. Ο διοικητής, κατά τη γνώμη μου, έχει αντιλήψεις, οι οποίες είναι διαφορετικές από αυτές της κοινής λογικής. Ερμηνεύει πράγματα όπως θέλει. Τσακώνεται με τον Πρόεδρο του Τεχνικού Επιμελητηρίου. Τσακώνεται με τον άλφα με τον βήτα. 
Εμένα δεν με ενδιαφέρει αυτό. Εμένα με ενδιαφέρει να αξιοποιηθεί αυτή η περιουσία και δεν το κάνω μόνο για το νοσοκομείο. Αντίστοιχη ερώτηση έχω καταθέσει για την αξιοποίηση των ακινήτων της Αστυνομίας. Αντίστοιχη ερώτηση έχω καταθέσει για την αξιοποίηση ακινήτων από τα Ελληνικά Τουριστικά Ακίνητα. 
Υπάρχει δηλαδή μια μεγάλη περιουσία, η οποία είναι χύμα, το μεγαλύτερο μέρος της δεν είναι καταγεγραμμένο και δεν ενδιαφέρεται κανείς να αξιοποιηθεί σε μια εποχή που όλοι οι νοικοκυραίοι κοιτάμε να αξιοποιήσουμε και το τελευταίο ευρώ για να επιβιώσουμε σε μια δύσκολη περίοδο. 
Έχω επίσης να καταθέσω προτάσεις εκδήλωσης ενδιαφέροντος ή αγωνιώδεις αιτήσεις του τύπου «έχω το τάδε κτήμα και το καλλιεργώ και τέλειωσε η μίσθωση από το 2009, συνεχίζω και το καλλιεργώ, πείτε μου τι να κάνω ή δώστε μου παράταση μίσθωσης». Οι άνθρωποι δηλαδή είναι ξεκρέμαστοι, δεν ξέρουν τι να κάνουν. Ζητούν αυτή τη νομιμότητα και η διοίκηση αδιαφορεί. 
Ευχαριστώ. 
(Στο σημείο αυτό ο Βουλευτής κ. Αθανάσιος Νάκος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΑΘΑΝΑΣΙΟΣ ΝΑΚΟΣ",356
"24687"," Κύριε Υπουργέ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24688"," Ευχαριστώ, κυρία Πρόεδρε. 
Κύριε συνάδελφε, εγώ είδατε ότι ήμουν ειλικρινής και έτσι πρέπει να κάνουμε ιδιαίτερα αυτή την περίοδο. Πρέπει όλοι να κάνουμε την αυτοκριτική μας γιατί τα προηγούμενα χρόνια δεν είχαμε αξιοποιήσει και δεν είχαμε κάνει αυτά που έπρεπε να κάνουμε. Δεν είχαμε αξιοποιήσει την ακίνητη περιουσία και είναι καλό να τα τονίζουμε, αλλά πρέπει να πάρουμε και πρωτοβουλίες. 
Όπως σας είπα, τουλάχιστον εμείς μετά από την ιδιαίτερη προσπάθεια που καταβάλλαμε σε άλλους τομείς, όπως ανέφερα, δεν μείναμε μόνο εκεί. Εδώ και λίγο καιρό ασχολούμαστε με πολύ πιεστικό τρόπο και έχουμε δώσει εντολές-οδηγίες σε όλα τα νοσοκομεία της χώρας να κάνουμε ό,τι είναι δυνατόν και έχουμε θέσει, όπως σας είπα, ως ημερομηνία το τέλος του Μάρτη του 2012. Θα έχουμε στα χέρια μας στοιχεία για την επόμενη ηγεσία του Υπουργείου, ώστε να αρχίσει αμέσως την αξιοποίηση. 
Όμως, το ίδιο πράγμα έχει γίνει και στο Βόλο και αδικείτε το διοικητή του νοσοκομείου. Δεν θα τον υπερασπιστώ, μπορεί και εκείνος να το κάνει μόνος του και νομίζω ότι ο στόχος σας δεν ήταν ο διοικητής και η διοίκηση του νοσοκομείου.","ΜΙΧΑΗΛ ΤΙΜΟΣΙΔΗΣ",502
"24689"," Όχι.","ΑΘΑΝΑΣΙΟΣ ΝΑΚΟΣ",356
"24690"," Θίγετε ένα πολύ σοβαρό θέμα και έτσι το εκλαμβάνω. 
Όμως, επειδή αναφερθήκατε στο θέμα ότι διαπληκτίζεται, αυτό που εμείς γνωρίζουμε και το εισπράττουμε μέσα από το ΙΣΝΕΔ και από τα στοιχεία είναι ότι πρόκειται περί ενός επιμελούς διοικητού, ο οποίος πράγματι έχει κάνει πάρα πολλά πράγματα. Έχει νοικοκυρέψει. Έχει καταφέρει να εξοικονομήσει χρήματα από εκεί που χάνονταν και μάλιστα σε μια περιοχή, όπως είναι η δική σας, που έχει αυξημένη τουριστική προσέλευση και έρχονταν άνθρωποι, οι οποίοι περνούσαν από το νοσοκομείο χωρίς αυτό να εισπράττει τίποτα. Έχουμε, λοιπόν, καταφέρει σημαντικά σε αυτόν τον τομέα. 
Όμως στο άλλο θέμα που μου είπατε, πράγματι, το ακίνητο στην περιοχή του Κολωνακίου είναι ένας ημιυπόγειος χώρος...","ΜΙΧΑΗΛ ΤΙΜΟΣΙΔΗΣ",502
"24691"," Όχι, δεν είναι ημιυπόγειος.","ΑΘΑΝΑΣΙΟΣ ΝΑΚΟΣ",356
"24692"," ...ένας ισόγειος χώρος, για τον οποίο έχει δοθεί εντολή για αναζήτηση και εύρεση αυτού που θα ενδιαφερθεί. Αν έχετε κάτι, είναι πολύ σημαντικό να το αξιοποιήσουμε.","ΜΙΧΑΗΛ ΤΙΜΟΣΙΔΗΣ",502
"24693"," Τα κατέθεσα.","ΑΘΑΝΑΣΙΟΣ ΝΑΚΟΣ",356
"24694"," Θα τα πάρω να τα δω να τα αξιοποιήσουμε.
Πράγματι, υπάρχουν αγροτεμάχια, αλλά, κύριε συνάδελφε, θέλω να σας πω ότι –είναι μια ομολογία που την κάνω- μέχρι πριν να αναλάβει ο συγκεκριμένος διοικητής, δεν υπήρχαν πουθενά στοιχεία καταχωρημένα. Έγινε μεγάλος κόπος να συγκεντρωθούν αυτό το χρονικό διάστημα. 
Θέλω να σας πω ότι το νοσοκομείο εισπράττει κάτι από αυτά. Το 2007 ήταν περίπου 172.000, το 2008 ήταν 308.000, το 2009 ήταν 140.000, το 2010 ήταν 237.000, το 2011 ήταν 132.000 και απ’ ό,τι βλέπουμε –και αυτή είναι μια παρατήρηση που θέλω να την κάνω- μειώνονται τα έσοδα γιατί πάρα πολλοί έχουν παρατήσει τις ενοικιάσεις που είχαν, γιατί δεν μπορούν να τα βγάλουν πέρα λόγω της κρίσης και βεβαίως δεν υπάρχει μια οργανωμένη διακήρυξη ώστε να μπορεί να τεθεί στη διάθεση όλων των ενδιαφερομένων και για τα εξήντα εννέα, εβδομήντα, ογδόντα, όσα είναι τα ακίνητα –εσείς λέτε ενενήντα, εμείς έχουμε καταγεγραμμένα εξήντα εννέα- για να γίνει μια σωστή αξιοποίηση, αφού έχουν τις οδηγίες. 
Εκτιμώ ότι και μετά τη δική σας ερώτηση θα υπάρξει και η δική μας παρακολούθηση αυτού του θέματος, όχι μόνο για το νοσοκομείο του Βόλου, όπως σας είπα. Θέλω να πιστεύω ότι στα επόμενα χρόνια θα εισπράττουμε από εκεί που μέχρι τώρα δεν καταφέρνουμε να εισπράτταμε ούτε ένα ευρώ. Να αξιοποιήσουμε, δηλαδή και να συμφωνήσουμε σ’ αυτό -και να κλείσουμε έτσι- ότι πρέπει η ακίνητη περιουσία του δημοσίου να αξιοποιηθεί όσο γίνεται γρηγορότερα. Αν είναι δυνατόν να ξεκινήσουμε και από αύριο. 
Ευχαριστώ πολύ.","ΜΙΧΑΗΛ ΤΙΜΟΣΙΔΗΣ",502
"24695"," Ευχαριστούμε τον Υφυπουργό Υγείας και Κοινωνικής Αλληλεγγύης. 
Κυρίες και κύριοι συνάδελφοι, το Προεδρείο ενημερώνει το Σώμα ότι από τα άνω θεωρεία παρακολουθεί τις εργασίες μας αφού ξεναγήθηκε στο κτήριο και την έκθεση της Βουλής για τον Χαρίλαο Τρικούπη, Κοινοβουλευτική Αντιπροσωπεία του Παναφρικανικού Κοινοβουλίου αποτελούμενη από Βουλευτές των χωρών της Ζουαζηλάνδης, Μαυρικίου, Μπουργκίνα Φάσο, Ρουάντα και Τσαντ, καθώς και ένας Βουλευτής του Βουλγαρικού Κοινοβουλίου και μέλος της Διακοινοβουλευτικής Συνέλευσης Ορθοδοξίας. 
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Θα συζητήσουμε τώρα την τρίτη με αριθμό 4319/11-1-2012 ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Υγείας και Κοινωνικής Αλληλεγγύης, σχετικά με τις αποσπάσεις υπαλλήλων του Υπουργείου Υγείας που είναι σύζυγοι ένστολου προσωπικού της Ελληνικής Αστυνομίας, του Πυροσβεστικού και Λιμενικού Σώματος. 
Στον ερωτώντα Βουλευτή του Κομμουνιστικού Κόμματος Ελλάδας κ. Αντώνιο Σκυλλάκο θα απαντήσει ο Υφυπουργός Υγείας και Κοινωνικής Αλληλεγγύης, κ. Μιχαήλ Τιμοσίδης. 
Παρακαλώ, κύριε Σκυλλάκο, έχετε το λόγο για δυο λεπτά, να παρουσιάσετε την ερώτησή σας.","Î–Î·ÏƒÎ· Î¡Î¿Î´Î¿Ï…Î»Î±",154
"24696"," Γίναμε δέκτες διαμαρτυριών από τους συνδικαλιστικούς φορείς των ένστολων υπαλλήλων της Ελληνικής Αστυνομίας, του Πυροσβεστικού Σώματος και του Λιμενικού Σώματος γιατί δεν εφαρμόζεται ο σχετικός νόμος που προέβλεπε αποσπάσεις συζύγων των ενστόλων για να υπάρξει συνυπηρέτηση. 
Εμείς υποβάλλαμε δυο φορές την ερώτηση. Αυτή είναι η δεύτερη φορά, γιατί και την πρώτη και τη δεύτερη δεν απαντήθηκε από το Υπουργείο. Δεν ξέρω γιατί δεν απαντήθηκε. Θα μας εξηγήσετε εσείς. Έτσι και αλλιώς τώρα είστε υποχρεωμένος να απαντήσετε. 
Μπαίνει το εξής ζήτημα. Ποιος ο λόγος να μην εφαρμοστεί ο νόμος ενώ μέχρι πρόσφατα εφαρμοζόταν και να μην μπορούν οι οικογένειες των Σωμάτων Ασφαλείας και των τριών κλάδων να συνυπηρετούν όπως συνέβαινε και παλιότερα. Δηλαδή, το ανθρώπινο στοιχείο δε το βλέπουμε καθόλου; Είναι σωστό να χωρίζονται έτσι οικογένειες, ενώ υπάρχει σχετική διάταξη για κατ’ εξαίρεση απόσπαση με σκοπό τη συνυπηρέτηση; Είναι ακατανόητο για εμάς. 
Δεν ξέρω τι θα επικαλεστείτε. Μην επικαλεστείτε ότι δεν υπάρχουν υπηρεσιακές ανάγκες. Μιλάμε για νοσηλεύτριες και πληρώματα ασθενοφόρων του ΕΚΑΒ. Ελλείψεις στα νοσοκομεία και στα ασθενοφόρα του ΕΚΑΒ έχει πολλές. Το να μεταφερθεί ένας από ένα νοσοκομείο που έχει ελλείψεις σε ένα άλλο νοσοκομείο που και εκείνο έχει ελλείψεις δεν χάλασε ο κόσμος. Πρέπει να υπάρχει κάποιο άλλο επιχείρημα βάσιμο, γιατί αυτό δε στέκει. 
Μη μου πείτε επίσης, ότι δεν υπάρχουν πλέον οργανικές θέσεις. Προλάβατε και αλλάξατε τους οργανισμούς; Σβήσατε τις οργανικές θέσεις για να μην υπάρχουν διεκδικήσεις για νοσηλευτικό προσωπικό; Δεν ξέρω αν τα προλάβατε αυτά και τα κάνατε. Εν πάση περιπτώσει, είναι δίκαιο το αίτημα και πρέπει να μας απαντήσετε καταφατικά, ότι θα λυθεί.","ΑΝΤΩΝΗΣ ΣΚΥΛΛΑΚΟΣ",469
"24697"," Ευχαριστούμε τον κ. Αντώνη Σκυλλάκο. 
Κύριε Υπουργέ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24698"," Ευχαριστώ, κυρία Πρόεδρε. 
Κύριε συνάδελφε, κατ’ αρχάς οφείλω να απολογηθώ για την αδυναμία μας να ανταποκριθούμε στα ερωτήματα του συναδέλφου. Θεωρώ ότι είναι υποχρέωση οποιασδήποτε ηγεσίας στο Υπουργείο να απαντήσει σε ερωτήσεις συναδέλφου. Πέρασα και εγώ από τη θέση αυτή για αρκετό διάστημα και θεωρώ ότι οι Βουλευτές μεταφέρουν προβλήματα των πολιτών από τις περιφέρειές τους και είναι ίσως ο μοναδικός τρόπος να πιέσουν την Κυβέρνηση να αναζητήσει λύσεις και να βρει λύσεις στα προβλήματα αυτά. Αλλά θέλω να σας πω ότι ο αριθμός των ερωτήσεων είναι πάρα πολύ μεγάλος και δεν μπορέσαμε να ανταποκριθούμε. Συνέπεσε δυο φορές να γίνει η ερώτηση. Το είδα και εγώ. Θέλω να ζητήσω την κατανόησή σας.","ΜΙΧΑΗΛ ΤΙΜΟΣΙΔΗΣ",502
"24699"," Γραπτή δεν μπορούσε να είναι η απάντηση;","ΑΝΤΩΝΗΣ ΣΚΥΛΛΑΚΟΣ",469
"24700"," Είναι πολύ μεγάλος ο αριθμός. 
Εν πάση περιπτώσει να έρθουμε στο σήμερα και στην ερώτηση. Γι’ αυτό υπάρχει βεβαίως και η διέξοδος από τον Κανονισμό της Βουλής, όποια ερώτηση δεν απαντάται να έρθει ως επίκαιρη ερώτηση και να υποχρεωθεί έτσι η ηγεσία του Υπουργείου να απαντήσει.
Αναφέρεστε σε ένα πολύ σοβαρό θέμα. Βεβαίως και πρέπει να διευκολύνουμε τους εργαζόμενους και ιδιαίτερα τους ένστολους, οι οποίοι μπορεί ξαφνικά, με μια απόφαση με μια ανάγκη που θα κρίνει η ηγεσία του Στρατού, της Αστυνομίας του Λιμενικού Σώματος, να χρειαστεί να μετακινηθούν. Στη θέση αυτή μπορεί να είναι για πολύ μικρό χρονικό διάστημα, αλλά οι ανάγκες να υποχρεώσουν την υπηρεσία να τον μετακινήσει. 
Είχε προβλεφθεί πράγματι, όπως και εσείς αναφέρατε, με τον ν. 2946/2001 στο άρθρο 21, τακτικοί υπάλληλοι και υπάλληλοι ιδιωτικού δικαίου να μπορούν, όταν μετακινούνται οι ένστολοι σύζυγοι, άνδρας ή γυναίκα, να ακολουθεί και η μετακίνηση των υπαλλήλων, σε όλο το δημόσιο βεβαίως τομέα, αλλά ιδιαίτερα στο χώρο υγείας. 
Όμως με την προκήρυξη 7Κ -επειδή ακριβώς δημιουργούνταν πολύ σοβαρά προβλήματα με τις αιφνίδιες μετακινήσεις, στις οποίες δεν μπορούσε να ανταποκριθεί το Υπουργείο Υγείας για να καλύψει αυτά τα κενά- είχε τεθεί ως όρος το νοσηλευτικό προσωπικό των κατηγοριών ΠΕ, ΤΕ, ΔΕ, ΥΕ, καθώς και ΤΕ Επισκεπτών Υγείας, ΤΕ Μαιευτικής Νοσοκομείων που προσλαμβάνονται σύμφωνα με τις διατάξεις του άρθρου 2194 «από την ημερομηνία πρόσληψής τους και για μια πενταετία το προσωπικό των ως άνω κατηγοριών και κλάδων δεν επιτρέπεται να απομακρυνθεί από τη θέση στην οποία διορίστηκε για οποιονδήποτε λόγο και με οποιαδήποτε διαδικασία προκύπτει μετάταξη». Εμείς, λοιπόν, το 2011 μετά από…","ΜΙΧΑΗΛ ΤΙΜΟΣΙΔΗΣ",502
"24701"," Νομοθετική ρύθμιση είναι αυτό που επικαλεστήκατε;","ΑΝΤΩΝΙΟΣ ΣΚΥΛΛΑΚΟΣ",469
"24702"," Ναι, είναι. 
Ζητήσαμε λοιπόν τη γνωμοδότηση του Νομικού Συμβουλίου του Κράτους αν υπερισχύει αυτή η ειδική διάταξη που έγινε με την 7Κ, η οποία απαγορεύει να γίνει μετακίνηση αν δεν συμπληρωθεί πενταετία. 
Το Νομικό Συμβούλιο του Κράτους μας απαντάει ότι υπερισχύει η ειδική διάταξη. Έτσι, λοιπόν, δεν μπορούσαμε να επιτρέψουμε τη μετακίνηση των συζύγων των ενστόλων όταν προέκυπτε πρόβλημα. 
Ως εκ τούτου δεδομένης και της αδυναμίας που υπάρχει κυρίως στα μεγάλα αστικά κέντρα όπου τα αιτήματα μετακίνησης από τα μεγάλα αστικά κέντρα προς την περιφέρεια είναι πολλαπλάσια, σε σύγκριση με αιτήματα που υπάρχουν από την περιφέρεια προς τα μεγάλα αστικά κέντρα δημιουργούσε πρόβλημα λειτουργικότητας αυτών των νοσηλευτικών ιδρυμάτων. Έτσι, λοιπόν, τηρήσαμε και τηρούμε αυτή την ειδική διάταξη που δεν επιτρέπει, αν δεν παρέλθει πενταετία, να μετακινηθούν. 
Θα αναφερθώ και στη δευτερολογία μου, κυρία Πρόεδρε. 
Θέλω να πω κλείνοντας ότι εμείς δεν είμαστε άτεγκτοι σε αυτό. Τηρούμε αυτόν τον όρο, αλλά σε όσες περιπτώσεις υπήρχαν ιδιαιτερότητες, που ξέφευγαν από το καθιερωμένο μιας απλής μετακίνησης, ήμασταν θετικοί και δώσαμε τη συγκατάθεση –σε λίγες βέβαια περιπτώσεις- για να γίνει αυτή η μετακίνηση.","ΜΙΧΑΗΛ ΤΙΜΟΣΙΔΗΣ",502
"24703"," Ευχαριστούμε τον κ. Υπουργό.
Το λόγο έχει ο ερωτών Βουλευτής, κ. Αντώνιος Σκυλλάκος.","Î–Î·ÏƒÎ· Î¡Î¿Î´Î¿Ï…Î»Î±",154
"24704"," Υπάρχει το τυπικό μέρος της απάντησης και το ουσιαστικό. Επί της ουσίας λέτε ότι θα συνεχίσετε αυτή την πρακτική. Όσοι δε συμπλήρωσαν πενταετία δε θα φέρουν τις γυναίκες τους ή το σύζυγό τους εκεί που βρίσκονται. 
Δηλαδή, καθίσταται γράμμα κενό ο ν. 2946 από μία ειδική διάταξη, η οποία δεν κατάλαβα αν είναι σε νόμο ή είναι υπουργική απόφαση. Εξηγήστε μου. Δεν έχω καταλάβει. Αυτή η ειδική διάταξη, που μιλάει για πενταετία, προβλέπεται σε κάποιο νόμο; Διότι αν δεν προβλέπεται σε νόμο, δεν υπερισχύει –και ως ειδική διάταξη- του ν. 2946. Εξηγήστε μου.
Σε κάθε περίπτωση, λοιπόν, ακόμα και ειδική διάταξη να είναι και να προβλέπεται σε νόμο, είναι πολύ άδικη, διότι αναιρείται ένα κεκτημένο που επί δεκαετίες εφαρμοζόταν για τους ένστολους. Δηλαδή, οι ένστολοι είναι δεύτερης κατηγορίας δημόσιοι υπάλληλοι; Δεν καταλαβαίνω για ποιο λόγο πρέπει να φερθούμε έτσι.","ΑΝΤΩΝΗΣ ΣΚΥΛΛΑΚΟΣ",469
"24705"," Αφορά όλους. Δεν αφορά μόνο τους ένστολους.","ΜΙΧΑΗΛ ΤΙΜΟΣΙΔΗΣ",502
"24706"," Ακόμα χειρότερα. Απ’ ό,τι καταλαβαίνω θα γίνουμε δέκτες διαμαρτυριών και άλλων υπαλλήλων του δημοσίου, όχι μόνο των ενστόλων. 
Πρέπει να επανεξεταστεί αυτό από την πλευρά σας. Διότι ελλείψεις σε προσωπικό, τουλάχιστον στον τομέα της Υγείας, υπάρχουν παντού. Δεν μπορείτε να πείτε ότι δεν χρειάζεται στο νοσοκομείο της Αθήνας ή της επαρχίας μία νοσηλεύτρια, θα είναι ως εκ του περισσού, ή ένας στο ΕΚΑΒ. Εδώ καταλήψεις έχει το ΕΚΑΒ αυτές τις μέρες για τα χρεωστικά και για την έλλειψη προσωπικού.
Ειδικά, λοιπόν, για τις κατηγορίες στις οποίες αναφερόμαστε –και επεκτείνομαι και στους υπόλοιπους δημοσίους υπαλλήλους- πρέπει να επανεξεταστεί. Και δεν κοστίζει και τίποτα. Να μου λέγατε ότι, εμείς έχουμε αντίθετη άποψη με το κόστος, με το δημόσιο χρέος, με την τρόικα. Αυτό, όμως, δεν κοστίζει τίποτα, να πείτε ότι αυξάνονται τα έξοδα του Υπουργείου και δεν μπορείτε να το εφαρμόσετε.","ΑΝΤΩΝΗΣ ΣΚΥΛΛΑΚΟΣ",469
"24707"," Ευχαριστούμε τον κ. Σκυλλάκο.
Κύριε Υπουργέ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24708"," Το πρόβλημα μπορεί να υπάρξει για οποιονδήποτε εργαζόμενο στο χώρο της Υγείας. Είτε είναι ένστολος ο σύζυγος είτε ο ίδιος, ισχύουν τα ίδια. Απλώς για τους ενστόλους υπήρξε η διάταξη του 2001, ο 2946. 
Επειδή, όμως, με ρωτήσατε από πού προέκυψε αυτή η αδυναμία να μετακινηθεί, σας διαβάζω τα εξής: 
Στην προκήρυξη 7Κ του ΑΣΕΠ λήφθηκαν υπ’ όψιν και οι διατάξεις του ν. 3812/2009, που στο κεφάλαιο Ε, όπου αναφερόταν στο διορισμό, υπήρχε η επισήμανση: Το νοσηλευτικό προσωπικό των κατηγοριών ΠΕ, ΤΕ, ΔΕ, ΥΕ των νοσοκομείων του Υπουργείου Υγείας από την ημερομηνία πρόσληψής του και για μία πενταετία δεν επιτρέπεται να απομακρυνθεί από τη θέση στην οποία διορίστηκε για οποιοδήποτε λόγο και με οποιαδήποτε διαδικασία, απόσπαση ή μετάταξη ή μετάθεση. Τον όρο αυτό, κατά την υποβολή της αίτησης του ενδιαφερομένου για πρόσληψη, τον απεδέχθη ο υποψήφιος, δεδομένου ότι η αίτησή του αποτελεί ταυτόχρονα και υπεύθυνη δήλωση. 
Δηλαδή, όλοι όσοι έχουν προσληφθεί, γνώριζαν ότι είναι απαράβατος όρος η πενταετία.","ΜΙΧΑΗΛ ΤΙΜΟΣΙΔΗΣ",502
"24709"," Ο 3812 ποιού έτους είναι;","ΑΝΤΩΝΗΣ ΣΚΥΛΛΑΚΟΣ",469
"24710"," Του 2009. Είναι κατοπινός νόμος.","ΜΙΧΑΗΛ ΤΙΜΟΣΙΔΗΣ",502
"24711"," Δηλαδή, πάνω από την πενταετία γίνεται συνυπηρέτηση;","ΑΝΤΩΝΗΣ ΣΚΥΛΛΑΚΟΣ",469
"24712"," Ναι. Βεβαίως.","ΜΙΧΑΗΛ ΤΙΜΟΣΙΔΗΣ",502
"24713"," Και στους ενστόλους;","ΑΝΤΩΝΗΣ ΣΚΥΛΛΑΚΟΣ",469
"24714"," Βεβαίως. Εξετάζουμε περιπτώσεις και γίνονται.
Θα ήθελα, όμως, να σας επαναλάβω τη δική μας αγωνία: Όπως γνωρίζετε κι εσείς, η δυνατότητα την οποία είχαμε τα παλαιότερα χρόνια, σε κάθε θέση που είχαμε συνταξιοδότηση να γίνεται προκήρυξη και να προσλαμβάνουμε νέους εργαζόμενους, έχει περιοριστεί στο 1 προς 5. Αυτό καθιστά δύσκολο το γεγονός αναπλήρωσης των κενών. 
Έχει πολλή μεγάλη σημασία για εμάς το να γνωρίζετε ότι τα αιτήματα για μετακίνηση από τα μεγάλα αστικά κέντρα, που είναι ο κύριος όγκος των νοσηλευομένων, είναι πολλαπλάσια, είναι περισσότερα. Είναι 1 προς 15, 1 προς 13, 1 προς 17. Δηλαδή, ζητούν να φύγουν δεκαπέντε, δεκαεπτά από τα μεγάλα αστικά κέντρα και ζήτημα αν θα ζητήσει ένας να επιστρέψει. Εάν εμείς κάθε αίτημα το ικανοποιούσαμε, θα είχαμε πολύ σοβαρό πρόβλημα λειτουργίας των νοσοκομείων μας.
Έτσι, λοιπόν, προσπαθήσαμε να ισορροπήσουμε. Υπήρξε εγκύκλιος του Υπουργού, που έδινε οδηγίες κι εντολές στις διοικήσεις να μην κάνουν αποδεκτό οποιοδήποτε αίτημα. Πάλι, όμως, στο πλαίσιο των σοβαρών προβλημάτων ιδιαιτέρων περιπτώσεων επιτρέπουμε τις μετακινήσεις. Βεβαίως, υπάρχουν προϋποθέσεις: Για τους μεν νεοπροσλαμβανόμενους στη διετία δεν επιτρέπεται καμμία μετακίνηση –ούτε τρίμηνη - για δε μετά την πενταετία, εξετάζεται από τα υπηρεσιακά συμβούλια κι ανάλογα με τις ανάγκες των νοσοκομείων, επιτρέπεται η μετακίνηση ή όχι.
Εμείς στο πλαίσιο της δυνατότητας να αντικαταστήσουμε κενά –σήμερα ήμουν στο Υπουργείο Εσωτερικών- τις επόμενες ημέρες θα έχουμε την προκήρυξη επικουρικού προσωπικού, νοσηλευτικού και λοιπού προσωπικού. Επικουρικό προσωπικό, ιατρικό προσλαμβάνουμε. Ήδη «τρέχουν» δύο προκηρύξεις, οι οποίες ολοκληρώθηκαν κιόλας και αφορούν τα μεγάλα αστικά κέντρα. Την άλλη εβδομάδα θα γίνει προκήρυξη για την περιφέρεια. Έτσι, μπορούμε να καλύψουμε κενά με επικουρικούς γιατρούς. 
Το ίδιο νομοθετήσαμε πέρυσι, να επιτρέπεται η πρόσληψη και επικουρικού προσωπικού, για να καλύπτουμε κενά στα νοσοκομεία.
Προσπαθούμε να κάνουμε ό,τι μπορούμε με την υπάρχουσα και οικονομική κατάσταση, αλλά κυρίως με τη δυνατότητα να αντικαθιστούμε τα κενά.
Ευχαριστώ, κυρία Πρόεδρε.","ΜΙΧΑΗΛ ΤΙΜΟΣΙΔΗΣ",502
"24715"," Ευχαριστούμε τον Υφυπουργό Υγείας και Κοινωνικής Αλληλεγγύης, τον κ. Τιμοσίδη.
Συζητείται τώρα η τέταρτη με αριθμό 1120/26.10.2011 ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Ηλία Πολατίδη προς τον Υπουργό Επικρατείας, σχετικά με τη συρρίκνωση του ραδιοφωνικού προγράμματος «Η Φωνή της Ελλάδας».
Στον ερωτώντα Βουλευτή του Λαϊκού Ορθόδοξου Συναγερμού, στον κ. Πολατίδη, θα απαντήσει ο Υπουργός Επικρατείας, ο κ. Παντελής Καψής.
Παρακαλώ, κύριε Πολατίδη, έχετε το λόγο για δύο λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"24716"," Ευχαριστώ, κυρία Πρόεδρε.
Τον Οκτώβριο του παρελθόντος έτους ελήφθη μία απόφαση από τη Διοίκηση της ΕΡΤ και προφανώς από την τότε κυβέρνηση, να διακοπεί το πρόγραμμα «Η Φωνή της Ελλάδας» -η εκπομπή του, δηλαδή, στα βραχέα κύματα- ένα πρόγραμμα το οποίο λειτουργούσε ανελλιπώς από το 1940. Δεν μπορώ να καταλάβω πώς η Ελλάδα το 1940 είχε χρήματα να κάνει πρωτοπόρα πράγματα για εκείνη την εποχή και η Ελλάδα σήμερα δεν μπορεί να συντηρήσει αυτά που έχει.
Το ερώτημα είναι: Πώς είναι δυνατόν στην ΕΡΤ, στην οποία γίνεται χορός εκατομμυρίων ευρώ, όπου οι ημέτεροι έχουν γεμίσει τις τσέπες τους, στέλνουν χρήματα στην Ελβετία κι έχουν αμοιβαία κεφάλαια κλπ. να τα διαχειριστούν –πρόσωπα τα οποία μέχρι πρότινος είχαν στενή σχέση με το πρώην κυβερνών κόμμα- ξαφνικά να ερχόμαστε και να κόβουμε ένα συγκεκριμένο πρόγραμμα, το οποίο προφανώς έχει πολύ μικρό κόστος;
Έκανα, λοιπόν, την εξής ερώτηση, η οποία δεν απαντήθηκε και γι’ αυτό, φυσικά, είμαστε και σήμερα εδώ: Ποιο είναι αυτό το φοβερό κόστος, το οποίο τέλος πάντων αξίζει ούτως ώστε να αφήσουμε ασύδοτη την προπαγάνδα την ανθελληνική που υπάρχει από Σκόπια, Τουρκία και όλους τους άλλους; Ποιο είναι το φοβερό αυτό οικονομικό όφελος που έχει η ΕΡΤ; Τι ποσοστό του προϋπολογισμού της, τέλος πάντων, είναι αυτό το οποίο έχει γλιτώσει, εάν το έχει γλιτώσει; 
Πραγματικά μένει ένα τεράστιο κενό στην προώθηση των εθνικών θεμάτων, μένει ένα τεράστιο κενό στην ομογένεια. Εγώ, τουλάχιστον, έγινα δέκτης παραπόνων από ομογενείς που ζητούν το συγκεκριμένο πρόγραμμα, το οποίο ούτως ή άλλως δεν κοστίζει και πολλά χρήματα.
Υπάρχει κι ένα μη υλικό ή μη μετρούμενο σε χρήμα κόστος, το οποίο είναι αυτό της απώλειας επαφής που έχει η Ελλάδα με ένα σημαντικό κομμάτι της ομογένειας, το οποίο στηριζόταν για την επαφή του με την πατρίδα από το συγκεκριμένο πρόγραμμα.
Αναμένω κάποιες απαντήσεις.","ΗΛΙΑΣ ΠΟΛΑΤΙΔΗΣ",434
"24717"," Ευχαριστούμε, κύριε Πολατίδη.
Παρακαλείται ο Υπουργός Επικρατείας, ο κ. Καψής, να λάβει το λόγο.
Κύριε Υπουργέ, έχετε τρία λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"24718"," Ευχαριστώ, κυρία Πρόεδρε.
Πρώτον, κύριε Πολατίδη, είχα την εντύπωση ότι είχε απαντηθεί η ερώτησή σας. Την είχα απαντήσει. Δεν ξέρω αν δεν έφτασε. Κάτι έχει γίνει. Ευχαρίστως θα την απαντήσω και προφορικά πάντως.
Κατ’ αρχάς, να επισημάνω ότι η ενημέρωση των ομογενών και η διατήρηση των δεσμών τους με την πατρίδα, αποτελεί προτεραιότητα και αυτής της Κυβέρνησης και πιστεύω κάθε ελληνικής κυβέρνησης όλα αυτά τα χρόνια.
Το δεύτερο είναι ότι ασφαλώς η ΕΡΤ παίζει ένα πολύ σοβαρό ρόλο σε αυτή τη διαδικασία. Είναι το παράθυρο στην πατρίδα για εκατοντάδες χιλιάδες ή εκατομμύρια ομογενείς.
Θα σημειώσω, βέβαια, ότι ποτέ άλλοτε όσο σήμερα δεν υπήρχε τόσο στενή επαφή των ομογενών με την πατρίδα μέσω της ΕΡΤ. Επισημαίνω: πρώτον, την «ΕRT World», η οποία μεταδίδεται δορυφορικά σ’ όλο τον κόσμο και συνεχώς αναβαθμίζεται και παρακολουθείται από τους ομογενείς, δεύτερον, το site της ΕΡΤ, το οποίο ανανεώνεται όλο το εικοσιτετράωρο και είναι προσβάσιμο από το internet και τρίτον, ότι πάλι μέσα από το internet όλοι οι ομογενείς έχουν τη δυνατότητα να παρακολουθούν όλα τα προγράμματα της ΕΡΤ από το web radio σε εικοσιτετράωρη βάση.
«Η Φωνή της Ελλάδας» μεταδίδεται και αυτή όλο το εικοσιτετράωρο τόσο δορυφορικά, όσο και από το internet. Είναι αλήθεια ότι τα τελευταία χρόνια γίνεται μια πολύ μεγάλη προσπάθεια από την ΕΡΤ να μειώσει το κόστος της. Το πάρτι των «ημετέρων», που λέτε, έχει περιοριστεί, αν δεν έχει εξαλειφθεί πλήρως, σε πάρα πολύ μεγάλο βαθμό. Έχουμε εξοικονόμηση κόστους κατά δεκάδες εκατομμύρια ευρώ. Μόνο την τελευταία διετία ο αριθμός των απασχολούμενων στην ΕΡΤ έχει μειωθεί κατά περίπου χίλια πεντακόσια άτομα. 
Στο πλαίσιο αυτό υπήρξε, πράγματι, πρόβλημα για την εικοσιτετράωρη μετάδοση από τα βραχέα και μόνο από τα βραχέα της «Φωνής της Ελλάδας», η οποία περιορίστηκε στις δώδεκα από τις είκοσι τέσσερις ώρες. Αυτό προέκυψε από ένα πρόβλημα προσωπικού που στο σταθμό της Αυλίδας από τα δεκαοκτώ άτομα που υπηρετούσαν μετά τις αποχωρήσεις, συνταξιοδοτήσεις και όλα αυτά βρέθηκαν σήμερα να εργάζονται μόνο εννιά άτομα και δεν υπάρχει δυνατότητα εικοσιτετράωρης κάλυψης. Έγινε μια πρόσκληση ενδιαφέροντος από την ΕΡΤ, επειδή δεν υπάρχει δυνατότητα ούτε να προσληφθούν καινούργια πρόσωπα, αλλά ούτε και να υπάρξουν υπερωρίες, γιατί υπάρχει αυτό το όριο του 10% που έχει μπει. Ήδη, από την επόμενη εβδομάδα ο αριθμός των ωρών της μετάδοσης θα αυξηθεί από τις δώδεκα στις δεκαοκτώ ώρες και μελλοντικά θα δούμε τι πρόκειται να γίνει.","ΠΑΝΤΕΛΗΣ ΚΑΨΗΣ",216
"24719"," Ευχαριστούμε τον κύριο Υπουργό.
Παρακαλώ, τον ερωτώντα Βουλευτή, τον κ. Πολατίδη, να λάβει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24720"," Οπωσδήποτε έχει μειωθεί -και σας πιστεύω- ο αριθμός του προσωπικού της ΕΡΤ, αλλά δεν νομίζω ότι δεν ήταν υπερβολικός πριν και δεν μπορείτε να εξοικονομήσετε από άλλες θέσεις το προσωπικό, ούτως ώστε να δουλέψει αυτό το τόσο σημαντικό πρόγραμμα. Πραγματικά, σας λέω ότι υπήρξαν ομογενείς, οι οποίοι διαμαρτυρήθηκαν γι’ αυτό το κλείσιμο του προγράμματος, έστω γι’ αυτό το χρονικό διάστημα που προφανώς έχουν την πρόσβαση και στις άλλες υπηρεσίες και στη δορυφορική. Φαντάζομαι ότι εδώ υπάρχει ένα πρόβλημα με τον «HELLAS SAT» και τι θα γίνει με την εξέλιξή του, γιατί είναι προς πώληση κ.λπ.. Κατανοώ ότι μάλλον δεν είστε προετοιμασμένος για να απαντήσετε κάτι τέτοιο.
Δεν απαντάτε, όμως, πόσο είναι σήμερα το κόστος λειτουργίας του συγκεκριμένου προγράμματος. Δεν μου δίνετε πάλι την απάντηση. Θέλω στη δευτερολογία σας να μου απαντήσετε.
Το θέμα είναι γιατί δεν ελήφθησαν συγκεκριμένες προβλέψεις όταν σχεδιάστηκε αυτή η περικοπή. Η ΕΡΤ ξέρουμε ότι είχε πάρα πολύ προσωπικό, αλλά δεν νομίζω ότι δεν υπάρχει το απαιτούμενο προσωπικό. Υπάρχει γι’ άλλους τομείς, στους οποίους αφειδώς διαθέτετε και προσωπικό και πόρους, οι οποίοι δεν προσφέρουν τίποτα στη χώρα. Μπορεί ενδεχομένως να προσφέρουν σε κάποιες κομματικές ισορροπίες, μπορεί να προσφέρουν σε κάποιες εσωτερικές ισορροπίες, αλλά δεν προσφέρουν τίποτα στην Ελλάδα. «Η Φωνή της Ελλάδας» προσέφερε και συνεχίζει να προσφέρει. 
Πιστεύω ότι έπαιξε κάποιο ρόλο και το γεγονός ότι υπήρξε μια πίεση από την πλευρά αυτή, ούτως ώστε να πάμε έστω από τις δώδεκα ώρες στις δεκαοκτώ. Ελπίζω πολύ σύντομα να μπορέσουμε να πάμε στις είκοσι τέσσερις ώρες και να σταματήσει αυτή η απαράδεκτη διάκριση εις βάρος των ομογενών, που υπάρχει.
Αν θέλουμε να βγούμε από την κρίση -και πιστεύω ότι θέλετε και εσείς ως μέλος αυτής της Κυβερνήσεως να βγούμε από την κρίση με υγιή τρόπο- πρέπει να σταθούμε στην ομογένεια. Εκεί ελπίζουμε και όχι στα λιγότερο ή περισσότερο καλά ή κακά δάνεια.
Ευχαριστώ.","ΗΛΙΑΣ ΠΟΛΑΤΙΔΗΣ",434
"24721"," Ευχαριστούμε τον κ. Πολατίδη.
Κύριε Υπουργέ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"24722"," Χωρίς καμμία αμφιβολία θα συμφωνήσω ότι θέλουμε να στηριχθούμε και στην ομογένεια. Σωστά επισημάνατε ότι η ΕΡΤ εξακολουθεί να έχει πλεόνασμα προσωπικού σε πάρα πολλές ειδικότητες. Αυτό, όμως, είναι το παράδοξο της ΕΡΤ ότι έχει σε ειδικότητες που δεν χρειάζεται πλεόνασμα και ιδίως στους τεχνικούς υπάρχει πρόβλημα.","ΠΑΝΤΕΛΗΣ ΚΑΨΗΣ",216
"24723"," Επανεκπαίδευση δεν μπορείτε να κάνετε;","ΗΛΙΑΣ ΠΟΛΑΤΙΔΗΣ",434
"24724"," Δεν σας άκουσα.","ΠΑΝΤΕΛΗΣ ΚΑΨΗΣ",216
"24725"," Επανεκπαίδευση δεν μπορείτε να κάνετε;","ΗΛΙΑΣ ΠΟΛΑΤΙΔΗΣ",434
"24726"," Φοβάμαι ότι αυτό δεν θα μπορούσε να γίνει μέσα σε τόσο μικρό διάστημα. 
Παρ’ όλα αυτά να σας πω ότι στην πρόσκληση ενδιαφέροντος, η οποία τελείωσε χθες, υπήρξε πενιχρή ανταπόκριση. Άρα, θα πρέπει να δούμε πως μπορούμε να βρούμε λύση. Το κόστος του προγράμματος της «Φωνής της Ελλάδας», της μετάδοσης μάλλον από τα βραχέα -όχι το πρόγραμμα, γιατί το πρόγραμμα συνεχίζει, επαναλαμβάνω, κανονικά, δεν έχει περικοπεί το πρόγραμμα- είναι περίπου στο 1 εκατομμύριο ευρώ το χρόνο. 
Κάποια στιγμή -όχι σ’ αυτήν την Κυβέρνηση- θα τεθεί το ερώτημα: Θέλουμε να επενδύουμε λεφτά στα βραχέα, σ’ έναν τρόπο μετάδοσης ο οποίος ξεπερνιέται; Δεν μπορώ να φανταστώ ότι υπάρχουν αυτήν τη στιγμή ομογενείς στην Ευρώπη και στην Αυστραλία και στην Αμερική, οι οποίοι δεν έχουν πρόσβαση στο internet ή δεν έχουν πρόσβαση στη δορυφορική, πιθανότατα και στα δύο. 
Άρα, το βάρος που σωστά δίνει αυτήν τη στιγμή η ΕΡΤ -και νομίζω ότι θα συμφωνήσετε και εσείς- είναι στο να αξιοποιηθούν οι νέες τεχνολογίες. Οι νέοι ομογενείς δεν πρόκειται να ακούσουν στο ραδιοφωνάκι, όπως ακούγαμε ενδεχομένως εμείς, το πρόγραμμα της «Φωνής της Ελλάδας». Θα το παρακολουθήσουν στο internet, θα το παρακολουθήσουν στη δορυφορική τηλεόραση. Εκεί πρέπει να ρίξουμε το βάρος μας και όχι να συντηρούμε ενδεχομένως μορφές μετάδοσης, οι οποίες έχουν ήδη ξεπεραστεί. Ούτε στα καράβια πια δεν ακούν με τα βραχέα. Και στα καράβια έχουν πρόσβαση στο internet και μέσα από το internet παρακολουθούν τα νέα από την Ελλάδα.
Άρα, η κατεύθυνση μας πρέπει να είναι άλλη. Παρ’ όλα αυτά -επαναλαμβάνω- γίνεται προσπάθεια για όσο χρειάζεται να διατηρηθεί και αυτή η μορφή μετάδοσης.","ΠΑΝΤΕΛΗΣ ΚΑΨΗΣ",216
"24727"," Ευχαριστούμε τον Υπουργό Επικρατείας, τον κ. Παντελή Καψή.
Συζητείται η πρώτη με αριθμό 5530/7-2-2012 ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Στρατάκη προς την Υπουργό Ανάπτυξης, Ανταγωνιστικότητας και Ναυτιλίας, σχετικά με την ολοκλήρωση των διαδικασιών ελέγχου των επενδύσεων στην Περιφέρεια Κρήτης που έχουν υπαχθεί στον αναπτυξιακό νόμο 3299/2004.
Στον ερωτώντα Βουλευτή του ΠΑΣΟΚ, Νομού Ηρακλείου, τον κ. Στρατάκη, θα απαντήσει ο Υφυπουργός Ανάπτυξης, Ανταγωνιστικότητας και Ναυτιλίας, κ. Αθανάσιος Μωραΐτης.
Παρακαλώ, κύριε Στρατάκη, έχετε το λόγο για δύο λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"24728"," Ευχαριστώ, κυρία Πρόεδρε.
Κύριε Υπουργέ, σε μια συνάντηση που είχαμε πρόσφατα στο Επιμελητήριο Ηρακλείου μας παραδόθηκε ένας πλήρης φάκελος για όλα τα προβλήματα που έχουν. Μέσα στα προβλήματα αυτά ήταν και τα προβλήματα που αντιμετωπίζουν για τις επενδύσεις του αναπτυξιακού νόμου 3299/2004. Αναφέρονται, βέβαια, όλα αυτά σε λεπτομέρειες στην ερώτησή μου για καθυστερήσεις, για αλλαγές που πρέπει να γίνουν παρ’ ότι ενδεχομένως δεν προβλέπονται και βεβαίως, σ’ ότι αφορά την κάλυψη της ίδιας συμμετοχής που σύμφωνα με το επιμελητήριο δεν αποτελεί κανονιστική απαίτηση του νόμου, αλλά μόνο της αρμόδιας διεύθυνσης της περιφέρειας. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Επειδή, όπως όλοι μας τονίζουμε κάθε φορά, είναι ανάγκη να ξεμπλοκαριστούν όλες αυτές οι διαδικασίες που έχουν να κάνουν με την προώθηση των επενδύσεων, με την αλλαγή του κλίματος γενικότερα στην αγορά και οπουδήποτε αλλού μπορούμε να συμβάλλουμε, ερωτώ -και βέβαια πρέπει να μου απαντήσετε- εάν έχετε κατά νου να κάνετε κάποιες συγκεκριμένες ενέργειες για να αντιμετωπιστούν αυτά τα προβλήματα, τα οποία επισημαίνονται από το επιμελητήριο, όπως καταγράφεται και στο κείμενο της ερώτησής μου, με τελικό στόχο να υλοποιηθούν οι επενδύσεις που αυτό είναι το επιδιωκόμενο από όλους μας και από την Κυβέρνηση, αλλά και από τους επενδυτές, γιατί αυτό θα συμβάλλει και στην ανάκαμψη της οικονομίας, αλλά και στη βελτίωση του επενδυτικού κλίματος που το έχει αυτή τη στιγμή ιδιαίτερα πολύ μεγάλη ανάγκη η χώρα μας.
Αυτό ήθελα να τονίσω, κύριε Πρόεδρε. Ευχαριστώ. Πιστεύω η απάντηση που θα πάρω από τον Υπουργό να είναι θετική.","ΕΜΜΑΝΟΥΗΛ ΣΤΡΑΤΑΚΗΣ",484
"24729"," Ο Υφυπουργός Ανάπτυξης, Ανταγωνιστικότητας και Ναυτιλίας, κ. Αθανάσιος Μωραΐτης, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24730"," Ευχαριστώ, κύριε Πρόεδρε.
Θα ήθελα να ζητήσω από τον αγαπητό συνάδελφο να μου δώσει την ευκαιρία να απαντήσω γιατί τα θέματα του επενδυτικού νόμου είναι θέματα που καίνε, είναι θέματα που αυτές τις κρίσιμες ώρες για την οικονομία είναι ζητήματα που είναι στην επικαιρότητα.
Θέλω να επαναλάβω κάτι το οποίο έχω πει πολλές φορές. Βεβαίως, στη xώρα αυτή χρειαζόμαστε επενδύσεις, αλλά δεν θα κουραστώ να λέω και να ξαναλέω ότι αγαπητέ, κύριε Πρόεδρε, οι επενδύσεις στη χώρα μας θα πρέπει να γίνουν με κανόνες, με ένα ξεκάθαρο και διαφανές πλαίσιο.
Δυστυχώς, όμως, βλέπουμε τις τελευταίες ημέρες διάφορα γεγονότα, τα οποία μας τονίζουν και μας δείχνουν ότι υπάρχει ακόμη πολύς δρόμος που ως πολιτεία έχουμε να διανύσουμε. Είδαμε διάφορα κρούσματα διαφθοράς στα ασφαλιστικά ταμεία. Είδαμε κρούσματα διαφθοράς στην κεφαλαιαγορά και σε άλλους τομείς. Είδαμε χθες κρούσματα και στο Υπουργείο Ανάπτυξης.
Χθες –και θέλω να ενημερώσω το ελληνικό κοινοβούλιο- μετά από επιχείρηση του Υπουργείου Προστασίας του Πολίτη συνελήφθησαν δυο υπάλληλοι για δωροδοκία. Επίσης, πριν από πολύ λίγο καιρό, σε συνεργασία με το ΣΔΟΕ βρήκαμε πλαστές εγγυητικές επιστολές. Ήδη ο εισαγγελέας διερευνά και αυτήν την υπόθεση. Πιστεύω ότι είναι ώρα, όλος ο πολιτικός κόσμος να στείλει ένα ξεκάθαρο μήνυμα προς κάθε κατεύθυνση: Σε θέματα διαφάνειας θα πρέπει να είμαστε αμείλικτοι και ξεκάθαροι. 
Αυτό κάναμε και εμείς, και στη συνεργασία που είχαμε με το Υπουργείο Προστασίας του Πολίτη, αλλά και με όλα αυτά, τα οποία βρήκαμε το τελευταίο χρονικό διάστημα. Θέλω να στείλω αυτό το μήνυμα προς κάθε κατεύθυνση. Η πλάκα τελείωσε, κύριε Πρόεδρε. Και στα θέματα δημοσίου συμφέροντος το μήνυμα το δικό μας, όλου του πολιτικού κόσμου θα πρέπει να είναι ότι πλέον δεν παίζουμε. Το πουλόβερ της διαφθοράς θα ξηλωθεί θέλουν δεν θέλουν ορισμένοι. 
Όσον αφορά το χθεσινό περιστατικό, εγώ θέλω να συγχαρώ δημοσίως τα στελέχη της Ελληνικής Αστυνομίας, αλλά και την εταιρεία η οποία προχώρησε στην καταγγελία. Αν η εταιρεία δεν έκανε τη συγκεκριμένη καταγγελία, δεν θα είχαμε αυτά τα αποτελέσματα, τα οποία είχαμε σήμερα. 
Θέλω όμως πάνω απ’ όλα να διαβεβαιώσω τον επιχειρηματικό κόσμο της χώρας ότι ο αγώνας που κάνουμε για τα θέματα διαφάνειας στα θέματα του επενδυτικού νόμου θα συνεχιστεί με αμείωτους ρυθμούς. Στην προσπάθειά μας αυτή θέλουμε να έχουμε δίπλα μας τους πολίτες. Θέλουμε να έχουμε δίπλα μας τον επιχειρηματικό κόσμο. Θέλουμε να έχουμε δίπλα μας αυτούς τους κρατικούς λειτουργούς που δίνουν το καλύτερό τους εαυτό με ευσυνειδησία και είναι δίπλα μας σε αυτές τις μεγάλες μάχες που δίνουμε κάτω από αυτές τις συνθήκες ύφεσης που βιώνει η ελληνική οικονομία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Αυτό, το οποίο θέλω να πω και να υπογραμμίσω είναι ότι εμείς έγκαιρα πήραμε συγκεκριμένες πρωτοβουλίες για να δώσουμε μάχη κατά της γραφειοκρατίας, κατά της πολυνομίας και –αν θέλετε- κατά των πονηρών καθυστερήσεων. Φτιάξαμε έναν νέο επενδυτικό νόμο -πιστεύω ότι αυτό αφορά και ότι είναι και ένα κομμάτι της ερώτησή σας, αγαπητέ συνάδελφε- που κανείς δεν τον ήθελε. Σας μιλάω ειλικρινά. Ήταν ένας επενδυτικός νόμος που ήρθε να συγκρουστεί με παθογένειες δεκαετιών σε θέματα επενδύσεων. Ήταν ένας νόμος όπου πλέον όλη η διαδικασία που θέλει ο επενδυτής, της υποβολής και της αξιολόγησης, γίνεται με ηλεκτρονικό τρόπο. Ο επενδυτής πλέον δεν βρίσκεται με κανέναν υπάλληλο, με κανένα στέλεχος Υπουργείο. Και είμαστε περήφανοι ειδικά γι’ αυτό, το οποίο κάναμε. 
Κάναμε μια σειρά από άλλες παρεμβάσεις και πήραμε ορισμένες αποφάσεις, ώστε να θωρακίσουμε θεσμικά ως πολιτεία όλο αυτό το σύστημα αξιολόγησης των επενδύσεων. Φτιάξαμε το Ανεξάρτητο Μητρώο Αξιολογητών που αξιολόγησε με μεγάλη επιτυχία τα επενδυτικά σχέδια των δυο τελευταίων φάσεων του νέου επενδυτικού νόμου. Δημιουργήσαμε το Ανεξάρτητο Εθνικό Μητρώο Ελεγκτών, το οποίο και ενεργοποιείται άμεσα. Ιδρύσαμε δέκα έξι γραφεία εξυπηρέτησης επενδυτών σε όλη τη χώρα για την καλύτερη ενημέρωση, αλλά και την διευκόλυνση των επενδυτών. 
Ωστόσο –και τελειώνω με αυτό, κύριε Πρόεδρε- δεν σταθήκαμε μόνο στο νέο επενδυτικό νόμο. Βάλαμε κανόνες και λάβαμε μέτρα ενίσχυσης της διαφάνειας και στον παλαιό αναπτυξιακό νόμο, γιατί εκεί βλέπαμε ότι υπήρχαν προβλήματα. Καταργήσαμε τις υπερβάσεις του προϋπολογισμού, το γνωστό 5%, εκεί που γινόταν ένα μεγάλο μέρος συναλλαγής μεταξύ των επιχειρηματιών και των υπαλλήλων. Δημιουργήσαμε μια αυστηρή σειρά πληρωμής. Μειώσαμε τους χρόνους αναμονής στις πληρωμές, από δυο έτη σε τρεις μήνες. Βάλαμε ένα τέλος στα γρηγορόσημα.","ΑΘΑΝΑΣΙΟΣ ΜΩΡΑΪΤΗΣ",354
"24731"," Ολοκληρώστε, σας παρακαλώ, κύριε συνάδελφε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24732"," Τελειώνω, κύριε Πρόεδρε.
Μειώσαμε τους χρόνους αναμονής σε όλα τα στάδια του αναπτυξιακού νόμου. Όσον αφορά στις αξιολογήσεις, θα ήθελα να αναφέρω το εξής παράδειγμα: Γίνονταν πεντακόσιες αξιολογήσεις το χρόνο. Το 2010 ολοκληρώσαμε χίλιες αξιολογήσεις. Το 2012 ολοκληρώσαμε δύο χιλιάδες αξιολογήσεις. 
Το μήνυμα, όμως, το οποίο θέλω να στείλω σήμερα, κύριε Πρόεδρε, είναι ότι το πάρτι τελείωσε. Έχουμε μπροστά μας μια γιγαντιαία προσπάθεια σε εξέλιξη, ώστε να μπορέσουμε να περιορίσουμε αυτά τα φαινόμενα. Πάνω απ’ όλα, όμως, χρέος δικό μας είναι να θωρακίσουμε όσο καλύτερα μπορούμε τους θεσμούς, τους νόμους μας και όλες τις διαδικασίες.
Ευχαριστώ πολύ.","ΑΘΑΝΑΣΙΟΣ ΜΩΡΑΪΤΗΣ",354
"24733"," Και εμείς ευχαριστούμε.
Το λόγο έχει ο Βουλευτής Ηρακλείου κ. Εμμανουήλ Στρατάκης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24734"," Ευχαριστώ, κύριε Πρόεδρε.
 Κύριε Υπουργέ, όλα αυτά που μας είπατε είναι κατανοητά και επιθυμητά. Και βεβαίως, όλοι εμείς τα στηρίζουμε αυτά. Διότι θέλω να πιστεύω ότι, πραγματικά, η διαφάνεια και βεβαίως, η επιτάχυνση των διαδικασιών συμβάλλουν στο να χτυπιέται η διαφθορά. Διότι πολλές φορές όλα αυτά, τα οποία χρησιμοποιούνται είναι τερτίπια ακριβώς, τα οποία συμβάλλουν στην περαιτέρω ενίσχυση της διαφθοράς που μπορεί να παρατηρείται, αλλού ναι, αλλού όχι. Αυτό δεν έχει σημασία. 
Και πραγματικά αξίζουν συγχαρητήρια και στις αρμόδιες υπηρεσίες που επιλαμβάνονται αυτών των θεμάτων και έχουν αποτελέσματα. Και αυτό είναι που διεκδικεί –αν θέλετε- και απαιτεί ο ελληνικός λαός. Όπου βλέπει ότι υπάρχει μια παρανομία ή μια παρατυπία θέλει να έρχεται η πολιτεία, το κράτος να επεμβαίνει για να διορθώνει τα κακώς κείμενα, για να χτυπάει αυτούς που, πραγματικά, πρέπει να χτυπήσει για να μην επαναλαμβάνονται αυτά τα φαινόμενα. Και αυτό είναι λίγο-πολύ διδακτικό, δηλαδή, συμβάλλει στο να μην επαναλαμβάνονται τέτοιας μορφής φαινόμενα. Άρα, λοιπόν, με αυτήν την έννοια, θέλω να πιστεύω ότι πράγματι έχετε λειτουργήσει προς τη σωστή κατεύθυνση και το νέο θεσμικό πλαίσιο που έχει διαμορφωθεί μπορεί να δώσει θεαματικά αποτελέσματα. 
Πολύ σημαντικό, όμως, είναι και κάτι άλλο, το οποίο νομίζω πρέπει να το τονίσω από τη θέση αυτή: Οι επενδύσεις που εντάσσονται σε αυτούς τους νόμους, και στην ουσία αφορούν τους πολλούς και όχι πολύ μεγάλες επενδύσεις που τις κάνει ένας ή δυο ή κάποια ξένη επιχείρηση, είναι αυτές που έχει ανάγκη και η χώρα μας. Διότι αν δεν πάμε σε αυτές τις επενδύσεις, το όποιο παραγόμενο όφελος –δηλαδή, αν την επένδυση τη δημιουργήσει μια ξένη επιχείρηση- μπορεί να πηγαίνει στο εξωτερικό. Εμείς θέλουμε, λοιπόν, πέρα από την απασχόληση που μπορεί να δίνει δουλειά σε κάποιους -ει δυνατόν, μαζί με την απασχόληση και τη μείωση της ανεργίας που θα δίνουν αυτές οι επενδύσεις για τη χώρα μας- το εισόδημα που θα παράγεται να μένει στην Ελλάδα. Αυτό είναι που έχουμε ανάγκη, γιατί αυτό θα διαμορφώνει και τον πλούτο που χρειάζεται η χώρα μας για να ξεπεράσει προβλήματα όπως αυτά που αντιμετωπίζουμε. 
Γι’ αυτό θα έλεγα, κύριε Υπουργέ, αν είναι δυνατόν να μου απαντήσετε συγκεκριμένα στα ζητήματα που μπαίνουν -θέλω να πιστεύω ότι αυτό θα κάνετε στη δευτερολογία σας- από το Εμπορικό Βιομηχανικό Επιμελητήριο Ηρακλείου, σε σχέση με τις επενδύσεις του συγκεκριμένου νόμου. Διότι αν αυτό καταφέρουμε να το λύσουμε, θεωρώ ότι θα έχουμε κάνει ένα θετικό βήμα προς τη σωστή κατεύθυνση, ένα βήμα με το οποίο θα μπορούμε, πραγματικά, να πούμε ότι «ναι» συνδράμουμε τους επενδυτές, ότι ξεπερνιώνται τα προβλήματα που αντιμετωπίζουν και από τη γραφειοκρατική συνολικά διαδικασία, αλλά και εξαιτίας της δύσκολης οικονομικής συγκυρίας. 
Αυτά πιστεύω είναι ζητήματα, τα οποία πρέπει να λάβουμε υπ’ όψιν μας ως πολιτεία και να λάβετε υπ’ όψιν σας ως κράτος και ως αρμόδιο Υπουργείο για να δώσουμε μια παραπέρα ώθηση και μια ενίσχυση στην επενδυτική προσπάθεια. Εάν δεν το κάνουμε αυτό και αν συνεχίσουν να υπάρχουν γραφειοκρατικές διαδικασίες ή να υπάρχουν προβλήματα μη διαφάνειας, τα οποία ουσιαστικά συμβάλλουν στο να αναπτύσσεται η διαφθορά, καταλαβαίνουμε όλοι μας ότι και τα γρηγορόσημα θα συνεχίσουν να υπάρχουν και οι καταστάσεις αυτές οι αρνητικές που διαχέονται στην κοινωνία και λειτουργούν απαξιωτικά και για το κράτος, θα συνεχίσουν να υπάρχουν. Άρα, λοιπόν, εδώ χρειάζεται να δούμε πώς θα λύσουμε συγκεκριμένα προβλήματα, ιδιαίτερα όταν υποβάλλονται αυτά τα ζητήματα από ένα σημαντικό φορέα με προηγούμενη –και παρούσα- δράση, η οποία δείχνει ότι θέλει να συνδράμει τους επενδυτές, θέλει να συνδράμει τα μέλη της και άρα, να συμβάλλει ουσιαστικά στην ανάπτυξη της χώρας που τόσο έχουμε ανάγκη.
Ευχαριστώ πολύ.","ΕΜΜΑΝΟΥΗΛ ΣΤΡΑΤΑΚΗΣ",484
"24735"," Και εγώ σας ευχαριστώ.
Το λόγο έχει ο Υφυπουργός Περιφερειακής Ανάπτυξης, Ανταγωνιστικότητας και Ναυτιλίας κ. Αθανάσιος Μωραΐτης για τη δευτερολογία του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24736"," Ευχαριστώ, κύριε Πρόεδρε.
Θέλω να ξεκαθαρίσω –το γνωρίζει ο κ. Στρατάκης αυτό- ότι για όλες τις επενδύσεις έως δυο εκατομμύρια, αποκλειστικά υπεύθυνες είναι οι περιφέρειες. Για το ζήτημα του αναπτυξιακού νόμου που μας αναφέρετε και τα παραδείγματα υπεύθυνη είναι η Περιφέρεια Κρήτης. 
Ήρθαμε σε επαφή και σε συνεργασία με την περιφέρεια και είδαμε κάποια προβλήματα. Εγώ θέλω να αναφέρω ότι αυτό, το οποίο προέκυψε από την ενημέρωση είναι ότι εξαιτίας της εφαρμογής του «Καλλικράτη» προέκυψαν κάποιες καθυστερήσεις λόγω μεταφοράς αρμοδιοτήτων. Αυτό έγινε και σε άλλες περιφέρειες. Στο πλαίσιο αυτό, μετατάχθηκαν έντεκα υπάλληλοι και συνεπώς απαιτήθηκε και η μετακόμιση της υπηρεσίας σε ένα νέο κτήριο. Σας μεταφέρω την ενημέρωση που είχαμε από την Περιφέρεια Κρήτης. 
Κατά το τέλος του 2011, η Περιφέρεια Κρήτης είχε να αξιολογήσει ακόμη εκατόν πενήντα επενδυτικά σχέδια, τα οποία είχαν υποβληθεί κατά την περίοδο Δεκέμβριος 2009- Ιανουάριος 2010. Παρά τις δυσκολίες αυτές, η περιφέρεια κατάφερε εντός του 2011, να αντλήσει όλους τους πόρους που διαθέσαμε ως Υπουργείο για την πληρωμή των επενδύσεων που είχαν ολοκληρωθεί.
Όσον αφορά τους χαμένους φακέλους, η Περιφέρεια Κρήτης μας ενημερώνει ότι δεν υπήρξε κανένα τέτοιο περιστατικό. Εφόσον κάποιος επενδυτής απευθύνθηκε στην αποκεντρωμένη διοίκηση, όντως δεν θα βρέθηκε ο φάκελος του, διότι όλα πήγαν στα νέα γραφεία της περιφέρειας.
Όσον αφορά την επικαιροποίηση στοιχείων, αυτή έγινε σύμφωνα με τη ρητή πρόβλεψη του αναπτυξιακού νόμου 3299/2004 περί αίτησης συμπληρωματικών στοιχείων. Η επικαιροποίηση στοιχείων, γίνεται με σκοπό να διαπιστωθεί εάν όντως ο επενδυτής μπορεί να υλοποιήσει την επένδυση που έχει μπροστά του. Ως παράδειγμα, θέλω να αναφέρω τον επενδυτή που προσκομίζει έγγραφο με την αξία των μετοχών που κατέχει και τις οποίες θα πουλήσει για να καλύψει την ιδία συμμετοχή. Καταλαβαίνετε ότι άλλη αξία έχουν οι μετοχές και αυτό το χαρτί τον Ιανουάριο του 2010 και άλλη αξία έχουν σήμερα. 
Το ίδιο πράγμα θα μπορούσε να ισχύσει και με ένα χαρτί από μία τράπεζα. Μια έγκριση δανείου που δόθηκε πριν από δύο έτη καταλαβαίνετε ότι δεν ισχύει σήμερα και συνεπώς δεν θα μπορεί σε καμμία περίπτωση να υλοποιηθεί η επένδυση. 
Κατά συνέπεια, αυτό που θέλω να επισημάνω με τα παραδείγματα που αναφέρω είναι ότι εάν ένας επενδυτής δεν μπορεί να προσκομίσει τα τεκμήρια της ιδίας συμμετοχής, τότε δεν μπορεί, πράγματι, να υλοποιηθεί η επένδυση. 
Τέλος, η περιφέρεια μας ενημέρωσε ότι στις 7 Φεβρουαρίου 2012 έγινε συνάντηση στην Κρήτη, παρουσία εκπροσώπων του επιμελητηρίου, όπου ενημερώθηκαν όλοι οι εμπλεκόμενοι γι’ αυτά τα ζητήματα, που και εσείς σήμερα ορθά βάζετε στο ελληνικό Κοινοβούλιο και κατέληξαν σε κάποιες συγκεκριμένες δράσεις, ώστε να υπάρχουν οι αμοιβαία αποδεκτές λύσεις. 
Εμείς, ως Υπουργείο, θέλω να ξέρετε ότι θα στηρίξουμε την περιφέρεια στο έργο της, γιατί στηρίζουμε τις επενδύσεις. Πάνω απ’ όλα, όμως -θα κλείσω, κύριε Πρόεδρε, με αυτό που άρχισα την τοποθέτησή μου- εάν δεν βάλουμε κανόνες, δεν υπάρχει καμμία περίπτωση ποτέ, να αλλάξει το επιχειρηματικό περιβάλλον στη χώρα. 
Πράγματι, υπάρχουν παραδείγματα και από την δική σας περιφέρεια, όπου πολλοί επενδυτές σήμερα λένε ότι γιατί αλλάξατε το ένα ή το άλλο. Στο πλαίσιο του επενδυτικού νόμου, αυτού σας είπα πριν ότι τον αλλάξαμε μέσα από συγκρούσεις, επειδή ήταν πολλοί αυτοί που δεν ήθελαν να πάμε σε αλλαγές, γιατί είχαν βολευτεί. Και είχαν βολευτεί, σε έναν παλιό αναπτυξιακό νόμο, σε ένα αλισβερίσι που γινόταν, σε ένα σύστημα το οποίο ήταν έτοιμο και εξυπηρετούσε κάποιους. Επειδή όμως δεν τους εξυπηρετούσε όλους, γι’ αυτό το αλλάξαμε, γι’ αυτό συγκρουστήκαμε και πιστεύω ότι αυτό το οποίο μεταφέρουμε και εμείς, ως ελληνικό Κοινοβούλιο, ως ελληνική πολιτεία, είναι ένα μήνυμα ελπίδας, ότι από εδώ και πέρα με κανόνες διαφάνειας, θα πορευθούμε για τις επενδύσεις στη χώρα μας.
Ευχαριστώ πολύ.","ΑΘΑΝΑΣΙΟΣ ΜΩΡΑΪΤΗΣ",354
"24737"," Κυρίες και κύριοι συνάδελφοι, θα συζητηθεί τώρα η δεύτερη με αριθμό 4394/12-1-2012 ερώτηση δευτέρου κύκλου της Βουλευτού της Νέας Δημοκρατίας κ. Φωτεινής Πιπιλή προς τον Υπουργό Οικονομικών, σχετικά με τη μάστιγα του λαθρεμπορίου και κλοπής από ομάδες αλλοδαπών και ημεδαπών στο κέντρο της Αθήνας.
Στην ερώτηση της κ. Πιπιλή θα απαντήσει ο Αναπληρωτής Υπουργός Οικονομικών κ. Παντελής Οικονόμου.
Παρακαλείται η Βουλευτής της Νέας Δημοκρατίας κ. Φωτεινή Πιπιλή να λάβει το λόγο και να διατυπώσει την ερώτησή της.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24738"," Κύριε Υπουργέ, λυπάμαι, αν και είμαι Βουλευτής του ελληνικού Κοινοβουλίου, που θα δηλώσω στη Βουλή των Ελλήνων ότι είμαστε πραγματικά ένα κράτος γελοίο, ένα κράτος που συνθλίβει την κοινωνία, όπου πολλές φορές δεν είναι τα οικονομικά μέτρα που κάνουν την πλειονότητα των εχεφρόνων πολιτών να αγανακτεί αλλά είναι αυτή η γελοιότητα, αυτή η πλαδαρότητα, αυτή η αδιαφορία του ίδιου του κράτους, όπως αυτό εκφράζεται από την εκτελεστική εξουσία, όχι από τη νομοθετική, και κυρίως από όλες αυτές τις καθετοποιημένες πυραμιδοειδείς στρατιές ενός ανίκανου, εν πολλοίς, κράτους διοίκησης, διευθυντών, αστυνομικών διευθυντών, δημάρχων, περιφερειαρχών και λοιπών που αποτελούν αυτήν την άθλια κρατική μηχανή.
Κύριε Οικονόμου, είστε Βουλευτής της Α΄ Αθηνών και αναρωτιέμαι: Κανείς μα κανείς απ’ αυτήν την Κυβέρνηση δεν κυκλοφορεί στον δρόμο, ακόμη και με το αυτοκίνητο του, ώστε να δει την καινούργια μάστιγα που ταλανίζει όχι μόνο την πραγματικότητα αλλά και την αισθητική της ρημάδας της πόλης των Αθηνών και του κέντρου της; Αναφέρομαι σε αυτές τις ορδές, κυριολεκτικά, κυρίως ζευγαριών, συντριπτικής πλειοψηφίας ασιατικής καταγωγής, οι οποίοι μέρα μεσημέρι, αφού έχουν κατακλέψει το περιεχόμενο δημόσιας περιουσίας, που είναι οι κάδοι των δήμων, κουβαλάνε έμφορτα επικινδύνων ογκωδών αντικειμένων, καροτσάκια, που είναι και αυτά κλεμμένα από μεγάλες αλυσίδες σούπερ μάρκετ και διασχίζουν όλο το κέντρο της Αθήνας, απ’ όλες τις γειτονιές της Αθήνας –απ’ ό,τι έχω πληροφορηθεί, από το σύνολο της Αττικής- κατευθυνόμενοι σε μια οδική κατεύθυνση που ξεκινά από την Ομόνοια, συνεχίζει στην Πειραιώς, κάνει στροφή δεξιά στο Βοτανικό, για όσους ξέρουμε την Αθήνα, στροφή αριστερά για του Ρουφ. Αναφέρομαι σε αυτήν την καινούργια μάστιγα παρεμπορίου, από το οποίο μαφίες οργανωμένες, όχι μόνο κατακλέβουν το ελληνικό δημόσιο, αλλά δημιουργούν με σφραγίδα των συναρμόδιων Υπουργείων την εικόνα μίας χώρας χαοτικής, που τα μόνα μέτρα που εξακολουθεί και παίρνει είναι τα δημοσιονομικά, όταν δεν μπορεί να πατάξει καν το λαθρεμπόριο πετρελαίου και το «ηπιότερο» αλλά εξίσου εγκληματικό, το προκλητικό μαύρο λαθρεμπόριο μετάλλου που πηγαίνει σε συγκεκριμένα παράνομα σκραπατζίδικα στου Ρουφ και στο Βοτανικό. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Είστε Υπουργός Οικονομικών, είναι δικές σας οι ομάδες του ΣΔΟΕ, περιμένω την απάντησή σας και θα επανέλθω.
Ευχαριστώ.","ΦΩΤΕΙΝΗ ΠΙΠΙΛΗ",430
"24739"," Το λόγο έχει ο Αναπληρωτής Υπουργός Οικονομικών κ. Παντελής Οικονόμου.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24740"," Κυρία συνάδελφε, σας ευχαριστώ πολύ για την ερώτηση και εσάς, κύριε Πρόεδρε, που μου δώσατε το λόγο.
Κυρία συνάδελφε, είμαστε της ιδίας εκλογικής περιφέρειας. Νομίζω ότι ορισμένες αποστροφές στην παρουσίασή σας εντοπίζουν και την πηγή αδυναμίας αντιμετώπισης του κακού. Στην ερώτησή σας λέτε: «Ούτε αυτού του είδους το παραεμπόριο και αυτού του είδους την κλοπή δεν μπορούμε πλέον να αποτρέψουμε;». Ξέρετε ότι είναι η πιο δύσκολη μορφή. Οι κλασικές μορφές παρανομίας είναι πολύ πιο εύκολο να αντιμετωπιστούν, ιδιαίτερα εκεί που το κράτος μπορεί να εστιάσει την προσοχή του και έχει κατανεμημένες, συγκεκριμένες υπηρεσίες για την αντιμετώπιση, όπως, παραδείγματος χάριν, την Αστυνομία.
Για να δούμε εδώ ποιος φορέας του κράτους είναι αρμόδιος να αντιμετωπίσει τη συγκεκριμένη μορφή παραβατικότητας: Ασφαλώς είναι και η Δημοτική Αστυνομία. Με πληροφορούν εδώ ότι η Δημοτική Αστυνομία έχει απογράψει τους κάδους που γίνεται η κλοπή, τα απορρίμματα των οποίων μαζεύουν οι άνθρωποι, τα έχει εντοπίσει, έχει περιορίσει αυτήν την κίνηση και έχει ενημερώσει και όλες τις αρμόδιες κρατικές υπηρεσίες γι’ αυτό.
Το Υπουργείο Προστασίας του Πολίτη έχει αυξήσει την επιτήρηση. Έχει θέσει το θέμα σε Συμβούλιο Υπουργών, γιατί πολύ σωστά επισημάνατε ότι αυτή η παραβατικότητα έχει διεθνικές αποφύσεις, δεν είναι μονάχα μία παρέα από φουκαράδες που κλέβουν τα σκουπίδια. Έχει πολύ καλή οργάνωση όλο αυτό το σύστημα. 
Το ΣΔΟΕ, στο οποίο αναφερθήκατε, είναι ο τελευταίος τροχός της άμαξας. Ο μόνος λόγος που σας απαντώ εγώ είναι και κάποιος άλλος. Το ΣΔΟΕ υπάγεται στον κ. Βενιζέλο. Πέρα απ’ αυτό, το ΣΔΟΕ, που είναι του Υπουργείου Οικονομικών, είναι ο τελευταίος τροχός της άμαξας. Έχει δώσει πολύ συγκεκριμένη εντολή να παρακολουθείται η συγκεκριμένη μορφή παραβατικότητας και ό,τι μπορεί κάνει. 
Τα κλιμάκια ελέγχου των λαϊκών αγορών -άλλο όργανο του δημοσίου- και αυτά πρέπει να παρακολουθούν. 
Σας τα λέω όλα αυτά, διότι σε ένα κράτος σαν το δικό μας, το οποίο πράγματι έχει τα χάλια του –γι’ αυτό ξέρετε, δεν κομίζετε γλαύκα εις την πόλη μας, την Αθήνα- η εκτελεστική εξουσία πρέπει να χρησιμοποιήσει αυτό το κράτος που είναι έτσι. Βεβαίως, εάν το είχε φτιάξει -ιδίως όποτε είχε δηλώσει ότι πρέπει να το φτιάξει και δεν τα κατάφερε- θα ήταν πολύ καλύτερα. Αυτό το κράτος, όμως, έχουμε και με αυτό προσπαθούμε να αντιμετωπίσουμε την κατάσταση. 
Άρα, είναι μία πολύ δύσκολη μορφή παρανομίας. Το ότι είναι μικρή την κάνει ακόμη δυσκολότερη. Το κράτος έχει αυτές τις αδυναμίες και χτυπήσατε βεβαίως και ένα σημείο στο οποίο είναι γνωστό ότι πάσχουμε. Ακόμη κι αν ήταν τέλεια οργανωμένο το κράτος, όπως είναι σε άλλες χώρες, πάλι θα είχε σοβαρό πρόβλημα, ένα πρόβλημα συντονισμού σε μία νέα μορφή παραβατικότητας και εγκληματικότητας.
Πολύ πιο συγκεκριμένα πράγματα θα σας πω και στη δευτερολογία, για να δείτε ότι έχουν γίνει και άλλα, ασφαλώς όχι από το Υπουργείο Οικονομικών που στο συγκεκριμένο θέμα είναι ο τελευταίος τροχός της άμαξας αλλά και από άλλες υπηρεσίες, για να δείτε πόσο σύνθετο και δύσκολο είναι και πόσο εφευρετικοί πρέπει να γινόμαστε, όταν αντιμετωπίζουμε μηχανισμούς παρανομίας που πάντα είναι πιο γρήγοροι από το κράτος. Η παρανομία, πάντα τρέχει πιο γρήγορα από το κράτος, είναι πιο εφευρετική και πιο ανθεκτική στην άμυνά της απέναντι στους μηχανισμούς. Αλλά γι’ αυτά θα σας πω στην δευτερολογία μου.
Ευχαριστώ.","ΠΑΝΤΕΛΗΣ ΟΙΚΟΝΟΜΟΥ",379
"24741"," Η κ. Φωτεινή Πιπιλή έχει το λόγο για την ανάπτυξη της ερωτήσεώς της.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24742"," Ευχαριστώ, κύριε Πρόεδρε.
Εγώ, κύριε Υπουργέ, η οποία δεν είμαι εκτελεστική εξουσία, είμαι Αθηναία κάτοικος και πάνω από όλα δημοσιογράφος, ακολούθησα η ίδια με τη φωτογραφική μου μηχανή και παρακολούθησα –και δεν το έκανε καμμία υπηρεσία του ΣΔΟΕ, καμμία Δημοτική Αστυνομία και καμμία Αστυνομία- ζευγάρι με καροτσάκι και ακούστε το καταπληκτικό. Βασιλέως Γεωργίου με τα πόδια εγώ με τη φωτογραφική μηχανή, το καροτσάκι στρίβει, περνάει από το Προεδρικό Μέγαρο, που το φυλάσσουν σαράντα αστυνομικοί, ανεβαίνει ανάποδα επί του οδοστρώματος μπροστά από το Μέγαρο Μαξίμου, άλλοι πενήντα αστυνομικοί εκεί, στρίβει αριστερά Ηρώδου Αττικού και Βασιλίσσης Σοφίας, όπου είναι πεζοί, περνάει μπροστά από το Υπουργείο Εσωτερικών, άλλοι τριάντα αστυνομικοί, είναι ταξιτζήδες που χειρονομούν, είναι αυτοκίνητα, είναι αυτοί οι εξαθλιωμένοι κακόμοιροι που είναι και αδύνατοι, πάει να τους πέσει το καροτσάκι και είναι και ο τροχονόμος «το κερασάκι στην τούρτα» έξω από την Βουλή και εγώ ως Βουλευτής, που καθυβρίζομαι, γιατί δημιούργησα αυτό το κράτος πάω και πιάνω τον τροχονόμο και του λέω: «Με συγχωρείτε, αυτό το αίσχος το βλέπετε μπροστά στη Βουλή»; Και ο τροχονόμος μου απαντά: «Κυρία Βουλευτή, δεν είναι δική μου αρμοδιότητα». Και λέω: Έτσι είστε; Κάνω και εγώ το απλούστερο στον κοινοβουλευτικό έλεγχο. Στις 12/1 κάνω ερώτηση στον Υπουργό Οικονομικών, στον Υπουργό Προστασίας του Πολίτη, στον Υπουργό Εσωτερικών κ. Γιαννίτση. Το Υπουργείο Οικονομικών με αγνόησε, κύριε Οικονόμου. Το Υπουργείο Οικονομικών παρανόμησε και δεν μου απάντησε ποτέ στην ερώτηση, γι’ αυτό και ήρθε η ερώτηση ως επίκαιρη σήμερα. Για τη γελοιότητα στην απάντηση του ΥΠΟ να μην το σχολιάσω! Είπε το καταπληκτικό: «Πάντως, κυρία Πιπιλή, ατύχημα δεν έχει γίνει ακόμα από τα καροτσάκια».
 Ο Δήμος Αθηναίων έχει καταγγείλει στο ΣΔΟΕ, στην εισαγγελία, παντού –και θα τα καταθέσω- τις διευθύνσεις των σκραπατζίδικων. Στο Βοτανικό είναι. Στείλτε ένα συνεργείο του ΣΔΟΕ το βράδυ και θα τα βρει. Σας τα έχει πει ο Δήμος Αθηναίων. Τα αγνοείτε. 
Ο εισαγγελέας, επειδή εγώ ως δημοσιογράφος δημοσίευσα στην Εφημερίδα «ΔΗΜΟΚΡΑΤΙΑ» την καταγγελία, παρενέβη. Και λέω: Ο εισαγγελέας παρενέβη σε μια δημοσιογράφο που έγραψε ένα δημοσίευμα, τρία ρημάδια Υπουργεία δεν μπορούν να εντοπίσουν τα σκραπατζίδικα, κύριε Οικονόμου; Αν παρακολουθήσετε πέντε καροτσάκια, θα σας πάνε εκεί που γίνεται το όργιο παρανομίας, κλοπής. Και το κυριότερο. Όλα αυτά τα μέταλλα πού πάνε, κύριε Οικονόμου; Μήπως γίνονται κουτάλια, μήπως γίνονται κατσαρόλες, μήπως γίνονται μπρίκια και πωλούνται στην αγορά και εκτός του οικονομικού εγκλήματος έχουμε και σοβαρό πρόβλημα για τη δημόσια υγεία;
Νομίζω ότι ένα κράτος που θέλει να δείχνει ότι σέβεται τον πολίτη, αυτά τα σκραπατζίδικα, χωρίς καμμία δικαιολογία θα πρέπει να τα κλείσει, για να μην πούμε ότι όταν περνάμε μπροστά από το Μέγαρο Μαξίμου και βγει καμμιά φορά κανένας ξένος, θα διαπομπευθούμε για μια ακόμα φορά.
Ευχαριστώ.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΦΩΤΕΙΝΗ ΠΙΠΙΛΗ",430
"24743"," Ο Αναπληρωτής Υπουργός Οικονομικών κ. Παντελής Οικονόμου, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24744"," Ευχαριστώ, κύριε Πρόεδρε.
Κυρία συνάδελφε, κατ’ αρχάς δεν αμφισβήτησε ποτέ κανείς ούτε την ικανότητά σας τη δημοσιογραφική στο ρεπορτάζ και πολύ περισσότερο δεν αμφισβήτησε κανείς και την αγάπη σας για την πόλη μας. Αλίμονο! Παρά το ότι έχετε διαπρέψει και στα δυο αυτά πεδία -και το λέω ειλικρινά, γιατί πολλοί καμμιά φορά θεωρούν ότι το λέω έτσι για χάριν αστεϊσμού, αλλά τώρα το πιστεύω αυτό- γιατί θέλετε σε αυτά που έχετε διαπρέψει να τα εγκαταλείψετε και να μεταμορφωθείτε σε διαχειριστή του κράτους; Δεν σας πάει αυτός ο ρόλος. Ούτε εμένα μου πάει. 
Εμείς οι πολιτικοί, οι οποίοι είμαστε περιοδικοί στην άσκηση της εξουσίας -όποτε μας δίνει εντολή ο ελληνικός λαός το κάνουμε και αυτό- δεν πρέπει να ταυτιζόμαστε με το κράτος. Το ελληνικό κράτος, πράγματι, έχει τα χάλια του. Θα πρέπει εσείς να απολογηθείτε αν αύριο με το καλό αποφασίσει έτσι ο ελληνικός λαός να ασκήσει την εξουσία; Θα πρέπει να μεταμορφωθείτε σε απολογητή του κράτους; Θα πρέπει να γίνετε, δηλαδή, αστυνομικός στη θέση του αστυνομικού, ανακριτής στη θέση του ανακριτή, διώκτης στη θέση του διώκτη; Δεν είναι η δουλειά μας αυτή.","ΠΑΝΤΕΛΗΣ ΟΙΚΟΝΟΜΟΥ",379
"24745"," Ο κοινοβουλευτικός έλεγχος δεν είναι η δουλειά μας;","ΦΩΤΕΙΝΗ ΠΙΠΙΛΗ",430
"24746"," Η δουλειά μας είναι μεταξύ άλλων, βεβαίως να αντιμετωπίζουμε και αυτά τα φαινόμενα, αλλά θα χρησιμοποιήσουμε ως εργαλείο αυτό το κράτος, το οποίο μπορώ να πω ότι είναι και χειρότερο.
Και μια και είναι έτσι πολύ φιλική η διάθεση και βλέπω και τον κ. Παυλόπουλο εδώ που είναι φίλος μου, θα του πω ότι το κράτος είναι σε αυτά τα χάλια σήμερα μετά από μια εξαετή επανίδρυση. Έτσι δεν είναι;","ΠΑΝΤΕΛΗΣ ΟΙΚΟΝΟΜΟΥ",379
"24747"," Και δυόμισι χρόνια από διάλυση.","ΦΩΤΕΙΝΗ ΠΙΠΙΛΗ",430
"24748"," Βεβαίως. 
Μόνο που τα δυόμισι χρόνια, κυρία Πιπιλή, είχαμε και άλλα πράγματα να κάνουμε, τα οποία τα ξέρετε.","ΠΑΝΤΕΛΗΣ ΟΙΚΟΝΟΜΟΥ",379
"24749"," Σκραπατζίδικα...","ΦΩΤΕΙΝΗ ΠΙΠΙΛΗ",430
"24750"," Για το σκραπατζίδικο που λέτε μόλις μου δώσετε τη διεύθυνση, πολύ ευχαρίστως να το δώσω στον συνάδελφο Υπουργό Προστασίας του Πολίτη.","ΠΑΝΤΕΛΗΣ ΟΙΚΟΝΟΜΟΥ",379
"24751"," Μα τα έχετε από το Δήμο Αθηναίων.","ΦΩΤΕΙΝΗ ΠΙΠΙΛΗ",430
"24752"," Όχι, την ερώτησή σας την έχω εδώ.","ΠΑΝΤΕΛΗΣ ΟΙΚΟΝΟΜΟΥ",379
"24753"," Τα χαρτιά…","ΦΩΤΕΙΝΗ ΠΙΠΙΛΗ",430
"24754"," Με συγχωρείτε, δεν έχω από το Δήμο Αθηναίων την πληροφορία αυτή, αλλά πολύ ευχαρίστως να την πάρω…","ΠΑΝΤΕΛΗΣ ΟΙΚΟΝΟΜΟΥ",379
"24755"," Θα σας τα στείλω εγώ.","ΦΩΤΕΙΝΗ ΠΙΠΙΛΗ",430
"24756"," Αυτό είναι το μόνο εύκολο.
Εκτός αν υπονοείτε κάτι άλλο. Ότι έχουμε κάποιο λόγο εμείς να μη θέλουμε να κλείσει το σκραπατζίδικο.","ΠΑΝΤΕΛΗΣ ΟΙΚΟΝΟΜΟΥ",379
"24757"," Όχι, όχι, δεν λέω αυτό.","ΦΩΤΕΙΝΗ ΠΙΠΙΛΗ",430
"24758"," Δεν νομίζω ότι λέτε αυτό, αλλά να σας πω ότι πρέπει να είμαστε και λίγο πιο εφευρετικοί. Όχι εσείς που ρωτάτε, εμείς που είμαστε στη θέση που είμαστε σήμερα. 
Υπάρχει ένα σοβαρότερο πρόβλημα από αυτό που λέτε και είναι και ένας πιο εύκολος τρόπος εντοπισμού της παρανομίας, στον οποίο εγώ να δεχθώ ότι δεν έχουμε καλές επιδόσεις. Όλη αυτή η κατάσταση με το παρεμπόριο, οφείλεται στην ανοχή μας σε ένα πολύ απλό φαινόμενο, το οποίο θα σας το πω. Εάν πάτε μια βόλτα στις περιοχές που λέτε στην Ομόνοια, Πειραιώς κ.λπ., θα διαπιστώσετε το εξής. Ότι έχουν αλλάξει όλες οι χρήσεις των οικημάτων που υπάρχουν. Όλες οι χρήσεις των κατασκευών και των κτηρίων έχουν αλλάξει. Εκεί που έπρεπε να μένουν άνθρωποι, υπενοικιάζεται ο χώρος αυτός σε παράνομους συνήθως, αλλά και μη παράνομους μετανάστες και εισπράττονται μαύρα εισοδήματα, υπό μορφή ενοικίων και υπενοικίων. Αυτό είναι το ένα θέμα. 
Το δεύτερο είναι το εξής. Άλλα κτήρια τα οποία θα έπρεπε να είναι κατοικίες ή γραφεία έχουν γίνει αποθήκες. Εκτός από τα σκραπατζίδικα που έχετε εντοπίσει, εγώ σας λέω μετά βεβαιότητας ότι υπάρχουν σκραπατζίδικα και σε κτήρια, τα οποία θα έπρεπε να στεγάζουν γραφεία ή κατοικίες. Και τις λίγες κατοικίες ανθρώπων που ήθελαν να μείνουν στο κέντρο, αυτοί τις έχουν εγκαταλείψει και είναι άδειες. Προφανώς θα ασκούνται και άλλες μορφές παρανομίας και παραβατικότητας εκεί. 
Άρα, αυτό το οποίο θα μου προτείνετε αμέσως τώρα εσείς, το έχουμε κάνει. Έχουμε ειδοποιήσει και την Επιθεώρηση του Υπουργείου ΥΠΕΚΑ, τις πολεοδομίες, διότι αυτός ίσως να είναι και ο πιο απλός τρόπος να αντιμετωπίσουμε αυτής της μορφής την παραβατικότητα.","ΠΑΝΤΕΛΗΣ ΟΙΚΟΝΟΜΟΥ",379
"24759"," Όχι. Το καροτσάκι να ακολουθήσουν η Αστυνομία και το ΣΔΟΕ…","ΦΩΤΕΙΝΗ ΠΙΠΙΛΗ",430
"24760"," Σύμφωνοι. Μόνο που η Αστυνομία και το ΣΔΟΕ, που πολύ σωστά λέτε ότι αν τα πάρουν από πίσω θα τα βρουν…","ΠΑΝΤΕΛΗΣ ΟΙΚΟΝΟΜΟΥ",379
"24761"," Συναρμόδιοι είναι.","ΦΩΤΕΙΝΗ ΠΙΠΙΛΗ",430
"24762"," Γνωρίζετε πολύ καλά -είμαι βέβαιος, γιατί είστε πολύ επιμελής συνάδελφος και πολύ αγαπητή συνάδελφος- ότι κάνουν και άλλα πράγματα αυτήν την εποχή.","ΠΑΝΤΕΛΗΣ ΟΙΚΟΝΟΜΟΥ",379
"24763"," Ε, ας κάνουν και αυτό, κύριε Οικονόμου.","ΦΩΤΕΙΝΗ ΠΙΠΙΛΗ",430
"24764"," Κλείνω, λοιπόν, διότι έχω υπερβεί κατά πολύ και το χρόνο το διαθέσιμο. Όχι απλώς κάνουν κάτι, κάνουν πάρα πολλά. Και αυτό το εμπόριο, πρέπει να είναι μεγάλο. Ο όγκος δηλαδή, της παρανομίας πρέπει να είναι σημαντικός. Αλλά κάνατε και μια αναφορά στο λαθρεμπόριο καυσίμων. Θα μου επιτρέψετε αύριο στη θυρίδα σας, να βάλω την έκθεση την οποία έδωσα στην Επιτροπή Οικονομικών της Βουλής, για το θέμα του λαθρεμπορίου. Μετά από αυτό που θα σας δώσω, θα δυσκολευτείτε να κάνετε ερώτηση. Έχουμε πολλά να κάνουμε ακόμα, δεν μπορώ να πω ότι είμαι ενθουσιασμένος…","ΠΑΝΤΕΛΗΣ ΟΙΚΟΝΟΜΟΥ",379
"24765"," Για τα σκραπατζίδικα;","ΦΩΤΕΙΝΗ ΠΙΠΙΛΗ",430
"24766"," Όχι, όχι, για το λαθρεμπόριο καυσίμων στο οποίο αναφερθήκατε. 
Ταυτοχρόνως έχουμε κάνει πάρα πολλά και με μεγάλη μου χαρά να σας δώσω την ενημέρωση που έκανα στην Επιτροπή Οικονομικών της Βουλής να τη δείτε.
Σας ευχαριστώ πολύ.
ΠΡΟΕΔΡEΥΩΝ (Γρηγόριος Νιώτης): Η τρίτη με αριθμό 4689/19-1-2012 ερώτηση του Ανεξάρτητου Βουλευτή κ. Βασιλείου Οικονόμου προς τον Υπουργό Παιδείας, Διά Βίου Μάθησης και Θρησκευμάτων, σχετικά με την επίλυση του προβλήματος της μεταφοράς των μαθητών στα σχολεία του Δήμου Σαρωνικού, δεν θα συζητηθεί λόγω αναρμοδιότητας και διαγράφεται.","ΠΑΝΤΕΛΗΣ ΟΙΚΟΝΟΜΟΥ",379
"24767"," Κύριε Πρόεδρε, παρακαλώ, το λόγο.
ΠΡΟΕΔΡEΥΩΝ (Γρηγόριος Νιώτης): Ορίστε, κύριε Οικονόμου, έχετε το λόγο.","ΒΑΣΙΛΕΙΟΣ ΟΙΚΟΝΟΜΟΥ",378
"24768"," Κύριε Πρόεδρε, επειδή ισχυρίζεται το Υπουργείο Παιδείας διά της κυρίας Υφυπουργού ότι δεν έχει την αρμοδιότητα, θέλω να καταθέσω στα Πρακτικά της Βουλής, αλλά και να σας πω ότι κατέθεσα μία ερώτηση για το θέμα της μεταφοράς των μαθητών του Σαρωνικού στον κύριο Υπουργό Εσωτερικών και στον κύριο Υπουργό Παιδείας. 
Ο κύριος Υπουργός Εσωτερικών, διά του Υφυπουργού του μου απάντησε και μου λέει: «Για την τροποποίηση της υπ’ αριθμ. 35415/2011 ΚΥΑ, κατά το σκέλος που αφορά τις κατηγορίες μαθητών πρωτοβάθμιας και δευτεροβάθμιας εκπαίδευσης, που δικαιούνται δωρεάν μεταφοράς αναλόγως των χιλιομετρικών αποστάσεων, αρμόδιο να ενημερώσει την Εθνική Αντιπροσωπεία είναι το Υπουργείο Παιδείας...» 
Την ίδια στιγμή η κυρία Υφυπουργός, η οποία πιστεύει ότι θα δοξαστεί κρυβόμενη, απαντάει ότι είναι αναρμόδια. Μάλιστα δύο μήνες μετά από την κατάθεση της γραπτής ερώτησής μου, η οποία έχει εξελιχθεί σε επίκαιρη, έρχεται σήμερα και λέει ότι είναι αναρμόδια.
Ο κύριος Υφυπουργός Εσωτερικών, λέει ότι είναι αρμόδιο το Υπουργείο Παιδείας. Φυσικά είναι αρμόδιο το Υπουργείο και κάνω τον έλεγχο και ζητάω να μου πει τι θα κάνει το Υπουργείο Παιδείας. Την ίδια στιγμή που το Υπουργείο Παιδείας λέει ότι είναι αναρμόδιο για το ποιος θα πληρώσει τις φωτοτυπίες, είναι αναρμόδιο για το πού θα γίνουν και ποιος θα φτιάξει τα σχολεία, είναι αναρμόδιο για τις σχολές λαϊκής επιμόρφωσης, είναι αναρμόδιο για τον καθαρισμό των σχολείων, είναι αναρμόδιο για την συντήρηση των σχολικών κτηρίων, είναι αναρμόδιο για τη μετακίνηση των μαθητών. Δεκάδες ερωτήσεις στο Υπουργείο Παιδείας και αυτό δηλώνει αναρμόδιο. Δεν ξέρουν, δεν απαντάνε. 
Και σήμερα για τον Σαρωνικό, για το μεγάλο πρόβλημα που υπάρχει, πάλι κρυβόμενη η κυρία Υφυπουργός νομίζει ότι θα μπορέσει να απαλλαγεί από τις ευθύνες της και από το να δώσει λόγο. 
Διαμαρτύρομαι έντονα, κύριε Πρόεδρε. Μάλιστα μου κάνει τρομερή εντύπωση που έλαβα σήμερα την γραπτή απάντηση. Εγώ αυτό το θεωρώ μεγάλη πολιτικάντικη κίνηση. Δηλαδή, τελευταία στιγμή, να πάρω μία γραπτή απάντηση.
Έχει οριστεί σήμερα η συζήτηση της επίκαιρης ερώτησης και παρακαλώ θα ήθελα να γίνει έλεγχος για το κατά πώς λειτουργούν οι Υπουργοί. Εάν με αυτόν τον τρόπο, δηλαδή διά της αναρμοδιότητας, δεν έρχονται να απολογηθούν, τότε καταργούμε και τον κοινοβουλευτικό λόγο και τη Βουλή. 
ΠΡΟΕΔΡEΥΩΝ (Γρηγόριος Νιώτης): Κύριε Οικονόμου, παρακαλώ, να καταθέσετε το έγγραφο του Υφυπουργού Εσωτερικών.","ΒΑΣΙΛΕΙΟΣ ΟΙΚΟΝΟΜΟΥ",378
"24769"," Κύριε Πρόεδρε, εγώ καταθέτω την απάντηση του κ. Κουκουλόπουλου, ο οποίος πολύ σωστά ομιλεί ότι είναι αρμοδιότητα του Υπουργείου Παιδείας. 
(Στο σημείο αυτό ο Βουλευτής κ. Βασίλειος Οικονόμου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡEΥΩΝ (Γρηγόριος Νιώτης): Θα επιληφθεί το Προεδρείο, ώστε να υπάρξει σύντομα επανεγγραφή της ερωτήσεώς σας και απάντηση αρμοδίως.
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων. 
ΠΡΟΕΔΡEΥΩΝ (Γρηγόριος Νιώτης): Εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Διοικητικής Μεταρρύθμισης και Ηλεκτρονικής Διακυβέρνησης.
Ψήφιση στο σύνολο του σχεδίου νόμου: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου». 
Το νομοσχέδιο θα ψηφιστεί στο σύνολο στη συνέχεια.
Υπουργείου Αγροτικής Ανάπτυξης και Τροφίμων. 
Μόνη συζήτηση επί της αρχής, των άρθρων και του συνόλου του σχεδίου νόμου: «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων – Ρύθμιση εμπραγμάτων δικαιωμάτων και λοιπές διατάξεις». 
Το νομοσχέδιο θα συζητηθεί κατά τη σημερινή συνεδρίαση.
Υπουργείου Προστασίας του Πολίτη. 
Μόνη συζήτηση επί της αρχής, των άρθρων και του συνόλου του σχεδίου νόμου: «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις». 
Ερωτάται το Σώμα: Γίνεται δεκτό το νομοσχέδιο;","ΒΑΣΙΛΕΙΟΣ ΟΙΚΟΝΟΜΟΥ",378
"24770"," Κρατείται.
ΠΡΟΕΔΡEΥΩΝ (Γρηγόριος Νιώτης): Το νομοσχέδιο κρατήθηκε και θα συζητηθεί κατά τη συνήθη διαδικασία.
Κυρίες και κύριοι συνάδελφοι, επανερχόμεθα στο νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου».
Κύριε Υφυπουργέ, έχετε να κάνετε κάποια δήλωση;","ΟΛΟΙ ΟΙ ΒΟΥΛΕΥΤΕΣ",NA
"24771"," Μάλιστα, κύριε Πρόεδρε.
ΠΡΟΕΔΡEΥΩΝ (Γρηγόριος Νιώτης): Ορίστε, κύριε Υφυπουργέ, έχετε το λόγο.","ΚΩΝΣΤΑΝΤΙΝΟΣ ΡΟΒΛΙΑΣ",444
"24772"," Προ δύο ωρών περίπου, έλαβα ένα φαξ από την Ένωση Δικαστών και Εισαγγελέων, σχετικά με ψηφισμένη διάταξη του νομοσχεδίου. 
Επειδή πιστεύω ότι πρόκειται περί παρεξηγήσεως, θέλω να κάνω μία ερμηνευτική δήλωση, προκειμένου να περιληφθεί στα Πρακτικά και η οποία έχει ως εξής: 
«Η ρύθμιση της παραγράφου 20 α εδάφιο δεύτερο της τροπολογίας και ήδη άρθρου ένατου του νομοσχεδίου, σχετικά με τους δικαστικούς λειτουργούς, υπαγορεύεται από την υποχρέωση συνεχούς ενημέρωσης και επικαιροποίησης της βάσης δεδομένων των προσώπων, οι απολαβές των οποίων βαρύνουν τον κρατικό προϋπολογισμό. 
Τα γνωστά και μεγάλα κενά στο χώρο της δικαιοσύνης, θα καλυφθούν στο πλαίσιο των ισχυουσών διατάξεων, οι οποίες δεν τροποποιούνται με την παρούσα ρύθμιση». 
ΠΡΟΕΔΡEΥΩΝ (Γρηγόριος Νιώτης): Παρακαλώ να το καταθέσετε για τα Πρακτικά και να διανεμηθεί στους κυρίους συναδέλφους. 
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει για τα Πρακτικά το προαναφερθέν έγγραφο, το οποίο έχει ως εξής:
(Να φωτογραφηθεί η σελ. 79)","ΚΩΝΣΤΑΝΤΙΝΟΣ ΡΟΒΛΙΑΣ",444
"24773"," Κύριε Πρόεδρε, καταθέτω επίσης και το έγγραφο της Ένωσης Δικαστών και Εισαγγελέων, το οποίο ανέφερα προηγουμένως. 
(Στο σημείο αυτό ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Κωνσταντίνος Ρόβλιας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΚΩΝΣΤΑΝΤΙΝΟΣ ΡΟΒΛΙΑΣ",444
"24774"," Κύριε Πρόεδρε, παρακαλώ, το λόγο για ένα λεπτό, προκειμένου να ζητήσω μία επεξήγηση από τον κύριο Υπουργό. 
ΠΡΟΕΔΡEΥΩΝ (Γρηγόριος Νιώτης): Κύριε συνάδελφε, αφήστε να ψηφισθεί το νομοσχέδιο και θα πάρετε το λόγο μετά. Δεν μπορείτε να εμπλακείτε τώρα σε ερμηνευτική δήλωση ...","ΠΡΟΚΟΠΗΣ ΠΑΥΛΟΠΟΥΛΟΣ",424
"24775"," Μα, μία επεξήγηση μόνο, κύριε Πρόεδρε, θα ζητήσω από τον κύριο Υπουργό.","ΠΡΟΚΟΠΗΣ ΠΑΥΛΟΠΟΥΛΟΣ",424
"24776"," Μα, κύριε Πρόεδρε, ο Κανονισμός …","ΚΩΝΣΤΑΝΤΙΝΟΣ ΓΕΙΤΟΝΑΣ",82
"24777"," Κύριε συνάδελφε, μισό λεπτό θα κάνω μόνο. Θα μιλήσετε, μην ανησυχείτε. Τον Κανονισμό να τον θυμόμαστε και όταν οι Υπουργοί σας μιλάνε με τις ώρες. 
ΠΡΟΕΔΡEΥΩΝ (Γρηγόριος Νιώτης): Κύριε Παυλόπουλε, σας παρακαλώ. Μην ανοίξουμε τώρα διάλογο.
Ορίστε, έχετε το λόγο.","ΠΡΟΚΟΠΗΣ ΠΑΥΛΟΠΟΥΛΟΣ",424
"24778"," Λέω, λοιπόν, ότι ερμηνεύοντας τη δήλωση την οποία έκανε ο κύριος Υπουργός -γιατί είναι ένα πολύ μεγάλο ζήτημα, είμαι εισηγητής στο νομοσχέδιο και γι’ αυτό το λέω- την εκλαμβάνω ως μία δήλωση η οποία σημαίνει πως τα κενά τα οποία υπάρχουν στη δικαιοσύνη –επειδή έχουμε και την υποχρέωση επιτάχυνσης απονομής της δικαιοσύνης- θα καλυφθούν όπως επιβάλλεται, με βάση τις ανάγκες της δικαιοσύνης. Έτσι ώστε η αναλογία 1 προς 5, η οποία όπως και να το κάνουμε, βαρύνει γενικότερα τη Δημόσια Διοίκηση, δεν θα μπορεί ποτέ να αποτελεί εμπόδιο στην απρόσκοπτη κάλυψη των κενών αυτών. 
Άρα, από άλλες πλευρές μπορούν να κοπούν προσλήψεις, αλλά όχι από τον χώρο της δικαιοσύνης, σύμφωνα με τις προγραμματισμένες ανάγκες που έχει για να καλύψει τα μεγάλα κενά της. Δεν μπορεί να ψηφίζουμε νομοσχέδια για την επιτάχυνση της απονομής της δικαιοσύνης και από την άλλη πλευρά να περιορίζονται οι προσλήψεις. Έτσι την ερμηνεύω και νομίζω πως είναι προς τη σωστή κατεύθυνση.
Ευχαριστώ πολύ, κύριε Πρόεδρε. 
ΠΡΟΕΔΡEΥΩΝ (Γρηγόριος Νιώτης): Ο κύριος Υπουργός έχει το λόγο.","ΠΡΟΚΟΠΗΣ ΠΑΥΛΟΠΟΥΛΟΣ",424
"24779"," Κύριε Πρόεδρε, επιτρέψτε μου να παραμείνω λέξη προς λέξη στη δήλωση την οποία έχω κάνει. 
ΠΡΟΕΔΡEΥΩΝ (Γρηγόριος Νιώτης): Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη;","ΚΩΝΣΤΑΝΤΙΝΟΣ ΡΟΒΛΙΑΣ",444
"24780"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"24781"," Κατά πλειοψηφία.
ΠΡΟΕΔΡEΥΩΝ (Γρηγόριος Νιώτης): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου κι έχει ως εξής:
(Να φωτογραφηθεί το κείμενο του νομοσχεδίου σελ. 82α)
ΠΡΟΕΔΡEΥΩΝ (Γρηγόριος Νιώτης): Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ΔΙΑΜΑΝΤΩ ΜΑΝΩΛΑΚΟΥ",302
"24782"," Μάλιστα, μάλιστα.
ΠΡΟΕΔΡEΥΩΝ (Γρηγόριος Νιώτης): Το Σώμα παρέσχε τη ζητηθείσα εξουσιοδότηση.
Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων – Ρύθμιση εμπραγμάτων δικαιωμάτων και λοιπές διατάξεις». 
Η Διάσκεψη των Προέδρων αποφάσισε στη συνεδρίαση της 8-3-2012 τη συζήτηση του νομοσχεδίου σε δύο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.
Με επιστολή του προς τον Πρόεδρο της Βουλής, κ. Φίλιππο Πετσάλνικο, ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Σπύρος Χαλβατζής, ενημερώνει ότι κατά τη συζήτηση του προκειμένου νομοσχεδίου ορίζει ως Κοινοβουλευτική Εκπρόσωπο τη Βουλευτή κ. Διαμάντω Μανωλάκου. 
Επίσης, ο Κοινοβουλευτικός Εκπρόσωπος του Λαϊκού Ορθόδοξου Συναγερμού, κ. Αλέξανδρος Χρυσανθακόπουλος, με παρόμοια επιστολή του προς τον Πρόεδρο της Βουλής ενημερώνει ότι ορίζεται ως ειδικός αγορητής ο Βουλευτής κ. Ηλίας Πολατίδης και ως Κοινοβουλευτικός Εκπρόσωπος ο Βουλευτής κ. Αστέριος Ροντούλης. 
Τέλος, ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς, κ. Αλέξης Τσίπρας, ενημερώνει με παρόμοια επιστολή του προς τον Πρόεδρο της Βουλής, κ. Φίλιππο Πετσάλνικο, ότι κατά τη συζήτηση του προκειμένου νομοσχεδίου ορίζει ειδική αγορήτρια τη Βουλευτή κ. Ευαγγελία Αμμανατίδου-Πασχαλίδου.
Το λόγο έχει τώρα ο εισηγητής του ΠΑΣΟΚ κ. Νικόλαος Τσώνης.","ΟΛΟΙ ΟΙ ΒΟΥΛΕΥΤΕΣ",NA
"24783"," Ευχαριστώ, κύριε Πρόεδρε.
Αγαπητές συναδέλφισσες και αγαπητοί συνάδελφοι, όλοι οι Έλληνες αυτά τα δύο-τρία τελευταία χρόνια βιώνουμε την κρισιμότερη περίοδο που διέρχεται η χώρα μας από το 1950 και μετά. Γνωρίζουμε όλοι καλά ότι η ανάκαμψη της οικονομίας μας θα έρθει μέσα από τη δημοσιονομική αναπροσαρμογή, καθώς επίσης και μέσα από την ανάπτυξη των τομέων της οικονομίας μας και αυτό ευτυχώς το έχουν καταλάβει και οι Ευρωπαίοι φίλοι μας το τελευταία διάστημα.
Ένας από τους τομείς αυτούς, από τους πιο πρόσφορους για την ανάπτυξη, μαζί με τον τουρισμό, είναι ο τομέας της γεωργίας και της κτηνοτροφίας. Τα τελευταία χρόνια οι αριθμοί λένε, αλλά και όσοι ασχολούνται με το αντικείμενο γνωρίζουν ότι ο τομέας αυτός έφθινε και φθίνει, αναπαυόμενος στη νιρβάνα των επιδοτήσεων και εγκαταλελειμμένος στους δαιδάλους της γραφειοκρατίας και της ασάφειας των νόμων.
Η Κυβέρνηση, με το προηγούμενο, αλλά και με το σημερινό σχήμα της, επιδόθηκε σε έναν αγώνα διευθέτησης της άναρχης κατάστασης που υπήρχε γύρω από τη γεωργία και την κτηνοτροφία το διάστημα αυτό. Με τα νομοσχέδια που έγιναν νόμοι και που αφορούν στον ΕΛΓΑ, στη δημιουργία Μητρώου Αγροτών, στη δημιουργία Μητρώου Εμπόρων αγροτικών προϊόντων, στα φυτοφάρμακα, στην αδειοδότηση κτηνοτροφικών εγκαταστάσεων, στη σύσταση του Ταμείου Αγροτικής Επιχειρηματικότητας και στη δημιουργία δημοπρατηρίων, διαμορφώνεται ένα περιβάλλον που επιτρέπει σε κάποιον πλέον να ασχοληθεί σοβαρά με τη γεωργία. 
Με το σημερινό νομοσχέδιο, επιχειρείται να μπει μία τάξη στη διάσπαρτη αγροτική νομοθεσία που αφορά στο θέμα των ακινήτων που διαχειρίζεται το Υπουργείο Αγροτικής Ανάπτυξης. Γίνεται, επίσης, καταγραφή και διανομή της γης, που μπορεί να αξιοποιηθεί από παραγωγούς και να παράξει εισόδημα στην ελληνική οικογένεια και στην οικονομία μας. 
Πάνω από δύο ως τρία εκατομμύρια στρέμματα πιθανώς θα διανεμηθούν σε αγρότες και σε ανέργους. Σημαντικό είναι εδώ να τονιστεί ότι η παραχώρηση γίνεται κατά χρήση είτε με τίμημα είτε με δωρεά και όχι κατά κυριότητα, ότι παραχωρούνται για είκοσι συν δέκα χρόνια ως και σαράντα το ανώτερο, καθώς επίσης, ότι οι διατάξεις του παρόντος νομοσχεδίου δεν εφαρμόζονται σε δάση, σε δασικές και αναδασωτέες εκτάσεις, σε αρχαιολογικούς χώρους, σε αιγιαλό και παραλίες, καθώς και σε προστατευόμενες περιοχές.
Στο άρθρο 2, τηρείται βάση δεδομένων στον ΟΠΕΚΕΠΕ των ακινήτων που ανήκουν στο Υπουργείο Αγροτικής Ανάπτυξης. Τα ακίνητα αυτά θα παραχωρούνται με αποφάσεις του Υπουργού Αγροτικής Ανάπτυξης, του αιρετού περιφερειάρχη, του γενικού γραμματέα της αποκεντρωμένης διοίκησης σε ό,τι αφορά τα ακίνητα που διαχειρίζεται το Υπουργείο Αγροτικής Ανάπτυξης και που εντάσσονται στις λατομικές ζώνες. 
Με απόφαση του Υπουργού, συγκροτείται η πενταμελής επιτροπή δημοπρασίας, με αντικείμενο τη διενέργεια της δημοπρασίας των εκτάσεων πάνω από εκατό στρέμματα. Με απόφαση του αρμόδιου περιφερειάρχη, συνιστάται η τριμελής επιτροπή θεμάτων γης και επίλυσης διαφορών, η οποία αντικαθιστά τις επιτροπές απαλλοτριώσεων. Οι αρμοδιότητες της επιτροπής αυτής, είναι να γνωμοδοτεί για την παραχώρηση ακινήτου για τους σκοπούς που αναφέρονται στην παράγραφο 2 του άρθρου 4 και ανήκουν στις περιφέρειες, να κάνει τις δημοπρασίες στις περιφέρειες, να εξετάζει την προβολή ή μη δικαιωμάτων κυριότητας από το δημόσιο, να εξετάζει τη δυνατότητα εξαγοράς ακινήτων στα οποία υπάρχει κατοχή πριν από τις 5-6-1993 και να εξετάζει αν οι κτηνοτρόφοι που χρησιμοποιούν βοσκοτόπους είναι ακόμα αγρότες, διατηρούν το ποίμνιό τους και δεν έχουν αλλάξει χρήση στους βοσκοτόπους.
Με απόφαση δε, του γενικού γραμματέα της αποκεντρωμένης διοίκησης, συνιστάται, με έδρα κάθε αποκεντρωμένη διοίκηση, τριμελής επιτροπή, η επιτροπή ελέγχου νομιμότητας, με αρμοδιότητες. Πρώτον, να εκδίδει το πρωτόκολλο διοικητικής αποβολής και να μεριμνά για την εκτέλεσή του και δεύτερον, να επιβάλλει το πρόστιμο της αυθαίρετης κατάληψης.
Με όλα τα παραπάνω γίνεται πλέον εύκολο και απλό αν κάποιος επιχειρηματίας, το δημόσιο, κάποιος ΟΤΑ, ένα νομικό πρόσωπο ιδιωτικού ή δημοσίου δικαίου, θέλει να επενδύσει ή να αναπτύξει νόμιμες δραστηριότητες σε γη του δημοσίου, να μπορεί να διευκολύνεται και όχι να εμποδίζεται, όπως γινόταν μέχρι τώρα. Επίσης, αγρότες, νέοι, άνεργοι, νέοι επιστήμονες, συνεταιρισμοί και ομάδες παραγωγών να μπορούν με διαφανείς διαδικασίες και βάσει μορίων, τα οποία έχουν με το σημερινό νομοσχέδιο θεσπιστεί, να αποκτούν τη χρήση γης με συμβολικό τίμημα.
Το νομοσχέδιο αυτό, επίσης, με την καταγραφή των περιπτώσεων όπου το δημόσιο δεν προβάλλει δικαιώματα κυριότητας, δίνει την ευκαιρία σε πολλούς συμπολίτες μας, καταβάλλοντας τίμημα το 1/3 της αντικειμενικής αξίας των ακινήτων, να επιλύσουν χρονίζουσες περιπτώσεις. Δίνει τη δυνατότητα, επίσης, σε συμπολίτες μας που κατέχουν ακίνητο που εκχερσώθηκε πριν το 1975 να το αγοράζουν σε τιμή, όπως είπαμε στο 1/3 της αντικειμενικής αξίας, δίχως, όμως, να αλλάζει χρήση και αφού το επιπλέον χρηματικό αντάλλαγμα καταβληθεί στο Ταμείο του θετικού περιβαλλοντικού ισοζυγίου για να αναδασωθούν αντίστοιχες εκτάσεις.
Αγαπητοί συνάδελφοι, γνωρίζουμε ότι το νομοσχέδιο αυτό δεν λύνει όλα τα προβλήματα, κατανοούμε, όμως, ότι έχουν γίνει τολμηρά βήματα επίλυσης καταστάσεων που έχουν χρονίσει που κανένας μέχρι τώρα δεν είχε τολμήσει.
Γι’ αυτόν το λόγο, αλλά και γιατί και μέσα από τα άλλα νομοσχέδια που προανέφερα, έχει διαφανεί η πρόθεση και η αγωνία των επικεφαλής του Υπουργείου να σπρώξουν τη γεωργία μας στην ανάπτυξη, έχω να τους συγχαρώ και να ευχηθώ γρήγορα και καλά αποτελέσματα.
Έχουν κατατεθεί και κάποιες τροπολογίες, αγαπητέ Υπουργέ, που θα τις συζητήσουμε αύριο.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΝΙΚΟΛΑΟΣ ΤΣΩΝΗΣ",524
"24784"," Ευχαριστούμε τον κ. Τσώνη.
Στο σημείο αυτό θα λάβει το λόγο η κ. Διαμάντω Μανωλάκου, Κοινοβουλευτική Εκπρόσωπος του Κομμουνιστικού Κόμματος Ελλάδας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24785"," Είναι ένα νομοσχέδιο που έχει τη σφραγίδα του πλιάτσικου της δημόσιας περιουσίας με κύριο αποδέκτη το κεφάλαιο και την τόνωση της κερδοφορίας του. Το ίδιο το κράτος, όχι μόνο δεν την προστατεύει για να χρησιμοποιηθεί στην ικανοποίηση των λαϊκών αναγκών, αντίθετα νομοθετεί την απεμπολή του και τη μη διεκδίκηση των δικαιωμάτων κυριότητας από το δημόσιο απροκάλυπτα, ξεδιάντροπα και με ειδικά άρθρα.
Μάλιστα ένα έχει αντίστοιχο τίτλο «Μη προβολή δικαιωμάτων κυριότητας από το δημόσιο». Μιλώ για το άρθρο 22.
Βεβαίως τίποτα δεν είναι στην τύχη. Έχετε στόχο όπως μειώνετε μισθούς, κόβετε επιδόματα, βάζετε ταφόπλακα στις κλαδικές συμβάσεις, συντρίβετε εργασιακά δικαιώματα, δίνετε φωτοτυπίες αντί για βιβλία στα παιδιά, υποβαθμίζετε τη ζωή εκατομμυρίων εργαζομένων αλλά και άνεργων, πολλαπλασιάζοντας τα φαινόμενα πείνας στα σχολεία, προκειμένου το κεφάλαιο να χρησιμοποιεί, να έχει ση διάθεσή του πάμφθηνο εργατικό, επιστημονικό δυναμικό. Του παρέχετε, λοιπόν, και τη δημόσια περιουσία. Τους την παραχωρείτε τσάμπα ή σχεδόν τσάμπα. Τα πάντα στους ιδιώτες. Δίνετε φιλέτα στους έχοντες και κατέχοντες, αξιοποιώντας και την οικονομική κρίση στο όνομα της ανάπτυξης, μιας ανάπτυξης όμως για την πλουτοκρατία και τα κέρδη της.
Ωστόσο, αφήνετε κάποια ψίχουλα για άνεργους γεωτεχνικούς και μικροαγρότες ως άλλοθι, για να κοροϊδέψετε αυτούς που δεν έχουν τη δυνατότητα να διαβάσουν το νομοσχέδιο και δεν μπορούν να ξέρουν το περιεχόμενό του. Θα παρουσιάσετε ότι δήθεν νοιάζεστε να λύσετε ζητήματα και να βοηθήσετε τους οικονομικά αδύνατους. Προεκλογική περίοδο έχουμε, η κοροϊδία και τα ψέματά σας, σας χρειάζονται γιατί δεν μπορείτε να πείσετε με τίποτα για την άγρια και απάνθρωπη πολιτική σας. Τη βιώνουν οι λαϊκές μάζες στο πετσί τους. Και να ξέρετε. Απάντηση θα σας δώσουν, όσο και να προσπαθήσετε να τους τρομοκρατήσετε. 
Όσο όμως και να υποκρίνεστε, δεν μπορείτε να κρύψετε ότι είστε Κυβέρνηση του κεφαλαίου, της τρόικας και της Ευρωπαϊκής Ένωσης, δηλαδή των συμφερόντων των μονοπωλίων και επιχειρηματικών ομίλων. Τα δικά τους συμφέροντα εξυπηρετεί και αυτό το νομοσχέδιο όπως και άλλα μέτρα, με τη σφαγή των συλλογικών συμβάσεων, με μικτά 586 ευρώ και με επίδομα ανεργίας 360 ευρώ. Αλήθεια εσείς ζείτε με αυτά, για να μπορούν να ζήσουν και οι άλλοι; 
Ακόμα και η έκθεση της Διεύθυνσης Επιστημονικών Μελετών της Βουλής που μας δόθηκε σας καταλογίζει ότι παραχωρούνται ακίνητα του δημοσίου σε νομικά πρόσωπα ιδιωτικού δικαίου χωρίς καταβολή τιμήματος, ότι ρυθμίζετε, χαρίζετε ουσιαστικά στους καταπατητές, τους αποζημιώνετε. Μάλιστα η Επιστημονική Επιτροπή σας καλεί σε διευκρινίσεις. Ακόμα και στις παραχωρήσεις ενδέχεται τα παραχωρητήρια να βρίσκονται σε παραλιακές τουριστικές περιοχές. Και δεν παίρνετε κανένα μέτρο για να προστατέψετε τη δημόσια περιουσία.
Μάλιστα σας επισημαίνουν ότι μερικά άρθρα σας είναι σε αντίθεση με στοιχειώδη προστασία του περιβάλλοντος όπως προβλέπεται σε άρθρα του Συντάγματος, ενώ υπάρχουν αναφορές στη συγκεκριμένη επιστημονική έκθεση που αναφέρει ότι αντί του όρου «νομέα» χρησιμοποιείτε σε συγκεκριμένα άρθρα τον όρο «κάτοχος». Σε αυτά πρέπει να μας απαντήσετε και πρέπει να απαντήσετε στην έκθεση της Επιστημονικής Επιτροπής.","ΔΙΑΜΑΝΤΩ ΜΑΝΩΛΑΚΟΥ",302
"24786"," Το αλλάξαμε, κυρία Μανωλάκου.","ΙΩΑΝΝΗΣ ΔΡΙΒΕΛΕΓΚΑΣ",138
"24787"," Δεν μας ενημερώσατε πριν την έναρξη. Έστω και αυτό καλό είναι.","ΔΙΑΜΑΝΤΩ ΜΑΝΩΛΑΚΟΥ",302
"24788"," Ξέρετε ότι κάνω δεκτές όλες τις παρατηρήσεις.","ΙΩΑΝΝΗΣ ΔΡΙΒΕΛΕΓΚΑΣ",138
"24789"," Όλες τις παρατηρήσεις δεν τις κάνετε δεκτές, κύριε Υπουργέ. Απλώς δείχνετε μια βιασύνη να τα δώσετε όλα λες και είναι προσωπική σας περιουσία, λες και ετοιμάζετε τη διαθήκη σας πριν το τέλος σας.","ΔΙΑΜΑΝΤΩ ΜΑΝΩΛΑΚΟΥ",302
"24790"," Κυρία συνάδελφε…","ΚΩΝΣΤΑΝΤΙΝΟΣ ΓΕΙΤΟΝΑΣ",82
"24791"," Κύριε Γείτονα, μη το λέτε. Εδώ μας καταθέτετε τροπολογία που είναι άλλο νομοσχέδιο. Ντροπή πια! 
Βασικό χαρακτηριστικό λοιπόν, του νομοσχεδίου, είναι η απελευθέρωση της αγροτικής και δασικής γης από σύνολο ιδιοκτησιακών εκκρεμοτήτων, η ύπαρξη των οποίων, έμπαινε εμπόδιο στην εξασφάλιση κυριότητας αγροτικών γαιών, δασών, δασικών εκτάσεων, κρατικής ιδιοκτησίας, προκειμένου να περάσουν στους ιδιώτες. Νομιμοποιείτε μάλιστα όλες τις παράνομες εκχερσώσεις δημόσιων και ιδιωτικών δασών και δασικών εκτάσεων θέτοντας ως χρονολογία αλλαγής χρήσης το έτος 1975. Αλήθεια αυτή την ημερομηνία θα την αλλάξετε, κύριε Υπουργέ; Γιατί και εδώ έχετε σοβαρές παρατηρήσεις από την Επιστημονική Επιτροπή. Και λέτε για το 1975, χρονιά ισχύος του Συντάγματος, αν και ξέρετε καλά ότι δεν υπάρχει αεροφωτογράφιση για όλη τη χώρα, που αποτελεί το μοναδικό αντικειμενικό στοιχείο που μπορεί να χρησιμοποιηθεί.
Συνεπώς το πρώτο που φροντίζετε να κάνετε, είναι να αλλάξετε χρήση γης με μαζικό μάλιστα τρόπο, για να ικανοποιήσετε επιχειρηματικά συμφέροντα και την κερδοφορία τους. Για παράδειγμα, δημόσια αγροτική γη διατίθεται για φωτοβολταϊκά διευκολύνοντας για να διοχετεύσουν την πραμάτεια τους, όπως διαθέτετε αγροτική γη για τουριστική βιομηχανία, για ΑΠΕ και άλλα. Συνολικά όλες οι διατάξεις του σχεδίου νόμου που αφορούν στις παραχωρήσεις εποικιστικών δημόσιων εκτάσεων, αποβλέπουν στην εμπορευματοποίηση της δημόσιας γης και την παράδοσή τους στα μεγάλα οικονομικά συμφέροντα. 
Ταυτόχρονα για να δικαιολογηθείτε και να απενοχοποιηθείτε δίνετε κάτι ψίχουλα σε στρέμματα και μάλιστα μικρά τεμάχια με συμβολικό ενοίκιο σε άνεργους για να τα καλλιεργήσουν. Και μολονότι δεν έχει ψηφιστεί το νομοσχέδιο, ήδη έχετε ξεκινήσει το μοίρασμα και τα διαλαλείτε λες και είναι το χρυσάφι που θα σώσει τους νέους από την υψηλότατη ανεργία που τους έχετε καταδικάσει με την άγρια πολιτική σας. Γιατί αυτά τα μικροτεμάχια, δεν φτάνουν για να τα καλλιεργήσει κανείς. Χρειάζονται μηχανήματα, σπόροι, λιπάσματα, φυτοφάρμακα, ενέργεια κ.λπ.. Δηλαδή χρειάζεται κεφάλαιο εκτός από τη γη και αν δεν υπάρχει, τότε και αυτά τα λίγα στρέμματα που δίνετε, είναι άχρηστα. Με την αξίνα θα τα σκάβουν; Τα στρέμματα που παραχωρείτε είναι πραγματικά λίγα και όμως παριστάνετε τους φιλάνθρωπους. 
Εξάλλου ούτε από αλλού υπάρχει βοήθεια. Η Αγροτική Τράπεζα, αφού για χρόνια ξεζούμισε την αγροτιά με την τοκογλυφική πολιτική της, τώρα έχει στερέψει. Ακόμα και αυτά τα καλλιεργητικά βραχυπρόθεσμα δάνεια που έδινε, δεν τα δίνει πια. Μόνο τόκους ανεβάζει και μαζεύει ό,τι μπορεί και με πολλές απειλές για δημεύσεις.
Είναι φως φανάρι ότι υπάρχει έλλειψη ρευστότητας και στον αγροτικό τομέα και το ξέρετε καλά. Αυτά που λέτε ότι δίνετε, είναι προπαγάνδα χωρίς αντίκρισμα όπως είναι και οι φιέστες που κάνετε σε κάθε περιοχή.
Το νομοσχέδιό σας είναι επίσης εισπρακτικό. Μερικά δημοσιεύματα λένε ότι θα συγκεντρώσετε πολλά λεφτά. Έχετε ανάγκη και τις εκτάσεις και τα ακίνητα που έχει το δημόσιο και το Υπουργείο Αγροτικής Ανάπτυξης. Μερικά είναι καταπατημένα. Άλλα έχουν παραχωρηθεί. Σε άλλα έχει λήξει ο χρόνος παραχώρησης. Ρουσφέτια και αυτά από άλλες εποχές από ΠΑΣΟΚ και Νέα Δημοκρατία. Έτσι δεσμεύατε ψήφους. Άλλα πάλι τα αγνοείτε και δεν τα ξέρετε. Βέβαια τα θέλετε γιατί ενδιαφέρεστε να συγκεντρώσετε πόρους αλλά από τα οικονομικά αδύνατα στρώματα. Τα παραχωρείτε για την εκμετάλλευσή τους, επιβάλλοντας τίμημα χωρίς να εξετάζετε την κατάσταση στην οποία βρίσκεται ο προσωρινός κάτοχος. 
Αυτό θα γίνει δίχως κριτήρια και πιέζοντας για να συγκεντρώσετε πόρους, που και αυτά τα χρήματα θα πάνε σε τραπεζίτες και βιομήχανους. Ωστόσο, τα φιλέτα τα έχετε για το κεφάλαιο και σχεδόν τσάμπα, αφού αυτή είναι η πολιτική σας. Ακόμα και στο παρόν νομοσχέδιο, ιδιωτικοποιείτε αντικείμενα που μπορούν να εκτελούνται από υπηρεσίες του Υπουργείου Αγροτικής Ανάπτυξης. Για παράδειγμα, ουσιαστικά παραχωρείτε την ψηφιακή απεικόνιση των ακινήτων του Υπουργείου σε συγκεκριμένο ιδιώτη χωρίς διαγωνισμό, χρησιμοποιώντας ως ενδιάμεσο τον ΟΠΕΚΕΠΕ. 
Τέλος, μειώνετε αφ’ ενός την κρατική γη, αλλά και τις υπηρεσίες του Υπουργείου, όπως είναι η Διεύθυνση Πολιτικής Γης. Φαίνεται ότι προσαρμόζεστε στο μνημόνιο για απολύσεις του 30% των υπαλλήλων και στο δημόσιο. Αυτή βέβαια εννοείτε ως ανάπτυξη, αυξάνοντας την ανεργία και τη φτώχεια. Μειώνετε όμως και περιορίζετε την κρατική περιουσία και παρουσία με κρατικό παρεμβατισμό, όπως ακριβώς ζητούν και συμφωνήσατε στα μνημόνια με την τρόικα και την Ευρωπαϊκή Ένωση. Αυτές τις σκληρές, βαθιά αντιλαϊκές και βάρβαρες πολιτικές προωθείτε, συμβάλλοντας στη χρεοκοπία της λαϊκής οικογένειας. Αργά ή γρήγορα όμως θα καταλάβουν και θα παλέψουν να χρεοκοπήσουν εσάς και την πολιτική σας. Και όσο πιο γρήγορα γίνει αυτό, τόσα λιγότερα βάσανα θα υποστούν.
Εμείς το λέμε καθαρά: Η γη δεν είναι εμπόρευμα, είναι κοινωνικό αγαθό που πρέπει να αξιοποιείται σύμφωνα με τις λαϊκές ανάγκες. Με αυτήν την έννοια θεωρούμε ότι η γη πρέπει να αξιολογείται ως προς τη χρήση της, ώστε να γίνει πιο αποδοτική, πιο παραγωγική, όχι για τον επιχειρηματία και τα κέρδη του, αλλά για τις λαϊκές ανάγκες. Γι’ αυτό για εμάς θα είναι πολύ πιο αποδοτική, όταν με επιστημονικά και άλλα κριτήρια αξιολογηθεί ως οικιστική, αγροτική, τουριστική, δασική, βιομηχανική κ.α. και αξιοποιηθεί χωρίς να αλλάζει χρήση, ικανοποιώντας λαϊκά προβλήματα, όπως λαϊκή στέγη, εξοχική κατοικία, χώρους αναψυχής, αλλά και οξυγόνου. 
Επίσης, η αγροτική γη με τη συνεταιριστικοποίησή της, θα μετατραπεί σε μεγάλη οικονομική μονάδα υψηλής παραγωγικότητας, μετατρέποντας τον πολυτεμαχισμό και την μικροϊδιοκτησία σε μεγάλη συνεταιριστική, με κοινές καλλιεργητικές φροντίδες παραγωγής και εμπορίας, αυξάνοντας και βελτιώνοντας την παραγωγικότητα, ώστε να γίνεται δυνατή η παραγωγή ποιοτικών φθηνών και ασφαλών τροφίμων, που θα ικανοποιούν τις διατροφικές ανάγκες του λαού και δεν θα υπάρχει εξάρτηση σε αυτόν τον στρατηγικό τομέα των τροφίμων και πολύ περισσότερο, δεν θα υπάρχει ούτε πείνα ούτε ανεργία. Φυσικά αυτό απαιτεί κεντρικό σχεδιασμό και κοινωνικοποιημένα τα βασικά μέσα παραγωγής και άλλη εξουσία. Ο λαός με τους αγώνες του, η νέα γενιά, θα επιβάλλει λαϊκή εξουσία και οικονομία για να δει καλύτερες μέρες. 
Όπως καταλαβαίνετε, καταψηφίζουμε το νομοσχέδιο επί της αρχής.","ΔΙΑΜΑΝΤΩ ΜΑΝΩΛΑΚΟΥ",302
"24792"," Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού πρώτα ξεναγήθηκαν στην έκθεση της Αίθουσας «ΕΛΕΥΘΕΡΙΟΥ ΒΕΝΙΖΕΛΟΥ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και πέντε εκπαιδευτικοί από το 2ο Γυμνάσιο Μηχανιώνας Θεσσαλονίκης. 
Η Βουλή τους καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο Ειδικός Αγορητής του Λαϊκού Ορθόδοξου Συναγερμού κ. Ηλίας Πολατίδης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24793"," Ευχαριστώ, κύριε Πρόεδρε.
Γνωστά και πολλά τα προβλήματα της γεωργίας στην πατρίδα μας, τεράστια τα ελλείμματα στο εμπορικό ισοζύγιο των αγροτικών προϊόντων. Δυστυχώς, η ελπίδα η οποία υπάρχει και λέγεται από πολλούς ότι μπορεί να είναι ο αγροδιατροφικός τομέας, έχει μία σειρά από προβλήματα για να μπορέσει να υλοποιηθεί αυτή η κατεύθυνση στην οικονομία, την οποία όλοι ζητούμε και θεωρούμε ότι μπορεί να είναι και μία έξοδος από την κρίση. 
Βέβαια, πρέπει να έχουμε μία πολύπλευρη ανάπτυξη στην οικονομία και δεν είναι τόσο εύκολη όσο φαίνεται η ανάπτυξη του αγροτικού και κτηνοτροφικού τομέα παρ’ όλα αυτά, γιατί οι εποχές που αυτός ο τομέας μπορούσε να αναπτυχθεί με χαμηλό κεφάλαιο και από χαμηλής ποιότητας ανθρώπινο δυναμικό έχουν παρέλθει ανεπιστρεπτί. Για να μπορέσουμε να αναπτύξουμε τη γεωργία χρειάζεται να έχουμε υψηλή έκταση γνώσεως και υψηλή ένταση κεφαλαίου. Δεν μπορούμε να είμαστε προσκολλημένοι στο παρελθόν. Αυτό όμως που χρειάζεται οπωσδήποτε για να αναπτυχθεί η γεωργία και η κτηνοτροφία βέβαια, ο πρωτογενής τομέας, είναι οι εκτάσεις. Χρειάζονται εκτάσεις αγροτικές, ούτως ώστε να μπορέσουμε να έχουμε τη στοιχειώδη αυτή επάρκεια, αλλά και δυνατότητα παραγωγικού πλεονάσματος προς εξαγωγές.
Δεν είναι όμως νέο θέμα η διαχείριση των αγροτικών εκτάσεων. Στην ουσία, αυτό το πρόβλημα υπάρχει από την ίδρυση του ελληνικού κράτους ήδη από την εποχή της συζητήσεως περί εθνικών γαιών, δηλαδή από τα κτήματα αυτά που άφησαν οι Τούρκοι κατακτητές της χώρας, όταν με τον Αγώνα του 1821 απελευθερώθηκε η χώρα. Τότε, ήταν μείζον ζήτημα η διανομή των εθνικών γαιών και τώρα έρχεται το παρόν νομοσχέδιο, να κάνει κάτι παρόμοιο, σε πολύ μικρότερη κλίμακα βέβαια. 
Πολύ σωστά αναφέρατε στην επιτροπή, κύριε Υπουργέ, ότι δεν μπορούμε να έχουμε το μοντέλο της καλλιέργειας που πουθενά άλλωστε δεν γίνεται στην Ευρώπη, γίνεται μόνο στην Αμερική, στον Καναδά, σε χώρες δηλαδή, που έχουν τεράστιες αγροτικές εκτάσεις και μπορεί να έχουν χαμηλή απόδοση ανά στρέμμα αλλά λόγω του τεραστίου μεγέθους, με μικρό σχετικά κόστος μπορούν να υλοποιήσουν μία πολιτική μεγάλης παραγωγής. Στη χώρα μας, λοιπόν, έχουμε μικρό κλήρο. Αυτό είναι δεδομένο. Και μετά από τις παραχωρήσεις τις οποίες κάνετε με το ρυθμό που κάνετε και με τον τρόπο που τις κάνετε, πάλι μικρός θα είναι ο κλήρος. Άλλωστε, τοποθετείτε και το όριο αυτό στα εκατό στρέμματα. Εκεί, λοιπόν, για να μπορέσουμε να προχωρήσουμε σε αυτήν την κατεύθυνση με τις ούτως ή άλλως δεδομένες μικρές εκτάσεις, χρειάζεται να πάμε σε θερμοκηπιακές καλλιέργειες, οι οποίες όμως είναι αυξημένου κεφαλαίου.
Άρα, το μέτρο αυτό της παραχωρήσεως αγροτικών γαιών, αγροτικών εκτάσεων του Υπουργείου Αγροτικής Ανάπτυξης για την υλοποίηση αυτής της πολιτικής χωρίς επαρκές κεφάλαιο και χωρίς χρηματοδότηση όλων αυτών των ανέργων νέων που θέλετε να στρέψετε, των μορφωμένων, με πτυχία στον γεωτεχνικό τομέα και των συνεταιρισμών, όλα αυτά θα μείνουν νεκρό γράμμα εάν δεν υπάρξει χρηματοδότηση από την Αγροτική από άλλες τράπεζες, σε αυτόν τον τομέα. Γιατί δεν μπορεί να ανταγωνιστεί ο Έλληνας αγρότης. Δεν είναι η γη το μοναδικό πράγμα που του χρειάζεται. Χρειάζεται και άλλα πράγματα, για να μπορέσει να ανταγωνιστεί τους ξένους παραγωγούς, οι οποίοι από πίσω τους έχουν έναν πολύ ισχυρό χρηματοπιστωτικό τομέα και μία πολύ ισχυρή βιομηχανία η οποία τους υποστηρίζει. 
Έγιναν προσπάθειες, για να μπορέσουν, λοιπόν, να γίνουν τέτοιες εγκαταστάσεις, όπως υδροπονικές καλλιέργειες. Τα δύο-τρία υψηλής τεχνολογίας θερμοκήπια τα οποία έχουν γίνει στην Ελλάδα, έχουν αποκλειστικώς και μόνο εισαγόμενους όλους τους βασικούς παραγωγικούς συντελεστές. Εισαγόμενοι σπόροι που δεν παράγονται στην Ελλάδα δυστυχώς. Εισαγόμενα τα έντομα, τα οποία μπορούν να κάνουν βιολογική καταπολέμηση των παρασίτων. Εισαγόμενος ακόμα και ο πετροβάμβακας, ενώ παράγεται στην Ελλάδα πετροβάμβακας. 
Δεν ξέρω γιατί δεν μπορεί να γίνει αυτή η συνεννόηση, μεταξύ αυτών που χρειάζονται τον πετροβάμβακα και αυτών που τον παράγουν, ούτως ώστε να παραχθεί ένας τέτοιου είδους πετροβάμβακας, που να μπορεί να χρησιμοποιηθεί στις υδροπονικές καλλιέργειες. 
Μιλάμε για επενδύσεις της τάξεως των 23 εκατομμυρίων ευρώ, που χρειάζονται για την υλοποίηση ενός θερμοκηπίου πολύ υψηλής παραγωγικότητας, που χρειάζεται εκατό περίπου άτομα για να λειτουργήσει στα εκατό στρέμματα. Άρα, νομίζω ότι εκτός από τις αγροτικές εκτάσεις, πρέπει να δούμε και πώς θα δώσουμε τα υπόλοιπα απαιτούμενα προς τους αγρότες, ώστε να μπορέσουν να ασχοληθούν με τομείς που θα τους δίνουν ένα επαρκές εισόδημα.
Γιατί, δυστυχώς, έχουμε προχωρήσει σε μορφές γεωργίας τέτοιες και μέσω της μειώσεως των τιμών των αγροτικών προϊόντων –φυσικά η Ευρωπαϊκή Ένωση και η πρώην ΕΟΚ, δεν είναι άμοιρες ευθυνών γι’ αυτές τις εξελίξεις- όπου ενώ σε παλαιότερες εποχές με εκατό στρέμματα κάποιος θεωρούνταν «τσιφλικάς», αυτός δηλαδή που άνετα μπορούσε να ζήσει την οικογένειά του και να έχει ένα εισόδημα, σήμερα αυτά τα όρια, φτάνουν στα πεντακόσια ή στα χίλια στρέμματα, δηλαδή σε εκτάσεις που δεν υπάρχουν στην Ελλάδα και δεν θα υπάρξουν και μετά το σχέδιο που προωθείται με τον παρόντα νόμο. 
Δυστυχώς, είναι ελάχιστοι αυτοί που έχουν μείνει σε κάθε χωριό και που μπορούν να έχουν ένα επαρκές εισόδημα με αυτό το μοντέλο γεωργίας και το μέγεθος εκτάσεων. Άλλωστε, από μελέτες υπάρχει το δεδομένο ότι χρειάζονται εισοδήματα περίπου της τάξεως των 10.000 ευρώ, για να μπορέσει να διατηρηθεί μία αγροτική εκμετάλλευση και μια οικογένεια, όσο και αν λόγω της κρίσης έχει πέσει αυτό. Και πάλι το εισόδημα είναι τέτοιο που με μια μικρή έκταση και χωρίς κεφάλαιο και τεχνογνωσία δεν μπορεί κάποιος αγρότης να το έχει.
Εσείς βάζετε επιπλέον τον παράγοντα ότι οι παραχωρήσεις ακινήτων υπό δεδομένες συνθήκες μπορούν να γίνονται για επενδύσεις, που θα είναι πάνω από ένα όριο και για τον τουριστικό και για το βιομηχανικό τομέα.
Εδώ τίθεται ένα ερώτημα. Σήμερα πραγματικά, έχουμε τόσο μεγάλη ανάγκη από επενδύσεις στον τουριστικό τομέα, ώστε να μπορεί πράγματι ο τουριστικός τομέας να έχει τέτοιες εκμεταλλεύσεις, που να δίνουν ένα σοβαρό ανταγωνιστικό πλεονέκτημα; 
Νομίζω ότι ήδη στην Ελλάδα υπάρχει υπερβολική «χωρητικότητα» στον τουριστικό τομέα και υπάρχει δυσκολία να καλυφθεί. Αυτό είναι το φαινόμενο που μας οδηγεί και στις ιδιαιτέρως χαμηλές τιμές. Πολλοί, για να κρατήσουν απασχολημένη αυτήν τη χωρητικότητα στον τουριστικό τομέα, αναγκάζονται να έχουν εξαιρετικά χαμηλές τιμές. 
Επίσης, προβλέπετε τη βιομηχανική χρήση αυτών των γαιών. Λόγω της αποβιομηχανοποιήσεως υπάρχει μία τεράστια πληθώρα κτηρίων με πρώην βιομηχανική χρήση, που σήμερα είναι άδεια και μπορούν άνετα να χρησιμοποιηθούν από κάποιον που θα ήθελε να κάνει επενδύσεις. 
Δίνετε αυτήν τη δυνατότητα για τη χρήση των εκτάσεων του Υπουργείου Αγροτικής Ανάπτυξης και σε άλλους τομείς πέραν της γεωργίας. Νομίζω ότι είναι περιττή. Βέβαια, δεν βλάπτει, γιατί όλα αυτά είναι υπό την αίρεση υπουργικών αποφάσεων για τις παραχωρήσεις.
Θετικό είναι ότι σε αυτό το σημείο κάνετε παραχώρηση των ακινήτων κατά χρήση. Αυτό είναι δεδομένο, γιατί είναι σίγουρο ότι πάρα πολλοί από αυτούς που επιδοτείτε με την έκταση, προκειμένου να ενισχύσετε αυτό το ρεύμα επιστροφής στην επαρχία, δεν θα μπορέσουν να μείνουν για πολύ, γιατί δεν θα έχουν διατηρήσιμες εκμεταλλεύσεις στο μέλλον, γιατί λείπουν οι απαραίτητες δομές. Άλλωστε, αυτή η παραχώρηση θα έπρεπε να συνοδεύεται και από κάποια σεμινάρια και κατευθύνσεις, ώστε να μπορέσει αυτή η ανάπτυξη να γίνει με σωστό τρόπο.
Στο άρθρο 23 λέτε ότι όποιος κατέχει κάποιο ακίνητο μπορεί να το εξαγοράσει και να έχει και την ιδιοκτησία του, όπως είναι διατυπωμένο. Σε αυτούς, όμως, παραχωρείτε -βάσει κριτηρίων και της εντοπιότητας, της γειτνίασης του συγκεκριμένου ακινήτου με ακίνητο ιδιοκτησίας τους, με την κατοχή κάποιου τίτλου σπουδών σχετικού με τη γεωργία- τη χρήση, εν αντιθέσει με αυτούς που θα το πάρουν νόμιμα, που δεν έχουν παραβιάσει κάποιο νόμο. Σε αυτούς που το κατέχουν παράνομα παραχωρείτε την ιδιοκτησία. Υπάρχει το ενδεχόμενο, κάποιος από αυτούς να κάνει και μεταπώληση. Εδώ πρέπει να βάλετε και κάποιο χρονικό διάστημα ως όριο. 
Κατ’ αρχάς πρέπει να αφαιρέσετε την ιδιοκτησία. Μπορούν και αυτοί –αυτούς που προβλέπετε στο άρθρο 23- να έχουν την παραχώρηση χρήσεως. Κατ’ αυτόν τον τρόπο δεν υπάρχει κάποιο θέμα. Σήμερα μπορεί να έχουν την αγροτική ιδιότητα. Μπορεί να κατέχουν ένα ακίνητο, γιατί είναι αγρότες ή για κάποιους άλλους λόγους. Αυτό το ακίνητο μπορούν μετά να το πουλήσουν. Άρα, το όποιο όφελος υπήρχε για την αγροτική οικονομία, τελικά θα εκλείψει και θα έχουμε οικοπεδοποίηση αυτών των εκτάσεων που εσείς λέτε –έτσι είναι διατυπωμένο, μετά την επεξεργασία στην επιτροπή- ότι πρέπει να παραμείνουν σε αγροτική χρήση. 
Το ίδιο ισχύει και στο άρθρο 29. Εκεί βλέπουμε μία φωτογραφία για τις περιοχές της Αττικής. Μάλλον όχι φωτογραφία, αλλά μία περίπτωση όπου μπορεί να γίνει κατάχρηση των διατάξεων συγκεκριμένου άρθρου για την περιοχή της Αττικής και εκεί να δημιουργηθούν άλλα προβλήματα.","ΗΛΙΑΣ ΠΟΛΑΤΙΔΗΣ",434
"24794"," Θα τα πούμε στα άρθρα.","ΙΩΑΝΝΗΣ ΔΡΙΒΕΛΕΓΚΑΣ",138
"24795"," Θα τα πούμε στα άρθρα, αλλά νομίζω ότι δεν είναι σωστό κάθε φορά να ταλαιπωρούμε την περιοχή αυτής της Αττικής, αλλά και το Κοινοβούλιο και τους κατοίκους με αποσπασματικές ρυθμίσεις. Δεν νομίζω ότι είναι θέμα του παρόντος νομοσχεδίου το να μπούμε σε αυτές τις λεπτομέρειες, γιατί το αντικείμενό του είναι διαφορετικό και πολύ σημαντικό. 
Εδώ μένουν, όμως, αυτά τα ερωτηματικά. Θα έπρεπε κάποτε να γίνει μία σοβαρή συζήτηση για το θέμα της οικιστικής αναπτύξεως της Αττικής και να τελειώσουμε με αυτό ζήτημα. Ανά ένα μήνα ή δύο μήνες το πολύ, έρχονται ρυθμίσεις, που προσπαθούν να λύσουν αυτά τα ζητήματα. Αυτά ταλαιπωρούν τους πολίτες που ζουν σε παρανομία. Δεν ξέρουν τι μπορούν ή δεν μπορούν να κάνουν. 
Νομίζω ότι κάποτε πρέπει να γίνει μία σοβαρή συζήτηση και να λυθούν δια παντός με ένα συνολικό τρόπο αυτά τα ζητήματα. Να ξέρει ο πολίτης τι είναι νόμιμο ή όχι, πού μπορεί ή δεν μπορεί να χτίσει. Σε αυτήν την περιοχή υπάρχει το μεγαλύτερο οικονομικό αντικείμενο και γι’ αυτό το λόγο πρέπει να δοθεί οριστική λύση, ώστε να μην ταλαιπωρούνται ούτε οι πολίτες ούτε το Κοινοβούλιο.
Επίσης, έχουμε το θέμα των ανωμάλων δικαιοπραξιών. Δεν μπορεί από το 1955 να δίνουμε μονίμως τη δυνατότητα στις κατατμήσεις της αγροτικής γης. Το φαινόμενο είναι γνωστό. Υπάρχει ένα αγροτεμάχιο που χρησιμοποιείται. Ξαφνικά, σε περιοχές ιδιαίτερα που αποκτούν αξία είτε λόγω οικιστικής αναπτύξεως είτε τουριστικής, πωλούνται εξ αδιαιρέτου αυτές οι εκτάσεις και μετά έρχονται οι ανώμαλες δικαιοπραξίες, αυτή η παράνομη πράξη. Και είναι λογικό να το λέμε όταν έχουμε ένα αγροτεμάχιο που έχει μέσα ελαιόδενδρα και πηγαίνει ένας γιατρός ή ένας δικηγόρος και αγοράζει ένα στρέμμα. Προφανώς, δεν το θέλει για τις ελιές. Αυτό είναι δεδομένο.
Άρα, λοιπόν, ερχόμαστε κατόπιν εμείς να τους υποβάλουμε σε αυτή τη διαδικασία και εκεί εμπλέκονται συμβολαιογράφοι, δικηγόροι και όλα αυτά. Είναι μια ταλαιπωρία, αλλά όπως είπα, πρέπει να υπάρξει μία συνολική λύση του προβλήματος αυτού, ξεκινώντας από την Αττική. 
Ευχαριστώ. 
(Χειροκροτήματα από την πτέρυγα του ΛΑΟΣ)","ΗΛΙΑΣ ΠΟΛΑΤΙΔΗΣ",434
"24796"," Καλείται στο Βήμα η κ. Αμμανατίδου-Πασχαλίδου, ειδική αγορήτρια του Συνασπισμού Ριζοσπαστικής Αριστεράς.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24797"," Ευχαριστώ, κύριε Πρόεδρε. 
Συζητούμε σήμερα το σχέδιο νόμου για τη διαχείριση και προστασία ακινήτων του ΥΠΑΑΤ και τη ρύθμιση εμπράγματων δικαιωμάτων και λοιπές διατάξεις. 
Το Υπουργείο Αγροτικής Ανάπτυξης ισχυρίζεται ότι με το παρόν νομοσχέδιο προσπαθεί να δώσει μία λύση στα ζητήματα διαχείρισης της δημόσιας γης υπερβαίνοντας τη διάσπαρτη και κατακερματισμένη –όπως τη χαρακτηρίζει- αγροτική νομοθεσία, που είναι δύσχρηστη και δυσχερής στην εφαρμογή της. 
Δεν υπάρχει, βεβαίως, καμμία αμφιβολία ότι στο θέμα των δημόσιων εκτάσεων και της διαχείρισής τους υπάρχουν ζητήματα που πρέπει να λυθούν, όπως επίσης κανείς δεν αμφισβητεί το γεγονός ότι πρέπει να λήξουν ζητήματα, που αφορούν στο ιδιοκτησιακό καθεστώς των γαιών, που έχουν παραχωρηθεί σε ακτήμονες αγρότες ή σε κτηνοτρόφους, καθώς και να δοθεί η ευκαιρία στους ακτήμονες αγρότες ή ανέργους να ασχοληθούν με τη γη, δηλαδή με τον πρωτογενή τομέα. 
Όμως, αυτό το νομοσχέδιο δυστυχώς δεν έρχεται να απαντήσει σε αυτά τα ερωτήματα. Το αντίθετο. Έρχεται να ολοκληρώσει μία ψηφοθηρική και πελατειακή πολιτική, η οποία ευθύνεται για τις πολλαπλές δυσχέρειες, καταπατήσεις και τους κατακερματισμούς της δημόσιας γης, παραδίδοντας «φιλέτα» εκτάσεων στα μεγάλα ιδιωτικά συμφέροντα προς εξυπηρέτηση, φυσικά, των δικών τους αναγκών και όχι των κοινωνικών αναγκών. 
Το παρόν σχέδιο νόμου έρχεται όχι για να δώσει λύσεις στους κτηνοτρόφους, τους αγρότες και τους ακτήμονες, αλλά για να άρει εκείνα τα νομικά εμπόδια που αφορούσαν τις χρήσεις γης και τις δασικές εκτάσεις και εμπόδιζαν μια άλλου είδους αξιοποίηση.
Κυρίως το παρόν νομοσχέδιο δεν έρχεται για να ενισχύσει μία ανάπτυξη προς όφελος των αναγκών του λαού, αλλά για να υποθηκεύσει μεγάλο μέρος των αγροτικών εκτάσεων, αλλάζοντας τη χρήση γης, εκτάσεων που πρέπει να χρησιμοποιηθούν για την ενίσχυση της αγροτικής παραγωγής και για τις διατροφικές ανάγκες του λαού, παραδίδοντας βέβαια παραγωγική ή ακόμη και δασική γη στις παντός είδους επιχειρηματικές ορέξεις για μεγάλα φωτοβολταϊκά πάρκα, βιομηχανική ή τουριστική δραστηριότητα μεγάλης έκτασης ή λατομικές δραστηριότητες που είναι ευθύνη του Γενικού Γραμματέα της αποκεντρωμένης περιφέρειας. Καταλαβαίνουμε ότι η εκάστοτε κυβέρνηση θα κάνει το παιχνίδι της, αφού ο Γενικός Γραμματέας της αποκεντρωμένης είναι διορισμένος απ’ αυτήν. 
Η παραχώρηση με φθηνό αντίτιμο σε νέους ανέργους ή γεωτεχνικούς μέχρι τριάντα πέντε ετών ούτε ουσιαστική είναι –καθώς δεν αφορά παρά ελάχιστα στρέμματα- ούτε κυρίως επαρκής για την υποστήριξη των νέων αγροτών και της αγροτικής παραγωγής, γιατί ούτε και σ' αυτό το νομοσχέδιο μας λέτε κάτι για την ενίσχυση του αγρότη και της αγροτικής παραγωγής, ο οποίος δεν αρκεί να έχει έναν τίτλο σπουδών ή έναν τίτλο εκμετάλλευσης, για να μπορέσει να παράξει, αλλά εκείνα τα εργαλεία και εκείνη την υποστήριξη της πολιτείας που, δυστυχώς, εσείς δεν παρέχετε. Όμως, κατά τα άλλα, μιλούμε για εθνικό σχέδιο δράσης της αγροτικής ανάπτυξης σε συνθήκες οικονομικής κρίσης.
Ακόμη όμως και εάν παίρναμε τις παραχωρήσεις αυτές ως ένα πρώτο βήμα για την ενίσχυση των νέων ή επίδοξων νέων αγροτών, δεν μας το επιτρέπετε, γιατί αυτές αφορούν ψίχουλα, σε σύγκριση ειδικά με τις τεράστιες εκτάσεις που παραχωρούνται για τη δραστηριότητα του μεγάλου κεφαλαίου ούτε αφορούν σε συσχέτιση με την αγροτική παραγωγή, καθώς όρος για την παραχώρηση σε επενδυτικά σχέδια δεν είναι καν η εξυπηρέτηση της αγροτικής ανάπτυξης, αλλά το μέγεθος των συμφερόντων. 
Το νομοσχέδιο αυτό ούτε την περιουσία του δημοσίου προστατεύει ούτε έρχεται για να αποδώσει γη σε κάποιους αγρότες, κτηνοτρόφους ή εν γένει κάποιους πολίτες, που καλή τη πίστει χρησιμοποιούν γενιές ολόκληρες δημόσια γη και δεν έχουν παραχωρητήρια ή τα παραχωρητήριά τους έχουν λήξει και άλλες περιπτώσεις. Το νομοσχέδιο αυτό, όπως και σχεδόν το σύνολο των νομοσχεδίων που περνάει η συγκυβέρνηση, δυστυχώς μιας μαύρης συμμαχίας, έχει κυρίως εισπρακτικό στόχο.
Το ζήτημα του Υπουργείου είναι να βρει χρήματα για τα ταμεία και την εξυπηρέτηση των τοκογλυφικών δανείων, όπως για παράδειγμα για να βρει 50 δισεκατομμύρια ευρώ εκχωρεί τα λιμάνια, τα αεροδρόμια, δηλαδή «παραδίδει γη και ύδωρ» και αέρα και τις πλουτοπαραγωγικές πηγές της χώρας για την εξυπηρέτηση των δανειστών και της τρόικας, ενώ την ίδια στιγμή ο λαός εξαθλιώνεται.
Επανέρχομαι, λοιπόν και λέω ότι το ζήτημα είναι εισπρακτικό και με την εξυπηρέτηση πελατειακών δικτύων ενόψει εκλογών –αφού κατά τα άλλα η δημόσια γη συρρικνώνεται, η αγροτική γη αλλάζει μαζικά χρήση για την εξυπηρέτηση των ιδιωτικών συμφερόντων, των συμφερόντων όσων έχουν να πληρώσουν- περιορίζεται η δυνατότητα παρέμβασης των κρατικών υπηρεσιών, όπως της Διεύθυνσης Πολιτικής Γης, ενώ σοβαρό ζήτημα προκύπτει με το θέμα των δασικών εκτάσεων, όπου υπάρχει κίνδυνος και αυτές να δοθούν βορά στα ιδιωτικά συμφέροντα. 
Στο άρθρο 29 ορίζεται ότι παραχωρούνται εκτάσεις που εκχερσώθηκαν πριν την ισχύ του Συντάγματος του 1975, αλλά αυτό δεν κατοχυρώνει τίποτα, ούτε καν τη συνταγματικότητα της εν λόγω διάταξης, αν δεν γίνει σαφές ότι αφορά μόνο όσες εκτάσεις εκχερσώθηκαν και είχαν αρχικά άδεια εκχέρσωσης από τις δασικές –τότε- υπηρεσίες, έστω και εάν αυτή η άδεια ανακλήθηκε ή ακυρώθηκε.
Την ίδια στιγμή, η δεύτερη παράγραφος του άρθρου 29, η οποία ορίζει ότι εξαιρούνται οι εκτάσεις που περιλαμβάνονται σε κυρωμένους δασικούς χάρτες, ανοίγει όχι μόνο παραθυράκια, αλλά τις πόρτες για πελατειακά αλισβερίσια, καθώς –όπως θα γνωρίζει το Υπουργείο- κυρωμένοι είναι ελάχιστοι δασικοί χάρτες –πέντε ή έξι σε πέντε, έξι ΟΤΑ όλης της χώρας- και επομένως, κάθε άλλο παρά προστατεύονται οι δασικές εκτάσεις, όπως άλλωστε κατήγγειλε και η Πανελλήνια Ένωση Δασολόγων Δημοσίων Υπαλλήλων στην Επιτροπή της Βουλής.
Το Υπουργείο αποδέχεται ένα τεράστιο εύρος αποδεικτικών μέσων ότι υπάρχει κατοχή –στο άρθρο 23- εκτός από τις ένορκες βεβαιώσεις, ακριβώς γιατί επί της ουσίας ενδιαφέρεται, όχι για την τακτοποίηση των ζητημάτων που εκκρεμούν και ταλαιπωρούν πολλούς πολίτες, αλλά γιατί επιδιώκει να εισπράξει. 
Αν εγώ δεν το δω έτσι, τότε θα πρέπει να πω ότι με όλους τους νόμους που προηγήθηκαν –όπως ήταν ο ν. 3147/2003 που είχε αντικαταστήσει κατά ένα μέρος τον ν. 666/1977 και έδινε τη δυνατότητα των μαρτύρων- το Υπουργείο Αγροτικής Ανάπτυξης και Τροφίμων παραδέχεται ότι για τις πράξεις που έγιναν μέχρι τώρα οι μαρτυρίες στις οποίες βασίστηκαν, κατά ένα μεγάλο ποσοστό μάλλον ήταν ψευδομαρτυρίες. Δεν μπορώ να δώσω μία άλλη εξήγηση.
Εσείς τώρα τι λέτε σε αυτόν τον κόσμο που θα πρέπει να αποδείξει πως υπάρχει κατοχή; Του λέτε να σας προσκομίσει τα όποια αποδεικτικά και μετά όποιος έχει να πληρώσει, να προσέλθει για να αγοράσει, χωρίς κανένα άλλο κριτήριο, ενώ ένα πολύ μεγάλο κομμάτι της δημόσιας περιουσίας το παραχωρείτε στον πλειστηριασμό των τροϊκανών συμφερόντων. 
Έχω ένα έγγραφο, του οποίου θα μου επιτρέψετε να αναγνώσω ένα κομμάτι του. Λέει, λοιπόν: «Δεν κατέστη δυνατόν να εκτελεστεί βάσει των διατάξεων του κανονισμού διανομής, αλλά βάσει του δυνατόν γενέσθαι θεωρούμε ταύτη ως προσωρινή μέχρις ότου αποφανθεί το Υπουργείο Γεωργίας εις ο υποβληθείσεται αντίγραφο της παρούσης.» Αυτά τα λέει η Επιτροπή Διανομής Αγροτεμαχίων Αγίας Μαρίνας Μονής Πεντέλης, στις 7 Ιουλίου 1943. Ξέρετε πότε απεφάνθη το τότε Υπουργείο Γεωργίας; Σήμερα, κύριε Υφυπουργέ. Σήμερα με αυτό το νομοθέτημα. Και σήμερα έχουμε τη συνέχιση μιας ιστορικής και κατάφωρης αδικίας. Γνωρίζετε πάρα πολύ καλά ότι από τα 10 εκατομμύρια στρέμματα περίπου που απαλλοτριώθηκαν το 1924, για να αποδοθούν σε ακτήμονες και πρόσφυγες της Μικρασιατικής Καταστροφής του 1922, περίπου 1 εκατομμύριο δεν τους αποδόθηκε ποτέ. 
Έχω εδώ έγγραφο της επιτροπής που ανέφερα πριν. Διαβάζω: «Από τα εννέα στρέμματα που δικαιούται ένας κτηνοτρόφος του αποδόθηκαν τέσσερα στρέμματα μόνο». Και συνεχίζει μέχρι που διαπιστώνει ότι σε αυτή την περιοχή που υπήρχαν τα υπόλοιπα πέντε στρέμματα υπάρχουν άλλα εκατόν σαράντα πέντε στρέμματα, τα οποία είναι κατεχόμενα και αναφέρεται ακριβώς «υπό μη κληρούχων επίσης από το 1937». Επί της ουσίας από το 1940, αλλά τα προηγούμενα στοιχεία είναι του ’37. Και συνεχίζω να διαβάζω από αυτά τα έγγραφα: «Τας εκτάσεις ταύτας αρνούνται ήδη να εγκαταλείψουσιν οι κατέχοντες αυτά. Αλλά και οι κληρούχοι και εταίροι αρνούνται επίσης να εγκατασταθούν εις ταύτας φοβούμενοι την μήνιν των κατεχόντων αυτάς» και στο τέλος λέει «και τους γενικούς κινδύνους τους οποίους ήθελον διατρέξει». Και αυτό, κύριε Υπουργέ, δεν είναι η εξαίρεση, αλλά είναι ο κανόνας της εποχής, τότε, ιδίως για την Αττική, όπου σήμερα οι αξίες είναι κολοσσιαίες. 
Με τη Κατοχή και τον Εμφύλιο κάποιοι επωφελήθηκαν και υφάρπαξαν δια της βίας από τους δικαιούχους ακτήμονες και πρόσφυγες τον κλήρο, που τους είχε αποδοθεί. Αυτή την αδικία ουδέποτε αποκατέστησε το ελληνικό κράτος. Τα παιδιά και τα εγγόνια των δικαιούχων δεν δικαιώθηκαν ποτέ λόγω νομικού κενού, γενικότερου θολώματος και γενικής σιωπής, που κάλυψε τα πράγματα. 
Βεβαίως, υπάρχει και το άλλο κομμάτι για τις ανταλλάξιμες εκτάσεις που προστατεύονται από τη Συνθήκη της Λοζάνης, για τις οποίες μίλησα εκτεταμένα στις επιτροπές. Είχατε την καλοσύνη –να το πω έτσι- να αναφέρετε στο άρθρο 1 ότι «εξαιρούνται οι ανταλλάξιμες εκτάσεις» -βέβαια δε, λέτε τη Συνθήκη της Λοζάνης- «από τις παραχωρήσεις που κάνει το Υπουργείο Αγροτικής Ανάπτυξης και Τροφίμων», γιατί γνωρίζετε ότι θα πάει η ιστορία στα ευρωπαϊκά δικαστήρια, αν το κάνετε αυτό. 
Μπορώ να σας καταθέσω δειγματοληπτικά κάποιες περιπτώσεις ανθρώπων, που έχουν αποτανθεί και στο Υπουργείο και στη δικαιοσύνη, χωρίς ωστόσο να δικαιωθούν. Για τις εκτάσεις αυτές, τους δικαιούχους και τη νομή υπάρχουν κτηματολόγια και επίσημα πορίσματα, τα οποία βρίσκονται στα χέρια του Υπουργείου με συγκεκριμένα ονόματα και των δικαιούχων, αλλά και των καταπατητών, με ακριβή περιγραφή των κτημάτων. Επομένως, το Υπουργείο, αν έχει τη βούληση, μπορεί να δώσει λύση.
Αντ’ αυτού, σήμερα έρχεστε να ανακυκλώσετε την ίδια θολούρα και ασάφεια. Θα ισχυριστείτε, κύριε Υπουργέ, ότι με βάση τις παρούσες διατάξεις μπορούν οι δικαιούχοι να διεκδικήσουν τη νομή τους. 
Θα μου πείτε ότι η κακή πίστη αποδεικνύεται. Ωστόσο, για να αποδειχθεί, θα πρέπει κάποιος να κάνει καταγγελία να μπει σε μια μακροχρόνια και δαπανηρή διαδικασία. Και τελικά, αν δικαιωθεί μετά από πάρα πολλά χρόνια, μπορεί και να μη ζει. Όσοι σκοτώθηκαν, σκοτώθηκαν; Όσοι πήραν, πήραν; Πότε θα αποκατασταθούν, όχι μόνο οικονομικά αλλά, κυρίως, ηθικά αυτές οι οικογένειες; Αυτοί οι άνθρωποι ληστεύθηκαν. Το Υπουργείο το γνωρίζει. Και η πολιτεία τους οφείλει την πλήρη αποκατάσταση. 
Για τα υπόλοιπα, θα μιλήσουμε αύριο επί των άρθρων και επί των τροπολογιών. 
Εμείς καταψηφίζουμε επί της αρχής το σχέδιο νόμου που έφερε το Υπουργείο Αγροτικής Ανάπτυξης και Τροφίμων, αλλά θα ήθελα ο κ. Υπουργός και ο κ. Υφυπουργός σε αυτά τα πολύ σημαντικά ζητήματα που έθιξα να δώσει απαντήσεις. Υπάρχουν άνθρωποι που ταλαιπωρούνται εδώ και πάρα πολλά χρόνια και είναι κρίμα να σέρνονται ακόμα στα δικαστήρια ή στα Υπουργεία -είτε στο Οικονομικών είτε στο Αγροτικής Ανάπτυξης και Τροφίμων- και να μην παίρνουν ποτέ απαντήσεις. Εκτός αν αυτό το σχέδιο νόμου είναι απάντηση σε όσους έχουν αδικηθεί από την ίδια την πολιτεία. 
Ευχαριστώ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"24798"," Ο κ. Κωνσταντίνος Μουσουρούλης, Εισηγητής της Νέας Δημοκρατίας, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24799"," Ευχαριστώ, κύριε Πρόεδρε.
Αγαπητοί συνάδελφοι, αν η οικονομία βασίζεται στη γη, η αγροτική οικονομία εξαρτάται από τη γη, σχεδόν αποκλειστικά. Αφορά το 30%, περίπου, της συνολικής χρησιμοποιούμενης έκτασης, ενώ απασχολεί, κύριε Υπουργέ, ελάχιστους, 9% του δυναμικού, αντιπροσωπεύει δε το 2,5% του ΑΕΠ. Τα ποσοστά αυτά όμως ειδικά για την περιφέρεια έχουν εντελώς διαφορετική σημασία. Ιδιαίτερα στις περιοχές εκείνες με εγγύτητα στα αστικά μέτρα, όπου το «αγροτικό» έπαψε πλέον να ταυτίζεται με το «γεωργικό» τα ποσοστά αυτά εμφανίζουν αυξητικές τάσεις. Και ως προς το ΑΕΠ, αλλά και ως προς την απασχόληση. 
Αλλά δεν είναι μόνο αυτός ο λόγος για τον οποίον θα έπρεπε να δούμε με άλλο μάτι τη γεωργική γη στο νομοσχέδιο που συζητάμε σήμερα. Υπάρχουν, κύριε Υπουργέ και άλλοι σπουδαιότεροι. Και αυτό το γνωρίζουν καλά οι συνάδελφοι του ΠΑΣΟΚ, του κόμματος που ήρθε στην εξουσία υποσχόμενο αύξηση του αγροτικού εισοδήματος, μείωση του κόστους παραγωγής, μείωση των εισφορών στον ΕΛΓΑ. 
Αυτά είχε υποσχεθεί ο, μέχρι την επόμενη Κυριακή, αρχηγός του ΠΑΣΟΚ, κ. Παπανδρέου, σε προεκλογική ομιλία του το 2009 στη Λάρισα, αν θυμάμαι καλά. Έγιναν ακριβώς τα αντίθετα. Το πάζλ της αναξιοπιστίας συνεχώς συμπληρώνεται. Θα δώσω δύο παραδείγματα. Πρώτον, οι δυσλειτουργίες φορέων όπως ο ΟΠΕΚΕΠΕ και ο ΕΛΓΑ που καθυστερούν -αν δεν αλλοιώνουν- την καταβολή των ενισχύσεων και των αποζημιώσεων και δεύτερο, οι αδυναμίες υλοποίησης μέτρων στήριξης του αγροτικού τομέα, από τα σχέδια βελτίωσης και τα γεωργοπεριβαλλοντικά μέτρα μέχρι τα ΟΠΑΑΧ για τις ορεινές και μειονεκτικές περιοχές της χώρας. 
Αν σας εκπλήσσει η λέξη «αναξιοπιστία», σας ρωτώ αν έχετε υπόψη τι απέγιναν εκείνα τα 450 εκατομμύρια του Ταμείου Αγροτικής Επιχειρηματικότητας που είχε εξαγγείλει πριν από έντεκα μήνες ο κ. Χρυσοχοΐδης. 
Ελπίζουμε πάντως, κύριοι συνάδελφοι, ότι το νομοσχέδιο που συζητάμε σήμερα, παρά τα όποια προβλήματα, να μπορέσει να λειτουργήσει ως ένα μικρό αντίβαρο στην κατάσταση στην οποία έχει περιέλθει ο αγροτικός τομέας της χώρας.
Είναι αλήθεια ότι η πολιτική αγροτικής γης βασίζεται σε αμέτρητες και παμπάλαιες διατάξεις που χρονολογούνται από την εποχή διανομής μικρών αγροτεμαχίων σε δικαιούχους πρόσφυγες από το τότε Υπουργείο Εποικισμού, πρόδρομο του Υπουργείου Αγροτικής Ανάπτυξης, μέσα από τις μεγάλες απαλλοτριώσεις της δεκαετίας του ’20. Η απαραίτητη για την ιστορική εκείνη εποχή πολιτική τεμαχισμού του κλήρου απεδείχθη στη συνέχεια βλαπτική για την ανταγωνιστικότητα του κλάδου. 
Σήμερα, κύριε Υπουργέ, θα ήταν άκρως επίκαιρο ένα ολοκληρωμένο σχέδιο αξιοποίησης και διαχείρισης της αδιάθετης αγροτικής γης, με αναπροσανατολισμό των χρήσεων προς νέες δραστηριότητες, συμβατές με την ιστορία και το χαρακτήρα των ακινήτων.
(Θόρυβος στην Αίθουσα)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"24800"," Παρακαλώ, κύριοι συνάδελφοι.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24801"," Αναπροσανατολισμός σημαίνει προσέλκυση στον πρωτογενή τομέα ανθρώπων με εξειδίκευση, όχι μόνο μέσω της παραχώρησης αγροτικής γης, αλλά σε συνδυασμό με προγράμματα που να τους εξασφαλίζουν την απαραίτητη κεφαλαιακή και επιστημονική στήριξη. 
Και ερωτώ: Δεν θα μπορούσε αυτό το νομοσχέδιο να συνδεθεί κατά κάποιο τρόπο με εξειδικευμένα προγράμματα όπως το «Αλέξανδρος Μπαλτάτζης»; Αυτό, όμως, είναι μία άλλη συζήτηση.
Βασική προϋπόθεση για μία αποτελεσματική προστασία και αξιοποίηση της αγροτικής γης, είναι η γνώση από πλευράς της Πολιτείας για το πόσα και ποια ακίνητα διαθέτει, πού και σε ποια κατάσταση βρίσκονται.
Ο Υπουργός, ο κ. Δριβελέγκας, στην επιτροπή έκανε έναν υπολογισμό. Ανέφερε ότι η συνολική έκταση για την οποία μιλάμε είναι περίπου έντεκα εκατομμύρια στρέμματα, κάτι που αντιστοιχεί σχεδόν στο ¼ της συνολικής καλλιεργούμενης γης, από τα οποία προς παραχώρηση είναι περίπου τα τρία εκατομμύρια. Περίπου έντεκα, περίπου τρία! Δηλαδή, «στο περίπου», κύριε Υπουργέ.
Αλήθεια, μπορούμε να υπολογίσουμε, έστω και «στο περίπου» μέσα από τις ρυθμίσεις του σχεδίου νόμου, ποιο ποσοστό της γης αυτής θα παραχωρηθεί σε πρωτογενή δραστηριότητα; 
Αλλά και να τα γνωρίζαμε όλα αυτά με ακρίβεια, αναγνωρίζουμε ως Νέα Δημοκρατία τις πράγματι αντικειμενικές δυσχέρειες που δημιουργούν στο Υπουργείο οι αλλεπάλληλες, πολύπλοκες και πολλαπλές προσαρμογές που έχουν επέλθει σε ρυθμίσεις εξήντα και εβδομήντα ετών. Αναγνωρίζουμε, επίσης, και την καλή σας πρόθεση να τις τακτοποιήσετε όσο είναι δυνατόν.
Κύριοι συνάδελφοι, η απουσία πολιτικού προσανατολισμού, η λογική του «ό,τι προκύψει» από τον πιθανό χρήστη της παραχώρησης, δεν μας βρίσκει σύμφωνους. 
Επίσης, δεν μας βρίσκει σύμφωνους και η επικινδυνότητα να ανοίξει ο δρόμος για νέες κατατμήσεις, αλλά και αλλαγές χρήσης, μέσα από εξίσου πολύπλοκες διατάξεις, όπως αυτές που θεσπίζονται. 
Για τη νομική πολυπλοκότητα σας είχα ήδη ενημερώσει. Μάλιστα, είχα καταθέσει σε συνεργάτες σας την απαραίτητη νομική τεκμηρίωση.
Όλα αυτά και ιδιαίτερα τα δύο τελευταία, νομίζουμε ότι επηρεάζουν την αποτελεσματικότητα των ρυθμίσεων αυτών θα πρέπει να τα δείτε έστω και στην πορεία προς την εφαρμογή τους.
Εμείς, πάντως, τα είχαμε επισημάνει. Είχαμε επισημάνει τα διαχειριστικά προβλήματα από το πλήθος ειδικών παραχωρητηρίων για διάφορους σκοπούς, αναπτυξιακούς, κοινωφελείς, γεωργικούς, κτηνοτροφικούς, τουριστικούς, λατομικούς και μεταλλευτικούς. Είχαμε επισημάνει τα διοικητικά προβλήματα από τον επιμερισμό της διαχείρισης και παραχώρησης ακινήτων μεταξύ της κεντρικής διοίκησης, της αποκεντρωμένης διοίκησης και της τοπικής αυτοδιοίκησης.
Σας είχαμε επίσης προτείνει, κύριε Υπουργέ, να επιφυλάξετε μία εξουσιοδοτική διάταξη, προκειμένου να τα αντιμετωπίσετε χωρίς να δημιουργούνται παρερμηνείες, σχετικά με το ποιος είναι αρμόδιος για ποιο θέμα.
Είχαμε επισημάνει, επίσης, την αδυναμία των Διευθύνσεων Αγροτικής Ανάπτυξης να αποτυπώνουν εκτάσεις ή ακίνητα μετά την κατάργηση των παλαιών τοπογραφικών γραφείων, αλλά και τις ιδιαιτερότητες που έχει κάθε Περιφερειακή Ενότητα, που δεν επιτρέπουν οριζόντια αντιμετώπιση του θέματος.
Οφείλω δε, να ομολογήσω ότι πράγματι αποδεχθήκατε κάποιες ρυθμίσεις και λάβατε υπόψη τις παρατηρήσεις μας σχετικά με τους κινδύνους ενδεχόμενης υποτίμησης της αξίας της γης σε ορισμένες περιοχές.
Αναλογιζόμενοι τα προβλήματα που ενδέχεται να προκύψουν κατά τη δημιουργία και τη λειτουργία της βάσης δεδομένων από τον ΟΠΕΚΕΠΕ, σας είχαμε κάνει μία συγκεκριμένη πρόταση: Εμείς δεν είμαστε υπέρ της δημιουργίας μιας αποθήκης πληροφοριών. Είμαστε υπέρ της δημιουργίας μιας λειτουργικής βάσης δεδομένων, που να μπορεί να επικαιροποιείται, να ενημερώνεται και να χρησιμοποιείται ακόμα και για την επιβολή κυρώσεων, και πάνω απ’ όλα να είναι προσβάσιμη σε όλους, από υπηρεσίες μέχρι τους πολίτες.
Σας υπενθυμίζω την πρότασή μας: να αναλάβει τη βάση δεδομένων άλλος φορέας, εγνωσμένου κύρους ή έστω να ορισθεί ως τεχνικός σύμβουλος και με εξουσιοδοτική διάταξη, με κοινή υπουργική απόφαση, να προβλέψετε όλες τις τεχνικές λεπτομέρειες.
Μπορεί να σας φαίνεται απλό, αλλά η πληροφορική είναι μία σύνθετη διαδικασία. Εγώ πιστεύω –και θέλω να το ξανασκεφτείτε- ότι δεν έχει νόημα να φτιάξουμε μία αποθήκη στην οποία να στοκάρουμε αρχεία και μάλιστα σε μορφή μη επεξεργάσιμη. Είχαμε, επίσης, επισημάνει και το θέμα με τους βοσκότοπους ιδίως στο πλαίσιο της νέας Κοινής Αγροτικής Πολιτικής. 
Κύριε Υπουργέ, γνωρίζετε πολύ καλά ότι η συμμετοχή των κτηνοτρόφων στα προγράμματα, ενδέχεται να μην είναι δυνατή εάν δεν υπάρξουν μόνιμοι βοσκότοποι. Μάλιστα, σας είχαμε προτείνει τη δημιουργία ενός κώδικα διαχείρισης των υφιστάμενων βοσκοτόπων, επισημαίνοντας τις μεγάλες δυσκολίες που αντιμετωπίζουν και οι ίδιοι οι δήμοι κατά την προετοιμασία των προκηρύξεων για την ανάθεση των βοσκοτόπων.
Όσον αφορά στο θέμα της εγγραφής ανταλλαγμάτων από την παραχώρηση: Πρότασή μας είναι τα ανταλλάγματα αυτά να εγγράφονται σε ειδικό κωδικό και να κατευθύνονται σε συγκεκριμένα έργα στην Περιφέρεια, αλλά και σε έργα του ιδίου Υπουργείου ως συμπληρωματικός πόρος για έργα στήριξης του αγροτικού εισοδήματος.
Λάβατε επίσης υπόψη σας και άλλες παρατηρήσεις μας, όπως, για παράδειγμα, το θέμα της άνισης μεταχείρισης διαδόχων κτηνοτρόφων των αρχικών κληρούχων, όπου η Πολιτεία τους είχε υποσχεθεί ότι μετά από μία εικοσαετία θα αποκτήσουν κυριότητα.
Υπάρχουν, όμως και άλλα ζητήματα που πρέπει να ρυθμίσουμε. Θα τα συζητήσουμε κι ενόψει της αυριανής συζήτησης στην Ολομέλεια επί των άρθρων.
Θα ήθελα στο σημείο αυτό, κυρίες και κύριοι συνάδελφοι, να σταθώ σε ένα σχόλιο που διατυπώθηκε στην επιτροπή: Ότι η Νέα Δημοκρατία κάνει φασαρία για λόγους πολιτικών εντυπώσεων, αλλά στο τέλος ψηφίζει. Πρακτικά -όπως απέδειξα και θα αποδείξω αύριο- η «φασαρία» αυτή γίνεται για τη βελτίωση του νομοσχεδίου. Και είναι γεγονός ότι πολλές από τις παρατηρήσεις μας έγιναν δεκτές. Γι’ αυτό δεν πρέπει να συγχέετε την υπεύθυνη στάση μας. Και αυτή είναι μία σύσταση προς όλους όσους σπεύδουν να εκφράσουν τέτοιου είδους απόψεις.
Εσείς εξαιρείστε, κύριε Υπουργέ, γιατί ήδη υπογραμμίσατε στη συζήτηση που κάναμε στην επιτροπή τόσο τη συμμετοχή, όσο και την ποιότητα των παρατηρήσεων όλων των συναδέλφων επί σειράς εξειδικευμένων θεμάτων.
Η διαμόρφωση του νομοσχεδίου αυτού απέδειξε πως μπορεί, εφόσον το θέλουμε όλοι, να λειτουργήσει σωστά η κοινοβουλευτική διαδικασία.
Θα ήθελα τώρα να θέσω δύο ακόμη θέματα που συνδέονται με την εφαρμογή του νόμου. 
Το πρώτο αφορά στην κατάργηση του Αγροτικού Κώδικα και του ν. 2185/1952 σε σχέση με το άρθρο 117 του Συντάγματος. Χωρίς να την υιοθετώ, μου έχει κατατεθεί η άποψη ότι με απόφαση του Ανώτατου Ειδικού Δικαστηρίου δεν επιτρέπεται ακόμα και η ερμηνεία του νόμου. Αυτό είναι ένα παράδειγμα, το οποίο έχει να κάνει με τη νομική πολυπλοκότητα, που σας ανέφερα. Υπενθυμίζω για άλλη μία φορά ότι σας έχω καταθέσει σχετική νομική τεκμηρίωση και περιμένω, ενδεχομένως από τους συνεργάτες σας, να μου πουν ποιες από τις παρατηρήσεις μου δεν μπορούν να υιοθετήσουν και για ποιο λόγο.
Το δεύτερο θέμα που συνδέεται με την εφαρμογή του νόμου είναι το Μητρώο Αγροτών. Οι περισσότεροι συνάδελφοι στην επιτροπή το έθιξαν. Σας ζητήσαμε να μας ενημερώσετε σε ποιο στάδιο βρίσκεται το Μητρώο, δεδομένου ότι η εγγραφή σ’ αυτό αποτελεί προϋπόθεση για τη μία από τις τρεις κατηγορίες για τις οποίες επιτρέπεται η παραχώρηση. Απάντηση δεν πήραμε. Το ζήτημα των Μητρώων έχει να κάνει και με την προηγούμενη παρατήρησή μου σχετικά με τα συστήματα πληροφορικής. Δεν είναι τόσο απλά τα πράγματα. Δεν πρόκειται για τεφτέρι στο οποίο γράφουμε όποιον έρχεται και δηλώνει αγρότης ή έμπορος.
Μπορεί το νομοσχέδιο, κυρίες και κύριοι συνάδελφοι, να μη δημιουργεί τις απαραίτητες συνθήκες ανάπτυξης μέσα από την αξιοποίηση της αγροτικής γης με κατάλληλο αναπροσανατολισμό, όπως είπα και στην αρχή, όμως, διαχειρίζεται ικανοποιητικά μία πραγματικά σύνθετη και πολύπλοκη κατάσταση. Γι’ αυτό και το ψηφίζουμε επί της αρχής. Το βασικό θέμα είναι πότε θα λειτουργήσει.
Αναμένουμε τις τελικές σας θέσεις κυρίως ως προς τα άρθρα 23, 24, 29 και 36, προκειμένου να καθορίσουμε τη στάση μας στην αυριανή κατ’ άρθρο συζήτηση.
Ευχαριστώ.
 (Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"24802"," Κύριε Πρόεδρε, παρακαλώ το λόγο.","ΑΣΤΕΡΙΟΣ ΡΟΝΤΟΥΛΗΣ",446
"24803"," Θέλετε το λόγο, κύριε Ροντούλη;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24804"," Γιατί, κύριε Πρόεδρε;","ΑΘΑΝΑΣΙΑ ΜΕΡΕΝΤΙΤΗ",317
"24805"," Κοινοβουλευτικός Εκπρόσωπος είναι και θέλει να κάνει κάποια δήλωση.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24806"," Δεν θα τοποθετηθώ…","ΑΣΤΕΡΙΟΣ ΡΟΝΤΟΥΛΗΣ",446
"24807"," Ορίστε, κύριε Ροντούλη, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24808"," Κύριε Πρόεδρε, ευχαριστώ πολύ. Δεν θα κάνω την τοποθέτησή μου. Θα μιλήσω μόνο για δύο λεπτά.
Είδα την προσπάθεια που κατεβλήθη από τον εισηγητή, κατ’ αρχάς της Νέας Δημοκρατίας να αποποιηθεί των ευθυνών του κόμματός του για τη συμπαράταξη με το ΠΑΣΟΚ. Είπε πάρα πολλά ωραία λόγια, για να μας πει στο τέλος αυτό που όλοι περιμέναμε και όλοι ξέραμε, ότι, δηλαδή, η Νέα Δημοκρατία υπερψηφίζει όλα τα νομοσχέδια που από κοινού κάνει με το ΠΑΣΟΚ. 
Κοιτάξτε, κύριε Μουσουρούλη, για να λέμε τα πράγματα με το όνομά τους: Εγώ ξέρω πως όταν μία γυναίκα είναι έγκυος, είναι έγκυος. Δεν είναι ολίγον ή πολύ έγκυος.
Η Νέα Δημοκρατία, λοιπόν, ας μην το παίζει ολίγον έγκυος. Συναποφασίζει, συγκυβερνά, διατυπώνει τα νομοσχέδια από κοινού με το ΠΑΣΟΚ και γι’ αυτό τα υπερψηφίζει. Όλα τα άλλα είναι για προεκλογική κατανάλωση.
Βεβαίως, κατανοώ την προσπάθεια που κάνετε, διότι προλειάνετε το έδαφος, ούτως ώστε μετεκλογικά να υπάρξει η περίφημη κυβερνητική συνεργασία ΠΑΣΟΚ - Νέας Δημοκρατίας, όπως ειπώθηκε και από τον Αντιπρόεδρό σας, τον κ. Αβραμόπουλο, ο οποίος είπε, με κάθε ενάργεια, ότι ακόμα και σε περίπτωση αυτοδυναμίας της Νέας Δημοκρατίας, η σύμπραξη με το ΠΑΣΟΚ καθίσταται αναγκαία και επιβεβλημένη. Δεν χρειάζεται, λοιπόν, πολλές φιοριτούρες.
Πήρα, όμως, το λόγο για ένα άλλο ζήτημα, κύριε Πρόεδρε. Η χώρα διανύει μια πολύ δύσκολη οικονομική περίοδο. Ο ελληνικός λαός εξαθλιώνεται. Η φτώχια προχωρά. Η ανεργία καλπάζει. Τα δημοσιονομικά αδιέξοδα είναι προ των οφθαλμών μας. Έχουμε στα χέρια μας κάποια εργαλεία για να αντιμετωπίσουμε όλα αυτά τα αδιέξοδα; Έχουμε. Έχουμε, παραδείγματος χάριν, τη γεωργία μας, έχουμε τη ναυτιλία, έχουμε τον τουρισμό. Κυρίως, όμως, κύριε Πρόεδρε και αγαπητοί συνάδελφοι, έχουμε τον ορυκτό πλούτο της χώρας. 
Και εδώ έρχομαι στο ζήτημα που αφορά την παρέμβασή μου και το λέω για να το ακούσει η Κυβέρνηση, γιατί από αύριο θα έχουμε κάποιες οδυνηρές εξελίξεις επ’ αυτού που θα πω. Αύριο θα γραφτεί η ληξιαρχική πράξη θανάτου, κύριε Πρόεδρε, του ΙΓΜΕ, του Ινστιτούτου Γεωλογικών και Μεταλλευτικών Ερευνών. Αύριο θα ληφθεί μια απόφαση να μπουν στην εργασιακή εφεδρεία εκατόν δέκα με εκατόν είκοσι, περίπου, άνθρωποι του ΙΓΜΕ, βοηθητικό, υποστηρικτικό προσωπικό πρωτοβάθμιας και δευτεροβάθμιας εκπαίδευσης και να υπάρξουν διαδικασίες φωτογραφικές, προκειμένου άλλοι είκοσι να συνεχίσουν να παραμένουν με χαριστικούς όρους.","ΑΣΤΕΡΙΟΣ ΡΟΝΤΟΥΛΗΣ",446
"24809"," Ολοκληρώστε, σας παρακαλώ. Ζητήσατε το λόγο για δύο λεπτά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24810"," Κύριε Πρόεδρε, επιτρέψτε μου, γιατί αύριο για το θέμα αυτό θα έχουμε εξελίξεις. Με την ανοχή σας τελειώνω.","ΑΣΤΕΡΙΟΣ ΡΟΝΤΟΥΛΗΣ",446
"24811"," Θα ήθελα το λόγο, κύριε Πρόεδρε.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"24812"," Ωραία. Τι εξελίξεις;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24813"," Τελειώνω.
Ένα εργαλείο απέμεινε στην ελληνική Κυβέρνηση για την εκμετάλλευση του ορυκτού πλούτου της χώρας, το Ινστιτούτο Γεωλογικών και Μεταλλευτικών Ερευνών. Πάνε να γίνουν έκτροπα. Τα καταγγέλλουμε στη Βουλή και θεωρούμε ότι οι όποιες διαδικασίες έχουν σχέση μ’ αυτό που είπα, δεν θα υλοποιηθούν και θα σταματήσουν.","ΑΣΤΕΡΙΟΣ ΡΟΝΤΟΥΛΗΣ",446
"24814"," Καλώς, κύριε Ροντούλη, ακουστήκατε. Θα έχετε το λόγο αργότερα.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24815"," Έχουμε ένα μαξιλάρι ανάπτυξης που είναι η εκμετάλλευση του ορυκτού πλούτου της χώρας. Ας κρατήσουμε και το εργαλείο, για να μπορέσουμε να κάνουμε την εκμετάλλευση αυτή. Διαφορετικά, θα συντελεστεί ένα έγκλημα εις βάρος της ανάπτυξης, εις βάρος του ελληνικού λαού, κύριε Πρόεδρε.
(Χειροκροτήματα από την πτέρυγα του ΛΑΟΣ)","ΑΣΤΕΡΙΟΣ ΡΟΝΤΟΥΛΗΣ",446
"24816"," Θα ήθελα το λόγο, κύριε Πρόεδρε.","ΜΑΡΙΟΣ ΣΑΛΜΑΣ",449
"24817"," Δεν μπορείτε και οι δύο. Αν θέλει να μιλήσει ένας εκ μέρους της Νέας Δημοκρατίας, επειδή αναφέρθηκε σ’ εσάς.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24818"," Κύριε Πρόεδρε, θα ήθελα το λόγο.","ΜΑΡΙΟΣ ΣΑΛΜΑΣ",449
"24819"," Ορίστε, κύριε Σαλμά, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24820"," Επί προσωπικού, κύριε Πρόεδρε.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"24821"," Επί προσωπικού; Δεν έχετε προσωπικό.
Έχετε το λόγο για ένα λεπτό, κύριε Σαλμά.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24822"," Κύριε Πρόεδρε, δεν συνηθίζω να λογομαχώ με ανθρώπους των οποίων η άποψη ξεφεύγει από τη σοβαρότητα. Γι’ όλα υπάρχουν και όρια. Ο καθένας, όταν συζητούμε κρίσιμα νομοσχέδια, όπως είναι αυτό, σε κρίσιμες στιγμές πρέπει να αποφεύγει να λαϊκίζει. Όλοι οι πολίτες, όμως, ζουν σήμερα τον εξής παραλογισμό: βλέπουν τον Υφυπουργό Γεωργίας της σημερινής Κυβέρνησης, που μέχρι πριν λίγο είχε νιώσει τη γλύκα της εξουσίας, που τώρα αισθάνεται ότι δυσκολεύεται να την ξαναβρεί λόγω των δημοσκοπικών εκτιμήσεων για το κόμμα του, που είναι στα όρια του να μπει ή να μην μπει στη Βουλή και τώρα ξαφνικά ενοχλείται και προσπαθεί να φτιάξει σενάρια για τις εκλογές, που δεν είναι τίποτα περισσότερο από το άγχος του εκλογικού αποτελέσματος για το Λαϊκό Ορθόδοξο Συναγερμό. 
Κύριε Κοινοβουλευτικέ Εκπρόσωπε του Λαϊκού Ορθόδοξου Συναγερμού, ας μην έχετε τόσο άγχος. Δεν θα είναι τα αποτελέσματα αυτά που θα θέλατε να είναι, για να επιβεβαιωθείτε. Κάντε λίγο υπομονή ενάμιση μήνα και θα δείτε ο ελληνικός λαός τι θα αποφασίσει. Πάντως, το άγχος που πρέπει να έχετε είναι με τη στάση τη δική σας, που είχατε όλο αυτό το διάστημα, που μπαίνατε και βγαίνατε στις κυβερνήσεις λέτε και ήταν κάτι πολύ απλό. Νομίζω ότι γι’ αυτό ο κόσμος θα σας τιμωρήσει.","ΜΑΡΙΟΣ ΣΑΛΜΑΣ",449
"24823"," Καλύφθηκα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"24824"," Το λόγο έχει ο κ. Γείτονας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24825"," Πάντα πρώτος είστε.","ΙΩΑΝΝΗΣ ΙΩΑΝΝΙΔΗΣ",169
"24826"," Coach για πολιτική γης μιλάμε και επομένως έχουμε όλοι λόγο.
Ευχαριστώ κύριε Πρόεδρε.
Κυρίες και κύριοι συνάδελφοι, αυτή η συγκεκριμένη νομοθετική πρωτοβουλία της Κυβέρνησης εγώ πιστεύω ότι ανταποκρίνεται στην καθολική απαίτηση και αναγκαιότητα για την αξιοποίηση της δημόσιας περιουσίας. Είναι στόχος και πολιτική, που αποτελεί μέρος και του συμφωνημένου σχεδίου εξόδου της ελληνικής οικονομίας από την κρίση. Είναι αλήθεια ότι στη χώρα μας, σε μεγάλο βαθμό η δημόσια περιουσία, ιδιαίτερα η ακίνητη, κύριε Υπουργέ, «και σχολάζει και σταλίζει» για να χρησιμοποιήσω μια έκφραση οικεία προς το χώρο τον αγροτικό.
Πιστεύω ότι αποτελεί προτεραιότητα η δημιουργία πολιτικής γης. Η ανυπαρξία πολιτικής γης οφείλεται, κυρίως, στην έλλειψη Κτηματολογίου στην Ελλάδα. Η δημιουργία πολιτικής γης, όμως, είναι ανάγκη να γίνει, και κυρίως η αποδοτική αξιοποίηση της δημόσιας περιουσίας και εν προκειμένω της ακίνητης περιουσίας. 
Επίσης, είναι πια κοινός τόπος πως μετά την επιτυχή ολοκλήρωση του PSI και την ελάφρυνση του δυσβάστακτου χρέους της χώρας το μεγάλο εθνικό στοίχημα είναι η επανεκκίνηση της αναπτυξιακής μηχανής και η γρήγορη επάνοδος της χώρας σε τροχιά ανάπτυξης. Είναι επείγουσα η ανάκτηση της ανταγωνιστικότητας της ελληνικής οικονομίας και η αύξηση της παραγωγής, με επενδύσεις σε τομείς που έχουμε συγκριτικά πλεονεκτήματα. Με άλλα λόγια, είναι επείγουσα προτεραιότητα η παραγωγική ανασυγκρότηση της χώρας. Και χρειάζεται συλλογική προσπάθεια. Η χώρα πρέπει να ξαναγίνει χώρα παραγωγής πλούτου. 
Ο εκσυγχρονισμός του θεσμικού πλαισίου διαχείρισης και προστασίας των αγροτικών ακινήτων που εισάγεται με το συζητούμενο νομοσχέδιο είναι σίγουρο ότι συμβάλλει προς αυτήν την κατεύθυνση, δεδομένου μάλιστα ότι τα αγροτικά ακίνητα προσφέρονται για παραγωγικούς, αγροτικούς και επενδυτικούς σκοπούς. Έχουν αυτό το διττό ρόλο. Υπό αυτήν την έννοια, κύριε Υπουργέ, εγώ επαινώ την πρωτοβουλία, γιατί νομίζω ότι αυτή η νομοθετική ρύθμιση είναι και επίκαιρη και αναγκαία. 
Με τις ρυθμίσεις του νομοσχεδίου επιχειρείται, ιδίως μέσω διαμόρφωσης ενός ενιαίου πλαισίου να αντιμετωπιστεί η γραφειοκρατία, που προκύπτει από τη πολυνομία -σήμερα υπάρχει διάσπαρτη νομοθεσία- από την εμπλοκή των οργάνων και την επικάλυψη αρμοδιοτήτων, έτσι ώστε να απλοποιηθεί και να επιταχυνθεί η διαδικασία αξιοποίησης των ακινήτων του Υπουργείου Αγροτικής Ανάπτυξης και να ενισχυθούν ταυτόχρονα οι εγγυήσεις -γιατί υπάρχουν εγγυήσεις, που ενισχύονται μ’ αυτό το νομοσχέδιο- προστασίας τους. Σ’ αυτό συμβάλλει και η αποκέντρωση στη λήψη αποφάσεων, με ενίσχυση του ρόλου των περιφερειών, καθώς - αυτό έχει ιδιαίτερη σημασία και θα επανέλθω σ’ αυτό- και με αποσαφήνιση του ρόλου των αποκεντρωμένων διοικήσεων. Θα αναφερθώ σ’ αυτά σε σχέση με την εκμίσθωση λατομείων.
Στο λίγο χρόνο που έχω ακόμα στη συζήτηση επί της αρχής και πέραν των όσων αναλυτικά ανέφερε ο εισηγητής μας, ο συνάδελφος ο κ. Νίκος Τσώνης, περιορίζομαι σε ορισμένες επισημάνσεις. Πρώτον, κύριε Υπουργέ, όσον αφορά το άρθρο 2, προβλέπεται η τήρηση βάσης δεδομένων στο ΟΠΕΚΕΠΕ, όπου απεικονίζονται ψηφιακά, όπως προβλέπεται, όλα τα ακίνητα με τα κτηματολογικά και τα λοιπά τους στοιχεία και γίνεται ενημέρωση για όλες τις μεταβολές.
Εδώ -είδα και τι απαντήσατε στην επιτροπή, κύριε Υπουργέ, διάβασα τα Πρακτικά- ουσιαστικά έχουμε ένα υποκατάστατο του Εθνικού Κτηματολογίου. Καλώς. Εγώ θα πω ότι δικαιολογείται αυτή η νέα βάση δεδομένων που δημιουργείται, λόγω της ιδιομορφίας που έχουν αυτά τα αγροτικά ακίνητα, και των συγκεκριμένων στόχων που έχει το νομοσχέδιο, όπως παραδείγματος χάριν ένας από αυτούς τους στόχους είναι η παραχώρηση των εκτάσεων.
Άρα, δεν διαφωνώ στη δημιουργία αυτής της βάσης. Τι λέω; Δεδομένου ότι το Κτηματολόγιο είναι στην ανάπτυξή του -και θα περιλάβει όλες αυτές τις εκτάσεις στην ολοκλήρωσή του- θα πρέπει τουλάχιστον να διασφαλιστεί ότι η ψηφιακή βάση των δεδομένων, αυτή που κάνετε, είναι συμβατή με τη βάση του Κτηματολογίου. 
Υπό αυτή την έννοια, θα ήθελα την άποψή σας, κύριε Υπουργέ, για δύο θέματα: Πρώτον, κατά πόσο υπάρχει συνεργασία με τις αρχές του Κτηματολογίου, σε σχέση με αυτό και κατά πόσο υπάρχει επαρκής τεχνογνωσία και προσωπικό στον ΟΠΕΚΕΠΕ για να ασκήσει αυτό το νέο ρόλο; Θα περιμένω τις απαντήσεις σας. Αυτή είναι η πρώτη μου παρατήρηση. Άρα, καλώς δημιουργείται αυτή η βάση. Επειδή, όμως, είναι σε διαδικασία ολοκλήρωσης –να ανακεφαλαιώσω- το Κτηματολόγιο. Σε κάποια χρόνια θα περιλάβει και αυτά τα ακίνητα. Θα πρέπει αυτή η βάση δεδομένων να είναι συμβατή. 
Δεύτερον, όσον αφορά τα άρθρα 3 και 5, ρυθμίζουν τα της εκμίσθωσης λατομείων και τα αρμόδια όργανα γι’ αυτό. Θέλω να θυμίσω στους αγαπητούς συναδέλφους ότι με το ν. 3852/2010 και ιδιαίτερα με το άρθρο 280 μεταφέρθηκε η αρμοδιότητα όπως ίσχυε με το ν. 1428/1984 από τον αιρετό περιφερειάρχη στο γενικό γραμματέα αποκεντρωμένης διοίκησης. Αυτό έγινε με το νόμο του «Καλλικράτη». Επειδή, όμως, υπήρξε αμφιβολία, κατά πόσο η αρμοδιότητα αυτή περιλαμβάνει όλα τα ακίνητα και ιδιαίτερα τα ακίνητα που πήγαν στον Υπουργείο Αγροτικής Ανάπτυξης βάσει διατάξεων άλλων νόμων, οι σημερινές διατάξεις αποσαφηνίζουν ότι η αρμοδιότητα και γι’ αυτά ανήκει στο γενικό γραμματέα αποκεντρωμένης διοίκησης. 
Γιατί το λέω αυτό; Διότι διάβασα τα Πρακτικά της επιτροπής και ηγέρθησαν ορισμένες αμφισβητήσεις. Δηλαδή, η αρμοδιότητα ανήκε και παραμένει ουσιαστικά στο κράτος. Γι’ αυτό πιστεύω ότι δεν έχουν κανένα έρεισμα νύξεις που έγιναν για δήθεν σκοπιμότητες στην αλλαγή αυτή των αρμοδιοτήτων. 
Επίσης, θέλω να τονίσω, κύριε Υπουργέ, ότι καλώς γίνεται αυτή η ρύθμιση, καθόσον θεωρώ ότι η εκμίσθωση των λατομείων δεν θα πρέπει να κολλάει σε κανένα γραφειοκρατικό ή άλλο εμπόδιο, γιατί παίζει σημαντικό ρόλο στην επενδυτική δραστηριότητα που θέλουμε να αναπτύξουμε στη χώρα και ιδιαίτερα στην εκτέλεση των ιδιωτικών και δημόσιων έργων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τρίτον –και τελειώνω, κύριε Πρόεδρε, με μικρή ανοχή σας- όσον αφορά το άρθρο 29. Είδα ότι έγινε πολλή συζήτηση στην επιτροπή και ηγέρθησαν ενστάσεις. Είναι σαφές ότι η διάταξη για τις εκχερσωθείσες δασικές εκτάσεις για αγροτική χρήση προσπαθεί να λύσει –δεν ήρθε από τον ουρανό- ένα υπαρκτό ζήτημα που χρονίζει και ταλαιπωρεί, μάλιστα και τη χώρα και τους αγρότες. 
Τίθενται -για μένα σωστά- ορισμένοι περιορισμοί. Ποιοι είναι οι περιορισμοί; Να έχουν εκχερσωθεί οι εκτάσεις αυτές πριν την ισχύ του Συντάγματος του ’75. Αυτός είναι ένας περιορισμός. Ο δεύτερος περιορισμός λέει, πρώτον, να μην υπάγονται στο ειδικό καθεστώς προστασίας σύμφωνα με το άρθρο 19 του ν. 1650/1986 –είναι ο νόμος για το περιβάλλον, θυμίζω στους συναδέλφους, που είχα την τιμή και εγώ τότε ως Υφυπουργός με τον αρμόδιο Υπουργό τότε τον Κουλουμπή να εισηγηθώ στη Βουλή- και δεύτερον, να μην περιλαμβάνονται σε κυρωμένους δασικούς χάρτες ως δάση, δασικές ή αναδασωτέες εκτάσεις. 
Κύριε Υπουργέ, ορθώς τίθενται οι περιορισμοί. Υπάρχει, όμως, εδώ ένα ζήτημα: Το χρονοδιάγραμμα για την ολοκλήρωση των δασικών χαρτών είναι αβέβαιο ακόμη. Είχαμε ρωτήσει τον Υπουργό Περιβάλλοντος επανειλημμένα στην επιτροπή. Δεν μπορούσε να μας δώσει χρονοδιάγραμμα. 
Συνεπώς, εν τω μεταξύ και μέχρι να ολοκληρωθεί η κύρωση δασικών χαρτών, υπάρχει ένα ερώτημα: Τι διασφάλιση έχουμε; Γιατί από την ώρα που βάζετε –και σωστά- αυτόν τον περιορισμό, να μην περιλαμβάνονται αυτές οι εκτάσεις σε κυρωμένους δασικούς χάρτες, αυτό σημαίνει ότι μπορεί να υπάρχουν…","ΚΩΝΣΤΑΝΤΙΝΟΣ ΓΕΙΤΟΝΑΣ",82
"24827"," Στους ήδη κυρωμένους.","ΙΩΑΝΝΗΣ ΔΡΙΒΕΛΕΓΚΑΣ",138
"24828"," Α, ναι. Προσέξτε όμως, τι λέω. Αυτό σημαίνει ότι μπορεί να υπάρχουν τέτοιες δασικές εκτάσεις και στις περιοχές χωρίς δασικούς χάρτες. Στο μεταξύ διάστημα θα έχουμε δηλαδή δύο μέτρα και δύο σταθμά. Και ποια η διασφάλιση; Αυτό χρειάζεται να το δείτε.
Τελειώνοντας, κυρίες και κύριοι συνάδελφοι, λέω ότι ψηφίζω το νομοσχέδιο. Πιστεύω ότι δημιουργεί σοβαρή προστιθέμενη αξία και για την αγροτική παραγωγή και για τις επενδύσεις. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΓΕΙΤΟΝΑΣ",82
"24829"," Το λόγο έχει ο Βουλευτής της Νέας Δημοκρατίας κ. Αργύρης Ντινόπουλος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"24830"," Ευχαριστώ, κύριε Πρόεδρε.
 Θεώρησα υποχρέωσή μου, αγαπητοί συνάδελφοι, να λάβω το λόγο σε αυτό το νομοσχέδιο για να επισημάνω ένα –κατά την άποψή μου- σημαντικό θέμα που πρέπει να ακουστεί από το Βήμα της Βουλής και που νομίζω ότι αφορά και την ελληνική περιφέρεια. 
Επιτρέψτε μου να κάνω αυτήν την πολύ σύντομη παρέμβαση –τη χαρακτηρίζω έτσι- γιατί και εγώ, παρά το γεγονός ότι πολιτεύομαι στην Αθήνα, η καταγωγή μου είναι από την Ήπειρο και τη Θεσσαλία. Έχω μεγαλώσει στα Τρίκαλα και στο Μέτσοβο, αγαπητή συμπατριώτισσα, δηλαδή, έχω μεγαλώσει μέσα σε αγροτική οικογένεια και σε αγροτικό περιβάλλον. 
Αναρωτιέμαι ποιος είναι ο τελικός σκοπός αυτού του νομοσχεδίου; Είναι πράγματι ένας πολύ θετικός σκοπός: Να πείσουμε τους νέους μας –το λέω σαν μια πολύ γενική τοποθέτηση και νομίζω ότι αυτό βρίσκει σύμφωνους όλους όσους βρίσκονται εδώ- να γυρίσουν πίσω στη γη, μήπως μπορέσουμε με αυτόν τον τρόπο να μειώσουμε την ανεργία, να βελτιώσουμε την ποιότητα ζωής των νέων ανθρώπων. Είναι σημαντικό το γεγονός ότι παρακολουθούμε νέους ανθρώπους να επιστρέφουν και να θέλουν να γίνουν αγρότες.
Ενώ, λοιπόν, έχουμε μια τέτοια τάση, ενώ έχουμε στη διάθεσή μας, αγαπητέ κύριε Υπουργέ, ως πολιτεία το εργαλείο για να πείσουμε τους νέους ανθρώπους και να είμαστε κοντά τους όσον αφορά την επιστροφή τους στη γη, το αφήνουμε αναξιοποίητο. 
Αναφέρομαι για μια ακόμη φορά στη δημόσια τηλεόραση. Σας πληροφορώ λοιπόν, ότι αυτή τη στιγμή η δημόσια τηλεόραση η ΕΡΤ, αλλά και το ραδιόφωνο δεν έχουν καμμιά αγροτική εκπομπή. Πού είναι οι εκπομπές εκείνες που θα μπορούσαν να δώσουν την πληροφόρηση στους νέους και να τους προτρέψουν να γυρίσουν πίσω στη γη και είτε να καλλιεργήσουν τα κτήματα των γονιών τους ή εν πάση περιπτώσει, να επωφεληθούν από τις διατάξεις του νομοσχεδίου; 
Δυστυχώς, η κρατική τηλεόραση σιωπά επ’ αυτού. Και πώς να μη σιωπά άλλωστε, όταν αυτή τη στιγμή, για μια ακόμη φορά, γίνεται ένα όργιο σπατάλης; Σας πληροφορώ ότι το δημόσιο ραδιόφωνο, η συχνότητα εκείνη που φτάνει και στο πιο μακρινό χωράφι, στο ραδιοφωνάκι που μπορεί να έχει ο αγρότης στο αυτί του για να μαθαίνει τις ειδήσεις, για να ακούει μια εκπομπή, η οποία θα τον αφορά, για να αισθανθεί και ο ίδιος ότι η πολιτεία, η κεντρική διοίκηση, το κέντρο, η Αθήνα είναι κοντά του μετά τις δώδεκα το βράδυ, δεν έχει κανένα δελτίο ειδήσεων. Αυτό είναι πρωτοφανές. Αυτό δεν γίνεται σε κανένα μέρος του κόσμου. Γιατί; Διότι δεν υπάρχει –λέει- η δυνατότητα να πληρώσει τα χρήματα στους εργαζόμενους. 
Την ίδια στιγμή –και το λέω για ενημέρωσή σας, κύριε Υπουργέ και θα το ακούσετε και από ανθρώπους της περιφέρειά σας- δίνονται εξωτερικές παραγωγές του ραδιοφώνου. Ακούστε τι πατέντα έχει βρει η διοίκηση της ΕΡΤ με την ανοχή, δυστυχώς, του αρμόδιου Υπουργού. Τι γίνεται; Γίνονται εξωτερικές παραγωγές στο ραδιόφωνο, που κοστίζουν πεντακόσια ευρώ η μια. Τι γίνεται δηλαδή; Κάνει κάποιος μια παραγωγή σε ένα cd, το δίνει και παίρνει πεντακόσια ευρώ. Και τι πατέντα επίσης, έχουν βρει; Μαζεύουν πολλά, πηγαίνει κάποιος δηλαδή που κάνει εκατό cd μια εκπομπή και την παραδίδει –που ποιος ξέρει και πότε θα παίξει- και παίρνει πενήντα χιλιάρικα. 
Με αυτόν τον τρόπο γίνεται η διασπάθιση του δημόσιου χρήματος από την κρατική τηλεόραση, τη στιγμή που οι εργαζόμενοι στο κρατικό ραδιόφωνο, οι οποίοι θα μπορούσαν μέσα από τα ειδησεογραφικά δελτία ειδήσεων να είναι πάρα πολύ χρήσιμοι για τον αγροτικό κόσμο, έχουν μηνιαίο μισθό πεντακόσια ευρώ. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Να μη σας μιλήσω επίσης, για τις περικοπές, οι οποίες έχουν ήδη γίνει σε επίπεδο 35% και πρόκειται να συνεχιστούν σύμφωνα με ασφαλείς πληροφορίες στο Αθηναϊκό Πρακτορείο Ειδήσεων. Σε ποιον δηλαδή; Σε ένα κρατικό φορέα ενημέρωσης, ο οποίος έχει καταφέρει μέχρι τώρα –και είναι προς τιμή του- να έχει ανταποκριτές και στα πιο απομακρυσμένα σημεία της ελληνικής επικράτειας, για να μπορούν να ενημερώνουν και το κέντρο της Αθήνας και την κεντρική διοίκηση και εμάς τους ίδιους για το τι συμβαίνει στο πιο απόμακρο μέρος. 
Σε αυτούς, λοιπόν, τους ανταποκριτές στο Αθηναϊκό Πρακτορείο Ειδήσεων και σε όλους τους εργαζόμενους έρχεται ο κύριος Υπουργός να κάνει και νέες περικοπές μισθών. 
Δηλαδή, τους έχει κάνει περικοπή 35%, πηγαίνει να τους κάνει άλλο ένα 35%, να τους εξαθλιώσει δηλαδή, στην ουσία να προκαλέσει μια πλήρη συσκότιση της ενημέρωσης, όπως έρχεται από την ελληνική περιφέρεια, από τον αγροτικό κόσμο και προς το κέντρο της Αθήνας και, γιατί όχι, και προς τον απανταχού ελληνισμό.
Θα κλείσω αυτήν την παρέμβασή μου -νομίζω ότι αυτά πρέπει να ακούγονται από του Βήματος της Βουλής- κάνοντας μια αναφορά σε ένα σκάνδαλο, το οποίο συνεχίζεται στη δημόσια τηλεόραση με αυτές τις περίφημες εξωτερικές παραγωγές. Σας το λέω, επειδή γνωρίζω τα της ΕΡΤ. Θα σας σηκωθεί η τρίχα! Έχουμε φθάσει να πληρώνουμε για νεοσύστατη εκπομπή, η οποία αναφέρεται πάλι στην ελληνική ύπαιθρο μέσα από παραδοσιακούς χορούς, που, εν πάση περιπτώσει είναι θετικό να υπάρχει στη δημόσια τηλεόραση, 32.000 ευρώ το επεισόδιο, την ίδια στιγμή –και το λέω προς εσάς, κύριε Υπουργέ, επειδή ξέρω πόσο δυναμικός είστε- που η κρατική τηλεόραση είχε την ίδια παραγωγή με 1.500 ευρώ το επεισόδιο. Εάν, λοιπόν, δεν σταματήσουμε αυτό το όργιο σπατάλης στην κρατική τηλεόραση, εάν δεν μετατρέψουμε την ΕΡΤ, την οποία προσπαθούν να απαξιώσουν για προφανείς λόγους, έτσι ώστε η δημόσια τηλεόραση να μπορέσει να είναι ένα εργαλείο ενημέρωσης του αγροτικού κόσμου, πολύ φοβάμαι ότι όσα νομοσχέδια και αν ψηφίσουμε, τα οποία να είναι προς τη σωστή κατεύθυνση, εάν δεν υπάρχει η ανάλογη ενημέρωση της ελληνικής περιφέρειας, δεν θα έχουν το αποτέλεσμα που όλοι θέλουμε να έχουν.","ΑΡΓΥΡΗΣ ΝΤΙΝΟΠΟΥΛΟΣ",369
"24831"," Κύριε συνάδελφε, δυναμικός μπορεί να είμαι, αρμόδιος όμως δεν είμαι.","ΙΩΑΝΝΗΣ ΔΡΙΒΕΛΕΓΚΑΣ",138
"24832"," Κύριε Δριβελέγκα, εάν θέλετε να κάνετε παρέμβαση, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24833"," Κύριε Πρόεδρε, επαναλαμβάνω προς τον κύριο συνάδελφο ότι δυναμικός μπορεί να είμαι για θέματα της ΕΡΤ, αλλά αρμόδιος δεν είμαι και θα πρέπει να τα πει, δοθείσης άλλης ευκαιρίας, στον αρμόδιο Υπουργό. Εδώ σήμερα συζητούμε το συγκεκριμένο νομοσχέδιο που αφορά τους αγρότες.","ΙΩΑΝΝΗΣ ΔΡΙΒΕΛΕΓΚΑΣ",138
"24834"," Το λόγο έχει ο Βουλευτής του Λαϊκού Ορθόδοξου Συναγερμού του Νομού Κιλκίς κ. Κωνσταντίνος Κιλτίδης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24835"," Ευχαριστώ, κύριε Πρόεδρε.
Ανεβαίνοντας στο Βήμα, ο φίλος Υφυπουργός -τολμώ να πω και συντοπίτης μου- ήθελα να μου πει εάν θα μιλήσω και εγώ για κάποιο άλλο θέμα και όχι για το θέμα το οποίο πρέπει να τιμηθεί απόψε. Θέλω να πω προς το Σώμα, μετά από δώδεκα χρόνια παρουσίας, εδώ ότι εκείνη η νύχτα που άλλαξε ο Κανονισμός της Βουλής, που απαγορεύονταν τα χαρτιά και τα κείμενα απ’ αυτό το Βήμα, ήταν ένας σταθμός εκφυλισμού και οπισθοδρόμησης της πολιτικής ζωής της χώρας μας…","ΚΩΝΣΤΑΝΤΙΝΟΣ ΚΙΛΤΙΔΗΣ",226
"24836"," Ε, όχι, κύριε συνάδελφε!","ΑΘΑΝΑΣΙΑ ΜΕΡΕΝΤΙΤΗ",317
"24837"," Μην ενοχλήστε. Προφανώς, ο Βουλευτής μέσα σ’ αυτήν την Αίθουσα βουλεύεται, μεταφέροντας τις απόψεις των ανθρώπων που εκπροσωπεί, τις οποίες πρέπει να γνωρίζει. Και εάν δεν τις γνωρίζει, να μην ομιλεί. Είναι απίστευτα αυτά που συμβαίνουν μέσα σ’ αυτήν την Αίθουσα, όπως και αυτό που θέλησε πριν από λίγο περιπαικτικά ο Υφυπουργός να τονίσει, ότι περί άλλων ομιλούμε, ενώ έχουμε εδώ το θέμα της χρήσης της αγροτικής γης και της πολιτικής που πρέπει να ασκηθεί και όχι βεβαίως τη δημοσιογραφία ή οτιδήποτε άλλο έχει να κάνει για άλλες ώρες. 
Κυρίες και κύριοι συνάδελφοι, επειδή έρχομαι από μια συνεδρίαση της Επιτροπής Κοινωνικών Υποθέσεων για το δημογραφικό, για την αστυφιλία, όλα αυτά τα ενδιαφέροντα θέματα που συζητήθηκαν, να πω ότι με παρρησία κατέθεσα την άποψή μου εκεί: ότι όταν επί πέντε δεκαετίες το δημογραφικό και η αστυφιλία είναι πρωτεύοντα ζητήματα των επιστημόνων και το πολιτικό σύστημα της χώρας αδυνατεί να τα ανατάξει στοιχειωδώς, αυτό δείχνει τη ντροπή και τον ευτελισμό του πολιτικού συστήματος της πατρίδος μας. Τίποτα δεν είναι τυχαίο, όταν το δημογραφικό συζητείται επί πέντε δεκαετίες -γνωστές αλήθειες, καταγεγραμμένες, πολιτικές, οι οποίες έπρεπε να εφαρμοστούν και δεν εφαρμόζονται- και όταν η αστυφιλία, η ερημοποίηση της υπαίθρου, που έχει να κάνει με την αγροτική γη και την αγροτική καλλιέργεια, δεν στάθηκε δυνατό να βρουν τον ορθό δρόμο χρήσεως. Προφανώς, τίποτα περισσότερο ή λιγότερο δεν χρειαζόταν για να ακυρωθεί αυτό το πολιτικό σύστημα που οδήγησε τη χώρα, εδώ που την οδήγησε. 
Κύριε Υφυπουργέ, σας είπα και άλλη φορά να προλάβετε και να αναδείξετε με όρους σωστούς τη σύγχρονη, νέα, συνεταιριστική παρεμβατικότητα. Καλές οι προσπάθειες των εθελοντών για τη διάθεση των αγροτικών προϊόντων, καλές όλες αυτές οι προσπάθειες που γίνονται, προλάβετε όμως, να συνεργαστείτε με την ΠΑΣΕΓΕΣ, με τις πρωτοβάθμιες και δευτεροβάθμιες οργανώσεις, για να υπάρξει ένα δίκαιο σταθερό πλέγμα, το οποίο θα φέρει το αποτέλεσμα που πρέπει, για να μην βρεθούν αύριο-μεθαύριο εκτεθειμένοι οι παραγωγοί στα χέρια πάλι των μεσαζόντων, που υποτίθεται τώρα ότι θέλουν να χτυπήσουν αυτές οι προσπάθειες.
Θέλω να πω και κάτι άλλο, για να διορθώσω κάποια πράγματα που ακούστηκαν εδώ. Μπορεί το γεωργικό προϊόν να ήταν το 10% του ΑΕΠ ή το 5% και έφθασε να είναι στο 3% και λίγο πιο κάτω τώρα. Δεν σηματοδοτεί αυτό την πραγματικότητα του γεωργικού τομέα. Τον γεωργικό τομέα τον σηματοδοτεί ο γεωργοδιατροφικός τομέας, ο οποίος είναι το 22% με 23% του παραγομένου προϊόντος σ’ αυτήν τη χώρα, αγαπητοί συνάδελφοι, και θα πρέπει κάποτε να γίνει γνωστό αυτό, να το συνειδητοποιήσουν είτε οι κατοικούντες εις τα άστη είτε αυτοί που κυβερνούν αυτόν τον τόπο, για να καταλάβουν πού βρίσκεται η δυναμική σ’ αυτήν τη χώρα.
Κύριε Υφυπουργέ, φέρνετε ένα νομοσχέδιο, για το οποίο θέλω να καταθέσω την άποψή μου, πάντοτε με γνώση, χωρίς υπερβολές και αλαζονεία. Το γνωρίζω το θέμα, με απασχόλησε ασκών τη δασική πολιτική, όπου εμπλέκονται αυτά τα διαθέσιμα κτήματα που υπάρχουν. Τις περισσότερες φορές έχουν εμπλοκές με τη δασική πολιτική. Θέλετε να κάνετε μια προσπάθεια. Για ποιο λόγο, εάν πράγματι πιστεύετε ότι οραματίζεστε την αναγέννηση της υπαίθρου, να θέλετε να ανατάξετε και να αναδιαρθρώσετε την ελληνική γεωργία, δεν συνεργάζεστε διακομματικά, για να φέρετε ένα νομοθέτημα, το οποίο να είναι αντάξιο των προσδοκιών και της ιστορικής στιγμής που βρίσκεται η χώρα; Έρχεται ένα αποσπασματικό νομοσχέδιο. Τι να ψηφίσω; Να ψηφίσω κάποιες επιμέρους διατάξεις, οι οποίες έχουν βάση για την επίλυση επιμέρους ζητημάτων, όταν απουσιάζει η αρχή από αυτό το νομοσχέδιο; Γι’ αυτό ο Λαϊκός Ορθόδοξος Συναγερμός το καταψηφίζει, γιατί δεν υπηρετεί αυτό το οποίο διακηρύττεται στην αιτιολογική έκθεση. 
Κύριε Υφυπουργέ, τα προβλήματα που υπάρχουν και προσπαθείτε να λύσετε εμπλέκονται με τη δασική πολιτική. Θα τα βρείτε πάλι μπροστά σας και δεν μας φταίνε σε τίποτα οι άνθρωποι που είναι εμπλεκόμενοι. Αν δεν γίνει τροποποίηση του Συντάγματος, αυτό που επιχειρείτε με αιτιολογίες –προσέξτε την υποκρισία του πολιτικού κόσμου- με προ του 1975 καταστάσεις -λέτε και υπάρχουν δήθεν αεροφωτογραφίες το 1975 ή τίθενται σε ισχύ, λέγοντας ότι τότε δεν θα παρεμβαίνει το κράτος- δεν πρόκειται να υπάρξει λύση. Ποιον κοροϊδεύουμε; Είναι δεδομένο ότι μια προσφυγή αμέσως θα θέσει το θέμα επί τάπητος, την αρτηριοσκλήρυνση που υπάρχει και τις αγκυλώσεις που υπάρχουν γύρω από το Σύνταγμα. Εάν δηλαδή δεν προσπαθήσετε μια συνταγματική τροποποίηση, εάν δεν την επιχειρήσουμε ως πολιτικό σύστημα και δεν ξεκαθαρίσουμε τι θέλουμε, δεν πρόκειται να υπάρξει λύση επί του θέματος.
Από την άλλη, μιλάτε για την κτηνοτροφία και τις εκτάσεις που είχαν δοθεί κατά το παρελθόν. Το πρόβλημα εκεί είναι συγκεκριμένο. Έχει να κάνει με τη χρήση που τους εδόθη. Εάν υπήρχε ένας απόγονος να συνεχίσει, εάν έχει ποίμνιο, λέτε τώρα ας το κρατήσει. Μα, το πρόβλημα ενός νομοθετήματος προφανώς είναι να λύσει ένα παλιό θέμα, αλλά και να αναδείξει μια δημιουργία καινούργια.
Το πρόβλημα είναι αν θα έχουμε εκτατική κτηνοτροφία περιφραγμένη με λιβαδοπονία, με ενίσχυση βοσκοτόπων, για να αποκτήσει επιτέλους ο κτηνοτρόφος σε αυτόν τον τόπο αυτό που μπορεί να του δώσει το κράτος. Το κράτος τι μπορεί να του δώσει πάνω απ’ όλα, εκτός από τις παρεμβάσεις χρηματοοικονομικής διαστάσεως ή ενεργειακής διαστάσεως; Να του δώσει βοσκή, τη δυνατότητα της πρώτης ύλης για τη μείωση του κόστους. Εάν αυτά δεν γίνουν, ματαιοπονούμε. Φοβούμαι δηλαδή, ότι δεν ασχολείστε καθόλου με τις εποικιστικές εκτάσεις.
Κύριε Υπουργέ, σε αυτόν τον τόπο υπάρχει συνέχεια του κράτους. Ενεργοποιήστε τους νόμους. Επί είκοσι πέντε χρόνια δεν ισχύει ο νόμος: από το 1990 και το 1987 νόμοι που υπάρχουν είτε για την αποκατάσταση των γεωργών ως ακτημόνων είτε κτηνοτροφικά αν ανήκουν σε δασική υπηρεσία, να πάνε στη δασική υπηρεσία. Όταν αυτά που υπάρχουν δεν γίνονται και καταδυναστεύουν τους πολίτες στην περιφέρεια, είναι μάταιο να επιχειρείτε τώρα να έρχονται εδώ διατάξεις αμφιβόλου περιεχομένου και προοπτικής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κλείσω με αυτό που πρέπει να έχουμε κατά νου και δεν το έχουμε, δυστυχώς. Καλές είναι οι άλλες παρεμβάσεις στην ύπαιθρο, αλλά είναι έγκλημα να ξεχνάμε τις κατ’ εξοχήν ενασχολήσεις στην ύπαιθρο: την αγροτική καλλιέργεια και την κτηνοτροφία. Διότι οι διατάξεις αυτές που φέρνετε βρίθουν δυνατότητας να χρησιμοποιηθούν για άλλους λόγους αυτού του είδους οι παραχωρήσεις με τους διαγωνισμούς που προβλέπετε.
Ευχαριστώ.
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΚΙΛΤΙΔΗΣ",226
"24838"," Το λόγο έχει ο Ανεξάρτητος Βουλευτής από το Νομό Αχαΐας κ. Νικόλαος Τσούκαλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24839"," Ευχαριστώ πολύ, κύριε Πρόεδρε.
Όπως είπαμε και στην επιτροπή, κυρίες και κύριοι συνάδελφοι, η Δημοκρατική Αριστερά τοποθετείται υπέρ της αρχής του συγκεκριμένου νομοσχεδίου και εξηγήσαμε στην επιτροπή με σαφήνεια για ποιο λόγο δίνουμε θετική ψήφο. Διότι επιδιώκει να βάλει μία τάξη, να εξορθολογήσει στοιχειωδώς το άναρχο, δαιδαλώδες και κατακερματισμένο καθεστώς διαχείρισης της αγροτικής γης: καθεστώς το οποίο επιτηδευμένα ήταν άναρχο και κατακερματισμένο, ούτως ώστε να εξυπηρετεί τις πελατειακές σχέσεις. Καθεστώς που διατηρούσε ακόμα τον αναχρονιστικό θεσμό της αποκατάστασης γεωργών και κτηνοτρόφων με διατάξεις διάσπαρτες σε δεκάδες νομοθετήματα που ρυθμίζονται θέματα εκκρεμών απαλλοτριώσεων, παρέχονται κίνητρα σε νέους αγρότες, ανέργους κ.λπ., για ακίνητα που είναι διαθέσιμα προς αξιοποίηση. 
Θέλω, όμως, να καταθέσω ότι με το συγκεκριμένο νομοσχέδιο, όπως είπα και στην επιτροπή, δεν αντιμετωπίζεται, κυρίες και κύριοι συνάδελφοι, δυστυχώς καθόλου ο αναγκαστικός ν. 1539/38 περί δημοσίων κτημάτων. 
Και όπως είπα στην επιτροπή, μην υπάρξει ο αντίλογος ότι το συγκεκριμένο νομοθέτημα αφορά μόνο στα ακίνητα του Υπουργείου Οικονομικών, γιατί είναι γνωστό ότι στην υπόθεση Βατοπεδίου, βάσει του συγκεκριμένου νόμου, παραχωρήθηκαν στη Μονή Βατοπεδίου οι συγκεκριμένες εκτάσεις, οι παραλίμνιες της Βιστωνίδας και στη συνέχεια υπήρξε η αντικατάσταση με ακίνητα διαχείρισης του Υπουργείου Αγροτικής Ανάπτυξης.
Δεύτερον, είχαμε αναφέρει τότε και τη λεπτομερή καταγραφή. Ζητήσαμε με συγκεκριμένες προτάσεις να υπάρξει λεπτομερής καταγραφή της ακίνητης περιουσίας αρμοδιότητας του Υπουργείου Αγροτικής Ανάπτυξης και μάλιστα, είχαμε πει να ενταχθεί στο γεωγραφικό πληροφοριακό σύστημα. Είχαμε αναφέρει την αναδιάρθρωση βεβαίως, και του φορέα διαχείρισης: φορέας που έπρεπε να είναι κοινωνικά ελεγχόμενος με διαφανείς διαδικασίες και αποκεντρωμένη λειτουργία, με δημόσιο απολογισμό και αξιολόγηση. 
Επίσης, αναφέραμε το τεράστιο ζήτημα της διαδικασίας εκτίμησης της δημόσιας περιουσίας. Αρκεί μόνο αυτή η συγκεκριμένη επιτροπή στην αποκεντρωμένη διοίκηση να αξιολογεί. Ζήσαμε και τις αντίστοιχες επιτροπές του αναγκαστικού νόμου, του προηγούμενου. Επίσης, αναφέραμε και τη διαδικασία σύνταξης των οποιωνδήποτε κύκλων.
Κυρίες και κύριοι συνάδελφοι, πρέπει να ξεκαθαρίσουμε ότι όταν μιλάμε για αγροτικές γαίες του Υπουργείου Αγροτικής Ανάπτυξης αναφερόμαστε σε εκτάσεις που πρέπει να διατίθενται αποκλειστικά και μόνο για τον πρωτογενή τομέα. Δεν μπορώ να κατανοήσω δηλαδή, για ποιο λόγο αναφέρεται στο άρθρο 4 –εμμένει ο κύριος Υφυπουργός και το Υπουργείο και η πολιτική ηγεσία και η Κυβέρνηση- ότι μπορούν οι συγκεκριμένες εκτάσεις να διατίθενται για οποιοδήποτε σκοπό. Αν κάποια ακίνητα από αυτά δεν προορίζονται για αγροτικό σκοπό, να διαχωριστούν και να αναλάβει τη διαχείρισή τους το Υπουργείο Οικονομικών. Να τελειώνουμε και να έχουμε ξεκάθαρες τις διαδικασίες. Αυτά ως προς την αρχή.
Το νομοσχέδιο, όμως, πάσχει από μία συστηματική ανακολουθία, κυρίες και κύριοι συνάδελφοι. Αυτό το νομοσχέδιο θα έπρεπε να ακολουθεί το ολοκληρωμένο σχέδιο αγροτικής ανάπτυξης ή ανασυγκρότησης του πρωτογενούς τομέα γιατί αυτό θα κληθεί να υπηρετήσει αυτό το συγκεκριμένο σχέδιο: σχέδιο όμως, που δυστυχώς, λείπει από τη χώρα. Θα έπρεπε να συνοδεύεται για συστηματικούς λόγους και από τις ανάλογες χρήσεις γης.
Τώρα υπάρχει ένα πρόβλημα με το άρθρο 22 –το ανέφερα και στην επιτροπή- όσον αφορά την επιτροπή η οποία συστήνεται, προκειμένου να επιλύει τις συγκεκριμένες διαφορές. Ανέφερα ότι δεν είναι δυνατόν μία επιτροπή με τέτοια σύνθεση να ασχολείται με δυσεπίλυτα νομικά ζητήματα, όπως είναι αυτά της νομής και τα παρακολουθήματά της: δηλαδή, κακόπιστη νομή, διαδοχή της νομής, όλες αυτές οι θεσμικές ρυθμίσεις, οι οποίες είναι από τις πλέον δύσκολες υποθέσεις που απασχολούν και τα δικαστήρια και μάλιστα, μόνο δικαστές πολύ έμπειροι μπορούν να παρακολουθήσουν και να τεκμηριώσουν από θέσης όσον αφορά τη νομή. Κι όμως μία διοικητική επιτροπή καλείται να διατυπώσει δικανικές σκέψεις πλήρους αιτιολογίας, προκειμένου να αποφασίσει στο κατά πόσον θα παραιτηθεί ή όχι και θα προβάλει δικαιώματα το δημόσιο σε αγροτικά ακίνητα. 
Το ερώτημα είναι απλό, εξειδικευμένο: Αυτή η συγκεκριμένη επιτροπή θα μπορέσει να αξιολογήσει χρυσόβουλο, γιατί πιθανόν τίτλος ιδιοκτησίας της συγκεκριμένης θα είναι χρυσόβουλο. Επ’ αυτού απάντηση δεν υπήρξε. Η δική μου εκτίμηση, την οποία κατέθεσα και στην επιτροπή, είναι ότι σε πολύ δύσκολες περιπτώσεις, που θα κληθεί να ασχοληθεί η συγκεκριμένη επιτροπή θα υπάρξουν προσφυγές, θα υπάρξουν αιτήσεις ακυρώσεως.
Να θυμίσω την πάγια νομολογία του Αρείου Πάγου, όπου αναφέρεται σε τέτοιες περιπτώσεις, ότι δεν μπορεί να ασχολείται μία τέτοια επιτροπή με θέματα δυσεπίλυτα, που πρέπει να απασχολούν δικαστήριο. 
Στη συνέχεια, όσον αφορά τα κριτήρια που υπάρχουν στο συγκεκριμένο νομοσχέδιο για την παραχώρηση γης, εδώ υπάρχει ένα τεράστιο κενό. Δεν θα αμφισβητήσω την αντικειμενικότητα των κριτηρίων έτσι όπως καταγράφονται, αλλά έρχεται μία ομάδα νεογεωτεχνικών και σας παρουσιάζει ένα συγκροτημένο ολοκληρωμένο σχέδιο, το οποίο καλείται και προορίζεται να καλύψει το κτηνοτροφικό μας έλλειμμα όσον αφορά το χοίρειο και βόειο κρέας. Δεν πληροί τις προδιαγραφές αυτές τις οποίες αναφέρετε εσείς. 
Εσείς είναι προφανές ότι δεν θα το εντάξετε και δεν θα χρηματοδοτηθεί και το ερώτημά μου είναι το εξής: Ποιες είναι οι αξιολογήσεις και οι προτεραιότητες, προκειμένου εσείς να διαμορφώσετε πραγματικά ένα τέτοιο πλαίσιο στην αγροτική παραγωγή, ούτως ώστε να έχουμε προστιθέμενη αξία τεράστια και να καλύψουμε και τα αιτήματά μας; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με λίγα λόγια, θέλω να πω ότι τα κριτήρια αυτά τα αντικειμενικά είναι ουδέτερα και ουσιαστικά και δεν βοηθούν σε καμμία περίπτωση στην ανάπτυξη του πρωτογενούς τομέα. 
Όσον αφορά το άρθρο 23 και το άρθρο 29, επειδή δεν έχω χρόνο, θα επαναλάβω τις ενστάσεις που κατέθεσα και στην επιτροπή. Υπάρχει σοβαρότατο θέμα συνταγματικότητας στο άρθρο 23 στη συνεχή ανανέωση, αυτήν την ετήσια, όσον αφορά την εκχώρηση ή πώληση ακινήτων και όσον αφορά στο άρθρο 29 για την περίπτωση του αποχαρακτηρισμού και δασικών εκτάσεων προ του 1975. Το Επιστημονικό Συμβούλιο της Βουλής είναι άκρως αποκαλυπτικό σε αυτό, κύριε Υπουργέ, και θα αναφερθώ αύριο με λεπτομέρειες.
Ευχαριστώ πολύ.
ΠΡΟΕΔΡEΥΩΝ (Ευάγγελος Αργύρης): Κύριοι συνάδελφοι, θέλω να ανακοινώσω στο Σώμα ότι η συνεδρίαση θα κρατήσει μέχρι τις 12.00’ και εκτιμώ ότι θα φτάσουμε στον αριθμό 13 ή 14 του καταλόγου των ομιλητών. Θα ψηφιστεί επί της αρχής το νομοσχέδιο και αύριο θα συνεχίσουμε με τα άρθρα. 
Το λόγο έχει ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης.","ΝΙΚΟΛΑΟΣ ΤΣΟΥΚΑΛΗΣ",520
"24840"," Κύριε Υπουργέ, το νομοσχέδιό σας περιλαμβάνει θέματα που χρειάζονται εξαιρετική προσοχή. Έχω την αίσθηση ότι αυτή η εξαιρετική προσοχή δεν υπάρχει στο πόνημά σας. Κανονικά θα έπρεπε να περάσετε κάθε μία από τις θέσεις σας από το μαγνητικό τομογράφο του αδερφού σας, για να μπορέσετε να εντοπίσετε πιθανά στοιχεία τα οποία και σκοντάφτουν και -όπως σας είπε και ο προλαλήσας- έρχονται κόντρα στο Σύνταγμα. 
Δεν μπορώ να καταλάβω πώς δομείται, επιτέλους, αυτή η πολιτεία. Κάναμε το περίφημο Ταμείο Αξιοποίησης Περιουσίας του Δημοσίου. Γιατί δεν τα δίνουμε όλα εκεί, σε αυτούς οι οποίοι εννοείται ότι είναι οι ειδικοί, για αξιοποίηση της περιουσίας και κάποια άλλα πράγματα να τα χαρίσετε διά κληρώσεως σε απόρους, άκληρους αγρότες ή ακόμα και σε όποιον θέλει να φύγει από τις μεγάλες πόλεις, να πάει στην περιφέρεια; Γιατί κάνετε δύσκολα τα απλά πράγματα; 
Δεν μπορώ να καταλάβω πώς το Υπουργείο, το κράτος μπορεί να διαθέτει κτήματα όταν υπάρχει ένας αγροτικός πληθυσμός ο οποίος θέλει να είναι ενεργός και δεν έχει τα απαιτούμενα στρέμματα για να καλλιεργήσει. 
Εμείς έχουμε κατά νου ένα νόμο. Όποιο κτήμα δεν καλλιεργείται πάνω από ένα χρονικό διάστημα, αυτομάτως αυτό έρχεται στο κράτος και το κράτος υποχρεούται μέσα σε ένα χρόνο να το δώσει σε κάποιον που μπορεί να το καλλιεργήσει. Ατελείωτες νεκρές εκτάσεις. Εγώ στο χωριό μου έχω κληρονομήσει από τον προπάππο μου κάποια πράγματα που ούτε καν ξέρω πού είναι. Κομμάτια εδώ, κομμάτια εκεί. Θα μπορούσε κάλλιστα να γίνει ένας νέος αναδασμός, να ξέρεις ότι έχεις αυτό το κομμάτι και όχι έχω ένα κομματάκι εδώ, ένα κομματάκι εκεί, που όμως συμβαίνει αυτό το κομμάτιασμα μετά από δύο γενιές, δηλαδή εξήντα – εβδομήντα χρόνια, όπως κληρονομείται να διασπώνται τα κομμάτια και να μην έχουν καμμία αξία. 
Είναι μία σειρά πραγμάτων τα οποία μπορούσατε να κάνετε και δεν τα κάνατε. Εμείς κάποια πράγματα από αυτά τα βλέπουμε θετικά, κάποια άλλα δεν μπορούμε να τα παρακολουθήσουμε. Σας τα είπαν και ο εισηγητής και ο Κοινοβουλευτικός Εκπρόσωπος. 
Έρχομαι σε ένα άλλο θέμα, τεράστιο. Μιλάω για τις περιουσίες που είναι υποθηκευμένες στην Αγροτική Τράπεζα η οποία πτωχεύει. Δεν νομίζω να είναι κανείς εδώ ανάμεσά μας στην Αίθουσα που να μην ξέρει ότι η Αγροτική Τράπεζα «κτυπάει κανόνι», ότι ακόμη η πολιτεία δεν ξέρει τι θα κάνει. Εάν θα κάνει το σχέδιο της PROTON, νέα Αγροτική Τράπεζα και παλιά Αγροτική Τράπεζα, ποια θα κρατήσει τα ακίνητα, ποια θα κρατήσει τις καταθέσεις και ποια τα χρέη; Είναι ένα θέμα υπαρκτό, άμεσο. Πτωχεύει η Αγροτική Τράπεζα και βεβαίως συνετέλεσαν σε αυτήν την πτώχευση το ΠΑΣΟΚ και η Νέα Δημοκρατία. Την έχετε φεσώσει με 250.000.000 την Αγροτική Τράπεζα και μπράβο σας. Από όλες τις τράπεζες βρήκατε την Αγροτική Τράπεζα να φεσώσετε, γιατί κρατική ούσα, βάζατε εσείς τους διοικητές -γνωστός του ΠΑΣΟΚ, γνωστός της Νέας Δημοκρατίας- και παίρνατε τα κεφάλαια τα οποία δεν μπορείτε να επιστρέψετε. Προχθές μάλιστα πήγατε λάθρα να φέρετε μία «ντροπολογία» εδώ …","ΓΕΩΡΓΙΟΣ ΚΑΡΑΤΖΑΦΕΡΗΣ",197
"24841"," Εγώ την απέσυρα, δεν την κατέθεσα.","ΙΩΑΝΝΗΣ ΔΡΙΒΕΛΕΓΚΑΣ",138
"24842"," Ήρθε εδώ. Δεν ξέρατε ότι εμείς θα αντισταθούμε; Μάλιστα ακούστηκε να λέει κορυφαίος αξιωματούχος του ΠΑΣΟΚ: «Δεν είχατε συνεννοηθεί με τον Καρατζαφέρη; Πού το πηγαίνατε; Δεν ξέρατε πώς θα αντιδράσει;». Λες και υπήρχε περίπτωση εμείς ποτέ να συναινέσουμε στη διασπάθιση του δημοσίου χρήματος! Δεν γνωριζόμαστε, φαίνεται, πάρα πολύ καλά εδώ μέσα σ’ αυτήν την Αίθουσα. 
Κύριε Υπουργέ, επιτέλους, πρέπει να βρούμε το θάρρος και να μιλήσουμε ελεύθερα, ανοικτά, δημοκρατικά, ξεκάθαρα στον ελληνικό λαό. Ο Λαϊκός Ορθόδοξος Συναγερμός έχει τη δύναμη να το κάνει αυτό. Σας το λέω εσάς για να μεταφερθεί και στους πολίτες. Ο Λαϊκός Ορθόδοξος Συναγερμός δεν θέλει φέτος κρατική χορηγία για να πάει σε εκλογές...
(Χειροκροτήματα από την πτέρυγα του ΛΑΟΣ)
…εάν δεχτούν να κάνουν το ίδιο και τα άλλα κόμματα, εάν το δεχτεί η Νέα Δημοκρατία, το ΠΑΣΟΚ και τα κόμματα της Αριστεράς. Εφέτος, σ’ αυτήν την κακουχία, όταν κόβουμε μισθούς και συντάξεις, όταν κόβουμε 32% τον κατώτατο μισθό για τον φουκαρά το νέο άνθρωπο, πάμε να πάρουμε 25.000.000 για να κάνουμε αφίσες με το πρόσωπο του κ. Σαμαρά, του κ. Βενιζέλου, του κ. Καρατζαφέρη ή των υπολοίπων; Είναι υπεύθυνα πράγματα αυτά; Γιατί δεν κάνουμε εκλογές με τα οποιαδήποτε υπόλοιπα; Το κάθε νοικοκυρεμένο κόμμα έχει από πέρυσι; Γιατί πρέπει να πάρουμε τα λεφτά του ελληνικού λαού; Και μπαίνουμε στο παιχνίδι των εκπτώσεων: -20%, -18%, -25% στην κρατική χρηματοδότηση. Μας παρακολουθεί ο κόσμος και ανατριχιάζει με αυτήν την συμπεριφορά. Γι’ αυτό δεν μπορεί ο πολιτικός κόσμος να κυκλοφορήσει έξω. Γιατί δίνει λαβές ο πολιτικός κόσμος. Πρέπει, λοιπόν, να αρθούμε στο ύψος των περιστάσεων και να μην κοροϊδεύουμε τον ελληνικό λαό. 
 Σας καταθέσαμε μία τροπολογία. Δεν διατηρώ καμμία ψευδαίσθηση ότι έχετε τη δύναμη να τη συζητήσετε. Καμμία ψευδαίσθηση δεν διατηρώ. Ιδίως μετά την εμπειρία που απέκτησα εις το Προεδρικό Μέγαρο. Την καταθέσαμε για έναν λόγο. Υπήρχε συμφωνία και ας το διαψεύσει ο οποιοσδήποτε πολιτικός Αρχηγός ή ο Πρωθυπουργός ή ο νέος Αρχηγός του ΠΑΣΟΚ. Κυρίες και κύριοι, υπήρξε ρητή συμφωνία –και το λέω ανατριχιαστικά- πέντε πολιτικών προσώπων, οι ισχυρότεροι άνδρες της Ελλάδας, ότι μέχρι 100.000 ευρώ ομόλογα, το ισόποσο δηλαδή που είναι εγγυημένα στις τράπεζες, θα πληρωθούν κανονικά. Εφόσον το αποφασίσαμε, ποιος είναι εκείνος ο οποίος το ανακάλεσε και θα χάσει το 53%, εκείνος που εμπιστεύθηκε το ελληνικό κράτος;
Ντροπή σας, αίσχος, όνειδος! 
 (Χειροκροτήματα από την πτέρυγα του ΛΑΟΣ)
Είναι δυνατόν; Αυτό έχει συμφωνηθεί και παρακαλώ τον κ. Παπαδήμο να βγει έξω και να πει δημόσια αν είχε συμφωνηθεί ή όχι. Ποιος τα άλλαξε; Ποιος είναι ισχυρότερος της ελληνικής Κυβερνήσεως για να αποφασίζει; Γνωρίζετε, κύριε Υπουργέ; Επειδή, λοιπόν, δεν είναι για μειδίαμα, αλλά για κλάμα, τα απεφώνισε για λογαριασμό της ελληνικής κυβερνήσεως, των δύο κομμάτων, ο κ. Γιούνκερ, εχθές: «Δεν με ενδιαφέρει τι συμφωνήσατε, αυτό που λέω εγώ θα γίνει». Και βάλατε την ουρά στα σκέλια και ερχόσαστε εδώ να προδώσετε εκείνους που ενεπιστεύθησαν το ελληνικό κράτος. Τους λέγατε: «Πάρτε σίγουρα κρατικά ομόλογα. Ενισχύστε την Ελλάδα. Σίγουρα τα λεφτά σας». Το 53% το χάνουν, τώρα. 
Εμείς φέρνουμε μία τροπολογία. Συζητείστε την και αφήστε ελεύθερο το Σώμα να αποφασίσει χωρίς πειθαρχία, να δω αν θα υπάρξει έστω και ένας Βουλευτής που θα πει ότι δεν πρέπει να εγγυηθεί τουλάχιστον το ποσό των 100.000 ευρώ.
Κύριε Υπουργέ, έχω την εξής περίπτωση: Ήρθε και με βρήκε ένας ο οποίος πήρε το εφάπαξ, είχε μαζέψει κάποια χρήματα και πήρε 150.000 εγγυημένα ομόλογα. Πήγε τα ομόλογα αυτά των 150.000 -απλή τραπεζική εργασία, σε μία τράπεζα- τα έδωσε ως ενέχυρο και πήρε 150.000 μετρητά για να χτίσει ένα σπίτι.
Τώρα, λοιπόν, η τράπεζα του λέει: «Τα ομόλογα που έφερες έχουν αξία 60.000 ευρώ, όχι 150.000 ευρώ και πλήρωσε μου τόκο στα 150.000 ευρώ». 
Εξηγήστε μου γιατί την ίδια ώρα ο τραπεζίτης, η τράπεζα, επειδή τους κόβετε το δικό τους κομμάτι, παίρνουν –ενώ είχαμε συμφωνήσει τριάντα- πενήντα δισεκατομμύρια ως ενίσχυση; Δηλαδή, εξασφαλίζουμε τον τραπεζίτη, εξασφαλίζουμε το κεφάλαιο και αφήνουμε έρμαιο στην καταιγίδα των αποφάσεων αυτής της Κυβέρνησης και του κ. Γιούνκερ, τον φτωχό και τον αδύνατο. Μπράβο στην τιμιότητά σας! 
Μπράβο στην πολιτική τιμιότητα των κομμάτων που κυβερνούν σήμερα την χώρα! Εξασφαλίστε τους τραπεζίτες και αφήστε τους φτωχούς που εμπιστεύτηκαν το κράτος στην οδύνη της περιπέτειας. Νομίζω ότι κάποιοι σε αυτήν την Αίθουσα πρέπει λογικά να ντρέπονται.
Πάμε σε εκλογές –λένε- τον Μάιο και διερωτώμαι: Μπορεί αυτή η Κυβέρνηση, μπορείτε εσείς οι έντιμοι Βουλευτές του ελληνικού Κοινοβουλίου να εγγυηθείτε εις τον ελληνικό λαό ότι δεν θα υπάρξει άλλη καταιγίδα μειώσεων μισθών, συντάξεων και επιδομάτων ύστερα από τρεις εβδομάδες από τις εκλογές; Δεν σας λέω να εγγυηθείτε για δύο και τρία χρόνια. Μπορεί να εγγυηθεί κάποιος ανάμεσά μας ότι ναι, ψηφίστε μας, βρε παιδιά, και δεν πρόκειται τον Ιούνιο να εφαρμοστεί κανένας νόμος που να μειώνει μισθούς, συντάξεις και επιδόματα; 
(Χειροκροτήματα από την πτέρυγα του ΛΑΟΣ)
Τι είναι αυτά, λοιπόν, κυρίες και κύριοι; Αν δεν είναι πολιτική απάτη, ότι αποσιωπούμε αυτά τα οποία υπάρχουν στο μνημόνιο και υπεγράφησαν, τότε ποια είναι πολιτική απάτη; «Ψηφίστε μας και θα δούμε». Και να ψηφίζουν τι; Αυτά τα οποία επιλέγει ο κ. Σόιμπλε, και δεν γίνονται ελευθέρα τη βούληση. Λένε, «κοιτάξτε, να γίνουν εκλογές, αλλά εμείς αν δεν βγει η κυβέρνηση συνεργασίας που επιθυμούμε, δεν θα σας δώσουμε λεφτά». Άρα, λέμε στον πολίτη, στον χωριάτη ο οποίος δεν ξέρει και γράμματα, γιατί δεν έχει τελειώσει οικονομικές επιστήμες για να καταλάβει, ότι κοίταξε, αν δεν ψηφίσεις τα δύο «συνεταιράκια» η Γερμανία λέει πως θα σταματήσει τα λεφτά, δεν θα παίρνεις μισθό και σύνταξη. 
Κοιτάξτε ποια δημοκρατία υπηρετείτε! Μπράβο σας και πάλι!. Αυτή είναι η δημοκρατία; Έτσι θα πάμε σε εκλογές; Αυτό είναι το ζητούμενο; Είμαι σίγουρος πως κανένας Βουλευτής εδώ στην Αίθουσα δεν θέλει να συμπράξει σε αυτό το ανόμημα το οποίο έρχεται, σε αυτά τα ψευτοδιλήμματα τα οποία τίθενται. 
Είναι αδιανόητο και σας ρωτώ, κύριε Υπουργέ: Αυτό το οποίο έγινε πώς το χαρακτηρίζετε; Και πώς θα το χαρακτηρίζατε εσείς, κυρίες και κύριοι Βουλευτές; 
Ήρθε ένα μνημόνιο τόσο χοντρό όσο ο «Χρυσός Οδηγός». Το είδαμε κάποια μέρα μάλιστα να ίπταται και στην Αίθουσα. Μεταφράστηκε ολόκληρο από το πρώτο εξώφυλλο μέχρι το οπισθόφυλλο: ολόκληρο, εκτός από μία παράγραφο με τρεις γραμμές. Ποια παράγραφος; Στην επιστολή προς την κ. Λαγκάρντ, την ισχυρά κυρία του ΔΝΤ, δηλαδή η παράγραφος που λέει: Οι leaders, οι Αρχηγοί δεσμεύονται ότι όσο καιρό πολιτεύονται δεν θα ασκήσουν πολιτική ενάντια σε αυτά που πραγματεύεται το μνημόνιο. Μήπως δεν το ακούσατε καλά; Είναι μόνο στην αγγλική έκδοση. Στην ελληνική έχει παραλειφθεί για λόγους που ευθέως αντιλαμβάνεστε. 
Αυτό είναι πολιτική απάτη; Τι είναι; Λάθος των υπηρεσιών; Όταν το συνειδητοποίησα το πρώτο βράδυ εκεί πέρα στο Συμβούλιο, τους είπα ότι εδώ κάτι συμβαίνει. Γιατί δεν διορθώθηκε; Γιατί αν το διαβάσει κάποιος, να μην πάρει χαμπάρι τι υπέγραψαν. Υπέγραψαν ότι όσο καιρό πολιτεύονται δεν θα πάνε κόντρα στο μνημόνιο, στις οποιεσδήποτε απαιτήσεις του μνημονίου. 
Θα μπορούν αυτοί αύριο το πρωί να κυβερνήσουν τη χώρα, όταν μόνοι τους έδεσαν τα χέρια πίσω από την πλάτη; Τα χέρια πίσω από την πλάτη δεν δένονται από πιθανές συμμαχίες. Δένονται από προσωπικές πολιτικές αστοχίες.
Επομένως, κύριε Υπουργέ, βλέπετε ότι υπάρχει μια σειρά πολιτικών ανομημάτων και θέλω να πιστεύω ότι θα υπάρξουν Βουλευτές με συνείδηση. Δεν νομίζω ότι υπάρχει κανένας Βουλευτής ασυνείδητος μέσα στην Αίθουσα. Κανένας από κανένα κόμμα. Πιστεύω ότι η συνείδησή μας ενίοτε κάμπτεται κάτω από πιέσεις οι οποίες ασκούνται. 
Πιστεύω, λοιπόν, ότι τώρα σε αυτήν την κρίσιμη στιγμή αυτά τα πολιτικά ανομήματα δεν θα τα παρακολουθήσει το Κοινοβούλιο. Θα υπάρξουν φωνές που θα αντισταθούν. Και πρέπει να αντισταθούμε στους προσκυνημένους, σε αυτούς που υπέγραψαν ότι θα κάνουν ισοβίως ό,τι λέει η κ. Λαγκάρτ, ό,τι λέει ο κ. Γιούνκερ, ό,τι λέει η κ. Μέρκελ και η υπόλοιπη παρέα. 
Λυπάμαι, λοιπόν, γιατί πιστεύω ότι είναι όνειδος για την πολιτική ζωή του τόπου.
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"24843"," Το λόγο έχει ο Υφυπουργός Αγροτικής Ανάπτυξης και Τροφίμων, κ. Ιωάννης Δριβελέγκας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24844"," Αξιότιμε κύριε Πρόεδρε του Λαϊκού Ορθόδοξου Συναγερμού, με χαρά άκουσα τις θέσεις σας για το σχέδιο νόμου που συζητάμε σήμερα και αναφερθήκατε ότι δεν το πέρασα από αξονικό τομογράφο και μάλιστα συστήσατε να πάω και στον αδερφό μου, αλλά ορισμένα ξέρετε καλύτερα ότι δεν χρειάζονται αξονικό τομογράφο. Είναι ορατά και θεραπεύσιμα με γυμνό οφθαλμό διά ψηλαφήσεως. 
Σε χρόνια προβλήματα, δεκάδων ετών προσπαθούμε να δώσουμε μία λύση. Και βεβαίως εμείς θέλουμε με την αλλαγή του Συντάγματος να δούμε πώς να λύσουμε συνολικά το πρόβλημα, αλλά δεν πρέπει να προχωρήσουμε μέχρι τότε; Να μην κάνουμε τίποτα; Να περιμένουμε το Σύνταγμα; 
Δεν ισχυριστήκαμε ότι λύνουμε τα πάντα. Κάνουμε βήματα επίλυσης προβλημάτων που ταλαιπωρούν τον ελληνικό λαό και ιδιαίτερα τον αγρότη. Και απορώ με κάποιους που τοποθετήθηκαν εδώ και λένε ότι δίνουμε άλλες δυνατότητες κ.λπ.. Το λέμε ρητά και κατηγορηματικά ότι όλες αυτές οι διατάξεις ισχύουν για αγροτική χρήση. 
Βεβαίως παραγνωρίσατε όλοι το πιο σημαντικό που κάνει αυτό το νομοσχέδιο. Τι κάνει; Απαγορεύει στον Υπουργό να δίνει την περιουσία του δημοσίου και γι’ αυτό είχαμε Βατοπέδια κ.λπ.. Απαγορεύεται αυτό πλέον στον Υπουργό. Απλά τη δίνει κατά χρήση, όχι με κυριότητα. Και μόνο αυτό να φέρναμε, είναι το πιο σημαντικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Τελειώνω, κύριε Πρόεδρε, σε ένα λεπτό.
Είπατε, αξιότιμε κύριε Πρόεδρε, για την Αγροτική Τράπεζα. Πράγματι υπάρχει πρόβλημα και από ό,τι με έχει ενημερώσει και ο Υπουργός Οικονομικών και Αντιπρόεδρος της Κυβέρνησης, αυτό που μπορούμε να πούμε είναι ότι δεν θα έχει κανένα πρόβλημα η ακίνητη περιουσία των αγροτών. Το ξέρετε καλύτερα από μένα, το έχετε συζητήσει. Επεξεργάζονται διάφορα σενάρια τα οποία θα διασφαλίσουν την περιουσία των αγροτών. 
Σε ό,τι αφορά την εκπρόθεσμη τροπολογία, εγώ δεν την έκανα δεκτή. Μετά τοποθετηθήκατε εσείς και ξέρετε -είστε πολύ έμπειρος κοινοβουλευτικός- ότι έχουν δικαίωμα οι Βουλευτές να καταθέτουν τροπολογίες εμπρόθεσμες. Οι εμπρόθεσμες συζητιούνται στη Βουλή και αποφασίζει η Βουλή και δεν αποφασίζει ο Υπουργός. Άρα, αν κατατεθεί εμπρόθεσμη τροπολογία, το θέμα εναπόκειται στη Βουλή το τι θα αποφασίσει.
Σε ό,τι αφορά τις αποκαλύψεις που κάνετε για το τι συζητήθηκε στο Μέγαρο Μαξίμου, εγώ δεν ήμουν παρών, ήταν οι Αρχηγοί. Την απάντηση πιστεύω ότι θα τη λάβετε από τους Αρχηγούς. 
Ευχαριστώ, κύριε Πρόεδρε.","ΙΩΑΝΝΗΣ ΔΡΙΒΕΛΕΓΚΑΣ",138
"24845"," Το λόγο έχει ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24846"," Κύριε Υπουργέ, δεν αρκεί η διαπίστωση ότι πτώχευσε η Αγροτική Τράπεζα. Στα χέρια ποιων πτώχευσε; Πώς έφτασε σ’ αυτή την κατάσταση η Αγροτική Τράπεζα; Δεν έγιναν κάποιες παραλείψεις; Δεν ευθύνεται κανείς; Οι αγρότες ευθύνονται. Η σπουδαιότερη τράπεζα της χώρας, η Αγροτική Τράπεζα, πτωχεύει. Δεν είναι είδηση. Απλώς είναι μια διαπίστωση. Δεν ντρέπεται κανείς δηλαδή για ό,τι έγινε; 
Αποτύχατε και εσείς και αυτοί. Καταστρέψατε την Ελλάδα. Πήρατε μια Ελλάδα υγιή στην Μεταπολίτευση, χωρίς μια δραχμή χρέος και σήμερα χρωστάμε τόσα όσα να εκλιπαρούμε και να παρακαλάμε και να μας λένε ότι θα γίνουμε Μπαγκλαντές. Σημερινή δήλωση από τους φίλους σας και τους ομοτράπεζους. Και δεν πρέπει κανείς να αντιδράσει.
Ο ελληνικός λαός, κύριε Υπουργέ, να ξέρετε ότι τα καμώματα, τις παραλείψεις και τα ανομήματα θα τα περάσει με αξονικό τομογράφο και θα βρείτε τη διάγνωση μέσα στην κάλπη. Γι’ αυτό δεν είμαι και σίγουρος για την ημερομηνία των εκλογών.
Κύριε Υπουργέ, η εκπρόθεσμος αυτή τροπολογία από εμάς έγινε γιατί χτες ο κ. Γιούνκερ αποφάσισε ερήμην του ελληνικού Κοινοβουλίου, ερήμην του Υπουργικού Συμβουλίου, ερήμην του Πρωθυπουργού, με τη δύναμη που του δίνει να είναι δυνάστης-δανειστής και λέει ότι δεν θα καλυφθεί ο κάτοχος των μικρών ποσών και των μεγάλων ποσών ομολόγων. Πάει. Όταν λοιπόν αποφασίστηκε χθες από τον κ. Γιούνκερ, σήμερα ήταν εκπρόθεσμος εκ των πραγμάτων. 
Συζητήστε την. Ο Υπουργός αποφασίζει ποια θα συζητήσει, όχι η Βουλή. Πείτε λοιπόν ότι δέχεστε τη συζήτηση, να ακουστούν οι Βουλευτές. Δεν έχω δικαίωμα για ένα καίριο θέμα; Υπάρχει εδώ Βουλευτής που δεν έχει στην περιοχή του ένα ψηφοφόρο του που να μην έχει πάρει έστω λίγα ή πολλά ομόλογα του ελληνικού δημοσίου από τις καμπάνιες που έκαναν οι κυβερνήσεις «εμπιστευτείτε το ελληνικό κράτος»; Να τοποθετηθούν, να ακούσουμε τις θέσεις τους. 
Όχι δεν μπορεί να συνεχιστεί αυτή η λεηλασία. Περί λεηλασίας πρόκειται σε μισθούς, σε συντάξεις, σε ομόλογα. Ο οποιοσδήποτε, οποιαδήποτε σχέση έχει με το κράτος, λεηλατείται, βανδαλίζεται. Επιτέλους! Τουλάχιστον η κυβέρνηση που είχα οραματιστεί εγώ δεν ήταν η κυβέρνηση που θα καταρράκωνε τον ελληνικό λαό. Δεν πάτε καλά. Αλλάξτε συνταγή.
Επιτέλους δεν είναι κακό, κύριε Υπουργέ, να ακουστεί και ένα όχι. Εμείς οι Έλληνες είμαστε γενναίος λαός και το αποδείξαμε πριν από έναν αιώνα ακριβώς όταν διπλασιάσαμε την Ελλάδα και το αποδείξαμε και το ’40. Εμείς, λοιπόν, αυτός ο γενναίος λαός, να έχουμε σκύψει το κεφάλι, να έχουμε κιοτέψει; Μας πάει μωρέ; Όταν σηκώνεται η Ουγγαρία, ο Πρωθυπουργός της και λέει όχι στο ΔΝΤ, «πήρα τα λεφτά, αλλά αυτά που μου λέτε δεν μπορώ να τα κάνω για τον ουγγρικό λαό»; Μπορεί εκείνος και δεν μπορούμε εμείς; Σηκώστε επιτέλους το κεφάλι. Δώστε μια ελπίδα στον Έλληνα ότι μπορείτε να αντισταθείτε στα κελεύσματα των πλουσίων της Ευρώπης. Ντροπή μας επιτέλους! Δεν μπορεί να τα δεχόμαστε όλα παθητικά, επειδή κάποιοι δέχτηκαν προκειμένου να εξασφαλίσουν καρέκλες, ότι όσο πολιτεύονται θα εκτελούν τις εντολές του μνημονίου. Εάν αυτό δεν είναι προδοσία, τότε τι είναι;
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"24847"," Το λόγο έχει ο Υφυπουργός, κ. Ιωάννης Δριβελέγκας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24848"," Κύριε Πρόεδρε, εδώ και οι Βουλευτές πριν το είπαν. Βρήκαμε την ευκαιρία –και καλά κάναμε, δικαιούμαστε εκ του Κανονισμού- να βάλουμε όλα τα θέματα της κυβερνητικής πολιτικής σε αυτό το σχέδιο νόμου.","ΙΩΑΝΝΗΣ ΔΡΙΒΕΛΕΓΚΑΣ",138
"24849"," Καιρός είναι.","ΠΑΝΑΓΙΩΤΗΣ ΛΑΦΑΖΑΝΗΣ",279
"24850"," Κύριε Λαφαζάνη, εγώ δεν λογοκρίνω τι θα πείτε. Εγώ λέω ότι βρήκατε την ευκαιρία και αυτό κάνατε. Δεν λέω αν το κάνατε καλά ή αν δεν το κάνατε. Δικαίωμά σας είναι προφανώς. 
Όμως, θέλω να σας πω σε αυτό που με αφορά, σε ό,τι έχει σχέση με την τροπολογία ότι θα ενημερωθεί η Κυβέρνηση και ο Υπουργός, που όπως ξέρετε καλύτερα από εμένα, έχει τη νομοθετική πρωτοβουλία. Αύριο συζητούνται οι τροπολογίες. Εκεί λοιπόν θα το δούμε.
Λέτε για το θέμα των ομολόγων. Εγώ απ’ ό,τι ξέρω, και στο Υπουργικό Συμβούλιο και δημόσια έχει δηλώσει ο Αντιπρόεδρος της Κυβέρνησης και Υπουργός Οικονομικών ο κ. Βενιζέλος, ότι θα ληφθεί μέριμνα για τους μικροομολογιούχους. Αυτό ξέρω και αυτό σας καταθέτω, κύριε Πρόεδρε.","ΙΩΑΝΝΗΣ ΔΡΙΒΕΛΕΓΚΑΣ",138
"24851"," Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Σαλμάς.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24852"," Ευχαριστώ, κύριε Πρόεδρε.
Δεν θα έπαιρνα το λόγο, αλλά θέλω να κάνω μόνο ένα σχόλιο στον Πρόεδρο του Λαϊκού Ορθόδοξου Συναγερμού, ενός ανθρώπου που εκπροσωπεί ένα κόμμα το οποίο είχε τη δυνατότητα στην Κυβέρνηση όπου συμμετείχε εθελοντικά, όπου πίεσε να συμμετάσχει να επιβάλει τις απόψεις του και να πείσει τους άλλους, αλλά προτίμησε να φύγει.","ΜΑΡΙΟΣ ΣΑΛΜΑΣ",449
"24853"," Τα είπες και πριν.","ΑΣΤΕΡΙΟΣ ΡΟΝΤΟΥΛΗΣ",446
"24854"," Θα πω μόνο μια κουβέντα. Η εξαφάνιση της αίσθησης ευθύνης είναι η πιο απροσδόκητη συνέπεια της νοσταλγίας της εξουσίας ανθρώπων που τη γεύθηκαν δι’ ολίγον.","ΜΑΡΙΟΣ ΣΑΛΜΑΣ",449
"24855"," Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Λαφαζάνης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24856"," Κύριε Πρόεδρε, ευχαριστώ για τη δυνατότητα που μου δίνετε να κάνω αυτήν την παρέμβαση παρ’ όλο που δεν είναι επί της ουσίας του συζητούμενου νομοσχεδίου. Αφορά όμως κεντρικά θέματα της επικαιρότητας που απασχολούν σήμερα όλον τον ελληνικό λαό. 
Κύριε Υφυπουργέ, με συγχωρείτε αλλά δεν έχετε κανένα δικαίωμα όχι εσείς προσωπικά, αλλά η κυβέρνησή σας να εξυπηρετείτε με τις πράξεις και τις πρακτικές σας αποκλειστικά και μόνο τους ιδιώτες τραπεζίτες. Γιατί το λέω αυτό; Διότι επιχειρείτε την ανακεφαλαιοποίηση των τραπεζών προς όφελος και προς συμφέρον των ιδιωτών τραπεζιτών αλλά αφήνετε στην τύχη τους σε πορεία διάλυσης, αποσύνθεσης και πτώχευσης τις δύο κρατικές τράπεζες, το Ταχυδρομικό Ταμιευτήριο και την Αγροτική Τράπεζα. 
Δύο μέτρα και δύο σταθμά. Το ένα μέτρο είναι προς όφελος των τραπεζιτών και από εκεί και πέρα οι δύο κρατικές τράπεζες αποσυνδέονται και ας πάνε στον Καιάδα. Πού οδηγούνται το Ταχυδρομικό Ταμιευτήριο και η Αγροτική Τράπεζα με αυτές τις δύο πρακτικές που κάνετε; Τις μεν ανακεφαλαιοποιείτε προς όφελος των τραπεζιτών, τις άλλες δύο τις εγκαταλείπετε στη μοίρα τους. 
Και ξέρετε πολύ καλά ότι οι δύο αυτές τράπεζες στις οποίες αναφέρομαι, το Ταχυδρομικό Ταμιευτήριο και η Αγροτική Τράπεζα είναι σπουδαίου κοινωνικού ενδιαφέροντος. Διότι στο Ταχυδρομικό Ταμιευτήριο καταφεύγει ο μικρός αποταμιευτής και στην τελευταία επαρχία της χώρας μας και στην Αγροτική Τράπεζα καταφεύγει συνήθως ο μικρός αγρότης. Και οι δύο αυτοί βλέπουν αυτήν την ώρα να έχουν αβέβαιο μέλλον.
Μας λέτε ότι στην Αγροτική Τράπεζα μέσω αυτών που θα γίνουν εξασφαλίζεται η περιουσία του αγρότη. Μας λέτε ψέματα. Αυτοί οι σχεδιασμοί που βρίσκονται σε εξέλιξη για την πορεία της Αγροτικής Τράπεζας θέτουν σε κίνδυνο την αγροτική γη σε όλη την Ελλάδα, σε όλες τις περιφέρειες, θέτουν σε κίνδυνο το μικρομεσαίο αγρότη και ιδιαίτερα τον πολύ μικρό αγρότη που είναι υποθηκευμένη η γη του αυτή την ώρα στην Αγροτική Τράπεζα. Όταν θέτετε σε κίνδυνο την Αγροτική Τράπεζα, θέτετε σε κίνδυνο όλη την αγροτική γη.
Επομένως, πέραν των άλλων, το νομοσχέδιο που μας καταθέτετε εδώ είναι διάτρητο. Ποια αγροτική γη προστατεύετε όταν την αφήνετε εκτεθειμένη στην υποθήκευση και σε άγνωστους ιδιοκτήτες και άγνωστη και αβέβαιη πορεία της Αγροτικής Τράπεζας;
Και αυτά δεν είναι λόγια, είναι πραγματικότητα.","ΠΑΝΑΓΙΩΤΗΣ ΛΑΦΑΖΑΝΗΣ",279
"24857"," Κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24858"," Προσθέτω ακόμα, κύριε Υφυπουργέ, και κλείνω, το πελώριο θέμα των ομολογιούχων, φυσικών προσώπων, συμπολιτών μας. 
Προσθέτω επίσης το θέμα των εργαζομένων, όπως οι πρώην εργαζόμενοι της Ολυμπιακής Αεροπορίας, οι οποίοι, αντί να πάρουν αποζημίωση για την απόλυσή τους, τους δώσατε χωρίς τη θέλησή τους ομόλογα.","ΠΑΝΑΓΙΩΤΗΣ ΛΑΦΑΖΑΝΗΣ",279
"24859"," Συζητάτε για μια τροπολογία που είναι εκπρόθεσμη και έχετε παραμελήσει το νομοσχέδιο για μια εκπρόθεσμη τροπολογία. Συζητάμε πράγματα τα οποία δεν έχουν καμμία σχέση;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24860"," Είναι πολύ συναφή τα θέματα. Καταλαβαίνω ότι μπορεί να ενοχλείστε...","ΠΑΝΑΓΙΩΤΗΣ ΛΑΦΑΖΑΝΗΣ",279
"24861"," Μα, δεν ενοχλούμαι για τίποτα εγώ. Να μην το ξαναπείτε αυτό, κύριε Λαφαζάνη! Δεν ενοχλούμαι για τίποτα! Απλά σας επαναφέρω στην τάξη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24862"," Δεν λέω για εσάς. Καταλαβαίνω ότι μπορεί να ενοχλεί την Κυβέρνηση. 
Κύριε Πρόεδρε, με συγχωρείτε, αλλά ξέρετε ότι σε αυτήν την Αίθουσα συζητούνται και τα θέματα επικαιρότητας, τα θέματα των τρεχουσών αποφάσεων. Πολιτική κάνουμε.","ΠΑΝΑΓΙΩΤΗΣ ΛΑΦΑΖΑΝΗΣ",279
"24863"," Ζητήσατε μία παρέμβαση. Ξέρετε πολύ καλά, κύριε Λαφαζάνη, ότι ζητήσατε να κάνετε μία παρέμβαση και σας άφησα, επειδή μίλησε Αρχηγός κόμματος, όχι για όλα τα θέματα.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24864"," Τελειώνω, κύριε Πρόεδρε. Θα είχα τελειώσει ήδη.","ΠΑΝΑΓΙΩΤΗΣ ΛΑΦΑΖΑΝΗΣ",279
"24865"," Τελειώστε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24866"," Θα είχα τελειώσει ήδη, γιατί πράγματι βλέπω το χρόνο και κινούμαι στο πλαίσιο του χρόνου. Δεν αυθαιρετώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"24867"," Να σέβεστε!","ΙΩΑΝΝΗΣ ΙΩΑΝΝΙΔΗΣ",169
"24868"," Απολύτως σεβόμεθα και κινούμεθα με βάση τον Κανονισμό. 
Αλλά προφανώς, επειδή εμπαίζετε τον ελληνικό λαό, προφανώς επειδή εμπαίζετε τους ομολογιούχους, δεν θέλετε να ακούτε την αλήθεια.","ΠΑΝΑΓΙΩΤΗΣ ΛΑΦΑΖΑΝΗΣ",279
"24869"," Παρακαλώ, κύριε Ιωαννίδη.
Κλείστε, όμως, κύριε Λαφαζάνη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24870"," Διότι είστε Συγκυβέρνηση, κύριοι της Νέας Δημοκρατίας, και ξέρετε ότι από αυτό το Βήμα έδινε διαβεβαιώσεις ο Υπουργός Οικονομικών ότι θα καλύψει τις ζημίες των ομολογιούχων και των απολυμένων της Ολυμπιακής Αεροπορίας. Και μας έλεγε ότι σε κάθε περίπτωση υπάρχει συνέχεια στην Κυβέρνηση, στο Υπουργείο κ.λπ.. Και βλέπουμε το Eurogroup με συναίνεση της Κυβέρνησης να λέει ότι απαγορεύεται να αποζημιωθούν οι συμπολίτες μας, φυσικά πρόσωπα ομολογιούχοι, ακόμη και οι απολυμένοι της Ολυμπιακής Αεροπορίας. 
Αυτά είναι απαράδεκτα πράγματα και νομίζω ότι αφορούν συνολικά την Κυβέρνηση. Δεν τεμαχίζεται η Κυβέρνηση. Είναι άκρως πολιτικά θέματα και επ’ αυτών ζητάμε τη θέση σας, την άποψή σας. Θέλουμε μία απάντηση. Αν δεν είστε έτοιμος τώρα –ασφαλώς, εγώ το καταλαβαίνω- να μας τη δώσετε αύριο την απάντηση.","ΠΑΝΑΓΙΩΤΗΣ ΛΑΦΑΖΑΝΗΣ",279
"24871"," Κύριε Πρόεδρε, ζητώ το λόγο!","ΑΣΤΕΡΙΟΣ ΡΟΝΤΟΥΛΗΣ",446
"24872"," Επί προσωπικού, κύριε Ροντούλη;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24873"," Μάλιστα.","ΑΣΤΕΡΙΟΣ ΡΟΝΤΟΥΛΗΣ",446
"24874"," Φαντάζομαι ότι το προσωπικό έχει να κάνει με τον Πρόεδρο της Νέας Δημοκρατίας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24875"," Βεβαίως.","ΑΣΤΕΡΙΟΣ ΡΟΝΤΟΥΛΗΣ",446
"24876"," Κύριε Πρόεδρε, και εγώ θέλω το λόγο!","ΑΘΑΝΑΣΙΑ ΜΕΡΕΝΤΙΤΗ",317
"24877"," Εσείς γιατί τον θέλετε, κυρία Μερεντίτη;","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24878"," Ο κ. Καρατζαφέρης μίλησε για προδοσία.","ΑΘΑΝΑΣΙΑ ΜΕΡΕΝΤΙΤΗ",317
"24879"," Άμα θέλετε το λόγο επί προσωπικού, να τον ζητήσετε, κύρια Μερεντίτη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24880"," Είναι εμφανές, κύριε Πρόεδρε, ότι ο Κοινοβουλευτικός Εκπρόσωπος της Νέας Δημοκρατίας γύρισε από τη χώρα των λωτοφάγων. Ξέχασε προφανώς ότι και ο Πρόεδρος του ΠΑΣΟΚ, ο κ. Παπανδρέου, και ο κ. Σαμαράς παρακαλούσαν τον Πρόεδρο του Λαϊκού Ορθόδοξου Συναγερμού να λάβει μέρος στην Κυβέρνηση, γιατί χρειάζονταν έναν έμπειρο νουνεχή άνθρωπο, προκειμένου η Κυβέρνηση αυτή να μην μεταβληθεί, όπως φάνηκε στη συνέχεια, σε παιδική χαρά. Άρα, λοιπόν, να αφήσει τα ωραία λόγια τα μεγάλα που είναι άνευ ουσίας. 
Δεν μας είπε όμως τίποτα ως Κοινοβουλευτικός Εκπρόσωπος κόμματος που θέλει να κυβερνήσει την Ελλάδα -έτσι διατείνεται ο κ. Σαμαράς, ότι θα έχει και αυτοδυναμία, προσπαθώντας να αυθυποβάλλει στη σκέψη αυτή τους Βουλευτές του- για το πάπλωμα.","ΑΣΤΕΡΙΟΣ ΡΟΝΤΟΥΛΗΣ",446
"24881"," Το προσωπικό.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24882"," Δύο, λοιπόν, ζητήματα έθεσε ο Πρόεδρος του ΛΑΟΣ και εισέπραξε λοιδορία αντί απαντήσεων. Εκεί είναι το προσωπικό, κύριε Πρόεδρε. 
Ποια είναι τα ζητήματα; Ζήτημα πρώτο, ζήτημα Αγροτικής Τραπέζης. Το 65%, κύριε Σαλμά, της αγροτικής γης εν Ελλάδι είναι υποθηκευμένο. Το ερώτημα του Προέδρου του ΛΑΟΣ ήταν σαφέστατο: Καταλαβαίνει η Νέα Δημοκρατία, καταλαβαίνει το ΠΑΣΟΚ, ότι, εάν η Αγροτική Τράπεζα περάσει σε χέρια τρίτων, το οικονομικής φύσεως πρόβλημα θα γίνει πρόβλημα κοινωνικής τάξεως;","ΑΣΤΕΡΙΟΣ ΡΟΝΤΟΥΛΗΣ",446
"24883"," Κλείστε, κύριε Ροντούλη. Κάνετε τοποθέτηση.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24884"," Και δεύτερον, κύριε Υπουργέ, αναφέρομαι σε εσάς. Είπατε πολύ σωστά ότι ο κ. Βενιζέλος είπε ότι θα υπάρξει μέριμνα για τους μικροομολογιούχους. Μάλιστα, μετά το Eurogroup είπε και κάτι άλλο.","ΑΣΤΕΡΙΟΣ ΡΟΝΤΟΥΛΗΣ",446
"24885"," Επί προσωπικού είμαστε, κύριε Ροντούλη. Θέλετε να δώσω εντολή να μην γράφονται στα Πρακτικά; Κλείστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24886"," Σας παρακαλώ, κύριε Πρόεδρε, τελειώνω.
Στην Αθήνα θα τεθεί ζήτημα, θα αρχίσει συζήτηση για τους μικροομολογιούχους. Σας δίνουμε, λοιπόν, το έναυσμα με την κατάθεση της τροπολογίας αυτής, έστω και αν είναι εκπρόθεσμη, να αρχίσει η συζήτηση αυτή. Να την αρχίσουμε, λοιπόν, τη συζήτηση με μια δική σας δήλωση, κύριε Υφυπουργέ, ότι η Κυβέρνηση εξετάζει ζήτημα αναπλήρωσης των απωλειών, των ζημιών που υφίστανται οι μικροομολογιούχοι και θα υπάρξει μία νέα νομοθετική ρύθμιση. Δηλώστε το αυτό και μην κοροϊδεύετε τον κόσμο εν όψει εκλογών.","ΑΣΤΕΡΙΟΣ ΡΟΝΤΟΥΛΗΣ",446
"24887"," Θέλω να θυμίσω σε όλους ότι είμαστε επί της αρχής. Έχουμε τώρα μία συζήτηση επί μισή ώρα για μία τροπολογία, που εγώ δεν ξέρω αν θα τη δεχθεί ή όχι η Κυβέρνηση, πάντως είναι εκπρόθεσμη. Και ξέρετε καλά ότι, αν δεν την αποδεχθεί η Κυβέρνηση, δεν συζητείται, γιατί είναι εκπρόθεσμη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24888"," Είναι εκπρόθεσμη; Άλλα έλεγαν πριν.","ΑΣΤΕΡΙΟΣ ΡΟΝΤΟΥΛΗΣ",446
"24889"," Επίσης, είμαστε επί της αρχής. Αν συζητηθούν οι τροπολογίες, θα συζητηθούν αύριο επί των άρθρων. Λοιπόν, εμείς συζητάμε για κάτι που είναι πρωθύστερο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24890"," Κύριε Πρόεδρε!","ΙΩΑΝΝΗΣ ΔΡΙΒΕΛΕΓΚΑΣ",138
"24891"," Κύριε Υπουργέ, εις βάρος του νομοσχεδίου λειτουργείτε, όμως.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24892"," Κύριε Πρόεδρε, σας παρακαλώ. Δεν θα πάρω το λόγο. Λέω ότι θα απαντήσω, αφού τοποθετηθούν οι συνάδελφοί μου. Επιτέλους, να μιλήσουμε για το σχέδιο νόμου. Έχουν έρθει εδώ οι συνάδελφοι Βουλευτές από τις 6 η ώρα να μιλήσουν για ένα θέμα που αφορά όλους τους αγρότες. Γι’ αυτό, λοιπόν, κύριε Πρόεδρε, στην τοποθέτησή μου θα απαντήσω και στον κ. Λαφαζάνη και στον κ. Ροντούλη. Να δώσω το λόγο στους συναδέλφους.","ΙΩΑΝΝΗΣ ΔΡΙΒΕΛΕΓΚΑΣ",138
"24893"," Το λόγο έχει η κ. Μαρία Θεοχάρη, Βουλευτής του ΠΑΣΟΚ από το Νομό Καρδίτσας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24894"," Κύριε Πρόεδρε, το λόγο επί προσωπικού!","ΑΘΑΝΑΣΙΑ ΜΕΡΕΝΤΙΤΗ",317
"24895"," Δεν υπάρχει προσωπικό. Αυτήν τη στιγμή έδωσα το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24896"," Κύριε Πρόεδρε, τον ζήτησα και πριν από λίγο.","ΑΘΑΝΑΣΙΑ ΜΕΡΕΝΤΙΤΗ",317
"24897"," Όχι. Αυτήν τη στιγμή έδωσα το λόγο. Όταν έδωσα το λόγο, δεν μπορώ να γυρίσω επί προσωπικού. Έδωσα το λόγο στην κ. Θεοχάρη. 
Έχετε το λόγο, κυρία Θεοχάρη.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24898"," Ευχαριστώ, κύριε Πρόεδρε.
Κύριε Υπουργέ, εγώ θα μιλήσω επί του νομοσχεδίου, επί τη ευκαιρία όμως θα ήθελα να επισημάνω ότι το θέμα της Αγροτικής Τράπεζας πρέπει να το δούμε με ιδιαίτερη προσοχή, γιατί όλοι γνωρίζουμε ότι μεγάλος αριθμός αγροτικών περιουσιών είναι υποθηκευμένες. Άρα, λοιπόν, χρήζει ειδικού χειρισμού, γιατί πρέπει να προστατεύσουμε τους αγρότες, να μη γονατίσουμε το τόσο παραγωγικό δυναμικό της χώρας. Πιστεύω ότι οι αποφάσεις που θα πάρει η Κυβέρνηση θα προστατεύσουν το συμφέρον των αγροτών. 
Κυρίες και κύριοι συνάδελφοι, την προηγούμενη εβδομάδα ψηφίστηκε ένα ιδιαίτερα σημαντικό νομοσχέδιο για την κτηνοτροφία, του οποίου είχα την τιμή να είμαι εισηγήτρια και το οποίο αποτελεί ένα ακόμη βήμα στην προσπάθεια του Υπουργείου Αγροτικής Ανάπτυξης να βάλει μια τάξη στην αγροτική νομοθεσία. Στη δύσκολη περίοδο που διανύουμε, που κάθε αναπτυξιακή προσπάθεια πρέπει να χαιρετίζεται και να υποστηρίζεται, το χαοτικό νομικό πλαίσιο που διέπει την ελληνική πραγματικότητα αποτελεί τροχοπέδη στην ανάπτυξη του πρωτογενή τομέα. Γι’ αυτό είναι εξαιρετικά σημαντικές οι νομοθετικές πρωτοβουλίες του Υπουργείου να συγκεντρώσει και να απλοποιήσει τη νομοθεσία. Εάν πραγματικά θέλουμε να αναδείξουμε την ελληνική γεωργία και κτηνοτροφία σε μοχλό ανάπτυξης της οικονομίας μας, η τακτοποίηση θεμάτων που ταλαιπωρούν τόσο τους αγρότες όσο και το ίδιο το κράτος είναι προαπαιτούμενο. 
Ένα από τα μεγάλα προβλήματα που αντιμετωπίζουμε όσον αφορά στην πολιτική γης εδώ και δεκαετίες είναι η αναντιστοιχία του ισχύοντος νομικού πλαισίου με τις σύγχρονες ανάγκες. Οι πολυάριθμες διατάξεις που ρυθμίζουν το νομικό καθεστώς των εκτάσεων που ανήκουν στο Υπουργείο Αγροτικής Ανάπτυξης προκαλούν σύγχυση, με ό,τι αυτή συνεπάγεται. Χωρίς μια καθαρή εικόνα των ακινήτων που ανήκουν στο ΥΠΑΑΤ, χάνονται τα έσοδα παραχώρησης, διευκολύνεται η καταπάτηση εκτάσεων και τελικά μπλοκάρεται η διάθεση ακινήτων για αγροτική χρήση και αναπτυξιακούς σκοπούς, με τις γνωστές συνέπειες για την οικονομία μας. 
Είναι λοιπόν απαραίτητη η επίλυση ζητημάτων που έχουν να κάνουν με την ιδιοκτησία και την αλλαγή χρήσης γης, η άρση κάθε είδους γραφειοκρατικού εμποδίου για θέματα σύστασης ή μεταβίβασης εμπράγματων δικαιωμάτων σε ιδιωτικές εκτάσεις, αλλά και ρυθμίσεις για τις δασικές μας εκτάσεις.
Αυτός ακριβώς είναι και ο στόχος του νομοσχεδίου, που με μία σειρά διατάξεις που αποσαφηνίζουν και εκσυγχρονίζουν τη νομοθεσία, αποσκοπεί στην επίλυση και ρύθμιση αυτών των χρόνιων προβλημάτων.
Κατ’αρχάς, καθορίζονται οι κατηγορίες των ακινήτων που ανήκουν στο ελληνικό δημόσιο και των οποίων η διαχείριση ασκείται από το Υπουργείο και τις περιφέρειες. Αυτά δεν περιλαμβάνουν τα δάση, τις δασικές ή αναδασωτέες εκτάσεις, τους αρχαιολογικούς χώρους, τους αιγιαλούς και τις παραλίες. 
Για την οργάνωση και τον έλεγχό τους προβλέπεται η δημιουργία και η συντήρηση μιας ψηφιακής βάσης δεδομένων στον ΟΠΕΚΕΠΕ, που θα απεικονίζει όλα τα ακίνητα των οποίων η διαχείριση ανήκει στο Υπουργείο. Αυτή η βάση όχι μόνο κωδικοποιεί την ακίνητη περιουσία του ΥΠΑΠ, αλλά συμβάλλει και στην προσπάθεια που γίνεται με το Κτηματολόγιο. Οι αγρότες θα μπορούν να απευθύνονται στον ΟΠΕΚΕΠΕ, να παίρνουν τα σχεδιαγράμματα χωρίς κόστος και να τα χρησιμοποιούν για να κάνουν συμβολαιογραφικές πράξεις.
Για την παραχώρηση ακινήτων χρειάζεται απόφαση του Υπουργού, του οικείου περιφερειάρχη ή κατ’ εξαίρεση του οικείου Γενικού Γραμματέα Αποκεντρωμένης Διοίκησης. Τέτοιου είδους παραχώρηση για χρήση μπορεί να αποφασιστεί για καλλιέργεια τροφίμων ή για βόσκηση έναντι χαμηλού κόστους σε περιπτώσεις παραχώρησης εκτάσεων μικρότερες των εκατό στρεμμάτων σε αγρότες, συνεταιρισμούς, ομάδες παραγωγών ή και ανέργους, με απόφαση του περιφερειάρχη. Πρόκειται για μία νομοθετική πρωτοβουλία που περίμεναν πολλοί αγρότες και κτηνοτρόφοι. 
Όλοι όσοι ερχόμαστε σε επαφή με αυτό το τόσο παραγωγικό κομμάτι του πληθυσμού, γνωρίζουμε καλά ότι αφενός η ερημοποίηση λόγω της διάβρωσης σε βοσκοτόπια, αφ’ετέρου ο περιορισμένος αριθμός σε πολλές περιοχές αποτελούν τροχοπέδη για την περαιτέρω ανάπτυξη της κτηνοτροφίας και κατ’ επέκταση του αγροτοδιατροφικού τομέα. Το είχαμε επισημάνει και στο προηγούμενο νομοσχέδιο αυτό το πρόβλημα των βοσκοτόπων, κύριε Υπουργέ. 
Επιπλέον, η πρόβλεψη για διάθεσή τους σε ανέργους δίνει ανάσα σε μεγάλο μέρος των νέων και όχι μόνο, που λόγω της κρίσης έχουν βρεθεί σε αδιέξοδο. Πολλοί από αυτούς είχαν εγκαταλείψει τα χωριά τους για να σπουδάσουν ή να εργαστούν στην πόλη και δυστυχώς βρίσκονται σήμερα χωρίς εναλλακτική λύση, αφού ούτε μπορούν να παραμείνουν στην πόλη, με τα αυξημένα έξοδα που αυτό συνεπάγεται, ούτε δυνατότητα για δουλειά έχουν στη γενέτειρά τους. 
Δίνοντάς τους τη δυνατότητα να εργαστούν στον τομέα της γεωργίας ή της κτηνοτροφίας παρέχουμε στους άνεργους νέους όχι μόνο την ευκαιρία να επιδοθούν σε έναν πολύ παραγωγικό τομέα, μειώνοντας έτσι και την ανεργία, αλλά και το κίνητρο να επιστρέψουν στην ύπαιθρο και να ενισχύσουν τις τοπικές κοινωνίες, που μαραζώνουν εδώ και δεκαετίες λόγω της αστυφιλίας και του υδροκεφαλισμού των αστικών κέντρων.
Επιπλέον, εκτός από τους ανέργους και τους νέους αγρότες δίνεται η ίδια δυνατότητα και σε πτυχιούχους γεωτεχνικών σχολών ΑΕΙ ή ΤΕΙ έως τριάντα πέντε ετών να εργαστούν στον τομέα της ειδίκευσής τους, να αξιοποιήσουν τις γνώσεις τους και πιθανόν να μεταδώσουν την τεχνογνωσία τους και στους αγρότες κάθε περιοχής. 
Επίσης, παραχώρηση ακινήτων μπορεί να γίνει σε περιπτώσεις χορήγησης κτημάτων στο δημόσιο, τους Οργανισμούς Τοπικής Αυτοδιοίκησης και σε νομικά πρόσωπα δημοσίου ή ιδιωτικού δικαίου για κοινωφελείς σκοπούς. 
Τέλος, δύναται να παραχωρηθούν εκτάσεις έναντι χρηματικού τιμήματος και για οποιοδήποτε σκοπό σε περιπτώσεις που τα ακίνητα προορίζονται για επενδύσεις άνω των 3.000.000 ευρώ ή όταν μιλάμε για έκταση άνω των εκατό στρεμμάτων ή κατόπιν δημοπρασίας για αναπτυξιακούς σκοπούς, όπως η καλλιέργεια ενεργειακών φυτών, η εγκατάσταση θερμοκηπίων και η ίδρυση ή επέκταση κτηνοτροφικών μονάδων, καθώς και για την εγκατάσταση κεραιών κινητής τηλεφωνίας. 
Έτσι, λοιπόν, εκτός από τους αγρότες που μπορούν να επωφεληθούν από τη νέα ρύθμιση, είναι πολύ σημαντική η διάταξη και για τους επίδοξους επενδυτές. Δεν μπορούμε να έχουμε την αξίωση να προσελκύσουμε επενδύσεις τη στιγμή που η ίδια η νομοθεσία μας θέτει εμπόδια σε τέτοιου είδους προσπάθειες και την ώρα που τεράστιες εκτάσεις παραμένουν ανεκμετάλλευτες, ενώ θα μπορούσαν να χορηγούνται προς χρήση και να συμβάλουν έτσι στην αύξηση της παραγωγής. 
Κυρίες και κύριοι συνάδελφοι, πιστεύω ότι η παρούσα νομοθετική πρωτοβουλία πρόκειται για ρύθμιση που θα τακτοποιήσει πολλές τέτοιες υποθέσεις που έχουν σκαλώσει στα γρανάζια της γραφειοκρατίας και της πολυνομίας. Το νομοσχέδιο που έχουμε στα χέρια μας ικανοποιεί καθολικά αιτήματα του αγροτικού κόσμου και επιλύει χρόνια προβλήματα.
Στόχος είναι να εξυπηρετηθεί ο αγρότης, ο απλός πολίτης, ο κάτοικος της υπαίθρου. Είναι σημαντικό όμως και για έναν ακόμη λόγο. Κανένας Υπουργός από εδώ και πέρα δεν θα μπορεί να παραχωρεί ακίνητα κατά κυριότητα, για να μην ξαναέχουμε ποτέ στο μέλλον σκάνδαλα όπως το Βατοπέδι.
Είναι καθήκον μας, ειδικά στη δύσκολη οικονομική συγκυρία των τελευταίων δύο ετών, να κάνουμε ό,τι μπορούμε για να διαχειριστούμε σωστά και υπεύθυνα τη δημόσια περιουσία και να στηρίξουμε κάθε προσπάθεια για επένδυση και ανάπτυξη. Εν τέλει, αυτή η νομοθετική πρωτοβουλία συμβάλλει στην παραγωγική ανασυγκρότηση της χώρας ανατρέποντας το μέχρι σήμερα στρεβλό παραγωγικό μας πρότυπο.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΜΑΡΙΑ ΘΕΟΧΑΡΗ",163
"24899"," Και εμείς ευχαριστούμε την κ. Θεοχάρη. 
Το λόγο έχει ο Βουλευτής της Νέας Δημοκρατίας κ. Ιωαννίδης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"24900"," Ευχαριστώ, κύριε Πρόεδρε.
Κύριε Υπουργέ, ετέθησαν πολλά σοβαρά θέματα, όπως το θέμα της Αγροτικής Τράπεζας και το ότι πολλοί άνθρωποι έχουν τις εγγυήσεις και την περιουσία τους στην Αγροτική Τράπεζα. Εγώ, σαν γεωπόνος της Αγροτικής για σχεδόν τριάντα χρόνια, πονάω. 
Δεν ζητάω να απαντήσετε, απλώς θέτω αυτό το θέμα που είναι πολύ σοβαρό, όπως και το θέμα των ομολόγων που έχουν πάρει Έλληνες πολίτες που προσπάθησαν να στηρίξουν την πολιτεία και αυτήν τη στιγμή οι οικονομίες τους κουρεύονται κατά 53%. Σ’ αυτά πρέπει να απαντήσει ο Υπουργός Οικονομικών και να λάβει οποιοδήποτε μέτρο χρειάζεται για να υπάρχει δικαιοσύνη.
Είναι αλήθεια ότι το τελευταίο χρονικό διάστημα υπάρχει κινητικότητα στο Υπουργείο Αγροτικής Ανάπτυξης και Τροφίμων για τη ρύθμιση διαφόρων εκκρεμοτήτων που χρονολογούνται από πολύ παλιά. Από την άλλη έχουν επισημανθεί και αδυναμίες του συγκεκριμένου νομοσχεδίου, όπως εκφράστηκαν στην αρμόδια επιτροπή από τον εισηγητή μας κ. Μουσουρούλη, που ήταν ιδιαίτερα εμφανείς.
Νομίζουμε ότι έχετε λάβει υπ’όψιν σας αρκετά απ’ όσα είπαμε, γιατί μπορεί μεν στην αιτιολογική έκθεση να αναγράφεται βαρύγδουπα ότι επιδιώκεται ο εκσυγχρονισμός του θεσμικού πλαισίου διαχείρισης των ακινήτων του Υπουργείου, η διασαφήνιση των αρμοδιοτήτων των διοικητικών οργάνων για τη διαχείριση και προστασία των εν λόγω ακινήτων και η επίλυση ιδιοκτησιακών ζητημάτων, αλλά η πραγματικότητα είναι διαφορετική. Οι καλές προθέσεις δεν είναι πάντα αρκετές και είναι πιθανόν να χαθούν μπροστά στο μη ικανοποιητικό αποτέλεσμα.
Εκτιμώ ότι με το νομοσχέδιο απαιτούνταν μία πιο γενναία αντιμετώπιση, ένα ολοκληρωμένο σχέδιο χρήσης και γενικότερα αξιοποίηση της αγροτικής γης. Άλλωστε, η αγροτική ιδιοκτησία δεν αποτελεί μόνο περιουσία του αγρότη, αλλά εξυπηρετεί και ευρύτερους κοινωνικούς σκοπούς.
Συμφωνώ με αυτό που είπατε, κύριε Υπουργέ, ότι δεν μπορούν να γίνουν όλα μαζί και πως είναι προς θετική κατεύθυνση. Γι’ αυτό είπα ότι υπάρχει και κινητικότητα.
Θα ήθελα τώρα να αναφερθώ σε ορισμένα σημεία του νομοσχεδίου και να τα σχολιάσω. Στα άρθρα είναι οφθαλμοφανές ότι εκφράζεται μία ομολογία αδυναμίας της διοίκησης να προστατεύσει, να αξιοποιήσει και να διαχειριστεί τα ακίνητά του. 
Το ότι υπάρχουν νομικές πολυπλοκότητες με όσους έχουν καταπατήσει εκτάσεις ή και δυσκολία εντοπισμού τους δεν σημαίνει ότι πρέπει να τους προσφέρονται απλόχερα και εύκολα να παραιτούμαστε ως πολιτεία, γιατί έτσι μπορεί να παραχωρηθούν και καταπατημένες εκτάσεις. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Στο άρθρο 7 είναι απαραίτητο να γίνει μια ενημέρωση σχετικά με το μητρώο Αγροτών και ποιοι είναι οι επαγγελματίες αγρότες, το κατά πόσο έχει ολοκληρωθεί η οργάνωση του μητρώου, η εισαγωγή των στοιχείων και η επικαιροποίησή τους. 
Στο άρθρο 11 και συγκεκριμένα στην παραχώρηση χωρίς αντάλλαγμα και για κοινωφελείς σκοπούς, πρέπει ρητά να αποκλειστεί κάθε δυνατότητα εμπορικής εκμετάλλευσης. Δεν νοείται μετά την παραχώρηση να επιτρέπεται η εκμίσθωση ή με άλλο τρόπο εκμετάλλευση του ακινήτου με προσπορισμό εσόδων και κερδών. 
Επίσης, θα πρέπει να ληφθεί διαφορετική μέριμνα και να μην επιβάλλεται κάποιου είδους ποινή σε όποιο χρήστη αποχωρεί πριν από τη λήξη της παραχώρησης για λόγους ανωτέρας βίας. 
Τέταρτον, δεν λαμβάνονται υπ’ όψιν οι ιδιαιτερότητες κάθε περιοχής, όπως για παράδειγμα στην Αττική, όπου η γη γενικά εκτιμάται ως οικόπεδο και όχι ως γεωργική ή αυτών που στο παρελθόν είχαν χρησιμοποιηθεί για την αποκατάσταση προσφύγων από το τότε Υπουργείο Εποικισμού κ.λπ.. Υπάρχει το ίδιο πρόβλημα και στους λαχανόκηπους –τα ξέρετε, επειδή και εσείς είστε της περιοχής- στη Θεσσαλονίκη. 
Ένα άλλο –πέμπτο- σημείο με το οποίο δεν συμφωνώ είναι η ευρεία δυνατότητα που παρέχεται για κατατμήσεις γης και κατά συνέπεια για ενδεχόμενη αλλαγή χρήσης. Ήδη, στην Ελλάδα το 80% των ιδιοκτησιών είναι κάτω από τα τέσσερα στρέμματα, οπότε ο περαιτέρω τεμαχισμός του κλήρου δεν προσφέρει κάτι το ιδιαίτερο και οι διατάξεις του νομοσχεδίου θα έπρεπε να μην το επιτρέπουν, τουλάχιστον σε ό,τι αφορά τα μη άρτια οικόπεδα. Μόνο έτσι θα γνωρίζουμε ποιοι διεκδικούν και σε ποιους παραχωρούμε κάθε ακίνητο, ώστε με την ψήφιση του νόμου να μην υπάρχουν προβλήματα. 
Έκτον, το ίδιο πιστεύω ότι θα πρέπει να γίνει και για την πορεία κατάρτισης οργανωμένης και πλήρους βάσης δεδομένων όλων των υπό διαχείριση, προστασία και αξιοποίηση εκτάσεων. 
Στο σημείο αυτό θα ήθελα και εγώ να καλέσω τον Υπουργό να κάνει δεκτή την πρόταση που υποβλήθηκε από τον εισηγητή μας τον κ. Μουσουρούλη, δηλαδή, να ανατεθεί στην εταιρεία «ΚΤΗΜΑΤΟΛΟΓΙΟ Α.Ε.» το σχετικό έργο, στο οποίο να συμμετέχουν συμβουλευτικά και επικουρικά και άλλοι σχετικοί φορείς, όπως ο ΟΠΕΚΕΠΕ, το Υπουργείο Αγροτικής Ανάπτυξης και το Υπουργείο Περιβάλλοντος. Αν οριστικά δεν το αποδέχεσθε, τότε ο ΟΠΕΚΕΠΕ μπορεί να χρησιμοποιήσει ως τεχνικό σύμβουλο την εταιρεία «ΚΤΗΜΑΤΟΛΟΓΙΟ Α.Ε.». Εφόσον όμως συμφωνήσετε, αυτό είναι και το ιδανικό. 
Στο άρθρο 23 αρνητική εντύπωση προξενεί η συνεχιζόμενη για δεκαετίες πρακτική πριμοδότησης των καταπατητών με την παρεχόμενη δυνατότητα εξαγοράς των καταπατηθέντων. Αυτά, κάποτε, πρέπει να σταματήσουν και να γίνει επιτέλους συνείδηση στους πολίτες ότι υπάρχει κράτος δικαίου. 
Επίσης, πρέπει για την κτηνοτροφία οπωσδήποτε να υπάρχουν μόνιμοι βοσκότοποι, ώστε να μπορούν να καλυφθούν οι ανάγκες.
Τελειώνοντας, θα ήθελα με δυο λόγια να αναφερθώ στην τροπολογία με ειδικό αριθμό 30 που καταθέσαμε μαζί με τον τομεάρχη του αθλητισμού του ΠΑΣΟΚ τον κ. Εμινίδη και με την οποία προτείνουμε αντικατάσταση της παραγράφου 3 του άρθρου 77Α του αθλητικού νόμου 2725/1999 που σήμερα ισχύει σχετικά με τη λειτουργία της Επιτροπής Επαγγελματικού Αθλητισμού. Η αντικατάσταση κρίνεται απαραίτητη, δεδομένου ότι ήδη η ΕΠΟ με δική της πρωτοβουλία αποφάσισε τη θεσμοθέτηση ενός πλαισίου πειθαρχικών ποινών που θεωρείται επαρκές και ανάλογο για την προστασία του δημοσίου συμφέροντος. 
Με τη ρύθμιση αυτή η Επιτροπή Επαγγελματικού Αθλητισμού θα διαπιστώνει τυχόν παράβαση και τα δικαιοδοτικά όργανα της ΕΠΟ θα επιβάλουν τις ανάλογες ποινές. Σε αυτό, κύριε Υπουργέ, έχει δεσμευθεί και ο Υπουργός Πολιτισμού κ. Γερουλάνος, ότι δηλαδή με το που θα γινόταν αυτό από τον ΕΠΟ, θα μεταφέραμε εκεί τις αρμοδιότητες. 
Κύριοι συνάδελφοι, το σχέδιο νόμου είναι σε θετική κατεύθυνση και όπως τόνισε ο εισηγητής μας θα το ψηφίσουμε επί της αρχής. Κρατούμε όμως επιφυλάξεις και αναμένουμε την ολοκλήρωση της συζήτησης, για να τοποθετηθούμε επί των άρθρων. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"24901"," Ευχαριστούμε τον κ. Γιάννη Ιωαννίδη Βουλευτή Α΄ Θεσσαλονίκης της Νέας Δημοκρατίας. 
Το λόγο έχει τώρα η κ. Θεοδώρα Τζάκρη, Βουλευτή του ΠΑΣΟΚ στο Νομό Πέλλης, για επτά λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24902"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, το νομοσχέδιο του Υπουργείου Αγροτικής Ανάπτυξης που συζητάμε σήμερα έρχεται να ρυθμίσει θέματα διαχείρισης του Υπουργείου αυτού –που του ανήκουν βεβαίως- και δεν βρίσκονται σε παραλιακές περιοχές και σε περιοχές με τουριστική αξία. 
Είναι γεγονός ότι το ισχύον θεσμικό πλαίσιο είχε απωλέσει ουσιαστικούς στόχους που ήταν σημαντικοί στο παρελθόν και αφορούσαν την αποκατάσταση γεωργών και κτηνοτρόφων, αποκατάσταση αναγκαία για την ενσωμάτωση των προσφύγων στην ελληνική κοινωνία, αλλά και για την εξασφάλιση των αναγκαίων μέσων επιβίωσης σε γηγενείς και πρόσφυγες. 
Είναι προφανές ότι η νομοθεσία, όπως ισχύει σήμερα, αφ’ενός μεν δεν ανταποκρίνεται στις σύγχρονες ανάγκες, αφ’ετέρου δε είναι διάσπαρτη και κατακερματισμένη, με αποτέλεσμα να είναι δύσχρηστη και δυσχερής στην εφαρμογή της. 
Σίγουρα σήμερα η διαχείριση των εκτάσεων αυτών γίνεται από τον Υπουργό, το Γενικό Γραμματέα του Υπουργείου Αγροτικής Ανάπτυξης, τους περιφερειάρχες, τους γενικούς γραμματείς των αποκεντρωμένων διοικήσεων και στις επιτροπές απαλλοτριώσεων, με συνέπεια και την αυξημένη γραφειοκρατία αλλά και τη σύγχυση αρμοδιοτήτων, με βάση ένα παλιό θεσμικό πλαίσιο, τον αγροτικό κώδικα του 1949 σε συνδυασμό με διατάξεις αναπτυξιακού χαρακτήρα της δεκαετίας του ’70 και του ’80. Η προστασία τους δε η οποία επαφίετο στις υπηρεσίες των περιφερειών πλέον –των παλιών νομαρχιών- σε κάθε περίπτωση, το λιγότερο που μπορεί να χαρακτηριστεί, είναι ανεπαρκής. 
Οποιαδήποτε πληροφορία αφορά αυτή τη γη είναι αποσπασματική και κατακερματισμένη γιατί εμπλέκονται διαφορετικές υπηρεσίες και απαιτείται αλληλογραφία μεταξύ αυτών των διαφορετικών υπηρεσιών, προκειμένου να διευκρινιστεί το πραγματικό και νομικό καθεστώς, κάτω από το οποίο τελεί η συγκεκριμένη έκταση. 
Οι διατάξεις του νομοσχεδίου αυτού και οι αλλαγές που επιφέρει είναι σημαντικές γιατί περιορίζονται τα όργανα που θα έχουν τη δυνατότητα για την παραχώρηση των εκτάσεων αυτών –της αρμοδιότητας του Υπουργείου- με στόχο πάντα τη μείωση της γραφειοκρατίας και την αποφυγή της σύγχυσης μεταξύ των διαφόρων υπηρεσιών. Πλέον μόνο ο Υπουργός Αγροτικής Ανάπτυξης και ο περιφερειάρχης μπορούν να προβούν σε τέτοιες παραχωρήσεις. 
Αποτυπώνεται σε όλη της τη διάσταση η πραγματικότητα με τη δημιουργία βάσης δεδομένων, στην οποία θα απεικονίζονται ψηφιακά όλα τα ακίνητα διαχείρισης του Υπουργείου Αγροτικής Ανάπτυξης καθώς και κάθε μεταβολή στη χρήση τους όπως είναι οι απαλλοτριώσεις, οι ρυμοτομίες, οι παραχωρήσεις, οι εκμισθώσεις, όπως είναι οι αναδασμοί και ενδεχομένως οι κηρύξεις αρχαιολογικών χώρων.
Στο σημείο αυτό, όμως, θα ήθελα να επισημάνω και κάτι που είχα επισημάνει αντίστοιχα και κατά τη συζήτηση του νομοσχεδίου αυτού στην επιτροπή και αφορά στο ότι αυτή η βάση δεδομένων δεν θα πρέπει να τηρείται από τον ΟΠΕΚΕΠΕ. Θα πρέπει να τηρείται από τις περιφέρειες και για να υπάρξει πραγματική αποκέντρωση, αλλά κυρίως για να μην υπάρχει πάλι διάσπαση αρμοδιοτήτων, διότι και στις υπηρεσίες έχει παραχωρηθεί και με το παρόν νομοσχέδιο η προστασία των εκτάσεων αυτών αρμοδιότητας του Υπουργείου Αγροτικής Ανάπτυξης.
Όπως όλοι γνωρίζουμε, οι επιτροπές απαλλοτριώσεων δεν κατάφεραν να εξετάσουν στην προθεσμία που τους είχε τεθεί όλα τα αιτήματα για την εξαγορά κατεχομένων εκτάσεων, με αποτέλεσμα σήμερα να εκκρεμούν πάνω από δώδεκα χιλιάδες αιτήσεις και επιπλέον έχουν ανακύψει πολλά προβλήματα από τις ήδη εκδοθείσες υπουργικές αποφάσεις λόγω δυσχερειών στον εντοπισμό των δικαιούχων, διενέξεων μεταξύ των δικαιούχων ή ακόμη και λανθασμένης καταγραφής των εκτάσεων. 
Για το σκοπό αυτό συγκροτείται στην έδρα κάθε περιφέρειας τριμελής επιτροπή θεμάτων γης και επίλυσης διαφορών, η οποία θα γνωμοδοτεί σχετικά με την παραχώρηση των εκτάσεων αυτών, αλλά και θα διορθώνει εσφαλμένες αναγραφές ονομάτων ή και εκτάσεων, στην οποία θα μετέχει και εκπρόσωπος του Υπουργείου Οικονομικών, όταν ανακύπτει περίπτωση προσδιορισμού τιμήματος. 
Επίσης, στην έδρα κάθε αποκεντρωμένης διοίκησης συγκροτείται και θα λειτουργεί τριμελής επιτροπή ελέγχου και νομιμότητας με ένα μέλος-νομικό σύμβουλο του κράτους που θα επιβάλει κυρώσεις, οι οποίες γίνονται πιο αυστηρές, αφού πλέον προβλέπονται και ποινικές κυρώσεις για την αποτελεσματικότερη προστασία των εκτάσεων αυτών, ώστε να λειτουργήσει αποτρεπτικά για τους επίδοξους καταπατητές, με τη συμμετοχή και εκπροσώπων του Υπουργείου Αγροτικής Ανάπτυξης στην περίπτωση επιβολής χρηματικών προστίμων. 
Αγαπητοί συνάδελφοι, με τον παρόν νομοσχέδιο γίνεται προσπάθεια να επιλυθούν ιδιοκτησιακά ζητήματα και μάλιστα χρονίζοντα ζητήματα μεταξύ του δημοσίου και ιδιωτών, όσον αφορά τις εκτάσεις του Υπουργείου Αγροτικής Ανάπτυξης. 
Έτσι δίνεται η δυνατότητα εξαγοράς κατεχομένων εκτάσεων ή μη προβολής δικαιωμάτων από την πλευρά του δημοσίου για την περίπτωση των καλόπιστων νομέων, εφόσον βεβαίως ο τίτλος αυτός έχει μεταγραφεί μέχρι τις 5-6-1993, με τίμημα το οποίο θα προσδιορίζεται είτε με το αντικειμενικό σύστημα προσδιορισμού του τιμήματος είτε –εν πάση περιπτώσει- με τις αγροτικές αξίες. 
Ρυθμίζονται παραχωρημένες εκτάσεις, για τις οποίες έχει μεν εκδοθεί υπουργική απόφαση, αλλά δεν έχει ολοκληρωθεί η διαδικασία μεταβίβασης της κυριότητάς τους σε τρίτους, με προϋποθέσεις, όπως είναι το τίμημα εξαγοράς των εκτάσεων αυτών, που θα πρέπει να γίνεται σύμφωνα με την αντικειμενική αξία της έκτασης ή και με τη διατήρηση του αγροτικού τους χαρακτήρα για δέκα έτη μετά τη δημοσίευση του παρόντος νόμου. 
Ρυθμίζονται επίσης από την Επιτροπή Θεμάτων Γης και Επίλυσης των Διαφορών εκτάσεις δικαιούχων από αποφάσεις της Επιτροπής Απαλλοτριώσεων, οι οποίοι δεν έχουν εξοφλήσει μέχρι σήμερα το τίμημα που είχε προσδιοριστεί. 
Επιπλέον, προσδιορίζεται το ιδιοκτησιακό καθεστώς των κτηνοτροφικών εκτάσεων, ώστε οι κτηνοτρόφοι που αποκαταστάθηκαν κατά το παρελθόν με την κατάρτιση εποικιστικής νομοθεσίας να προσδιορίζεται σήμερα ότι οι κλήροι που κατέχουν είναι κλήροι κτηνοτροφικής νομής, δηλαδή η χρήση τους περιορίζεται μόνο για βόσκηση, ενώ με το νομοσχέδιο αυτό θα επανεξεταστεί και η χρήση αυτών των ακινήτων. 
Ακόμη, ορίζεται ότι αγροτικά ακίνητα που διαχειρίζονται οι κτηματικές υπηρεσίες του Υπουργείου Αγροτικής Ανάπτυξης, εφόσον είναι κατάλληλα για αγροτική χρήση, θα μπορούν να παραχωρούνται στο Υπουργείο Αγροτικής Ανάπτυξης και Τροφίμων, προκειμένου αυτό να τα διαχειριστεί προς όφελος της αγροτικής ανάπτυξης.
Επιπλέον, ένα πολύ σημαντικό γεγονός που ρυθμίζεται από το παρόν νομοσχέδιο είναι ότι δίνεται οριστική λύση στο πρόβλημα με την κατάργηση της διάταξης του άρθρου 1, του ν.431/1968 και ρυθμίζεται πλέον η δυνατότητα θεραπείας όλων των συμβολαιογραφικών πράξεων, που δεν έχουν ακυρωθεί μέχρι σήμερα με αμετάκλητη δικαστική απόφαση, εφόσον αυτές οι συμβολαιογραφικές πράξεις έχουν καταρτιστεί μέχρι τη δημοσίευση του παρόντος νόμου. Πράξεις βάσει ιδιωτικών συμφωνητικών ή προσυμφώνων μπορούν να ρυθμιστούν και την επόμενη πενταετία με τις διατάξεις εκούσιας δικαιοδοσίας. 
Ενσωματώνεται τέλος η υπουργική απόφαση που προβλέπει τη διαδικασία μίσθωσης διαθεσίμων και κοινοχρήστων εκτάσεων με χαμηλό μίσθωμα σε δικαιούχους όπως είναι οι αγρότες, όπως είναι οι γεωτεχνικοί, απόφοιτοι των γεωπονικών σχολών των πανεπιστημίων και των ΤΕΙ μέχρι την ηλικία των τριάντα πέντε ετών, καθώς επίσης και ένα πληθυσμό που αντιμετωπίζει ή απειλείται από την ανεργία και μάλιστα με ένα επιπλέον κριτήριο που δέχθηκε το Υπουργείο Αγροτικής Ανάπτυξης, αυτό της εντοπιότητας, ώστε η τοπική κοινωνία να έχει προτεραιότητα στις εκτάσεις αυτές.
Κύριοι συνάδελφοι, το παρόν νομοσχέδιο δεν αναμένεται να λύσει όλα τα προβλήματα της γεωργίας. Ωστόσο θεωρώ ότι βρίσκεται στη σωστή κατεύθυνση γιατί μπορεί να δώσει λύσεις και δυνατότητες ανάπτυξης κυρίως στον αγροτικό πληθυσμό της χώρας μας.
Όμως, αγαπητοί συνάδελφοι, πρέπει να επισημάνω στο σημείο αυτό τα σημεία των καιρών. Και τα σημεία των καιρών δείχνουν αλλού. Θέλω να αναφερθώ στο «κίνημα της πατάτας» όπως έχει κυριαρχήσει στα Μέσα Μαζικής Ενημέρωσης σήμερα και στη μεγάλη ανταπόκριση που γνωρίζει το κίνημα αυτό στο σύνολο της ελληνικής κοινωνίας. Θέλω να ρωτήσω, κύριε Υπουργέ: μήπως τελικά η παραγωγή αγροτικών προϊόντων είναι ασύμφορη για όποιον θέλει πραγματικά να ασχοληθεί μ’ αυτήν; Γιατί ο αγροτικός κόσμος, μαζί με το καταναλωτικό κοινό βρίσκουν άλλους τρόπους επικοινωνίας που εξυπηρετούν τα συμφέροντα και των δυο; 
Η απάντηση σε όλα τα παραπάνω βέβαια καταλήγει ότι η πολιτεία θα πρέπει κάποια στιγμή να παρέμβει και μάλιστα ουσιαστικά στη λειτουργία της αγοράς, ώστε να εξαλειφθούν τα φαινόμενα της αισχροκέρδειας αλλά και των υπερτιμολογήσεων των διαφόρων αγροτικών προϊόντων στην ελληνική αγορά. Και αναφέρομαι τόσο στα αγροτικά εφόδια, στα φάρμακα και στα λιπάσματα. Οι τιμές των προϊόντων αυτών έχουν πάρει και πάλι την ανιούσα, κύριε Υπουργέ -το γνωρίζετε πάρα πολύ καλά- με ό,τι αυτό σημαίνει στην ανταγωνιστικότητα των αγροτικών προϊόντων, μειώνοντας αντίστοιχα το εισόδημα των Ελλήνων παραγωγών, αλλά και στα αγροτικά προϊόντα τα οποία ο Έλληνας καταναλωτής αγοράζει ακριβά και ο Έλληνας αγρότης τα πουλά πάρα πολύ φθηνά. Μόνο έτσι μπορούν να δοθούν πραγματικές δυνατότητες ανάπτυξης στον αγροτικό πληθυσμό, ο οποίος σήμερα βιώνει δύσκολες μέρες. Να το πούμε και αυτό.
Ευχαριστώ, κύριε Πρόεδρε.","ΘΕΟΔΩΡΑ ΤΖΑΚΡΗ",497
"24903"," Ευχαριστούμε την κ. Θεοδώρα Τζάκρη, Βουλευτή Πέλλας του ΠΑΣΟΚ. 
Το λόγο έχει τώρα η κ. Αικατερίνη Μπατζελή Βουλευτής Φθιώτιδας του ΠΑΣΟΚ. 
Έχετε το λόγο για επτά λεπτά, κυρία Μπατζελή.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24904"," Ευχαριστώ, κύριε Πρόεδρε.
Αγαπητοί συνάδελφοι, σήμερα στο πλαίσιο ενός ιδιαίτερα σοβαρού νομοσχεδίου που αφορά στην κατοχύρωση πολλών νέων ανθρώπων που θέλουν να εισέλθουν στο γεωργικό επάγγελμα αναπτύχθηκε ένα θέμα από το ΛΑΟΣ σχετικά με την ΑΤΕ δηλαδή, με το βασικό πυλώνα χρηματοδότησης της αγροτικής οικονομίας όλα αυτά τα τελευταία χρόνια. 
Κανένας δε θέλει να αμφισβητήσει τη σημασία της υπόθεσης και της κρίσης που δέχεται αυτήν τη στιγμή το τραπεζικό σύστημα, μετά την εφαρμογή όλων των μέτρων και του PSI. Σε έναν ευαίσθητο τραπεζικό οργανισμό, όπως η Αγροτική Τράπεζα, σε μια περίοδο ιδιαίτερης κρίσης, με το να αναφέρουμε το πρόβλημά της χωρίς να δημιουργούμε εναλλακτική πρόταση και εναλλακτικό σενάριο επιβίωσής της, διευρύνουμε, μεγεθύνουμε την κρίση της, διότι αύριο πιθανά να δούμε να εισρέει κόσμος στην ΑΤΕ για να δημιουργήσει ένα επιπλέον ταμειακό ζήτημα.
Η Κυβέρνηση γνωρίζουμε πάρα πολύ καλά ότι έχει πει, έχει υποστηρίξει -και θα το κάνει- ότι θα περάσει σε μια ανασυγκρότηση του τραπεζικού τομέα χωρίς να ρισκάρει σε καμμία περίπτωση τις καταθέσεις των πολιτών σε αυτές τις τράπεζες, μεταξύ των οποίων και στην ΑΤΕ. 
Επιμένω σ’ αυτό το θέμα, αγαπητοί συνάδελφοι, διότι όταν κάνουμε μια πολύ μεγάλη μεταρρύθμιση, όπως είναι αυτή της αγροτικής γης και της διανομής της, χωρίς να υπάρχει παράλληλα ένας σταθερός πυλώνας χρηματοδότησης της αγροτικής οικονομίας, νομίζω ότι στήνουμε πύργους σε άμμο.
Αγαπητοί συνάδελφοι, θέλω να επαναλάβω για μια ακόμα φορά ότι η χρήση γης, η ιδιοκτησία της, η διαχείριση εποικιστικών εκτάσεων αποτελεί ένα διαχρονικό γόρδιο δεσμό για την ελληνική οικονομία, για την ελληνική γη και την αγροτική οικονομία. Και αυτό οφείλεται στη διασπορά και την πολυπλοκότητα της νομοθεσίας, αλλά και την πανσπερμία των αρμοδιοτήτων μεταξύ της κεντρικής περιφερειακής και τοπικής εξουσίας. Σήμερα εν μέσω της κρίσης πρέπει να βρούμε λύσεις έτσι ώστε το δημόσιο να αποδεχθεί με διαφανή τρόπο να μοιράσει την ανεκμετάλλευτη περιουσία του, με σκοπό να ενισχύσει κατ’ αρχάς το γεωργικό και αγροδιατροφικό τομέα. 
Η διαχείριση της αγροτικής γης είναι άρρηκτα συνδεδεμένη με τη διατροφική επάρκεια που επηρεάζει άμεσα και το αγροτικό εμπορικό ισοζύγιο. Η ανατροπή του αρνητικού αυτού προσήμου, του αγροτικού εμπορικού ισοζυγίου, θα επηρεάσει, εμμέσως πλην σαφώς, και την πορεία της οικονομικής κρίσης που δεν είναι μόνο δημοσιονομική αλλά και κρίση του εμπορικού ισοζυγίου. 
Η πολιτική γης πρέπει να περιλαμβάνει ένα ευρύ φάσμα θεμάτων σχετικά με τη διαχείριση γαιών, την αγροτική πολιτική, τη φορολογία ακινήτων, τον αναδασμό, την περιβαλλοντική διαχείριση, την προσέλκυση νεοεισερχόμενων και τη διασφάλιση ότι η γη αυτή δε θα μετατραπεί σταδιακά σε οικιστική. 
Εδώ, αγαπητοί συνάδελφοι, θα ήθελα να πω ότι συγχαίρω το Υπουργείο γι’ αυτήν την παρέμβασή του, γι’ αυτήν την καινοτόμο πολιτική και θέλω να πιστεύω ότι σε μια μετέπειτα φάση θα προχωρήσει πιο δυναμικά στην εφαρμογή και την αναδιανομή γης και μάλιστα όχι με οριζόντιες ρυθμίσεις, όπως αυτή της αναδιανομής μέχρι τα εκατό στρέμματα σε όλους τους νομούς. Και αυτό διότι σε κάθε νομό η εποικιστική αγροτική γη ιστορικά δεν είναι ίδια. Άρα, δεν υπάρχει ισοδύναμη παρέμβαση σε κάθε νομό και αν ισχύσει η εντοπιότητα, τότε οι νέοι του νομού δε θα έχουν την ίδια δυνατότητα προσβασιμότητας στην αναδιανεμητική αυτή πολιτική. 
Φυσικά, όπως είπα, μετά την πρώτη φάση θα πρέπει να γίνει επανεξέταση, έτσι ώστε όλοι οι νομοί να έχουν την ίδια κατανομή γης σε όλους τους νέους αγρότες. 
Εδώ πρέπει να επισημάνουμε ότι η κατανομή της γης αυξάνει την παραγωγική αυτή μεταβλητή και επηρεάζει και την κτηματαγορά σ’ αυτόν τον τομέα. 
Προς την κατεύθυνση αυτή θα ήθελα να κάνω μια επιπλέον παρατήρηση, κύριε Υπουργέ. Επισημαίνω ότι σε μια τέτοια κρίσιμη περίοδο δεν είναι δυνατόν να μοιράζονται δημόσια αγροκτήματα, αγροτεμάχια άνω των εκατό στρεμμάτων, για ενεργειακές επενδύσεις όπως εκείνες των φωτοβολταϊκών -περιλαμβανομένων και στο πρόγραμμα «Ήλιος»- η υλοποίηση του οποίου απαιτεί μακροχρόνιες παρεμβάσεις. 
Θα πρέπει, συνεπώς, αν δεν προχωρήσουν αυτές οι ενεργειακές παρεμβάσεις και επενδύσεις, στη δεύτερη φάση να αυξηθεί η κατανομή των εκατό στρεμμάτων, να πάει διακόσια ή τριακόσια, έτσι ώστε πραγματικά η εποικιστική γη να μεταφερθεί στους ίδιους τους παραγωγούς και να ενισχύσει το διατροφικό μοντέλο. 
Επικροτώ την προσπάθεια ότι ένα σημαντικό μέρος αποκεντρώνεται στην περιφέρεια το οποίο θα διαχειρίζεται τη διανομή γης για αγροτική δραστηριότητα. Θα μου επιτρέψετε όμως να πω ότι στην προσπάθεια της κατανομής αντί να δίνεται -όπως ορίζεται στο άρθρο 4- η ίδρυση ή επέκταση βιοτεχνικών ή βιομηχανικών εγκαταστάσεων για ίδρυση ή επέκταση ξενοδοχειακών μονάδων για επενδύσεις, να δίνεται η δυνατότητα στην περιφέρεια τις εκτάσεις μέχρι εκατό στρέμματα να μπορούν να τις διαθέτουν για ανακύκλωση αποβλήτων και υλικών, καθώς και για την παραγωγή ενέργειας για ΑΠΕ. 
Αυτό γιατί το λέω; Διότι ενώ δίνεται η δυνατότητα να δημιουργούνται βιομηχανικές επιχειρήσεις σε μη αναγνωρισμένες ζώνες, δεν δίνεται η δυνατότητα να λύνονται βασικά ζητήματα των περιφερειών όπως οι ΧΥΤΑ, ή η ανακύκλωση των αποβλήτων όλων των μορφών.
Σε αυτό, λοιπόν, το επίπεδο έχω καταθέσει και μία τροπολογία. Και παρακαλώ, κύριε Υπουργέ, αν είναι δυνατόν να προσθέσετε αυτήν τη φράση στο άρθρο 4.
Για ό,τι αφορά το άρθρο 22 –κι εδώ στρέφομαι και στον εισηγητή μας, τον κ. Τσώνη- θα ήθελα να πω το εξής: Έχει κατατεθεί μία τροπολογία που αφορά τις περιοχές οι οποίες δεν έχουν ενταχθεί συνολικά στα παραχωρητήρια. 
Γίνομαι πιο συγκεκριμένη: Είναι ένα θέμα που απασχολεί ιδιαίτερα την περιοχή της Μαλεσίνας στη Φθιώτιδα, αφού εκεί υπάρχουν πολλές περιπτώσεις με παραχωρητήρια προ του 1900, τα οποία δεν έχουν μετεγγραφεί, με αποτέλεσμα σήμερα οι περιουσίες αυτές να εμφανίζονται ως «άγνωστου ιδιοκτήτη».
Στο ίδιο άρθρο θα ήθελα να προτείνω τη διαγραφή από την πρόταση μόνο του εμβαδόν του ακινήτου όπου αναγράφεται στο παραχωρητήριο, αφ’ενός για να μην αντιφάσκει η διάταξη αυτή με την προτεινόμενη τροπολογία στο άρθρο 12 και αφ’ετέρου, επειδή έχει παρατηρηθεί το φαινόμενο πολλά παραχωρητήρια από αμέλεια των ενδιαφερομένων να μην έχουν μετεγγραφεί, χωρίς να υπάρχει όμως καμμία αμφιβολία ή αμφισβήτηση προς το εμβαδόν του ακινήτου.
Κλείνοντας, θα ήθελα να αναφερθώ στο άρθρο 29, όπου πραγματικά έγινε μία πολύ μεγάλη συζήτηση. Μπορώ να δεχθώ εν μέρει την τροπολογία, την αλλαγή την οποία έκανε το Υπουργείο. Ακόμα όμως παραμένουν ανοικτά ζητήματα, τα οποία και θα αναφέρω αύριο στην επιμέρους συζήτηση κατ’ άρθρον.
Θεωρώ, για μία ακόμη φορά, ότι η ψήφιση επί της αρχής ενός σημαντικού νομοσχεδίου ανοίγει το δρόμο για τη διαχείριση γης σε ορθολογική και σύγχρονη βάση.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΙΚΑΤΕΡΙΝΗ ΜΠΑΤΖΕΛΗ",340
"24905"," Ευχαριστούμε την κ. Αικατερίνη Μπατζελή, Βουλευτή Φθιώτιδας του ΠΑΣΟΚ.
Το λόγο έχει τώρα η κ. Όλγα Ρενταρή – Τέντε, Βουλευτής Έβρου του ΠΑΣΟΚ, για επτά λεπτά.
ΟΛΓΑ ΡΕΝΤΑΡΗ – ΤΕΝΤΕ: Ευχαριστώ, κύριε Πρόεδρε.
Κυρίες και κύριοι συνάδελφοι, αγαπητοί Υπουργοί, είμαι πραγματικά ευτυχής που το παρόν νομοσχέδιο, ύστερα από επεξεργασία δύο ετών, κατατίθεται σήμερα στη Βουλή. Και είμαι ευτυχής αφ ενός μεν, γιατί συμμετείχα στη διαμόρφωση κάποιων διατάξεων που αφορούν χρόνια προβλήματα των συμπολιτών μου και είναι σχετικά με τις παραχωρήσεις εποικιστικών και δημοσίων εκτάσεων και αφ ετέρου, γιατί πιστεύω ότι το παρόν νομοσχέδιο είναι πολύ σημαντικό και επιλύει πολλά προβλήματα, καθώς επίσης δίνει μία νέα πνοή στην αξιοποίηση της αγροτικής γης και την ανάπτυξη του πρωτογενή τομέα, ενός τομέα που έχει όλες τις δυνατότητες να αναπτυχθεί σωστά και να επανεκκινήσει και τη μηχανή, την ατμομηχανή της ανάπτυξης όλης της χώρας.
Αγαπητοί συνάδελφοι, ένα βασικό θέμα που επιλύεται μέσα από αυτό το νομοσχέδιο, είναι αυτό που αφορά τη διαχείριση των ακινήτων του Υπουργείου Αγροτικής Ανάπτυξης. 
Η αγροτική νομοθεσία, διάσπαρτη και κατακερματισμένη, σε νομοθετήματα που ξεκινούν από τον Αγροτικό Κώδικα του 1949, επεκτείνονται σε νομοθετήματα του 1954 και του 2003, όπως και στις αναπτυξιακού χαρακτήρα διατάξεις των δεκαετιών του ’70 και του ’80, είχε ως αποτέλεσμα το Υπουργείο να μην έχει σαφή εικόνα της χρήσης των ακινήτων που του ανήκουν και να χάνει έσοδα παραχώρησης. 
Θα αναφέρω ένα χαρακτηριστικό παράδειγμα: Υπάρχουν πέντε, έξι μεγάλες εκτάσεις, μεγάλης αξίας, που κατέχει το Υπουργείο και δεν μπόρεσαν να αξιοποιηθούν άμεσα στον τομέα του αγροτουρισμού ή του τουρισμού και να αποφέρουν μεγάλα έσοδα στο κράτος.
Επίσης επέτρεψε να διευρυνθεί η καταπάτηση πολλών ιδιοκτησιακών εκτάσεων. Ως παράδειγμα αναφέρω ότι τα ογδόντα επτά χιλιάδες από τα ενενήντα επτά χιλιάδες περίπου κτήματα τα οποία ανήκουν στο δημόσιο, είναι καταπατημένα. Αν τα μεταφράσουμε αυτά σε στρέμματα, θα δούμε ότι είναι περίπου δύο εκατομμύρια στρέμματα.
Ακόμη άφησε να μένουν ανεκμετάλλευτες τεράστιες εκτάσεις -γύρω στα επτάμισι εκατομμύρια στρέμματα- οι οποίες δεν πρόλαβαν τον αναδασμό, η εκμετάλλευση των οποίων θα μπορούσε να αποτελέσει πηγή κοινωνικού πλούτου για τους ανθρώπους της υπαίθρου και τη συγκράτηση του πληθυσμού στις ορεινές ή μειονεκτικές περιοχές της χώρας.
Οι διάφοροι όροι που χρησιμοποιούνται για τα ακίνητα που διαχειρίζεται το ΕΠΑΝ, είναι και αυτό ένα πρόβλημα. Οι όροι αυτοί είναι πολλοί και δημιουργούν παρερμηνείες. Πολλά όμως είναι και τα διάφορα διοικητικά όργανα που εμπλέκονται στη διαχείρισή τους, με συνέπεια την αυξημένη γραφειοκρατία, τη σύγχυση αρμοδιοτήτων, τις συγκρουόμενες ερμηνείες των νομοθετημάτων που εμπεριέχονται στον Αγροτικό και Αστικό Κώδικα.
Με τις προτεινόμενες ρυθμίσεις του παρόντος σχεδίου νόμου εκσυγχρονίζεται το θεσμικό πλαίσιο διαχείρισης ακινήτων του Υπουργείου Αγροτικής Ανάπτυξης και Τροφίμων, αποσαφηνίζονται οι αρμοδιότητες των οργάνων, επιλύονται ιδιοκτησιακά ζητήματα, καθώς και θέματα αλλαγής χρήσης γης, καταργούνται αναχρονιστικές διατάξεις και αίρονται γραφειοκρατικά εμπόδια για τη σύσταση ή μεταβίβαση εμπραγμάτων δικαιωμάτων σε ιδιωτικές εκτάσεις.
Έτσι λοιπόν με την εν λόγω νομοθετική πρωτοβουλία το δημόσιο παραχωρεί οριστικά εκτάσεις σε πολλούς ιδιοκτήτες, οι οποίοι διαθέτουν επίσημους τίτλους, παραχωρητήρια, συμβολαιογραφικές πράξεις και άλλα, για εκτάσεις που απέκτησαν πριν το 1993. 
Επίσης στην περίπτωση που δεν υπάρχουν επίσημοι τίτλοι, δίνεται η δυνατότητα εξαγοράς τους, με όσα προβλέπει ο νόμος.
Αν πάλι παραχωρήθηκαν σε καταπατητές έναντι συμβολικού τιμήματος και δεν έχει ολοκληρωθεί η διαδικασία μεταβίβασης, το τίμημα, πλέον, για τη διατήρησή τους αναπροσαρμόζεται στο ύψος της αντικειμενικής αξίας.
Τέλος για τα καταπατημένα μετά το 1993, που δεν υπάρχει καμμία πρόβλεψη, θα πρέπει οι παράνομα κατέχοντες να τα εγκαταλείψουν.
Θα σταθώ επίσης σε ένα άλλο αξιοσημείωτο σημείο του νομοσχεδίου. Πολλές διατάξεις του είναι προσαρμοσμένες στη σύγχρονη πραγματικότητα και διαθέτει γη για γεωργική και κτηνοτροφική χρήση με κοινωνικά κριτήρια, καθώς και για αναπτυξιακούς και κοινωφελείς σκοπούς σε συνεργασία με τους ΟΤΑ. Δίνει κίνητρα στους αγρότες και τους κτηνοτρόφους, στους ανέργους του ΟΑΕΔ, σε επιχειρηματίες που θα ήθελαν να επεκτείνουν τις δραστηριότητές τους στον αγροτουρισμό ή τον τουρισμό.
Σε αυτό το σημείο θα ήθελα να πω και να προτείνω στο Υπουργείο όσον αφορά την επιλογή των επιχειρηματιών στους οποίους θα παραχωρηθεί η γη, το εξής: Θα πρέπει να προταθούν οι επιχειρηματίες αυτοί, οι οποίοι θα ασχοληθούν με τη μεταποίηση αγροτικών προϊόντων ή με τη διάθεση και προώθησή τους έτσι, ώστε να υπάρχει σύνδεση του πρωτογενούς με το δευτερογενή τομέα και -γιατί όχι;- με τον τριτογενή αργότερα.
Όπως προείπε και ο Υπουργός, το νομοσχέδιο δεν φιλοδοξεί να λύσει όλα τα προβλήματα. Θέλει όμως να επιταχύνει τον εξορθολογισμό της χρήσης αγροτικής γης και να λύσει –όπως είπε και όπως τόνισε- προβλήματα τα οποία ταλανίζουν τους πολίτες για δεκαετίες.
Κλείνοντας την ομιλία μου, θα ήθελα να πω και να προτείνω ότι συμπληρωματικά με τη συμβατική και ψηφιακή βάση δεδομένων, που θα υπάρχει στον ΟΠΕΚΕΠΕ, θα πρέπει παράλληλα να υπάρξει ένα σύστημα γεωγραφικών πληροφοριών, για να αξιολογούνται οι πολιτικές γης σε κάθε περιοχή ως προς την πορεία της αποτελεσματικής χρήσης τους, ως προς τις μεταβολές στην αντικειμενική αξία τους και ως προς τις επιπτώσεις στο αγροτικό περιβάλλον.
Για άλλη μια φορά, κλείνοντας την ομιλία μου, θα ήθελα να επαινέσω την ηγεσία του Υπουργείου, γιατί θεωρώ ότι έκανε ένα σημαντικό βήμα στην ηλεκτρονική καταγραφή της ακίνητης περιουσίας του Υπουργείου, στην αξιοποίηση και παραχώρηση της γης στους ανθρώπους που θέλουν να την καλλιεργήσουν και να προωθήσουν την αγροτική οικονομία και επιχειρηματικότητα.
Ευχαριστώ.
(Χειροκροτήματα από την πτέρυγα του ΠΑΣΟΚ)","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24906"," Ευχαριστούμε την κ. Όλγα Ρενταρή - Τέντε, Βουλευτή του ΠΑΣΟΚ από το Νομό Έβρου.
Το λόγο έχει ο κ. Αθανάσιος Μπούρας, Βουλευτής της Νέας Δημοκρατίας από το Νομό Αττικής.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24907"," Ευχαριστώ, κύριε Πρόεδρε.
Κυρίες και κύριοι συνάδελφοι, είναι αλήθεια ότι τον τελευταίο καιρό υπάρχει μια μεγάλη κινητικότητα, κύριε Υπουργέ, στο Υπουργείο Αγροτικής Ανάπτυξης και Τροφίμων για τη ρύθμιση εκκρεμοτήτων, οι οποίες χρονίζουν και αποτελούν εμπόδια και δημιουργούν ομηρία στους πολίτες.
Ο εισηγητής μας, ο κ. Μουσουρούλης, ήταν αναλυτικός ως προς τη θέση της Νέας Δημοκρατίας στο νομοσχέδιο με σημεία, τα οποία συμφωνούμε, με άλλα που διαφωνούμε, προκειμένου να ρυθμιστούν θέματα, τα οποία, όπως είπα στην αρχή, χρονίζουν και δημιουργούν πρόβλημα στους συμπολίτες μας.
Εμένα θα μου επιτρέψετε λόγω του περιορισμένου χρόνου να ασχοληθώ με τρία-τέσσερα θέματα, τα οποία αναφέρονται στην ιδιαίτερη εκλογική μου περιφέρεια, στην Περιφέρεια Αττικής. Θα ξεκινήσω με κάτι που σας το έθεσα και στην επιτροπή, κύριε Υπουργέ. Τοποθετήθηκα αναλυτικά. Δεν είδα προς το παρόν να σημειώνεται καμμία εξέλιξη, αν και τότε είχα καταλάβει ότι το θέμα αυτό θα τακτοποιείτο. Πράγματι, σε ορισμένα κτήματα του αγροτικού νόμου, μεταξύ των οποίων και το κτήμα Χάρακας Λεγραινών Αττικής, παρά τη γενόμενη αποκατάσταση των ακτημόνων και την κατοχή της δικαιούμενης έκτασης, η οριστική διανομή τους έγινε από αδράνεια της υπηρεσίας με καθυστέρηση πλέον των πενήντα ετών. Στο μεταξύ διάστημα θεσπίστηκαν δεσμευτικές πολεοδομικές διατάξεις ως προς το ελάχιστο εμβαδόν, κ.λπ.. Την άρση αυτών των αμφιβολιών, που δημιουργήθηκαν, ως προς την εγκυρότητα των γενομένων διανομών στα κτήματα του αγροτικού νόμου κάλυψε η διάταξη της παραγράφου 5 του άρθρου 1 του ν.3147/2003. Σύμφωνα μ’ αυτήν προβλέπεται ότι τα τεμάχια που δημιουργήθηκαν με οριστικές διανομές πριν την ισχύ του νόμου, έχουν νόμιμη κατάτμηση. Επιπλέον για λόγους ίσης μεταχείρισης έχουν αρτιότητα, όπως και τα τεμάχια των άλλων διανομών που προηγήθηκαν. Εξήγησα τότε αναλυτικά ότι επρόκειτο για μια δίκαιη ρύθμιση, η οποία στο τέλος-τέλος δίνει και το δικαίωμα οι Έλληνες πολίτες να είναι ίσοι. 
Έρχεστε τώρα, συγκεκριμένα στο άρθρο 37, στις καταργούμενες διατάξεις και καταργείτε τα άρθρα 1 έως 10 και άλλα πολλά του ν.3147/2003. Κύριε Υπουργέ, πιστεύω ότι αυτό εκτός από το γεγονός ότι αντίκειται στις αποφάσεις του Ευρωπαϊκού Δικαστηρίου Ανθρωπίνων Δικαιωμάτων με συγκεκριμένες πράξεις, αντίκειται και στις αποφάσεις του Συμβουλίου της Επικρατείας, τις οποίες σας έχω αναφέρει και στην τοποθέτηση στην επιτροπή. 
Θέλω να σας παρακαλέσω αυτήν τη ρύθμιση για την κατάργηση, μια και δεν νομοθετείτε ως ΠΕΧΩΔΕ, το είχαμε πει και με εσάς και με τον κύριο Γενικό, να την αφαιρέσετε. Μάλιστα εγώ για τη διευκόλυνση σας θα καταθέσω και στα Πρακτικά μια πρόταση. Στο άρθρο 37, στην παράγραφο 1, περίπτωση δ΄, η φράση «τα άρθρα 1 έως 10» να αναδιατυπωθεί ως εξής: «το άρθρο 1 πλην της παραγράφου 5, τα άρθρα 2 έως και 10, κ.λπ…», γιατί αυτό το θέμα δημιουργεί μεγάλο πρόβλημα. Την καταθέτω για τα Πρακτικά. Πιστεύω ότι μέχρι αύριο θα μας δοθεί η ευκαιρία και στα άρθρα να το ξανασυζητήσουμε.
(Στο σημείο αυτό ο Βουλευτής κ. Αθανάσιος Μπούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ένα άλλο θέμα, το οποίο θέλω να θίξω γρήγορα, κύριε Υπουργέ, είναι ότι υπάρχουν περιοχές στην Αττική, οι οποίες είχαν δοθεί σε κτηνοτρόφους από το 1941 και ολοκληρώθηκε αυτή η διαδικασία το 1955. Στις περιοχές αυτές όμως αναπτύχθηκαν πλέον άλλες δραστηριότητες γύρω-γύρω. Θα σας παρακαλέσω στο άρθρο 22, να προβλέψετε μια παράγραφο, η οποία να δίνει τη δυνατότητα στις εκτάσεις αυτές που ήταν χαρακτηρισμένες για κτηνοτροφική χρήση, να μετατρέπονται για γεωργική χρήση τηρουμένων πάντα των κανόνων που πρέπει να τηρεί η πολιτεία, δηλαδή την προστασία του περιβάλλοντος, την προστασία των δασών, την εισήγηση του τοπικού δήμου γι’ αυτές τις περιπτώσεις. Μάλιστα καταθέτω για τα Πρακτικά και μια πλήρη διάταξη. Θα μπορούσατε αυτό να το προβλέψετε, δηλαδή από κτηνοτροφικές να γίνουν γεωργικές και τις λεπτομέρειες που θα τις δείτε εδώ, να τις περιγράψετε με μια σας υπουργική απόφαση, που να θωρακίσετε ό,τι είναι δυνατόν. Πρέπει να σας πω ότι γι’ άλλες περιοχές όμορες στη Βάρη που αναφέρομαι, όπως στη Βούλα, αποκαταστάθηκε με κλήρο καλλιεργητών και έγινε αντίστοιχη ρύθμιση και αλλού.
(Στο σημείο αυτό ο Βουλευτής κ. Αθανάσιος Μπούρας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω την ανοχή σας, κύριε Πρόεδρε, γιατί έχω να θίξω δύο ακόμα θέματα.
Ένα τρίτο θέμα: Έρχεστε στο άρθρο 36, κύριε Υπουργέ, στην παράγραφο 7 και καταργείτε όλως περιέργως υπουργικές αποφάσεις που εκδόθηκαν κατ’ εφαρμογή των διατάξεων της παραγράφου 1 του άρθρου 26 του ν.2732/1999 και της παραγράφου 5 του άρθρου 11 του ν.3147/2009. Αυτό αναφέρεται για την Ξυλοκέριζα Νέας Μάκρης. Ειλικρινά, δηλαδή, από μια αδράνεια πολλών ετών της πολιτείας να ρυθμίσει αυτήν την εκκρεμότητα, έρχεστε με την παράγραφο 7 του άρθρου 36, που σας είπα και ανοίγετε τον ασκό του Αιόλου. 
Ήθελα να σας παρακαλέσω, αν θα μπορούσατε να δεχτείτε -και τη διαβάζω- σε αντικατάσταση αυτής της παραγράφου μια πολύ μικρή διαφορά και να την αναδιατυπώσετε ως εξής: «Καταργούνται οι υπουργικές αποφάσεις που εκδόθηκαν κατ’ εφαρμογή των διατάξεων της παραγράφου 1 του άρθρου 26 του ν. 2732/1999 και της παραγράφου 5 του άρθρου 11 του ν.3147/2003 και κατά τη δημοσίευση του νόμου δεν θα έχει ολοκληρωθεί η διαδικασία της διανομής για τη μεταβίβαση της κυριότητας στους τρίτους κατόχους.»
Θα ήθελα να αναφερθώ και σ’ ένα τελευταίο θέμα, κύριε Πρόεδρε. Αναφέρομαι στο κτήμα Βουρβά Σπάτων.
Εκεί, κύριε Υπουργέ, θα ήθελα να σας παρακαλέσω να εξαιρεθούν από την παράγραφο α΄ του άρθρου 1 οι απαλλοτριωθείσες εκτάσεις εκ του αγροκτήματος Βούρβα Αττικής, πρώην ιδιοκτησία της Ιεράς Μονής Πεντέλης, που παραχωρήθηκε στο Συνεταιρισμό Ακτημόνων Σπάτων, νομικό πρόσωπο ιδιωτικού δικαίου και μοιράστηκαν στα μέλη του για την αποκατάσταση των ακτημόνων γεωργών του, οι οποίοι κατέβαλαν και το σχετικό τίμημα, για το λόγο ότι το δημόσιο ουδέποτε υπήρξε κύριος της εκτάσεως αυτής ή τμήματός της. 
Τελειώνω, κύριε Πρόεδρε.
Επίσης στο άρθρο 22 για το ίδιο θέμα, θα ήθελα να σας παρακαλέσω να προσθέσετε μία διευκρινιστική παράγραφο, την οποία διαβάζω: «Για το αγρόκτημα Βουρβά Αττικής για το οποίο εκδόθηκε η υπ’ αριθμόν 1770/2002 υπουργική απόφαση ρύθμισης της παραχώρησης των διαθέσιμων και κοινόχρηστων εκτάσεων κατ’ εφαρμογή των διατάξεων του άρθρου 26 παράγραφος 1 του ν.2732/199 και του άρθρου 11 παράγραφος 5 του ν.3147/2003 και δεν έχει όμως ολοκληρωθεί η διαδικασία μεταβίβασης της κυριότητας στους τρίτους κατόχους κατά τη δημοσίευση του παρόντος νόμου, το ελληνικό δημόσιο δεν προβάλλει δικαίωμα κυριότητας στις εκτάσεις του κτήματος Βουρβά Σπάτων, που απαλλοτριώθηκαν για αποκατάσταση ακτημόνων, καλλιεργητών και αποδεδειγμένα καλλιεργούνταν πριν το έτος 1965 και σε εκείνες που οικοπεδοποιήθηκαν νόμιμα από οικοδομικούς συνεταιρισμούς. Οι δικαιοπραξίες που έγιναν στις ανωτέρω εκτάσεις κατά το τμήμα που καλλιεργούνταν και κατά το άλλο τμήμα από οικοδομικούς συνεταιρισμούς είναι έγκυρες και ισχυρές».
Αυτές τις παρατηρήσεις πιστεύω, κύριε Υπουργέ, να τις λάβετε υπ΄ όψιν σας. Αύριο που θα ολοκληρωθεί η συζήτηση αυτού του σημαντικού νομοσχεδίου, το οποίο μπορεί να επιλύσει πολλά προβλήματα που εκκρεμούν, θα περιμένω να κάνετε δεκτές αυτές τις επισημάνσεις, γιατί θα λύσουν χρονίζοντα προβλήματα, τα οποία κρατούν σε ομηρία πολλούς συμπολίτες μας σε όλη την Περιφέρεια Αττικής.
Σας ευχαριστώ θερμά και εσάς, κύριε Πρόεδρε, για την ανοχή σας.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΜΠΟΥΡΑΣ",350
"24908"," Ευχαριστούμε τον κ. Μπούρα, Βουλευτή Νομού Αττικής της Νέας Δημοκρατίας.
Το λόγο έχει η Βουλευτής του ΠΑΣΟΚ στο Νομό Τρικάλων, κ. Αθανασία Μερεντίτη, για επτά λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24909"," Ευχαριστώ, κύριε Πρόεδρε.
Κυρίες και κύριοι Βουλευτές, επιτρέψτε μου να ξεκινήσω με μία αναφορά, διότι πριν από λίγο, κύριε Πρόεδρε, ζήτησα επί προσωπικού το λόγο και δεν μου δόθηκε. 
Ο Πρόεδρος του ΛΑΟΣ ήρθε σήμερα εδώ και, κατά τη γνώμη μου, έκανε μία επικίνδυνη πολιτική σπέκουλα, ένα πολιτικό τυχοδιωκτισμό. Μας αποκάλεσε προδότες. Εγώ του απαντώ ότι προδοσία είναι να κάνεις «κολοτούμπες» αναλόγως με τις δημοσκοπήσεις, να αλλάζεις γνώμη, στόχους και επιλογές κάτω από το φόβο των δημοσκοπήσεων.
Ο κ. Καρατζαφέρης επέλεξε να στηρίξει την Κυβέρνηση του κ. Παπαδήμου με δύο στόχους: Το PSI και τη δανειακή σύμβαση. Δεν τα εψήφισε. Και έρχεται εδώ να μας μιλήσει για προδοσία.
Εμείς επιλέξαμε με πόνο ένα σταθερό δρόμο, αυτόν της σωτηρίας της πατρίδας. Και αδιαφορώντας για τις δημοσκοπήσεις, οι οποίες για το δικό μας το κόμμα είναι πολύ χειρότερες, συνεχίζουμε αυτόν το δρόμο, γιατί έχουμε αποφασίσει να ανέβουμε με δυσκολία -αλλά να ανέβουμε- για το καλό όλων και κυρίως των παιδιών μας.
Ο κ. Καρατζαφέρης όμως θέλω να μου απαντήσει: Τι μήνυμα έστειλε σήμερα μέσα από αυτήν την Αίθουσα, όταν μίλησε για κατάρρευση της ΑΤΕ, στους μετόχους, στους καταθέτες και στους υπαλλήλους της Αγροτικής Τράπεζας; 
Κύριε Πρόεδρε, ζήτησα επί προσωπικού το λόγο, γιατί είμαι υπάλληλος της Αγροτικής Τράπεζας, μία ιδιότητα που διαχρονικά την τιμώ και θέλω να την επαναλαμβάνω. Το ότι είμαι Βουλευτής είναι προσωρινό. 
Αναρωτιέμαι, όμως, τι θα θέλει ο κ. Καρατζαφέρης αύριο το πρωί και τι περιμένει από τους καταθέτες και τους μετόχους της ΑΤΕ; Περιμένει να πάρουν τις καταθέσεις; Περιμένει να άρουν την εμπιστοσύνη τους στην ΑΤΕ; Τότε θα χύνει κροκοδείλια δάκρυα για την αγροτική γη -και όχι μόνο- που είναι υποθηκευμένη στην ΑΤΕ; Αυτό είναι προδοσία. Περιμένω από τον κ. Καρατζαφέρη πραγματικά να ανακαλέσει και να ξαναεξετάσει τη στάση του, διότι εδώ σήμερα η στάση του –επαναλαμβάνω- ήταν επικίνδυνος πολιτικός τυχοδιωκτισμός. 
Άκουσα σήμερα τον κ. Κιλτίδη να αναφέρεται στο αν πρέπει ή όχι να έχουμε γραπτό κείμενο. Αν θυμάμαι καλά –και νομίζω ότι το θυμάμαι καλά- η Μελίνα Μερκούρη ετόλμησε. Και τότε ήταν πολύ δύσκολο για γυναίκα να τολμήσει να είναι Βουλευτής και να τολμάει να πρωτοπορεί κιόλας. Αυτή ήταν όμως η Μελίνα και γι’ αυτό ήταν μοναδική, γιατί είχε σαν στόχο πάντα να τιμάει το λαό της. 
Και εγώ σαν Βουλευτής που χρησιμοποιώ τα γραπτά κείμενα, θέλω να πω ότι η αγωνία μου είναι να εκπροσωπώ σωστά το λαό, που με έστειλε όσες φορές με έστειλε –και δεν ξέρω πόσες θα με ξαναστείλει- εδώ. Αν χρειάζεται γι’ αυτό να έχω και γραπτό κείμενο, το διακινδυνεύω, διότι παλιά πολλοί λίγοι άνθρωποι ήξεραν να διαβάζουν και ελάχιστοι είχαν μόρφωση και μπορούσαν να επιδίδονται και στον προφορικό λόγο. Καμμιά φορά μιλούσαν και στο κενό. Όταν όμως οι πολίτες δεν ήξεραν την καθαρεύουσα ήταν όλα ωραία.
Εγώ λοιπόν επιλέγω να μιλάω απλά και σταράτα, για να με καταλαβαίνουν όλοι, να με κρίνουν και αναλόγως να με βαθμολογούν. Και εννοώ τους ψηφοφόρους τους Έλληνες πολίτες. 
Αυτή ήταν η απάντησή μου επί προσωπικού. Και επιμένω ότι ήταν επί προσωπικού, καθώς, σαν υπάλληλος, σαν καταθέτης της ΑΤΕ και σαν πολίτης αυτής της χώρας που ζω την αγωνία των αγροτών, που έχουν σχεδόν όλοι τους υποθηκευμένη την περιουσία τους στην Αγροτική Τράπεζα.
Έρχομαι τώρα στο νομοσχέδιο. Κύριε Υπουργέ, είναι πολύ καλό το νομοσχέδιό σας. Νομίζω ότι αυτό ειπώθηκε από πολλούς συναδέλφους. Το νομοσχέδιο προσπαθεί να βάλει μία τάξη σε όλα τα ακίνητα του Υπουργείου Αγροτικής Ανάπτυξης, η οποία τάξη δεν υπήρχε και όλα ήταν άτακτα. Το Υπουργείο δεν είχε καθαρή εικόνα της ιδιοκτησίας του, της χρήσης των ακινήτων και ως εκ τούτου έχανε έσοδα. Επιτρεπόταν όμως –και εγώ νομίζω ότι εδώ πρέπει να στεκόμαστε με μεγαλύτερο σεβασμό- η καταπάτηση των εκτάσεων.
Άκουσα και την εισηγήτρια του Κομμουνιστικού Κόμματος και εδώ και στην επιτροπή, που ανέφερε ότι είναι υφαρπαγή του δημόσιου πλούτου αυτό που γίνεται και ότι εκχωρούμε το δημόσιο πλούτο στο κεφάλαιο. Πάλι το κεφάλαιο. Πού είναι αυτό το κεφάλαιο; 
Μιλάμε για αγροτική γη και προσπαθούμε όλο και περισσότεροι άνθρωποι να ασχοληθούν με αυτή. Θα προσπαθήσουμε να εκσυγχρονίσουμε το θεσμικό πλαίσιο διαχείρισης των ακινήτων του Υπουργείου, προκειμένου να αποσαφηνιστούν οι αρμοδιότητες των οργάνων για τη διαχείριση και την προστασία τους. Προβλέπεται ένας ενιαίος τρόπος διαχείρισης των δασικών εκτάσεων της χώρας. Υπάρχει αλλαγή χρήσης γης. Καταργούνται αναχρονιστικές διατάξεις. Αίρονται γραφειοκρατικά εμπόδια, ιδιαίτερα για κάποια δικαιώματα σε αγροτικές εκτάσεις. 
Η διαχείριση ανήκε σε διάφορα διοικητικά όργανα μέχρι σήμερα, με συνέπεια την αυξανόμενη γραφειοκρατία, τη σύγχυση των αρμοδιοτήτων, τον κατακερματισμό του αντικειμένου. Ερχόμαστε σήμερα με διατάξεις προσαρμοσμένες στη σύγχρονη πραγματικότητα –όχι αναχρονιστικές- και επιχειρούμε τη διάθεση των ακινήτων για γεωργική και κτηνοτροφική εκμετάλλευση με κοινωνικά κριτήρια, καθώς και για αναπτυξιακούς και κοινωφελείς σκοπούς. 
Στο σημείο αυτό, κύριε Υπουργέ, θα ήθελα να σας προτείνω να ξαναδούμε το κριτήριο της ανεργίας. Σας το είπα και στην επιτροπή. Ο Δήμος Τρικάλων έκανε πιλοτικά μία προσπάθεια μόνος του και προσπάθησε να δώσει γη σε αγρότες.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα χρειαστώ την ανοχή σας, κύριε Πρόεδρε.
Δύσκολα βρίσκεις άνεργο. Έχουν ένα, δύο μεροκάματα τα οποία χρειάζονται συμπλήρωμα. Κυρίως όμως να δούμε τους επιστήμονες των ΤΕΙ και των ΑΕΙ που έχουν σπουδάσει παρεμφερές με τη γεωργική εκμετάλλευση αντικείμενο, να τους δώσουμε περισσότερα μόρια, για να επενδύσουν και να έχουμε παραγωγή. 
Διότι κακά τα ψέματα, είναι καιρός πλέον, κύριε Υπουργέ, να αντιμετωπίσουμε το μεγάλο ζήτημα της παραγωγής. Αν δεν παράξουμε, η Ελλάδα δεν πρόκειται να έχει πάτο στο βαρέλι. Και αν βάζουμε πάτο, αυτός θα φεύγει. Παραγωγή σημαίνει να βοηθήσουμε άμεσα όσο και όποιους μπορούμε. Πρέπει να συμβάλλουν οι γεωργικές σχολές, γιατί δεν υπάρχει επιστημονική υποστήριξη.
Να δούμε όμως και την άλλη παράμετρο, κύριε Υπουργέ. Το 1922 ο Ελευθέριος Βενιζέλος έδωσε στους πρόσφυγες γη. Μάλιστα τη γη οι Έλληνες τότε δεν την ήθελαν, γιατί ήταν άγονη. Τους έδωσε όμως και ένα αλέτρι και λίγους σπόρους για να μπορέσουν να καλλιεργήσουν. 
Τι θέλω να πω; Έχω κάνει και μία σχετική επίκαιρη ερώτηση. Εάν λύσουμε το πρόβλημα, δεν χρειάζεται να τη συζητήσουμε. Δίνουμε τη γη. Οι Θεσσαλοί αγρότες κάνουν μία προσπάθεια και ιδιαίτερα οι νέοι και κυρίως αυτοί που έχουν σπουδάσει, κύριε Υπουργέ -εγώ αυτό το χαιρετίζω με αγάπη- να πάνε σε αναδιάρθρωση καλλιεργειών, γιατί για πολλά χρόνια μας ταλάνιζε εκείνη η επιδοτούμενη γεωργία και μας έφερε εδώ που μας έφερε. Ξεκινούν δειλά-δειλά. Όμως δεν υπάρχει δυνατότητα ούτε από την ΑΤΕ ούτε από άλλες τράπεζες ούτε από τις ενώσεις πλέον των οποίων τα προβλήματά τους γνωρίζουμε, για χρηματοδότηση και έτσι σταματούν. Να δούμε, λοιπόν, κύριε Υπουργέ, τα άλλα ευρωπαϊκά και όχι μόνο προγράμματα στα οποία μπορούμε να εντάξουμε ως βοήθεια τη γη που θα δώσουμε σε αυτούς, ιδιαίτερα στους νέους, κατά τη γνώμη μου, αλλά και να το εξετάσουμε για όσους θα θελήσουν από τα αστικά κέντρα για λόγους ανεργίας και δυσκολιών, να έρθουν να καλλιεργήσουν. Δηλαδή να τους δώσουμε βοήθεια, για να προετοιμάσουν τους αγρούς για την καλλιέργεια, ώστε να μπορούμε να έχουμε ορατά και άμεσα αποτελέσματα. Αλλιώς, θα περιμένουμε και παραγωγή δεν θα έχουμε. 
Επίσης θα σας έλεγα και το εξής: Έχετε ξεκινήσει και παραχωρείτε εκτάσεις και στην περιοχή μου. Και αυτό το χαιρετίζω, αν και δεν έχετε ανάγκη από επαίνους αυτήν την ώρα. Έχω εδώ ένα υπόμνημα από το Δήμο Καλαμπάκας που σας ζητά να παραχωρήσετε το εργοστάσιο επεξεργασίας ξύλου του Δασαρχείου Καλαμπάκας. Είναι μία πολύ μεγάλη έκταση. Όταν δημιουργήθηκε, ήταν εκτός σχεδίου. Τώρα η Καλαμπάκα επεκτείνεται. Δεν χρειάζεται να σας πω τι τουριστική δυναμική είχε, έχει και μπορεί να έχει η Καλαμπάκα. Τώρα είναι εντός σχεδίου. Έπαψε πλέον να έχει παραγωγική δραστηριότητα. Παλιά είχε μεγάλη παραγωγική δραστηριότητα και τώρα ζητά ο δήμος να του το παραχωρήσετε -ήρθαμε και σας είδαμε κατ’ ιδίαν- και έχει συγκεκριμένη πρόταση για όλη την έκταση. Να παραμείνει ένα κομμάτι, για να υπάρχει η ξυλουργική διαδικασία, δηλαδή να κάνουν παγκάκια και κιόσκια, αλλά η υπόλοιπη έκταση να δοθεί στο δήμο, να κάνει πάρκινγκ, σταθμό, πάρκο, που θα έχουν πολλαπλασιαστικά οφέλη για όλη την περιοχή της Καλαμπάκας, η οποία δέχεται ένα εκατομμύριο και πλέον επισκεπτών το χρόνο, τους οποίους χρειάζεται η περιοχή μας και όλη η Ελλάδα. Καταθέτω το υπόμνημα του Δήμου Καλαμπάκας στα Πρακτικά.
(Στο σημείο αυτό η Βουλευτής κ. Αθανασία Μερεντίτη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριε Υφυπουργέ, θα επανέρθω αύριο. Μαζί με τον κ. Μουσουρούλη προ πολλού έχουμε κάνει μία προσπάθεια για τα ακίνητα που έχει κατασχέσει η ΑΤΕ. Επειδή εγώ επιμένω στη δυναμική και στη διαχρονικά θετική, τεράστιας σημασίας, συμβολή της ΑΤΕ στον αγροτικό και όχι μόνο κόσμο, θα σας παρακαλέσω να συζητήσουμε το θέμα αύριο στη συζήτηση επί των άρθρων.
Ευχαριστώ, κύριε Πρόεδρε, για την ανοχή σας.
(Χειροκροτήματα από την πτέρυγα του ΠΑΣΟΚ)","ΑΘΑΝΑΣΙΑ ΜΕΡΕΝΤΙΤΗ",317
"24910"," Ευχαριστούμε την κ. Αθανασία Μερεντίτη, Βουλευτή Τρικάλων του ΠΑΣΟΚ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24911"," Κύριε Πρόεδρε, παρακαλώ το λόγο.","ΑΣΤΕΡΙΟΣ ΡΟΝΤΟΥΛΗΣ",446
"24912"," Το λόγο έχει ο κ. Ροντούλης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24913"," Κύριε Πρόεδρε, δεν θα έπαιρνα το λόγο, αλλά διαπράττονται απρέπειες μέσα σ’ αυτήν την Αίθουσα. 
Ο Πρόεδρος του Λαϊκού Ορθόδοξου Συναγερμού δεν εξύβρισε κανέναν. Έθεσε ζητήματα μεγάλης βαρύτητας και σημασίας, που αφορούν ολόκληρες πληθυσμιακές ομάδες. Έθεσε το ζήτημα του μέλλοντος της Αγροτικής Τράπεζας Ελλάδας. Έθεσε το ζήτημα της αποζημίωσης, που με έμμεσο ή άμεσο τρόπο περιμένουν να λάβουν χιλιάδες μικρομολογιούχοι. Δεν πυροδότησε κανένα αρνητικό κλίμα μέσα στην Αίθουσα, παρά μόνο διατράνωσε τη δική μας βούληση, του κόμματός μας, να αντιμετωπίσουμε κρίσιμα κοινωνικά ζητήματα. 
Εδώ ακούσαμε από την κ. Μερεντίτη ένα υβρεολόγιο κατά του Προέδρου του ΛΑΟΣ ουσιαστικά. Θα την παρακαλέσω πάρα πολύ να ανακαλέσει. Διαφορετικά, θα με εξαναγκάσει να πω ότι τα εξαπτέρυγα μόνο ζημιά κάνουν. Δεν χρειάζεται να γίνει βενιζελικότερη του κ. Βενιζέλου. Να αφήσει λοιπόν τις κορώνες, να πάρει με εκατόν οκτώ τον κ. Βενιζέλο και να τον περιφέρει και στην εκλογική της περιφέρεια, στα Τρίκαλα, αλλά να αφήσει τις απρέπειες και τις αναισχυντίες εις βάρος του Προέδρου του Λαϊκού Ορθοδόξου Συναγερμού.
Ευχαριστώ, κύριε Πρόεδρε.","ΑΣΤΕΡΙΟΣ ΡΟΝΤΟΥΛΗΣ",446
"24914"," Κύριε Πρόεδρε, παρακαλώ το λόγο επί προσωπικού.","ΑΘΑΝΑΣΙΑ ΜΕΡΕΝΤΙΤΗ",317
"24915"," Κυρία Μερεντίτη, θα σας δώσω το λόγο, αλλά να κλείσουμε εδώ το θέμα, γιατί αλλιώς θα συνεχίσουμε όλο το βράδυ έτσι.
Το λόγο έχει η κ. Μερεντίτη επί προσωπικού.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24916"," Εγώ δεν εξύβρισα κανέναν. Εγώ προσπάθησα να συστήσω και να υποδείξω σε κάποιους ότι πρέπει να σκέφτονται πολύ πριν μιλήσουν εδώ μέσα. Γιατί, όταν μιλάμε εδώ, μας παρακολουθεί όλη η Ελλάδα και τώρα πλέον περίπου όλη η ανθρωπότητα. Εμείς εδώ παλεύουμε, εκτός και αν δεν το έχουμε καταλάβει, κάθε ώρα και στιγμή με πολύ μεγάλες δυσκολίες να βγάλουμε εις πέρας τη σωτηρία της χώρας. Για όποιον δεν το έχει καταλάβει, δεν μπορώ να κάνω τίποτα περισσότερο.
Κλείνοντας, προς τον κ. Ροντούλη και στο κόμμα του με πολύ σεβασμό, θα ήθελα να συστήσω να αποφασίσουν να συμφιλιωθούν με την πραγματικότητα.","ΑΘΑΝΑΣΙΑ ΜΕΡΕΝΤΙΤΗ",317
"24917"," Σας ευχαριστούμε.
Το λόγο ο Υφυπουργός Αγροτικής Ανάπτυξης και Τροφίμων, κ. Ιωάννης Δριβελέγκας, για δέκα λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24918"," Ευχαριστώ πολύ, κύριε Πρόεδρε.
Πήρα το λόγο, αφού άκουσα αρκετούς συναδέλφους, για να πω μερικά πράγματα για ένα σχέδιο νόμου, το οποίο θεωρώ πάρα πολύ σημαντικό, με την έννοια ότι προσπαθεί και λύνει αρκετά προβλήματα πολλών ετών. 
Θέλω να απευθυνθώ προς τους αγαπητούς συναδέλφους που αναγνώρισαν ότι υπάρχει μία κινητικότητα στο Υπουργείο Αγροτικής Ανάπτυξης και Τροφίμων και παράγονται αποτελέσματα. Παράγει αποτελέσματα, αγαπητοί συνάδελφοι, γιατί αυτή η πολιτική ηγεσία πιστεύει πάνω απ’ όλα στην εθνική συνεννόηση. Και η εθνική συνεννόηση δεν είναι λόγια. Αυτή γίνεται με τις πράξεις. Όπως έχουμε αποδείξει σε όλα τα σχέδια νόμου που έχουμε φέρει, μέχρι την τελευταία στιγμή είμαστε ανοιχτοί σε συνεννόηση, σε προτάσεις και σε συνεργασία έτσι, ώστε να προκύψει το καλύτερο δυνατό αποτέλεσμα. Και αυτό γίνεται. Δεν ισχύει ότι υπάρχουν συμφωνίες μεταξύ των κομμάτων. Τουλάχιστον, η μακρά μου εμπειρία στη Βουλή μού έχει διδάξει ότι, όταν υπάρχει συνεννόηση, τότε προκύπτει και καλό αποτέλεσμα. Έτσι πιστεύω ότι θα γίνει και σε αυτό το σχέδιο νόμου.
Ευθύς εξαρχής θέλω να δηλώσω ότι έχω ακούσει πάρα πολλά για ορισμένα άρθρα. Για πολλά από αυτά εμείς έχουμε λάβει υπ’ όψιν τις προτάσεις, θα τα συζητήσουμε αύριο στη συζήτηση επί των άρθρων και θα δούμε και τις περαιτέρω βελτιώσεις.
Για πολλά πράγματα που ειπώθηκαν από τους συναδέλφους, πιστεύω ότι έχει γίνει παρανόηση. Δεν έχουν μελετήσει ακριβώς το τι συμβαίνει. Πιστεύω ότι αύριο θα λύσουμε και αυτές τις παρεξηγήσεις. 
Τι κάνει αυτό το σχέδιο νόμου; Το έχω πει πολλές φορές. Πρώτον, δεν φιλοδοξεί να λύσει όλα τα προβλήματα και δεν φιλοδοξεί να είναι ο οδηγός της ανάπτυξης της γεωργίας. Είναι ένα σχέδιο νόμου από τα αρκετά που έχουμε φέρει, που θα συμβάλει και αυτό με τον τρόπο του σε αυτό που θέλουμε όλοι, στην παραγωγική ανασυγκρότηση και κυρίως στην αγροτική ανάπτυξη. Αυτό κάνει. Ένα λιθάρι βάζει. 
Κάνει λοιπόν τα εξής πράγματα: Πρώτον, πράγματι, αγαπητέ εκπρόσωπε της Νέας Δημοκρατίας, στην επιτροπή μίλησα για περίπου έντεκα στρέμματα και δεν ξέρω να σας πω πόσα είναι τα κτήρια μας κ.λπ.. Ξέρετε γιατί; Γιατί δεν είναι καταγεγραμμένα ή, για το πω ακριβέστερα, είναι καταγεγραμμένα σε διάσπαρτες υπηρεσίες και δεν είναι συγκεντρωμένα. Δεν έχουμε μια πλήρη εικόνα. Γι’ αυτό, επιτέλους, είπαμε -και αυτό κάνουμε με αυτό το σχέδιο νόμου- ότι πρέπει να μάθουμε ποια είναι τα ακίνητα.
Και όχι μόνο να μάθουμε ποια είναι τα ακίνητα, αλλά οτιδήποτε μεταβολές γίνονται να περνάνε στον κεντρικό φορέα που είναι ο ΟΠΕΚΕΠΕ για να έχουμε γνώση. Ένα πράγμα δηλαδή, που έπρεπε να έχει γίνει εδώ και δεκαετίες, το κάνουμε τώρα. Υπάρχει μια σύγχυση εδώ. Δεν κάνουμε Κτηματολόγιο. Το έχω πει πολλές φορές. Εδώ κάνουμε μια βάση δεδομένων να ξέρουμε τι έχουμε και η οποία έχω πει ότι θα είναι προσβάσιμη προς όλους και βεβαίως θα αποτελέσει και βασική ύλη για το Κτηματολόγιο. Τόσο καθαρά, τόσο απλά, τόσο συγκεκριμένα. 
Άλλο πράγμα πολύ σημαντικό που κάνει αυτό το σχέδιο νόμου, είναι που αφαιρεί την αρμοδιότητα από τον Υπουργό να δίδει κρατική γη. Δεν είναι εδώ η εκπρόσωπος του Κομμουνιστικού Κόμματος Ελλάδος που είπε «είναι περιουσία του πατέρα σας και κάνετε διαθήκη;». Τη διαθήκη βέβαια την έχει κάνει ο ελληνικός λαός εδώ και παρά πολλά χρόνια και κατατάσσει τον καθένα εκεί που πρέπει και έχει κατατάξει το ΚΚΕ σε εκείνη την πλευρά εδώ και χρόνια. Μάλιστα το ανάποδο κάνουμε. Επειδή λοιπόν δεν είναι περιουσία του πατέρα μας, γι’ αυτό δεν δίνουμε το δικαίωμα στον Υπουργό να τη δίνει όπου θέλει, όπως γινόταν πριν και είχαμε τα διάφορα σκάνδαλα Βατοπεδίου κ.λπ.. Δεν θα μπορούσε να γίνει αυτό, διότι τώρα πλέον ο Υπουργός έχει δικαίωμα μόνο κατά χρήση.
Έρχομαι σε μια άλλη αντίφαση του Κομμουνιστικού Κόμματος. Μίλησε η εκπρόσωπος του Κομμουνιστικού Κόμματος και μας είπε ότι δίνουμε στο κεφάλαιο. Δεν το κατάλαβα. Μέχρι στιγμής αυτά που δώσαμε, τα κτήματα και τα χωράφια στους αγρότες δεν τα δώσαμε σε κανένα κεφάλαιο. Ανέργους είδα, νέους ανθρώπους είδα, αυτούς θεωρούμε κεφάλαιο; Σ’ αυτούς τα δίνουμε. Όσο και αν θέλουν να διαστρεβλώσουν την πραγματικότητα, δεν γίνεται. Το ξέρει όλος ο κόσμος το τι κάνουμε. Βέβαια πειράζει που παίρνουμε μέτρα ιδιαίτερα γι’ αυτούς τους ανθρώπους.
Δεν έχω καταλάβει και την εκπρόσωπο του ΣΥΡΙΖΑ που καταψηφίζει ευθύς εξαρχής επί της αρχής, αλλά η όλη της τοποθέτηση ήταν ότι υπάρχουν προβλήματα. Άρχισε από το ’24, το ’32, το ’41 και λοιπές περιόδους. Αυτό προσπαθούμε να κάνουμε: να λύσουμε τέτοιου είδους προβλήματα. Θα τα λύσουμε όλα; Βεβαίως, όχι. Πώς είναι δυνατόν να λέμε ότι δεν ψηφίζουμε επί της αρχής και να εγκαλούμαστε μετά, γιατί αφήνουμε άλυτα όλα αυτά τα προβλήματα; Ελάτε να το ψηφίσετε να συνεργαστούμε, για να δούμε τι λύσεις μπορούμε να δώσουμε και σε αυτά που δεν έχουν υποπέσει στη δική μας αντίληψη.
Άρα το μόνο που κατανοώ, είναι, ότι βρισκόμαστε σε μια προεκλογική περίοδο και ο καθένας προσπαθεί να διαχωρίσει τη θέση του ή εν πάση περιπτώσει, να πει μερικές κορώνες, νομίζοντας ότι με αυτόν τον τρόπο θα εντυπωσιάσει τον ελληνικό λαό.
Επιτρέψτε μου, γιατί και εγώ έχω μακρά εμπειρία στη Βουλή και είμαι από την επαρχία, από μικρό χωριό και ξέρω τι γίνεται στην κοινωνία, ιδιαίτερα στην επαρχία. Αυτή η εποχή έχει παρέλθει. Οι άνθρωποι θέλουν συγκεκριμένα πράγματα για να τους βοηθήσουμε και αυτό κάνει το σχέδιο νόμου. Τα κάνει όλα; Επαναλαμβάνω, όχι. Αναγνωρίστε όμως τα θετικά. Ελάτε να βοηθήσουμε τον κόσμο που έχει προβλήματα, όπως σωστά είπατε από το ’24, το ’32 κ.λπ.. Να βλέπουμε το ποτήρι μισογεμάτο και όχι μισοάδειο και να λέμε ότι αυτό θα δημιουργήσει πρόβλημα στο Συμβούλιο της Επικρατείας, είναι αντισυνταγματικό, είναι το ένα ή είναι το άλλο. Όποιος το θεωρεί αντισυνταγματικό, υπάρχει διαδικασία να προσφύγει. Να το αφήσουμε έτσι και να το διορθώσουμε στο Σύνταγμα του ’13; Κάνουμε ένα βήμα. Όταν θα έρθει η ώρα για την αναθεώρηση του ’13, θα δούμε και τα υπόλοιπα. 
Βλέπω την αγωνία του κ. Μπούρα, της κ. Μερεντίτη και της κ. Ρενταρή, αλλά και όλων των συναδέλφων που έρχονται και μου λένε διάφορα θέματα για την περιοχή τους. Και ο εισηγητής μας ο κ. Τσώνης και ο εισηγητής της Νέας Δημοκρατίας, όλοι βάζουν θέματα για τις περιοχές τους. Δεν πρέπει εμείς να καθίσουμε να τα λύσουμε αυτά τα προβλήματα, να δώσουμε στον κόσμο μια διέξοδο, ώστε να μην τον ταλαιπωρούμε επί δεκαετίες; Επιτέλους, να ξεφύγουμε από τη λογική της αντιπαράθεσης. Εμένα αυτή είναι η αρχή μου και η λογική μου: να δώσουμε λύση σε αυτά τα προβλήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ένα λεπτό, κύριε Πρόεδρε.
Κλείνοντας, κάνω τη δημόσια δήλωση, όπως την κάνω πάντα: ότι σε κάθε άρθρο ό,τι είναι δυνατόν να μπορέσουμε να βελτιώσουμε, είμαι ανοιχτός να το βελτιώσουμε.
Δύο κουβέντες τώρα –γιατί γι’ αυτό το πολύ σημαντικό σχέδιο νόμου λίγη κουβέντα έγινε- για την ΑΤΕ. Ακούστε να δείτε, το ίδιο ευαίσθητοι είμαστε όλοι. Και εμένα προσωπικά η περιουσία μου –τα χωράφια μου- είναι ενεχυριασμένη στην ΑΤΕ. Τι λέτε ότι δεν έχουμε καθόλου ευαισθησία εμείς και ότι θα ξεπουληθούν τα χωράφια; Όχι και να μη βάζουμε στο μυαλό του κόσμου τέτοια πράγματα. Μπορεί να είναι προεκλογική περίοδος, αλλά υπάρχουν και άλλοι τρόποι. Ούτε πρόκειται να τα πιστέψει ο κόσμος αυτά. Υπάρχει πλήρης διασφάλιση. 
Σε ό,τι αφορά το θέμα των ομολόγων, που αφορά την τροπολογία είπα ότι είναι εκπρόθεσμη. Δεν κάνουμε δεκτές τις εκπρόθεσμες τροπολογίες. Άσε που συζητούνται αύριο, γιατί αύριο θα συζητηθούν οι τροπολογίες. Για το θέμα των ομολόγων στο Υπουργικό Συμβούλιο που ήμουν και εγώ και οι εκπρόσωποι της Νέας Δημοκρατίας –τα μέλη που στηρίζουν την Κυβέρνηση- ακούσαμε όλοι από τον Αντιπρόεδρο της Κυβέρνησης και Υπουργό Οικονομικών -αλλά και δημόσια το είπε ο κ. Βενιζέλος- ότι θα ληφθεί μέριμνα γι’ αυτούς τους μικροομολογιούχους. Αν θέλουμε εμείς να δημιουργούμε εντυπώσεις, μπορούμε να τις δημιουργούμε. Αυτή είναι η διαβεβαίωση της Κυβέρνησης, μιας Κυβέρνησης που στηρίζεται από τα δύο τρίτα της Βουλής. 
Εγώ θέλω, κλείνοντας, να ευχαριστήσω ιδιαίτερα τους συναδέλφους, οι οποίοι έχουν δουλέψει σ’ αυτό το σχέδιο νόμου. Έχουν φέρει προτάσεις γραπτές με σημαντικά θέματα, τα οποία εξετάζουμε και με τους νομικούς και με τους συνεργάτες μου εδώ και όπου μπορούμε αμέσως ανταποκρινόμαστε και αυτό θα κάνουμε και αύριο και πιστεύω ότι θα έχουμε ένα ακόμα νομοσχέδιο –αυτό του Υπουργείου- το οποίο θα είναι καλός νόμος και θα διευκολύνει πάρα πολύ κόσμο, διότι θα του λύσει προβλήματα που χρονίζουν.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΙΩΑΝΝΗΣ ΔΡΙΒΕΛΕΓΚΑΣ",138
"24919"," Ευχαριστούμε τον Υφυπουργό Αγροτικής Ανάπτυξης και Τροφίμων, κ. Ιωάννη Δριβελέγκα.
Ο Κοινοβουλευτικός Εκπρόσωπος της Νέας Δημοκρατίας, κ. Μάριος Σαλμάς έχει το λόγο, για επτά λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24920"," Ευχαριστώ, κύριε Πρόεδρε.
Σίγουρα, κύριε Υπουργέ, είναι θετικές πρωτοβουλίες και η σημερινή και αυτή που είχαμε την προηγούμενη βδομάδα. Και σίγουρα είναι σημαντικό να στηρίζεται μια νομοθετική πρωτοβουλία από τα δύο τρίτα της Βουλής. Πολύ σωστά είπατε, ότι έχουμε εκλογές και έχουμε και άλλους τρόπους να τα πούμε, αλλά δεν πρέπει να ξεχάσουμε τι λέγατε στον ελληνικό λαό, για να πάρετε την εντολή να είστε εσείς εδώ και να φύγει η προηγούμενη κυβέρνηση. 
Βλέπω την ομιλία του κ. Παπανδρέου, το Μάιο του 2009 στη Λάρισα, στην περιοχή του κ. Ροντούλη, που μιλούσε για αύξηση του αγροτικού εισοδήματος, για μείωση του κόστους παραγωγής, για μείωση των εισφορών στον ΕΛΓΑ, για αύξηση των συντάξεων του ΟΓΑ.","ΜΑΡΙΟΣ ΣΑΛΜΑΣ",449
"24921"," Για τις αγροτικές σχολές τα έλεγε όλα.","ΑΣΤΕΡΙΟΣ ΡΟΝΤΟΥΛΗΣ",446
"24922"," Αυτά είπατε στον ελληνικό λαό, κλέψατε την ψήφο, ήρθατε να κυβερνήσετε δυόμισι χρόνια, φεύγετε τώρα, αλλά σημασία έχει ότι ήσασταν λαθραίοι. Αυτό δεν ξεχνιέται. Ούτε η ιστορία μπορεί να το παραγράψει αυτό ούτε να το ξεχάσει. 
Βεβαίως δεν χρειάζεται να σας πω αντί αυτών τι προέκυψε. Σημασία έχει να σκεφτούμε θετικά για το μέλλον, να σταθούμε δίπλα στο σημερινό σχέδιο νόμου και να πούμε ότι αναμφίβολα συμφωνούμε όλοι ότι η όποια προοπτική ανάκαμψης της χώρας περνάει μέσα από την επιστροφή στην παραγωγή, στον πρωτογενή τομέα. 
Πρέπει να ενισχυθεί ο πρωτογενής τομέας στη χώρα μας, συμφωνούμε όλοι μ' αυτό. Οι νέοι πρέπει να γυρίσουν στη γεωργία και στην κτηνοτροφία. Πρέπει να καλλιεργήσουν τα χωράφια τους και να αξιοποιήσουν τα βοσκοτόπια της χώρας. Πρέπει να περιοριστεί το έλλειμμα ισοζυγίου τρεχουσών συναλλαγών, το εμπορικό ισοζύγιο στα γεωργικά και στα κτηνοτροφικά προϊόντα. Πρέπει να πούμε στα Ελληνόπουλα ότι υπάρχει πεδίο να μειωθεί η ανεργία, εάν πάνε και καλλιεργήσουν τα χωράφια και αρχίσουν να επενδύουν στην κτηνοτροφία, διότι αυτόματα η ελληνική αγορά θα απορροφήσει αυτά τα προϊόντα. Αυτό προκύπτει από το ισοζύγιο. 
Αυτή η επιστροφή όμως που θα τη ζήσουμε τα επόμενα χρόνια, είμαι βέβαιος, είναι μονόδρομος, πρέπει να οργανωθεί από το κράτος. Δεν πρέπει να είναι μία ασύντακτη επιστροφή στην πρωτογενή παραγωγή, αλλά πρέπει το κράτος να αρχίσει να τη μεθοδεύει. Τι εννοώ; Πρέπει να απλοποιήσει τις διαδικασίες. Ήταν πολύ θετικό το νομοσχέδιο που στηρίξαμε, η πλειοψηφία στη Βουλή την προηγούμενη εβδομάδα, για την απλοποίηση των αδειοδοτήσεων των κτηνοτροφικών εγκαταστάσεων. 
Το δεύτερο που πρέπει να δώσουμε, είναι τα κίνητρα κεφαλαιακής ενίσχυσης και ένταξης στην παραγωγική διαδικασία. Πρέπει να προετοιμαστεί και να προετοιμάσει το κράτος και η αυτοδιοίκηση για την επανένταξη στην ύπαιθρο των οικογενειών που θα επιστρέψουν. Δηλαδή, πρέπει να δημιουργηθούν οι προϋποθέσεις παιδείας, πολιτισμού, για να υποδεχθούν αυτούς που θα γυρίσουν πίσω στην ύπαιθρο. Αναμφίβολα πρέπει να υπάρξει πρόνοια, για να δοθεί γη σε ακτήμονες, να αναδιανεμηθεί η γη και μέρος αυτού το κάνει το σημερινό νομοσχέδιο που συζητούμε. Γι’ αυτό το στηρίζουμε επί της αρχής, επειδή είναι προς τη θετική κατεύθυνση, να αξιοποιηθεί η γεωργική γη και τα βοσκοτόπια για να δοθούν σε ανθρώπους που θέλουν να ξεκινήσουν την παραγωγή. 
Πρέπει να αξιοποιηθούν οι πόροι του ΕΣΠΑ έτσι, ώστε οι όποιες επιχειρήσεις στον πρωτογενή τομέα να γίνουν πιο παραγωγικές, να βελτιωθεί η ποιότητα με αύξηση της ανταγωνιστικότητας, για να μπορούν να σταθούν τα προϊόντα στις διεθνείς αγορές. Θα πρέπει να αναμοχλευθεί η οργάνωση των παραγωγών. Δεν ξέρω κατά πόσο χρήσιμοι είναι αυτοί οι παραδοσιακοί συνεταιρισμοί ή κατά πόσο επιτέλεσαν το έργο τους, πάντως σίγουρα πρέπει να αναμοχλευθεί η οργάνωση των αγροτών και αυτοί που τους εκπροσωπούν θα πρέπει να κοιτούν πώς θα τους εξασφαλίσουν φθηνότερες πρώτες ύλες, φθηνότερα λιπάσματα, φθηνότερες υπηρεσίες γεωργικής παραγωγής και πώς θα τους εξασφαλίσουν καλύτερη διαχείριση και διακίνηση των προϊόντων τους: διακίνηση των εμπορευμάτων και των προϊόντων των οποίων πρέπει να αυτοδιαχειρίζονται και να αυτοδιαθέτουν οι οργανώσεις των παραγωγών. Έτσι στην πράξη θα βγουν οι μεσάζοντες από τη μέση και θα αυξηθεί το κέρδος των παραγωγών και ίσως μειωθεί και η τιμή των προϊόντων στο σούπερ μάρκετ. Όμως αυτή είναι δουλειά να την κάνει το αναμοχλευμένο οργανωμένο σύστημα εκπροσώπησης των αγροτών και των παραγωγών. 
Κυρίες και κύριοι συνάδελφοι, είχαμε λαμπρά παραδείγματα το τελευταίο διάστημα. Ζήσαμε δηλαδή, ομάδα παραγωγών που έκλεισε συμφωνία με την Κίνα για τα επόμενα χρόνια για το κρασί. Τι σημαίνει αυτό; Σημαίνει ότι υπάρχει περιθώριο στη χώρα μας να δημιουργηθούν εκείνες οι προϋποθέσεις, για να πετύχει αυτό το πείραμα της ανάπτυξης του πρωτογενούς τομέα. Είχαμε παραδείγματα παραγωγής εξαιρετικού λαδιού που εξάγεται, τυροκομικών προϊόντων, αρωματικών φυτών. Και εκτός των άλλων, όλα αυτά μειώνουν την ανεργία. 
Το παρόν νομοσχέδιο εκτός τού ότι αναδεικνύει ανάγλυφα τον ανεπιτυχή τρόπο με τον οποίο επί χρόνια το δημόσιο έχει αντιμετωπίσει και αντιμετωπίζει ακόμη και σήμερα τα περιουσιακά του στοιχεία, έχει μερικές παραλείψεις που θα θέλαμε να μην υπάρχουν. Δέχομαι ότι μπορεί να μην είναι εφικτό να γίνει όλο το συμμάζεμα του χάους που υπήρχε όλα τα προηγούμενα χρόνια, αλλά υπήρχε ο χρόνος, δεν χρειαζόταν να έρθει η τρόικα. Μπορούσε όμως μία κυβέρνηση να έρθει να τα μαζέψει, ανεξάρτητα εάν κάποιες προηγούμενες δεν το έκαναν. Δηλαδή δεν συνοδεύεται με κεντρικό προσανατολισμό της χρήσης γης της διανεμόμενης γης. Δεν συνοδεύεται από ένα πλαίσιο διαχείρισης που να εξασφαλίζει ότι θα λειτουργήσει σωστά αυτή η πολιτική. Προκαλεί διοικητική σύγχυση που προκύπτει από τον επιμερισμό της αρμοδιότητας διαχείρισης των αγροτικών ακινήτων, δεν δείχνει να λαμβάνει υπ' όψιν το πλήθος παραχωρητηρίων για διαφόρους σκοπούς, κοινωφελείς, γεωργικούς, μεταλλευτικούς, λατομικούς, τουριστικούς, κτηνοτροφικούς, δεν λαμβάνει υπ' όψιν τις ιδιαιτερότητες που έχει κάθε περιφερειακή ενότητα, απουσιάζει η αναπτυξιακή διάσταση και δεν διαφαίνεται ότι συνυπάρχει η αναγκαία γνώση για τον αριθμό, τη θέση, την κατάσταση των ακινήτων, τη στιγμή μάλιστα που οι διευθύνσεις αγροτικής ανάπτυξης στην περιφέρεια δεν έχουν πλέον τεχνογνωσία, για να κάνουν την αποτύπωση των εκτάσεων ή των ακινήτων, διότι έχουν καταργηθεί τα παλαιά γραφεία τοπογραφικής. 
Παρ’ όλα αυτά και παρ’ όλες αυτές τις παρατηρήσεις που δεν είναι ίσως εύκολο να διορθωθούν στην αυριανή συζήτηση επί των άρθρων, εμείς τοποθετούμαστε θετικά επί του σχεδίου νόμου, γιατί κάνει ένα μικρό βήμα σ' αυτό που λέγεται αναδιανομή της γης. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΜΑΡΙΟΣ ΣΑΛΜΑΣ",449
"24923"," Ευχαριστούμε τον Κοινοβουλευτικό Εκπρόσωπο της Νέας Δημοκρατίας, κ. Μάριο Σαλμά. 
Η Κοινοβουλευτική Εκπρόσωπος του Κομμουνιστικού Κόμματος Ελλάδας, κ. Διαμάντω Μανωλάκου έχει το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24924"," Κύριε Υπουργέ, σας άκουσα προσεκτικά. Εσείς, η Κυβέρνησή σας μιλάει και ξαναμιλάει για την ηλεκτρονική διακυβέρνηση. Συνεπώς κάποιος μπορεί να σας παρακολουθεί μέσω του κυκλώματος, χωρίς να είναι στην Αίθουσα. Μην απορείτε λοιπόν γι’ αυτό.","ΔΙΑΜΑΝΤΩ ΜΑΝΩΛΑΚΟΥ",302
"24925"," Κυρία συνάδελφε, η τεχνολογία...","ΙΩΑΝΝΗΣ ΔΡΙΒΕΛΕΓΚΑΣ",138
"24926"," Αυτό λέω, κύριε Υπουργέ, να χρησιμοποιούμε την τεχνολογία και να τη λαμβάνουμε υπ' όψιν.","ΔΙΑΜΑΝΤΩ ΜΑΝΩΛΑΚΟΥ",302
"24927"," Δεν είπα τίποτα το διαφορετικό.","ΙΩΑΝΝΗΣ ΔΡΙΒΕΛΕΓΚΑΣ",138
"24928"," Είπατε ότι το νομοσχέδιο δεν λύνει πολλά προβλήματα, αλλά λύνει μερικά προβλήματα αρκετών ετών. Εγώ θα σας θέσω το εξής ερώτημα και εάν θέλετε εκεί βασίστηκε και η κριτική μας. Αυτά που λύνετε σε ποια κατεύθυνση είναι; Είναι υπέρ της ανάπτυξης του αγροτικού τομέα και της αξιοποίησης της δημόσιας αγροτικής γης ή αυτή δίνεται στους ιδιώτες και δίνετε κάτι ψίχουλα, κάτι μικροτεμάχια από εδώ και από εκεί σε άνεργους και νέους γεωτεχνικούς, ως άλλοθι και τα φιλέτα τα δίνετε στους μεγάλους; Απορήσατε πού είναι το κεφάλαιο. Να σας το πω μέσα από το νομοσχέδιό σας, λοιπόν. 
Άρθρο 4: Για δραστηριότητες πρωτογενή τομέα και επενδύσεις άνω των 3 εκατομμυρίων ευρώ, όπως ίδρυση ή επέκταση βιοτεχνικών και βιομηχανικών εγκαταστάσεων, ίδρυση ή επέκταση ξενοδοχειακών μονάδων και επενδύσεις σε ανανεώσιμες πηγές ενέργειας ή εκτάσεις άνω των εκατό στρεμμάτων για οποιοδήποτε σκοπό. 
Λοιπόν από τη μια λέτε ότι μοιράζετε αποκλειστικά και μόνο αγροτική γη και εδώ λέτε ότι δίνετε για βιομηχανία, για τουριστικούς σκοπούς και για ΑΠΕ. Μάλιστα, όταν είναι για αγροτική γη βάζετε όριο μέχρι εκατό στρέμματα ενώ στο κεφάλαιο είναι απεριόριστο. Ας μην κοροϊδεύουμε λοιπόν. Βασίζεστε στο ότι ένας κόσμος δεν έχει δυνατότητα και δεν θα διαβάσει το νομοσχέδιο και λέτε ό,τι θέλετε.
Σας ρωτώ με σαφήνεια και ακρίβεια. Μπορεί να απαντήσατε στον καθένα, δεν απαντήσατε όμως στην Επιστημονική Επιτροπή, που σας κάνει παρατηρήσεις σε μια σειρά άρθρα για παραβιάσεις και εμείς αναμένουμε την απάντησή σας.","ΔΙΑΜΑΝΤΩ ΜΑΝΩΛΑΚΟΥ",302
"24929"," Ευχαριστούμε την κ. Διαμάντω Μανωλάκου, Κοινοβουλευτική Εκπρόσωπο του Κομμουνιστικού Κόμματος Ελλάδας.
Κύριε Ροντούλη, έχετε το λόγο για πολύ λίγο, για δύο λεπτά. Έχετε μιλήσει ήδη πάρα πολύ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24930"," Ευχαριστώ πολύ, κύριε Πρόεδρε.
Την 1η Απριλίου, αγαπητοί συνάδελφοι, θα γιορταστεί στο Νομό Λάρισας, στο Κιλελέρ, η επέτειος του Κιλελέρ και θα έρθει, όπως εγράφη, ο κ. Σκανδαλίδης. Απλώς να θυμίσω στον κύριο Υπουργό ότι δυόμισι περίπου χρόνια πριν, στον ίδιο χώρο, ο Αρχηγός του ΠΑΣΟΚ είχε πει, κύριε Σαλμά, ότι οι αγρότες πρέπει να ενταχθούν στα βαρέα και ανθυγιεινά και όσον αφορά το χρόνο συνταξιοδότησής τους από τον ΟΓΑ, θα πρέπει ιδίως για την αγρότισσα, να μειωθεί από το εξηκοστό πέμπτο έτος στο εξηκοστό. Τώρα λοιπόν καλά θα κάνει ο κ. Σκανδαλίδης ή ο κ. Δριβελέγκας να μην εμφανιστούν καθόλου στο Κιλελέρ, διότι αυτά που έταξαν, αυτά που είπαν, θα τα βρουν απλώς μπροστά τους. 
Δεύτερον, μας είπε ο παριστάμενος κύριος Υπουργός -τον οποίο εκτιμώ πάρα πολύ προσωπικά- ότι είναι ένα νομοσχέδιο που προσπαθεί να ξεκαθαρίσει πράγματα και αυτό το επανέλαβε τρεις-τέσσερις φορές. 
Ακούστε, κύριε Πρόεδρε, πώς ξεκαθαρίζουν τα πράγματα για να μην έχει αυταπάτες ο ελληνικός λαός τι παιχνίδια παίζονται. Θα διαβάσω μόνο ένα χωρίο του νομοσχεδίου άνευ περαιτέρω σχολιασμού. «Τα ακίνητα των οποίων η διαχείριση ανήκει στο Υπουργείο Αγροτικής Ανάπτυξης και Τροφίμων είναι: Τα ακίνητα που περιήλθαν ή περιέρχονται στο Υπουργείο Αγροτικής Ανάπτυξης και Τροφίμων, σύμφωνα με το άρθρο 4 του ν. 3147/2003 (Α΄135) όπως συμπληρώθηκε με την παράγραφο 19 του άρθρου 12 του ν. 3208/2003 (Α΄303) και αντικαταστάθηκε με τις παραγράφους 12, 33α και 33β του άρθρου 20 του ν. 3399/2005 (Α΄255), την παράγραφο 3 του άρθρου 13 του ιδίου νόμου, την παράγραφο 3 του άρθρου 4 του ν. 2215/1994 (Α΄77), καθώς και με τις πράξεις δωρεάς ή κληρονομιάς.»
Αυτό είναι το νομοσχέδιο που ξεκαθαρίζει το πράγματα; Ρωτώ τον κύριο Υπουργό να μου πει τι κατάλαβε από αυτό που διάβασα. Τι λέει, παραδείγματος χάριν, η παράγραφος 9 του άρθρου 13 του ιδίου ν. 3399/2005; Τίποτα! Έτσι νομοθετείτε, κατ’ αυτόν τον τρόπο. Και έρχεστε και λέτε με παρρησία και ανενδοίαστα ότι ξεκαθαρίζει τα πράγματα. Τα μπουρδουκλώνετε τα πράγματα. Μπράβο, συγχαρητήρια σε τέτοιου είδους νομοθετήματα. Σας βλέπει ο ελληνικός λαός και γελάει αν νομοθετείτε κατ’ αυτόν τον τρόπο.
Και βεβαίως έρχομαι σε ένα άλλο ζήτημα. Είπε επίσης ο παριστάμενος Υπουργός, τον οποίο, τονίζω και πάλι, αγαπώ πάρα πολύ και εκτιμώ: Μα τι μεγάλο πράγμα προσφέρει αυτό το νομοσχέδιο. Απαγορεύει, λέει, στον Υπουργό να δίδει κατά κυριότητα γαίες του δημοσίου.
Με αυτό που λέτε, ότι δεν μπορεί να δώσει κατά κυριότητα γαίες του δημοσίου κ.λπ., μη νομίζετε ότι κάτι λέτε. Γιατί; Θα σας πω ένα παράδειγμα. Έχουμε εποικιστικές εκτάσεις, έχουμε κι εμείς εκεί στον Τύρναβο, που δόθηκαν για αποκατάσταση κτηνοτρόφων. Είχαν κοπάδια οι άνθρωποι κ.λπ.. Σαράντα, πενήντα, εξήντα χρόνια τα πήραν, τα εκμεταλλεύτηκαν και έκαναν τι έκαναν. 
Για πείτε μου τώρα τι πρόβλημα θα είχατε εσείς, τι πρόβλημα θα είχαμε εμείς, τι πρόβλημα θα είχε ο οποιοσδήποτε, να δοθούν οι εκτάσεις αυτές, κατά κυριότητα στη βάση, δύο απαραιτήτων προϋποθέσεων.
 Προϋπόθεση πρώτη, ότι ποτέ δεν θα αλλάξει η γεωργοκτηνοτροφική τους χρήση, ποτέ εις το διηνεκές και δεύτερον, αν επρόκειτο να μεταβιβαστούν ή να πωληθούν ή οτιδήποτε άλλο, θα πρέπει να δοθούν μόνο σε κατά κύριο επάγγελμα αγρότη. Τι πρόβλημα θα είχατε εσείς δηλαδή, ακόμα και αν δίνατε την κυριότητα;
Άρα μην επαίρεστε ότι υπάρχει κάποια μεγάλη στόχευση στο νομοσχέδιο αυτό. Μην προσπαθείτε να ωραιοποιήσετε τα πράγματα. Είναι ένα νομοσχέδιο μπουρδουκλωμένο. Είναι ένα νομοσχέδιο, το οποίο δεν επιλύει προβλήματα. Συνεχίζονται τα προβλήματα, τα οποία θα τα βρείτε μπροστά σας. Προσπαθείτε να κάνετε χειρισμούς -γιατί εσείς αναφερθήκατε στο θέμα, εγώ δεν ήθελα να το ανοίξω- προεκλογικής στόχευσης. Σας πήραν χαμπάρι όμως. Δεν σας πιστεύει κανένας πλέον.
Ευχαριστώ, κύριε Πρόεδρε.","ΑΣΤΕΡΙΟΣ ΡΟΝΤΟΥΛΗΣ",446
"24931"," Ευχαριστώ κι εγώ τον Κοινοβουλευτικό Εκπρόσωπο του Λαϊκού Ορθόδοξου Συναγερμού, κ. Αστέριο Ροντούλη. 
Το λόγο έχει ο κ. Παναγιώτης Λαφαζάνης Κοινοβουλευτικός Εκπρόσωπος του ΣΥΡΙΖΑ. 
Έχετε το λόγο για έξι λεπτά, κύριε Λαφαζάνη.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24932"," Πράγματι έχει το κουράγιο ο κύριος Υφυπουργός και κάθεται υπομονετικά στο έδρανο και ακούει όλη τη συζήτηση και αυτό είναι τιμητικό για τον ίδιο. 
Νομίζω όμως ότι θα πρέπει, κύριε Υπουργέ, να αποφεύγετε να θίγετε θέματα τα οποία δεν γνωρίζετε. Να το αποφεύγετε, δεν είναι κακό. Προσπαθήσατε να μας απαντήσετε για το θέμα των ομολογιούχων. Και μας λέτε ότι έχει διαβεβαιώσει η Κυβέρνηση αυτά που έχει διαβεβαιώσει και ότι θα τα τηρήσει. 
Καλά -με συγχωρείτε που αναφέρομαι και λίγο προσωπικά- εφημερίδες δεν διαβάζετε; Συνήρθε και το Eurogroup το οποίο ασχολήθηκε με το θέμα των ομολογιούχων και των περίφημων, υποτιθέμενων δεσμεύσεων της Κυβέρνησης. Και τι είπε το Eurogroup και δεν τα λέω εγώ αυτά, τα είπε ο κ. Γιούνκερ, Πρόεδρος του Eurogroup; Είπε ότι δεν θα υπάρχει καμμία εξαίρεση όσον αφορά το κούρεμα και αυτό αφορά και τους ομολογιούχους, φυσικά πρόσωπα, Έλληνες πολίτες. Και αυτή είναι μια απόφαση του Eurogroup, την οποία συμφώνησε και η ελληνική Κυβέρνηση. Βούιξε ο τόπος, ραδιόφωνα, τηλεοράσεις, ιστοσελίδες, εφημερίδες. 
Και άρχισε μετά από αυτό να τα μασάει εδώ ο κύριος Υπουργός Οικονομικών. Δεν αναφέρομαι προσωπικά, εννοώ ως κυβερνητική θέση, ως κυβερνητική πολιτική. Σας ερωτούμε εδώ πέρα και σας είπα μάλιστα ότι το καταλαβαίνω, ότι μπορεί να μην απαντήσετε σήμερα, ασφαλώς θα θέλετε μια ενημέρωση να ξέρετε τι γίνεται και να μας πείτε, αν μπορείτε να μας πείτε. Και εσείς ερχόσαστε να μας λέτε άλλα λόγια να αγαπιόμαστε.
Το θέμα είναι πάρα πολύ σοβαρό. Αφορά πολίτες που καλή τη πίστει, νόμιμα, εμπιστεύτηκαν τις οικονομίες τους στο ελληνικό δημόσιο, στα ελληνικά ομόλογα. Αφορά επίσης εργαζόμενους που απολύθηκαν από την Ολυμπιακή Αεροπορία και εξαναγκάστηκαν τις αποζημιώσεις τους να τις λάβουν σε ομόλογα. 
Δεν είναι δυνατόν να χαθούν οι οικονομίες τους και τα λεφτά αυτών των ανθρώπων τώρα στο όνομα του κουρέματος. Χάνει κάθε ίχνος αξιοπιστίας το ελληνικό δημόσιο απέναντι σε ανθρώπους που του εναπόθεσαν τις οικονομίες μιας ζωής, απέναντι και στους απολυμένους που το ίδιο απέλυσε. 
Επίσης δεν μας δώσατε μία ουσιαστική απάντηση για το θέμα της Αγροτικής Τράπεζας της Ελλάδας αλλά και του Ταμιευτηρίου, το οποίο είναι συναφές και το έθιξα. Η Αγροτική Τράπεζα της Ελλάδας είναι η αγροτική γη. Δεν μπορείτε να λέτε ότι φέρνετε νομοσχέδιο, για να προστατεύσετε την αγροτική γη και να αφήνετε εκτεθειμένη, έτοιμη να πέσει στον Καιάδα, την Αγροτική Τράπεζα και να χρησιμοποιείτε δύο μέτρα και δύο σταθμά, ένα μέτρο που αφορά τις ιδιωτικές τράπεζες τις οποίες ανακεφαλαιοποιείτε και ένα άλλο μέτρο που αφορά τις κρατικές τράπεζες, αυτές στις οποίες έχει το κράτος τον έλεγχο και τις οποίες αφήνετε να ρημάξουν και να μείνουν στο έλεος του κουρέματος του PSI. Από τη μια ανακεφαλαιοποιείτε και ενισχύετε τους ιδιώτες τραπεζίτες και από την άλλη, αφήνετε τις κρατικές τράπεζες να ρημάξουν και ειδικά την Αγροτική Τράπεζα, θέτοντας σε κίνδυνο όλη την αγροτική γη στην Ελλάδα. Και όταν λέω όλη, κυριολεκτώ, διότι σήμερα έχουν πνιγεί στα δάνεια οι αγρότες και δεν έχουν τη δυνατότητα έγκαιρης τουλάχιστον εξόφλησης. Και αν η Αγροτική Τράπεζα ιδιωτικοποιηθεί και πάει σε ιδιωτικά χέρια, καταλαβαίνετε τι θα γίνει με την αγροτική γη. 
Μας λέτε τώρα ότι οι παρατηρήσεις ήταν δευτερεύουσες επί του νομοσχεδίου και ότι θα έπρεπε –υποτίθεται- εμείς να το ψηφίσουμε επί της αρχής. Φαίνεται ότι δεν ακούσατε προσεκτικά την εισήγηση της Λίτσας Αμμανατίδου εκ μέρους του ΣΥΡΙΖΑ. Δεν την ακούσατε και δεν ακούσατε τις αιτιάσεις της ή δεν θέλετε να σημειώσετε ακριβώς τα σημεία αυτά που είναι καίρια και οι διαφωνίες είναι ουσιώδεις. 
Μιλάτε για μια γη που έχει το Υπουργείο και την οποία υποτίθεται θέλετε να αξιοποιήσετε σε όφελος της αγροτικής οικονομίας. Αυτό από πού φαίνεται στο νομοσχέδιό σας; Δεν φαίνεται πουθενά. Αναφέρεται απλώς. Όμως μαζί προσθέτετε ότι εκτάσεις άνω των εκατό στρεμμάτων και επενδύσεις 3 εκατομμυρίων θα μπορούν να δίνονται σε βιομηχανικές, βιοτεχνικές δραστηριότητες, σε ξενοδοχεία και για οποιοδήποτε άλλο σκοπό. Χρειάζεται να μας το εξηγήσετε. Τι εννοείτε «οποιονδήποτε άλλο σκοπό»; Δηλαδή, ποιος είναι ο άλλος σκοπός; Είναι ξενοδοχεία, είναι βιομηχανία, είναι βιοτεχνία; Τι είναι; Κινητή τηλεφωνία; Όταν λέτε «οποιοσδήποτε άλλος σκοπός» πάει πολύ μακριά η βαλίτσα. Να αναφέρετε συγκεκριμένα. Όταν λέτε εκεί ότι μπορείτε να κάνετε άνω των εκατό στρεμμάτων τέτοιες παρεμβάσεις, με συγχωρείτε αλλά αφήνετε τα πράγματα εκτός ελέγχου πλέον και εκτός οποιασδήποτε προοπτικής ανάπτυξης της αγροτικής οικονομίας. Αν θέλετε να κάνετε επιλογές, πρέπει να τις ορίζετε. 
Επίσης λέτε ότι θα δίνετε τη γη κατά χρήση σε νομικά πρόσωπα ιδιωτικού δικαίου, τα οποία υπηρετούν κοινωφελείς σκοπούς. Μάλιστα. Υπάρχει μεγαλύτερο παράθυρο που να αφήνετε ανοιχτό, για να εισχωρήσουν σε εκτάσεις φιλέτα, ιδιωτικά συμφέροντα, στο όνομα των κοινωφελών σκοπών; Εγώ ιδρύω ένα κοινωφελές σωματείο, μία κοινωφελή εταιρεία, ένα κοινωφελές ίδρυμα και λέω ότι είναι ιδιωτικού δικαίου. Θα μου δώσετε λοιπόν αγροτική γη έτσι, χωρίς κανένα περιορισμό, χωρίς καμμιά συζήτηση; Πάρτε κόσμε; Παραδείγματα σας αναφέρω, τα οποία όμως είναι απολύτως χαρακτηριστικά.
Επίσης νομιμοποιείτε τις αυθαίρετες καταπατήσεις δημοσίων εκτάσεων. Το κάνετε στο άρθρο 22 ή 23, αν θυμάμαι καλά.","ΠΑΝΑΓΙΩΤΗΣ ΛΑΦΑΖΑΝΗΣ",279
"24933"," Στο 29.","ΙΩΑΝΝΗΣ ΔΡΙΒΕΛΕΓΚΑΣ",138
"24934"," Όχι, το 29 είναι άλλο. Αυτά, τα προ του ’93, τα άλλα που δεν είναι και αρμόδιο διοικητικό όργανο και έδωσε την άδεια κυριότητας. Δεν πειράζει που δεν είναι αρμόδιο. Ρουσφέτι έγινε. Το ξεπερνάμε έτσι. Πριν από το ’93 ανοίγετε ένα δρόμο. Γιατί αύριο με αυτά τα νομοσχέδια, το ’93 θα γίνει 2003, μετά το 2013 κ.ο.κ.. Έτσι γίνονται αυτού του είδους οι ρυθμίσεις. 
Και βεβαίως το άρθρο 29 είναι διάτρητο και από συνταγματική άποψη, σάς το θέτει και η Επιστημονική Επιτροπή.
Μια κουβέντα για το «κατά χρήση», το οποίο διασφαλίζει την κυριότητα τού δημοσίου. Δεν τη διασφαλίζει. Ανοίγει το δρόμο για να μη διασφαλιστεί. Γιατί τι λέτε; Μπορεί μέχρι και είκοσι πέντε χρόνια να είναι κατά χρήση και ύστερα επιπλέον άλλα δέκα, φθάνουμε αισίως τα τριάντα πέντε. Και από εκεί και πέρα, μου λέτε αν μετά από τριάντα πέντε χρόνια διαχείρισης, χρήσης, θα μπορέσει ποτέ το δημόσιο να πει σε αυτόν «βγες έξω»; Απλώς δεν το λέτε. Όταν όμως δίνετε χρήση για τριαντακονταπενταετία και μάλιστα με τέτοιου είδους δραστηριότητες, προφανώς έχετε κλείσει το μάτι σε όποιον πάρει αυτήν τη χρήση, ότι μετά την τριακονταπενταετία θα πάρει και την κυριότητα. Και θα έρθετε εδώ με μία διάταξη και θα το θεσμοθετήσετε εκ των πραγμάτων, γιατί είναι λογικό. Μετά από τα τριάντα πέντε χρόνια να του πείτε «θα σε διώξω»; Εκτός αν ανανεώσετε για άλλα τριάντα πέντε χρόνια τη χρήση, οπότε είναι δώρον άδωρον η χρήση. Η χρήση όταν δεν είναι περιορισμένη και είναι αόριστη, είναι κυριότητα πλέον. Και είναι κυριότητα μάλιστα χωρίς τίμημα. Καταλαβαίνετε τι θέλω να πω. 
Για όλους αυτούς τους λόγους, εμείς έχουμε σοβαρά επιχειρήματα να είμαστε εναντίον του νομοσχεδίου σας επί της αρχής. Αυτό το εκθέσαμε και θα μας δοθεί η δυνατότητα αύριο, στα άρθρα, να τεκμηριώσουμε ακόμα περισσότερο την άποψή μας. 
Ο τόπος χρειάζεται μια πολύ μεγάλη στροφή προς τον πρωτογενή τομέα, γεωργία, κτηνοτροφία, αλιεία. Αυτή η γη που είναι ακόμα στα χέρια του δημοσίου, είναι πολύτιμη και μπορεί να παίξει έναν κεντρικό ρόλο. Θέλει όμως σχεδιασμό, θέλει επεξεργασία, θέλει άλλη αντίληψη, για να μπορέσετε να κάνετε το σωστό σε αυτήν την κατεύθυνση.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΠΑΝΑΓΙΩΤΗΣ ΛΑΦΑΖΑΝΗΣ",279
"24935"," Ευχαριστούμε τον Κοινοβουλευτικό Εκπρόσωπο του Συνασπισμού Ριζοσπαστικής Αριστεράς κ. Παναγιώτη Λαφαζάνη. 
Το λόγο έχει ο Υφυπουργός Αγροτικής Ανάπτυξης και Τροφίμων κ. Δριβελέγκας, για μια κουβέντα και κλείνουμε.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24936"," Κύριε Λαφαζάνη, δεν φιλοδοξώ να είμαι εδώ μετά από τριάντα πέντε χρόνια, για να φέρουμε άλλο νομοσχέδιο που θα δίνει την κυριότητα. Δεν ξέρω αν εσείς έχετε μία τέτοια φιλοδοξία. Εν πάση περιπτώσει μάλλον δεν μπορούμε να συνεννοηθούμε. Θα τα πούμε όμως αναλυτικά στα άρθρα.
Δεν υπάρχουν οι φόβοι που λέτε. Τι να κάνουμε; Σε κάθε περίπτωση εδώ το είπατε. Πάτε στην επαρχία που έχουν τα προβλήματα και πείτε αυτά που είπατε εδώ, ότι αυτό το σχέδιο νόμου πρέπει να αποσυρθεί. Να το πείτε σε αυτούς που περιμένουν να λυθεί το πρόβλημά τους.
Και δεν είναι προεκλογικό. Ακούστηκε και αυτό, ότι το φέρνουμε τώρα. Από τη μια μας κατηγορούν ότι είναι προεκλογικό και από την άλλη, ότι δεν λύνει προβλήματα. Αυτό είναι από το καλοκαίρι ανεβασμένο στο διαδίκτυο. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα την ανοχή σας, κύριε Πρόεδρε, όπως και στους προηγούμενους, γιατί μπήκαν πολλά ζητήματα. 
Να ξεκαθαρίσουμε τα πράγματα. Εγώ είμαι εδώ, όπως είπατε σωστά, από το απόγευμα, έχω ακούσει όλους σας και προσπαθώ να βρω οτιδήποτε και από τις δικές σας παρατηρήσεις και της κ. Αμμανατίδου. Αύριο θα κάνουμε πολλές διευκρινίσεις, για να μην έχουμε αφήσει καμμιά αμφιβολία γι’ αυτά που είπατε. 
Έφυγε ο εκπρόσωπος της Νέας Δημοκρατίας. Απέφυγα εγώ να κάνω αναφορά στο παρελθόν. Εσείς με γνωρίζετε. Μάλλον δεν γνωρίζει ότι είμαι καλός γνώστης των αγροτικών θεμάτων και τού τι έλεγε ο καθένας και τι έκανε ο καθένας τα προηγούμενα χρόνια.
Κακώς γύρισε στο παρελθόν ο κ. Σαλμάς. Εγώ μία κουβέντα θα του πω, ότι σήμερα που μιλάμε πληρώνουμε μόνο από δύο Υπουργούς 850.000.000 πρόστιμα, από τον κ. Χατζηγάκη της Νέας Δημοκρατίας 500.000.000 περίπου και 280.000.000 περίπου, από τον κ. Κοντό. Να μιλήσω για τον ΕΛΓΑ 4,5 δισεκατομμύρια; Να τα κάνουμε μία σούμα όλα αυτά, να δείτε το τι γίνεται; 
Σε ό,τι αφορά τον κ. Ροντούλη, δεν ξέρω ποιος θα πάει από την πολιτική ηγεσία στο Κιλελέρ, αλλά εγώ, όπως ξέρετε, δεν έχω πρόβλημα να πάω και πάω παντού. Ξέρετε γιατί πάω παντού; Γιατί έχω μια συνεπή πορεία όλα τα χρόνια, λέω αυτά που πιστεύω, λέω τα πράγματα με το όνομά τους και ο κόσμος τα καταλαβαίνει. Και να ξέρετε ότι ο αγροτικός κόσμος από αυτήν την πολιτική ηγεσία έχει τη μεγαλύτερη στήριξη που μπορεί να υπάρξει σε αυτό το περιβάλλον. Είναι η μόνη τάξη –το έχω πει επανειλημμένα- η οποία δεν έχει θιγεί άμεσα, όχι έμμεσα όπως όλοι μας. Τις ενισχύσεις; Στο λεπτό, ακριβώς τις παίρνει όλες. Τα προγράμματα; Την επιστροφή του ΦΠΑ; Προσπαθούμε λοιπόν σε αυτό το περιβάλλον να δημιουργήσουμε ένα δίκτυ ασφάλειας για τον αγρότη και αυτό το αναγνωρίζει και γι’ αυτό δεν βλέπουμε αυτά που γίνονταν, όσο και αν προσπαθούν κάποιοι άλλοι να πυροδοτήσουν το κλίμα, νομίζοντας έτσι ότι θα έχουν εκλογικά οφέλη. Ο αγρότης αυτά τα κατανοεί. 
Και ένα τελευταίο, κύριε Πρόεδρε, και κλείνω με αυτό. Λέω ότι εμείς την επόμενη εβδομάδα ολοκληρώνουμε όλο το θεσμικό πλαίσιο που έπρεπε να έχει γίνει χρόνια. Και το αναγνωρίζετε και εσείς ότι εμείς έχουμε δουλέψει πολύ γι’ αυτόν τον τομέα το γεωργικό και έχουμε δώσει και λύσεις και διεξόδους. 
Μιλάνε όλοι για το «κίνημα της πατάτας». Καλοδεχούμενο. Αυτό όμως τι δείχνει; Αυτό που είπαμε στο σχέδιο νόμου για τους συνεταιρισμούς. Οι αγρότες επιτέλους να οργανωθούν σε συνεταιρισμούς και μπορούν να πηγαίνουν να τα πουλάνε σε οποιαδήποτε αγορά θέλουν και λαϊκή και βεβαίως και διαμέσου του διαδικτύου. Αυτό λέμε. Αυτό δείχνει και το κίνημα. Αυτό πρέπει να κάνουν οι αγρότες και όχι αυτό που έκανα εγώ για να τους βοηθήσω και έχω πάρει βεβαίως και τα συγχαρητήρια τους, τα οποία δεν τα θέλω, από το Νευροκόπι, από τη Βοιωτία και παντού, που διέταξα αυστηρούς ελέγχους στις εισαγωγές πατάτας. Τα ξέρετε, κύριε Ροντούλη. Έχω αποκλείσει να έρχονται. Άλλαξα τις πύλες εισόδου. Αυτές δεν είναι σωστές μέθοδοι. Το έκανα μόνο και μόνο για να φύγει από πάνω το μεγάλο πρόβλημα και δεν θέλω τα συγχαρητήρια αυτών. Θέλω να κάνουν αυτό που πρέπει και αυτό που πρέπει, είναι να οργανωθούν σαν συνεταιρισμοί και να τα δώσουν, να πάνε θεσμικά μέσα στα δημοπρατήρια, τα οποία θα κάνουμε ή τουλάχιστον μέσα στις λαϊκές αγορές και μέσα από το διαδίκτυο, να πωλούν τα προϊόντα τους, προς όφελος δικό τους και προς όφελος των καταναλωτών. 
Ευχαριστώ, κύριε Πρόεδρε.","ΙΩΑΝΝΗΣ ΔΡΙΒΕΛΕΓΚΑΣ",138
"24937"," Ευχαριστούμε τον Υφυπουργό Αγροτικής Ανάπτυξης και Τροφίμων, κ. Δριβελέγκα.
Στο σημείο αυτό, κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Αγροτικής Ανάπτυξης και Τροφίμων: «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων - Ρύθμιση εμπράγματων δικαιωμάτων και λοιπές διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24938"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"24939"," Κατά πλειοψηφία.","ΠΑΝΑΓΙΩΤΗΣ ΛΑΦΑΖΑΝΗΣ",279
"24940"," Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων - Ρύθμιση εμπράγματων δικαιωμάτων και λοιπές διατάξεις» έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"24941"," Μάλιστα, μάλιστα.
Με τη συναίνεση του Σώματος και ώρα 0.14’ λύεται η συνεδρίαση για αύριο, ημέρα Τετάρτη 14 Μαρτίου 2012 και ώρα 10.00΄ με αντικείμενο εργασιών του Σώματος νομοθετική εργασία: α) Συνέχιση της συζήτησης επί του σχεδίου νόμου του Υπουργείου Αγροτικής Ανάπτυξης και Τροφίμων: «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων - Ρύθμιση εμπράγματων δικαιωμάτων και λοιπές διατάξεις» και β) Συζήτηση και λήψη απόφασης, σύμφωνα με τα άρθρα 62 του Συντάγματος και 83 του Κανονισμού της Βουλής, για αίτηση άρσης ασυλίας Βουλευτού, σύμφωνα με την ημερήσια διάταξη που σας έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
