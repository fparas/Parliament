"","Content","name","ParlmemberID"
"13483","Date","11-11-2012",NA
"13484"," Ευχαριστώ, κυρία Πρόεδρος. 
Κυρία Πρόεδρος, σε επτά λεπτά μόνο επιγραμματικά μπορείς να τοποθετηθείς για τον προϋπολογισμό ολόκληρου του επόμενου έτους. Θα σταθώ μόνο στον τομέα της άμυνας και θα προσπαθήσω να μη μακρηγορήσω. 
Είναι φανερό πως η Κυβέρνηση συνέταξε τον προϋπολογισμό για το 2013 λαμβάνοντας υπ’όψιν μόνο τις άσχημες οικονομικές συνθήκες, τη συνεχιζόμενη ύφεση και την έντονη ανάγκη για περιστολή των δημοσίων δαπανών. 
Στην περίπτωση της άμυνας, της ασφάλειας, τα πράγματα δεν είναι έτσι ή τουλάχιστον δεν θα έπρεπε να είναι έτσι. Κάθε σοβαρό κράτος που σέβεται τον εαυτό του, που θέλει να επιβιώσει και να μπορέσει να προσφέρει συνθήκες ασφάλειας για το λαό του, οφείλει να υπολογίσει τις δαπάνες για την άμυνα, βάσει των αναγκών του και όχι βάσει των οικονομικών μεγεθών. 
Η δαπάνη που είναι απαραίτητη για την ασφάλεια του λαού και την ανεξαρτησία της πατρίδας δεν μπορεί να τίθεται στο κρεβάτι του Προκρούστη και να κόβεται ανάλογα με το πόσες πρέπει να είναι οι περικοπές. Η δαπάνη για την άμυνα πρέπει σε κάθε, μα σε κάθε περίπτωση, να παραμένει στο επίπεδο εκείνο που επιτρέπει στις Ένοπλες Δυνάμεις να είναι ο φρουρός της ανεξαρτησίας και της ελευθερίας του λαού. 
Είναι ακόμη ένας προϋπολογισμός που προβλέπει μειώσεις δαπανών για την άμυνα από λειτουργικά έξοδα, από εξοπλιστικά προγράμματα, από τους μισθούς των αξιωματικών, των υπαξιωματικών και των στελεχών των Ενόπλων Δυνάμεων. Είναι ακόμη ένας προϋπολογισμός που υποδαυλίζει την άμυνα, διακινδυνεύει την ασφάλεια της χώρας και έρχεται να προστεθεί σε αυτούς των προηγουμένων ετών. 
Εγκληματικές οι προβλέψεις του προϋπολογισμού για την άμυνα. Η Κυβέρνηση σπρώχνει το προσωπικό των Ενόπλων Δυνάμεων στην ανέχεια, καταρρακώνει το ηθικό τους. Πώς να περιμένει από τον υπαξιωματικό, τον αξιωματικό, το στέλεχος να υπηρετήσει σε δύσκολες συνθήκες στην παραμεθόριο μεταφέροντας την οικογένειά του από πόλη σε πόλη, από χωρίο σε χωρίο κάθε λίγα χρόνια χωρίς καμμία ανταμοιβή; Λέτε «ας κόψουμε, τι να κάνουμε;». Το στράτευμα, όμως, πώς θα συνεχίσει να λειτουργεί; Όπως γίνεται όλα αυτά τα χρόνια. Θα συνεχίσει να βασίζεται στο φιλότιμο των Ελλήνων αξιωματικών, υπαξιωματικών, των στελεχών και των κληρωτών παρά τις ελλείψεις, παρά τις περικοπές, παρά τη συνεχή υποβάθμιση. 
Κυρία Πρόεδρε, η άμυνα δεν είναι μια κοινή δημόσια υπηρεσία. Δεν είναι ένας φορέας όπως αυτός που λένε εδώ και μήνες ότι θα καταργήσουν ξεγελώντας τους εαυτούς τους. είναι ένας μηχανισμός που δεν έχουμε την πολυτέλεια να μην είναι λειτουργικός. Η σκέψη «ας κόψουμε τώρα και μετά βλέπουμε» δεν μπορεί να σταθεί πουθενά. Δεν το επιτρέπει η ανάγκη του λαού για ασφάλεια, η ανάγκη του Έλληνα για την ελευθερία. 
Εάν με τις  συνεχείς περικοπές στις δαπάνες για την άμυνα πλήξετε το αξιόμαχο των Ενόπλων Δυνάμεων, πλήξετε την ικανότητά τους να αντεπεξέρχονται στα καθήκοντά τους, δεν θα είναι εύκολο να επανέλθουν στο επιθυμητό επίπεδο στο μέλλον. Εάν για χρόνια δεν υπάρξει η ορθή συντήρηση του υλικού, η σωστή εκπαίδευση του προσωπικού , εάν έχουμε απόσυρση οπλικών συστημάτων χωρίς την ανάλογη αντικατάσταση, θα χρειασθεί να περάσουν πάρα πολλοί προϋπολογισμοί για να διορθωθεί όση ζημιά θα έχει γίνει. Εάν η ισορροπία δυνάμεων με την Τουρκία σε κάποια φάση ανατραπεί, θα είναι πολύ -μα πολύ- δύσκολο να την επαναφέρουμε. 
Δεν μπορεί καμμία οικονομική κρίση, καμμία ύφεση να μετατραπεί σε κρίση και παραγκωνισμό του στρατεύματος και της άμυνας. Ποσά μπορούν να περικοπούν αλλά μόνο από την πλευρά της σπατάλης. Υπάρχει περιθώρειο να μειωθούν ποσά από κει που δεν πρόκειται να πληγεί το αξιόμαχο των Ενόπλων Δυνάμεων. Να αξιολογηθούν και να εξορθολογισθούν οι δαπάνες. Σύμφωνοι. Είναι ο μόνος τρόπος και ο μόνος λόγος για να περικοπεί έστω και 1 ευρώ από την άμυνα.
 Ο κύριος Υπουργός στην ομιλία του για το φετινό προϋπολογισμό είπε πως η άμυνα είναι ένας τομέας που δεν ενδείκνυται για μικροπολιτική, δεν είναι χώρος για κομματικά παιχνίδια και αντιπαραθέσεις. Φυσικά εμείς, ως Χρυσή Αυγή, προσυπογράφουμε τα παραπάνω. Αλλά άλλοι κατάντησαν το στράτευμα παραμάγαζο κομμάτων, ρουσφετιών και εξυπηρετήσεων. Και προσθέτουμε πως είναι τομέας που δεν προσφέρετε για περικοπές, για να βγουν τα σπασμένα τριάντα ετών κακοδιαχείρισης και κακών πολιτικών. 
Όλα τα κόμματα να συμφωνήσουμε πως πρώτο μέλημά μας είναι η άμυνα και η ασφάλεια της χώρας και πως δεν θα τη θέσουμε σε κίνδυνο για κανένα λόγο, για κανένα χρέος και για κανένα δάνειο. 
Σας ευχαριστώ πολύ.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"13485"," Ευχαριστούμε πολύ, κύριε συνάδελφε. 
Ο κ. Πανούσης Ιωάννης από τη Δημοκρατική Αριστερά έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13486"," Ευχαριστώ, κυρία Πρόεδρε. 
Κύριοι Βουλευτές, ο προϋπολογισμός συνιστά έναν οιονεί συνταγματικό χάρτη, ο οποίος περιγράφει -ή έστω πρέπει να περιγράφει και να αποτυπώνει- τις θεμελιώδεις αρχές και αξίες μιας κοινωνίας. Και δεν καταγράφει απλώς οικονομικά μεγέθη και αρνητικά δεδομένα. 
Η ανασφάλεια των ανθρώπων, που βασίζεται στη λογική της ευελιξίας και της παραγωγικότητας, δεν είναι μόνον έξω από τη λογική του δημόσιου συμφέροντος, αλλά αποδυναμώνει και την ίδια τη φύση του εθνικού κράτους. Κόντρα στο πνεύμα των καιρών θα έπρεπε να ενισχύσουμε τη δικαιοσύνη, την παιδεία, τον πολιτισμό και την ασφάλεια των πολιτών. Χωρίς δημοκρατικούς και λειτουργικούς θεσμούς δεν αποκτάται κοινωνική συναίνεση και πέφτουν στο κενό τα όποια οικονομικά μέτρα. Άλλο το κράτος «στρατηγείο» και άλλο το κράτος « θεωρείο, από το οποίο περνάνε διάφοροι μικροπωλητές και ανευθυνοϋπεύθυνοι διαχειριστές. 
Η κρίση, η ύφεση, η ανεργία δεν θα ξεπερασθούν από μια ομαλή κυκλική κίνηση της οικονομίας που τάχα αυτορρυθμίζεται. Χρειάζεται μια βαθιά και θαρραλέα τομή, την οποία θα πρέπει γρήγορα να σχεδιάσει και να εφαρμόσει ένα κράτος δικαίου και βέβαια ένα κοινωνικό κράτος. χωρίς μεταρρυθμίσεις θα αυξηθούν οι ανισότητες. Αλλά και εικονοπλαστική σκέψη και όχι  μόνο ίση, αλλά και αντισταθμιστική η παρέμβαση υπέρ  των αδυνάτων, θα καταλήξουμε σε έναν κοινωνικό δαρβινισμό, σε ένα νεοδαρβινισμό ευρωπαϊκής κατασκευής. 
Η οικονομική ανάπτυξη πρέπει να συνοδοιπορεί με την κοινωνική ασφάλεια. Όταν μιλάμε για δικαιώματα στον 21ο αιώνα, για ένα μίνιμουμ αξιοπρεπούς διαβίωσης, αναφερόμαστε σε ανθρώπινα πλάσματα και όχι σε αφηρημένες έννοιες. Δεν πρέπει να δοθεί η εντύπωση στους πολίτες ότι πιο εύκολα γλυτώνεις από τα ισόβιά παρά από τη φτώχεια. ότι αναγνωρίζουμε λειτουργικά απόβλητα της κοινωνίας, ότι η Ευρώπη μπορεί να επιβάλλει αδιαμαρτύρητα τις επιλογές της πάνω σε ένα λαό. Η αβεβαιότητα δεν πρέπει να είναι απειλή για τους μεν και ευκαιρία για τους δε. Ο θάνατος του «περιφρονημένου ανθρωπάκου» θα βλάψει σοβαρά την υγεία της δημοκρατίας. Πείνα και δημοκρατία δεν συμβιβάζονται. Ο κοινωνικός έλεγχος της ανάπτυξης που προωθεί ο προϋπολογισμός είναι ευθύνη κομμάτων και πολιτών και όχι τεχνοκρατών. Ας μη συνεχίσουμε να σπαταλάμε την κοινωνία και τους ανθρώπους και να καλλιεργούμε μια κοινωνική πόλωση. Δύο τα βασικά μειονεκτήματα του προϋπολογισμού. Πρώτον, δεν επιτυγχάνει κοινωνική ισορροπία. Διαπιστώνεται η δυσαναλογία στις ροές ιδιωτικών και δημοσιών αγαθών και υπηρεσιών, τόσο στην παραγωγή όσο και στην κατανάλωση. Τα δημοσιονομικά διαπλέκονται με τα εργασιακά. Και η κρατική ανεπάρκεια στις κοινωνικές υπηρεσίες καθιστά την καθημερινή επιβίωση ιδιαίτερα ανασφαλή. 
Δεύτερον, δεν υπερασπίζει τους θεμελιώδεις πυλώνες και τους λειτουργούς, αυτούς δηλαδή που στηρίζουν τους κρίσιμους θεσμούς της χώρας. Δίχως ανεξάρτητους και ασφαλείς οικονομικά δικαστές, δίχως ανεξάρτητους και οικονομικά ασφαλείς καθηγητές, εκπαιδευτικούς, ερευνητές. Δίχως ανεξάρτητους και οικονομικά ασφαλείς ανθρώπους των γραμμάτων και των τεχνών, δίχως δημοκρατικά προσανατολισμένους και οικονομικά ασφαλείς αστυνομικούς και στρατιωτικούς είναι αδύνατον να αισθανθεί ο πολίτης ασφαλής για το παρόν και για το μέλλον του. 
Αγαπητοί συνάδελφοι, δεν είναι αποδεκτό η δυστυχία των ανθρώπων να αποτελεί τη βάση μιας οικονομικής πολιτικής ή τη βάση της επιτυχίας ενός προγράμματος δημοσιονομικής προσαρμογής. Η αύξηση του εθνικού πλούτου και η αισιοδοξία επίτευξης στόχων πρέπει να συνεκτιμούν τους κοινωνικά καθορισμένους βιορρυθμούς κάθε ανθρώπου ξεχωριστά και της κοινωνίας στο σύνολό της. 
Επομένως χρειάζεται μεταβατική περίοδος προσαρμογής, με ενδιάμεσες φάσεις, και όχι μια αιφνίδια και βίαιη ανατροπή του τρόπου ζωής των ανθρώπων, που -εκτός των άλλων- θα αυξήσει τις εκτροπές και το έγκλημα. Χρειάζεται μεταβατική περίοδος και μεταβατικές διατάξεις για όλες τις κατηγορίες των εργαζομένων, για να μπορέσουν να βρουν τις νέες ισορροπίες πριν βρουν τη νέα ελπίδα. 
Κυρίες και κύριοι Βουλευτές, η παγκοσμιοποίηση καταλύει την κοινωνία της εργασίας, αλλάζει το θεσμοθετημένο χώρο και το θεσμικό πλαίσιο των ελευθεριών και των δικαιωμάτων, καταγγέλλει την αλληλεγγύη ως αντιπαραγωγική, συρρικνώνει την πολιτική παρέμβαση και, τέλος, διαφοροποιεί τους ίδιους τους ανθρώπους. 
Τα αδιέξοδα της υπεραισιοδοξίας για τα καλά της παγκοσμιοποίησης ενός μανιακού καπιταλισμού -που τρώει τα παιδιά του και που δίνει την ψευδαίσθηση ότι υπάρχουν απεριόριστες δυνατότητες, αρκεί να είσαι μάνατζερ, κυνικός και έξυπνος -άρχισαν να διαψεύδονται, αφήνοντας πίσω τους χιλιάδες θύματα. Αυτή η έκρηξη δυστυχίας απομυθοποιεί τους παράδεισους της καπιταλιστικής ανάπτυξης και δείχνει το πραγματικό και τραγικό πρόσωπο του καπιταλισμού των «φτωχών», τις αρνητικές συνέπειες της παγκοσμιοποίησης, που οδηγούν σε περιθωριοποίηση και κοινωνικό αποκλεισμό. Όπως είπαμε, η αύξηση της φτώχειας έχει άμεσες επιπτώσεις στην ποιότητα της δημοκρατίας και στη ζωή των πολιτών. 
Η ειρηνική ανάκτηση των δικαιωμάτων πρέπει να αποτελέσει κοινό στόχο πολιτών και πολιτικών. Χρειαζόμαστε νέο εθνικό όραμα και νέα πολιτική στρατηγική και όχι κενές ιδεολογίες, όπου έχουν ατάκτως ριχθεί αόριστες υποσχέσεις και φρούδες ελπίδες. Το κοινωνικό στοίχημα δεν ταυτίζεται με τη νεοφιλελεύθερη κοσμοθεωρία. Η οικονομία δεν συνιστά έναν κόσμο ξεχωριστό από την κοινωνία και οι αγορές δεν συνιστούν το δικαιότερο τρόπο ρύθμισης των δημοκρατικών κοινωνιών. 
Στη συντηρητική οπισθοδρόμηση ή και παλινδρόμηση, έστω και σε συνθήκες έκτακτης ανάγκης, πρέπει η Αριστερά, όπως σχεδιάζει να κάνει η Δημοκρατική Αριστερά, να απαντήσει με δίκτυα δημόσιας πολιτικής, κοινωνικής αλληλεγγύης και κυρίως εδραίωσης ενός νέου κοινωνικού κεκτημένου.
Οποιαδήποτε οικονομικά ή δημοσιονομικά μέτρα δεν είναι δυνατό να αποδώσουν, εάν το πολιτικό σύστημα δεν έχει τη νομιμοποίηση –κυρίως την ηθική- να πείσει τους πολίτες και εάν η κοινωνία θεωρεί ως μόνη λύση για την επιβίωση την ανομία και την ανυπακοή. 
Το τρίπτυχο «πολιτική εξυγίανση, κοινωνική συναίνεση, οικονομική ισότητα βαρών» έπρεπε και πρέπει να προσεγγισθεί ενιαία και όχι αποσπασματικά. 
Θα ήθελα να πω και κάτι τελευταίο για το πολιτικό σύστημα. Οι κυβερνώντες λειτουργούν περισσότερο ως διαχειριστές ή και επιδιαιτητές και επιβραβεύουν τους σούπερμαν ενός γενικευμένου οικονομισμού, οι οποίοι βλέπουν και αντιμετωπίζουν τα πάντα και τους πάντες ως επιχείρηση. Αυτή η νέα ηθική των πλουσίων μοιάζει να θέλει να υπερβεί το άλλο ηθικό ερώτημα, πώς πρέπει ένας άνθρωπος να ζει, ποιο είναι το αξιοπρεπώς ευ ζην όλων των μελών της κοινωνίας. 
Πιστεύω ότι με ένα νέο εθνικό κοινωνικό συμβόλαιο θα μπορέσουμε να ξεπεράσουμε την κρίση. Σίγουρα θα την ξεπεράσουμε με λογιστικές αλχημείες ή με νέα ιδεολογήματα μονοδρομικών λύσεων.
Σας ευχαριστώ. 
(Χειροκροτήματα)","ΙΩΑΝΝΗΣ ΠΑΝΟΥΣΗΣ",391
"13487"," Εμείς ευχαριστούμε, κύριε Πανούση. 
Ο κ. Σπυρίδων Χαλβατζής εκ μέρους του Κομμουνιστικού Κόμματος Ελλάδος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13488"," Ευχαριστώ, κυρία Πρόεδρε. 
Ο Κοινοβουλευτικός Εκπρόσωπος της Νέας Δημοκρατίας έθεσε το ερώτημα εάν υπάρχει κανείς που δεν θέλει τη δημιουργία νέων θέσεων εργασίας και αυτό το συνέδεσε με τις επενδύσεις. Και ο Κοινοβουλευτικός Εκπρόσωπος του ΠΑΣΟΚ το συμπλήρωσε, λέγοντας ότι οι άμεσες ξένες επενδύσεις θέλουν ησυχία, ηρεμία, γαλήνη. Αλήθεια, θέλει κανείς θέσεις εργασίας με 400 ευρώ το μήνα, χωρίς ασφαλιστικά, κοινωνικά δικαιώματα, με συνθήκες εξαθλίωσης, θέσεις εργασίας με εργάτες που θα φυτοζωούν, που θα ζουν στη σιωπή του τάφου; Γιατί με τέτοιους όρους δεν θα ζουν, απλώς θα πεθαίνουν αργοπορημένα και όχι αυτόματα. Ασφαλώς, δεν τις θέλει κανένας εργαζόμενος αυτές. 
Το δεύτερο είναι ότι όλοι λέτε πως αυτά τα μέτρα είναι τα τελευταία. Το είπαν ο Πρωθυπουργός, ο κ. Βενιζέλος, πολλοί ομιλητές. Είναι ψέμα! Κανένας δεν σας πιστεύει πλέον. Τα αντιλαϊκά μέτρα δεν είναι τα τελευταία, δεν είναι προσωρινά, είναι μόνιμα. Ψέματα έλεγαν και ο Παπανδρέου και ο Παπακωνσταντίνου και όλες οι προηγούμενες κυβερνήσεις. Θα υπάρξουν και άλλα, στο βαθμό που το εργατικό λαϊκό κίνημα δεν κάνει το αναγκαίο βήμα, να ενισχύσει την ταξική του κατεύθυνση, να οργανώσει την πάλη του παντού, στα εργοστάσια, στις επιχειρήσεις, στους τόπους δουλειάς, στις γειτονιές, παλεύοντας οι εργαζόμενοι για τα δικαιώματά τους, για να ανατρέψουν συνολικά την εφαρμοζόμενη αντιλαϊκή πολιτική.
Πολλά ειπώθηκαν αναλυτικά για τον προϋπολογισμό από τους ομιλητές του ΚΚΕ. Όλα τα μέτρα σας είναι αντεργατικά και αντιλαϊκά. Αυξάνονται συνεχώς οι ενισχύσεις προς τους επιχειρηματικούς ομίλους και περιορίζονται συνεχώς, καθημερινά, τα εισοδήματα των λαϊκών στρωμάτων. Φυσικά, τα βάρη της δημοσιονομικής εξυγίανσης επιδιώκετε να τα πληρώσουν αποκλειστικά τα λαϊκά στρώματα. Και όλο αυτό γίνεται και με τη μείωση μισθών και την κατάργηση εργασιακών και ασφαλιστικών δικαιωμάτων. 
Μίλησαν πολλοί Υπουργοί. Ο Υφυπουργός Ανάπτυξης είπε ότι η ψήφιση του προϋπολογισμού είναι πράξη πατριωτική. Εδώ έχουμε όχι στρέβλωση, αλλά διαστροφή των λέξεων. Κανένας δεν απάντησε στο ερώτημα που έθεσε ο σύντροφος Κατσώτης. Μπορείτε να ζήσετε με 566 ευρώ; Και το ερώτημα επαναλαμβάνεται: Μπορείτε να ζήσετε τέσσερις μέρες με 586 ευρώ ή 566 ευρώ, με όσα θέλετε να παίρνουν οι εργαζόμενοι; Ο πατριωτισμός που εξαθλιώνει το λαό είναι ένα έγκλημα της αστικής τάξης. 
Ναι, όλα αυτά προωθούνται με βάρβαρα κατασταλτικά μέτρα! Γι’ αυτό, καλούμε σε αντίσταση, σε απειθαρχία, σε ανυπακοή! 
Ειπώθηκαν ήδη πολλά, πάρα πολλά. Ας μιλήσουμε για την τοπική διοίκηση, γιατί και χθες το βράδυ ο Υπουργός Εσωτερικών παρουσίασε εδώ με ρόδινα χρώματα τον τομέα των δήμων και των περιφερειών. Όταν ψηφίστηκε ο «Καλλικράτης», όλοι σχεδόν χειροκροτήσατε και σήμερα στηρίζετε όλοι σχεδόν τη λογική του. Όλοι ήσασταν υπέρ της φορολογικής εξουσίας, υπέρ της οικονομικής αυτοδυναμίας, υπέρ των ΣΔΙΤ. Ήταν ο προπομπός για όλα όσα συμβαίνουν σήμερα στην τοπική διοίκηση. 
Το Κομμουνιστικό Κόμμα Ελλάδας ήταν ριζικά αντίθετο με αυτήν την εξέλιξη και επιβεβαιωθήκαμε. Μέσω της τοπικής διοίκησης παραδίδονται στο μεγάλο κεφάλαιο κοινωνικές υπηρεσίες και έργα, αναπτύσσεται φορολογική επιδρομή με τοπικούς φόρους, τέλη και χαράτσια, προωθείται η ιδιωτικοποίηση έργων και υποδομών μέσω των ΣΔΙΤ. 
Έχουμε, βέβαια, και νέες διαδικασίες, διακρατικές συνεργασίες για προσέλκυση επενδύσεων αλλά και επιχειρηματικές συμπράξεις. 
Κάνει βήματα η ελληνογερμανική συνεργασία της τοπικής και περιφερειακής διοίκησης -που περιλαμβάνει μεταξύ άλλων διαχείριση απορριμμάτων, όλοι γνωρίζουμε ότι τα σκουπίδια έχουν χρυσό- για τους υδάτινους πόρους, για τις ανανεώσιμες πηγές ενέργειας -γιατί ο ήλιος της Ελλάδας είναι τριακόσιες σαράντα δύο ημέρες το χρόνο- για τα ενεργειακά αποθέματα αλλά και για την παιδεία, την υγεία, την πρόνοια, τον αθλητισμό, τον πολιτισμό. 
Δεν έχει μείνει τίποτα, κανένας τομέας όπου το μεγάλο κεφάλαιο μπορεί να έχει σύντομα και πολλά κέρδη δεν μένει έξω από το ενδιαφέρον των επιχειρηματικών ομίλων, ντόπιων και ξένων. 
Αναφέρετε στην εισηγητική έκθεση ότι γίνονται τομές με δύο θεσμικές αλλαγές. Η μία αφορά στην αντιμετώπιση των ταμειακών προβλημάτων που έχουν σχεδόν όλοι οι δήμοι και η δεύτερη μιλά για την καλύτερη παρακολούθηση και εκτέλεση του προϋπολογισμού. Μπήκε στην ορολογία των δήμων η έννοια της εξυγίανσης, δηλαδή σαν να είναι οι δήμοι ανώνυμες εταιρείες. 
	Η πρώτη τομή δίνει την κατεύθυνση, κάτω από προϋποθέσεις, να προσφεύγουν στο Παρακαταθηκών και Δανείων. Όμως αυτά τα δάνεια των δήμων θα πληρωθούν, όπως συμβαίνει μέχρι σήμερα, από το λαό. Κι αυτό θα γίνει με τη δεύτερη τομή, που κάνει λόγο για μερική απώλεια της διαχειριστικής αυτονομίας των δήμων, που συνεπάγεται περιορισμό των δαπανών μόνο σε υποχρεώσεις για μισθοδοσία και απολύτως μη ελαστικές δαπάνες και ότι θα χρησιμοποιηθεί πρώτον γι’ αυτό όλο σχεδόν το μέρος της ΣΑΤΑ, δεύτερον για υποχρεωτικές μετατάξεις προσωπικού και τρίτον για αύξηση ιδίων πόρων. 
Η σημαντική μείωση των κονδυλίων για τους δήμους και τις περιφέρειες, δηλαδή η στάση πληρωμών που κάνετε, θα έχει δραματικές επιπτώσεις στη ζωή της λαϊκής οικογένειας. Με μια κρατική χρηματοδότηση 92 εκατομμυρίων ευρώ που προϋπολογίζεται και για τις δεκατρείς περιφέρειες, αυτές δεν μπορούν να καλύψουν καμμία ανάγκη, όταν τους μεταβιβάζετε επιπλέον δραστηριότητες και αρμοδιότητες. Με τις διατάξεις του μεσοπρόθεσμου όχι μόνο οδηγείτε σε αναστολή τη λειτουργία των περιφερειακών συμβουλίων, αλλά οδηγείτε στην απόλυση μερικές χιλιάδες εργαζόμενους στους δήμους και στις περιφέρειες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Εδώ λοιπόν, στη σελίδα 43, έχουμε την κεντρική κατεύθυνση: αύξηση των ιδίων εσόδων, νέοι φόροι, τοπικοί φόροι, νέα τέλη, πρόστιμα. Κι αυτά μπαίνουν παντού. Γι’ αυτό οι βρεφονηπιακοί σταθμοί συρρικνώνονται, γι’ αυτό τα παιδιά λιποθυμούν από ασιτία στα σχολειά, γι’ αυτό οι άνθρωποι ψάχνουν στα σκουπίδια, γι’ αυτό εξαθλιώνετε πλατιά το λαό, γι’ αυτό θα απολύσετε είκοσι χιλιάδες εργαζόμενους στο δημόσιο: για την κερδοφορία του κεφαλαίου.","ΣΠΥΡΙΔΩΝ ΧΑΛΒΑΤΖΗΣ",534
"13489"," Ολοκληρώστε τη σκέψη σας, κύριε Χαλβατζή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13490"," Ολοκληρώνω αμέσως, κυρία Πρόεδρε. 
	Τα κονδύλια δεν λείπουν από τα ταμεία δήμων και περιφερειών. Λείπουν από έργα, υπηρεσίες και δραστηριότητες. 
Έγιναν πολλές αναφορές από πολλούς ομιλητές για την Αργεντινή. Μερικοί θριαμβολογούν. Άλλοι λένε πράγματα ασαφή. Ας δούμε και τη μακρινή Αργεντινή. Το μοντέλο που εφαρμόζεται στην Ελλάδα οδηγεί στη φτώχεια το λαό, για να σωθούν τα μονοπώλια. Όμως και το μοντέλο της Αργεντινής, με το οποίο ερωτοτροπεί και η Αξιωματική Αντιπολίτευση, επιβεβαιώνει ότι οι υψηλοί ρυθμοί ανάπτυξης συνοδεύονται από υψηλό πληθωρισμό, από ακρίβεια, από φτώχεια και εξαθλίωση του λαού, για να κερδίζουν οι λίγοι, οι κεφαλαιοκράτες. Ο λαός, συνεπώς, δεν πρέπει να επιλέξει ούτε τη Σκύλλα αλλά ούτε και τη Χάρυβδη. Και  όπως έλεγε κάποιος βαθύς γνώστης της κατάστασης, «αυτό που κάνει σήμερα η συγκυβέρνηση, όπως έκαναν κι οι προηγούμενες κυβερνήσεις του ΠΑΣΟΚ και της Νέας Δημοκρατίας, είναι να αρπάζετε το ψωμί από το τραπέζι του εργάτη, του φτωχού, αλλά να αφήνετε το χαβιάρι στην τραπεζαρία των καπιταλιστών».
Ειπώθηκε ότι όλα είναι υπό αίρεση, παρά την ψήφιση του μεσοπρόθεσμου. Η βάρβαρη κατάσταση που διαμορφώνεται με τα αντιλαϊκά, αντεργατικά μέτρα δεν έχει προοπτική και τη λύση θα τη δώσει η εργατική τάξη, όλοι οι εργαζόμενοι, βάζοντας πλώρη με τον αγώνα, με την πάλη τους για μια άλλη εξουσία, μια εργατική λαϊκή εξουσία. 
Ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"13491"," Κι εμείς ευχαριστούμε, κύριε συνάδελφε. 
	Το λόγο έχει η Βουλευτής της Νέας Δημοκρατίας κ. Γεωργία Μπατσαρά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13492"," Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, σήμερα είναι η τελευταία ημέρα συζήτησης του προϋπολογισμού. Τις ημέρες που προηγήθηκαν αναπτύχθηκε ένας γόνιμος διάλογος μέσα από ένα έντονο και εκρηκτικό, πολλές φορές, ύφος. Δοκιμάστηκαν το μέτρο και η ποιότητα του πολιτικού λόγου, μέσα από λαϊκίστικες κορόνες και εθνικιστικές κραυγές, ακόμα και μέσα από ύβρεις και εκβιασμούς, χωρίς την κατάθεση ενός ολοκληρωμένου στρατηγικού σχεδίου εξόδου από την κρίση. Και δεν αναφέρομαι, βέβαια, στο Κομμουνιστικό Κόμμα Ελλάδας, το οποίο είχε και έχει σταθερότητα στην πολιτική του, αλλά σ’ εσάς, κύριοι συνάδελφοι του ΣΥΡΙΖΑ, της Χρυσής Αυγής και των Ανεξάρτητων Ελλήνων.
Τα μεσάνυχτα, κύριοι συνάδελφοι, θα κληθούμε όλοι να πάρουμε μια μεγάλη και ιστορική απόφαση, τη δεύτερη μέσα σε μία εβδομάδα. Η πρώτη ήταν για τα μέτρα. Από τις αποφάσεις μας αυτές κρίνεται το μέλλον της χώρας, το μέλλον των παιδιών μας. Προσδιορίζεται ο προσανατολισμός, η κατεύθυνση της πορείας της χώρας για τα χρόνια που έπονται. 
Για μας, τη Νέα Δημοκρατία, η κατεύθυνση είναι μία και σταθερή: Ευρώπη και ευρώ. Αυτή είναι η στρατηγική επιλογή και η ισχυρή πολιτική βούληση της τρικομματικής Κυβέρνησης του Αντώνη Σαμαρά. Το διακύβευμα για μας είναι η παραμονή της χώρας εντός της Ευρωζώνης, όχι όμως ως επαίτη αλλά ως αξιόπιστου και ισότιμου μέλους και εταίρου, η ανάκτηση της αξιοπιστίας της χώρας, η οποία άρχισε -δειλά μεν αλλά σταθερά- να διαφαίνεται στην ευρωπαϊκή και την παγκόσμια σκηνή ως κατάκτηση της τρικομματικής Κυβέρνησης. 
Κυρίες και κύριοι συνάδελφοι, η υπερψήφιση των μέτρων αποτελεί ένα μεγάλο, αποφασιστικό και αισιόδοξο βήμα προς την ανάκαμψη. Στέλνει ένα μήνυμα προς την Ευρώπη, ότι η Ελλάδα τηρεί με συνέπεια τις υποχρεώσεις της. Καιρός είναι να τηρήσουν και οι Ευρωπαίοι εταίροι μας τις δικές τους υποχρεώσεις προς την Ελλάδα. Απομακρύνει τον κίνδυνο επιστροφής στη δραχμή και ισχυροποιεί την παραμονή  μας στην Ευρωζώνη και στο ευρώ. 
Ουδείς, βέβαια, από μας, συνάδελφοι και συναδέλφισσες, που έδωσε θετική ψήφο είναι ευτυχής για τα μέτρα ούτε έδωσε την ψήφο του ασμένως και ελαφρά τη καρδία. Ψήφισε όμως εν πλήρει συνειδήσει, αναλαμβάνοντας την ευθύνη των πράξεών του, ανταποκρινόμενος στην κρισιμότητα των στιγμών και γνωρίζοντας ότι η ψήφιση των μέτρων αποτελούσε και αποτελεί προαπαιτούμενο για την εκταμίευση της δόσης και την πολιτική σταθερότητα. Και δεν αναφέρομαι, βέβαια, στις διαρθρωτικές αλλαγές και μεταρρυθμίσεις -στις οποίες οι ελληνικές κυβερνήσεις όφειλαν να είχαν προβεί χρόνια πριν- ούτε στα μέτρα εξομάλυνσης των στρεβλώσεων και εξυγίανσης των χρόνιων παθογενειών του συστήματος. Αναφέρομαι στα σκληρά και επώδυνα μέτρα, στις περικοπές των μισθών και των συντάξεων, σ’ αυτά που ο ίδιος ο Πρωθυπουργός της χώρας χαρακτήρισε ως «άδικα» ενώπιον του ελληνικού Κοινοβουλίου και του ελληνικού λαού. Δεσμεύθηκε ότι θα είναι τα τελευταία κι ότι θα υπάρξει αποκατάσταση των αδικιών, μόλις το επιτρέψει η οικονομία. 
Κυρίες και κύριοι συνάδελφοι, ο προϋπολογισμός τον οποίο συζητάμε είναι ιδιαίτερης βαρύτητας και σημασίας. Βασικός άξονας της στρατηγικής της κυβέρνησης εθνικής ευθύνης, όπως αυτός περιγράφεται στην εισηγητική έκθεση του προϋπολογισμού του 2013, είναι η σύζευξη της δημοσιονομικής προσαρμογής και της επανεκκίνησης της πραγματικής οικονομίας, ώστε η χώρα να ξεφύγει από το φαύλο κύκλο των ελλειμμάτων και της ύφεσης. Οι επιμέρους στόχοι, δε, είναι η δημοσιονομική εξυγίανση και σταθερότητα, η δομική ανασυγκρότηση και η λειτουργική αποτελεσματικότητα της οικονομίας, με την εξάντληση όλων των περιθωρίων δικαιοσύνης -προϋποθέσεις αναγκαίες για τη σταδιακή ανάκαμψη της οικονομίας και τη λήψη μέτρων αποκατάστασης των αδικιών και ανακούφισης των οικονομικά ασθενέστερων. 
Η προσπάθεια που επιχειρείται, συνάδελφοι και συναδέλφισσες, είναι επίπονη και πρωτόγνωρη. Τελείται μέσα σ’ ένα περιβάλλον βαθιάς και παρατεταμένης ύφεσης, υψηλής ανεργίας και μεγάλης αβεβαιότητας. Είναι, όμως, μια αναγκαία εθνική προσπάθεια, στηριγμένη στη σταθερή βούληση του Πρωθυπουργού και της Κυβέρνησης να εκπληρώσει η χώρα τις υποχρεώσεις της και να αξιοποιήσει τα δικά της αποτελέσματα αλλά και τις ευκαιρίες που διαφαίνονται στο ευρωπαϊκό περιβάλλον. 
Κυρίες και κύριοι συνάδελφοι, οι καιροί ου μενετοί! Δεν είναι δυνατόν να συνεχίσουμε με πολιτικές και πρακτικές αδράνειας και να φορτώνουμε τα βάρη στις πλάτες του ελληνικού λαού. Δεν είναι δυνατόν να πορευθούμε με πολιτικές της προ κρίσης εποχής, ούτε είναι δυνατόν να καταναλώνουμε περισσότερα απ’ όσα παράγουμε. Το πάρτι τελείωσε! Τις τελευταίες δεκαετίες οι καταναλωτικές μας συνήθειες ξεπερνούσαν αυτές των ευρωπαϊκών λαών και όχι μόνο. Όσοι κυβέρνησαν τη χώρα από το 1974 κι εντεύθεν, άλλοι λιγότερο κι άλλοι περισσότερο, αγνοούσαν ή δεν ήθελαν να εφαρμόσουν τη βασική αρχή της οικονομίας, την οποία δυόμισι χιλιάδες χρόνια πριν θεωρητικά διατύπωσε ο Έλλην ιστορικός Ξενοφών στο έργο του «Οικονομικός». 
Εκεί λέει το εξής: «Το γαρ τας μεν δαπάνας χωρείν εντελείς εκ των οίκων, τα δε έργα μη τελείσθαι λυσιτελούντως προς την δαπάνην, ταύτα ουκέτι δει θαυμάζειν, εάν αντί της περιουσίας ένδειαν παρέχηται». Δηλαδή, όταν οι δαπάνες δεν αντιστοιχούν σε έργα που θα φέρουν εισοδήματα που θα υπερκαλύψουν τις δαπάνες, και όχι μόνο, τότε δεν πρέπει να απορεί κανείς αν το αποτέλεσμα αυτής της τακτικής είναι όχι η δημιουργία πλεονάσματος, αλλά η ένδεια. Ξοδεύει κανείς περισσότερα από τα εισοδήματά του; Συνέπεια είναι ο δανεισμός και η χρεοκοπία και συνολικά η καταστροφή του οίκου ή της χώρας. 
Κυρίες και κύριοι συνάδελφοι, είμαι νέα Βουλευτής και αποτελεί ιδιαίτερη τιμή για μένα, μα και πολύ μεγάλη ευθύνη, να εκπροσωπώ το λαό της Ημαθίας στο ελληνικό Κοινοβούλιο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κυρία Πρόεδρε.
Χθες είδε το φως της δημοσιότητας στον Τύπο και τα blogs της Ημαθίας μια είδηση σχετικά με την κατάργηση του ιστορικού Β’ Σώματος Στρατού, το οποίο πριν από λίγες μέρες γιόρτασε τα εκατό του χρόνια. Η είδηση αυτή ανησύχησε το λαό της Ημαθίας και τις αρχές. 
Είμαι υποχρεωμένη την ανησυχία αυτή, όπως και την προσωπική μου ανησυχία, να την καταθέσω στον Υπουργό Εθνικής Άμυνας ο οποίος απουσιάζει δυστυχώς αυτή τη στιγμή -και να τον καλέσω να αναλάβει προσωπικά την κατάσταση και να δώσει πολιτική λύση στο ζήτημα. 
Δεν έχω χρόνο, μάλλον. Μια φράση ακόμα, κυρία Πρόεδρε.
Κυρίες και κύριοι συνάδελφοι, ο προϋπολογισμός του 2013 περιέχει σκληρά μέτρα, ενσωματώνει όμως αναπτυξιακές πρωτοβουλίες άρρηκτα συνδεδεμένες με διαρθρωτικές μεταρρυθμίσεις και αλλαγές, οι οποίες θα συμβάλουν στην ανάταξη της οικονομίας και στην επιστροφή σε τροχιά ανάπτυξης.","ΓΕΩΡΓΙΑ ΜΠΑΤΣΑΡΑ",341
"13493"," Ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13494"," Σας καλώ, λοιπόν, κυρίες και κύριοι συνάδελφοι, να στηρίξουμε τη μεγάλη και δύσκολη προσπάθεια που επιχειρείται από την Κυβέρνηση για ένα καλύτερο αύριο για όλους μας. 
Σας ευχαριστώ θερμά.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΑ ΜΠΑΤΣΑΡΑ",341
"13495"," Σας ευχαριστούμε.
Το λόγο έχει ο κ. Ευάγγελος Διαμαντόπουλος από το ΣΥΡΙΖΑ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13496"," Κυρία Πρόεδρε, κυρίες και κύριοι Βουλευτές, ελληνικέ λαέ, ήρθε η σειρά μου να τοποθετηθώ επί του προϋπολογισμού, που είναι αλληλένδετος με τα αντισυνταγματικά μέτρα που πέρασαν με ισχνή πλειοψηφία το βράδυ της Τετάρτης.
Η τραγική εικόνα που παρουσίασε η παράταξη της συγκυβέρνησης -που με οποιοδήποτε τρόπο προσπαθούσε να αποπροσανατολίσει τη συζήτηση για να καταφέρει να κρατήσει όρθιο το ετοιμόρροπο οικοδόμημά της- ήταν σε πλήρη αντιδιαστολή με μια εικόνα ελπίδας ενός συγκλονιστικού πλήθους, που είχε διάθεση να αλλάξει τη ροή της ιστορίας. Ήταν ένα ελπιδοφόρο μήνυμα για μια τσακισμένη από τις πολιτικές σας κοινωνία. 
Ήταν επίσης συγκλονιστική η αγωνία του κόσμου για το τι συμβαίνει εδώ μέσα. Εμείς, οι Βουλευτές του ΣΥΡΙΖΑ, το ζήσαμε εκεί έξω. Εσείς, όμως, δεν ακούτε τίποτα, παρά μόνο τις ντόπιες και ευρωπαϊκές ελίτ. 
Φέρατε νέα μέτρα και έναν προϋπολογισμό με τον οποίο μάς δηλώνετε πως δεν πρόκειται να μείνει τίποτα όρθιο και μάλιστα τον υποστηρίζετε, λέγοντας πως είναι ο μόνος ειλικρινής εδώ και χρόνια. Τόσο ξεδιάντροπα δηλώνετε πως σε προηγούμενα χρόνια κοροϊδεύατε το λαό και πλουτίζατε σε βάρος του, εσείς και τα αφεντικά σας. 
Το νεοφιλελεύθερο δόγμα που υπηρετείτε θέλει να συνεχίσει να διαλύει και να φτωχοποιεί την κοινωνία. Το χρέος, το οποίο αποτέλεσε άλλοθι για να διαλυθεί το κοινωνικό κράτος και να δοθεί βορά η δημόσια περιουσία στους εκλεκτούς σας αυξάνεται ανεξέλεγκτα χάρη στα μέτρα δημοσιονομικής προσαρμογής που προκαλούν ύφεση, την οποία έχετε υπολογίσει στο 4,5%, ενώ το ΔΝΤ στο 6% και η CITIBANK έως και 10%. 
Η ανεργία αυξάνεται κατακόρυφα. Έχει ξεπεράσει το 25%, το οποίο –βέβαια- είναι πλασματικό, καθώς η ημιαπασχόληση και η μαύρη εργασία τείνουν να γίνουν καθεστώς. Τα αντίστοιχα ποσοστά στη γενιά μου είναι τραγικά. Ξεπερνούν το 50%. 
Συνεχίζετε να υποχρηματοδοτείτε τους ΟΤΑ, με σκοπό να περιορίσετε τη λειτουργία τους και να τους μετατρέψετε σε απλά κέντρα εξυπηρέτησης πολιτών, αναθέτοντας όλες τις υπόλοιπες λειτουργίες -όπως υδροδότηση, αποκομιδή απορριμμάτων- σε κρατικοδίαιτους επιχειρηματίες, οι οποίοι στέκονται στο πλάι σας δεκαετίες τώρα. Στη δυτική Μακεδονία έχει ξεκινήσει αυτό το project. 
Το μεγαλύτερο ψέμα σας, όμως, είναι πως θα καταφέρετε να επιτύχετε ανάπτυξη, γιατί το μόνο που έχετε αναφέρει ως αναπτυξιακό έργο, κύριε Υπουργέ, είναι η χρηματοδότηση των αυτοκινητοδρόμων, τους οποίους έχετε χαρίσει σε ιδιώτες, φορτώνοντας τα δάνεια που είχατε λάβει για την κατασκευή τους στις πλάτες του λαού. Και όλα αυτά έγιναν για ένα οδικό δίκτυο από το οποίο σε λίγο θα εξυπηρετούνται ελάχιστοι -λόγω των υπέρογκων χρεώσεων στα διόδια- και θα σκοτώνονται οι υπόλοιποι στους επαρχιακούς και αγροτικούς δρόμους, των οποίων η ιδέα για συντήρηση αποτελεί σύντομο ανέκδοτο.
Η εμμονή σας για την περικοπή των δημοσίων δαπανών αποκαλύπτει πλήρως την αναντιστοιχία των λόγων και των πράξεών σας περί της ανάπτυξης του πρωτογενούς τομέα. Διότι δεν μπορεί κάτι τέτοιο να γίνει χωρίς την απαραίτητη υποδομή σε αρδευτικά δίκτυα, φράγματα και παρεμβάσεις ήπιας μορφής, τη χρηματοδότηση μικρών ευέλικτων συνεταιρισμών, παίρνοντας παραδείγματα πρότυπων συνεταιρισμών που ήδη υπάρχουν, μέσα από ένα πλάνο το οποίο θα βάζει φρένο στις συμπεριφορές προηγούμενων ετών και θα λειτουργεί ανάλογα με τη δυναμική, το μικροκλίμα κάθε περιοχής, μέσω διευθύνσεων γεωργίας, τις οποίες υποβαθμίζετε συνειδητά και συνεχώς. 
Αυτό θα γίνει με κεφάλαια από τράπεζα ειδικού σκοπού, η οποία θα χρηματοδοτείται από την Ευρωπαϊκή Ένωση. Θέλουμε να δημιουργήσουμε μια Ευρώπη ισότιμων μελών, καθώς είναι πλέον επιτακτική ανάγκη για τους λαούς της που αντιμετωπίζουν τη σταδιακή εξαθλίωση και δεν θα αργήσει η στιγμή που θα δώσουν την ευκαιρία σε ριζοσπαστικές αριστερές κυβερνήσεις να μπουν μπροστά σε αυτήν την προσπάθεια.
Ο ΣΥΡΙΖΑ έχει διαγνώσει και έχει επισημάνει πως τεράστιες επενδύσεις δεν πρόκειται να γίνουν στη χώρα μας -δεν έγιναν τόσα χρόνια εξάλλου- και ό,τι ονομάστηκε ως τέτοια αφορούσε ξεπούλημα δημόσιας περιουσίας, την οποία είχαν πληρώσει με πολύ κόπο και ιδρώτα οι παππούδες και οι γονείς μας.
Το μέλλον της χώρας βρίσκεται στη μικρή επιχείρηση, στο συνεταιρισμό, όπου ο εργαζόμενος έχει την ικανοποίηση της δημιουργίας. Και αυτό που πρέπει να εμφυσήσουμε στους νέους ανθρώπους, που έχουν ιδέες και όρεξη, είναι να σταματήσουν να ιδιωτεύουν και να νιώσουν τη χαρά, αλλά και τις δυσκολίες, της συλλογικής εργασίας. 
Σε αυτήν την κατεύθυνση θα δημιουργήσουμε τους όρους και το νομοθετικό πλαίσιο, για να μπορούν να διαχειρίζονται και να επαναλειτουργούν οι εργαζόμενοι εργοστάσια και βιοτεχνίες που έχουν κλείσει -έχοντας πρώτα «φεσώσει» τους ίδιους αλλά και το δημόσιο- προσπαθώντας να αποδείξουμε στην πράξη πως «χωρίς εσένα, γρανάζι δεν γυρνά, εργάτη, μπορείς χωρίς αφεντικά». 
Ειλικρινά δεν ξέρω αν έχετε πάρει το μήνυμα των τελευταίων εκλογών και αυτό διότι συνεχώς οι Βουλευτές της Συμπολίτευσης ποντάρουν στη νεολαία, τον παραγωγικό κόσμο, τον κόσμο της εργασίας και του ζητούν να προσπαθήσει μαζί τους. Αν δεν το γνωρίζετε, η συντριπτική πλειοψηφία αυτών επέλεξε την πρόταση του ΣΥΡΙΖΑ, παρά τα εκβιαστικά σας διλήμματα.
Κυρίες και κύριοι Βουλευτές, δεν αργεί η ώρα που ο προϋπολογισμός δεν θα είναι έτοιμο ανακοινωθέν της κυβέρνησης για τους υπηκόους της, αλλά θα είναι το αποτέλεσμα της δημοκρατικής συμμετοχής της κοινωνίας. Θα είναι προϋπολογισμός για την εξυπηρέτηση των αναγκών της κοινωνίας και όχι του κεφαλαίου.
Κυρίες και κύριοι της συγκυβέρνησης, η κοινωνία σήμερα έχει ανάγκη διαφορετικά πράγματα από αυτά που προωθείτε. Είστε τουλάχιστον αναντίστοιχοι με τις κοινωνικές ανάγκες, τις ανάγκες των πολλών, γι’ αυτό θα ηττηθείτε. Οι μέρες της αφθονίας σας είναι μετρημένες.
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ/ΕΚΜ)","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"13497"," Ευχαριστούμε, κύριε συνάδελφε.
Το λόγο έχει ο κ. Καράμπελας, Βουλευτής της Νέας Δημοκρατίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13498"," Ευχαριστώ πολύ, κυρία Πρόεδρε.
Τις προηγούμενες ημέρες έγινε πολύς λόγος για τις αποζημιώσεις και τα προνόμια των Βουλευτών. Δυστυχώς, η απαξίωση του λειτουργήματος του Βουλευτή θυσιάζεται στο βωμό των εντυπώσεων. Δεν ήταν μισθολογικά -όπως πιστεύω και της συντριπτικής πλειοψηφίας όσων είμαστε εδώ μέσα- τα κίνητρά μου στην προσπάθεια που κατέβαλα για να εκλεγώ μέλος του ελληνικού Κοινοβουλίου και μάλιστα στην πιο κρίσιμη στιγμή της νεότερης ιστορίας της χώρας. 
Κατά την άποψή μου ούτε και για τους πολίτες θα πρέπει να είναι πρωτεύον το ποια είναι η αποζημίωση που λαμβάνουν οι Βουλευτές, αλλά θα πρέπει να τους απασχολεί ποιους επιλέγουν να στείλουν στο Κοινοβούλιο, ποιους επιλέγουν να τους υπηρετήσουν.
Το πρώτο πράγμα που επιβάλλεται να ενδιαφέρει έναν πολίτη είναι αν ο εκπρόσωπός του εκτελεί καλά τα καθήκοντά του. Κατ’ αντιστοιχία και οι Αρχηγοί των κομμάτων αυτό χρειάζεται να έχουν ως πρώτο μέλημα: να προσφέρουν στο λαό τις καλύτερες δυνατές επιλογές.
Επίσης πιστεύω ότι ήρθε η στιγμή να επανεξετάσουμε τον αριθμό των Βουλευτών. Το Σύνταγμα ορίζει ότι οι Βουλευτές δεν μπορεί να είναι λιγότεροι από διακόσιοι και περισσότεροι από τριακόσιοι. Καιρός, λοιπόν, να κινηθούμε προς το κατώτερο όριο. Ακόμη και διακόσιοι Βουλευτές μπορούν να φέρουν μια χαρά εις πέρας το κοινοβουλευτικό έργο και να εκπροσωπούν επάξια τα δέκα εκατομμύρια Έλληνες. Με όλα αυτά θέλω να πω πως δεν αρκεί μόνο η ποσότητα. Η ποιότητα και το ποιόν του αιρετού είναι αυτά που πρέπει να βρίσκονται σε πρώτο πλάνο. 
Κυρίες και κύριοι Βουλευτές, η πραγματικότητα που βιώνουμε είναι αμείλικτη και σκληρή και οφείλουμε όλοι εδώ μέσα να τη γνωρίζουμε. Μάλλον, όλοι τη γνωρίζουμε, αλλά κάποιοι ακόμα και τώρα -αυτές τις κρίσιμες ώρες- προτιμούν να αναλώνονται σε μικροπολιτικά παιχνίδια προσπαθώντας να οικοδομήσουν το πολιτικό τους μέλλον, πατώντας στον πόνο των Ελλήνων. 
Την ώρα που έχουμε καθήκον να είμαστε σοβαροί και υπεύθυνοι και να ενημερώσουμε όλους τους πολίτες για το πώς έχει η κατάσταση, κάποιοι συνεχίζουν να παριστάνουν τους ανήξερους, συνεχίζουν και παίζουν θέατρο. Ο πολιτικός τους λόγος συνοψίζεται σε δύο λέξεις: άκρατος λαϊκισμός. Ποντάρουν στην αποτυχία της Κυβέρνησης και κατ’ επέκταση όλης της χώρας, γιατί δεν είναι ικανοί να διαχειριστούν την παρούσα κατάσταση. Παραμένουν προσκολλημένοι σε μια παρωχημένη και αποτυχημένη πολιτική περασμένων δεκαετιών, σε μια πολιτική που μας οδήγησε εδώ που φθάσαμε σήμερα. 
Κυρίες και κύριοι Βουλευτές, πριν από λίγες μέρες το ελληνικό Κοινοβούλιο κλήθηκε να αποφανθεί για τη σωτηρία της χώρας. Το δίλημμα που τέθηκε ήταν μεγάλο και ψηφίσαμε να μην τεθεί η χώρα μας σε διεθνή απομόνωση, με όρους Βουλγαρίας και Αλβανίας, με επισφαλή σύνορα, επισφαλές νόμισμα και μη διασφαλισμένη επιβίωση πολιτών. 
Γνωρίζω πολύ καλά ότι η αντοχή και ανοχή της κοινωνίας έχουν εξαντληθεί. Είμαι και εγώ μέρος της. Δεν βρέθηκα εδώ από παρθενογένεση, ούτε παρέλαβα κάποια πολιτική κληρονομιά, σε αντίθεση με πολλούς εδώ μέσα, που, αφού πολιτεύθηκαν όλα τα προηγούμενα χρόνια με δανεικά από τις επόμενες γενεές, σήμερα φόρεσαν τα ρούχα του επαναστάτη, τα ρούχα του απελευθερωτή και, αφού μοίρασαν, σπατάλησαν το δημόσιο χρήμα ή -στην τελική- δεν έκαναν αυτό που το Σύνταγμα ορίζει και επιβάλλει στους Βουλευτές, δηλαδή να ασκούν κοινοβουλευτικό έλεγχο, σήμερα επέλεξαν τον εύκολο ρόλο του πρόσκαιρου λαϊκού ήρωα. 
Κυρίες και κύριοι Βουλευτές, ο ελληνικός λαός στήριξε και στηρίζει την ευρωπαϊκή προοπτική. Όμως οι παθογένειες της ελληνικής πραγματικότητας πρέπει και επιβάλλεται επιτέλους να λυθούν. Τέρμα πια η συντεχνιακή λογική. Τέλος οι συντεχνίες των βολεμένων. Όλοι πλέον θα αξιολογούνται και θα κρίνονται με αξιοκρατικά κριτήρια. 
Εμείς τολμάμε. Η Κυβέρνηση Σαμαρά τολμά. Το Υπουργείο Παιδείας και Θρησκευμάτων, Πολιτισμού και Αθλητισμού τάραξε επιτέλους τα νερά αυτών των λογικών. Χαρακτηριστικό παράδειγμα τριάντα χρόνια τώρα η παντελής έλλειψη αξιολόγησης αυτών που εκπαιδεύουν τα παιδιά μας. Το Υπουργείο Παιδείας, με απόφαση του Υπουργού, προωθεί προεδρικό διάταγμα για την αξιολόγηση των εκπαιδευτικών -διαδικασία που εφαρμόζεται στις περισσότερες χώρες της Ευρωπαϊκής Ένωσης- όχι για να κάνουμε κυνήγι μαγισσών, αλλά για να προωθούνται οι καλοί και να μένουν στάσιμοι οι μέτριοι. 
Επίσης, θα πρέπει άμεσα να αλλάξει το νομοθετικό πλαίσιο που διέπει το συνδικαλισμό. Ο συνδικαλισμός για τους συνδικαλιστές τελείωσε. Πρέπει όλοι να αναλάβουν τις ευθύνες τους και τις συνέπειες των πράξεών τους. Δεν είναι δυνατόν να ζούμε ξανά και ξανά φαινόμενα όπως αυτά της προηγούμενης εβδομάδας που οι απεργοί –εντός εισαγωγικών- «πήραν» τα μέσα μαζικής μεταφοράς στο σπίτι τους, τιμωρώντας ουσιαστικά όσους δεν διαθέτουν εναλλακτικές μορφές μετακίνησης, συμπολίτες μας που πηγαίνουν για μεροκάματο ή όπως το καλοκαίρι που έκλεισαν την Ακρόπολη οι υπάλληλοί της επειδή ίδρωσαν από τον καύσωνα...","ΙΩΑΝΝΗΣ ΚΑΡΑΜΠΕΛΑΣ",192
"13499"," Εντάξει, λίγος σεβασμός πρέπει να υπάρχει!","ΔΕΣΠΟΙΝΑ ΧΑΡΑΛΑΜΠΙΔΟΥ",538
"13500"," Απεργία ήταν!","ΑΘΑΝΑΣΙΟΣ ΠΕΤΡΑΚΟΣ",428
"13501"," ...ή όπως η μόνιμη απειλή κατεβάσματος του διακόπτη της ΔΕΗ! 
Όλοι θέλουμε και ονειρευόμαστε τη δημιουργία ενός καινούργιου κράτους, αλλά πάνω απ’ όλα είμαστε υποχρεωμένοι να το πράξουμε. Έχουμε μία ευκαιρία την τελευταία και γι’ αυτό είμαστε καταδικασμένοι να πετύχουμε και θα πετύχουμε. 
Κυρίες και κύριοι Βουλευτές, το πιο εύκολο για εμένα –και για πολλούς από εδώ μέσα- θα ήταν να είχα καταψηφίσει τα μέτρα. Θα είχα γίνει βραχυπρόθεσμα αρεστός σε πολλούς. Όμως έτσι θα είχα υπονομεύσει το μέλλον της πατρίδας μου. Αύριο και μετά την υπερψήφιση του προϋπολογισμού πρέπει να ξημερώσει μια νέα εποχή για τη χώρα, να σταματήσει η γκρίνια, η μεμψιμοιρία και η φαγωμάρα, να είμαστε όλοι προσηλωμένοι στον έναν και μοναδικό στόχο: την ανάπτυξη. 
Γι’ αυτό το λόγο ψήφισα τα τελευταία μέτρα και θα κάνω το ίδιο και στον προϋπολογισμό, δίνοντας με τις ψήφους μου το δικαίωμα στην Κυβέρνηση να υλοποιήσει όλα όσα μάς έχει υποσχεθεί. Κύριοι της Κυβέρνησης, πρέπει να υλοποιήσετε όλα όσα μάς έχετε υποσχεθεί!
Κλείνοντας, θα απευθυνθώ σε αυτούς που μας κατηγορούν και μας λένε προδότες. Είναι εκείνοι που οι κραυγές από τις σειρήνες της Αντιπολίτευσης ηχούν μελωδικά στα αυτιά τους. Έχω να τους πω ότι Ελλάδα δεν σημαίνει κακομοιριά, διχασμός, ψευτιά και κουτοπονηριά. Ελλάδα σημαίνει περηφάνια, αξιοπρέπεια, αξιοσύνη, τόλμη και όραμα για το μέλλον. Σε λίγα χρόνια όντας η χώρα απαλλαγμένη από ανάγκες δανεισμού, μεταρρυθμισμένη, μοντέρνα, ευρωπαϊκή, με πρωτογενή πλεονάσματα και σε τροχιά ανόδου να θυμούνται ότι στις 7 Νοεμβρίου 2012 κάποιοι την κράτησαν όρθια!
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΚΑΡΑΜΠΕΛΑΣ",192
"13502","  Ευχαριστούμε και εμείς. 
Το λόγο έχει ο κ. Ιωάννης Αμανατίδης, Βουλευτής του ΣΥΡΙΖΑ-ΕΚΜ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13503"," Ευχαριστώ, κυρία Πρόεδρε. 
Όλες αυτές τις ημέρες που συζητιέται στη Βουλή το μεσοπρόθεσμο και ο προϋπολογισμός χρησιμοποιήθηκαν και εφευρέθηκαν πολλές νέες λέξεις προσπαθώντας εναγωνίως να κρύψουν την αλήθεια. Μάταια όμως; 
Με αφορμή τον τελευταίο ομιλητή, θα θέλαμε να σας επισημάνουμε ότι οι εργαζόμενοι το μόνο τελικό όπλο που έχουν είναι η απεργία. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Το δικαίωμα της απεργίας -που είναι συνταγματικά κατοχυρωμένο- δεν θα μπορέσετε να το καταργήσετε ποτέ, γιατί είναι το μοναδικό όπλο που έχουν οι εργαζόμενοι απέναντι σε αυτούς που κόβουν τα δικαιώματά τους και τους παίρνουν τη ζωή. 
Κυρίες και κύριοι συνάδελφοι, η παρούσα συγκυβέρνηση δεν έχει την πολιτική νομιμοποίηση να προχωρήσει στα μέτρα αυτά όπως τα ψήφισε και δεν εννοώ τη νομιμοποίηση με βάση την κοινοβουλευτική πλειοψηφία στη Βουλή. Εκλεγήκατε στηριζόμενοι στην παραπλάνηση, στην εξαπάτηση του λαού και στον εκφοβισμό του. Εκλεγήκατε υποσχόμενοι: την επαναδιαπραγμάτευση και την επιμήκυνση. 
Η επαναδιαπραγμάτευση τελείωσε τον Ιούνιο, όταν ο Πρωθυπουργός κ. Σαμαράς ανέλαβε την ιδιοκτησία του μνημονίου. Την επιμήκυνση, όταν τη λέγατε, εννοούσατε –και αφήνατε τον κόσμο να καταλάβει- ότι τα μέτρα θα πάνε σε βάθος τετραετίας και ότι θα είναι πιο «ελαφρά». Με αυτά που φέρνετε –και με το μεσοπρόθεσμο και με τον προϋπολογισμό- το 70% των μέτρων παίρνονται μέσα στο 2013. Εξαπατήσατε έτσι για την επιμήκυνση τον ελληνικό λαό. 
Κύριε Υπουργέ των Οικονομικών, αυτό που κάνετε με τον προϋπολογισμό –και που γίνεται επί χρόνια- θα μπορούσε να το κάνει και ένα παιδί του δημοτικού. Για παράδειγμα, ποιο είναι το εύκολο; Έχω έξοδα-δαπάνες και έσοδα. Ποιοι είναι αυτοί από τους οποίους αμέσως μπορώ να κόψω; Δημόσιοι υπάλληλοι, εργαζόμενοι, μισθοί, συντάξεις. Πηγαίνετε επί τρία χρόνια συνέχεια και κατακρεουργείτε τους μισθούς και τις συντάξεις. Έχετε σκεφτεί ότι υπάρχει άλλος δρόμος; Ότι σε αυτήν τη χώρα υπάρχει πλούτος, κεφάλαιο, το οποίο πρέπει και μπορεί να φορολογηθεί;
Στο όνομα της ανταγωνιστικότητας καταστρέφετε τον κόσμο της εργασίας, μειώνοντας κατά 6% το κόστος εργασίας ανά τρίμηνο το οποίο όμως δεν πηγαίνει για την ανταγωνιστικότητα. Πηγαίνει για να μειωθούν οι ζημιές του κεφαλαίου. Για παράδειγμα, πόσο κινδυνεύει η ένταξή μας στο ευρώ αν φορολογήσετε τις offshore εταιρείες; Υπάρχουν δέκα με δεκατρείς χιλιάδες offshore εταιρείες, οι οποίες την τελευταία πενταετία είχαν τζίρο 500 δισεκατομμύρια, χωρίς να φορολογηθούν ούτε 1 ευρώ! Πώς είναι δυνατόν να κόβετε 30 ευρώ από συντάξεις του ΟΓΑ, από νεφροπαθείς, πολυτεκνικά επιδόματα και να μην κάνετε το αυτονόητο ως Υπουργείο, δηλαδή να ελέγξετε αν αυτοί που είναι στη λίστα Λαγκάρντ –δεν είπαμε ότι είναι παράνομοι, να ελέγξετε!- όντως έχουν βγάλει νόμιμα τα χρήματά τους έξω; 
Πώς είναι δυνατόν να μην έχετε σκεφτεί τα αποτελέσματα αυτής της πολιτικής, σύμφωνα με την οποία την τελευταία δεκαετία, όταν ανέβαινε το ΑΕΠ, εσείς κατεβάζατε τους φορολογικούς συντελεστές στο κεφάλαιο; Από πού περιμένετε να εισπράξετε χρήματα; Πάλι από το κόψιμο των μισθών και των συντάξεων!
Πόσο είναι η φοροδιαφυγή; Πόσο είναι η εισφοροδιαφυγή; Μια κυβέρνηση είναι για να δίνει λύσεις. Είναι η εύκολη λύση να πεις «κόβω μισθούς και συντάξεις». Η δύσκολη λύση -και εκεί που κρίνεται μια κυβέρνηση- είναι να βλέπει και να έχει σχέδιο και να προσπαθεί να πάρει και από τον πλούτο. 
Κύριοι της Κυβέρνησης, το καράβι το οδηγείτε στα βράχια της χρεοκοπίας και δυστυχώς τον ελληνικό λαό τον έχετε στα αμπάρια μέσα, χωρίς καμμία ελπίδα σωτηρίας. Όμως σχετικά με την ευρωπαϊκή οικογένεια που θέλετε: σε μια οικογένεια όλα τα μέλη είναι ισότιμα. Ο ελληνικός λαός δεν είναι ούτε η παραδουλεύτρα ούτε αυτός που θα του δώσεις ένα κομμάτι για να ζήσει. 
Πώς θέλετε να φέρετε την ανάπτυξη; Ξεπουλάτε, στην κυριολεξία, όλα τα εργαλεία ανάπτυξης. Είναι λαϊκισμός και κρατισμός να θέλουμε να είναι υπό δημόσιο έλεγχο και στο δημόσιο το νερό, η ενέργεια, τα λιμάνια, τα αεροδρόμια; Με τι εργαλεία θα πάτε να κάνετε την ανάπτυξη; Τίποτα δεν θα έχετε στα χέρια σας. Άρα, δεν είναι αυτός ο σκοπός σας.
Θα ήθελα να αναφερθώ λίγο στην παιδεία. Η παιδεία θυσιάζεται σαν άλλη Ιφιγένεια στα κοινά σας σχέδια με την τρόικα. Μιλήσατε και μιλάτε για εθνικό σχέδιο για την παιδεία. Ένα εθνικό σχέδιο για την παιδεία προϋποθέτει διάλογο, ένα διάλογο τον οποίο δεν κάνετε ποτέ.
Στην παιδεία -και επειδή βλέπω εδώ και συναδέλφους οι οποίοι διετέλεσαν στο Υπουργείο Παιδείας- υπήρξε πάντα λογιστική αντιμετώπιση. Λέτε, δηλαδή, στον προϋπολογισμό ότι θα εξοικονομήσουμε 50 εκατομμύρια από τις συγχωνεύσεις. Όταν ήρθε στην Επιτροπή Παιδείας ο κ. Αρβανιτόπουλος, είπε ότι με το σχέδιο «ΑΘΗΝΑ» -που είναι όραμα, αλλά θα καταλήξει να γίνει εφιάλτης- θα δούμε τις περιπτώσεις των συγχωνεύσεων με ακαδημαϊκά κριτήρια, και τότε μόνο θα γίνουν συγχωνεύσεις των πανεπιστημίων και το ίδιο σχεδιάζεται και για τις σχολικές μονάδες.
Μα, όταν βάζεις στόχο ότι θα εξοικονομήσεις 50 εκατομμύρια, αυτό σημαίνει ότι σαν Υπουργείο Παιδείας θα κάνεις τα αδύνατα δυνατά και όχι με ακαδημαϊκά κριτήρια να εξοικονομήσεις αυτά, να κόψεις δαπάνες, να κλείσεις σχολικές μονάδες, να κλείσεις πανεπιστήμια και όχι με ακαδημαϊκά κριτήρια τονίζω, αλλά με οικονομίστικα και λογιστικά κριτήρια.
Πού είναι η κοινωνική ευαισθησία όταν στον προϋπολογισμό για το Υπουργείο Παιδείας δεν φαίνεται πουθενά και ούτε ένα ευρώ πηγαίνει στις τετρακόσιες τριάντα εννέα χιλιάδες παιδιά που, με στοιχεία της UNICEF, βρίσκονται κάτω από το όριο της φτώχειας. Πού είναι η κοινωνική ευαισθησία, όταν σε μια βδομάδα τα σχολεία στη Φλώρινα και στη Βόρεια Ελλάδα θα κλείσουν, γιατί δεν έχουν πάρει τα χρήματα να τα δώσουν για το πετρέλαιο; Πού είναι η κοινωνική ευαισθησία, όταν σας λέμε το απλό: Δώστε πίσω το φόρο από ΦΠΑ του πετρελαίου και του φυσικού αερίου στα σχολεία, στις σχολικές επιτροπές;
Και βέβαια, ο πολιτισμός και ο αθλητισμός είναι μόνο λέξεις για το Υπουργείο αφού ουσιαστικά οι πιστώσεις είναι μηδαμινές. Απ’ ό,τι πιστεύω, το Υπουργείο θα πάψει να τις έχει αυτές τις λέξεις.
Μας έκανε μεγάλη εντύπωση η σπουδή σας μέσα στο μεσοπρόθεσμο, να «περάσετε» το κεφάλαιο Θ’ για την παιδεία. Ξαναμοιράσατε τα χαρτιά και από τα μικρά φροντιστήρια, ιδιωτικά εκπαιδευτήρια δώσατε τη μερίδα του λέοντος στα μεγάλα. Γιατί έπρεπε, δηλαδή, να είναι προαπαιτούμενο όλο το κεφάλαιο Θ’ για την παιδεία, έτσι ώστε η χώρα μας να πάρει τη δόση; Κινδυνεύει το ευρώ και απ’ αυτό; Θέλω να πω ότι εξυπηρετείτε συγκεκριμένα συμφέροντα.
Κυρίες και κύριοι Βουλευτές, η καταστροφή της κοινωνίας στο όνομα της εκπλήρωσης των δανειακών υποχρεώσεων δεν είναι μονόδρομος. Ο λαός μας, με τη μεγαλειώδη παρουσία του στις συγκεντρώσεις και τα συλλαλητήρια σε όλη τη χώρα, απαιτεί την ανατροπή αυτής της πολιτικής και την εφαρμογή μιας προοδευτικής λύσης εξόδου από την κρίση, σε όφελος της κοινωνίας και της χώρας. Εκπροσωπούμε το νέο, εκπροσωπούμε αυτό που θα αλλάξει τη χώρα, εκπροσωπούμε αυτό που θα φέρει την ανάπτυξη και τη σωτηρία της.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"13504"," Ευχαριστούμε, κύριε συνάδελφε και για τη συνέπεια του χρόνου.
Ο Βουλευτής της Νέας Δημοκρατίας κ. Κουτσούμπας Ανδρέας έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13505"," Δεν εκπροσωπείτε το νέο, κύριε συνάδελφε. Εκπροσωπείτε το παλιό. Όταν μας γυρίζετε πίσω στα παλιά, ότι θα φέρετε αγχόνες και λαϊκά δικαστήρια και στρατιωτικά δικαστήρια, όπως η Χρυσή Αυγή με την οποία ταυτίζεστε, εκεί μας γυρίζετε.
(Χειροκροτήματα από την πτέρυγα της Νέας Δημοκρατίας)
Και μπαίνω στον πειρασμό να επανέλθω σ’ αυτό το ζήτημα, διότι αισθάνθηκα άσχημα, όταν με πήρε τηλέφωνο ο γιος μου χθες το βράδυ και μου είπε: «Είσαι κλέφτης; Είσαι απατεώνας; Θα σε κρεμάσουν;».
Γιατί, κύριοι συνάδελφοι; Κοιτάξτε με στα μάτια εσείς που γελάτε. Με βλέπετε για τέτοιον;
Διότι, εσείς, κύριε συνάδελφε, που είπατε προηγουμένως ότι σε όλες αυτές τις κυβερνήσεις οι μέρες είναι μετρημένες, πρέπει να ξέρετε ότι στις κοινοβουλευτικές δημοκρατίες ο λαός αποφασίζει τίνος οι μέρες είναι μετρημένες. Πρέπει να ξέρετε ότι δεν έχουμε κανένα αφεντικό. Κυβερνήσαμε τον τόπο και κυβέρνησαν και όλες οι προηγούμενες κυβερνήσεις με ό,τι είχαν να δώσουν στον τόπο, γιατί τους εξέλεξε ο ελληνικός λαός.
Είμαστε μάρτυρες τα τελευταία εικοσιτετράωρα μιας συμπεριφοράς στο όνομα της Κοινοβουλευτικής Δημοκρατίας, μιας επιβαλλόμενης κοινοβουλευτικής τρομοκρατίας. Και το ποτήρι δεν ξεχείλισε χθες. Το ποτήρι είχε ξεχειλίσει από προχθές, όταν ο Αρχηγός της Αντιπολίτευσης εδώ μέσα, πριν την ψήφιση του μεσοπρόθεσμου, είπε ότι «δεν θα σας αφήσουμε να γίνετε εκατόν πενήντα ένας». Τι εννοούσε άραγε; Θα μας έκοβε τη Βουλή, να μην έρθουμε να ψηφίσουμε; Δεν θα άφηνε άλλους να έρθουν να ψηφίσουν;
Είναι υπόλογος απέναντι στον ελληνικό λαό. Απειλές, εκφοβισμοί, «θα χυθεί αίμα» ακούσαμε στην επιτροπή, «απατεώνες», «χωρίς ευαισθησία», «κοινωνικά ανάλγητοι», «θα περάσετε δικαστήριο».
Σας μοιάζουμε για τέτοιους; Σας προκαλώ να με κοιτάξετε στα μάτια. Μεγάλωσα μέσα σε ένα κονάκι, η μάνα μου ήταν εργάτρια και ο πατέρας μου κτηνοτρόφος. Κοιτάξτε με. Δεν ανέχομαι να βλέπουν τα παιδιά μου τέτοιες συμπεριφορές από την πλευρά σας. Πάλεψα στη ζωή μου και θέλω, επειδή έχετε μάθει μόνο να συνταγματολογείτε, να ρωτήσετε και κανένα ποινικολόγο αν αυτές οι ακραίες συμπεριφορές σας συνιστούν ποινικά αξιόλογες πράξεις. Εγώ θα ζητήσω από τον Πρόεδρο της Βουλής και όσους ήταν πάνω στην Έδρα τα Πρακτικά όλων των προηγούμενων ομιλητών να πάνε στην Επιτροπή Διαφάνειας και Δεοντολογίας, να δούμε αν έχουν διαπραχθεί αυτές οι ποινικά αξιόλογες πράξεις.
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)","ΑΝΔΡΕΑΣ ΚΟΥΤΣΟΥΜΠΑΣ",259
"13506"," Κυρίες και κύριοι συνάδελφοι, αφήστε το συνάδελφο να εκφραστεί.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13507"," Κυρίες και κύριοι συνάδελφοι, έχετε φανεί κατώτεροι των περιστάσεων. Προσωπικά δεν σας φοβάμαι, αλλά, αν πάθει κάτι η οικογένειά μου, σας θεωρώ ηθικά, πολιτικά και νομικά υπεύθυνους.
(Χειροκροτήματα από την πτέρυγα της Νέας Δημοκρατίας)
Σας καλώ, σας ζητώ, σας παρακαλώ να αλλάξετε κοινοβουλευτική συμπεριφορά. Μη σπέρνετε ανέμους, γιατί θα θερίσετε θύελλες. Μην επενδύετε στον διχασμό. Σας το ζητώ για το καλό της Ελλάδας. Μου κάνετε την τιμή να είμαι Πρόεδρος της Επιτροπής Σωφρονιστικού και συνεργάζομαι άψογα με όλα τα μέλη, με καλά παιδιά και από την Αριστερά και από το ΚΚΕ και από τη Δημοκρατική Αριστερά. Δεν μπορώ να καταλάβω αυτό το τριήμερο-τετραήμερο τι ήταν αυτή η συμπεριφορά εδώ μέσα.
Αυτά για να τα έχετε υπ’όψιν, να ξέρετε ότι είμαστε εδώ μια συμπαγής ομάδα. Στο όνομα της Κοινοβουλευτικής Δημοκρατίας θα την προστατεύσουμε.
Κυρίες και κύριοι συνάδελφοι, επί του προϋπολογισμού έχω την άποψη -που θεωρώ ότι αποτελεί κοινή διαπίστωση- ότι πρέπει χωρίς καθυστέρηση να αντιδράσουμε, να διορθώσουμε, να αλλάξουμε τις παθογένειες του πολιτικού μας συστήματος, που όλοι διαπιστώναμε ότι αποτελούν τροχοπέδη στην ευρωπαϊκή προοπτική της χώρας. Όμως, είτε δεν τολμούσαμε είτε δεν κάναμε τα αναγκαία άλματα προς τα εμπρός για τη ριζική αλλαγή. Μέναμε στις διαπιστώσεις και την ώρα των αποφάσεων μέναμε αγκυλωμένοι στις κομματικές, πολιτικές ιδεοληψίες, φοβούμενοι τις αντιδράσεις.
Και ενώ συμφωνούμε όλοι στη λήψη αναγκαίων μέτρων, αλλαγών των δομών της πολιτείας, διαρθρωτικών αλλαγών και μεταρρυθμίσεων, όταν όλοι πολιτικολογούμε για αυτά, όταν έρχεται η δύσκολη ώρα των αναγκαίων επιβεβλημένων παρεμβάσεων και αποφάσεων, τότε είμαστε απόντες ή συνταγματολογούμε.
Όταν, όμως, ειλικρινά επιθυμείς να αλλάξεις αυτό που κατηγορείς, που θεωρείς υπεύθυνο για τη σημερινή κατάσταση, πρέπει να είσαι αποφασισμένος να λάβεις και τις δύσκολες αποφάσεις, πέρα από οποιοδήποτε πολιτικό ή κομματικό κόστος.
Αυτήν την ευκαιρία και δυνατότητα μας δίνει, κυρίες και κύριοι συνάδελφοι, η συζήτηση και ψήφιση του προϋπολογισμού, για να αντιληφθεί ο ελληνικός λαός ποιοι είναι αποφασισμένοι να προχωρήσουν, να δώσουν όραμα και προοπτική στη χώρα, να υλοποιήσουν ένα νέο στρατηγικό σχέδιο για την πορεία της, που έχει ιδιαίτερη βαρύτητα αυτήν τη στιγμή, γιατί αποτελεί περιεχόμενο και είναι απόφαση μιας ευρύτερης πολιτικής και κοινωνικής συμμαχίας.
Σήμερα σηματοδοτείται η εθνική προσπάθεια μέσα από ένα δύσκολο δυσμενές διεθνές οικονομικό περιβάλλον, σ’ ένα κλίμα μεγάλης αβεβαιότητας, κάτω από ασφυκτικές πιέσεις, να υλοποιηθεί ο νέος στρατηγικός σχεδιασμός, που, πέρα από τα επιβεβλημένα μέτρα, χωρίς άλλη εναλλακτική λύση, περιέχει τις αναγκαίες αλλαγές της αναδιάρθρωσης του κράτους, της εξάλειψης της σπατάλης, του εξορθολογισμού των δαπανών, της αξιοποίησης της περιουσίας και του πλούτου της χώρας προς όφελος της κάθε τοπικής ή κεντρικής οικονομίας.
Ως προς τις μεταρρυθμίσεις -που όλοι συμφωνούμε στην αναγκαιότητα λήψης αυτών- ο προβληματισμός μου και αυτό ζητώ από την Κυβέρνηση, είναι να επιταχυνθούν οι διαδικασίες, για να έχουμε άμεσα αποτελέσματα.
Κυρίες και κύριοι συνάδελφοι, κατανοώ τις ανησυχίες και τους προβληματισμούς και έχετε δίκιο, αλλά θα σας θυμίσω αυτό που είχε πει ο ιδρυτής της παράταξης Κωνσταντίνος Καραμανλής: «Η Κυβέρνηση κινείται πάντα στο χώρο του εφικτού, η Αντιπολίτευση του επιθυμητού». Και εμείς, από την πλευρά μας, θα θέλαμε να δώσουμε περισσότερα, αλλά κρίνουμε ότι αυτή την αναγκαία στιγμή δεν υπάρχει δυνατότητα στο ελληνικό κράτος να δώσει κάτι περισσότερο.
Η δική σας συλλογιστική, όλων των δυνάμεων που είναι αντιμνημονιακές, της Αντιπολίτευσης, στηρίζεται σε ένα παράλογο επιχείρημα, τη θεωρία του εκβιασμού: Επειδή το κόστος από την έξοδο της Ελλάδας θα είναι μεγάλο, άρα θα εκβιάσουμε τους άλλους να μην βγούμε, γι’ αυτό λέμε κατάργηση μνημονίου, καταγγελία, στάση πληρωμών. Νομίζω ότι ή αυταπατόμαστε ή υποκρινόμαστε.
Κυρίες και κύριοι συνάδελφοι, έχω την εντύπωση ότι η ψήφιση του προϋπολογισμού θα αποτελέσει ορόσημο για την πορεία της χώρας. Ίσως είναι η τελευταία ευκαιρία. Ας δώσουμε θετική ψήφο, για να μη χαθεί η ευκαιρία. Είναι προϋπόθεση, για να δοθεί προοπτική και όραμα στη χώρα. Είναι μία εθνική προσπάθεια με άλλες πολιτικές δυνάμεις και αφήνοντας στην άκρη διαχωριστικές γραμμές, ιδεοληψίες του παρελθόντος, παλεύουμε για την ανατροπή, αφήνοντας πίσω το παρελθόν.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΚΟΥΤΣΟΥΜΠΑΣ",259
"13508"," Ευχαριστούμε, κύριε Κουτσούμπα.
Ο κ. Μαντάς Χρήστος εκ μέρους του ΣΥΡΙΖΑ έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13509"," Έχω την εντύπωση ότι η συζήτηση για τον προϋπολογισμό του 2013 εξελίσσεται κάπως περίεργα. Η συντριπτική πλειοψηφία των ανθρώπων που ζουν στη χώρα μας, πιστεύει ότι αυτός ο προϋπολογισμός δεν βγαίνει. Επίσης, νομίζω ότι και η συντριπτική πλειοψηφία εντός της Αιθούσης ξέρει πολύ καλά ότι αυτός ο προϋπολογισμός δεν βγαίνει.
Είναι δυνατόν, κυρίες και κύριοι συνάδελφοι, να πιστέψει κάποιος ότι εσείς της συγκυβέρνησης –που μόνο θόρυβο κάνετε πια με τα λόγια σας, αφού έχετε αφαιρέσει κάθε νόημα από τις λέξεις και τις έχετε ευτελίσει- μπορείτε να αρθρώσετε ένα στοιχειώδες ορθολογικό σχέδιο εξόδου από την κρίση; Δόγμα σας πια είναι ο ανορθολογισμός. Έχετε επιστρέψει εσείς και το σύστημά σας στην εποχή των σπηλαίων, αλλά με υπολογιστές με κενές οθόνες όπου παίζετε χρηματοπιστωτικά παιχνίδια, τζογάροντας τις ζωές των ανθρώπων.
Τολμάτε εσείς να εγκαλείτε το ΣΥΡΙΖΑ ότι δεν έχει εναλλακτική πολιτική, εναλλακτική λύση…","ΧΡΗΣΤΟΣ ΜΑΝΤΑΣ",299
"13510"," Να την ακούσουμε.","ΑΘΑΝΑΣΙΟΣ ΜΠΟΥΡΑΣ",350
"13511"," …τη στιγμή που μόνη σας πολιτική είναι το ψέμα, ο φόβος και ο εκβιασμός, που μόνη σας πολιτική είναι να παρακαλάτε πια ως υποτελείς ιθαγενείς τους πολιτικούς σας φίλους στην Ευρώπη να βγάλουν καμμία ανακοίνωση στήριξης, που μόνη σας πολιτική είναι οι οριζόντιες περικοπές, οι απολύσεις, τα λουκέτα, το ξεπούλημα των παραγωγικών μονάδων –όπως κάνατε με τη «ΔΩΔΩΝΗ», για παράδειγμα και σχεδιάζετε να το κάνετε παντού- που μόνη σας πολιτική είναι να βυθίζετε τον κόσμο στην απόγνωση στην πιο δύσκολη στιγμή, τη στιγμή της αρρώστιας και του πόνου που αδυνατεί να βρει λύση.
Άκουσα χθες τον Αναπληρωτή Υπουργό Υγείας. Δεν κατάλαβα για τι ακριβώς μιλούσε, για ποια πραγματικότητα μιλούσε. Μου έμοιαζε σαν Υπουργός της Ηλεκτρονικής Διακυβέρνησης. Μιλούσε πολύ περισσότερο για το πώς θα εκσυγχρονίσει –ένα θετικό πράγμα που θα έπρεπε να γίνει χρόνια πριν, εγώ δεν έχω κανένα πρόβλημα να πω ότι είναι θετικό- αλλά είναι σαν να έχει τεράστια απόσταση απ’ αυτό που συμβαίνει στην πραγματικότητα.
Μόνη σας εναλλακτική λύση, κυρίες και κύριοι συνάδελφοι, είναι να μετατρέπετε το δικαίωμα στη μόρφωση σε προνόμιο των πολύ λίγων πια, να διαλύετε και να ξεθεμελιώνετε το δημόσιο σχολείο και να μετατρέπετε το δημόσιο πανεπιστήμιο σε ένα πανεπιστήμιο της ολιγαρχίας, όπως πολύ εύστοχα έγραψε σήμερα ο Νίκος Παρασκευόπουλος, για να κάνετε μεγάλες μπίζνες με τα ιδιωτικά κολλέγια. Διότι είναι μεγάλη «μπίζνα» η εκπαίδευση. Το έχει διδάξει αυτό το Ηνωμένο Βασίλειο.","ΧΡΗΣΤΟΣ ΜΑΝΤΑΣ",299
"13512"," Μακάρι να κάναμε μεγάλες μπίζνες!","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13513"," Μακάρι, ε; Μπράβο! Πάρα πολύ ωραία!
Μόνη σας πολιτική είναι να ταΐζετε το ναζιστικό κατάλοιπο μαύρων εποχών, για να καθαρίσει τους φτωχούς και τους ανήμπορους, γιατί είναι διαφορετικοί, διότι έχουν άλλο χρώμα. «Τον πεινασμένο που σ’ άρπαξε το τελευταίο ψωμί, σαν εχθρό τον αντιμετωπίζεις. Μα, τον κλέφτη που δεν πείνασε ποτέ του δεν τολμάς να αρπάξεις από το λαρύγγι.», έλεγε προφητικά ο Μπρεχτ. Ας τον θυμόμαστε όλες και όλοι.
Ακούστε, λοιπόν, την εναλλακτική μας πρόταση. Πρώτον, σταματάμε την καταστροφή που φέρνουν τα μέτρα σας και σας ανατρέπουμε από τα στασίδια της φαύλης εξουσίας που έχετε γαντζωθεί μέσα από το μόνο δημοκρατικό δρόμο που υπάρχει, τις εκλογές. 
Δεύτερον, ακυρώνουμε τα μνημόνια και στη θέση τους συγκροτούμε ένα σχέδιο παραγωγικής ανασυγκρότησης της χώρας και δίκαιης αναδιανομής του πλούτου, στηρίζοντας τα βασικά κοινωνικά αγαθά και την ανθρώπινη αξιοπρέπεια.
Τρίτον, επαναδιαπραγματευόμαστε ως ισότιμοι εταίροι τη δανειακή σύμβαση και το ζήτημα του χρέους στην ευρωπαϊκή του διάσταση, δημιουργώντας τις κατάλληλες συμμαχίες ιδιαίτερα με τον ευρωπαϊκό νότο, με στόχο τη διαγραφή μεγάλου μέρους του και την αποπληρωμή του με ρήτρα ανάπτυξης.
Τέταρτον, ανοίγουμε το δρόμο για ριζικές αλλαγές στο πλαίσιο όλων των τομέων στη Δημόσια Διοίκηση, στην ανάπτυξη, στην οικονομία, στην παιδεία και την υγεία, στην τοπική αυτοδιοίκηση, παντού, με λαϊκή συμμετοχή και κινητοποίηση.
(Θόρυβος στην Αίθουσα)
Σας παρακαλώ, κυρία Πρόεδρε, αν θέλετε, προστατέψτε με από το θόρυβο.","ΧΡΗΣΤΟΣ ΜΑΝΤΑΣ",299
"13514","  Κύριοι συνάδελφοι, παρακαλώ να κάνετε ησυχία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13515"," Η Ελλάδα που ονειρευόμαστε και θέλουμε μαζί με όλο το λαό να χτίσουμε, δεν θα έχει καμμία σχέση με τα δικά σας κατασκευάσματα. Αυτή η πορεία είναι πορεία αγώνων, ρήξης, συλλογικής προσπάθειας, λαϊκής ανάτασης. Είναι δύσκολος δρόμος, αλλά είναι δρόμος ελπίδας. 
Επαναλαμβάνετε στερεότυπα, λες και αυτό τάχα μας στριμώχνει, την ερώτηση «πού θα βρείτε τα λεφτά». Σας λέμε ότι το πρόβλημα είναι πια εσείς πού θα βρείτε τα λεφτά και πώς θα τα χρησιμοποιήσετε βεβαίως. Το πρόβλημα είναι ότι δεν σας περνά καν από το μυαλό ότι υπάρχει άλλη λύση εκτός από το μονόδρομο της καταστροφής που πιστά υπηρετείτε. 
θα σας βάλω ένα κουΐζ, κύριε Υπουργέ. Αν ρωτήσετε ένα νέο άνθρωπο, μία νέα γυναίκα ή ένα νέο άντρα, «τι δουλειά κάνει», τι νομίζετε ότι θα σας απαντήσει; Σκεφτείτε το. Το πιθανότερο είναι ότι θα σας απαντήσει «ψάχνω για δουλειά ή ετοιμάζομαι να φύγω στο εξωτερικό».
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Άραγε, εσείς είστε μάγοι που βρήκατε τα λεφτά για μισθούς και συντάξεις από τον Ιούνιο, ενώ τα διαθέσιμα –σύμφωνα με όσα λέγατε εσείς- έπρεπε να είχαν τελειώσει εδώ και μήνες; Τι έχετε, μυστικά κονδύλια που τα βγάζετε σιγά-σιγά ή μήπως εσείς, όταν είχατε λεφτά την περίοδο της ισχυρής Ελλάδας και μετά, οικοδομήσατε μία άλλη Ελλάδα;","ΧΡΗΣΤΟΣ ΜΑΝΤΑΣ",299
"13516"," Κάνουμε καλή διαχείριση, κύριε συνάδελφε!","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13517"," Ποιοι ζούσαν με δανεικά; Ποιοι ήταν οι τεμπέληδες; Μήπως οικοδομήσατε κανένα δίκαιο φορολογικό σύστημα; Μήπως ανοίξατε προοπτικές για τους νέους ανθρώπους; Μήπως στηρίξατε καμμία παραγωγική ανασυγκρότηση της χώρας; Νομίζετε ότι μπορείτε να πείσετε κανέναν ότι θα το κάνετε τώρα; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Νομίζετε ότι δημιουργείται στη χώρα πολιτική σταθερότητα; Έχετε την αίσθηση ότι εσείς, που είστε το συνώνυμο της αστάθειας, δημιουργείτε πολιτική σταθερότητα στη χώρα; Τολμάτε να λέτε στο λαό «μαζί τα φάγαμε», όταν  το φαγοπότι έχει πάει σύννεφο και κανείς δεν τιμωρείται, εκτός από τα ραμολιμέντα του δικού σας συστήματος που τα χρησιμοποιείτε ως πρόσχημα; 
Και τώρα που οι δανειστές κάνουν τους δύσκολους με τη δόση με πρόσχημα την Ελλάδα –παίζοντας γενικότερα παιχνίδια βεβαίως- μήπως δεν θέλουν οι ίδιοι να πάρουν τα χρωστούμενα ή αφού δώσατε το χέρι της χώρας, χωρίς να έχετε κανένα δικαίωμα, κάποιοι επιδιώκουν να φάνε ολόκληρο το σώμα, φυσικά με ντόπιους συνεργούς;
Αφήστε τα προσχήματα, λοιπόν, που χρησιμοποιείτε. Αφήστε τα δήθεν ερωτήματα, για τα οποία με ενδιαφέρον τώρα τάχα ψάχνετε για απάντηση, γιατί το πρόβλημα είστε εσείς και οι πολιτικές σας, επειδή προσπαθείτε να συσκοτίσετε το ανεξίτηλο ταξικό πρόσημο του προϋπολογισμού σας που είναι πρόσημο πλουτοκρατικό υπέρ των ισχυρών και των συμφερόντων τους, υπέρ των εθνικών εργολάβων και καναλαρχών που πιστά υπηρετείτε.
Καταψηφίζουμε, λοιπόν, τον προϋπολογισμό της βαρβαρότητας με όλη μας τη δύναμη.
Θα σας διαβάσω ακόμα ένα ποίημα του Μπρεχτ, από το «Εγκώμιο στη διαλεκτική», το οποίο λέει «Όποιος ακόμα ζει, δεν λέει: Ποτέ! Το σίγουρο δεν είναι σίγουρο. Όπως ακριβώς είναι, έτσι δε μένει. Όταν πουν ό,τι είχαν οι κυρίαρχοι να πούνε, θα μιλήσουν οι κυριαρχούμενοι. Ποιος τολμά να πει: Ποτέ; Ποιος φταίει σαν η καταπίεση παραμένει; Εμείς. Ποιος θα φταίει σαν η καταπίεση συντριβεί; Εμείς πάλι.»
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΜΑΝΤΑΣ",299
"13518"," Ευχαριστούμε, κύριε συνάδελφε.
Κυρίες και κύριοι συνάδελφοι, έχει ζητήσει το λόγο για λίγο ο Αναπληρωτής Υπουργός Οικονομικών κ. Χρήστος Σταϊκούρας.
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13519"," Κύριοι συνάδελφοι, αποφεύγω τις πολλές και τις συνεχείς παρεμβάσεις. Γι’ αυτό έχω συλλέξει μια σειρά από παρατηρήσεις τις οποίες θα ήθελα να καταθέσω. Επίσης, θα ήθελα να καταθέσω στα Πρακτικά τους σχετικούς δείκτες. 
Πρώτα απ’ όλα άκουσα από την Αξιωματική Αντιπολίτευση να λέει ότι εμείς εκτιμούμε πως η ύφεση είναι 4,5% και ότι οι εταίροι εκτιμούν ότι η ύφεση θα είναι υψηλότερη το 2013. Ψευδές. Εμείς εκτιμούμε ότι η ύφεση θα είναι 4,2% και όλες οι εκτιμήσεις των εταίρων μιλούν για χαμηλότερη ύφεση. 
Εμείς εκτιμούμε ότι το 2012 η ύφεση θα είναι 6,5% και οι εταίροι εκτιμούν ότι θα είναι 6%. Εμείς είμαστε πολύ πιο συντηρητικοί στις εκτιμήσεις και μάλιστα στο μεσοπρόθεσμο έχουμε βάλει και μια σειρά κινδύνων για την υλοποίηση αυτών των στόχων. 
Άκουσα για ταμειακά διαθέσιμα. Η απάντηση είναι απλή. Γίνεται ορθολογική διαχείριση των όποιων διαθεσίμων έχουμε, γίνεται ικανοποιητική εκτέλεση του προϋπολογισμού και μπορούμε και αντλούμε επιπλέον κεφάλαια από έντοκα γραμμάτια. 
Άκουσα υπερβολές για το ύψος και την εξέλιξη του χρέους. Μάλιστα, άκουσα συναδέλφους να λένε και χθες και σήμερα ότι το χρέος αυξάνει ανεξέλεγκτα. Εξηγούμαι. Για όσο χρονικό διάστημα έχουμε δημοσιονομικό έλλειμμα, είναι προφανές ότι το δημόσιο χρέος θα αυξάνει, τουλάχιστον με βάση το έλλειμμα του χρόνου αναφοράς. Αυτό είναι το προφανές. Όταν, μάλιστα, βαθαίνει η ύφεση, όπως συμβαίνει τα τελευταία χρόνια, τότε ο δείκτης του δημοσίου χρέους, ως προς το ΑΕΠ, αυξάνει ανάλογα, ειδικά όταν διευρύνεται η διαφορά μεταξύ του επιτοκίου δανεισμού και του ρυθμού ανάπτυξης της ελληνικής οικονομίας ή της όποιας οικονομίας. Και αυτό είναι κάτι που θα πρέπει να συνεκτιμηθεί στις προτάσεις για τη βιωσιμότητα του χρέους. 
Με βάση, όμως, το μεσοπρόθεσμο που έχετε στην κατοχή σας και εξαιτίας της αναδιάρθρωσης του χρέους που έγινε πρόσφατα, αλλά και της μείωσης των ελλειμμάτων, η μεταβολή του χρέους την περίοδο 2013-2016 είναι κατά μέσο όρο 5,7 δισεκατομμύρια ευρώ, πολύ χαμηλότερο απ’ ό,τι αυξάνονταν το χρέος τα προηγούμενα χρόνια. Να το πω διαφορετικά; Την περίοδο 2013-2016 το χρέος θα αυξηθεί κατά 23 δισεκατομμύρια ευρώ, όσο ήταν περίπου η αύξηση σε ένα χρόνο μέχρι τότε. Και σε ό,τι αφορά το κόστος εξυπηρέτησης, οι τόκοι από 16,3 δισεκατομμύρια το 2011 αναμένεται να μειωθούν στο 8,9 δισεκατομμύρια το 2013, περίπου στο μισό. 
Επιβεβαιώνεται, συνεπώς, η ορθή προσέγγιση της Κυβέρνησης εθνικής ευθύνης να θέσει ως κομβικό στόχο τη δημιουργία πρωτογενών πλεονασμάτων από του χρόνου, έτσι ώστε η χώρα να πορεύεται με βαθμιαία μειούμενες δανειακές ανάγκες. 
Συνεπώς θα πρέπει να πετύχουμε τουλάχιστον πρωτογενή πλεονάσματα, να επιτύχουμε την ανακοπή της ύφεσης και την επαναφορά της οικονομίας σε τροχιά ανάπτυξης, να προχωρήσει το πρόγραμμα αποκρατικοποιήσεων και αξιοποίησης της περιουσίας του δημοσίου. Όπως προκύπτει και από το περιεχόμενο του προϋπολογισμού, κινούμαστε εντατικά, μεθοδικά και δυναμικά προς αυτήν την κατεύθυνση. 
Το σχετικό πίνακα με τη ροή του χρέους θα τον καταθέσω στη συνέχεια στα Πρακτικά. 
Όσον αφορά τώρα τις κοινωνικές μεταβιβάσεις, οι κοινωνικές μεταβιβάσεις σε είδος δεν είναι συγκρίσιμο μέγεθος για όλες τις ευρωπαϊκές οικονομίες, καθώς μεγάλο μέρος τους δεν προστίθεται, αλλά αφαιρείται από τις λοιπές κοινωνικές μεταβιβάσεις. Οι κοινωνικές μεταβιβάσεις εκτός αυτών σε είδος, αποτελούν το βασικό εργαλείο άσκησης κοινωνικής πολιτικής, καθώς αφορούν άμεση απόδοση χρηματικών ποσών σε δικαιούχους με άμεση ωφέλεια γι’ αυτούς. Στην κατηγορία αυτή, η Ελλάδα βρίσκεται τα τελευταία χρόνια σε σαφώς υψηλότερο επίπεδο από τις άλλες χώρες της Ευρωπαϊκής Ένωσης και η διαφορά διευρύνεται. 
Όμως, δυστυχώς, η μείωση που επιτυγχάνεται στη χώρα μας στο ποσοστό πολιτών που βρίσκονται σε κίνδυνο φτώχειας –και μίλησε ο κ. Πανούσης γι’ αυτό- δεν είναι σε καμμία περίπτωση αντίστοιχη των μεγάλων ποσών που δαπανώνται στη χώρα για το σκοπό αυτό και σε κάθε περίπτωση υπολείπεται της αντίστοιχης μείωσης των άλλων ευρωπαϊκών χωρών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ενδεικτικά αναφέρω ότι το ποσοστό φτώχειας μειώνεται κατά περίπου τρεις ποσοστιαίες μονάδες στην Ελλάδα, έναντι εννέα ποσοστιαίων μονάδων στην Ευρωπαϊκή Ένωση. Δηλαδή η αποτελεσματικότητα των σχετικών δαπανών στην Ελλάδα βρίσκεται στο 1/3 της αντίστοιχης αποτελεσματικότητας στην Ευρωπαϊκή Ένωση. Το γεγονός αυτό αποδεικνύει ότι υπάρχει ευρύ πεδίο για τον εξορθολογισμό και τη βελτίωση της αποτελεσματικότητας των κοινωνικών δαπανών, χωρίς να επηρεαστεί το βασικό επίπεδο κοινωνικής προστασίας. Και αυτό πράττει η σημερινή Κυβέρνηση. 
Θα καταθέσω τους αντίστοιχους πίνακες στα Πρακτικά. 
Τέλος, υπάρχουν μηδενιστικές και ισοπεδωτικές αξιολογήσεις του έργου και των αποτελεσμάτων της Κυβέρνησης εθνικής ευθύνης από διάφορες πτέρυγες της Αντιπολίτευσης. Μόλις πριν από λίγο άκουσα ότι ο προϋπολογισμός δεν βγαίνει. Εξηγούμαι. Υπάρχουν ήδη ορισμένα θετικά δείγματα γραφής της Κυβέρνησης εθνικής ευθύνης που δίνουν μια εικόνα ανατροπής της αίσθησης αδιεξόδου που είχε δημιουργηθεί και τα οποία επιτρέπουν εφ’ εξής τη διαμόρφωση θετικών προσδοκιών για την ελληνική οικονομία. 
Πρώτα απ’ όλα, είναι ικανοποιητική η εκτέλεση του προϋπολογισμού. Χθες αναφέρθηκα εκτενώς σ’ αυτή. Υπάρχουν τα σχετικά διαγράμματα τα οποία επιβεβαιώνουν την επίτευξη των στόχων με όλο και καλύτερο ρυθμό, σε σχέση με την περσινή χρονιά. Μιλάμε για το έλλειμμα.","ΧΡΗΣΤΟΣ ΣΤΑΪΚΟΥΡΑΣ",476
"13520"," Και στα έσοδα;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"13521","  Και στα έσοδα είναι πάνω κατά 1,4 φέτος από πέρυσι. Έδωσα τα σχετικά στοιχεία χθες στην Ολομέλεια. 
Δεύτερον, έχουμε την επίτευξη από το 2012, εξαιτίας προσαρμογής που έχει γίνει τα τελευταία τρία χρόνια, κυκλικά διορθωμένου πρωτογενούς πλεονάσματος, δηλαδή, αν βγάλουμε έξω την επίδραση της ύφεσης. Το Διεθνές Νομισματικό Ταμείο εκτιμά 0,9 και 4,2 εκτιμά η Ευρωπαϊκή Επιτροπή με την προχθεσινή της έκθεση. 
Επίσης, έχουμε τη μείωση της απόδοσης των ελληνικών κρατικών ομολόγων. Όποιος παρακολουθεί τον Τύπο, θα το διαπιστώσει. 
Ακόμα, έχουμε τη μείωση των επιτοκίων στις εκδόσεις εντόκων γραμματίων. Θέλω να σας πω ότι η πλέον πρόσφατη εξαμηνιαία έκδοση έγινε με επιτόκιο 4,41%, που είναι το χαμηλότερο επιτόκιο έκδοσης από τότε που μπήκαμε σε μηχανισμό στήριξης. 
Επιπλέον, έχουμε την αποκλιμάκωση του εναρμονισμένου δείκτη τιμών καταναλωτή, ο οποίος βρίσκεται στο χαμηλότερο επίπεδο από τον Οκτώβριο του 2009, παρά πράγματι τις στρεβλώσεις που υπάρχουν στις αγορές. 
Έχουμε την ενίσχυση της ανταγωνιστικότητας της οικονομίας. Το ισοζύγιο τρεχουσών συναλλαγών –και ακούω πολλούς να μιλούν γι’ αυτό- βελτιώθηκε. Οι εξαγωγές αυξήθηκαν. Τον Αύγουστο είχαμε πλεόνασμα. Το οκτάμηνο είχαμε έλλειμμα 4,6 δισεκατομμύρια, έναντι 13,7 δισεκατομμύρια το αντίστοιχο περσινό οκτάμηνο. 
Τέλος, έχουμε την ενδυνάμωση του επιχειρηματικού περιβάλλοντος. Σύμφωνα με την Παγκόσμια Τράπεζα και όχι με δικές μας εκτιμήσεις -και μίλησε ο κ. Χατζηδάκης χθες γι’ αυτό- η κατάταξη της ελληνικής οικονομίας βελτιώθηκε κατά είκοσι δύο θέσεις σε σχέση με πέρυσι. Συνεπώς το στοίχημα μέρα με την ημέρα κερδίζεται όχι με επικοινωνιακούς τακτικισμούς αλλά με ταπεινότητα, σκληρή δουλειά και μεθοδικότητα. 
Όλοι οι πίνακες είναι στη διάθεσή σας. 
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά τους προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"13522"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13523"," Κυρία Πρόεδρε, μου επιτρέπετε να πω κάτι επί της διαδικασίας;","ΝΙΚΟΛΑΟΣ ΒΟΥΤΣΗΣ",75
"13524","  Ορίστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13525"," Επειδή είμαστε στην τελευταία κρίσιμη μέρα και θέλουμε να μιλήσουν όσο το δυνατόν περισσότεροι συνάδελφοι, θα θέλαμε να σας υποβάλουμε το αίτημα, ώστε να το εξετάσετε και με τους άλλους Αντιπροέδρους, να μη μιλήσουμε όσο το δυνατόν, όλοι οι Υπουργοί και όσοι μιλήσουν, να μιλήσουν όσο το δυνατόν λιγότερο, εξαιρουμένων βεβαίως των Υπουργών Οικονομικών, διότι θα πρέπει να μας απαντήσουν. Χθες εκ των πραγμάτων –και έχουν κάθε δικαίωμα- ο μισός τους λόγος αφορούσε την ιδεολογική αντιπαράθεση της Αίθουσας. Όλο αυτό θα έχει ως αποτέλεσμα να μείνουν δεκάδες συνάδελφοι όλων των πτερύγων έξω από τη δυνατότητα να τοποθετηθούν. Σας παρακαλώ, λοιπόν, να δείτε αυτό το θέμα ως Προεδρείο εγκαίρως.","ΝΙΚΟΛΑΟΣ ΒΟΥΤΣΗΣ",75
"13526"," Θα το δούμε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13527","  Κύριε συνάδελφε, δεν πρόκειται να κάνω άλλη παρέμβαση.","ΧΡΗΣΤΟΣ ΣΤΑΪΚΟΥΡΑΣ",476
"13528"," Κύριε Σταϊκούρα, και να κάνετε άλλη παρέμβαση, είστε Αναπληρωτής Υπουργός Οικονομικών και μπορείτε να τοποθετείστε. Όμως, παρ’ όλα αυτά, θα παρακαλούσα και τους συναδέλφους να τηρούν το χρόνο, γιατί έτσι δίνουν τη δυνατότητα και σε άλλους συναδέλφους να μιλήσουν. 
Πάντως, θα συζητήσουμε την επισήμανση που έκανε ο κύριος συνάδελφος. Ίσως να μειωθεί ο χρόνος σε όλους. Όμως, θα πρέπει να τηρούμε τους χρόνους μας όσο γίνεται. 
Το λόγο έχει ο Βουλευτής της Νέας Δημοκρατίας κ. Δημήτριος Τσουμάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13529","  Ευχαριστώ πολύ, κυρία Πρόεδρε.
Κυρίες και κύριοι συνάδελφοι, ο προϋπολογισμός του 2013 που συζητάμε σήμερα είναι ασφαλώς ο πιο κρίσιμος της νεότερης ιστορίας της χώρας μας. Είναι ένας προϋπολογισμός πολύ διαφορετικός από αυτούς των προηγούμενων ετών, ένας προϋπολογισμός που έχει σχεδιαστεί και έρχεται να ψηφιστεί και να υλοποιηθεί κάτω από πολύ συγκεκριμένες οικονομικές συνθήκες και δεδομένα. 
Το 2013 αποτελεί ένα έτος κρίσιμο, μια κομβική χρονιά για τη χώρα μας, στην οποία θα κριθεί κατά πόσο η Ελλάδα θα συνεχίσει να είναι στην πρώτη γραμμή της Ευρώπης. 
Θα πρέπει, λοιπόν, να αντιληφθούμε όλοι μας πως αυτός ο προϋπολογισμός απαιτεί κατά κύριο λόγο μια μείζονα πολιτική απόφαση που θα σημάνει μια νέα εποχή για τη χώρα μας. 
Την τελευταία τριετία έχουμε γίνει όλοι μας μάρτυρες ενός διεθνούς διασυρμού της πατρίδας μας. Η Ελλάδα αντιμετωπίζεται ως ο μεγάλος ασθενής ή ως ο επαίτης της Ευρώπης. Δεν φταίει μόνο η οικονομική κρίση που μας οδήγησε σ’ αυτήν την κατάσταση, αλλά φταίει κυρίως το γεγονός ότι η κρίση αυτή μας βρήκε απροετοίμαστους και υπερχρεωμένους ως χώρα. Φταίμε και εμείς, γιατί από την ένταξή μας στην Ευρωπαϊκή Ένωση και εντεύθεν, δεν δώσαμε τη δέουσα προσοχή στα διαρθρωτικά προβλήματα αυτής της χώρας. 
Οι πολιτικές που ακολουθήσαμε τα τελευταία χρόνια είχαν ως αποτέλεσμα να ενταθεί η δημοσιονομική κρίση, αλλά και να δημιουργηθεί ένα λάθος παραγωγικό μοντέλο που στηρίχθηκε στην ιδιωτική, αλλά και στη δημόσια κατανάλωση και στην αναδιανομή του πλούτου μέσω του φορολογικού συστήματος, αντί να προάγει την ανάπτυξη και την ανταγωνιστικότητα. 
Δημιουργήσαμε ουσιαστικά μία κλειστή εσωστρεφή οικονομία με έντονο το στοιχείο του ιδιωτικού, αλλά και του δημόσιου καταναλωτισμού, μία οικονομία που βασίστηκε σε μη ανταγωνιστικές υπηρεσίες, μία οικονομία η οποία δεν μπορούσε να διαχειριστεί τα χαμηλά επιτόκια, το άφθονο τραπεζικό χρήμα, αλλά και το υπέρογκο δημόσιο χρέος. Δημιουργήσαμε μία οικονομία στην οποία ήταν διάχυτη η αντίληψη της συνδικαλιστικής κηδεμόνευσης του ιδιωτικού, αλλά κατά βάση και του δημόσιου τομέα, των όποιων πρωτοβουλιών αναπτύχθηκαν στο παρελθόν, κηδεμόνευσης που ανέπτυσσε την αντίληψη ότι το ταμείο του Πατισάχ είναι θάλασσα και όποιος δεν τρώει από αυτό είναι χοίρος. Όχι γιατί ο συνδικαλισμός είναι a priori εξοβελιτέος, αλλά εξαιτίας των αντιλήψεων ότι ο συνδικαλισμός είναι βραχίονας κυβερνητισμού, με αποτέλεσμα να είναι δυσδιάκριτα τα όρια της κομματικής καθυπόταξης. 
Παρατηρώντας κάποιος όσα ζήσαμε τις τελευταίες ημέρες, θα έβγαζε αβίαστα το συμπέρασμα ότι είμαστε θεατές, αλλά και ταυτόχρονα πρωταγωνιστές ενός ιδιότυπου θεάτρου του παραλόγου. Μία Κυβέρνηση που βασίζεται στην αίσθηση της συνευθύνης για την προοπτική της χώρας και μια Αντιπολίτευση, η οποία ζει και βρίσκεται σε άλλη εποχή, σε άλλη χώρα και σε άλλη ιστορική περίοδο. 
Ποιος, κύριοι συνάδελφοι, δεν αγωνιά για το μέλλον αυτής της χώρας; Ποιος δεν αφουγκράζεται τον παλμό και την αγωνία όλων των Ελλήνων; Ποιος δεν βλέπει τις δυσκολίες και τα αδιέξοδα που καλύπτουν τμήματα της κοινωνίας μας; Αβίαστα θα πω, όλοι. Από το σημείο, όμως, αυτό μέχρι το σημείο της πλήρους άρνησης, της πλήρους απόρριψης των όποιων επιλογών προωθούνται, προκειμένου να αποφευχθεί οριστικά ο κίνδυνος να θεωρηθούν μάταιες όλες οι προσπάθειες του ελληνικού λαού, υπάρχει τεράστια απόσταση. Από τη μια είναι η Κυβέρνηση, με μια έξαρση ευθύνης απέναντι στην ιστορία και τον τόπο για να έχει προοπτική και μέλλον και από την άλλη μια Αντιπολίτευση που δεν καταθέτει καμμιά συγκεκριμένη πρόταση για την πρακτική που πρέπει να ακολουθήσουμε, παρά με φωνασκίες, ύβρεις και απειλές υπόσχεται ακόμα και τώρα τα πάντα στους πάντες, σαν να μην γνωρίζει το δυσχερές ούτε το μέγεθος των προβλημάτων.
Εδώ, όμως, κυρίες και κύριοι συνάδελφοι, τίθεται το δίλημμα που έθεσε ο ποιητής κι εγώ παραφράζω: «εκείθε με τους ζωντανούς, εδώθε με το Χάρο». Ναι, κυρίες και κύριοι συνάδελφοι, η απόφαση είναι ειλημμένη γιατί αυτή είναι η απαίτηση των πολιτών που μας έστειλαν εδώ για τη λήψη μέτρων και για θέσπιση διαδικασιών, να μπορούμε και τα εμπόδια να διαβούμε για να πούμε «εκείθε με τους ζωντανούς», εκεί που είναι η θέση της Ελλάδας, μέσα στα ευρωπαϊκά δρώμενα ως ισότιμος εταίρος και όχι παρίας σε μια γωνιά και επαίτης.
Και να είστε σίγουροι, κυρίες και κύριοι συνάδελφοι, ότι το άλμα αυτό θα γίνει. «Τραγικοί, μοιραίοι και άβουλοι αντάμα» όσοι ενώ θα μπορούσαν να συνεισφέρουν σε αυτήν τη συλλογική προσπάθεια, για λόγους τακτικισμού αρνήθηκαν να κοιτάξουν την αλήθεια κατά πρόσωπο φοβούμενοι ότι δεν είχαν να απαντήσουν τίποτα στην αλήθεια. Και δεν έχουν να απαντήσουν τίποτα ούτε και εδώ τώρα, πέρα από την άρνηση για την άρνηση και τις αντιπολιτευτικές κορώνες για την Αντιπολίτευση. 
Αλλά ας δούμε, κυρίες και κύριοι συνάδελφοι, κάποια από τα στοιχεία του προϋπολογισμού του 2013. Ο προϋπολογισμός που συζητούμε αποτυπώνει μία δημοσιονομική και μία οικονομική γενικότερα στρατηγική σε εντελώς διαφορετική κατεύθυνση από αυτή που περιέγραψα προηγουμένως, μία στρατηγική για τη σωτηρία της πατρίδας και για την ανάκαμψη της οικονομίας, μία στρατηγική που προσπαθεί να θεραπεύσει τα σφάλματα του παρελθόντος. Διότι εμείς αναγνωρίζουμε τα σφάλματα που κάναμε στο παρελθόν και προσπαθούμε να τα διορθώσουμε. 
Βασικοί πυλώνες αυτής της στρατηγικής εκ των πραγμάτων αναδεικνύονται η εξυγίανση των δημόσιων οικονομικών, η ισχυρή ανάκαμψη των δημόσιων και των ιδιωτικών επενδύσεων και η επιτάχυνση της οικονομικής εξωστρέφειας, της εξαγωγής αγαθών και υπηρεσιών. Μόνο έτσι θα διατηρηθεί η κοινωνική συνοχή και μόνο έτσι θα καταφέρουμε να αντιμετωπίσουμε τις δυσκολίες τις οποίες υφιστάμεθα.
Ο προϋπολογισμός του έτους 2013 είναι ένας ρεαλιστικός προϋπολογισμός, ένας προϋπολογισμός που με την υλοποίηση μιας σειράς διαρθρωτικών μεταρρυθμίσεων μέσα από αναπτυξιακές δράσεις, παράλληλα βέβαια με την οικονομική εξυγίανση, θα ενισχύσει την επιχειρηματικότητα και την ανταγωνιστικότητα της οικονομίας μας, με στόχο να επιτευχθεί η λεγόμενη επανεκκίνηση της πραγματικής οικονομίας. Με αυτόν το σκοπό συντάχθηκε αυτός ο προϋπολογισμός, να οδηγήσει στην οικονομική εξυγίανση και σταθερότητα, στη λειτουργική αποτελεσματικότητα της οικονομίας και εν κατακλείδι στην ανάπτυξη, προβλέποντας σαν έλλειμμα της γενικής Κυβέρνησης το 5,5% του ΑΕΠ, μια ύφεση στο 4,5% και μία ανεργία στο 22,8%. 
Κανένας δεν ισχυρίζεται από τους κυβερνητικούς εταίρους, ούτε βεβαίως από τη Νέα Δημοκρατία, ότι υπάρχει το μαγικό ραβδί μεταβολής των πάντων. Γνωρίζουμε ότι δυσκολίες υπάρχουν, αλλά στις διαπραγματεύσεις με τους Ευρωπαίους εταίρους από θέση ισχύος πλέον μπορούμε να διαπραγματευθούμε. Και τούτο γιατί και στις διαρθρωτικές μεταβολές αποδείξαμε ότι τα καταφέρνουμε, αλλά και τις εγγενείς αδυναμίες ενός ιδιότυπου κρατισμού που είχαμε αναπτύξει μπορούμε να υπερβούμε. Και αυτό πρέπει να πιστωθεί στα θετικά της Κυβέρνησης αυτής υπό τον Αντώνη Σαμαρά, αλλά και στο λαό που όχι αγόγγυστα αναγνωρίζει και αποδέχεται τις προηγούμενες στρατηγικές επιλογές.
Μία μόνο επιλογή υπάρχει, κυρίες και κύριοι συνάδελφοι, να υπερψηφιστεί ο προϋπολογισμός του 2013. Καλούμαστε όλοι έστω και την ύστατη στιγμή να συμβάλλουμε στην προσπάθεια αυτή που στην ουσία είναι προσπάθεια του ελληνικού λαού. Όποιοι στενά προσαρμοσμένοι σε ιδεολογικές αγκυλώσεις και ευκαιριακές ανόδους ποσοστών απέχουν από την προσπάθεια αυτή, θα παραμείνουν εσαεί τεμπέληδες μιας εύφορης κοιλάδας που δεν υπήρξε ποτέ κοιτάζοντας τα τρένα της ανάπτυξης να περνούν χωρίς οι ίδιοι να γίνουν επιβάτες τους.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΤΣΟΥΜΑΝΗΣ",521
"13530"," Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας επισκέπτες στο πλαίσιο προγράμματος που απευθύνεται κάθε Κυριακή σε μεμονωμένους επισκέπτες στη Βουλή. 
Καλώς ήρθατε, κυρίες και κύριοι.
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο κ. Γεώργιος Ντόλιος Βουλευτής του ΠΑΣΟΚ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13531"," Κύριοι συνάδελφοι, δεν ξέρω αν μπορεί κάποιος πλέον να προσθέσει κάτι ιδιαίτερο σ’ αυτήν τη συζήτηση, η οποία είναι συνέχεια των προηγουμένων ημερών για το πακέτο των μέτρων που ψηφίστηκαν στην ελληνική Βουλή. Εκείνο που είναι βέβαιο πάντως είναι ότι αυτός ο προϋπολογισμός δεν αρέσει σε κανέναν. Είναι ένας προϋπολογισμός που ανταποκρινόμενος στο πακέτο των μέτρων κάνει περικοπές σε μισθούς και συντάξεις, περικοπές στο ελληνικό κράτος, περικοπές στην υγεία, περικοπές στην παιδεία, περικοπές στην πρόνοια, περικοπές που πηγαίνουν πολύ πέρα από τον περιορισμό της σπατάλης και τον εξορθολογισμό των λειτουργιών του κράτους.
Βεβαίως θα πρέπει να τονίσουμε και να επισημάνουμε ως θετικό γεγονός ότι αυτό δεν το κρύβει. Το ομολογεί θα έλεγα. Ομολογεί τους κινδύνους που υπάρχουν, την ύφεση, που θα υπάρξει και τις επιπτώσεις που θα προκύψουν από αυτήν την ύφεση θέτοντας βέβαια συγκεκριμένους στόχους. Ο σπουδαιότερος στόχος είναι το πρωτογενές πλεόνασμα. 
Το πρώτο, λοιπόν, διακύβευμα που θα υπάρξει την επόμενη περίοδο είναι η εκτέλεσή του. Εδώ θα κριθεί η Κυβέρνηση. Η εκτέλεση του προϋπολογισμού πρέπει να γίνει με έναν αποτελεσματικό και αξιόπιστο τρόπο. Θα κριθεί η Κυβέρνηση και από τη δυνατότητα αναγκαίων προσαρμογών του προϋπολογισμού. 
Θέλω να αναφερθώ σε ένα παράδειγμα στο οποίο αναφέρθηκα εκτενέστερα κατά τη συζήτηση στην Επιτροπή Οικονομικών, στο θέμα της τοπικής αυτοδιοίκησης. Δεν ξέρω κατά πόσο ο προϋπολογισμός μπορεί να καταργεί νόμους του κράτους. Αναφέρομαι στους πόρους τοπικής αυτοδιοίκησης. Δεν έχουν σχέση με το άρθρο 259 του ν.3852. Και βεβαίως είναι κάτι παραπάνω από βέβαιο ότι θα προκύψει αδιέξοδο στη λειτουργία της τοπικής αυτοδιοίκησης σε πολύ σύντομο χρονικό διάστημα, και στις περιφέρειες και στους δήμους.
Θα πρέπει επίσης να σημειώσω ότι η τοπική αυτοδιοίκηση είναι η περιοχή εκείνη του δημοσίου που με πρωτοβουλία των παλαιών νομαρχών και δημάρχων κατέβαλε τον οβολό της και συνέδραμε στον περιορισμό της σπατάλης του ελληνικού δημοσίου. Σήμερα με τις επιλογές που γίνονται τη φέρνουμε σε αδιέξοδο. Προκαλούμε την ασφυξία της.
Βεβαίως η Κυβέρνηση θα κριθεί και από τη λειτουργία του κράτους συνολικά. Δεν μπορεί σε μια χώρα που ο περιορισμός της κατανάλωσης έχει φτάσει στον έσχατο βαθμό να μην περιοριστεί η ακρίβεια, να μην περιοριστεί η άνοδος των τιμών. Σ’ αυτά τα ζητήματα που είναι θέματα λειτουργίας του κράτους επίσης θα κριθεί η Κυβέρνηση.
Στα θέματα της φοροδιαφυγής περιμένουμε το φορολογικό νόμο. Θα πρέπει να πούμε ότι εδώ υπάρχουν δύο ζητήματα. Το πρώτο είναι η διεύρυνση της φορολογικής βάσης και βεβαίως η σύλληψη της φορολογητέας ύλης. Αλλά θα πρέπει να ξεκαθαρίσουμε το εξής: Υπάρχει ένα ζήτημα με τους τέως Έλληνες φοροφυγάδες, που είναι εκατοντάδες χιλιάδες, αυτούς που έκαναν πολύ μεγάλες περιουσίες, μην καταβάλλοντας τον ανάλογο φόρο. Αυτοί είναι οι τέως φοροφυγάδες. Η συντριπτική πλειοψηφία από αυτούς σήμερα δεν έχουν υψηλά εισοδήματα, δεν φοροδιαφεύγουν ή φοροδιαφεύγουν ελάχιστα. Για την αποκατάσταση της δικαιοσύνης, θα πρέπει να βρούμε από κοινού έναν τρόπο για να συλλάβουμε τη φορολογητέα ύλη των προηγούμενων ετών, έναν τρόπο που θα πρέπει να είναι μακριά από τις λογικές οι οποίες μέχρι τώρα βλέπουν το φως της δημοσιότητας, λίστες κ.λπ..
Πού θα κριθεί το Κοινοβούλιο και οι Βουλευτές; Οι Βουλευτές που στηρίζουν την Κυβέρνηση και οι Κοινοβουλευτικές τους Ομάδες θα κριθούν από την πραγματική τους βούληση να στηρίξουν την Κυβέρνηση. Θέλω να πω ότι δεν μπορεί, κύριοι συνάδελφοι, να περιμένουμε στη γωνία να δούμε τα επουσιώδη λάθη, τα ασήμαντα λάθη, τις μικρές ολιγωρίες, για να είμαστε έτοιμοι να αποσταθεροποιήσουμε την Κυβέρνηση. Οι Βουλευτές της Αντιπολίτευσης και οι Κοινοβουλευτικές τους Ομάδες θα κριθούν από τη δυνατότητά τους να κάνουν κριτική από δύο οπτικές γωνίες. Μία οπτική γωνία είναι η εκτέλεση του προϋπολογισμού. Βεβαίως, για να γίνει αυτό, νομίζω ότι θα πρέπει να συμφωνήσουμε όλοι ότι αυτή η χώρα έχει επιτέλους ανάγκη από μια κυβέρνηση εργασίας, από μια κυβέρνηση αποτελεσματικότητας, που δεν υπάρχει εδώ και πολλούς μήνες στην πατρίδα μας. Και βεβαίως, στην περίπτωση της αξιόπιστης εκτέλεσης του προϋπολογισμού, οι επιπτώσεις οι οποίες θα υπάρξουν στην οικονομία, στην κοινωνία, στην πολιτική είναι ένα ζήτημα που προφανώς θα αναδειχθεί από τους συναδέλφους της Αντιπολίτευσης, γιατί έχουν διαφορετική πολιτική προσέγγιση.
Γιατί τα αναφέρω όλα αυτά που μοιάζουν αυτονόητα; Γιατί δεν λειτουργούμε με αυτόν τον τρόπο. Δεν λειτουργούμε με ορθό τρόπο. Δεν κάνουμε το αυτονόητο. Έχω τη γνώμη ότι το πολιτικό σύστημα είναι διαταραγμένο, γιατί έχει κληθεί εδώ και καιρό -και ιδιαίτερα την τελευταία περίοδο- να κάνει μια δουλειά που δεν την ξέρει. Είχαμε μάθει όλοι -και όσοι κυβερνήσαμε και όσοι συμμετείχαμε σε άλλους θεσμούς, στο πολιτικό σύστημα με τη γενικότερη έννοια του όρου- να μοιράζουμε μπόνους, χαρά, ευημερία. Εδώ και καιρό έχουμε κληθεί να μοιράζουμε δυσαρέσκεια, δυστυχία, εσχάτως και απελπισία. Αυτήν τη δουλειά δεν ξέρουμε να την κάνουμε, δεν ξέρουμε να τη διαχειριστούμε και είναι μεγάλοι οι πειρασμοί. Μεγάλοι είναι οι πειρασμοί και για εμάς που έχουμε στηρίξει τη συγκυβέρνηση. Ενδίδουμε εύκολα στους πειρασμούς της δημαγωγίας και του λαϊκισμού. Βεβαίως, σε αυτούς τους πειρασμούς έχει ενδώσει, πιστεύω, η μεγάλη πλειοψηφία των συναδέλφων της Αντιπολίτευσης. 
Υπάρχουν όμως και ζητήματα στα οποία μπορούμε να συμφωνήσουμε. Από αυτήν τη συζήτηση θα πρέπει να βγει ένα μήνυμα προς τους ευρωπαίους εταίρους μας, να τους πούμε: «Πέσατε έξω όσον αφορά τους στόχους τους οποίους θέσατε. Δεν αντιδράσατε έγκαιρα και εύστοχα. Δεν λαμβάνετε υπ’ όψιν τον παράγοντα χρόνο». Μερικά πράγματα έχουν αξία, εάν γίνουν τώρα. Έχουν μηδενική αξία ή ελάχιστη, αν γίνουν αργότερα. Μπορούμε, λοιπόν, να είμαστε στοιχισμένοι, θα έλεγα, πάνω στο στόχο της άμεσης εκταμίευσης των δόσεων μέχρι τα Χριστούγεννα. Δεν θα έχει η εκταμίευση των δόσεων την ίδια αξία ή δεν θα έχει και καμμιά αξία, εάν γίνει τους πρώτους μήνες του 2013. Αυτό το μήνυμα μπορούμε να το στέλνουμε με ενιαίο τρόπο. Αυτήν τη συσπείρωση την απαιτεί από εμάς ο ελληνικός λαός. Θα έλεγα ότι, αν κάτι δεν έχουμε κάνει ή δεν έχει φανεί ότι έχουμε κάνει, είναι να προετοιμάσουμε μια εναλλακτική λύση. Δεν το εύχομαι να χρειαστεί, αλλά θα έπρεπε να το ετοιμάζουμε χωρίς τυμπανοκρουσίες. Και αν διαρρεύσει και κάτι, δεν θα ήταν επιζήμιο για τη χώρα μας. Εύχομαι να μην χρειαστεί, αλλά το αίσθημα ευθύνης με κάνει να πιστεύω ότι πρέπει να το κάνουμε.
 Κύριοι συνάδελφοι, θα ψηφίσω τον προϋπολογισμό με συμβατικό τρόπο. Αυτό το απεχθές πολιτικό χρέος ανατέθηκε σε εμάς, στους Βουλευτές που στηρίζουν την Κυβέρνηση. Ήδη το πράξαμε, αναλαμβάνοντας το κόστος πριν από δυο-τρεις μέρες. Είμαστε υποχρεωμένοι να το κάνουμε και τώρα. Και αυτό το απεχθές πολιτικό χρέος μάς το αναθέτει σύμπασα η Βουλή και η Αντιπολίτευση μάς το αναθέτει. Γι’ αυτό θεωρώ σπουδαία πολιτική στάση τη στάση του ΣΥΡΙΖΑ που αποδοκίμασε τις δηλώσεις από του Βήματος ενός συναδέλφου Βουλευτή του ΣΥΡΙΖΑ, ο οποίος μάλλον δεν έχει αντιληφθεί ποιο είναι το χρέος που έχει αναθέσει ο ΣΥΡΙΖΑ στις Κοινοβουλευτικές Ομάδες που στηρίζουν την Κυβέρνηση. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΝΤΟΛΙΟΣ",370
"13532"," Ευχαριστούμε.
Το λόγο έχει η κ. Φωτεινή Πιπιλή, Βουλευτής της Νέας Δημοκρατίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13533"," Κυρίες και κύριοι συνάδελφοι, αγαπητό Προεδρείο, ένα δευτερόλεπτο να απαντήσω στον κ. Ντόλιο. Αποδεικνύεται πόσο ευγενείς και δημοκράτες είμαστε εμείς οι υπόλοιποι, όταν δεν κραυγάζουμε, δεν ουρλιάζουμε και δεν χτυπιόμαστε για κατάπτυστες περιπτώσεις όπως του κ. Παναγούλη, που αμαύρωσε την ιστορία της Ελλάδας την περίοδο της χούντας και ο νοών νοείτω.","ΦΩΤΕΙΝΗ ΠΙΠΙΛΗ",430
"13534"," ...(Δεν ακούστηκε)","ΙΩΑΝΝΗΣ ΔΗΜΑΡΑΣ",125
"13535"," Πρώην συνάδελφός σας ήταν, κύριε Δημαρά. 
Κυρίες και κύριοι συνάδελφοι, διάβασα για μια ακόμα φορά τον προϋπολογισμό, όπως τον διάβαζα και την περίοδο που ήμουν στο Δήμο Αθηναίων. Αυτός ειδικά ο προϋπολογισμός μου δημιούργησε την απορία μέσα στην αυστηρότητά του, τη λιτότητά του, την οικονομική καταστροφή συγκεκριμένων κοινωνικών ομάδων και εργαζομένων, γιατί έπρεπε να είναι το 2013 έτσι και γιατί όλη αυτή η ιστορία του Κοινοβουλίου δεκαπέντε χρόνια δεν έπρεπε να είχε φροντίσει να ψήφιζε αυστηρούς προϋπολογισμούς, λιτούς, που να εξυπηρετούν γενικά την ελληνική κοινωνία και το ελληνικό κράτος.
Ο κ. Τσίπρας μας είχε καλέσει πριν την ψήφιση της Τετάρτης των πολύ σκληρών μέτρων να ψηφίσουμε οι Βουλευτές με το χέρι στην καρδιά. Αυτό μας κατέστρεψε, γιατί όλοι οι προηγούμενοι τριάντα χρόνια εδώ μέσα ψήφιζαν λαϊκιστικά με το χέρι στην καρδιά και από το πολύ χέρι στην καρδιά που ψήφιζαν εδώ μέσα λαϊκιστές από όλα τα κόμματα την πληρώνουμε εμείς, οι νεότεροι Βουλευτές. Αλλά το κυριότερο είναι ότι έπαθε η οικονομία έμφραγμα από την ψήφο συνέχεια τριάντα χρόνια καρδιά, συναίσθημα. Δεν λειτουργεί ένα κράτος με το συναίσθημα. Το έχουμε αντιληφθεί; Άρα, το χέρι στην καρδιά σημαίνει: Όπου χωριό γυμναστήριο, όπου χωριό και δημαρχείο, όπου χωριό πλακόστρωτα, όπου χωριό σπατάλες δημάρχων, νομαρχών, Βουλευτών, όπου χωριό και νοσοκομείο, όπου χωριό και ΤΕΙ, όπου χωριό και πανεπιστήμιο. Έλεος! Γι’ αυτό πάθαμε έμφραγμα. Εγώ θα ψηφίσω με το χέρι στη λογική και ποτέ στην καρδιά.
Κύριε  Υπουργέ, λείπει ο κ. Στουρνάρας, είστε εσείς όμως. Θέτω μία πρόταση. Αύριο το πρωί πριν την ψήφιση του προϋπολογισμού το Υπουργείο Οικονομικών να φέρει μία τροπολογία που υπόσχομαι ότι δεν πρόκειται να την αρνηθεί κανείς, μία τροπολογία που θα καλύψει το τεράστιο κενό μεταξύ λαού, κοινωνίας και Βουλευτών. Αύριο, λοιπόν, το βράδυ θέλω να καταθέσετε τροπολογία ότι με νόμο κλείνουν όλα τα βουλευτικά γραφεία, κύριε Σταϊκούρα. Μόνοι μας θα το ζητήσουμε, επιτέλους, για να μην διαπομπευόμεθα για το ότι παίρνουμε επίδομα γραφείου. Δεν θέλουμε γραφεία, δεν θέλουμε αποζημίωση, τίποτα δεν θέλουμε. Να κοπεί ο ομφάλιος λώρος του ρουσφετιού, της διαχρονικής σχέσης του πολίτη που τώρα μουντζώνει, αλλά το βουλευτικό γραφείο το είχε για να του φέρει το παιδί από την Αλεξανδρούπολη. Γιατί κάποιοι πρέπει να τα λέμε ωμά τα πράγματα. Κλείστε, λοιπόν, με νόμο τα βουλευτικά γραφεία. Συζητήστε το με τον Πρωθυπουργό.
Χαίρομαι που διάβασα στον προϋπολογισμό ότι θα είναι 800 εκατομμύρια ευρώ το πρωτογενές πλεόνασμα, βέβαια, αν είμαστε σοβαροί ως Κυβέρνηση, ως Υπουργοί κ.λπ.. 
Εύχομαι ο Πρόεδρος του ΣΥΡΙΖΑ ο κ. Τσίπρας, να είναι εδώ όταν θα ανακοινώσετε στο πρώτο εξάμηνο τα αποτελέσματα –έτσι δεν κάνετε; Κάθε εξάμηνο ανακοινώνετε τα ελλείμματα ή το πλεόνασμα;- και να μη λείπει στην Αργεντινή για να παρακολουθεί το μοντέλο που λατρεύει και ήθελε να κάνει την Ελλάδα, το μοντέλο της Αργεντινής, που ήθελε να μας πείσει, κυρίες και κύριοι, έχοντας άγνοια της παγκόσμιας διπλωματικής ιστορίας και πραγματικότητας ότι πρέπει να το ακολουθήσουμε.
Θέλω να πω κάτι θετικό. Σφίγγεται ο κόσμος, υποφέρει μια μερίδα του κόσμου. Γλυτώσαμε, επιτέλους, μετά από τόσα χρόνια από το καρκίνωμα του έθνους, που ήταν οι συντεχνίες, μεταξύ των οποίων και οι συντεχνίες των Βουλευτών και τα πολιτικά «τρωκτικά», που αφού καλοπέρασαν και έγιναν διάσημοι και ήταν επαγγελματίες Βουλευτές και τίποτε άλλο, τώρα πήδηξαν ως «ποντίκια από το πλοίο της ευθύνης» που εκπροσωπούμε εμείς, τα τρία κόμματα.
Επίσης, θέλω να πω κάτι πολύ σοβαρό. Η τρομοκρατία, οι εκβιασμοί, οι απειλές από μικρές δράκες συνδικαλιστών δεν μας πτοούν. Είμαι υπερήφανη ως Βουλευτής-δημοσιογράφος, που η δική μας Κοινοβουλευτική Ομάδα -πρωτοφανές στην ιστορία- δεν ψήφισε προχθές για τον ΕΟΠΥΥ συντεχνιακά. Είμαι πολύ υπερήφανη γι’ αυτό που καταφέραμε, για πρώτη φορά στα χρονικά, Βουλευτές να μην ψηφίσουν συντεχνιακά. Προπηλακιστήκαμε, αλλά χειροκροτηθήκαμε από το λαό.
Τώρα θα πάω σε κάτι πολύ σοβαρό. Καλά να μας απειλεί ο Παναγούλης. Καλά να προπηλακιζόμεθα από πολύ μικρή μερίδα στους διαδρόμους,  δημοσιογράφοι με υπαλλήλους της Βουλής. 
Όμως, καταγγέλλω, κυρίες και κύριοι, την απειλή που έχουμε δεχθεί συλλήβδην οι Βουλευτές της Νέας Δημοκρατίας δημοσιογράφοι, από την Πρόεδρο του Ταμείου των Δημοσιογράφων, ΕΔΟΕΑΠ, κ. Ελένη Σπανοπούλου, η οποία μας απειλεί δημοσίως –το καταθέτω στα Πρακτικά και τελειώνω- να μην τολμήσουμε να πατήσουμε στο Ταμείο μας -που το χρυσοπληρώνουμε τόσα χρόνια- να πάρουμε φάρμακα οι Βουλευτές της Νέας Δημοκρατίας. Ο «Παναγούλης» της δημοσιογραφίας, λοιπόν, η Ελένη Σπανοπούλου, καταδικάζεται από μένα και το παραδίδω για τα Πρακτικά.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τελειώνω λέγοντας, ότι δεν φοβόμαστε αυτούς που μας απειλούν. Δεν φοβόμαστε κανέναν γιατί διαβάζω ξανά το Σύνταγμα, το ακροτελεύτιο  άρθρο: «Η τήρηση του Συντάγματος επαφίεται στον πατριωτισμό των Ελλήνων, που δικαιούνται και υποχρεούνται να αντιστέκονται με κάθε μέσο εναντίον οποιουδήποτε επιχειρεί να καθαιρέσει το κοινοβουλευτικό πολίτευμα με τη βία». Το ακούν ορισμένοι μέσα και έξω; Αυτό λέει το Σύνταγμα και δεν φοβόμαστε κανέναν!
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΠΙΠΙΛΗ",430
"13536"," Ευχαριστούμε, κυρία Πιπιλή.
Το λόγο έχει ο κ. Γιάννης Δημαράς, εκ μέρους των Ανεξαρτήτων Ελλήνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13537"," Ευχαριστώ πολύ, κυρία Πρόεδρε.
Κυρίες και κύριοι συνάδελφοι, είναι μοναδική η στιγμή  για οποιονδήποτε εξ ημών βρίσκεται στην έδρα του ελληνικού Κοινοβουλίου. Και, μάλιστα, όταν συζητείται ο προϋπολογισμός της χώρας του δίνεται η δυνατότητα να προβαίνει και σε περισσότερες πολιτικές προσεγγίσεις, αυτές που κατά την εκτίμησή μου και την εντύπωση του ελληνικού λαού, νομίζω ότι είναι οι πιο σπουδαίες από οτιδήποτε άλλο, όχι από αριθμούς και νούμερα.
Εν προκειμένω, η Κοινοβουλευτική Δημοκρατία είναι μια σοβαρή υπόθεση για να παραδοθεί σε χέρια τεχνοκρατών ή στρατιωτικών. Οι πολιτικοί είναι εκείνοι, οι οποίοι έχουν την τελική ευθύνη και λογοδοτούν απέναντι στον ελληνικό λαό και ο λαός μας, κάθε φορά που αντιμετωπίζει τα μεγάλα αυτά προβλήματα, θυσιάζεται αντιστοίχως και αναλόγως. 
Κυρίες και κύριοι συνάδελφοι, κυρίες και κύριοι Βουλευτές, το θέμα που αντιμετωπίζει η πατρίδα δεν είναι μόνο οικονομικό. Θα κουραστώ να λέω, όσο μπορώ και εγώ -το λέτε κι εσείς- ότι είναι πρωτίστως θέμα πολιτικό, ηθικό και πολιτιστικό. 
Θα προσπαθήσω να μοιράσω το χρόνο της ομιλίας μου σε δύο μέρη.
Η οικονομική πολιτική που προωθείται αυτήν την στιγμή από την τριμερή Κυβέρνηση του κ. Σαμαρά χαρακτηρίζεται από όλους σχεδόν τους οικονομικούς αναλυτές, εντός και εκτός της χώρας, πολιτικά και οικονομικά αδιέξοδη. 
Όλοι οι κλάδοι της πραγματικής οικονομίας βρίσκονται σε κατάσταση διάλυσης και το ρήγμα βαθαίνει και είναι κοινή διαπίστωση. Παρά ταύτα, ο κ. Σαμαράς είναι εκείνος που έλεγε πως η μνημονιακή πολιτική είναι «φάρμακο που σκοτώνει τον ασθενή». Τι έγινε και προτείνει, λοιπόν, μεγαλύτερη δόση φαρμάκου; Γιατί δεν αλλάζουμε το φάρμακο με την εγρήγορση του ελληνικού λαού, με την έμπνευση που μπορεί το ελληνικό Κοινοβούλιο να του παρέχει με όποιες πολιτικές προσεγγίσεις και με όποιες μικρές ή μεγαλύτερες ιδεολογικές διαφορές έχουμε; Μπορούμε να το κάνουμε. Γιατί δεν το κάνουμε;
Ακούστε! Είναι εκπληκτικό το γεγονός ότι στο «ΒΗΜΑ» προτείνεται από κύριο άρθρο μία σεισάχθεια λύση. Είναι εδώ και έχει δημοσιευθεί. Υπάρχει και κάτι άλλο. Ένα σημείωμα του κ. Αντώνη Καρακούση, το οποίο αναφέρεται στα παιχνίδια του κ. Σόιμπλε και των υπολοίπων μερκελιστών Γερμανών για να θιγεί και να ποδηγετηθεί και να σκλαβωθεί η Ελλάδα. 
Καταλήγει -για να μην σας κουράζω-: «Όπως είναι φανερό, κάτι τέτοιο δεν μπορεί να γίνει ανεκτό. Τη μία μέρα να μας λένε ότι «είμαστε καλά παιδιά» και την άλλη «να δούμε αν θα πάρετε το δάνειο ή όχι, με το οποίο, ενδεχομένως, διαφωνούμε ή όχι επίσης είναι δικό μας θέμα». «Αν ο κ. Σαμαράς» –γράφει στο άρθρο του ο κ. Καρακούσης- «διαπιστώσει τέτοιες διαθέσεις, πρέπει να αντιδράσει πάραυτα και να απαιτήσει ταχεία απόδοση των υπεσχημένων. Η ελληνική πολιτική και η ελληνική κοινωνία δεν μάτωσαν για να δεχθούν τέτοιες εξευτελιστικές συμπεριφορές και στάσεις. Αν επιχειρήσουν τέτοια προσβολή του αισθήματος του ελληνικού λαού, δεν υπάρχει παρά ένας δρόμος, αυτός της οικειοθελούς αποχώρησης και αυτόματης ανατίναξης της Ευρωζώνης. Οι Ευρωπαίοι δεν μπορούν να παίζουν άλλο με τον ελληνικό λαό, τελεία και παύλα».
Αυτά «φιλοξενούνται» -ας το πω έτσι- στο μνημονιακό «ΒΗΜΑ». Δεν είναι αυτά που έχουμε πει εμείς εδώ και καιρό και είναι γνωστή η στάση και η συμπεριφορά μας και οι επιλογές μας.
Κάτι τρέχει στο βασίλειο της Δανιμαρκίας και πρέπει να το δούμε. Έχουμε όλοι μας την ευθύνη. Γιατί ακούστε κάτι εκπληκτικό, που είναι και μαγνητοφωνημένο, έχει φιλοξενηθεί και σε ραδιόφωνα και σε τηλεοράσεις, για το τι έλεγε ο Γιώργος Παπανδρέου το 2009 προεκλογικά: «Αν μειώσουμε τους μισθούς, θα παγώσουμε την αγορά. Αν αυξήσουμε τους φόρους στη μεσαία τάξη, θα μειώσουμε την αγοραστική της δύναμη, θα  βαθύνουμε την ύφεση και θα επέλθει ο φαύλος κύκλος της κατάρρευσης». Ακριβώς η ίδια πρόταση, στον ίδιο χρόνο ειπώθηκε και από τον κ. Σαμαρά. Αυτά ακούγονται και δεν ντρέπονται.
Έχω, λοιπόν, μερικές διαπιστώσεις να σας κάνω και εγώ, όσο προλαβαίνω και μπορώ.
Επιχειρούν να διαβρώσουν σταδιακά την παιδεία, την ελληνική γλώσσα, τον πολιτισμό, την υγεία, την κοινωνική δράση, τον αθλητισμό. Είναι σχέδιο που εδώ και χρόνια βρίσκεται σε εξέλιξη και δεν το καταλάβαμε ή όποιοι το κατάλαβαν, είναι ακόμη περισσότερο σε βάρος τους το γεγονός ότι δεν το είπαν στον ελληνικό λαό. 
Η Ελλάδα είναι υπό κατοχή, υπό γερμανική κατοχή. Και δεν το λέω έτσι απλά. Πάρα πολλοί είναι εκείνοι οι οποίοι λένε σήμερα ότι αντιμετωπίζουμε έναν πόλεμο. Και ο πόλεμος αυτός είναι οικονομικός. 
Τι θα  κάνουμε, λοιπόν; Έχουμε πάρα πολλά να κάνουμε. Αφήνω ό,τι έχει πει ο κ. Γκαλ Μπρέιφ ή Νόαμ Τσόμσκι για τον τρόπο με τον οποίον αντιμετωπίστηκε η ελληνική οικονομία και το ελληνικό πρόβλημα. Θα πω κάτι το οποίο είναι εντυπωσιακό.
Πριν από τρεις, τέσσερις μέρες ψηφίσαμε εδώ κάποια νομοσχέδια. Ψηφίστηκαν με λιγότερους από τους εκατόν πενήντα Βουλευτές. Ας μου πει κάποιος εκ των παλαιότερων, πώς είναι δυνατόν να έχει συμβεί αυτό τα τελευταία είκοσι, τριάντα χρόνια και να μην έχει πέσει η Κυβέρνηση. Με ποιο δικαίωμα έγινε αυτό; Με ποιο δημοκρατικό δικαίωμα ή άλλοθι έγινε αυτό; 
Εμείς ως άρμα Ελλήνων πολιτών μαζί με τους Ανεξάρτητους Έλληνες, πολύ καιρό πριν είπαμε να συνεργαστούμε ειλικρινά και τίμια επί τη βάσει ενός αντιμνημονιακού περιεχομένου. Αυτό τηρείται, αυτό γίνεται και είναι και προς τιμήν των Ανεξάρτητων Ελλήνων και θα μου επιτρέψετε να πω ότι είναι και για τη δική μας στάση και πολιτική επιλογή. 
Θα τελειώσω με ένα σύνθημα από τη δεκαετία του ’80, όταν γίνονταν τότε στα πανεπιστήμια οι μεγάλες κινητοποιήσεις και οι καταλήψεις. Υπάρχουν πάρα πολλοί εδώ που τότε ήταν φοιτητές και ήξεραν πολύ καλά τι συνέβαινε στο χώρο των πανεπιστημίων. Υπήρχαν συνθήματα προφητικά, εκπληκτικά. Θα διαλέξω ένα απ’ αυτά ως μήνυμα για την ενότητα του ελληνικού πολιτικού κόσμου και του ελληνικού λαού. Έγραφαν στη Νομική Σχολή του Πανεπιστημίου Αθηνών που φοίτησα: «Το ένα κόμμα δέρνει το άλλο και τα δυο το Κίνημα».
Δεν θα ψηφίσουμε τον προϋπολογισμό, λοιπόν.
(Χειροκροτήματα από την πτέρυγα των Ανεξάρτητων Ελλήνων)","ΙΩΑΝΝΗΣ ΔΗΜΑΡΑΣ",125
"13538"," Ευχαριστούμε, κύριε Δημαρά.
Το λόγο έχει ο κ. Παναγιώτης Ηλιόπουλος από το Λαϊκό Σύνδεσμο-Χρυσή Αυγή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13539"," Κυρία Πρόεδρε, κυρίες και κύριοι Βουλευτές, η εθνική παιδεία είναι το μέλλον της πατρίδας μας. Σε συνδυασμό με τον αθλητισμό και τον πολιτισμό μπορούν να διαπαιδαγωγήσουν τους μελλοντικούς Έλληνες πολίτες, να προετοιμάσουν τη νεολαία μας ώστε να βγει δυναμικά στο στίβο της ζωής και να διεκδικήσει με αξιώσεις τα δικαιώματά της τόσο στην εργασία όσο και στην προσωπική ευημερία. 
Σας ενοχλούσε το «εθνικής» και το αφαιρέσατε. Αλλά τελικά δεν σας ενοχλούσε μόνο αυτό. Σας ενοχλούσαν όλες οι λέξεις που περιείχε ο τίτλος του Υπουργείο και η παιδεία και ο πολιτισμός και ο αθλητισμός. Είναι τρεις αξίες που διαμορφώνουν Έλληνες μορφωμένους, υγιείς και ευγενείς. Είναι ακριβώς το αντίθετο πρότυπο απ’ αυτά που θέλουν να μας επιβάλλουν οι παγκόσμιοι εξουσιαστές μας: τον Έλληνα με σκυμμένο το κεφάλι, νωθρό, μελαγχολικό, με μόνη του έννοια πώς θα επιβιώσει και όχι πώς θα ζήσει αξιοπρεπώς. Γιατί βέβαια με 400 ευρώ που θέλετε να φτάσετε το μηνιάτικο για δώδεκα ώρες εργασίας την ημέρα, μόνο αξιοπρέπεια δεν θα νιώθουν οι Έλληνες. Έτσι αδύναμοι σωματικά και ψυχικά θα παραδίδονται έρμαια στις ορέξεις των κάθε λογής αφεντικών τους. 
Δημιουργείτε μια γενιά Ελλήνων χωρίς εθνικά ιδανικά και χωρίς εθνική  παιδεία. Ας τα πάρουμε, όμως, ένα-ένα. 
Όσον αφορά την παιδεία. Με τις μειώσεις στους μισθούς των χαμηλόμισθων εκπαιδευτικών και την κατάργηση των δώρων τους και την ταυτόχρονη αύξηση των διδακτικών ωρών που τους επιβάλλετε, ένα αποτέλεσμα είναι σίγουρο: Η πλήρης αδιαφορία τους για τη διδασκαλία. Όταν ο ίδιος πένεται, ποιο θα είναι το κίνητρό του ώστε να διδάξει τα παιδιά μας; Και εκεί θα αφεθούμε στο προσωπικό φιλότιμο του  καθενός. Το φιλότιμο, όμως, του Έλληνα τελειώνει και δυστυχώς τη θέση του καταλαμβάνει η οργή. 
Παιδιά δεν έχουν να φάνε πρωινό και λιποθυμούν στα σχολεία. Οι γονείς μαζεύουν μεταξύ τους χρήματα για να σιτίζουν τα υπόλοιπα παιδιά και να γεμίζουν πετρέλαιο τις δεξαμενές των σχολείων.
Κύριε Υπουργέ, περάστε μια βόλτα από τη Φλώρινα να δείτε πώς κάνουν μάθημα σε παγωμένες αίθουσες και μετά πείτε τους ότι μειώνετε τα κονδύλια για την παιδεία. Τις εξαγγελίες για κάθε μέτρο που λαμβάνετε να τις κάνετε από εκεί που υπάρχει το πρόβλημα για να νιώσετε λίγο και πώς ζει ο απλός Έλληνας πολίτης. 
Αλήθεια εσείς, κύριοι Υπουργοί, πού τα σπουδάζετε τα παιδιά σας; Μήπως και εσείς όπως και οι δυο Πρωθυπουργοί, Σαμαράς και Παπανδρέου, τα στέλνετε πρώτα στο Κολλέγιο Αθηνών και μετά στο Λονδίνο; Πώς προσπαθείτε να μας πείσετε ότι βελτιώνετε την παιδεία, όταν οι ίδιοι οι Πρωθυπουργοί δεν έχουν περάσει ούτε απ’ έξω από ένα δημόσιο σχολείο ή πανεπιστήμιο; 
Για πείτε μας, πόσα είναι τα δίδακτρα στα σχολεία, στα κολλέγια, στα πανεπιστήμια που στέλνετε τα παιδιά σας; Αν δεν σας πάρουν με τις πέτρες αυτοί που σας ψήφισαν, εδώ είμαστε. 
Ο λαλίστατος Σαμαράς που περνάει για τουρισμό από τη Βουλή, λέει ένα «ναι» σε όλα και εξαφανίζεται σε δυο δευτερόλεπτα σαν το μάγο Χουντίνι, ας μας απαντήσει όταν ξαναεμφανισθεί στο ελληνικό Κοινοβούλιο για τη θυγατέρα του. Μήπως βρίσκεται σε κάποιο πανάκριβο πανεπιστήμιο του Λονδίνου; Όλα στο φως δεν μας υποσχέθηκε άλλωστε; 
Εσείς οι αντιρατσιστές γιατί δεν στέλνετε τα παιδιά σας σε ένα σχολείο με 40%, 50% αλλοδαπούς μαθητές; Τότε να δούμε τι μόρφωση θα πάρουν και τι γράμματα θα μάθουν τα παιδιά σας, όταν θα μένουν πίσω μέχρι να μάθουν τα βασικά οι αλλοδαποί. 
Στην ομογένεια τα σχολεία τα έχετε αφήσει στο έλεός τους. Σε δυο, τρία χρόνια δεν θα υπάρχει κανένα ανοικτό και είναι ντροπή μας να χάσουμε αυτούς τους Έλληνες, επειδή δεν έχουν ψήφους για το σάπιο πολιτικό κατεστημένο σας. Και στην τελική, ποιο είναι το κίνητρο για να σπουδάσει κάποιος νέος στην Ελλάδα του 2013; Ποιο είναι το όραμα του μελλοντικού σπουδαστή; Ή να βγει πτυχιούχος άνεργος ή να φύγει στο εξωτερικό. Τρίτη επιλογή δεν του έχετε αφήσει. 
Ας περάσουμε στον αθλητισμό. Τα οφέλη της άθλησης στην υγεία των νέων μόνο για να τα αναφέρω δεν μας φτάνει ολόκληρη συνεδρίαση. Έχουμε καταφέρει να είμαστε πρώτοι σε παιδική παχυσαρκία σε ολόκληρη την Ευρώπη. Ανέφερε η ΕΟΕ σε σχετική της ανακοίνωση και θα το δανειστώ, ότι για κάθε 1 εκατομμύριο ευρώ στον αθλητισμό εξοικονομούμε 7 εκατομμύρια ευρώ στην υγεία. Είμαστε σίγουροι ότι είναι ακριβώς έτσι και ζητάμε να μην κοπεί ούτε μισό ευρώ από τον αθλητισμό, αλλά αντίθετα να αυξηθεί ο προϋπολογισμός του.
Εδώ υπάρχει όμως και μία διευκρίνιση: τα χρήματα να πέσουν στον αθλητισμό και όχι στα golden boys των ομοσπονδιών και της ΕΟΕ, που το καλοκαίρι είχε κλείσει το ακριβότερο κλαμπ του Λονδίνου για αρκετές ημέρες, ώστε να δεξιώνεται γνωστούς και φίλους στο πλαίσιο των Ολυμπιακών Αγώνων και από την άλλη να ζητάει πίσω τα μισά χρήματα από τα 300 ευρώ που είχε δώσει στους Έλληνες αθλητές για να κινούνται στο Ολυμπιακό Χωριό.
Το αποτέλεσμα του σημερινού προϋπολογισμού θα είναι πράγματι να κλείσουν γυμναστήρια, να μη συντηρούνται όσα παραμένουν ανοικτά, να μην υπάρχει θέρμανση σε γυμναστήρια και κολυμβητήρια, να μην υπάρχουν προπονητές, να μη συμμετέχουν οι αθλητές μας σε διεθνείς οργανώσεις γιατί δεν θα έχουν να καλύψουν ούτε τα έξοδα μετακίνησής τους και άλλες πολλές επιπτώσεις, με αποτέλεσμα να μην μπορούν να αθληθούν οι ενάμισι εκατομμύριο ενεργοί νέοι Έλληνες αθλητές της χώρας μας. 
Αφού, λοιπόν, τους θέλετε μπροστά στο facebook και στο playstation, κλείστε το Υφυπουργείο Αθλητισμού και δώστε κατευθείαν τα χρήματα του προϋπολογισμού του για να πάρετε δώρο σε κάθε νέο ένα laptop να τελειώνουμε. 
Και όμως, αν θέλατε θα υπήρχε λύση. Κρατήστε τον ΟΠΑΠ 100% κρατικό και δεν  θα χρειαστεί να βάλετε το χέρι στην τσέπη για τον αθλητισμό ποτέ ξανά. Αν ο ΟΠΑΠ έδινε όλα του τα κέρδη που ξεπερνούν καθαρά τα 500 εκατομμύρια ευρώ το χρόνο στον αθλητισμό, θα είχαμε φτάσει σε επίπεδα που θα ζήλευε ολόκληρη η Ευρώπη. Αλλά βλέπετε έχουμε τους δανειστές μας πάνω από τη νεολαία μας. 
Και εδώ άλλη μια ένσταση. Ο ΟΠΑΠ χορηγεί ομάδες της Super League και της Football League οι οποίες έχουν τεράστια κέρδη για να χρυσοπληρώνουν τα συμβόλαια των ποδοσφαιριστών τους και από την άλλη, αφήνουν να ξεροσταλιάζουν στο κρύο τα παιδιά μας στα κολυμβητήρια και στα γυμναστήρια.
Η πρότασή μας: Μηδέν χρηματοδότηση από τα χρήματα του ελληνικού λαού σε ιδιωτικές εταιρείες εκμετάλλευσης μαζών. Να ξαναγίνει το ποδόσφαιρο αγνό και καθαρό και όχι πλυντήριο μαύρου χρήματος. 
Κλείνω με τον πολιτισμό. Αρχαιολογικοί χώροι ρημάζουν ανεκμετάλλευτοι στο έλεος καιρικών φαινομένων και ανθρώπινης φθοράς. Άλλοι χώροι λειτουργούν λιγότερες ώρες και μέρες γιατί δεν έχουν το απαραίτητο προσωπικό. Στο Εθνικό Αρχαιολογικό Μουσείο οι αίθουσες ανοίγουν εκ περιτροπής γιατί το προσωπικό δεν επαρκεί για να είναι μόνιμα  όλες ανοικτές. Το φαντάζεστε αυτό για το Αρχαιολογικό Μουσείο του Λονδίνου; Όχι βέβαια. Εδώ, όμως, γιατί το επιτρέπετε; 
Αλλά αφού έτσι κι αλλιώς όλα τα κάνετε για το κέρδος και για την αποπληρωμή των τοκογλύφων δανειστών μας, τότε, κύριε Υπουργέ, σας ρωτώ: Πώς αφήνετε ανεκμετάλλευτη την πλουσιότερη πολιτιστική κληρονομιά στον κόσμο που αποδεδειγμένα διαθέτει η πατρίδα μας; 
Δεν είναι τυχαίο ότι τα μεγαλύτερα μουσεία του κόσμου εκθέτουν ελληνικά πολιτιστικά επιτεύγματα. Ας δώσουμε περισσότερη προσοχή στον πολιτισμό μας, ο οποίος μπορεί να προσφέρει αυτήν την ώρα μεγάλη προστιθέμενη αξία στη χώρα και στο όνομά της που τόσο το έχει ανάγκη.
Ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"13540","  Και εγώ σας ευχαριστώ για τη συνέπεια του χρόνου κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθήτριες και μαθητές και τρεις εκπαιδευτικοί από το 4ο Γενικό Λύκειο Χανίων.
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Μανούσος Βολουδάκης, για επτά λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13541"," Ευχαριστώ, κυρία Πρόεδρε. 
Να καλωσορίσω και εγώ τα παιδιά. Ευχάριστη σύμπτωση για μένα. 
Κυρίες και κύριοι συνάδελφοι, συζητούμε τον προϋπολογισμό μιας από τις χρονιές της πιο βαθιάς οικονομικής κρίσης που έχει περάσει τα τελευταία χρόνια η πατρίδα μας. Βασικός παράγοντας της κρίσης αυτής τα δημόσια οικονομικά, τα οποία με τη σειρά τους συνδέονται άμεσα με την κατάσταση της Δημόσιας Διοίκησης. 
Θα σας πω δύο λόγια για την πολιτική μας στον τομέα της ηλεκτρονικής διακυβέρνησης, όσον αφορά τη Δημόσια Διοίκηση. Μέσα στις συνθήκες της κρίσης μπορούμε να δούμε πιο καθαρά ορισμένες διαστάσεις του προβλήματος της Δημόσιας Διοίκησης. Η γραφειοκρατία αποτελεί ουσιαστικό εμπόδιο στην ανάπτυξη των παραγωγικών δυνάμεων της κοινωνίας. Και βέβαια αποτελεί εμπόδιο στην άσκηση των δικαιωμάτων των πολιτών. Ο πιο ισχυρός μοχλός για να αλλάξουμε αυτήν την κατάσταση είναι η ηλεκτρονική διακυβέρνηση. Για την ηλεκτρονική διακυβέρνηση εδώ και αρκετά χρόνια ακούγονται πολλά σε αυτήν την Αίθουσα. Τα ωραία λόγια όμως ή οι κοινοτοπίες σπανίως συνοδεύουν πολιτικές ουσίας. Τι έλλειψε έως σήμερα και η πατρίδα μας είναι από τις τελευταίες σε όλους τους σχετικούς δείκτες ιεράρχησης των κρατών της Ευρωπαϊκής Ένωσης; Πολλά. Θα επισημάνω δύο βασικά προβλήματα. 
Πρώτον, στην έως σήμερα προσπάθεια δεν υπήρχαν σαφώς καθορισμένοι στόχοι στο πλαίσιο μιας συνολικής ψηφιακής στρατηγικής, ούτε συγκεκριμένος οδικός χάρτης για την επίτευξή τους. 
Δεύτερον, για να υλοποιηθεί η μετάβαση σε μια ηλεκτρονική Δημόσια Διοίκηση πρέπει απαραίτητα να διασφαλιστεί η συνεργασία και κανάλια ουσιαστικής επικοινωνίας μεταξύ τριών παραγόντων, των πολιτικών ηγεσιών, των στελεχών της Δημόσιας Διοίκησης και των ειδικών της πληροφορικής. Μεταξύ αυτών των τριών παραγόντων κατά το μεγαλύτερο διάστημα της σύγχρονης ιστορίας μας, δεν υπήρχε κοινή γλώσσα επικοινωνίας. 
Αυτή η Κυβέρνηση έθεσε το ζήτημα ήδη από τις προγραμματικές δηλώσεις, δια στόματος Πρωθυπουργού, ο οποίος τόνισε ότι για μας η μεταρρύθμιση της Δημόσιας Διοίκησης βαδίζει παράλληλα με την ανάπτυξη ουσιαστικής ηλεκτρονικής διακυβέρνησης. 
Προσεγγίζουμε την ηλεκτρονική διακυβέρνηση διαφορετικά, κυρίες και κύριοι συνάδελφοι. Ορίζουμε τους μακροπρόθεσμους στόχους και παράλληλα ορίζουμε ενδιάμεσους, εύκολα επιτεύξιμους, οι οποίοι χωρίς ουσιαστικό κόστος μας φέρνουν βήμα-βήμα πιο κοντά στο τελικό ζητούμενο. Παράλληλα διασφαλίζουμε οριζόντια συνεργασία και κοινή γλώσσα μεταξύ των εμπελοκομένων μέσω της επιτροπής συντονισμού της ηλεκτρονικής διακυβέρνησης που ήδη λειτουργεί σε διυπουργικό επίπεδο. 
Στην πραγματικότητα -όσο και αν όταν μιλάμε για αυτά τα θέματα είναι επόμενο να αναφέρονται και κάποιοι στριφνοί τεχνικοί όροι- η στόχευσή μας είναι απλό να περιγραφεί. Τελικός στόχος είναι όλες σχεδόν οι υπηρεσίες του κράτους να είναι διαθέσιμες στον πολίτη και ψηφιακά μέσα από το διαδίκτυο. Παράλληλος στόχος η απόλυτα ψηφιακή συνεργασία μέσα στη Δημόσια Διοίκηση μεταξύ των στελεχών της. 
Τι σημαίνει στην πράξη ηλεκτρονική διακυβέρνηση; Σημαίνει για παράδειγμα να μην κυνηγούν δημόσιοι υπάλληλοι και πολίτες χαρτιά από γραφείο σε γραφείο ξοδεύοντας χρόνο και χρήμα. Σημαίνει να μην πληρώνονται συντάξεις σε νεκρούς επειδή κάποιοι «ξέχασαν» να ενημερώσουν τα σχετικά μητρώα. Σημαίνει ακόμη μεγαλύτερη διαφάνεια καθώς το ιστορικό και η τεκμηρίωση των αποφάσεων της διοίκησης είναι πιο εύκολο να ελεγχθεί από  ότι σήμερα όπου ο έλεγχος προϋποθέτει ελέγχους σε φακέλους, γραφεία, κτήρια ανά την επικράτεια.
 Η υλοποίηση των μακροπρόθεσμων στόχων στους οποίους αναφέρθηκα, του στόχου δηλαδή για παράδειγμα ψηφιακές υπηρεσίες για τα πάντα, προϋποθέτει κάποια μεγάλα έργα πληροφορικής που παίρνουν χρόνο, έργα συγχρηματοδοτούμενα από το ΕΣΠΑ. Βρήκαμε ήδη ενταγμένα έργα στο επιχειρησιακό πρόγραμμα «Διοικητική μεταρρύθμιση» τα οποία τροποποιούμε με βάση τη δική μας πολιτική στόχευση. 
Θα αναφερθώ επιγραμματικά σε ένα. Στο έργο για την παροχή ψηφιακών υπηρεσιών στους πολίτες. Αυτό  που στους κύκλους των ειδικών και σε όσους ασχολούνται με την Πληροφορική ονομάζεται CRM. Είναι ένα έργο το οποίο θα προκηρυχτεί τις επόμενες εβδομάδες και θα έχει ολοκληρωθεί, αν πάνε όλα καλά, το πολύ ως τις αρχές του 2015. Το «αν πάνε όλα καλά» δεν αφορά εμάς, αφορά αυτά που γνωρίζετε ότι συμβαίνουν με τα μεγάλα έργα στην Ελλάδα, με τις δικαστικές ενδεχομένως εμπλοκές. Απεύχομαι οτιδήποτε τέτοιο. Ακόμα δεν έχει καν προκηρυχτεί το έργο. 
Ακριβώς επειδή είναι έτσι τα πράγματα δεν μπορούμε να μείνουμε με σταυρωμένα τα χέρια ως την υλοποίηση των μεγάλων έργων. Οι τομές που χρειάζεται η Δημόσια Διοίκηση δεν μπορούν να περιμένουν τα μεγάλα έργα πληροφορικής. Χρειάζονται βήματα άμεσα, σήμερα, τώρα. Και έχουμε δείγματα γραφής. Ήδη στο Υπουργείο Διοικητικής Μεταρρύθμισης έχουμε αποκλειστικά ηλεκτρονική διακίνηση εγγράφων στο εσωτερικό του Υπουργείου, εγγράφων ψηφιακά υπογεγραμμένων, με ηλεκτρονικό τρόπο πρωτοκόλλησης, αρχειοθέτησης και διακίνησης. Το πετύχαμε αυτό αξιοποιώντας τη  διαθέσιμη υποδομή που υπάρχει από το 2009, από την Εθνική Διαδικτυακή Πύλη ΕΡΜΗΣ. Ως τώρα, τρία χρόνια, δεν είχε γίνει τίποτα. Σήμερα το ξεκινήσαμε. Και ως το τέλος του Ιουνίου του 2013 θα έχουμε ξεκινήσει αντίστοιχα την αποκλειστικά ηλεκτρονική διακίνηση εγγράφων σε όλα τα Υπουργεία. Το συζητάμε, επεξεργαζόμαστε τον οδικό χάρτη στα πλαίσια της Επιτροπής Συντονισμού Ηλεκτρονικής Διακυβέρνησης και ήδη έχουμε ξεκινήσει τη δουλειά στα επόμενα δύο στη σειρά Υπουργεία, στο Υπουργείο Εμπορικής Ναυτιλίας  και στο Υπουργείο Παιδείας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ένα λεπτό παρακαλώ, την ανοχή σας, κυρία Πρόεδρε. 
Η προσπάθεια αυτή συνδυάζεται με τη διοικητική μεταρρύθμιση με την ευρεία της έννοια. Θυμίζω ότι όπως έχετε ακούσει και τον Υπουργό Διοικητικής Μεταρρύθμισης να λέει ότι ως το τέλος του έτους θα έχουμε νέα οργανογράμματα σε όλα τα Υπουργεία. Η νέα λιτή δομή των Υπουργείων και της διοίκησης έρχεται να υποστηριχθεί από την ηλεκτρονική διακυβέρνηση. Εντός του 2013 η αναδιοργάνωση των δομών θα επεκταθεί και πέραν των κεντρικών υπηρεσιών σε εποπτευόμενους φορείς, περιφερειακές υπηρεσίες, τοπική αυτοδιοίκηση, ούτως ώστε να μπορούμε στις αρχές του 2013 να ορίσουμε έναν αντίστοιχο χρονικό στόχο για το πότε θα έχουμε αποκλειστικά  ηλεκτρονικά διακίνηση εγγράφων σε όλους τους φορείς του δημοσίου. 
Μέσα από τη διαδικασία ανάπτυξης της ηλεκτρονικής διακυβέρνησης  ανακαλύπτουμε και πράγματα σχετικά με τη διοικητική μεταρρύθμιση. 
Το  έργο σύζευξης 2 της σύνδεσης της τηλεπικοινωνιακής όλων των γραφείων του δημοσίου, χώρων, γραφείων, κτηρίων κ.λπ., το οποίο θα προκηρρυχθεί και αυτό άμεσα, έργο πολύ σημαντικό από το οποίο θα εξοικονομούνται, όταν ολοκληρωθεί 150 εκατομμύρια ευρώ το χρόνο, αυτό το έργο στην χαρτογράφησή του μας έδειξε ότι υπάρχουν σήμερα τριάντα τέσσερις χιλιάδες πεντακόσια γραφεία, χώροι γραφείων, κτήρια ανά την επικράτεια που πρέπει να διασυνδεθούν. Είναι μια υπερβολή. Δεν φταίει το  έργο. Φταίει η Δημόσια Διοίκηση που είναι έτσι και εδώ και αποδεικνύεται γιατί χρειαζόμαστε ένα λιτό κράτος που προϋποθέτει, συγχωνεύσεις, καταργήσεις φορέων, υπηρεσιών, μονάδων κ.λπ.. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Υπουργού)
Ο χρόνος με πιέζει και θα ήθελα να πω δύο λόγια  σχετικά με κάποιες προϋποθέσεις λειτουργίας της ηλεκτρονικής διακυβέρνησης. Προϋπόθεση είναι η ψηφιακή ταυτοποίηση των χρηστών και η λειτουργική σύνδεση των βάσεων δεδομένων της Δημόσιας Διοίκησης. 
Εδώ έρχονται και ουσιώδη πολιτικά ζητήματα. Εδώ έρχεται το ζήτημα της προστασίας των προσωπικών δεδομένων, γιατί κυρίες και κύριοι συνάδελφοι, εμείς θέλουμε μια ψηφιακή Δημόσια Διοίκηση η οποία θα σέβεται απόλυτα τα προσωπικά δεδομένα των πολιτών, θα σέβεται απόλυτα την ιδιωτική σφαίρα των πολιτών και θα καλύπτει απόλυτα τους πολίτες απέναντι σε καταχρήσεις εξουσίας είτε σημερινές είτε αυριανές υπό οποιεσδήποτε συνθήκες. Έχουμε τη δυνατότητα να το κάνουμε γιατί εκμεταλλευόμαστε την εμπειρία άλλων κρατών. Πρέπει να πω ότι η τεχνολογία πράγματι έχει κινδύνους, αλλά από μόνη της δεν είναι ούτε καλή ούτε κακή. Η δική μας χρήση κάνει την τεχνολογία να είναι θετική ή αρνητική και γι’ αυτό δεν πρέπει να προσεγγίζουμε τις αλλαγές που η τεχνολογία επιφέρει, με φόβο.
Και η χρήση αυτοκινήτου έχει κινδύνους. Δεν άκουσα, όμως, κανέναν να λέει να πάψουμε να οδηγούμε αυτοκίνητα. Γι’ αυτό και δεν πρέπει να φοβόμαστε τη μετάβαση στην ψηφιακή εποχή, εφόσον γνωρίζουμε πού πάμε και με ποιο τρόπο θα πετύχουμε αυτό που θέλουμε.","ΜΑΝΟΥΣΟΣ ΒΟΛΟΥΔΑΚΗΣ",68
"13542"," Κύριε Υπουργέ, σας παρακαλώ, τελειώνετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13543"," Τελειώνω, κυρία Πρόεδρε. 
Κυρίες και κύριοι συνάδελφοι, η ηλεκτρονική διακυβέρνηση είναι ένα μέρος του μεγάλου στοιχήματος της Κυβέρνησης της εθνικής ευθύνης. Έχει την ίδια προϋπόθεση. Προϋποθέτει να υπερβούμε αγκυλώσεις, νοοτροπίες περασμένων δεκαετιών που μας κρατάνε δεμένους στο παρελθόν. Έχουμε το σχέδιο με το οποίο θα τις ξεπεράσουμε. Δείξαμε ήδη δείγματα γραφής. Δεν έχει άλλη επιλογή η πατρίδα μας. Επειδή πιστεύουμε σε αυτήν την υπέρβαση, είμαστε και βέβαιοι ότι θα την πετύχουμε. 
Σας ευχαριστώ. 
(Χειροκροτήματα)","ΜΑΝΟΥΣΟΣ ΒΟΛΟΥΔΑΚΗΣ",68
"13544"," Ευχαριστώ πάρα πολύ, κύριε Υπουργέ, που τελειώσατε. 
Ο κ. Πάρις Μουτσινάς από τη Δημοκρατική Αριστερά έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13545"," Κυρία Πρόεδρε, κύριοι Υπουργοί, κύριοι συνάδελφοι, είμαι από αυτούς που πίστεψαν στην τρικομματική Κυβέρνηση της συνεργασίας, αλλά στη βάση ενός προγράμματος να παραμείνει η χώρα στο ευρώ και στην Ευρωζώνη με την κοινωνία όρθια και την οικονομία ζωντανή. Δεν είμαι αισιόδοξος για την πορεία της Κυβέρνησης. 
Η κρίση ήταν και είναι μία ευκαιρία να προχωρήσουμε και να επιλύσουμε σημαντικά νοσηρά φαινόμενα του δημοσίου και της οικονομίας. Δεν το έχουμε ακόμα κάνει. Δεν διαμορφώσαμε μία εθνική πολιτική, μία εθνική στρατηγική αντιμετώπισης της κρίσης. Ήμασταν πάντοτε ετεροκαθοριζόμενοι από τους Ευρωπαίους. 
Όμως, το πρόβλημα της χώρας είναι καθαρά πολιτικό. Χρειάζεται ολοκληρωμένο σχέδιο αντιμετώπισης της κρίσης. Από την αρχή έπρεπε να είχαμε προχωρήσει, όχι να συζητάμε με τους τεχνοκράτες της τρόικας -που άλλα συμφέροντα εκπροσωπούσαν και το καταλαβαίνω- αλλά να μεταφέρουμε το πρόβλημα της χώρας στους ευρωπαϊκούς θεσμούς, τους πολιτικούς θεσμούς. Αυτό δεν το έχουμε κάνει. Γι’ αυτό, η διαπραγμάτευση καθυστέρησε και έχουμε τα αποτελέσματα που έχουμε σήμερα και στη δόση την οποία αναμένουμε και δεν βλέπουμε. Δεν είναι τυχαίο ότι ο κ. Κουβέλης δεν συνάντησε ποτέ την τρόικα. Έδωσε ένα μήνυμα. 
Επί του προϋπολογισμού θα έλεγα ότι στο πλαίσιο αυτό και μέσα σε ένα κλίμα όπου το ΑΕΠ μικραίνει συνεχώς –περισσότερο από το 18% στην τετραετία 2008-2012- όπου η ύφεση συνεχίζεται -παρά τα αντίθετα σενάρια που μας έχουν δώσει και οι Ευρωπαίοι και έχουν αποτύχει όλα- και μεταφέρεται στο 2013 με 4,5% κατ’ ελάχιστο, το χρέος μεγαλώνει ποσοστιαία σε σχέση με το ΑΕΠ –θα φθάσει 180% το 2013- καταλαβαίνετε ότι το κλίμα μέσα στο οποίο γίνεται ο προϋπολογισμός σηματοδοτεί έναν προϋπολογισμό -όπως αναμένει καθένας από εμάς και όλοι το είπαν εδώ- περικοπών σε όλα τα επίπεδα και κυρίως, περικοπών μισθών, συντάξεων, κοινωνικών επιδομάτων και κοινωνικής φροντίδας των αδυνάτων. 
Διάβασα και ένα δελτίο Τύπου του Αναπληρωτή Υπουργού κ. Σταϊκούρα για τον Οκτώβριο που έλεγε ότι υπάρχουν θετικά στοιχεία για την ανάκαμψη, για το πρωτογενές πλεόνασμα κ.λπ.. Αυτή, κύριε Υπουργέ, εν σχέσει με τα 50 δισεκατομμύρια που έχασαν οι εργαζόμενοι, είναι μικρή επίπτωση. 
Όμως, φοβάμαι ότι το 2013 μπαίνει με ένα εμπροσθοβαρές πακέτο 9,5 δισεκατομμυρίων με μέτρα εναντίον των εργαζομένων και αυτό με έναν συντελεστή αποδόμησης της οικονομίας και επίπτωσης των δημοσίων δαπανών στην πραγματική οικονομία με 1,8 ή και λιγότερο –δεν λέω ότι είναι τόσο, αλλά είναι μεγάλος ο συντελεστής- και καταλαβαίνετε ότι μπορούμε να οδηγηθούμε σε μεγαλύτερη ύφεση. Εγώ θεωρώ ότι το πακέτο αυτό πρέπει να σπάσει σε όλα τα χρόνια, τα τέσσερα χρόνια της επιμήκυνσης, αλλιώς δεν έχει κανένα νόημα η επιμήκυνση. 
Επιπλέον, αυτό μπορεί να σηματοδοτήσει και άλλη ύφεση και αυτός είναι ένας φαύλος κύκλος. Πρέπει να σπάσουμε, επιτέλους, το φαύλο κύκλο της ύφεσης και της μείωσης της πραγματικής οικονομίας, γιατί θα πάθουμε το σύνδρομο της γάτας με τη λίμα, όπου τελικά πεθαίνει από αιμορραγία, όπως ξέρετε. 
Υπάρχει λύση; Εγώ λέω ότι πραγματικά υπάρχει λύση και θα ήθελα να είμαι σαφής. Χρειάζεται, όμως, πολιτική βούληση για αυτά που θα πω. Χρειάζεται η συνέχιση. Έχει γίνει μία προσπάθεια –δεν θέλω να μηδενίσω τίποτα- στο Υπουργείο Ηλεκτρονικής Διακυβέρνησης για τις μεταρρυθμίσεις και τις αναδιαρθρώσεις του δημόσιου τομέα που είναι αναγκαίο να γίνουν. Πρέπει να προχωρήσουν, κύριε Υπουργέ, παράλληλα με την ανάπτυξη. Πρέπει να εκκινήσει η ανάπτυξη. Δεν πάει άλλο πια. Και η ανάπτυξη θέλει μείωση γραφειοκρατίας, χρηματοδότηση των επενδύσεων, πολιτική σταθερότητα. 
Πρέπει, λοιπόν, να προχωρήσουμε σε ένα νέο εθνικό στρατηγικό σχέδιο ανάπτυξης, να αξιοποιήσουμε όλα τα επενδυτικά προγράμματα, ΕΣΠΑ, Ευρωπαϊκή Τράπεζα Επενδύσεων, «Jeremie», Πρόγραμμα Δημοσίων Επενδύσεων, που είναι πολύ μικρό, Πράσινο Ταμείο, που έχει 1,5 δισεκατομμύριο και είναι αναξιοποίητο, αγροτικές επενδύσεις, «Νέοι Αγρότες», προγράμματα ανάπτυξης στην αγροτική οικονομία, από τα οποία 500 εκατομμύρια είναι αδρανή αυτήν τη στιγμή. Ξέρω ότι γίνεται προσπάθεια στο Υπουργείο Αγροτικής Ανάπτυξης. Ξέρω ότι ο Υπουργός γνωρίζει πάρα πολύ καλά αυτά τα πράγματα. Υπάρχει ένα καλό στελεχιακό δυναμικό. 
Πρέπει να προχωρήσουμε, όμως, γιατί δεν πάει άλλο πια και οι νέοι νομίζουν ότι είναι έξω από την πολιτική, έξω από το κάδρο της πολιτικής. Έτσι λένε. Νιώθουν απομακρυσμένοι από την πολιτική εξουσία. 
Εμείς ως Δημοκρατική Αριστερά προχωράμε σε τέτοιες προτάσεις. Έχουμε κάνει μία πρόταση -η οποία θα συζητηθεί στην Επιτροπή Περιφερειών- για έργα στην Κεντρική Ελλάδα, για να συνεχιστεί η Ε65, να αναβαθμιστεί το αεροδρόμιο -υπάρχουν προγράμματα, υπάρχουν μελέτες, είναι ώριμα αυτά που λέμε τώρα- να προχωρήσει η ηλεκτροκίνηση Βόλου-Λάρισας-Θεσσαλονίκης και να ολοκληρωθεί, να αξιοποιηθεί η περιουσία του ΟΣΕ που είναι πολύ μεγάλη και μπορεί πραγματικά να μοχλεύσει και ιδιωτικούς πόρους. 
Πρέπει να δούμε μια ολοκληρωμένη τουριστική ανάπτυξη. Έχουμε κάνει και μια κουβέντα με την Υπουργό κ. Κεφαλογιάννη, για να προχωρήσουμε σε ένα επενδυτικό πρόγραμμα στη Θεσσαλία που έχει πάρα πολλά συγκριτικά πλεονεκτήματα. 
Πρέπει να προχωρήσει η αγροτική ανάπτυξη. Έχουμε κάνει συγκεκριμένες προτάσεις προχθές στην επερώτηση του ΣΥΡΙΖΑ. Πραγματικά θεωρούμε ότι είναι πυλώνας η αγροτική ανάπτυξη. Όμως, γίνεται σε ένα πλαίσιο όπου έχουμε ξεπουλήσει την «Αγροτική Τράπεζα» με 95 εκατομμύρια, την «καλή» «Αγροτική», όταν ξέρετε ότι η «MARATHON BANK» πουλήθηκε με 135 εκατομμύρια. Αυτό σημαίνει ότι εξυπηρετούμε πάλι μία καθεστηκυία τάξη που έθρεψε το ΠΑΣΟΚ και συνεχίζει η σημερινή Κυβέρνηση να εκθρέφει. Καταλαβαίνετε ότι είναι σημαντικό πολιτικό θέμα ότι οι απόμαχοι αγρότες χάνουν 1 δισεκατομμύριο. Και αυτό δεν σημαίνει μόνο μείωση εισοδήματος, αλλά και ερήμωση των χωριών που στηρίζονται σε αυτά τα εισοδήματα, καφενεία, μαγαζιά κ.λπ. του χωριού. Το κράτος θα πρέπει να δει τη φορολογία των αγροτών σωστά και με βάση την ανάπτυξη. Δεν μπορούμε να κάνουμε αφαίμαξη από τη φτώχεια. Πρέπει να δούμε να αναπτύσσεται –αλλά πραγματικά- ο αγρότης και να του πάρουμε λεφτά. 
Θα ήθελα να πω ότι τελικά σημαντική υπόθεση είναι τα έσοδα, κύριε Υφυπουργέ. Χρειάζεται μεγάλη πολιτική βούληση για να προχωρήσουμε στην εξασφάλιση εσόδων, γιατί αν δεν κτυπήσουμε την παραοικονομία, τη φοροδιαφυγή και τη διαφθορά, δεν γίνεται τίποτα. Υπάρχουν στην Ελβετία πενήντα τέσσερις χιλιάδες καταθέτες τώρα, 22 δισεκατομμύρια, τα οποία με βάση έκθεση χρηματοοικονομικού ινστιτούτου είναι παράνομα και μπορούν να δεσμευθούν. Υπάρχουν 8,2 δισεκατομμύρια από δικαστικές αποφάσεις που πρέπει να εισπραχθούν. Υπάρχουν 3,75 δισεκατομμύρια από πρόστιμα που δεν εισπράττονται. Υπάρχει ο ηλεκτρονικός τζόγος. Υπάρχουν πολλά, για τα οποία, όμως, δεν βλέπουμε να γίνεται κάτι για να ανακουφίσουμε τον εργαζόμενο.
Υπάρχει η ακρίβεια και τα καρτέλ. Δεν ξέρω ποιος καλύπτει σήμερα τη διαιώνιση αυτής της πολιτικής των καρτέλ, γιατί δεν προχωρά το μητρώο εμπόρων αγροτικών προϊόντων, γιατί δεν προχωρούν οι αγορές και τα δημοπρατήρια. Πρέπει να προχωρήσουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και θα κλείσω με την κοινωνική συνοχή και το πολιτικό σύστημα. Υπάρχει ένας κοινωνικός δαρβινισμός απέναντι στους νέους. Υπάρχει 55% ανεργία. Χρειαζόμαστε ένα δίχτυ κοινωνικής προστασίας για την κάλυψη των αδυνάτων και των ανέργων, ενίσχυση της απασχόλησης, μεταρρύθμιση του ασφαλιστικού συστήματος και ενίσχυση των ταμείων που πραγματικά λιμοκτονούν, χτύπημα «μαύρης εργασίας» και εισφοροδιαφυγής, ελάχιστο εγγυημένο εισόδημα -πρέπει να το εισάγουμε στην κοινωνική πολιτική- και στήριξη της λειτουργίας της αυτοδιοίκησης. Αντ’ αυτού, σήμερα στον προϋπολογισμό αποδομείται η αυτοδιοίκηση, ένας κοινωνικός και αναπτυξιακός χώρος της περιφέρειας. 
Δεν έχω τίποτα άλλο να πω. 
Θα ήθελα να τελειώσω με το πολιτικό σύστημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε, κυρία Πρόεδρε, που ξεπέρασα λίγο το χρόνο μου. 
Η λειτουργία του πολιτικού συστήματος και των κομμάτων είναι το τρίτο πρόβλημα μετά την οικονομία και την ανεργία στο «Public Issue». Αυτό σημαίνει τελικά πως πρέπει να αναδιαρθρώσουμε τη λειτουργία των κομμάτων. Τα κόμματα έχουν μείνει στο παρελθόν. Δεν ανταποκρίνονται στις σημερινές συνθήκες. Βλέπουμε και τη Βουλή πώς λειτουργεί, συμπεριφορές Βουλευτών που δεν ανταποκρίνονται στις συνθήκες σήμερα. Χρειάζεται ένας σοβαρός πολιτικός διάλογος. Τα προβλήματα είναι πολύ μεγάλα, μας ξεπερνούν. Πρέπει να τα αντιμετωπίσουμε πραγματικά στη βάση τους και πρέπει να ξεπεράσουμε καθεστώτα και συμπεριφορές παρελθόντος.","ΠΑΡΙΣΗΣ ΜΟΥΤΣΙΝΑΣ",334
"13546"," Τελειώνετε, κύριε συνάδελφε. Μην ανοίξετε άλλη κουβέντα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13547"," Θα κλείσω με αυτό. Πρέπει να εμπνεύσουμε την κοινωνία να ακολουθήσει ένα άλλο μοντέλο ανάπτυξης, να εμπιστεύεται τους πολιτικούς, γιατί πιστεύω ότι μέσα από τη σύνθεση και όχι μέσα από διωγμό των άλλων απόψεων θα μπορέσουμε να προχωρήσουμε. 
Ευχαριστώ. 
(Χειροκροτήματα)","ΠΑΡΙΣΗΣ ΜΟΥΤΣΙΝΑΣ",334
"13548"," Ευχαριστούμε πολύ, κύριε συνάδελφε. 
Ο κ. Μιχαήλ Κριτσωτάκης, Βουλευτής του ΣΥΡΙΖΑ, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13549"," Κυρία Πρόεδρε, όσον αφορά αυτόν τον  προϋπολογισμό, έχω την εντύπωση ότι ό,τι βλέπω εγώ βλέπουν και οι υπόλοιποι. Κανείς δεν βλέπει πουθενά να υπάρχει πρόνοια για τη διόρθωση των κακών που φέρνει η πολιτική της Κυβέρνησης, η πολιτική των μνημονίων στην κοινωνία. 
Για την ανεργία, για τη φτώχεια, γι’ αυτούς που ψάχνουν στα σκουπίδια δεν βλέπουμε πουθενά να υπάρχει κάτι το συγκεκριμένο, μια πρόνοια. 
Δεύτερον, ανάπτυξη δεν είδαμε πουθενά. Είναι τώρα δυόμισι προς τρία χρόνια που ακούμε ότι όλα αυτά γίνονται για την ανάπτυξη. Όμως η λέξη αυτή έχει αρχίσει όχι μόνο να μην φαίνεται, αλλά και λίγο που φαινόταν, τώρα έχει αρχίσει να εξαφανίζεται. 
Και από την άλλη μεριά βλέπουμε σε χθεσινό πρωτοσέλιδο εφημερίδας πανελλαδικής εμβέλειας να λέει ο κ. Σαμαράς: «Αν πέσουμε, πέσατε». Εμείς έχουμε να πούμε το εξής: «Αν πέσετε, κύριοι της Κυβέρνησης, υπάρχει ελπίδα για τον ελληνικό λαό, ότι μπορεί δηλαδή να γίνει πολιτική διαπραγμάτευση από μία αριστερή κυβέρνηση και να προσπαθήσουμε να ανατάξουμε ό,τι εσείς έχετε καταστρέψει». Απ’ αυτό το Βήμα ειπώθηκαν οι αριθμοί, τα στοιχεία νομίζω ότι αντιπαρατέθηκαν, αλλά αυτό που φαίνεται –και είναι γενική διαπίστωση- είναι ότι έχουμε ψευδεπίγραφες πολιτικές σ’ έναν ψευδεπίγραφο προϋπολογισμό. Αυτός ο προϋπολογισμός του 2013 που συζητούμε αποτελεί οργανική συνέχεια και αδιατάρακτη λογική των προηγούμενων προϋπολογισμών του 2010, του 2011 και του 2012. 
Ακόμη θα ήθελα να πω ότι αυτός ο προϋπολογισμός επιβεβαιώνει ότι επιδίωξή σας είναι το σύστημα, ο καπιταλισμός να εμφανίζεται τελικά γυμνός στη σκηνή, με τα αρχέγονα χαρακτηριστικά του: Από τη μια το κεφάλαιο, από την άλλη η εργασία, χωρίς διαμεσολαβητές, χωρίς καθόλου εκπροσώπους, όπου δεν θα υπάρχουν ούτε συλλογικές συμβάσεις, ούτε κοινωνική προστασία, ούτε κατώτατοι μισθοί ούτε συντάξεις και επιδόματα ανεργίας, ούτε ωράρια εργασίας και άδειες, ούτε συστήματα δημόσιας υγείας και παιδείας και ό,τι άλλο που ως σήμερα είχαμε μάθει να το αναγνωρίζουμε και να το ονομάζουμε «κοινωνικό κράτος» ή «κράτος πρόνοιας». 
Συνεπώς, ο συζητούμενος αυτός προϋπολογισμός του 2013 αποτελεί εργαλείο και μέσο επίτευξης αυτής της μετεξέλιξης του συγκεκριμένου συστήματος. Έτσι γίνεται κατανοητός ο συνολικός σχεδιασμός κι ο προσανατολισμός αυτού του προϋπολογισμού, καθώς και του μεσοπρόθεσμου και φυσικά των μνημονίων: Ιδιωτικοποιήσεις και ξεπούλημα δημόσιας περιουσίας, και αυτό –άκουσον, άκουσον!- εμφανίζεται ως ανάπτυξη. Και μάλιστα αν κάποιος πάει να το αποτρέψει, σε λίγο θα βγει και εχθρός της πατρίδας! Αυτό είναι και ύβρις, παράλληλα με τα άλλα. Επίσης, έχουμε βαρύτατη φορολόγηση μισθωτών, συνταξιούχων, ελεύθερων επαγγελματιών, μειώσεις μισθών και συντάξεων, μειώσεις και καταργήσεις επιδομάτων, τεράστια αύξηση της ανεργίας, μαζικές απολύσεις στο δημόσιο –όσο και να το κρύβετε, θα το δούμε κι αυτό- κατάργηση συλλογικών συμβάσεων, απορρύθμιση εργασιακών σχέσεων, διάλυση του συστήματος κοινωνικής ασφάλισης, διάλυση των συστημάτων δημόσιας υγείας και παιδείας. Κάτω απ’ αυτό το πρίσμα λέγεται και γράφεται από πολλούς ότι είστε ανίκανοι κι εσείς και οι προηγούμενες κυβερνήσεις και η τρόικα, ότι δεν μπορείτε να προβλέψετε σωστά και δεν βγαίνουν τα προγράμματα και ότι γι’ αυτό παίρνετε κάθε τρίμηνο και νέα μέτρα, ότι έχετε αποτύχει κι εσείς και η τρόικα. Θέλω να πω ότι αυτό είναι λάθος, ότι δεν είναι καθόλου σωστό. Δεν έχετε αποτύχει. Πετυχαίνετε κι εσείς και η τρόικα, γιατί αυτοί είναι οι στόχοι και οι επιδιώξεις σας. Με την πολιτική που προωθείτε και με τα μέτρα με τα οποία εφαρμόζετε αυτήν την πολιτική υπηρετείτε συγκεκριμένα συμφέροντα. Οι κορόνες σας για το ύψιστο δημόσιο συμφέρον και για τη σωτηρία της πατρίδος είναι απόδειξη της αδυναμίας σας, διότι έχετε τεράστια ένδεια επιχειρημάτων.
Θα περιοριστώ, όμως, σε μερικά παραδείγματα που αφορούν και άπτονται κυρίως του τουρισμού. Ποιον αλήθεια και τι εξυπηρετεί το ξεπούλημα ουσιαστικά των λιμανιών, των αεροδρομίων και των πυλών εισόδου της χώρας; Να αναφερθώ στην Κασσιόπη,  στην Αφάντου, στη Μονή Τοπλού, στον Αστέρα της Βουλιαγμένης, στο Ελληνικό, στον Άγιο Κοσμά; Θα μπορούσε κανείς να έχει έναν τεράστιο κατάλογο για ξεπουλήματα που εσείς τα ονομάζετε «ανάπτυξη». 
Με την ψήφιση την περασμένη εβδομάδα του νόμου περί ιδιωτικοποιήσεων και ξεπουλήματος της δημόσιας περιουσίας ήδη εμφανίζονται δημοσιεύματα για προκηρύξεις διαγωνισμών παραχώρησης, εκποίησης κ.λπ. όπως, για παράδειγμα, σχετικά με τις ιαματικές πηγές της Φθιώτιδας. 
Θα καταθέσω συγκεκριμένο έγγραφο στα Πρακτικά. 
Εντάσσεται στο ίδιο πράγμα και η προτεραιότητα του Υπουργείου, η εσπευσμένη διαδικασία για τον ιατρικό τουρισμό; 
Ποιον αλήθεια και τι εξυπηρετεί η δυνατότητα εκμίσθωσης επιβατικών ιδιωτικής χρήσης αυτοκινήτων, των λεγόμενων «βαν», από τουριστικά πρακτορεία και ξενοδοχεία; Από πού τα παίρνετε και πού τα δίνετε; 
Ποιον αλήθεια και τι εξυπηρετεί η πλήρης απορρύθμιση και η κατάργηση ουσιαστικά του επαγγέλματος του ξεναγού; 
Θα καταθέσω επίσης σχετικό έγγραφο. 
Καταργείτε στην ουσία το επάγγελμα αυτό ανοίγοντάς το και παραβιάζετε και κεκτημένα της Ευρωπαϊκής Ένωσης. Υπάρχουν αποδείξεις και γι’ αυτά, κύριε Υπουργέ. 
Ποιον αλήθεια και τι εξυπηρετεί η απαξίωση του ΟΤΕΚ;
Εδώ θα ήθελα να αναφερθώ σ’ ένα θέμα που προκαλεί τεράστια ερωτηματικά. Η Υπουργός κ. Κεφαλογιάννη σε μια εμφάνισή της την 1η  Νοεμβρίου δήλωσε με ικανοποίηση ότι έκλεισε τα οικοτροφεία των σχολών του ΟΤΕΚ για δημοσιονομικούς λόγους κι ότι οι σχολές λειτουργούν κανονικά. Θεωρούμε ότι η Υπουργός δεν μπορεί να μην ήξερε ότι οι σχολές δεν λειτουργούν και την καλέσαμε να διορθώσει την ψευδή δήλωσή της, που επιβεβαιώνεται όμως και από ένα δελτίο Τύπου του Υπουργείου Τουρισμού στις 7/11/2012, όπου λέει ότι «θα ξεκινήσει…» και υπόσχεται ορισμένα πράγματα. Δηλαδή λέει ότι πραγματικά δεν λειτουργούν. 
Θα καταθέσω τρία έγγραφα στο τέλος στα Πρακτικά. 
Ποιον αλήθεια και σε τι εξυπηρετεί η εκχώρηση της τουριστικής προβολής της χώρας σε ιδιώτες, στο ΣΕΤΕ, με τη διαδικασία των ΣΔΙΤ; Παράξενα πράγματα συμβαίνουν σχετικά με τα θέματα της τουριστικής προβολής και της επικοινωνιακής στρατηγικής του ΕΟΤ. Ενώ είναι σε εξέλιξη διαγωνισμός, δηλαδή δεν έχει ακόμη ανατεθεί το έργο για την επικοινωνιακή στρατηγική του ΕΟΤ με τίτλο «Κατάρτιση επικοινωνιακού σχεδίου προβολής και προώθησης του ελληνικού  τουρισμού στις αγορές του Ηνωμένου Βασιλείου και της Γερμανίας κατά την περίοδο τάδε» -η προκήρυξη είναι αναρτημένη στη σελίδα του ΕΟΤ- η πολιτική ηγεσία του Υπουργείου Τουρισμού και του ΕΟΤ σε συνέντευξη Τύπου στις 31 του μήνα ανακοινώνει επικοινωνιακό πρόγραμμα, το οποίο ουσιαστικά βασίζεται στην πρόταση της μίας εκ των εταιρειών. Για ποιον λόγο, λοιπόν, γίνεται ο διαγωνισμός; Όλα είναι προειλημμένες αποφάσεις. Ποιον αλήθεια και τι υπηρετούν οι  ρυθμίσεις για τους κύριους συνομιλητές του Υπουργείου Τουρισμού; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό παρακαλώ, κυρία Πρόεδρε, όπως και στους προηγούμενους ομιλητές.","ΜΙΧΑΗΛ ΚΡΙΤΣΩΤΑΚΗΣ",262
"13550"," Εντάξει, συνεχίστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13551"," Από τις ρυθμίσεις αυτές που αφορούν αυτούς τους συνομιλητές λείπουν οι επτακόσιες πενήντα χιλιάδες εργαζόμενοι στον τουρισμό και στον επισιτισμό. Μιλώ γι’ αυτούς που έχουν δουλειά, όχι γι’ αυτούς που βρίσκονται στην ανεργία. Είδατε ότι η ανεργία έχει ξεπεράσει το 25% τον Αύγουστο όπου η εποχική απασχόληση είναι στο peak. Καταλαβαίνετε τι θα γίνει τώρα, τους μήνες που αυτό τελειώνει. 
Τελειώνοντας, κυρία Πρόεδρε, θα ήθελα να πω ότι δεν έχουμε εθνικό στρατηγικό σχέδιο για τον τουρισμό. Δεν έχουμε κανέναν  σχεδιασμό, δεν υπάρχει εθνική πολιτική. Γίνονται ιδιωτικοποιήσεις κι όλα αυτά που λέμε. Δεν έχω το χρόνο να αναφερθώ, αλλά θα ήταν πολύ ενδιαφέρον εάν κάποιος άνοιγε μία τέτοια συζήτηση. 
Τέλος, θέλω να πω ότι υπάρχουν μεγάλα ερωτήματα που προκύπτουν για τον κύριο Υπουργό. Με τέτοιου είδους πολιτικές που έχετε εξαγγείλει θα εισέλθουμε ως χώρα στον ενάρετο κύκλο, όπως λέτε, της δημοσιονομικής σταθερότητας, της εξωστρεφούς ανάπτυξης και της ευημερίας για όλους, όπως αναφέρεται στην εισηγητική έκθεση; Και δεύτερον, τώρα που φαίνεται ότι οι δανειστές δεν προτίθενται να δώσουν τη δόση πριν το Δεκέμβριο, εσείς κύριοι Υπουργοί των Οικονομικών, πού θα βρείτε χρήματα μετά τις 16 Νοεμβρίου που θα έχουμε ξεμείνει, κατά  τα δικά σας λεγόμενα; Σας ρωτήσαμε και χθες και προχθές, αλλά απάντηση δεν έχουμε πάρει. Διότι στις ερωτήσεις που θέτετε πρέπει να μπορείτε να δίνετε κι απαντήσεις, κύριε Υπουργέ. 
Σήμερα έξω θα υπάρχει διαμαρτυρία του κόσμου. Την Τετάρτη θα γίνει η πανευρωπαϊκή κινητοποίηση των εργαζομένων και αν δεν ακούτε εμάς εδώ, τουλάχιστον δείτε προς τα έξω. Μην μένετε κλεισμένοι σ’ ένα γυάλινο κλουβί. Αυτό που χρειάζεται είναι να γίνουν εκλογές, διότι η διάσταση μεταξύ της λαϊκής θέλησης και της Πλειοψηφίας είναι τεράστια. 
Ευχαριστώ, κυρία Πρόεδρε. 
(Στο σημείο αυτό ο Βουλευτής κ.  Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ -ΕΚΜ)","ΜΙΧΑΗΛ ΚΡΙΤΣΩΤΑΚΗΣ",262
"13552"," Το λόγο έχει ο Βουλευτής της Νέας Δημοκρατίας κ. Κωνσταντίνος Κατσαφάδος. 
Σας ενημερώνω, κύριοι συνάδελφοι, ότι δεν θα υπάρξει διακοπή. Θα υπάρξει συνεχής ροή ομιλητών και Υπουργών. 
Ορίστε, κύριε Κατσαφάδο, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"13553"," Ευχαριστώ, κυρία Πρόεδρε. 
Κυρίες και κύριοι συνάδελφοι, η συζήτηση για τον προϋπολογισμό διεξάγεται αμέσως μετά την ψήφιση του μεσοπρόθεσμου. Είμαι νέος Βουλευτής και δεν είναι στις προθέσεις μου να κάνω υποδείξεις, ιδιαίτερα σε συναδέλφους με εμπειρία. Πιστεύω όμως ότι τις τελευταίες ημέρες η εικόνα της Βουλής δεν αρμόζει στην ποιότητα του δημοκρατικού μας πολιτεύματος. Κυρίως όμως δεν ταιριάζει στις κρίσιμες στιγμές που περνάμε ως χώρα και ως κοινωνία. 
Την Τετάρτη είδαμε να αμφισβητείται ακόμη και η αρχή της δεδηλωμένης, πρωτοφανές γεγονός για την κοινοβουλευτική μας παράδοση, και  αναρωτιέμαι τι άλλο μπορεί να έχει σειρά, προκειμένου η Αντιπολίτευση να κερδίσει κάποιες στιγμές εντυπώσεων. 
Τόσο όμως στη συζήτηση για το μεσοπρόθεσμο όσο και για τον προϋπολογισμό διαπιστώνει κανείς τα ίδια ακριβώς πράγματα. Δεν υπάρχει αντιπαράθεση προτάσεων. Υπάρχει ένας μηδενισμός και μια απόλυτη ισοπέδωση. Κάποιοι συμπεριφέρονται με καθαρά συμβατικούς πολιτικούς όρους, σαν να μην έχουν αντιληφθεί τι συμβαίνει στην χώρα. 
Ευρισκόμενοι στην Αντιπολίτευση θεωρούν ότι πρώτιστο και μοναδικό τους καθήκον είναι η δημιουργία εντυπώσεων, η κατεδάφιση κάθε προσπάθειας που στηρίζεται σε κυβερνητικές πρωτοβουλίες. Συμπεριφέρονται με όρους παλαιότερων δεκαετιών. 
Είμαστε όμως στην πιο κρίσιμη στιγμή της Μεταπολίτευσης. Την κρισιμότητα αυτών των στιγμών αποτυπώνει ο κρατικός προϋπολογισμός. Για πρώτη φορά ίσως η χώρα –και δεν λέω η Κυβέρνηση- δείχνει αποφασισμένη να εκτελέσει έναν αληθινό προϋπολογισμό, να επιτύχει όλους τους στόχους που περιλαμβάνονται σ’ αυτόν, στόχους ρεαλιστικούς και αξιόπιστους, στόχους που επιτυγχάνονται με μεγάλες μεταρρυθμίσεις, τολμηρές και ορθολογικές διαρθρωτικές αλλαγές. 
Για πρώτη φορά το 2013 θα καταγράψουμε πρωτογενές πλεόνασμα. Για το 2013 τα καθαρά έσοδα του προϋπολογισμού θα φτάσουν τα 46.322.000.000 έναντι 44.650.000.000 ευρώ που είναι οι πρωτογενείς δαπάνες. Ο στόχος αυτός δεν επιτυγχάνεται μόνο μέσα από τις οριζόντιες περικοπές. Μόνο από τον εξορθολογισμό του φορολογικού συστήματος επιτυγχάνεται εξοικονόμηση δαπανών της τάξης του 1.781.000.000 ευρώ. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Καταγράφουμε επιτέλους σε ένα ενιαίο μητρώο όλα τα ακίνητα του ευρύτερου δημοσίου τομέα και αρχίζει επιτέλους η αξιοποίησή τους. Πηγαίνουμε σε ένα νέο και δικαιότερο φορολογικό σύστημα με διεύρυνση της φορολογικής βάσης, γιατί μέχρι σήμερα φόρους πλήρωναν μόνο όσοι δεν μπορούσαν να αποκρύψουν τα εισοδήματά τους. Καταγράφεται αύξηση της απορροφητικότητας από το ΕΣΠΑ. Η χώρα μας κινείται 5% επάνω από τον κοινοτικό μέσο όρο. Μειώνονται οι δαπάνες του δημοσίου.
Για πρώτη φορά οι φορείς της γενικής Κυβέρνησης οφείλουν να έχουν ολοκληρώσει την κατάρτιση των προϋπολογισμών τους μέχρι τις 31 Ιανουαρίου κάθε έτους. Κάθε φορέας ή δημόσιος οργανισμός είναι υποχρεωμένος να ελέγχει έσοδα και δαπάνες, να ελέγχει την εκτέλεση του προϋπολογισμού του σε μηνιαία βάση και αν διαπιστώνονται αποκλίσεις, να λαμβάνει τα αναγκαία μέτρα προκειμένου να μην επιβαρύνονται οι πολίτες.
Η επίτευξη αυτών των στόχων θα μας δώσει την ευκαιρία να αποκαταστήσουμε σταδιακά τις αδικίες που έγιναν από τις σκληρές και επώδυνες περικοπές και επιβάλλεται να το κάνουμε αυτό. Είναι ζήτημα αξιοπιστίας και αναγνώρισης απέναντι σε όλους αυτούς τους ανθρώπους.
Κυρίες και κύριοι συνάδελφοι, παρακολουθώ με σεβασμό τη διαφορετική άποψη που έχει ο καθένας. Αναρωτιέμαι όμως πώς γίνεται να μην υπάρχει κάτι θετικό για να αναγνωριστεί στην Κυβέρνηση. Το ζητούμενο δεν είναι να αποδώσουμε τα εύσημα στην Κυβέρνηση όσο το να αναγνωρίσουμε μια θετική της δράση και να την βελτιώσει ο καθένας από εμάς με τις δικές του παρατηρήσεις. 
Αυτό όμως που εισπράττουμε είναι μια στείρα άρνηση. Αν αυτή η άρνηση απευθυνόταν μόνο στις κυβερνητικές πρωτοβουλίες, ενδεχομένως, να μην σήμαινε και τίποτα. Η Αντιπολίτευση επιδίδεται σε μια συνολική άρνηση της πραγματικότητας. Επενδύει στην αποτυχία, στην καταστροφή και τη χρεοκοπία. Έξω, όμως, από το Κοινοβούλιο και τα στενά κομματικά πλαίσια που είναι περιχαρακωμένη υπάρχουν όλοι αυτοί που έχουν υποβληθεί σε απίστευτες θυσίες και δεν θέλουν να πάνε χαμένες, αυτοί που αναζητούν ελπίδα και προοπτική, ενώ παράλληλα δεν θέλουν να θέσουν σε κίνδυνο την κορυφαία στρατηγική επιλογή της χώρας που είναι η παραμονή στο ευρώ και στην Ευρωπαϊκή Ένωση. 
Υπάρχει σίγουρα οργή, απογοήτευση και ανθρώπινος πόνος. Δεν είμαστε όμως οι κοινωνικά ανάλγητοι και εσείς είστε οι υπερευαίσθητοι. Στην πιο κρίσιμη στιγμή για τη χώρα θα έπρεπε όλοι να είμαστε περισσότερο υπεύθυνοι. Το πολιτικό σύστημα τα τελευταία τριάντα χρόνια έχει ευθύνες που το διαπερνούν οριζόντια και αφορούν όλους τους πολιτικούς σχηματισμούς. 
Ευθύνες όσο και να προσπαθεί να το κρύψει έχει και η Αριστερά, η οποία άσκησε ηγεμονία και αυτό μεταφράστηκε σε αλόγιστες παροχές. Ευθύνες έχει η περίφημη γενιά του Πολυτεχνείου που έγινε η κυρίαρχη πολιτικά τάξη. Ευθύνη φέρει και η δική μας παράταξη. Η παράταξή μας όμως που επανέφερε και στήριξε τους δημοκρατικούς θεσμούς, παρέδωσε τον Οκτώβρη του 1981 μια ισχυρή Ελλάδα μέλος της Ευρωπαϊκής Ένωσης με ασήμαντο δημόσιο χρέος.
Δεν μπορούμε όμως, κυρίες και κύριοι συνάδελφοι, και εμείς στη δική μας παράταξη να είμαστε υπερήφανοι για την ατολμία μας να τα βάλουμε με το βαθύ κράτος των συνδικαλιστών, να αλλάξουμε τις δομές της ελληνικής οικονομίας, να πατάξουμε τη φοροδιαφυγή και τη διαφθορά. 
Οι μοναδικές ουσιαστικές αποκρατικοποιήσεις με προοπτική έγιναν από την κυβέρνηση Καραμανλή. Εδώ θέλω να σας θυμίσω ποια ήταν η στάση των υπολοίπων τόσο για την Ολυμπιακή όσο και για την «COSCO» και τον ΟΤΕ. Αυτή η εχθρική στάση και συμπεριφορά λειτούργησε αποτρεπτικά για επενδύσεις και κράτησε την Ελλάδα όμηρο στο παρελθόν της.
Οι συνδικαλιστές της παρακμής επέβαλαν τις απαιτήσεις τους σε βάρος του κοινωνικού συνόλου. Η Ελλάδα ήταν μια χώρα με κρατικοδίαιτους επιχειρηματίες που στηρίζονταν στα έργα και τις προμήθειες, με κρατικοδίαιτους συνδικαλιστές που τώρα έχουν βρει πολιτικό καταφύγιο στο ΣΥΡΙΖΑ και μια πολιτική τάξη που χρησιμοποιούσε το κράτος ενίοτε ως λάφυρο. Σ’ αυτό το παρελθόν μας καλεί να επιστρέψουμε ο κ. Τσίπρας. 
Κυρίες και κύριοι συνάδελφοι, κάποιοι υπερασπίζονται προνόμια επαγγελματικών ομάδων και συντεχνιών, όταν ολόκληρη η κοινωνία έχει ματώσει. Συνεχίζουν να αντιμετωπίζουν ακόμα το δημόσιο ως ιερή αγελάδα. Θα πρέπει όμως κάποια στιγμή να μιλήσουμε και για το ένα εκατομμύριο ανέργους του ιδιωτικού τομέα.
Η κίνηση της Κυβέρνησης για χορήγηση επιδόματος στους μακροχρόνια ανέργους, όπως προδιαγράφεται, είναι θετική και μάλιστα στο πιο δυσμενές δημοσιονομικό περιβάλλον. Μήπως και αυτό, κύριοι συνάδελφοι του ΣΥΡΙΖΑ, είναι λάθος; Ή θα πρέπει εμείς να τάζουμε λαγούς με πετραχήλια, όπως τάζατε εκατό χιλιάδες θέσεις με βασικό μισθό 1.200 ευρώ προεκλογικά;
Η Ελλάδα πρέπει να γίνει και πάλι μια χώρα με παραγωγή, στηριζόμενη στον πρωτογενή τομέα, στον τουρισμό και τη ναυτιλία. Η οικονομία πρέπει να επανεκκινηθεί άμεσα. Η δημιουργία νέων θέσεων εργασίας θα προέλθει μόνο μέσα από την προσέλκυση επενδύσεων, μόνο μέσα από την ανάπτυξη μιας υγιούς επιχειρηματικότητας. Εμείς θέτουμε αυτά τα πλαίσια, αίρουμε τη γραφειοκρατία. Είμαστε αποφασισμένοι να προχωρήσουμε μπροστά αψηφώντας το πολιτικό κόστος και πρέπει να το κάνουμε.
Περιμένουμε όμως ακόμα να ακούσουμε άλλη αντιπρόταση, να μας πείτε από πού μπορείτε να αντλήσετε χρηματοδότηση, πώς θα διαχειριστείτε τον κίνδυνο από τη διεθνή απομόνωση της χώρας. Το μόνο που κάνετε είναι να τάζετε τα πάντα στους πάντες και να εγγυάστε ότι δεν θιγούν προνόμια και οφίτσια συγκεκριμένων συντεχνιών. 
Κυρίες και κύριοι συνάδελφοι, εμείς στη Νέα Δημοκρατία οφείλουμε και πρέπει να μιλάμε τη γλώσσα της σκληρής αλήθειας προς τον πολίτη για να μπορέσουμε να κερδίσουμε ξανά μακροχρόνια την εμπιστοσύνη του. Από τη Δευτέρα θα πρέπει να υπάρχουν μόνο τα εξής θέματα στην ατζέντα, οι πολιτικές ανάπτυξης, μείωσης της ανεργίας, πάταξης της φοροδιαφυγής και της διαφθοράς.
Η Ελλάδα πριν από λίγες μέρες έστειλε το δικό της μήνυμα στην Ευρώπη. Το έστειλαν οι Ελληνίδες και οι Έλληνες που έχουν κάνει θυσίες ασύλληπτες για τα δεδομένα μιας δυτικής δημοκρατίας. Ήταν ένα καθαρό μήνυμα όπως το ότι περιμένουμε και από την Ευρώπη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Όπως ζητούν από εμάς να τηρήσουμε τις δεσμεύσεις μας και τις τηρούμε, έτσι ζητάμε και από τους εταίρους μας να τηρήσουν και αυτοί τις δικές τους δεσμεύσεις. Θα πρέπει να ξέρουν ότι για την Ελλάδα τα μέτρα αυτά ήταν τα τελευταία. Τα επόμενα δεν θα υπάρχει ούτε Βουλή και Κυβέρνηση για να τα υποστηρίξει, αλλά ούτε και κοινωνία για να τα αντέξει. 
Υπερψηφίζω λοιπόν αυτόν τον προϋπολογισμό πιστεύοντας στις ικανότητες της Κυβέρνησης, αλλά κυρίως στις δυνατότητες που έχει ο τόπος και ο λαός του. Υπερψηφίζω αυτόν τον προϋπολογισμό στηριζόμενος σε ένα ρητό ενός Βρετανού συγγραφέα, ότι πολιτικός είναι αυτός που σκέφτεται τις επόμενες γενιές, ενώ πολιτικάντης είναι αυτός που σκέφτεται τις επόμενες εκλογές.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΤΣΑΦΑΔΟΣ",211
"13554"," Ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Καραγκούνης έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13555"," Ευχαριστώ πολύ, κύριε Πρόεδρε.
Η ελληνική Κυβέρνηση τους τελευταίους τέσσερις μήνες έπραξε το αυτονόητο. Δεν ενήργησε με προσδοκίες, αντιθέτως δούλεψε μεθοδικά για την αποκατάσταση της αξιοπιστίας της Ελλάδας. Για μας αποτελεί μονόδρομο η οριστική απαλλαγή από κάθε είδους εξάρτηση, όχι απόδραση σε φανταστικούς κόσμους, όπως αυτούς που καπηλεύεται η άκρα δεξιά και η άκρα αριστερά.
Ο ΣΥΡΙΖΑ έχει επάξια αποκτήσει τον τίτλο της Αξιωματικής Αντιπολίτευσης, καθώς ο αντιπολιτευτικός του λόγος είναι αξιωματικός, περιοριζόμενος σε αναπόδεικτα μη λογικά αξιώματα, όπως ότι οι εταίροι μας θα συνεχίζουν να μας δανείζουν ακόμα και αν δεν πληρούμε τις ανειλημμένες υποχρεώσεις μας ή ότι το δημόσιο χρέος δύναται να μειωθεί χωρίς περικοπές δημοσίων δαπανών, που ο λαός οφείλει να αποδεχθεί, επειδή κατά τη ρητορική -την αξιωματική ρητορική- του ΣΥΡΙΖΑ έτσι είναι τα πράγματα. 
Όσο συνεχίζουν αυτές οι πολιτικές δυνάμεις ακόμα και σήμερα να αναπολούν πολιτικές άλλων δεκαετιών, να χαϊδεύουν τα αυτιά των πολιτών, να προστρέχουν δήθεν από πατριωτισμό και ενδιαφέρον στο πλευρό του πραγματικά χειμαζόμενου Έλληνα, λες και μόνο αυτοί νοιάζονται για το καλό του και να τους τάζουν λαγούς με πετραχήλια, τόσο η χώρα θα βυθίζεται στο χάος και σε νέα μνημόνια. Συνεχίζουν να λένε ψέματα στον ελληνικό λαό και να τον παραμυθιάζουν ακόμα και σήμερα, το 2012, που γνωρίζουν καλά ποια είναι η κατάσταση. 
Ξεχάστε το ευρώ, κυρίες και κύριοι συνάδελφοι. Ας πάρουμε το δικό σας σενάριο. Με δραχμές μπορείτε να δώσετε πίσω στους Έλληνες αυτά που εικονικώς απολάμβαναν τις προηγούμενες δεκαετίες; Λέω εικονικώς γιατί ήταν δανεικά. Τα δανεικά λοιπόν, σε όποιο νόμισμα και αν είναι, οφείλουμε να τα σβήσουμε. Τα ελλείμματά μας οφείλουμε να τα σβήσουμε. Θα πρέπει άμεσα το κράτος να αρχίσει να βγάζει περισσότερα από όσα δαπανά. 
Ως πρώτη αρχή, για να σταματήσουμε επιτέλους το φαύλο κύκλο των ελλειμμάτων, αυτό προβλέπει ο προϋπολογισμός που συζητάμε για του χρόνου. Προβλέπει δηλαδή για πρώτη φορά, μετά από δεκαετίες, πρωτογενές πλεόνασμα 850 εκατομμύρια ευρώ. Και έτσι θα πρέπει να συνεχίσουμε τα επόμενα χρόνια, μόνο με πλεονάσματα και όχι με ελλείμματα. 
Και βέβαια η επιλογή του περιθωρίου δεν είναι επιλογή. Ο ελληνικός λαός πάσχιζε εξήντα χρόνια να απαλλαγεί της βαλκανικής περιθωριοποίησης. Η Ευρώπη αλλάζει, κυρίες και κύριοι συνάδελφοι. Αλλάζει γιατί ολόκληρο το ευρωπαϊκό οικοδόμημα κρέμεται αυτήν τη στιγμή σε μια κλωστή. Η Ιταλία, η Ισπανία, η Γαλλία σύντομα θα πουν όχι, με μια φωνή, στην αδιέξοδη πολιτική της λιτότητας. 
Πρέπει να είμαστε εκεί για να ενώσουμε τη φωνή μας για μια άλλη πολιτική.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"13556"," Να είμαστε εκεί λέγοντας «όχι»!","ΝΙΚΟΛΑΟΣ ΒΟΥΤΣΗΣ",75
"13557"," Η ψήφιση των μέτρων του μεσοπροθέσμου, που είναι επώδυνα για τον ελληνικό λαό, καθώς και η υπερψήφιση σήμερα του προϋπολογισμού είναι τα αναγκαία βήματα που έπρεπε να κάνει η Ελλάδα. 
Τώρα απομένει να γίνουν και τα αναγκαία βήματα από τους εταίρους μας, γρήγορα και χωρίς καμμία καθυστέρηση, αλλιώς η χώρα θα απωλέσει την ευκαιρία να είναι εκεί μαζί με την Ισπανία, την Πορτογαλία, την Κύπρο και κάθε άλλη χώρα που έχει υποστεί τις συνέπειες της κρίσης, όταν επιτέλους έρθει η ώρα της λύσης, γιατί η ώρα αυτή θα έρθει και η λύση της κρίσης θα είναι συνολική.
Όλοι αντιλαμβάνονται ότι η Ελλάδα διήνυσε πολύ δρόμο και τώρα δεν έχει την πολυτέλεια του ηρωικού απομονωτισμού που θα ήταν μοιραία. Αν δεν παίρναμε τώρα αυτές τις δύσκολες και οδυνηρές αποφάσεις, τότε η χώρα θα είχε εισέλθει όχι απλώς σε μια οικονομική, αλλά και σε μια πολιτική ζώνη του λυκόφωτος.
Η επόμενη ημέρα θα είναι η ημέρα των κομμάτων των άκρων που απλώς θα αλληλοσπαράσσονται πάνω στον εθνικό κορμό. Ο ένας θα φαντασιώνεται να κάνει την Ελλάδα Αργεντινή και ο άλλος θα παραμονεύει έξω από τα θέατρα. Την Ελλάδα αυτή θα την αποτρέψουμε και θα δώσουμε ακόμη μία φορά αυτό που έδωσε διαχρονικά η Νέα Δημοκρατία στον τόπο, ελπίδα, ευημερία και πάνω από όλα εθνική συνεννόηση.
Κυρίες και κύριοι συνάδελφοι, μιλάμε διαρκώς και αναζητούμε την ανάπτυξη. Η ανάπτυξη δεν μπορεί να βασίζεται αποκλειστικά και μόνο στην κρατική χρηματοδότηση ούτε σε μια οικονομία με δανεικά. Η ανάπτυξη προϋποθέτει πρωτίστως μεταρρυθμίσεις. 
Δεν θα επεκταθώ στις εκτενείς μεταρρυθμίσεις της Κυβέρνησης στους τομείς της οικονομίας, της υγείας, της εργασίας, στις οποίες ήδη οι συνάδελφοι Υπουργοί έχουν αναφερθεί. Θα αναφερθώ στις σημαντικές μεταρρυθμίσεις που προωθούμε αυτήν την περίοδο εμείς στο Υπουργείο Δικαιοσύνης, καθώς πιστεύουμε ότι η δικαιοσύνη αποτελεί μία εκ των βασικότερων αναπτυξιακών παραμέτρων, όπως επίσης πιστεύουμε ότι η δικαιοσύνη θα πρέπει να λειτουργεί. 
Παρ’ότι τα μέτρα είναι επώδυνα για όλους και πλήττουν τους ταγούς και συλλειτουργούς όλης της δικαιοσύνης, αυτό δεν σημαίνει ότι στην Ελλάδα θα σταματήσει να απονέμεται το δίκαιο που το έχει απόλυτη ανάγκη αυτήν τη στιγμή ο ελληνικός λαός. Είναι ώρα ευθύνης για όλους. 
Δεν θα περιοριστώ, λοιπόν, σε διαπιστώσεις και σε ευχολόγια, αλλά θα σας αναφέρω εν συντομία το έργο που κάνουμε. Κύριος άξονας των δράσεων αυτών είναι η αξιοποίηση των νέων τεχνολογικών μέσων και της ψηφιακής τεχνολογίας με την υλοποίηση πέντε έργων μεγάλης εμβέλειας, προς την κατεύθυνση της πραγματοποίησης της ηλεκτρονικής δικαιοσύνης, την οποία θεωρούμε λύση σε πολλά προβλήματα αυτής. 
Όλα τα συστήματα θα εγκατασταθούν σε κεντρικές υποδομές και θα ολοκληρωθούν από δύο έως τέσσερα έτη. Αυτά είναι τα ολοκληρωμένα συστήματα διαχείρισης δικαστικών υποθέσεων πολιτικής και ποινικής διαδικασίας που είναι σε φάση δημοπράτησης, αλλά και εκείνο της διοικητικής δικαιοσύνης που θα υποστηρίζει τα δικαστήρια και τις εισαγγελίες κατά τη διαχείριση ροής της ποινικής, πολιτικής και διοικητικής διαδικασίας, εξυπηρετώντας βέβαια το σύνολο των φάσεων της δικαστικής διαδικασίας. 
Επίσης, είναι το ολοκληρωμένο σύστημα πρακτικών δικαστηρίων, το οποίο θα δημοπρατηθεί εντός της επόμενης εβδομάδας και έχει σαν σκοπό την ανάπτυξη ενός ηλεκτρονικού συστήματος κεντρικής αποθήκευσης και διαχείρισης των πρακτικών των συνεδριάσεων των πολιτικών και ποινικών δικαστηρίων.
Ακόμη, είναι το Εθνικό Ποινικό Μητρώο, που θα επεκτείνει την ηλεκτρονική τήρηση του ποινικού μητρώου στο σύνολο των Εισαγγελιών – Πρωτοδικείων της χώρας.
Τέλος, είναι το ολοκληρωμένο πληροφοριακό σύστημα καταστημάτων κράτησης που θα μας επιτρέπει να έχουμε πλήρη και σαφή εικόνα για τις φυλακές μας. 
Οι δράσεις μας αυτές δεν λέω ότι θα εξαλείψουν, αλλά σίγουρα θα περιορίσουν δραστικά πολλές από τις κακοδαιμονίες της δικαιοσύνης, τις οποίες πολύ καιρό διαπιστώναμε, αλλά δεν πράτταμε κάτι, ενώ παράλληλα θα καταστήσουν τη χώρα μας από ουραγό στις υπηρεσίες ηλεκτρονικής δικαιοσύνης, όπως είναι σε όλες τις διεθνείς κατατάξεις σήμερα, σε πρωτοπόρο. 
Όσον αφορά τη σωφρονιστική πολιτική, υπογράψαμε άμεσα και θέσαμε σε ισχύ υπουργική απόφαση που αφορά την τροποποίηση επί τα βελτίω των όρων της μεταφοράς κρατουμένων σε αγροτικές φυλακές για την έκτιση του υπολοίπου της ποινής τους. Με την ενέργεια αυτή ήδη αποσυμφορήσαμε σε μεγάλο βαθμό τα καταστήματα κράτησης κλειστού τύπου και βεβαίως στελεχώνουμε τις αγροτικές φυλακές από κρατουμένους που βοηθά στο να τονωθεί η αγροτική πολιτική.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Παρακαλώ, κύριε Πρόεδρε, την ανοχή σας για δύο λεπτά.
Παράλληλα, προωθούμε προς ψήφιση, σε δύο εβδομάδες από σήμερα, σχέδιο νόμου που τροποποιεί την κωδικοποιημένο νομοθεσία περί ναρκωτικών, προβλέποντας ευμενέστερη ποινική μεταχείριση στους πραγματικά εξαρτημένους χρήστες, οι οποίοι έχουν καταδικαστεί σε όλα τα στάδια της ποινικής διαδικασίας, εξορθολογισμό ποινών για τις περιπτώσεις μικροδιακίνησης ναρκωτικών ουσιών, αλλά και αυστηρότερο πλαίσιο ποινικής αντιμετώπισης ακόμα και στον εξαρτημένο έμπορο. 
Όμως, δεν σταματάμε εκεί. Εξαγγείλαμε την εισαγωγή και εφαρμογή του μέτρου της ηλεκτρονικής παρακολούθησης κρατουμένου, το λεγόμενο στην απλή γλώσσα «βραχιολάκι», το οποίο θα μπορεί να χρησιμοποιείται σε περιπτώσεις λήψης αδειών από κρατουμένους, στην υφ’ όρων απόλυση και εναλλακτικά ως περιοριστικός όρος αντί της επιβολής της προσωρινής κράτησης. 
Για το λόγο αυτό συστήθηκε με την πρωτοβουλία μας νομοπαρασκευαστική επιτροπή, η οποία ολοκληρώνει το έργο της στα τέλη Νοεμβρίου, η δε εφαρμογή του εν λόγω μέτρου πιστεύουμε ότι θα οδηγήσει σε αποσυμφόρηση των σωφρονιστικών καταστημάτων και συνεκδοχικά στη βελτίωση των συνθηκών διαβίωσης.
Επεκτείνουμε και ενισχύουμε την κοινωφελή εργασία με τη δυνατότητα παροχής κοινωφελούς εργασίας από τα τρία έτη που ισχύει έως τώρα έως και τα πέντε έτη φυλάκισης, με εκτίμηση όμως του δικαστηρίου για το αν πρέπει κάποιος κατάδικος να έχει αυτήν την ευεργετική μεταχείριση. Παράλληλα, επιδιώκουμε την αύξηση των φορέων που υποδέχονται κοινωφελή εργασία και ήδη συζητούμε με το Δήμαρχο Αθηναίων για τους τρόπους που μπορεί να γίνει αυτό. 
Με απόφασή μας συγκροτήθηκε επιτροπή που μελετά τους όρους ασφαλείας και λειτουργίας τμημάτων κρατουμένων ηπίας εγκληματικότητας που θα λειτουργήσουν σε όλες τις αγροτικές φυλακές. Με αυτόν τον τρόπο θα επιτύχουμε να φύγουν οι κρατούμενοι μικρής επικινδυνότητας, όπως είναι οι πλημμεληματικοί από τις φυλακές της βαριάς εγκληματικότητας, ώστε να σταματήσει κάθε αρνητική επιρροή πάνω τους και να διευκολυνθεί ο σωφρονισμός τους, να κάνουμε πράξη δηλαδή τον περιβόητο διαχωρισμό των κρατουμένων που αποτελεί πάγιο αίτημα της επιστημονικής κοινότητας.
Σε συνεννόηση και συνεργασία με το Υπουργείο Υγείας επεκτείνουμε με διάταξη νόμου που συμπεριλαμβάνουμε στο νομοσχέδιο για τα ναρκωτικά, την παροχή υπηρετούντων ιατρών του ΕΣΥ σε όλα τα καταστήματα κράτησης της χώρας. Έτσι, θα σταματήσουμε το φαινόμενο πολλών δεκαετιών να λειτουργούν φυλακές χωρίς να έχουν μόνιμο γιατρό σε καθημερινή βάση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
(Διαμαρτυρίες από την πτέρυγα του ΣΥΡΙΖΑ-ΕΚΜ)
Τελειώνω, κύριε Πρόεδρε.
Στο ίδιο νομοθέτημα υλοποιούμε την πολιτική μας βούληση για πάταξη της διαφθοράς και των οικονομικών εγκλημάτων, συστήνοντας το θεσμό του εισαγγελέα διαφθοράς και αυστηροποιώντας τα πλαίσια ποινής στα αδικήματα παθητικής και ενεργητικής δωροδοκίας.
Εγκαινιάσαμε δύο υπερσύγχρονα δικαστικά μέγαρα στην περιφέρεια –Λευκάδα και Κέρκυρα- και σύντομα εγκαινιάζουμε αυτό της Βέροιας, ενώ επίσης θα παραδώσουμε στον επόμενο μήνα το νέο σωφρονιστικό κατάστημα στην Αγιά Χανίων. Δεν περιοριζόμαστε στις απλές διαπιστώσεις των χρονιζόντων προβλημάτων, αλλά επεμβαίνουμε ως οφείλουμε για την αντιμετώπισή τους. 
Κυρίες και κύριοι συνάδελφοι, στη μάχη που δίνεται σήμερα δεν αντιπαρατίθενται μνημονιακές και μη μνημονιακές δυνάμεις, όπως η Αντιπολίτευση θέλει να το παρουσιάζει για την εξυπηρέτηση των μικροκομματικών της φιλοδοξιών. Αντιπαρατίθενται οι δυνάμεις της συντήρησης από όπου και αν προέρχονται αυτές, αριστερά και δεξιά, οι οποίες αρνούνται κάθε έννοια αλλαγής και θέλουν πάση θυσία τη διατήρηση του παλαιού καθεστώτος των αγκυλώσεων των μύθων, των συντεχνιών με εκείνες τις δυνάμεις της μεταρρύθμισης του κράτους και της προόδου.
Η σημερινή Κυβέρνηση και τα κόμματα που την απαρτίζουν έχουν πάρει θέση έχοντας επιλέξει τον επίπονο δρόμο της ευθύνης και της αλλαγής για το καλό του τόπου. Δεν αμφιβάλλω ότι η ιστορία θα μας δικαιώσει.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"13558"," Κυρίες και κύριοι συνάδελφοι, υπήρξε μία ανοχή στο χρόνο του Υφυπουργού, διότι ο Υπουργός Δικαιοσύνης λόγω προβλήματος υγείας δεν θα πάρει το λόγο. Γι’ αυτό και δώσαμε λίγο παραπάνω χρόνο στον κύριο Υφυπουργό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13559"," Προφανώς, κύριε Πρόεδρε, δεν θα δώσετε χρόνο στο ΣΥΡΙΖΑ.","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"13560"," Δεν θα επανέλθω πάλι σε εσάς γιατί συνεχίζετε να ασχημονείτε. Επιτέλους, υπάρχουν και κάποιοι κανόνες! Αν τους σέβεστε, είστε εδώ. Αν δεν τους σέβεστε, δεν είστε εδώ. 
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα εννέα μαθητές και μαθήτριες και τέσσερις εκπαιδευτικοί συνοδοί τους από το 28ο  Γενικό Λύκειο Θεσσαλονίκης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η Βουλευτής του ΣΥΡΙΖΑ-ΕΚΜ κ. Ευγενία Ουζουνίδου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13561"," Κύριε Πρόεδρε, κυρίες και κύριοι Βουλευτές, δεν είναι πρωτότυπη η διαπίστωση ότι έχουμε να κάνουμε με έναν βαθύτατα ταξικό προϋπολογισμό. Το είπαν όλοι οι εκπρόσωποι από όλα τα κόμματα, όσοι μίλησαν από αυτό το Βήμα το παραδέχτηκαν. Όμως, δεν είναι ειρωνικό; Τι παραδέχτηκαν δηλαδή; Παραδέχτηκαν ότι είναι η πρώτη φορά που ένας προϋπολογισμός δεν μπαίνει καν στον κόπο να μας πει πώς εκτός από το 1/3 της κοινωνίας υπάρχει και κάτι από τα 2/3. 
Μπαίνουν συνέχεια διλήμματα και εκβιασμοί εδώ μέσα. Για εμάς δεν υπάρχουν τέτοια διλήμματα. Για εμάς, για τον ΣΥΡΙΖΑ, τα μνημόνια δεν μπορούν να αποτελέσουν αντικείμενο διαπραγμάτευσης, αλλά μόνο να καταργηθούν.
Να διαγραφεί το μεγαλύτερο μέρος του χρέους, όπως ακριβώς έκαναν αυτοί που μας κουνούν σήμερα το δάκτυλο και αξιώνουν από εμάς ως προκαταβολή εγγύησης για τη δόση όλα τα φιλέτα από τις ιδιωτικοποιήσεις να μπουν στον ειδικό λογαριασμό -αυτοί οι κύριοι που οι ίδιοι τους το 1953 κούρεψαν το δικό τους χρέος- και το υπόλοιπο χρέος με ρήτρα ανάπτυξης.
Σαφώς, όμως, ένας προϋπολογισμός δεν χρειάζεται απλά να έχει μια ριζικά αντίθετη κατεύθυνση. Δεν φτάνει αυτό. Χρειάζεται και μια άλλη κυβέρνηση, με την Αριστερά στο επίκεντρό της, αποφασισμένη να δρομολογήσει μια νέα πορεία για τη χώρα, στηριγμένη στον κόσμο της εργασίας, στην πλειοψηφία δηλαδή της ελληνικής κοινωνίας, δηλαδή αυτά τα δύο τρίτα που προηγουμένως είπα.
Ο λόγος μου, όμως, σε αυτήν τη συνεδρίαση έχει να κάνει με τον προϋπολογισμό. Πρόκειται ουσιαστικά για τη συνέχεια ενός ολοκληρωμένου ξενόφερτου σχεδίου κατεδάφισης της ελληνικής κοινωνίας βραχυπρόθεσμα, μεσοπρόθεσμα και μακροπρόθεσμα, το οποίο με αξιοσημείωτη συνέπεια και επαγγελματισμό υλοποιείτε εργολαβικά. Καμμιά τάξη, εκτός από αυτή των διαπλεκόμενων φίλων σας, δεν ξεφεύγει από τη φροντίδα τους.
Η υπαλληλική, όμως, η αγροτική τάξη, οι αυτοαπασχολούμενοι, οι μικρομεσαίες επιχειρήσεις συνθλίβονται, καθώς συνολικά μέτρα 18,9 δισεκατομμυρίων ευρώ δεν έχουν προηγούμενο όχι μόνο για την ελληνική μεταπολιτευτική ιστορία, αλλά και για ολόκληρο το δυτικό κόσμο, τη μεταπολιτευτική ιστορία ολόκληρου του δυτικού κόσμου.
Μιλάτε συνεχώς για ανάπτυξη, κύριοι της Κυβέρνησης. Ποια ανάπτυξη ευαγγελίζεσθε με ένα Πρόγραμμα Δημοσίων Επενδύσεων της τάξης των 7 δισεκατομμυρίων; Συγκεκριμένα, από τα 10 δισεκατομμύρια του 2010 φθάνουμε στα 6,85 δισεκατομμύρια του 2013, εάν δεν μειωθεί περαιτέρω φυσικά, γιατί ήδη μειώσατε από το προσχέδιο 500 εκατομμύρια ευρώ. Είναι τόσο το ενδιαφέρον σας για την ανάπτυξη που το Πρόγραμμα Δημοσίων Επενδύσεων είναι το σύνηθες θύμα για κάθε αστοχία σας. Και δεν είναι μόνο το ποσό που μειώνετε, αλλά είναι και το τι είδους δημόσιες επενδύσεις προωθείτε.
Ενδεικτικά αναφέρω: Μειώνετε το ΠΔΕ-συγχρηματοδοτούμενο σκέλος στον τομέα της υγείας. Μειώνετε, επίσης, δραστικά το εθνικό σκέλος του Υπερυπουργείου Ανάπτυξης. Στην εισηγητική έκθεση εμφανίζετε ποσοστό πληρωμών του ΕΣΠΑ της τάξης των 9,2 δισεκατομμυρίων. Η πρακτική, όμως, που ακολουθείτε στο να εντάσσετε στο ΕΣΠΑ έργα που έχουν ολοκληρωθεί μέσω του εθνικού σκέλους, προκειμένου να απεγκλωβίσετε το εθνικό ΠΔΕ, δημιουργεί τεράστιο κίνδυνο ταμειακής διαχείρισης και μετακύλησης πολλαπλασιαστικού κόστους στο μέλλον, καθώς και διαρθρωτικό λάθος.
Για την ενεργοποίηση των χρηματοδοτικών εργαλείων, για την τόνωση των επιχειρήσεων τα πέντε έτη έναρξης του ΕΣΠΑ και τα τρία έτη μετά το ξέσπασμα αυτής της κρίσης φυσικά τι να αναφέρω παραπάνω; Δεν υπάρχει λόγος. Είναι σαφές ότι τίποτα δεν έχει φτάσει στην πραγματική οικονομία.
Αναρωτιέστε, άραγε, πώς θα έλθει η ανάπτυξη με συνταγές που δοκιμάστηκαν και έχουν αποτύχει παταγωδώς; Δεν αναφέρετε τίποτα στην εισηγητική σας έκθεση για το πώς θα ξεμπλοκάρετε τους μεγάλους οδικούς άξονες, που τα έργα τους έχουν παγώσει μέσω των συμβάσεων παραχώρησης. Εδώ και ένα χρόνο ακούμε από όλες τις κυβερνήσεις ότι βρίσκεται και φτάνει σε συμφωνία με την Ευρωπαϊκή Τράπεζα Επενδύσεων το εγχώριο τραπεζικό σύστημα για την απεμπλοκή αυτών των έργων. Όμως, μέχρι σήμερα δεν υπάρχει καμμία θετική διέξοδος. Τα έργα αυτά ήταν στη λίστα των εκατόν ογδόντα ενός έργων που για ακόμη μια φορά αναφέρονται στον προϋπολογισμό που καταθέσατε και σήμερα. Η λίστα βρίσκεται πάλι σε αναθεώρηση, όπως μας είπε και ο κ. Ράιχενμπαχ.
Μπορείτε να μας ενημερώσετε πώς θα απεμπλακούν οι συμβάσεις παραχώρησης; Μήπως με τον ίδιο τρόπο που σήμερα το δημόσιο καλύπτει υπερσυμβατικές και εξωσυμβατικές απαιτήσεις των συμβάσεων παραχώρησης στους κομματικούς εργολάβους;
Θα σας πούμε, όμως, ότι ο ΣΥΡΙΖΑ θα υποστηρίξει την απεμπλοκή των μεγάλων έργων στο πλαίσιο μιας θετικής εξέλιξης για την οικονομία και την κοινωνία, αλλά με διαφανείς όρους και υπέρ του δημόσιου συμφέροντος.
Ξεδοντιάζετε τη στρατηγική ανάπτυξης μέσω του ΠΔΕ και επαναπροσδιορίζετε την ανάπτυξη με όρους τραπεζοπιστωτικού τομέα και μέγιστης εξασφάλισης της ιδιωτικής συμμετοχής και κέρδους. Η πολιτική σας για την ανάπτυξη σε αυτή, αλλά και την επόμενη προγραμματική περίοδο ταυτίζεται και εξαντλείται στην απόλυτη ιδιωτικοποίηση των εθνικών φυσικών πόρων, στην εκποίηση της δημόσιας περιουσίας, στην αναγόρευση του ιδιωτικού τομέα και του εξωτερικού επενδυτικού παράγοντα ως του αποκλειστικού πυλώνα που θα σηκώσει την ανάπτυξη.
Όμως, οι κατ’ ευφημισμό επενδυτές δεν ενδιαφέρονται να δημιουργήσουν επενδύσεις. Ενδιαφέρονται για τη νομή, που εσείς πρόθυμα προσφέρετε, υφιστάμενων φυσικών πόρων και υφιστάμενων δημόσιων υπηρεσιών, επιχειρήσεων, επενδύσεων και υποδομών, που έχουν γίνει με κόπο και με ιδρώτα, φυσικά, του λαού μας.
Να ξέρετε, όμως, στο πλαίσιο κάθε έννοιας εθνικού σχεδιασμού, ότι αυτή σας η θέση και πρακτική θα σας φέρει τελεσίδικα αντιμέτωπους με όλους τους φορείς, με τις περιφέρειες, με τους πολίτες, με τους δήμους, την κοινωνική και αλληλέγγυα οικονομία, που παίρνει πρωτοφανείς για την ελληνική κοινωνία διαστάσεις. Ξεπουλάτε και εκποιείτε όσο-όσο τους φυσικούς πόρους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Μόνο αυτό θα πω, ότι 26 δισεκατομμύρια θα εισπράξετε με τις ιδιωτικοποιήσεις, δηλαδή, ψίχουλα σε όλη αυτήν την κοινωνική καταστροφή. Η επίπτωση που θα έχει το ξεπούλημα 26 δισεκατομμυρίων, όπως τα προϋπολογίζετε, μέσα από τους προϋπολογισμούς μέχρι το 2016, μπορούν να αντιστοιχηθούν με τα 400 δισεκατομμύρια τοκογλυφικό χρέος που θα βάλετε στις πλάτες του ελληνικού λαού μέχρι το 2016;
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΓΕΝΙΑ ΟΥΖΟΥΝΙΔΟΥ",382
"13562"," Κυρίες και κύριοι συνάδελφοι, σε συνεννόηση με τον Πρόεδρο της Βουλής και το Προεδρείο, μειώθηκε ο χρόνος των Υπουργών σε δέκα λεπτά, των Αναπληρωτών Υπουργών σε οκτώ και των Υφυπουργών σε επτά. Των Βουλευτών, για να μιλήσουν πολλοί περισσότεροι Βουλευτές, διότι έχουμε καθυστερήσει ο χρόνος θα πάει στα έξι λεπτά.
Σας ευχαριστώ.
Ο κ. Ευστάθιος Κωνσταντινίδης έχει το λόγο, για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13563"," Ευχαριστώ, κύριε Πρόεδρε.
Κυρίες και κύριοι συνάδελφοι, οι στιγμές που περνάει η χώρα μας μπορεί να είναι εξαιρετικά κρίσιμες, ωστόσο αυτό ουδόλως φαίνεται να απασχολεί την Αντιπολίτευση. Εντός και εκτός Αιθούσης δίνει ρεσιτάλ εθνικοφροσύνης και προσφέρει στιγμές απείρου κάλλους, με θεατρινισμούς και ψηφοθηρικά τεχνάσματα.
Δεν μπορώ πλέον να ανεχθώ να μονοπωλείται ο πατριωτισμός, η κοινωνική ευαισθησία και η αγάπη για τον ελληνικό λαό, πολύ περισσότερο από ανθρώπους που με τις πράξεις τους και το λόγο τους έχουν κάνει σαφές πώς εννοούν την πατρίδα, αποκομμένη από θρησκευτικές, οικογενειακές και ιστορικές παραδόσεις.
Κανείς δεν ισχυρίζεται ότι τα μέτρα δεν πονούν. Πονούν, πληγώνουν και ματώνουν τον Έλληνα. Το τίμημα είναι βαρύ, ένα βαρύ τίμημα, όμως, για μια τελευταία ευκαιρία. Κατ’ εμέ, ή θα πετύχει η προσπάθεια αυτή και δεν θα υπάρξουν άλλα μέτρα ή θα αποτύχει -όπως επιθυμεί το λόμπι της δραχμής- και δεν θα υπάρξουν έτσι και αλλιώς άλλα μέτρα, γιατί η Ελλάδα θα έχει καταρρεύσει. Άρα, ή θα αρπάξουμε την ευκαιρία και θα την αξιοποιήσουμε ή θα πάμε χαμένοι.
Ωστόσο, αυτά τα βαριά μέτρα από μόνα τους δεν αρκούν. Δεν είναι αποκλειστικά δημοσιονομικό το πρόβλημα. Είναι ταυτόχρονα διαρθρωτικό της ελληνικής οικονομίας. Σε αυτό το πλαίσιο, η στρατηγική της Κυβέρνησης για το 2013 βασίζεται στους εξής άξονες: Δραστική καταπολέμηση της φοροδιαφυγής. Όσο και αν σας πειράζει, ήδη χίλια εξακόσια από τα πενήντα τέσσερις χιλιάδες φυσικά πρόσωπα που έβγαλαν χρήματα στις τράπεζες του εξωτερικού, έχουν προσέλθει αυτοβούλως στις αρμόδιες υπηρεσίες για να τακτοποιήσουν τις φορολογικές τους εκκρεμότητες. Το Υπουργείο αποστέλλει σημειώματα στους υπολοίπους και είναι πανέτοιμο να επιβάλει τις ανάλογες κυρώσεις στις περιπτώσεις μη ανταπόκρισης.
Το πάρτι πρέπει να τελειώσει. Πιστεύω ότι είναι ατιμωτικό για κάθε κυβέρνηση οι μισθωτοί και οι συνταξιούχοι να αποδίδουν συντριπτικά περισσότερο φόρο εισοδήματος από τους υπόλοιπους φορολογουμένους, λες και είναι αυτοί που παράγουν τον πλούτο στην Ελλάδα. Αυτά περιμένει ο ελληνικός λαός και όλοι εμείς που δεν γεννηθήκαμε στον πλούτο από γονείς με παχυλούς τραπεζικούς λογαριασμούς.
Επιτάχυνση των αποκρατικοποιήσεων και του Προγράμματος Αξιοποίησης της Ακίνητης Περιουσίας του Δημοσίου. Το κράτος δεν μπορεί να κάνει τον επιχειρηματία. Το έχουμε πει, το έχουμε διαπιστώσει, έχουμε συμφωνήσει, αλλά δεν το εφαρμόσαμε. Αφήσαμε στο κράτος το επιχειρείν, για να επωμισθεί μετά ο ελληνικός λαός και να πληρώσει τις ζημίες δεκάδων επιχειρήσεων και οργανισμών του δημοσίου, ενώ παράλληλα βασίλευε η μίζα, η κακοδιοίκηση, ο παράνομος πλουτισμός και η διαφθορά. Αυτά επιμένετε και θέλετε να συνεχίσετε.
Αναγκαία, βέβαια, σ’ αυτό το σημείο είναι και μία επισήμανση, κύριε Υπουργέ. Η παροιμία λέει «ο λύκος στην αναμπουμπούλα χαίρεται». Δεν πρέπει να επιτρέψουμε στους επιτήδειους που καραδοκούν να κερδοσκοπήσουν με τις αποκρατικοποιήσεις εις βάρος του ελληνικού λαού. Για παράδειγμα, τομείς όπως η ενέργεια και η αξιοποίηση των κοιτασμάτων του υπεδάφους, έχουν πολυσύνθετο χαρακτήρα και απαιτούν ιδιαίτερη αντιμετώπιση και προσοχή και ενδεχομένως να οδηγήσουν στην απόσυρση ακόμα και σχεδίων ή σκέψεων για αποκρατικοποίηση.
Ο περιορισμός σε μηδενικά επίπεδα της κρατικής σπατάλης πρέπει να προχωρήσει, όπως και η πάταξη της γραφειοκρατίας με σκοπό τη γρήγορη εξυπηρέτηση του πολίτη και την προσέλκυση επενδυτών, οι οποίοι μέχρι σήμερα αποτρέπονται από το να εφαρμόσουν τα σχέδιά τους εξαιτίας της πολυδαίδαλης Δημόσιας Διοίκησης και της πολυνομίας.
Πρέπει να υπάρξει πάταξη της φοροδιαφυγής και της διαφθοράς σε όλα τα επίπεδα. Η περίπτωση του κ. Τσοχατζόπουλου είναι η κορυφή του παγόβουνου. Όσοι έβαλαν το δάχτυλο στο μέλι –είτε είναι πολιτικοί είτε όχι- σε όλο το φάσμα της ελληνικής κοινωνίας, να αποκαλυφθούν και να τιμωρηθούν. Πρέπει να βρούμε επιτέλους και το μαχαίρι και το κόκκαλο.
Αυτοί οι τέσσερις άξονες που λιτά σας περιέγραψα στο λίγο χρόνο που διαθέτω, περιέχουν την ουσία του εγχειρήματος. Χωρίς αυτούς τους άξονες, τα δημοσιονομικά μέτρα είναι καταδικασμένα σε αποτυχία, όπως όλα τα προηγούμενα των προηγούμενων κυβερνήσεων. Επαναλαμβάνω ότι αυτήν την τελευταία ευκαιρία με το βαρύ τίμημα πρέπει να αγωνιστούμε να αξιοποιήσουμε.
Είχαμε να επιλέξουμε, αγαπητοί συνάδελφοι, ανάμεσα στον γκρεμό και το ρέμα. Εμείς επιλέξαμε το ρέμα. Από τον γκρεμό δεν σώζεσαι, όσο και αν κάποιοι από εσάς θέλουν να ωραιοποιήσουν τον γκρεμό. Στο ρέμα έχεις περισσότερες πιθανότητες να σωθείς. Μπορείς να πιαστείς από κάπου, να παλέψεις. Πιστεύω ότι είναι η μόνη λύση.
Άκουσα προσεκτικά τη βιτρίνα του ΣΥΡΙΖΑ, τον κ. Τσίπρα. Μας είπε για όλα απ’ έξω-απ’ έξω και κατέληξε στο αίτημα για εκλογές. Να θυμίσω, όμως, ότι πίσω από τον κ. Τσίπρα, πίσω από τη βιτρίνα, στο βάθος από το διευθυντήριο, ο κ. Λαφαζάνης δήλωσε πως δεν είστε έτοιμοι να κυβερνήσετε. Είπε την αλήθεια! Ποια είναι η πρότασή σας; Δεν την ακούσαμε. Καλές είναι οι διαπιστώσεις, αλλά πιο καλό είναι στις δύσκολες ώρες να φανείτε χρήσιμοι. Περιμένουμε να μιλήσετε για κάτι χειροπιαστό. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ας πούμε όμως ότι ακούμε το γυμνό από επιχειρήματα και προτάσεις καταγγελτικό λόγο, δεν προχωράμε στη συμφωνία, δεν παίρνουμε τα 31 δισεκατομμύρια ευρώ, λέμε στους εταίρους μας ότι φεύγουμε και διαλύεται η εταιρική σχέση. Και μετά, πού πορευόμαστε; Στα τυφλά; Τι κάνουμε; Ποιο είναι το σχέδιο; Τι θα συμβεί στην κοινωνία; 
Τα παραμύθια ότι χωρίς χρηματοδότηση καλύπτουμε τις ανάγκες μας, δεν τα πιστεύει πλέον κανείς. Εσείς λέγατε ότι φθάσαμε ως το Νοέμβριο χωρίς δόσεις και αποσιωπούσατε το γεγονός του εσωτερικού δανεισμού μέσω έκδοσης εντόκων γραμματίων του δημοσίου.","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"13564"," Πάντοτε γίνεται αυτό!","ΝΙΚΟΛΑΟΣ ΒΟΥΤΣΗΣ",75
"13565"," Προχθές, μία εφημερίδα σε μία σελίδα της ζητούσε να μην υπερψηφιστεί ο προϋπολογισμός και στην άλλη σελίδα έλεγε ότι μέχρι τέλος Νοεμβρίου χρειαζόμαστε 8 δισεκατομμύρια ευρώ για έντοκα γραμμάτια που λήγουν για τα ταμεία, για τους μισθούς και για τις προμήθειες. Αποφασίστε επιτέλους!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επί της ουσίας, κάθε μονομερής ενέργεια σημαίνει άτακτη χρεοκοπία. Αν βάλουμε ένα τέλος στο μνημόνιο, θα πάμε εντελώς αυτομάτως σε εθνικό νόμισμα. Είναι αδύνατον να καταγγείλουμε το μνημόνιο και να παραμείνουμε στο ευρώ. Δεν τα λέω εγώ. Τα είπε ο μέντορας του κ. Τσίπρα, ο κ. Αλαβάνος. Αποφασίστε επιτέλους τι θέλετε!
Ακόμα και χθες ο κ. Λαφαζάνης ωρυόταν γιατί δεν πήραμε τη δόση, παρ’ όλο που ψηφίστηκαν τα μέτρα, ενώ μία εβδομάδα πριν, ο Αρχηγός σας κ. Τσίπρας έλεγε από τη Θεσσαλονίκη ότι δεν είναι απαραίτητο να πάρουμε τα μέτρα, γιατί θα μας παρακαλά η Ευρώπη να μας δώσει τη δόση. Δεν έχετε αποφασίσει τι θέλετε.
Τώρα η προηγούμενη ομιλήτρια είπε για το Πρόγραμμα Δημοσίων Επενδύσεων. Χθες δικοί σας ομιλητές έλεγαν «δίνετε τους δρόμους σε ιδιώτες». Σήμερα, μας λέτε ότι πρέπει να προχωρήσουν και θα τα στηρίξετε. Δυστυχώς, δεν έχετε αποφασίσει τι θέλετε.","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"13566"," Τελειώνετε, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13567"," Μισό λεπτό, κύριε Πρόεδρε. 
Θα ήθελα να κλείσω απευθυνόμενος στον κ. Μαυραγάνη για το θέμα της εξίσωσης των φόρων πετρελαίου. Πιστεύω ότι ο κ. Μαυραγάνης δεν έζησε, αλλά έμαθε για το χειμώνα της Βορείου Ελλάδας και της Φλώρινας. Η πρόταση που κατέθεσα και στους Αρχηγούς των κομμάτων ήταν ξεκάθαρη. Μιλά για επιστροφή της διαφοράς από την εξίσωση σε όλους ανεξαιρέτως –αυτό ζητάτε όταν λέτε να μην ισχύσει η εξίσωση- και επίδομα θέρμανσης ανεξαρτήτως καυσίμου ύλης. Μόνο έτσι θα μπορέσουν να αντεπεξέλθουν οι πολίτες της Φλώρινας και όλης της Βορείου Ελλάδας στον πολύ δύσκολο χειμώνα που βιώνουν. 
Έτσι κι αλλιώς, δεν νομίζω ότι τα έσοδα από την εξίσωση θα τα πιάσετε, κύριε Υφυπουργέ, γιατί ήδη έχει πέσει η κατανάλωση σε πολύ χαμηλά επίπεδα. Γι’ αυτό πιστεύω ότι μόνο με ψήφιση του προϋπολογισμού μπορούμε να πάμε μπροστά.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"13568"," Ο κ. Κουράκης έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13569"," Ευχαριστώ, κύριε Πρόεδρε.
Πρέπει να πω ότι χάρηκα από την τοποθέτηση του Υφυπουργού Δικαιοσύνης κ. Καραγκούνη. Εάν, βέβαια, αφιέρωνε όλο το χρόνο του για τα ζητήματα του Υπουργείου, θα ήταν πολύ πιο ωφέλιμο από το να ασχοληθεί κατά το ήμισυ με το ΣΥΡΙΖΑ. Αναφέρθηκε σε μία κατηγορία συνανθρώπων μας, το θέμα των οποίων δεν θίχτηκε καθόλου, μέχρι στιγμής τουλάχιστον, απ’ όσο γνωρίζω. Εννοώ τους φυλακισμένους και τις άθλιες συνθήκες δωδεκάμισι χιλιάδων ανθρώπων που τους έχει πλήξει η κρίση περισσότερο από οποιονδήποτε.
Θα ήθελα να πω μόνο στον κ. Καραγκούνη ότι πέρα από τις διαπιστώσεις και τις προτάσεις που έχουμε συζητήσει και είναι πολλές απ’ αυτές σε θετική κατεύθυνση, καθυστερεί υπερβολικά. Έχουμε ακούσει εξαγγελίες και αν δεν λυθεί το ζήτημα όσο γίνεται πιο γρήγορα, δεδομένης της κρίσης που θα αυξήσει τον αριθμό των ανθρώπων που έχουν παραβατική συμπεριφορά εξαιτίας κοινωνικών αιτιών, τα πράγματα θα είναι πάρα πολύ άσχημα.
Ένα θέμα που θα ήθελα να θίξω εκτός προϋπολογισμού και έχει εξαιρετική σημασία, είναι μία καταγγελία για τον κ. Βγενόπουλο. Την περασμένη Τετάρτη, ένας εργαζόμενος στην εταιρεία «OLYMPIC HANDLING» συμφερόντων της εταιρείας «MIG» του κ. Βγενόπουλου, ανακοίνωσε ότι ήθελε να απεργήσει. Του ασκήθηκαν τρομακτικές πιέσεις και όταν τελικά επέμενε να απεργήσει, αφού του συνέστησαν να δηλώσει ασθένεια ή αδυναμία, αυτός αρνήθηκε, λέγοντας «είναι δικαίωμά μου να απεργήσω». Απήργησε, κατέβηκε στο συλλαλητήριο και την επομένη τον περίμενε η απόλυση. Αυτός είναι ο κ. Βγενόπουλος και αυτές είναι οι εργοδοτικές συμπεριφορές. Μάλιστα έχουν το θράσος να νουθετούν το πολιτικό σύστημα της χώρας.
Στην κ. Διαμαντοπούλου άρεσε να λέει πάρα πολλές φορές «πρώτα ο μαθητής». Εμείς λέμε ότι έχει πολύ μεγάλη σημασία να στηρίζεις τον ανθρώπινο παράγοντα. Μαζί με το «πρώτα ο μαθητής» είναι και το «πρώτα ο εκπαιδευτικός», μαζί με το «πρώτα ο άρρωστος» είναι και το «πρώτα ο γιατρός, ο νοσηλευτής και η νοσηλεύτρια», όπως και για τον πολιτισμό είναι «πρώτα ο καλλιτέχνης». Ξέρετε, ηθοποιός δεν σημαίνει μονάχα φως. Ηθοποιός σημαίνει φως, νερό, τηλέφωνο, το γάλα του παιδιού, το ενοίκιο. 
Τώρα έχουμε τη νυν ηγεσία του Υπουργείου και τον προϋπολογισμό, που αφού περικόπτει κατά 44% το μισθό των εκπαιδευτικών με το νέο μισθολόγιο –που προστίθεται στις άλλες μειώσεις που έχει υποστεί- ο Υπουργός Παιδείας συστήνει ως λύση στο πρόβλημα, γιατί δεν μπορούν να ζήσουν οι εκπαιδευτικοί, τα συσσίτια των εκπαιδευτικών στις φοιτητικές και στις στρατιωτικές λέσχες.
Εγώ θα έλεγα να συζητήσουμε και για τη μετακίνηση με τα στρατιωτικά καμιόνια και τη διαμονή τους στα στρατόπεδα, για να μπορέσουμε να λύσουμε πιο ριζικά το πρόβλημα της ανέχειας που έχει ένας εκπαιδευτικός, ο οποίος παίρνει 600 ευρώ ως πρωτοδιοριζόμενος!
Πέρα απ’ αυτό, το χτύπημα ενάντια στον εκπαιδευτικό είναι ότι καταργείται η οργανικότητα της θέσης και το αμετάθετο, που σημαίνει ότι σύμφωνα με το μνημόνιο που ψηφίσαμε, ο Υπουργός μπορεί να μετακινεί τον εκπαιδευτικό σε οποιαδήποτε περιοχή της Ελλάδας, χωρίς έγκριση και χωρίς δική του αίτηση. Καταλαβαίνετε ότι αυτό είναι μία εξαιρετικά εκδικητική πράξη. Η μόνη εξήγηση που μπορώ να βρω είναι ότι το Υπουργείο είχε προαισθανθεί ενδεχομένως τη συντριβή των συνδικαλιστών και των τριών κομμάτων στις εκλογές που έγιναν στα υπηρεσιακά συμβούλια και αυτή η εκδικητική μανία εκδηλώθηκε μ’ αυτήν τη διάταξη, η οποία είναι έξω από κάθε λογική. Είναι αδύνατο να μειώνεις, να εξευτελίζεις, να θίγεις την αξιοπρέπεια του εκπαιδευτικού και να έχεις την απαίτηση μετά αυτός να μορφώσει τα παιδιά σου.
Στη συνέχεια, έχουμε αυτό που εξήγγειλε πάλι ο Υπουργός Παιδείας για την περίφημη αξιολόγηση που δεν είναι ένας πολύ εύσχημος τρόπος για να βελτιωθεί το εκπαιδευτικό σύστημα. Εμείς ως ΣΥΡΙΖΑ δεν είμαστε ενάντια στην αξιολόγηση και στη διαφάνεια, όταν χρησιμοποιείται ως εργαλείο -όπως χρησιμοποιείται σε όλα τα πολιτισμένα κράτη- προκειμένου να βρίσκουμε τις αδυναμίες και να βελτιώνεται η παροχή των υπηρεσιών. Όμως αυτό που πρόκειται να γίνει, θα οδηγήσει στην απόλυση των εκπαιδευτικών. 
Θέλω να πω ότι στα πανεπιστήμια η κατάσταση –δεν θα την αναλύσω, γιατί δεν έχω χρόνο- είναι τραγική. Πέρα από την περικοπή των 97 εκατομμυρίων από τα αποθεματικά τους, αυτήν τη στιγμή καλεί τα πανεπιστήμια να πάρουν το 40% των κονδυλίων του τμήματος ερευνών και να το διαθέσουν στα λειτουργικά τους έξοδα, για φως, νερό και τηλέφωνο. Το επόμενο στάδιο –και θα το δούμε- θα είναι τα δίδακτρα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Ας δούμε τώρα γιατί γίνονται αυτά. Δεν γίνονται γιατί ο Υπουργός είναι ένας κακός άνθρωπος ο οποίος θέλει να βάλει εναντίον της παιδείας, αλλά πρόκειται για μια συγκεκριμένη επιλογή, γιατί τη στιγμή που παίρνει αυτά τα μέτρα, την ίδια ακριβώς στιγμή κάνει απελευθέρωση της αγοράς των ιδιωτικών εκπαιδευτηρίων και δίνει τη δυνατότητα στους αποφοίτους των κολεγίων –πράγμα που δεν τόλμησε έως τώρα κανένας Υπουργός- να έχουν επαγγελματικά δικαιώματα. Άρα δίνει ένα πολύ μεγάλο δώρο στους κολεγιάρχες, γεγονός που εκφράστηκε με ευχαριστήρια επιστολή. Μ’ αυτόν τον τρόπο, όπως καταλαβαίνετε, περνάμε στην κατάργηση του άρθρου 16 για την προστασία της δημόσιας παιδείας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όμως στο σημείο αυτό θέλω να πω το εξής: Ενώ στον προϋπολογισμό έχουμε περικοπές 12% στην πρωτοβάθμια εκπαίδευση, 14% στη δευτεροβάθμια, 17% στην τριτοβάθμια εκπαίδευση και 20% στη Γενική Γραμματεία Έρευνας και Τεχνολογίας, περιέργως έχουμε μία αύξηση των κονδυλίων που διατίθενται στην Ακαδημία Αθηνών -αύξηση έως 102%- και σε μερικούς άλλους φορείς.  
Βέβαια ο κύριος Υπουργός έδωσε μια επαρκή εξήγηση –την οποία εγώ δέχομαι- γιατί υπάρχει αυτή η αύξηση. Όμως εγώ θέλω να πω και κάτι άλλο. Η Ακαδημία Αθηνών ως ύψιστο πνευματικό ίδρυμα επιτελεί το ρόλο της στις συνθήκες κρίσης; Και αν πνευματικός άνθρωπος δεν είναι αυτός που έχει πτυχία, αλλά αυτός που ασχολείται με τα κοινά για την πρόοδο της κοινωνίας και αν δεν το κάνει η Ακαδημία Αθηνών, ποιος θα το κάνει; Ξέρετε, όταν κάποτε ρώτησαν το λογοτέχνη Σκαρίμπα ποιος είναι διανοούμενος, είπε ότι όλοι οι άνθρωποι διανοούνται, ακόμα και οι εγγράμματοι. Εγώ περιμένω από τους ακαδημαϊκούς της Ακαδημίας Αθηνών σ’ αυτές τις συνθήκες να παίξουν το ρόλο τους και να μπορούν να επηρεάσουν τα πράγματα σε αντίθετη κατεύθυνση από αυτό που μας οδηγεί η μνημονιακή και λοιπή Κυβέρνηση. 
Κλείνω, κύριε Πρόεδρε, σε τριάντα δευτερόλεπτα απευθυνόμενος στη ΔΗΜΑΡ, αλλά και στους άλλους συναδέλφους οι οποίοι θα σηκώσουν το χέρι τους για να ψηφίσουν «ναι» στον προϋπολογισμό. Ξέρετε, η κίνηση του «ναι» δεν είναι μόνο σηκώνω το χέρι μου, αλλά είναι και ότι το κατεβάζω το χέρι μου. Και αυτό μου θυμίζει τη διαταγή του εκτελεστικού αποσπάσματος που πυροβολεί τους ανθρώπους που είναι απέναντι και αυτήν τη στιγμή είναι μερικές εκατοντάδες χιλιάδες απέναντι.  
Κλείνοντας λοιπόν και επειδή το είχα γράψει, θα ήθελα να το επαναλάβω. «Και όταν αύριο ψηφίζοντας σηκώνετε το χέρι, να σκέπτεστε ότι όταν το κατεβάζετε, δίνετε τότε το σύνθημα στα πολυβόλα να ξεράσουν φτώχεια και θάνατο σ’ αυτούς που στήσατε στον τοίχο». 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΑΣΤΑΣΙΟΣ ΚΟΥΡΑΚΗΣ",249
"13570"," Το λόγο έχει για οκτώ λεπτά ο Αναπληρωτής Υπουργός Εσωτερικών κ. Χαράλαμπος Αθανασίου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13571"," Ευχαριστώ, κύριε Πρόεδρε. 
Κυρίες και κύριοι συνάδελφοι, η μεγάλη κοινωνική, πολιτική, αλλά και ηθική κρίση που πλήττει τη χώρα μας διανύει τον τέταρτο χρόνο και οι πράγματι σκληροί όροι του δανεισμού της τον τρίτο χρόνο. 
Η αγωνία του ελληνικού λαού μεγάλωνε με το ερώτημα να πλανάται «προς τα πού βαδίζει η χώρα» και ζητούσε εναγωνίως από την πνευματική και πολιτική ηγεσία του τόπου να πάρει θέση και να μιλήσει με ειλικρίνεια. 
Σήμερα δίνεται η ευκαιρία στην πολιτική ηγεσία της χώρας μας ενωμένη και πέρα από τις διαφορετικές πολιτικές αφετηρίες, αδιάφορα από το τι έφταιξε, ανεξάρτητα από το ποιος φταίει περισσότερο ή λιγότερο να συμβάλει στην εθνική προσπάθεια για να βγει η χώρα από τα αδιέξοδα. Η ρήτρα του δημοσίου συμφέροντος της αθηναϊκής δημοκρατίας, επίκαιρη σήμερα, επιβάλλει τον παραμερισμό των διαφορών, επιβάλλει τη συστράτευση. 
Η Κυβέρνηση αυτή τολμά τη λήψη σκληρών, αλλά θέλω να πιστεύω πρόσκαιρων μέτρων για να σωθεί η χώρα, για να αποκατασταθεί το κύρος και η αξιοπιστία της, για να απενοχοποιηθούν αρχές και αξίες που αποτελούν το θεμέλιο για κάθε σύγχρονη κοινωνία. Και το τολμά χωρίς να υπολογίζει το κομματικό κόστος, το τολμά με ιστορική υπευθυνότητα, το τολμά με πολιτικό όραμα, το τολμά με κοινωνικές ευαισθησίες, ευαισθησίες προς τους αδύνατους που δεν τις πουλάμε, όπως μερικοί το επιχειρούν και μάλιστα ενεργώντας ως μονοπώλιο. Εμείς τις νιώθουμε, είναι κτήμα μας, είναι φιλοσοφία, είναι τρόπος ζωής. Γιατί ποιος από εμάς μπορεί να αμφισβητήσει το θάρρος και την αποφασιστικότητα του Προέδρου του ΠΑΣΟΚ, ο οποίος αν και γνώριζε –και μάλιστα πολύ καλά- τις εσωκομματικές κυρίως τριβές που θα είχε από τις πρωτοβουλίες του προς την κατεύθυνση της εξόδου της χώρας από την κρίση, εντούτοις ανέλαβε σε δύσκολη εποχή την ευθύνη διαχείρισης των οικονομικών της χώρας και στη συνέχεια τη στήριξη της Κυβέρνησης; Είμαι βέβαιος ότι θα τον δικαιώσουν η ιστορία και η επιτυχία της Κυβέρνησης.
Και ποιος μπορεί να παραγνωρίσει τον πατριωτισμό, τη σύνεση και τη νηφαλιότητα με την οποία ο Πρόεδρος της ΔΗΜΑΡ αντεπεξέρχεται σε κάθε είδους διαβολές προς χάριν του εθνικού συμφέροντος; Ποιος μπορεί να αγνοήσει τον τίμιο, τον ίσιο λόγο του Πρωθυπουργού, όταν πιστός στη φιλοσοφία του «θέλω να είμαι χρήσιμος και όχι ευχάριστος», κάνει λόγο για ποιοτική εξουσία και κράτος δικαίου;
Κυρίες και κύριοι συνάδελφοι, η Κυβέρνηση έπραξε αυτό που έπρεπε για την ψήφιση του μεσοπρόθεσμου. Έπραξε αυτό που σε βάθος χρόνου θα επιφέρει θετικά αποτελέσματα για τη βελτίωση της ζωής της δικής μας και των παιδιών μας. Τώρα είναι η σειρά των δανειστών μας να πράξουν αυτό που το χρέος τούς επιβάλλει, τη στήριξη της χώρας μας με την ταχεία εκταμίευση του δανείου. Δεν το επιβάλλει μόνο η βασική αρχή της Ευρωπαϊκής Ένωσης, η γνωστή αρχή της αλληλεγγύης, αλλά και η αρχή της προάσπισης της συνοχής της Ευρωπαϊκής Ένωσης. Γιατί δεν πρέπει να γελιόμαστε. Αν καταρρεύσει η Ελλάδα, θα κινδυνέψει να καταρρεύσει όλο το ευρωπαϊκό οικοδόμημα. Το επιβάλλει και η αρχή της επιβράβευσης της προσπάθειας, αφού το μήνυμα προς τις άλλες χώρες με παρόμοια με τη χώρα μας προβλήματα θα είναι ότι η προσπάθεια επιβραβεύεται. 
Ευτυχώς που υπάρχουν φωνές στην Ευρώπη -και είναι πολλές- που λένε ότι εμείς είμαστε οφειλέτες στην Ελλάδα, η οποία δεν μας δάνεισε, αλλά μας δώρισε και μάλιστα μας δώρισε χωρίς αντάλλαγμα τον πολιτισμό και τις αξίες.
Η ψήφιση την προηγούμενη Τετάρτη του πολυνομοσχεδίου και η δανειακή σύμβαση που θα υπογραφεί, δίνει στη χώρα μας τη δυνατότητα μιας δύσκολης, αλλά και ελπιδοφόρας πορείας. Όμως βασική προϋπόθεση μιας τέτοιας ελπιδοφόρας πορείας είναι η τήρηση των νόμων. Και το τονίζω αυτό, διότι δεν είναι αυτονόητο. Βλέπετε τι γίνεται με τη φοροδιαφυγή, με την ατιμωρησία, με τη διαφθορά. Ποιος σοβαρός επιχειρηματίας και ποιος σοβαρός επενδυτής θα θελήσει να επενδύσει τα κεφάλαιά του σε μια χώρα που επικρατεί η ατιμωρησία; Βέβαια δεν ισχυρίζομαι ότι η τήρηση των νόμων θα επιφέρει αυτόματα και την ανάπτυξη. Όμως φοβάμαι ότι χωρίς νομοθεσία που θα εφαρμόζεται, δεν θα έρθει ανάπτυξη. 
Θα ήθελα τώρα να αναφερθώ στις μέχρι τώρα δράσεις του Υπουργείου μας και στον προσεχή προγραμματισμό μας. 
Όσον αφορά το μεταναστευτικό, εναρμονιζόμαστε με τη συνολική ευρωπαϊκή πολιτική της μετανάστευσης, η οποία όμως λόγω των ιδιαιτεροτήτων της χώρας μας που δημιουργήθηκαν από την αθρόα είσοδο μεταναστών, νόμιμων και παράνομων, πρέπει να αυστηροποιηθεί. Το δικαίωμα στην ιθαγένεια πρέπει να αποτελεί απόρροια της βούλησης για ενσωμάτωση, έτσι όπως αυτή εκφράζεται μέσω της εκπλήρωσης βασικών κριτηρίων ενσωμάτωσης, όπως είναι η μακρόχρονη νόμιμη παραμονή στη χώρα, η καλή γνώση της ελληνικής γλώσσας και ο σεβασμός των εθίμων και των ηθών. Έτσι θα αποτρέπεται η ύπαρξη παράλληλων κοινωνιών. 
Διατηρώ επιφυλάξεις αν μέσω της απόκτησης ιθαγένειας θα ενθαρρυνθούν οι αλλοδαποί να ενσωματωθούν. Το ακριβώς αντίθετο είναι το ζητούμενο. Ο αλλοδαπός θα πρέπει πρώτα να ενσωματωθεί και η υπηκοότητα να έρθει ως επιβράβευση αυτής της προσπάθειάς του. 
Προς εξυπηρέτηση των ομογενών μας, κυρίως από τη Βόρειο Ήπειρο, συνυπογράψαμε με τον Υπουργό Δημόσιας Τάξης και Προστασίας του Πολίτη κοινή υπουργική απόφαση, σύμφωνα με την οποία τα ειδικά δελτία ταυτότητας ομογενούς που σήμερα είναι δεκαετούς διάρκειας, μετατρέπονται αυτόματα σε αορίστου ισχύος. 
Όσον αφορά το μητρώο των πολιτών, έχει ξεκινήσει ήδη στο Υπουργείο μας η δημιουργία βάσης δεδομένων στοιχείων αστικής κατάστασης των πολιτών, Ελλήνων και αλλοδαπών, που θα συνδεθεί και με άλλες δημόσιες υπηρεσίες, όπως είναι το ΙΚΑ, το Υπουργείο Υγείας κ.λπ. προς εξυπηρέτηση του έργου τους. 
Το έργο αυτό το οποίο γίνεται μέσω του ΕΣΠΑ αποτελείται από έξι υποέργα, για τα οποία έχουν ολοκληρωθεί οι διαγωνισμοί και αναμένεται η κατακύρωση. 
Η κάρτα του πολίτη. Παράλληλα με το Υπουργείο Διοικητικής Μεταρρύθμισης και με στόχο τη διαλειτουργικότητα μεταξύ των υπηρεσιών και την εξυπηρέτηση του πολίτη με τη χρήση νέων τεχνολογιών προγραμματίζουμε τη δυνατότητα της έκδοσης της κάρτας του πολίτη. 
Ισότητα των φύλων. Στη Γενική Γραμματεία Ισότητας των Φύλων, η οποία  ήδη έχει υπαχθεί στο Υπουργείο Εσωτερικών οι προτεραιότητες εστιάζονται στην επιτάχυνση της υλοποίησης του εθνικού προγράμματος για την ουσιαστική ισότητα των φύλων με συγχρηματοδότηση από το ΕΣΠΑ. 
Ειδικότερα δραστηριοποιούμεθα στον τομέα της απασχόλησης, στον τομέα της καταπολέμησης της βίας, στον τομέα προώθησης της ισότητας των φύλων στις δημόσιες πολιτικές  και τέλος στο νομοθετικό επίπεδο με την κατάρτιση νομοσχεδίου για την ουσιαστική ισότητα των φύλων. 
Η ασφάλεια του πολίτη. Με την παραδοχή ότι η ασφάλεια του πολίτη είναι προϋπόθεση της δημοκρατίας, ένα ζήτημα που πρέπει να μας απασχολήσει πολύ σοβαρά και να βρούμε λύση μέσα στα πλαίσια όχι μόνο της προγραμματικής σύγκλισης των τριών κομμάτων που στηρίζουν την Κυβέρνηση αλλά και της συναντίληψης όλων των πτερύγων της Βουλής, είναι το θέμα των ταραχών κατά τις πορείες. Γι’ αυτό έχω υποστηρίξει κατά το παρελθόν ότι πρέπει να συζητήσουμε και για τις πορείες των κουκουλοφόρων, θέμα που μου δόθηκε η ευκαιρία να αναπτύξω σε μια πράξη νομοθετικού περιεχομένου. 
Προβαίνουμε σε νομοθετικές παρεμβάσεις για να ενισχύσουμε την οικονομική αυτοτέλεια και την διοικητική αυτονομία των ΟΤΑ. Στο  πλαίσιο αυτό εκατόν σαράντα τέσσερα έργα ύδρευσης και αποχέτευσης των δήμων και των δημοτικών επιχειρήσεων ύδρευσης και αποχέτευσης σε όλη τη χώρα που χρηματοδοτούνται από το ΕΣΠΑ και αντιμετώπιζαν σοβαρά προβλήματα στην εκτέλεσή τους, με αποτέλεσμα την καθυστέρηση απορρόφησης δεκάδων εκατομμυρίων ευρώ λόγω της εφαρμογής του «Καλλικράτη» και του ν. 4071/2012 απεμπλέκονται άμεσα με ερμηνευτική εγκύκλιο και με νομοθετική ρύθμιση που καταθέτουμε σε συνεργασία με το Υπουργείο Ανάπτυξης, Ανταγωνιστικότητας και Υποδομών, δίνουμε άμεσα λύση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε. Είχα προγραμματίσει να μιλήσω δέκα λεπτά. 
Εκπονούμε σχέδιο νόμου το οποίο θα τεθεί σύντομα σε δημόσια διαβούλευση και που θα επιτρέπει στους Έλληνες του εξωτερικού να ασκούν το εκλογικό τους δικαίωμα στη χώρα που διαμένουν, ένα θέμα που είχε συζητηθεί και παλιά στη Βουλή αλλά δεν προχώρησε. 
Η αναθεώρηση του Συντάγματος θα ανοίξει όπου είναι. Είναι απαραίτητη. Δεν έχω χρόνο να αναφερθώ στις διατάξεις που πρέπει να αναθεωρηθούν. Θα πω μόνο ότι η αναθεώρηση γίνεται σήμερα πιο επιτακτική εν όψει της ανάγκης αντιμετώπισης της βαθιάς πολιτικής και οικονομικής κρίσης που διέρχεται η χώρα, η οποία χρειάζεται απρόσκοπτη πραγματοποίηση επενδύσεων, αξιοποίηση της δημόσιας περιουσίας και θεσμικό εκσυγχρονισμό. 
Στο σημείο αυτό, κυρίες και κύριοι συνάδελφοι, επιτρέψτε μου να πω με αφορμή τις αντεγκλήσεις, τις ενστάσεις και τις ακρότητες στο λόγο πέρα και πάνω από το μέτρο που παρατηρούνται στο Κοινοβούλιο ιδίως τον τελευταίο καιρό ότι προσωπικά ωρίμασα πολιτικά γαλουχημένος από την παρουσία και των λόγων σπουδαίων πολιτικών, του Παναγιώτη Κανελλόπουλου, του Γεωργίου Παπανδρέου, του Ηλία Ηλιού, του Κωνσταντίνου Τσάτσου, του Κωνσταντίνου Καραμανλή και πολλών άλλων. Έτσι κάτω από το βάρος της σκιάς τους αισθάνομαι την ευθύνη της Αίθουσας αυτής. Ας προσπαθήσουμε λοιπόν όλοι να αποφεύγουμε τον ανούσιο εντυπωσιασμό και τις ασιατικής έμπνευσης απειλές σε βάρος των αντιπροσώπων του έθνους και να καταστήσουμε το Κοινοβούλιό μας αντάξιο της κοινοβουλευτικής του ιστορίας. 
Επιτρέψτε μου να διατυπώσω κάποιες σκέψεις με αφορμή την απομάκρυνση πολλών συναδέλφων μας από τα κόμματά τους, όταν ψήφισαν το μεσοπρόθεσμο. Και πρέπει να πω επειδή πολύ το υποστηρίζουν –και πρέπει να το δούμε, το λέω ως προβληματισμό χωρίς καμμία διάθεση να πάρω θέση αυτήν τη στιγμή ή να μειώσω οποιονδήποτε- ότι η διάταξη του άρθρου 60 του Συντάγματος που λέει ότι οι Βουλευτές έχουν απεριόριστη ελεύθερη γνώμη μέχρι που πάει; Είναι χωρίς όρια; Ποια είναι τα όρια που διαγράφει το Σύνταγμα  και περιορίζει αυτό το δικαίωμα; Είναι τα όρια του άρθρου 29 του Συντάγματος των οργανωμένων κομμάτων; Δεν είναι δυνατόν ένα κόμμα να παίρνει στα όργανά του, στην Κοινοβουλευτική του Ομάδα αποφάσεις και να ανατρέπονται από μεμονωμένα άτομα τη  στιγμή που είναι αποφάσεις σύμφωνες με το καταστατικό και το πρόγραμμα. Ούτε είναι σωστό αυτό που λέγεται «είμαι εκπρόσωπος του έθνους». Ναι, κύριε είσαι εκπρόσωπος και σε βγάζει ο λαός για ένα πρόγραμμα, που σε επιλέγει ως ικανότερο μεταξύ πολλών ικανών μόνο και μόνο για να εφαρμόσεις το συγκεκριμένο πρόγραμμα.  
Κυρίες και κύριοι συνάδελφοι, πιστεύω αυτά τα θέματα να τα δούμε κατά την αναθεώρηση του Συντάγματος γιατί δεν είναι δυνατόν να αλλοιώνονται έτσι οι πλειοψηφίες των κομμάτων. 
Ευχαριστώ πολύ για την προσοχή σας. 
(Χειροκροτήματα από την πτέρυγα της Νέας Δημοκρατίας)","ΧΑΡΑΛΑΜΠΟΣ ΑΘΑΝΑΣΙΟΥ",10
"13572"," Το λόγο έχει ο κ. Βογιατζής.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13573"," Ευχαριστώ, κύριε Πρόεδρε. 
Καλούμαστε σήμερα να ψηφίσουμε έναν εξαιρετικά σκληρό και οδυνηρό προϋπολογισμό. Γιατί όμως; Πώς φτάσαμε ως εδώ; Τι μας οδήγησε σε αυτόν; 
Κυρίες και κύριοι συνάδελφοι, όσο δημοφιλείς ήταν οι πολιτικοί στα πρώτα χρόνια της Μεταπολίτευσης, δυστυχώς τόσο αδιάφοροι υπήρξαν για όλους μας και κυρίως για τους νέους συμπατριώτες μας τα τελευταία χρόνια. Στις απόπειρες πολιτικής συζήτησης οι παρέες δυσανασχετούσαν καθώς τη θεωρούσαν βαρετή και κυρίως τη σνομπάριζαν. Οι φράσεις που επικρατούσαν στα χείλη των περισσότερων Ελλήνων κυρίως όμως των λεγομένων «επωνύμων», καλλιτεχνών, τηλεαστέρων  ήταν «δεν με ενδιαφέρει η πολιτική». 
Η ιδεολογία μας, η ιδεολογία που κυριάρχησε ήταν ότι το μόνο που έχει σημασία είναι να περνάμε καλά, δηλαδή να τρώμε, να πίνουμε, να διασκεδάζουμε κάθε βράδυ, να αφορίζουμε την πολιτική στο σύνολό της, να παρακολουθούμε εκστασιασμένοι τους σταρ της τηλεόρασης, να προσπαθούμε να τους μιμηθούμε στον τρόπο ζωής, να δουλεύουμε όμως λιγότερο, να παίρνουμε σύνταξη στα δεκαπέντε και στα είκοσι χρόνια εργασίας. Και βέβαια αυτό το οποίο έγινε εθνικό σπορ ήταν να αρμέγουμε το δημόσιο με κάθε τρόπο σε κάθε ευκαιρία. Το μόνο που δεν ήταν δημοφιλές στην Ελλάδα τα τελευταία χρόνια στην Ελλάδα ήταν η γνώση, η πνευματικότητα και κυρίως η εντιμότητα. Αντιθέτως το τελευταίο από πολλούς εθεωρείτο απίστευτη βλακεία. Πιστεύαμε ότι όλοι μπορούσαμε να δουλεύουμε χωρίς αξιολόγηση, να παίρνουμε αυξήσεις με επετηρίδα, να παίρνουμε σύνταξη στα σαράντα ή στα πενήντα, εφάπαξ εκατό, διακόσιες και τριακόσιες χιλιάδες με εθελούσια έξοδο, να διπλασιάζουμε το μισθό μας με επιδόματα, να αποφασίζουμε μόνοι μας για τις αυξήσεις μας, να έχουμε τριπλές συντάξεις. Και πρόσφατα δυστυχώς μάθαμε πως μπορούμε να παίρνουμε και τη σύνταξη των πεθαμένων γονιών μας αλλά πολλές φορές και τη σύνταξη για τυφλότητα που ευτυχώς δεν έχουμε. 
Τώρα λοιπόν για κάθε σαρανταπεντάρη και πενηντάρη συνταξιούχο κάποιος άλλος θα πάρει σύνταξη στα εξήντα επτά ή ακόμα δεν θα πάρει καθόλου σύνταξη εάν τα ταμεία θα χρεοκοπήσουν. Τα ευγενή ασφαλιστικά ταμεία του ενός σημαίνουν άδικους φόρους και ακρίβεια για τον άλλον. Πάντα κάποιοι έχαναν όσα κέρδιζαν οι άλλοι. Απλώς δε φαινόταν τόσο γιατί εδώ εισέρχονται τα δανεικά. Τα δανεικά αναπληρούσαν αυτά που κέρδιζαν οι άλλοι. Ούτε λίγο ούτε πολύ αυτά είναι που για άλλη μια φορά τάζει και  σήμερα ο ΣΥΡΙΖΑ στους απελπισμένους συμπατριώτες μας, στους συμπολίτες μας. Μακάρι αλλά ποτέ δεν θα μπορούσαμε όλοι να αποκτήσουμε αυτά τα προνόμια. Εδώ και με τους μισούς που είχαν αυτά τα προνόμια χρεοκοπήσαμε. Οι μάχες που δίνονται από κάποιες προνομιούχες συντεχνίες με επαναστατική φρασεολογία και αγωνιστικά συνθήματα προσπαθούν να διατηρήσουν τα επιλεκτικά προνόμια που είναι και άδικα και άνισα και ήταν ίδια και πριν από την κρίση. 
Ο Ελληνοκύπριος προσφάτως βραβευμένος με το Νόμπελ της οικονομίας Χριστόφορος Πισσαρίδης ακούγεται μάλλον δυσάρεστα στα αυτιά των Ελλήνων, λέγοντας ότι το ελληνικό σύστημα εργασιακών σχέσεων προστατεύει προνομιούχες ομάδες εργαζομένων, αποκλείοντας νέους, γυναίκες, πτυχιούχους και γενικά άξιους ανθρώπους από την αγορά εργασίας. Σπάνια παρατηρείται τόσο έντονη αντίθεση ανάμεσα στους εντός και τους εκτός συστήματος. 
Και σήμερα δεκάδες χιλιάδες νέοι εγκαταλείπουν τη χώρα μας, εγκαταλείπουν την Ελλάδα και αναζητούν εργασία σε άλλες χώρες. Άραγε εκεί ισχύει η μετενέργεια, η τριετία, το επίδομα γάμου; Και επίσης, όταν πηγαίνουν τα δικά μας τα παιδιά στη Γερμανία, την Ολλανδία, την Γαλλία, υπάρχουν κάποιοι που τους τρομοκρατούν, τους δέρνουν; Μετανάστες δεν είναι και αυτοί; Και μάλιστα Νότιοι, με ό,τι αυτό σημαίνει για τους Βορειοευρωπαίους. Άλλωστε, όλη η Ευρώπη αντιμετωπίζει σήμερα οικονομικά προβλήματα και ανεργία. 
Κυρίες και κύριοι συνάδελφοι της Χρυσής Αυγής, που συνήθως δεν είστε στην Αίθουσα, γιατί σας αρέσει να μιλάτε και να αποχωρείτε, η εμπάθεια, η βίαιη συμπεριφορά και ο τρόμος που σκορπάτε στην ελληνική κοινωνία σας καθιστά μόνιμους δεσμώτες στο μύθο του σπηλαίου που αναφέρει ο Πλάτωνας στην «Πολιτεία» και δεν σας αφήνει καμμιά πιθανότητα επαφής με το φώς και την αλήθεια. Είστε και θα παραμείνετε για πάντα δεσμώτες.
Κυρίες και κύριοι συνάδελφοι, ας μην ξεγελιόμαστε. Δεν υπάρχει καλή και κακή βία είτε λεκτική είτε οποιασδήποτε μορφής βία. Η βία, απ’ όπου και αν προέρχεται, αριστερά, δεξιά, είναι κακή και καταδικαστέα. Θα ήθελα να σημειώσω πως ελπίζω ότι ο συνάδελφος κ. Παναγούλης δεν εννοούσε αυτό που είπε, αλλιώς στα μάτια μου κατατάσσεται στην ίδια κατηγορία με τους εκπροσώπους της Χρυσής Αυγής.
Ψηφίζω αυτόν τον σκληρό προϋπολογισμό, περιμένοντας από την Κυβέρνηση, την οποία στηρίζω, να ξαναδώσει το χαμόγελο που τόσο λείπει στις μέρες μας από τα πρόσωπα των συμπατριωτών μας.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΠΑΥΛΟΣ ΒΟΓΙΑΤΖΗΣ",66
"13574"," Το λόγο έχει ο κ. Γιάννης Μιχελογιαννάκης, Ανεξάρτητος Βουλευτής, για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13575"," Ευχαριστώ, κύριε Πρόεδρε.
Κυρίες και κύριοι, σήμερα γιορτάζουμε το τριήμερο του τρίτου μνημοσύνου, του τρίτου μνημονίου, του τρισάγιου της Αγίας Τριάδας, που τον πατέρα τον γνωρίζουμε, ομοούσια και αδιαίρετος ελπίζω να μην είναι για πολύ, αλλά το άγιο πνεύμα και τον υιό ακόμα δεν τα έχουμε ξεκαθαρίσει. Σ’ ένα περιβάλλον με μια αγορά με 14 δισεκατομμύρια, τα οποία έχουν φύγει, με 17 δισεκατομμύρια που έχουν φύγει από μισθωτούς και συνταξιούχους, σ’ ένα περιβάλλον που γνωρίζετε πολύ καλά τα 57 δισεκατομμύρια των κοκκίνων δανείων και γνωρίζετε πολύ καλά ότι μέχρι προχθές εβδομήντα δύο φόροι, εννιά έκτακτες εισφορές, 40% μείωση του μισθού και 31% αύξηση των τιμών υπήρξε πριν το τριήμερο του μνημοσύνου που σήμερα γιορτάζουμε. Σ’ ένα περιβάλλον που δεν τολμήσατε εδώ μέσα να πείτε πού είναι τα δισεκατομμύρια της «SIEMENS», των υποβρυχίων, των εργολάβων των Ολυμπιακών Αγώνων, τα 15 της ΑΤΕ, της πράσινης ανάπτυξης του ΛΑΓΗΕ, της περίεργης υπεξαίρεσης του PSI των χρημάτων του εξωτερικού και των 163 δισεκατομμυρίων των τραπεζών για τα έτη 2009-2011 και τα 40 δισεκατομμύρια του τώρα. 
Και βάζετε έναν προϋπολογισμό. Να τον καταλάβει ο ελληνικός λαός, γιατί εδώ μιλάς και κοιτάζεις λαό. Τι λέει αυτό; Παίρνω τον άμεσο φόρο 1 δισεκατομμύριο. Αυτό παίρνω. Δεύτερον, τον έμμεσο φόρο τον πηγαίνω πού; Στα 24. Τον αυξάνω πάλι. Τρίτον, βάζω φορολογία στην περιουσία του λαού, του καθενός και πόσο του βάζω; 3,2 δισεκατομμύρια. Ελαττώνεται η επιχορήγηση από το ΙΚΑ -και θα δείτε τώρα την τρύπα του ΕΟΠΥΥ και θα τα ακούσετε μετά- 2,2. Ελαττώνω τις ζημιές από τις ΔΕΚΟ. Μπράβο σας, 500 εκατομμύρια μόνο. Μεγάλη επιτυχία, σε ένα σύστημα τέτοιο που οι ίδιοι έχετε δημιουργήσει. Παίρνω από αποκρατικοποιήσεις 2,5, γιατί τα πενηντάρια έμειναν όνειρα στα συρτάρια τού Παπανδρέου. Αυξάνω τις εξαγωγές και ελαττώνω λίγο τις εισαγωγές και μειώνω την ιδιωτική κατανάλωση. Και τολμάτε να πείτε ότι «αυξάνω το δημόσιο χρέος» και τολμάτε επίσης να πείτε ότι «μειώνω το ΑΕΠ στα 183» και ζητάτε και ψήφο. 
Αναπτυξιακά εργαλεία, Υπουργέ μου, ΕΣΠΑ. Πού είναι ο κανόνας του «ν+3» και πού είναι το μνημόνιο που λέει για την απορροφητικότητά του; «Jeremie», ΕΤΕΑN, Ταμείο Εγγυήσεων Επενδύσεων Επιμερισμού Κινδύνων, «Jessica», Χαρτοφυλάκιο, «Ενάλιο», «Πούντα». Κάντε απολογισμό εδώ μέσα στους Βουλευτές σε αναπτυξιακά εργαλεία. Δημόσια έργα. Πόσο τοις εκατό του προϋπολογισμού είναι; Να τα ξέρει ο Έλληνας. Το 36%. Πού ξεμπλοκάρατε την Τράπεζα Επενδύσεων; Πού απλοποιήσατε διαδικασίες; Πού αναθεωρήσατε ΕΣΠΑ; Πόσες φορές έχετε πάει στο εξωτερικό;","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"13576"," Πιο σιγά, αν μπορείτε. Υποφέρουν τα αυτιά μας!","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13577"," Όχι, δεν μπορώ να μιλάω πιο σιγά. Να με ανεχθείτε! 
Κοινωνικός προϋπολογισμός. Την τρύπα του ΕΟΠΥΥ στον Οργανισμό Κοινωνικής Ασφάλισης και Κοινωνικής Προστασίας, στη μείωση των ασφαλιστικών εισφορών στα 6 δισεκατομμύρια από τα φάρμακα και στις συγχωνεύσεις. Το ότι κάνατε 1 ευρώ το φάρμακο, όταν η ασπιρίνη και το «ντεπόν» κάνει 0,30, στη συνταγογράφηση, δηλαδή τη διαδικασία την κάνω εις διπλούν από το αποτέλεσμα και κάνετε και το νοσοκομείο θέατρο. Μα θέατρα είναι. Είκοσι πέντε ευρώ κάνει το εισιτήριο για να πας. Σε λίγο θα λέμε «θες πλατεία ή εξώστη;» και ανάλογα θα διαλέγουμε.
Στις τράπεζες, εκεί είναι η ντροπή τελικά. Γιατί, ενώ δώσατε από το ΤΧΣ 1,7 στην PROTON, 18 στις τέσσερις δικές σας τις τυπικές και 6,7 δισεκατομμύρια στην Πειραιώς, τώρα έρχεστε και λέτε: Θα δώσω πάλι τα 25, χωρίς να περάσει από το Κοινοβούλιο ότι οι όροι ανακεφαλαιοποίησης πρέπει να είναι καθορισμένοι και κατοχυρωμένοι από εδώ μέσα. 
Και φτάνετε στο σημείο να λες: Θεέ μου, ουαί και αλίμονο να μην έχω παιδί. Ηρώδης, παιδοκτόνος. Ουαί και αλίμονο να μην είμαι γυναίκα. Πάει τελείωσε. Θα δείτε την ομοφυλοφιλία ότι θα πέσει. Δεν θα γίνεσαι πλέον γυναίκα. Θα το δείτε αυτό. Συνταξιοδοτήσεις δώδεκα χρόνια μετά. 
Τρίτον, φτάνουμε στο σημείο το όριο φτώχειας –προσέξτε, παγκοσμίως πρότυπο είναι αυτό, ΕΚΑΣ σημαίνει φτώχεια- να το βάζετε σε φορολογία. Και γιατί το βάζετε σε φορολογία; Πείτε το. Το βάζετε, για να αλλάξετε το συντελεστή,  ώστε του χρόνου να χάσουν το ΕΚΑΣ. Φτάνετε στο σημείο τον άνεργο να κάνει το σταυρό του σε ποια γεωγραφική περιοχή μένει. Κάνετε το μακροχρόνια άνεργο να μη θέλει να δηλώσει, γιατί, αν δηλώσει, χάθηκε με τους έξι συντελεστές που κάνετε. Φορολογείτε την ακίνητη περιουσία. Έχω ένα βουνό στη Βιάννο που μου δίνουν δύο κιλά τυρί στη μνήμη του πατέρα μου. Να το φορολογήσεις, Υπουργέ μου, με τα δύο κιλά τυριά, για να δω τελικά τι θα πετύχετε. 
Και φτάνετε στο σημείο, αν τυχόν είσαι ένστολος σε ένα κράτος που το χρειάζεται, να του παίρνεις δύο με τριάντα πέντε, να του βάζεις νέου τύπου μισθολόγιο και να του φορολογείς τη σύνταξη. Και αν τυχόν είσαι αγρότης, ουαί και αλίμονο. Μειώνεις τα επιδόματα, αυξάνεις την εισφορά, μειώνεις την επιστροφή του ΦΠΑ, μειώνεις την επιστροφή από το αγροτικό πετρέλαιο, ανατιμάς το αγροτικό τιμολόγιο, καταργείς τη φορολογία και βάζεις και βιβλία, όταν ξέρεις πολύ καλά ότι αυτό το 6% συντελεστής ο γεωργός ο ίδιος δεν θα μπορεί να το αντέξει,  γιατί τα καρτέλ δεν τον αφήνουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Υπουργέ μου, για την ΑΟΖ έχω αρθρογραφήσει και σας έχω πει το έγκλημα που κάνατε.","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"13578"," Το κουδούνι χτυπάει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13579"," Σας έχω πει πολύ καλά ότι στο ερώτημα που κάνετε οι τρεις σας ότι δεν υπάρχουν λύσεις για χρήματα εμείς απαντάμε ότι χρήματα από τον καπνό, από τα καύσιμα, το παραεμπόριο, το τζόγο, τα σκάφη, τις off-shore εταιρείες, τα χρήματα εξωτερικού, τα μη εισπραχθέντα 8,2, αυτά που εκκρεμούν στο ΣΔΟΕ 170 χιλιάδες, υποχρεώσεις και τα βεβαιωμένα από το ΣΔΟΕ 3,75 θα σας έδιναν τη δυνατότητα να μην τολμήσετε να βάλετε χέρι στην τσέπη του Έλληνα. 
Να πώς λέτε και μας κατηγορείτε ότι δεν έχουμε προτάσεις -προτάσεις έχουμε- κύριε Σαμαρά, στον ελληνικό λαό. Είναι ντροπή να λέτε ότι είναι ευρωπαϊκό και δημοκρατικό. Την πώληση της Ακρόπολης, το δάχτυλο του αγάλματος το βλέπετε στον ύπνο σας.
Κύριε Σαμαρά, δεν μπορείτε να λέτε ότι κλείνει μία διαπραγμάτευση και την άλλη μέρα να λέτε ότι θα διεκδικήσετε ακόμα 7 δισεκατομμύρια.","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"13580"," Περιμένουμε να μιλήσουμε.
Κύριε Πρόεδρε, το χρόνο παρακαλώ. Δείξτε σεβασμό στους συναδέλφους. Έχει μιλήσει οχτώ λεπτά.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13581"," Κύριε Σαμαρά, δεν μπορείτε να λέτε ότι τα μέτρα αυτά είναι τα τελευταία, όταν ακόμη και σήμερα δεν μπορείτε να πάρετε αυτά που πρέπει να είναι.
Όσον αφορά για εσάς που θέλετε να μιλήσετε, σταματήστε να λέτε ψέματα ότι το 10% πάει μόνο στους δανειστές. Πηγαίνει στους δανειστές το 83%. 
Το τελευταίο που θα ήθελα να πω είναι ότι για έναν προϋπολογισμό ανθρωποκτόνο, εργασιοκτόνο, δημοκρατιοκτόνο, που πλήττει την εθνική κυριαρχία, θα έπρεπε να είχαμε πολύ περισσότερη ώρα μήπως και σας φωτίσει ο Θεός κάποια στιγμή να το καταλάβετε.
Ευχαριστώ.","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"13582"," Ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης έχει το λόγο για δέκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13583"," Κύριε Πρόεδρε, οι Υπουργοί πήγαιναν ανά πέντε ομιλητές. Τώρα πυκνώσατε το χρόνο;","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13584"," Το λέω πάλι. Οι αρμόδιοι Υπουργοί έχουν δώδεκα λεπτά, οι Υπουργοί δέκα λεπτά, οι Αναπληρωτές Υπουργοί οχτώ λεπτά και οι Υφυπουργοί επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13585"," Ευχαριστώ, κύριε Πρόεδρε.
Δεν με πειράζει να κάτσω και να έλθω σε δύο-τρία λεπτά. Δεν έχω κανένα πρόβλημα, εάν θέλετε.","ΑΘΑΝΑΣΙΟΣ ΤΣΑΥΤΑΡΗΣ",511
"13586"," Προχωρήστε, κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13587"," Κυρίες και κύριοι Βουλευτές, κύριε Πρόεδρε, οι προσπάθειες που κάνει η Κυβέρνηση αυτήν τη στιγμή έχουν διττό στόχο. Από τη μια μεριά, προσπαθεί να διορθώσει και να προσαρμόσει τα δημοσιονομικά του τόπου, ώστε κάποια στιγμή να εξυγιανθούν και, ταυτόχρονα και παρά τις δύσκολες οικονομικές συγκυρίες, να αρχίσει πλέον η ανάπτυξη του τόπου, που θα μας βγάλει μονιμότερα από τα συγκεκριμένα αδιέξοδα.
Το μεγάλο στοίχημα, λοιπόν, που έχουμε μπροστά μας είναι κατά πόσο η Ελλάδα μπορεί πραγματικά να ανακάμψει, αντιμετωπίζοντας, όχι μόνο τα ποσοτικά δεδομένα της κρίσης, που αναφέρονται με τα οικονομικά στοιχεία, αλλά και τα ποιοτικά της χαρακτηριστικά, τα χαρακτηριστικά μιας μεταπολιτευτικής περιόδου που μας οδήγησαν ως εδώ, διαμορφώνοντας πλέον μια πραγματική ανάπτυξη που θα μας έβγαζε μονιμότερα από αυτές τις κρίσεις.
Πεποίθησή μου είναι, όπως πιστεύω ότι είναι πεποίθηση και όλων των κομμάτων, αλλά και όλων εσάς, ότι η επιτυχία προς τους παραπάνω στόχους περνάει πρώτα και κύρια από τον πρωτογενή τομέα. Τόσο εγώ και οι συνεργάτες μου στην πολιτική ηγεσία, όσο και τα στελέχη του ΥΠΑΑΤ, προσπαθούμε με τις σπουδές μας, τις γνώσεις, αλλά και την εμπειρία, αλλά και ο αγροτικός κόσμος μαζί με τον ιδρώτα του, το μεράκι του, να δώσουμε ένα νέο αφήγημα στη γεωργία του τόπου μας, ένα αφήγημα που θα μπορούσε να συμπυκνωθεί στο εξής, σε μια γεωργία δύο λέξεων ποιότητας και αειφορίας.
Τώρα είναι η ευκαιρία πραγματικά να κάνουμε ξανά τη γεωργία τον πιο σημαντικό  πυλώνα ανάπτυξης του τόπου μας και να εκμεταλλευθούμε αυτήν τη μεγάλη στροφή που κάνει όλος ο κόσμος, η Ευρωπαϊκή Ένωση, αλλά και οι Έλληνες καταναλωτές, σε μία γεωργία ποιότητας, σε μία γεωργία ονομασίας προέλευσης, σε μία γεωργία «παντρεμένη» με τη γαστρονομία, τη διαιτητική και την υγιεινή διατροφή του ανθρώπου, «παντρεμένη» με τον τουρισμό και τον πολιτισμό μας, σε μια γεωργία αειφόρα, που σέβεται το περιβάλλον και μεριμνά και για τις επόμενες γενιές. Αυτός είναι ο ορισμός της αειφορίας, μια γεωργία που δεν σπαταλά τους πόρους.
Για να ανακτήσουμε ξανά τη θέση μας μέσα στα πρώτα σημεία της Ευρώπης, για να γίνει ξανά η Ελλάδα αυτοδύναμη, ουσιαστικά ισότιμη και ανταγωνιστική, πρέπει να επενδύσουμε στους πόρους που έχουμε εδώ και τα σημαντικά πλεονεκτήματά μας, το εξαιρετικό μας περιβάλλον και βιοποικιλότητα, όπως οι άνθρωποι και το ανθρώπινο δυναμικό, όπως, επίσης και η εμπειρία μας.
Δεν πιστεύω ότι υπάρχει άνθρωπος σ’ αυτήν την Αίθουσα που δεν πιστεύει ότι μπορεί πραγματικά, όπως έγινε στο παρελθόν, να γίνει ξανά η γεωργία πυλώνας ανάπτυξης του τόπου και δουλεύουμε προς την κατεύθυνση αυτή.
Επιτρέψτε μου να πω, παρά τη μικρή εμπειρία που έχω από τη συγκεκριμένη κυβερνητική θέση, ότι νομίζω ότι μπορούμε να τα καταφέρουμε, αν πραγματικά υπάρχει βούληση, αν πραγματικά βάλουμε τη γνώση και την εμπειρία, αν πραγματικά δουλέψουμε προγραμματισμένα και οργανωμένα, ότι όλα μπορούν να προχωρήσουν.
Δεν θα σας κουράσω με λεπτομέρειες των πεπραγμένων των τριών μηνών που πέρασα στο Υπουργείο. Θα αναφερθώ μόνο ενδεικτικά σε ορισμένα παραδείγματα. Άλλωστε τα υπόλοιπα παρουσιάστηκαν και εχθές από τον αναπληρωτή Υπουργό κ. Χαρακόπουλο.
Σας είπα λοιπόν το στρατηγικό στόχο. Θέλουμε να κάνουμε ξανά τη γεωργία πυλώνα του τόπου.","ΑΘΑΝΑΣΙΟΣ ΤΣΑΥΤΑΡΗΣ",511
"13588"," Θεωρίες μας λέτε, κύριε. Δεν μπορείτε να αυξάνετε το πετρέλαιο κίνησης των αγροτών.","ΜΑΡΙΝΟΣ ΟΥΖΟΥΝΙΔΗΣ",381
"13589"," Αφήστε τον κύριο Υπουργό και μιλήστε εσείς μετά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13590"," Σας είπα στις προγραμματικές μας δηλώσεις για την αλλαγή του προσανατολισμού μας προς μια γεωργία ποιότητας. Δεν μπορούμε να ανταγωνιστούμε παγκόσμια σε μια γεωργία χαμηλού κόστους. Μπορούμε, όμως, να τα καταφέρουμε.
Σας είπα για τις προτεραιότητες που θέσαμε, να βάλουμε την κτηνοτροφία, που ήταν ένας από τους πιο αδύναμους κρίκους της γεωργίας μας μπροστά, να υποστηρίξουμε την κτηνοτροφία από τη φυτική παραγωγή, να υποστηρίξουμε το ανθρώπινο δυναμικό στη γεωργία, να εξασφαλίσουμε ρευστότητα και απρόσκοπτα από την παραγωγική διαδικασία στους γεωργούς, να υποστηρίξουμε τη μεταποίηση και τις επενδύσεις στη μεταποίηση, αλλά και την εξωστρέφεια και τις εξαγωγές και πρώτα απ’ όλα να υποστηρίξουμε για να έχουμε μακροβιότητα σ’ αυτούς τους στόχους την έρευνα, την τεχνολογία και την καινοτομία και, τέλος, να μετατρέψουμε το Υπουργείο σε ένα Υπουργείο επιτελικό, ευέλικτο, με καταλυτικό ρόλο.
Αντιλαμβάνομαι τις ανησυχίες σας, κύριε Βουλευτά. Στα επόμενα λίγα λεπτά θα σας πω τι κάναμε στους τρεις μήνες που πέρασαν και θα σας παρακαλούσα να τους συγκρίνετε με την αποτελεσματικότητα προηγούμενων ετών.
Προσπαθήσαμε, όπως σας είπα, να βοηθήσουμε σ’ αυτήν τη δύσκολη οικονομική συγκυρία τη ρευστότητα των ελλήνων αγροτών. Μέχρι τώρα δώσαμε, παρά τις δυσκολίες, στις 20 Ιουλίου 160 εκατομμύρια ευρώ από εθνικούς πόρους για να δώσουμε στην ώρα της την εξισωτική αποζημίωση, προκειμένου εκείνη την ώρα που η φυτική παραγωγή κάνει τη συγκομιδή της, να αποκτήσουν φθηνές ζωοτροφές οι κτηνοτρόφοι μας. Κανείς δεν πίστευε σ’ αυτήν την Αίθουσα ότι θα βρίσκαμε αυτά τα λεφτά, μαζεύοντας ουσιαστικά δεκάρα-δεκάρα από τους μισθούς μας για να βοηθήσουμε τον αγρότη.
Επιστρέψαμε 50% του ειδικού φόρου κατανάλωσης πετρελαιοειδών ακριβώς για το λόγο που αναφέρατε.
Τρίτον, δώσαμε για πρώτη φορά την πρώτη εβδομάδα μετά την 15η Οκτωβρίου, όπως επιτρέπει ο Κανονισμός, γιατί τότε κλείνει το οικονομικό έτος της Ευρωπαϊκής Ένωσης, το 50% της προκαταβολής για την ενιαία ενίσχυση σε περίπου εφτακόσιες χιλιάδες αγρότες παίρνοντας 1 δισεκατομμύριο και 100 εκατομμύρια ευρώ σκορπισμένα όμως, ουσιαστικά στην περιφέρεια.","ΑΘΑΝΑΣΙΟΣ ΤΣΑΥΤΑΡΗΣ",511
"13591"," Ναι, αλλά τρεις χιλιάδες αγρότες έμειναν έξω γιατί…","ΦΕΒΡΩΝΙΑ ΠΑΤΡΙΑΝΑΚΟΥ",422
"13592","  Κάνετε λάθος, κυρία μου. Δεν παρακολουθείτε τις εξελίξεις. Έμειναν δύο κατηγορίες αγροτών, οι κτηνοτρόφοι που είχαν πάνω από δέκα χιλιόμετρα απόσταση τα κτηνοτροφεία τους και σε τέσσερεις μέρες διορθώθηκε και δόθηκαν και τα 22 εκατομμύρια αυτά, όπως, επίσης, διορθώθηκε ένα πρόβλημα που υπήρχε με τους κτηνιάτρους.
Σας παρακαλώ να παρακολουθείτε τις εξελίξεις και τις προσπάθειες που κάνει το Υπουργείο Γεωργίας.","ΑΘΑΝΑΣΙΟΣ ΤΣΑΥΤΑΡΗΣ",511
"13593"," Κύριε Πρόεδρε,  θέλω το λόγο παρακαλώ.","ΦΕΒΡΩΝΙΑ ΠΑΤΡΙΑΝΑΚΟΥ",422
"13594"," Όχι, κυρία Πατριανάκου. 
Κύριε Υπουργέ, συνεχίστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13595"," Θέλω να σας δηλώσω επίσης ότι έχουν εξασφαλιστεί οι πόροι για να δοθεί και το υπόλοιπο 1,1 δισεκατομμύριο ευρώ μετά την 15η Δεκεμβρίου, όπως προβλέπει ο Kανονισμός. 
Ήταν μια δύσκολη προσπάθεια. Όλοι αντιλαμβάνεστε πόσο δύσκολο είναι σήμερα χωρίς την ΑΤΕ, να δανειστείς 1,1 δισεκατομμύριο ευρώ. Πληρώσουμε γι’ αυτό ίσως λιγότερα χρήματα από ό,τι πληρώναμε στην ΑΤΕ, γι’ αυτό το δίμηνο. Τα χρήματα τα προπληρώνει ο τόπος και τα παίρνει σε δύο μήνες από την Ευρωπαϊκή Ένωση. 
Πηγαίνετε να βρείτε σήμερα στην ελληνική επικράτεια 2,2 δισεκατομμύρια ευρώ.
Είπαμε να βοηθήσουμε την κτηνοτροφία και το κάναμε. Για πρώτη φορά η χώρα μας πήγε με τεκμηριώσεις βάσει του Κανονισμού Ντεμίνιμις -που πρώτη φορά ενεργοποιείται στη χώρα μας- στην Ευρωπαϊκή Ένωση. Αυτό σημαίνει ότι σε κτηνοτροφικές κατηγορίες ειδικά στους χοιροτρόφους, στους κτηνοτρόφους, σε κάποιες κατηγορίες αγελαδοτρόφων κ.λπ., θα δοθούν 27 εκατομμύρια ευρώ εκτάκτως μόνο για ζωοτροφές. Μας επέτρεψε, αλλάζοντας τον Κανονισμό στο άρθρο 68, να βοηθήσουμε και άλλες κατηγορίες κτηνοτρόφων. 
Μας έδωσε τη δυνατότητα, αξιοποιώντας τους πόρους ακόμη και στην τρέχουσα περίοδο, να αρχίσουμε να παράγουμε ζωοτροφές χρησιμοποιώντας τα ντόπια ψυχανθή για να μην είμαστε και του χρόνου τέτοιο καιρό στην ίδια δυσκολία απόκτησης ζωοτροφών. 
Όπως είδατε στην ανακοίνωση του επιτρόπου, θα ειδοποιηθεί όλη η Ευρωπαϊκή Ένωση ότι με τη νέα ΚΑΠ θα ακολουθηθεί αυτός ο κανόνας για όλη την Ευρωπαϊκή Ένωση –αυτό που πρότεινε η Ελλάδα- γιατί όλη η Ευρωπαϊκή Ένωση στις μέρες μας πάσχει από το πρόβλημα των εισαγόμενων ζωοτροφών για την κτηνοτροφία μας.
Δεν έχω χρόνο να σας πω για τις προσπάθειες που κάνουμε για το Υπουργείο Γεωργίας, ώστε να γίνει ένα επιτελικό, ψηφιακό Υπουργείο, που θα λειτουργεί με αποτελεσματικότητα, θα ελέγχει τις ενισχύσεις, τη χρήση των χρημάτων, βγάζοντας το γεωργό από τον γκισέ και τις ουρές των τραπεζών. 
Σε λίγο ο ίδιος ο γεωργός θα παίρνει έτοιμη τη δήλωσή του για να μη χρειαστεί να πληρώνει χρήματα για να την κάνει. Θα μπορούσα να σας αναφέρω τρεις – τέσσερις ακόμη δράσεις για τις ψηφιακές προσπάθειες που κάνει το Υπουργείο και που πιστεύω ότι σύντομα θα ολοκληρωθούν, καθώς θα μεταφερθούμε σε λίγους μήνες στο νέο κτήριο, στου Κεράνη, μαζεύοντας το σύνολο των υπηρεσιών μας κάτω από ενιαία στέγη. 
Σήμερα οι υπηρεσίες είναι σκορπισμένες σε δεκαπέντε διαφορετικά σημεία της Αθήνας πληρώνοντας ένα σωρό χρήματα για ενοίκια.","ΑΘΑΝΑΣΙΟΣ ΤΣΑΥΤΑΡΗΣ",511
"13596"," Με το οποίο διαφωνούν οι εργαζόμενοι.","ΑΘΑΝΑΣΙΟΣ ΠΕΤΡΑΚΟΣ",428
"13597"," Μόνο σε ό,τι αφορά το πρόβλημα που υπάρχει. Παλεύουμε για να βοηθήσουμε τη μετακίνησή τους από το μετρό μέχρι το Υπουργείο.","ΑΘΑΝΑΣΙΟΣ ΤΣΑΥΤΑΡΗΣ",511
"13598"," Κύριε Υπουργέ, παρακαλώ, μην απαντάτε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13599","  Δεν έχω χρόνο να σας περιγράψω τις προσπάθειες που κάνουμε για να μειώσουμε το κόστος παραγωγής των αγροτικών προϊόντων. 
Σας είπα για την εξισωτική, για την επιστροφή του ειδικού φόρου κατανάλωσης πετρελαιοειδών, για τις ζωοτροφές. Η προσπάθεια μείωσης του κόστους παραγωγής θέλουμε να βοηθήσουμε να μεταβιβαστεί ως προσπάθεια μείωσης του κόστους αγαθών προς την κατανάλωση. Με τον τρόπο αυτό θέλουμε να βοηθήσουμε και τον καταναλωτή. Θα σας περιγράψω μόνο τρεις ενέργειες.","ΑΘΑΝΑΣΙΟΣ ΤΣΑΥΤΑΡΗΣ",511
"13600"," Παρακαλώ, να ολοκληρώσετε με αυτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13601","  Κύριε Πρόεδρε, είναι ένα μεγάλο και πολύπλοκο Υπουργείο.","ΑΘΑΝΑΣΙΟΣ ΤΣΑΥΤΑΡΗΣ",511
"13602"," Το καταλαβαίνω, αλλά έχουν να μιλήσουν και οι κύριοι Βουλευτές.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13603","  Θα τελειώσω σύντομα.
Δεν θέλω να αναφερθώ στις προσπάθειες που κάναμε για να δώσουμε δωρεάν βοήθεια και τρόφιμα στους ανθρώπους. Είναι οι λεγόμενες αγορές των γεωργών, όπου απευθείας ο γεωργός μπορεί να πουλάει στους καταναλωτές. Επίσης, δεν θα αναφερθώ στις προσπάθειες που κάναμε για να στήσουμε τα δημοπρατήρια.
Γνωρίζετε ήδη την προσπάθεια που κάναμε για να προωθήσουμε το προϊόντα μας στο εξωτερικό, ειδικά τα προϊόντα ποιότητας. Μπορώ να σας πω ότι διπλασιάστηκε η εξαγωγή ελαιολάδου στην Κίνα. Πήγαν επάνω κατά 24% οι εξαγωγές κρασιού τόσο στη Γερμανία όσο και στις ΗΠΑ. Πήγε πάνω από 40% η εξαγωγή τυριού και φέτας, αλλά και γιαουρτιού στις ΗΠΑ.
Δεν πρέπει να τα μηδενίζουμε έτσι εύκολα όλα. Κάποιοι ιδρώνουν γι’ αυτά. Δεν πρέπει να τα αγνοούμε όλα.","ΑΘΑΝΑΣΙΟΣ ΤΣΑΥΤΑΡΗΣ",511
"13604"," Είναι οι αγρότες πιθανόν της Λακωνίας …","ΜΑΡΙΝΟΣ ΟΥΖΟΥΝΙΔΗΣ",381
"13605","  Έχω επισκεφθεί τρεις φορές την Πελοπόννησο και τη Λακωνία.","ΑΘΑΝΑΣΙΟΣ ΤΣΑΥΤΑΡΗΣ",511
"13606"," Τον Έβρο;","ΜΑΡΙΝΟΣ ΟΥΖΟΥΝΙΔΗΣ",381
"13607","  Σας παρακαλώ. Τρεις μήνες είμαι Υπουργός. Έχω πάει έξι φορές στις Βρυξέλλες μόνο για τη γεωργία και τέσσερις φορές για την αλιεία. 
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΤΣΑΥΤΑΡΗΣ",511
"13608"," Κύριε Υπουργέ, παρακαλώ, ολοκληρώστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13609","  Θέλω να πω για την προσπάθεια που κάνουμε να υποστηρίξουμε το ανθρώπινο δυναμικό. 
Υποστηρίξαμε δέκα χιλιάδες νέους αγρότες. Δώσαμε γη σε γεωτεχνικούς …","ΑΘΑΝΑΣΙΟΣ ΤΣΑΥΤΑΡΗΣ",511
"13610"," Κύριε Υπουργέ, σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13611","  Σταματώ εδώ. Για τη νέα ΚΑΠ θα έχουμε την ευκαιρία να ξαναμιλήσουμε.","ΑΘΑΝΑΣΙΟΣ ΤΣΑΥΤΑΡΗΣ",511
"13612"," Θα τα πείτε σε μία επερώτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13613","  Κύριε Πρόεδρε, ευχαριστώ πολύ και ζητώ συγνώμη αν πήρα λίγο χρόνο παραπάνω.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΤΣΑΥΤΑΡΗΣ",511
"13614"," Το λόγο έχει ο κ. Κωνσταντίνος Κοντογεώργος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"13615"," Κύριε Πρόεδρε, κυρίες και κύριοι Βουλευτές, μετά την τοποθέτηση του Ανεξάρτητου Βουλευτή κ. Μιχελογιαννάκη και τις συχνές επικλήσεις του Θεού, οφείλω να αναφωνήσω στην Αίθουσα: Κύριε ελέησον! 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Παρ’ όλα αυτά πρέπει να προσαρμοστούμε στα δύσκολα δεδομένα που έχουμε μπροστά μας. Διανύουμε την πιο κρίσιμη περίοδο της μεταπολιτευτικής μας ιστορίας. Η τελευταία εβδομάδα λειτουργίας του Κοινοβουλίου χωρίς αμφιβολία καταγράφεται ως η κρισιμότερη για την ίδια την ύπαρξη της χώρας.
Η συζήτηση και ψήφιση του μεσοπρόθεσμου προγράμματος οικονομικής σταθερότητας και τώρα ο προϋπολογισμός του 2013, ο οποίος ενσωματώνει τις θυσίες του ελληνικού λαού, αλλά και τις αναγκαίες όσο ποτέ άλλοτε διαρθρωτικές αλλαγές για τη διάσωση και σταθερότητα της ελληνικής οικονομίας, αποτελούν νέα αρχή για την πατρίδα μας. Αρχή που διασφαλίζει τη στρατηγική επιλογή για τον ευρωπαϊκό προσανατολισμό της χώρας και το σταθερό και ενιαίο νόμισμα. Αρχή που θα αφήσει πίσω στο συντηρητικό παρελθόν τη μιζέρια, τον κρατισμό, την αδιαφάνεια και τα ελλείμματα. Αρχή που εμπεδώνει την αξιοπιστία, την αλληλεγγύη και το σεβασμό από και προς τους εταίρους μας και συμμάχους μας. 
Κανείς όμως δεν μπορεί να αμφισβητήσει την σημερινή πραγματικότητα. Η χώρα και οι πολίτες βιώνουν χωρίς προηγούμενο την πιο βίαιη δημοσιονομική προσαρμογή. Τα λάθη του παρελθόντος οδήγησαν μεγάλα τμήματα της κοινωνίας μας στη φτώχεια, την ανεργία και την αβεβαιότητα.
Το ερώτημα είναι: Μπορεί να συνεχιστεί αυτή η κατάσταση; Μπορούμε να ζούμε με δανεικά; Η απάντηση δυστυχώς ή ευτυχώς είναι «όχι». 
Στην εποχή της παγκοσμιοποίησης, σε ένα ρευστό και αβέβαιο διεθνές οικονομικό περιβάλλον, οφείλουμε να αναθεωρήσουμε την πορεία μας, να συγκροτήσουμε ένα σύγχρονο δίκαιο και ευέλικτο κράτος. Ένα κράτος που να υπηρετεί τον πολίτη και όχι να τον δυναστεύει. Να σπάσουμε τον κρατισμό, την αδιαφάνεια, τη διαφθορά και τη γραφειοκρατία που στραγγαλίζουν την υγιή επιχειρηματικότητα. Να απλοποιήσουμε τις διοικητικές διαδικασίες με τη χρήση των νέων τεχνολογιών προς όφελος όλων των πολιτών. Να αναμορφώσουμε το φορολογικό μας σύστημα σε δικαιότερη βάση και να καταπολεμήσουμε με κάθε τρόπο τη φοροδιαφυγή, που αποτελεί διαρκές έγκλημα κατά της κοινωνίας. Να εγκαταστήσουμε ένα σύγχρονο, ελκυστικό επενδυτικό περιβάλλον για τη δημιουργία νέων θέσεων εργασίας, αίροντας κάθε εμπόδιο. Να απελευθερώσουμε τις δημιουργικές δυνάμεις του τόπου μας. Να εκμεταλλευτούμε αποτελεσματικά τα συγκριτικά μας πλεονεκτήματα, να αλλάξουμε το παραγωγικό μοντέλο της πατρίδας μας βασιζόμενοι στην καινοτομία και στους εγχώριους πλουτοπαραγωγικούς πόρους. Να στηρίξουμε τη βιώσιμη ανάπτυξη αξιοποιώντας κάθε χρηματοδοτική δυνατότητα. Παράλληλα, να στηρίξουμε τις ευάλωτες κοινωνικές ομάδες και να αποκαταστήσουμε τις αδικίες από την οριζόντια εφαρμογή των μέτρων.
Αυτά και πολλά άλλα, κυρίες και κύριοι συνάδελφοι, ανέλαβε να ολοκληρώσει η Κυβέρνηση εθνικής σωτηρίας, η τρικομματική Κυβέρνηση που προέκυψε μετά την εντολή του ελληνικού λαού στις 17 Ιουνίου. Με υψηλό αίσθημα ευθύνης απέναντι στους πολίτες και την πατρίδα, είπε την αλήθεια για την πραγματική κατάσταση που βιώνει η Ελλάδα και είναι γεγονός ότι η αλήθεια είναι πικρή. Είναι όμως το σωτήριο φάρμακο με την πικρή γεύση. 
Τόσο ο Πρωθυπουργός της χώρας Αντώνης Σαμαράς όσο και οι Αρχηγοί των κομμάτων που στηρίζουν την Κυβέρνηση και είναι οι κύριοι Βενιζέλος και Κουβέλης και σύσσωμο το Υπουργικό Συμβούλιο, διαπραγματεύτηκαν σκληρά με τους δανειστές μας για να στηρίξουν το μέλλον και την αξιοπρέπεια της χώρας μας. Όμως και οι Βουλευτές της κυβερνητικής Πλειοψηφίας ανταποκρίθηκαν στην ευθύνη και με πατριωτικό καθήκον υπερψήφισαν το πρόγραμμα οικονομικής σταθερότητας.
Γνωρίζουμε, αγαπητοί συνάδελφοι, ότι γίναμε δυσάρεστοι σε μεγάλο τμήμα της ελληνικής κοινωνίας. Γνωρίζουμε ότι τα μέτρα που ψηφίσαμε ματώνουν τους πολίτες. Όμως δεν είμαστε λιγότερο ευαίσθητοι από εσάς της Αντιπολίτευσης, αλλά ούτε και ανάλγητοι. Γνωρίζουμε, όμως, ότι δεν υπάρχει άλλος δρόμος. Δεν υπάρχει εναλλακτική πρόταση. Το ερώτημα είναι γιατί δεν υπάρχει. Γιατί, αγαπητοί συνάδελφοι, σύσσωμη η Αντιπολίτευση αντί να μελετήσει και να ετοιμάσει αξιόπιστη εναλλακτική πρόταση, ως συνταγματικά οφείλει, αντί να αναλάβει τις δικές της ευθύνες απέναντι στην πατρίδα και τους πολίτες, επιδίδεται μετά μανίας και χωρίς όριο σε έναν άκρατο λαϊκισμό και αχαλίνωτη δημαγωγία. Χαϊδεύει μόνο την ακοή των πολιτών, εκμεταλλεύεται τον πόνο και την ανεργία του λαού, ποντάροντας στα κεκτημένα των συντεχνιών και στο αποτυχημένο συντηρητικό περιβάλλον. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αποκορύφωμα; Τα γεγονότα των τελευταίων ημερών εδώ στο ναό της δημοκρατίας. Γίναμε μάρτυρες ενός απίστευτου και χυδαίου θεάτρου. Η Αξιωματική Αντιπολίτευση χωρίς κανένα σεβασμό στους θεσμούς, κραυγάζοντας και κραδαίνοντας τον Κανονισμό της Βουλής, αμφισβήτησε την αρχή της δεδηλωμένης, υπονομεύοντας τη λειτουργία του Κοινοβουλίου.
Οι Ανεξάρτητοι Έλληνες κουνώντας μαντιλάκια και φουλάρια, λες και ήταν σε πασαρέλα, άγγιξαν τα όρια του γελοίου, ενώ περίσσεψαν οι απειλές και οι κουτσαβακισμοί από τα παλικάρια της φακής, της Χρυσής Αυγής. Το δε ΚΚΕ παρέμεινε προσηλωμένο στο δογματικό του παρελθόν. 
Ως νέος Βουλευτής απορώ. Είναι αυτές οι συμπεριφορές συμβατές με την ομαλή λειτουργία της δημοκρατίας μας; Είναι απόδειξη ευθύνης απέναντι στους πολίτες και την πατρίδα; 
Συνάδελφοι της Αντιπολίτευσης, γνωρίζουμε ότι αποφεύγετε τις ευθύνες σας, δεν μπορείτε, όμως, να αποφύγετε τις συνέπειες αυτής της επιλογής σας. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε, σας παρακαλώ. 
Μπορεί προσωρινά να ικανοποιείστε από την αλαζονική επαναστατική γυμναστική σας, δεν μπορείτε, όμως, να αποφύγετε την κρίση της ιστορίας του Έθνους μας. Σας θυμίζω τη ρήση του Νίκου Καζαντζάκη «Να αγαπάς την ευθύνη, να λες εγώ μονάχος μου θα σώσω τον κόσμο, αν χαθεί εγώ θα φταίω». Όμως εμείς οι υπόλοιποι, οι δυσάρεστοι, οι κακοί για εσάς, θα συνεχίσουμε τη μάχη.
Στηρίζουμε την Κυβέρνηση, ψηφίζουμε τον προϋπολογισμό του 2013 χωρίς να υπολογίζουμε πολιτικό κόστος και τις προσωπικές συνέπειες. Η πατρίδα βρίσκεται σε κίνδυνο και εμείς θα δώσουμε τα πάντα, ανταποκρινόμενοι στο κάλεσμα των καιρών, γιατί τώρα μας έχει ανάγκη. Ταυτόχρονα όμως κάνουμε γνωστό ότι και οι εταίροι μας και οι σύμμαχοί μας θα πρέπει να σεβαστούν τις θυσίες του ελληνικού λαού και να δείξουν έμπρακτη αλληλεγγύη. Κανείς δεν έχει το δικαίωμα να παίζει με τις τύχες των Ελλήνων. Κανείς δεν έχει το δικαίωμα να πειραματίζεται με το μέλλον της Ελλάδας και των πολιτών της. 
Τελειώνοντας, ως Βουλευτής Ευρυτανίας και μάλιστα από μια ορεινή περιοχή, θα ήθελα να κάνω ορισμένες επισημάνσεις προς τους Υπουργούς της Κυβέρνησης.","ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ",234
"13616"," Κύριε συνάδελφε, είστε στο τέλος. Ολοκληρώστε, σας παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13617"," Με συγχωρείτε, κύριε Πρόεδρε, παρακαλώ την ανοχή σας.","ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ",234
"13618"," Με άλλη ευκαιρία μπορείτε με ερώτηση να επαναφέρετε το θέμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13619"," Μα, κύριε Πρόεδρε, άρχισε να μετράει ο χρόνος μου πριν ακόμα ανέβω στο Βήμα.","ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ",234
"13620"," Μα, τώρα δεν μπορούμε να κάνουμε τέτοιου είδους διαπραγμάτευση. Έχετε ένα λεπτό να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13621"," Ευχαριστώ, κύριε Πρόεδρε.
Είναι απολύτως αναγκαία η έγκαιρη χρηματοδότηση των έργων υποδομής και των προγραμμάτων που καρκινοβατούν, η οποία όχι μόνο καταπολεμά σε μεγάλο βαθμό την ανεργία, αλλά έχει πολλαπλασιαστικά αποτελέσματα στην τοπική οικονομία. Είναι απολύτως αναγκαία η στήριξη τόσο των δήμων της περιοχής, όσο και της περιφερειακής ενότητας της Ευρυτανίας για την αντιμετώπιση των καιρικών φαινομένων ιδιαίτερα το χειμώνα. Και είναι έτοιμη να ολοκληρωθεί η χρηματοδότηση κατασκευής του οδικού άξονα Λαμία-Καρπενήσι-Αγρίνιο. 
Πρέπει να επανεξεταστεί, κύριε Υπουργέ της Εργασίας, το θέμα της συνένωσης ιδρυμάτων κοινωνικής πρόνοιας ιδιαίτερα σε τέτοιες περιοχές. Πρέπει να στηριχθούν οι επιχειρήσεις ορεινού τουρισμού μειώνοντας το κόστος λειτουργίας, αλλά και με ειδικά προγράμματα προβολής σε εθνικό επίπεδο. Πρέπει να στηριχθούν κατά προτεραιότητα οι δομές υγείας, εμπνέοντας το αίσθημα ασφάλειας και ισονομίας των πολιτών. Πρέπει να λυθεί επιτέλους το πρόβλημα της μεταφοράς των μαθητών γιατί οι αποστάσεις στην Ευρυτανία δεν μετράνε με τα χιλιόμετρα, αλλά με τις ώρες.
Με αυτά και πολλά άλλα που ο διαθέσιμος χρόνος δεν επιτρέπει να αναπτύξουμε και με την πεποίθηση ότι αυτός ο χρόνος είναι ο τελευταίος που θα παρουσιάσει ύφεση και με την προσδοκία ότι θα ξαναγεννηθεί η ελπίδα για ανάπτυξη, ψηφίζω τον προϋπολογισμού οικονομικού έτους 2013 και δηλώνω ταυτόχρονα ότι είναι τα τελευταία μέτρα περικοπών που στηρίζω για την ανάταξη της ελληνικής οικονομίας, μέτρα που ματώνουν την κοινωνία και πρέπει οπωσδήποτε να πιάσουν τόπο.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ",234
"13622"," Ο κ. Χρήστος Αηδόνης έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13623"," Ευχαριστώ, κύριε Πρόεδρε. 
Κυρίες και κύριοι συνάδελφοι, η χώρα βιώνει συνθήκες οικονομικής και κοινωνικής κατάρρευσης. Γύρω μας εξελίσσεται ένας παγκόσμιος οικονομικός καταμερισμός που απαιτεί νέες προσαρμογές στις οικονομικές μας πολιτικές. Η Ελλάδα δεν είναι μια περίπτωση έξω από την παγκόσμια πραγματικότητα, όπως κάποιοι από το εξωτερικό προσπαθούν να μας πείσουν. Είναι μέρος ενός συνόλου και ως τέτοια πρέπει να τη δούμε. Καμία δικαιολογία δεν υπάρχει για τη μη καταπολέμηση των παθογενειών, που είναι είτε συστημικές είτε νοοτροπίας και που ευθύνονται για τη θλιβερή μας εικόνα. Αυτό είναι το στοίχημα που πρέπει να κερδίσουμε εδώ και τώρα. Καμμία ανοχή. Ρήξη με όλα όσα μας οπισθοδρομούν. 
Εδώ βρίσκονται οι τεράστιες ευθύνες του πολιτικού συστήματος που παραδόθηκε στην ακατάσχετη παροχολογία και διαμόρφωσε την ανοχύρωτη πόλη. Ο τίτλος μας «Η δημοκρατία των παραθύρων». Αυτή η δημοκρατία που έφτασε στο σημείο να δίνει επίδομα έγκαιρης προσέλευσης. Ήταν τόσα πολλά τα παράθυρα που δεν ήξερες ποιο να πρωτοκλείσεις. Σήμερα υποχρεωνόμαστε σε μια βίαιη προσαρμογή εξαιτίας πολιτικών δεκαετιών για να καλύψουν σε ελάχιστο χρόνο το δημοσιονομικό μας εκτροχιασμό. Και αυτό είναι άδικο.
Οι συνθήκες δημοσιονομικής ασφυξίας που μας έχουν επιβληθεί, δημιουργούν έναν τεράστιο κίνδυνο για τη χώρα, αλλά και για την Ευρώπη, τον κίνδυνο της δημοκρατικής εκτροπής. Σ’ αυτό το τοπίο η χώρα οφείλει να θέσει τις προτεραιότητές της και να χαράξει το εθνικό πλαίσιο διαπραγμάτευσης. Το πρώτο σημείο είναι να μη συμπεριληφθεί στο δημόσιο χρέος το κόστος ανακεφαλαιοποίησης των τραπεζών και να ισχύσει ό,τι ίσχυσε σε άλλες χώρες, όπως Ισπανία, Ιρλανδία και άλλες. Σε οποιαδήποτε άλλη περίπτωση η μοναδική σε ιστορικά χρονικά συλλογική προσπάθεια του ελληνικού λαού θα πάει χαμένη.
Το δεύτερο σημείο είναι το αίτημα ανατιμολόγησης του δεκτικού χρέους που το ύψος του είναι  περίπου 120 δισεκατομμύρια ευρώ. Η μείωση των επιτοκίων θα αποφέρει μια ωφέλεια περίπου της τάξης των 3 δισεκατομμυρίων ευρώ.
Το τρίτο σημείο είναι η μερική διαγραφή του χρέους. Είναι μια βασική προϋπόθεση για την επιβίωσή μας που μας απεγκλωβίζει από το καθεστώς της οικονομικής ασφυξίας. Οι επιλογές που μας επέβαλαν οι εταίροι μας για την αντιμετώπιση του μέσα από το PSI αποδείχθηκαν αναποτελεσματικές. Παρατηρήθηκε μόνο μια ωφέλεια της τάξεως των 16 δισεκατομμυρίων ευρώ, ενώ μοναδικά θύματα ήταν τα ασφαλιστικά ταμεία και οι ιδιώτες επενδυτές που εμπιστεύτηκαν το ελληνικό κράτος. 
Το τέταρτο σημείο είναι η χωρίς απόκλιση υλοποίηση των υποχρεώσεων των εταίρων μας. Η χώρα, οι Έλληνες πολίτες απαιτούν σήμερα σεβασμό. 
Κύριε Υπουργέ, δεν θα τολμούσα να πω αυτό που κάθε φορά λέγεται ότι για πρώτη φορά ο προϋπολογισμός είναι αξιόπιστος, μιας και είμαι αρκετά παλιός. Ομολογώ, όμως, ότι η εξέταση δύο δεδομένων με κάνει να ελπίζω ότι δεν έχουμε εξαντληθεί εκ νέου σε μαγειρέματα αριθμών που κλόνισαν στο παρελθόν την αξιοπιστία μας. Το ότι αυτός ο προϋπολογισμός δεν περιλαμβάνει πιθανά φορολογικά έσοδα από φοροδιαφυγή και ότι δεν υπάρχει εξωραϊσμός στις εθνικολογιστικές προβλέψεις, αποτελούν για μένα ένα μήνυμα υπευθυνότητας. Έχω όμως δυο σοβαρές ενστάσεις: Η πρώτη αφορά τα έσοδα από τις αποκρατικοποιήσεις και η δεύτερη για το ποσοστό της ύφεσης. Φοβάμαι ότι δεν θα επιβεβαιωθούν για άλλη μια φορά και θα μπούμε ξανά σε μια συζήτηση μετρολογίας. 
Το συγκλονιστικό στοιχείο αυτού του προϋπολογισμού είναι ότι η χώρα το 2013 θα παρουσιάσει για πρώτη φορά πρωτογενές πλεόνασμα. Και φυσικά, το πολιτικό συμπέρασμα είναι ότι οι θυσίες φέρνουν και έχουν φέρει αποτελέσματα.
Η χώρα κλείνει τη δημοσιονομική της εκροή και φυσικά, σε αυτό έχουν πρωταγωνιστήσει η κυβέρνηση του ΠΑΣΟΚ και η κυβέρνηση του Λουκά Παπαδήμου. 
Όμως, αν αυτές οι προσπάθειες δεν συνδυαστούν με πολιτικές που  θα κινήσουν την ατμομηχανή της ελληνικής οικονομίας, θα μείνουν χωρίς αντίκρισμα. Και αν η αρχή είναι το ήμισυ του παντός, οι καιροί ου μενετοί. Έχουν χαθεί τέσσερις μήνες. Το κυβερνητικό έργο έχει εξαντληθεί σε μία ατέρμονη συζήτηση περί μέτρων, χωρίς να υπάρχει καμμία πολιτική που θα συμβάλει στην επανεκκίνηση της οικονομίας. 
Σήμερα είμαστε μπροστά στη στιγμή της ιστορικής ευθύνης. Είναι ώρα να αποδείξουμε ότι η Ελλάδα μπορεί. Οι επιλογές είναι πολύ συγκεκριμένες και οι ευθύνες βαραίνουν όλους εμάς και ιδιαίτερα όλους εμάς που αποτελούμε μία κυβερνητική Πλειοψηφία. Τώρα λοιπόν είναι η ώρα της ευθύνης. Και όσοι είναι ανήμποροι, ας μείνουν πίσω.
Τι πρέπει να κάνουμε τώρα; Πρέπει να ανοίξουμε τα κλειστά μέτωπα, το μέτωπο της φοροδιαφυγής, της ακρίβειας, το μέτωπο για την επανεκκίνηση της οικονομίας. 
Οι μέθοδοι που έχουν χρησιμοποιηθεί αποδεικνύονται μη επαρκείς. Πρόσφατη έκθεση της Τράπεζας της Ελλάδας αναφέρει ότι αν πλησιάζαμε το μέσο όρο των χωρών του ΟΟΣΑ, θα αντλούσαμε μόνο από ΦΠΑ 9,5 δισεκατομμύρια ευρώ, όσα δηλαδή είναι τα μέτρα που αποφασίσαμε μόλις προχθές. 
Τώρα απαιτείται μία πολιτική για την ημερήσια είσπραξη του ΦΠΑ. Η ωφέλειά της θα αγγίξει περίπου τα 20 δισεκατομμύρια ευρώ και δεν θα ξανασυζητήσουμε για μέτρα. 
Τώρα απαιτείται δημιουργία βάσης δεδομένων από όλες τις κινήσεις των τραπεζικών λογαριασμών, συγχωνευμένων ανά ημερομηνία, ανεξάρτητα τράπεζας και δημιουργία βάσης δεδομένων με όλες τις κινήσεις δαπανών -ήδη κάτι γίνεται- προς διασταύρωση και συσχέτιση με δηλούμενα εισοδήματα. Η πλάκα θα τελειώσει αμέσως. Όσοι δεν έχουν δηλώσει εισοδήματα και όσοι ελεύθεροι επαγγελματίες αυτήν τη στιγμή φοροδιαφεύγουν γιατί δεν κόβουν αποδείξεις, θα έχουν τα λεφτά τους μέσα σε ντουλάπια, δεν θα μπορούν να τα βγάλουν. 
Τώρα χρειάζεται ηλεκτρονική επεξεργασία από μία ομάδα ανάλογων προσόντων. Το Σικάγο των δέκα εκατομμυρίων έχει μία εφορία. Η Ελλάδα των δέκα εκατομμυρίων δεν ξέρουμε πόσες έχει και δεν μπορούμε, κουραστήκαμε να τις μετράμε. 
Χρειάζεται μία λέξη, έλεγχος ταμειακών ροών και εδώ τελειώνει η πλάκα. Ή υπάρχει βούληση ή καθόμαστε και παρακολουθούμε την υπόθεση. Έλεγχος ταμειακών ροών! Αυτό είναι το βασικό. Σε μια τέτοια περίπτωση λοιπόν όλα θα έχουν τελειώσει. 
Θα ήθελα να πω, όμως και κάτι άλλο. Ανατροπή δεν μπορεί να γίνει, όταν στο Υπουργείο Οικονομικών παραμένουν ακόμα οι «φορομπήχτες» υπηρεσιακοί παράγοντες, οι οποίοι είχαν εισηγηθεί στην προηγούμενη κυβέρνηση να πάμε στη διαδικασία εσόδων μέσα από τη διαδικασία των αποδείξεων και χάσαμε 1,2 δισεκατομμύρια ευρώ, τα οποία επιστρέψαμε στους κατέχοντες και αποφασίσαμε μετά περικοπή μισθών και συντάξεων με οριζόντιο τρόπο. Αυτές οι πολιτικές πρέπει να τελειώσουν. 
Τώρα χρειάζεται ηλεκτρονική διακυβέρνηση, μακριά από τα γκισέ. Πρέπει να γίνουμε Ευρώπη. Το 90% των συναλλαγών με το δημόσιο στην Ευρώπη γίνεται από εκεί και εμείς είμαστε ακόμα στο 20%. 
Τώρα χρειάζεται να κλείσει το θέμα της στρέβλωσης των τιμών. Πρέπει να γίνει τροποποίηση του νόμου για τις ενδοομιλικές συναλλαγές, ό,τι γίνεται στις υπόλοιπες χώρες. Φορέας ελέγχου πρέπει να είναι το Υπουργείο Οικονομίας και όχι το Υπουργείο Ανάπτυξης. 
Αγαπητοί συνάδελφοι, σήμερα από τα 13 δισεκατομμύρια παραβάσεις το ελληνικό κράτος έχει εισπράξει μόνο 19 εκατομμύρια ευρώ. Και ξέρετε γιατί; Γιατί -ξέρει ο αγαπητός συνάδελφος κ. Μητρόπουλος πολύ καλά τα νομικά- αντί να υπάρχει η λέξη «καταβάλλεται», υπάρχει η λέξη «βεβαιώνεται». Τι αθώα προσέγγιση! Αυτά πρέπει να τελειώσουν τώρα. 
Τώρα λοιπόν πρέπει να γίνει τμήμα ελέγχου ενδοομιλικών συναλλαγών, όπου θα σταματήσει η διαδικασία των υπερτιμολογήσεων. Υπάρχουν παγκόσμιες βάσεις δεδομένων.","ΧΡΗΣΤΟΣ ΑΗΔΟΝΗΣ",7
"13624"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13625"," Τελειώνω, κύριε Πρόεδρε. 
Τριάντα άτομα είναι αρκετά για να λύσουν το πρόβλημα μέσα από τον έλεγχο των παγκόσμιων δομών. Αυτό το καλαμπούρι πρέπει να τελειώσει. Πρέπει να καταργηθεί στην εσωτερική αγορά το σύστημα εκπτώσεων, τέλους του έτους το λένε για τα σούπερ μάρκετ. Και τι γίνεται; Πάμε και αγοράζουμε τα πάντα πιο ακριβά. 
Τώρα το ΕΤΕΑΝ πρέπει να εξελιχθεί από επενδυτικό ταμείο σε ταμείο χορήγησης κεφαλαίων. Τώρα πρέπει να διαλυθούν όλες οι γραφειοκρατικές αγκυλώσεις που σκοτώνουν την επιχειρηματικότητα. Τώρα πρέπει να πάμε σε επανασχεδιασμό του ΕΣΠΑ -το οποίο κτίστηκε πάνω σε μία γραφειοκρατία και όχι στις πραγματικές ανάγκες της αγοράς- στη στροφή του στις ιδιωτικές επενδύσεις. Αν αυτό γίνει, η χώρα έχει λύσει το πρόβλημά της. 
Θα κλείσω με ένα τελευταίο. Οδηγηθήκαμε όλοι να ψηφίσουμε -και δεν πιστεύω να εξαιρείται κανείς Βουλευτής που ψήφισε προχθές από αυτήν τη διαδικασία- κάτω από συνθήκες ωμού εκβιασμού, γιατί στο παρά πέντε διαβάσαμε κάποιες σελίδες τόμων, που ομολογώ ότι είναι αδύνατο να τις εμπεδώσει κανείς, αν όχι και να τις διαβάσει. Μέσα σε αυτά υπήρξε μία ρύθμιση που έχει να κάνει με τα φωτοβολταϊκά. Τι δημιουργεί; Καταστρέφει τις ιδιωτικές επενδύσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΧΡΗΣΤΟΣ ΑΗΔΟΝΗΣ",7
"13626"," Κύριε συνάδελφε, δείτε το χρόνο και πείτε μου τι να κάνω και εγώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13627"," Τελειώνω, κύριε Πρόεδρε. 
Τι να κάνουμε; Νομίζω ότι λέω κάποια σημαντικά πράγματα.","ΧΡΗΣΤΟΣ ΑΗΔΟΝΗΣ",7
"13628"," Δεν υπάρχει αμφιβολία ως προς αυτό. Δεν αξιολογώ εγώ το περιεχόμενο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13629"," Τελειώνω σε μισό λεπτό. 
Δημιουργούνται επισφάλειες στις τράπεζες. Αποθαρρύνονται επενδύσεις και η συσσώρευση σε ελάχιστα κέντρα. Το κράτος λαμόγιο ξανά! Πρέπει να τελειώνει η πλάκα, λοιπόν, με αυτά! 
Στον εφαρμοστικό νόμο θα είμαστε εδώ και θα συζητήσουμε, για να δούμε αν μπορεί κάποιος ιδιώτης επενδυτής που έχει δώσει 75.000 ευρώ εγγύηση και  25.000 για το κόστος σύνδεσης, μέσα σε τέσσερις μήνες μέσα στις λάσπες να στήσει την επένδυσή του.","ΧΡΗΣΤΟΣ ΑΗΔΟΝΗΣ",7
"13630"," 300.000!","ΝΙΚΟΛΑΟΣ ΜΩΡΑΪΤΗΣ",355
"13631"," Πρέπει να σοβαρευτούμε, λοιπόν. Ή θα μεταφέρουμε το μήνυμα της εμπιστοσύνης ότι υπάρχει κράτος ή εδώ πέρα είναι καφενείο. Πρέπει να τελειώνει η πλάκα! Μόνο έτσι θα μπορέσουν να μας εμπιστευθούν ξανά και οι πολίτες και αυτοί που θα έρθουν να επενδύσουν στη χώρα. 
Η δική μου ψήφος εμπιστοσύνης σε αυτήν την Κυβέρνηση είναι μία ψήφος ανατροπών και ρήξεων. Έτσι θα παρακολουθώ αυτήν την Κυβέρνηση και περιμένω να δω. 
Ευχαριστώ. 
(Χειροκροτήματα)","ΧΡΗΣΤΟΣ ΑΗΔΟΝΗΣ",7
"13632"," Ο κ. Ψυχάρης έχει το λόγο. 
Θυμίζω ότι ο χρόνος ομιλίας είναι έξι λεπτά. Εγώ θα ήμουν ευτυχής αν μπορούσα να σας αφήνω να μιλάτε…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13633"," Ευχαριστώ, κύριε Πρόεδρε, αλλά πάντα είμαι σύντομος και το γνωρίζετε. 
Αγαπητοί συνάδελφοι, τις τελευταίες ημέρες ο ελληνικός λαός βλέπει ένα θλιβερό θέαμα. Βλέπει θεατρινισμούς από τον κ. Χαϊκάλη, ακούει απειλές για δολοφονίες από τον κ. Παναγούλη, επειδή επιλέξαμε να ασκήσουμε τη δημοκρατική μας επιλογή. Αυτό αποτελεί ντροπή. 
Ακόμα χειρότερη είναι η δήλωση του Αρχηγού της Αξιωματικής Αντιπολίτευσης κ. Τσίπρα ότι δεν υπάρχει πολιτική σταθερότητα στη χώρα. Αυτό είναι θλιβερό, τη στιγμή που ψάχνουμε επενδύσεις από το εξωτερικό. Τη στιγμή που η οικονομία μας χρειάζεται μεταγγίσεις, τη στιγμή που χρειαζόμαστε να δημιουργήσουμε περισσότερες θέσεις εργασίας, ο κ. Τσίπρας να το τορπιλίζει αυτό. 
Οι Έλληνες γνωριζόμαστε μεταξύ μας και ξέρουμε λίγο-πολύ ότι ακούγονται διάφορα ακραία πράγματα από εμάς. Το δυσάρεστο είναι –όπως διαπίστωσα και σε ταξίδι της Βουλής στην Ουάσιγκτον- ότι μας ακούν και οι ξένοι και μας ακούν πολύ προσεκτικά. Και όσοι νομίζουν πως είναι «κουτόφραγκοι» σφάλλουν. Αντίθετα, έχουν ένα πολιτικό επίπεδο ανώτερο από το δικό μας και αυτό πραγματικά είναι θλιβερό, θλιβερό για μας οι οποίοι πρέπει να ανοικοδομήσουμε τη χώρα μας και την οικονομία μας. 
Είμαστε ο σημερινός πολιτικός κόσμος της χώρας μας και όσοι αισθανόμαστε ευθύνη πρέπει να πράξουμε αναλόγως, να κάνουμε πολιτική αντιπαράθεση με επιχειρήματα και όχι με απειλές και λαϊκισμό. 
Εμείς οι εκατόν πενήντα τρεις που ψηφίσαμε τα μέτρα είχαμε να πάρουμε μία δύσκολη απόφαση. Το αποφασίσαμε και το πράξαμε και πιστεύουμε ότι αυτή η πολιτική θα οδηγήσει στη σωτηρία του τόπου. 
Όμως, από όλα τα άλλα κόμματα της Αντιπολίτευσης –αν εξαιρέσω το ΚΚΕ- δεν έχουμε καμμία ουσιαστική πρόταση, μία πρόταση που έχει ένα σχεδιασμό με αρχή, μέση και τέλος. 
Ως εκ τούτου, επειδή με αυτόν τον προϋπολογισμό -έστω και δύσκολα- πιστεύω ότι εφαρμόζεται μία πολιτική υπευθυνότητας, γι’ αυτό θα τον υπερψηφίσω. 
Ευχαριστώ πολύ. 
(Χειροκροτήματα)","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"13634"," Ευχαριστούμε. 
Θέλω να συγχαρώ τον κ. Ψυχάρη. Μας επιφύλαξε μία έκπληξη συνέπειας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13635"," Σέβεται τους συναδέλφους του.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"13636"," Προχωρούμε στον κ. Ιωάννη Κουράκο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13637"," Και ο κ. Κουράκος το ίδιο θα κάνει.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"13638"," Κύριε Ψυχάρη, εσείς υπηρετείτε τη «νέα» Νέα Δημοκρατία του Σαμαρά και όλοι εμείς έχουμε υπηρετήσει τη «μεγάλη» Νέα Δημοκρατία του Κωνσταντίνου Καραμανλή, του Αβέρωφ, του Μητσοτάκη, του Έβερτ και του Κώστα Καραμανλή. Αυτή είναι η διαφορά. Αναφέρομαι σε αυτό που είπατε για τον κ. Χαϊκάλη. 
Κύριε Πρόεδρε, θα ήθελα να ζητήσω λίγο παραπάνω χρόνο, γιατί πρέπει να απαντήσω από το Βήμα της Βουλής στα όσα αήθη ακούστηκαν τελευταία για το πρόσωπό μου ενάντια σε όσους υπηρετούν αποκλειστικά την τηλεοπτική δημοκρατία. Από τη μία, βέβαια, κάνουν λόγο για διαφάνεια, για τα διαπλεκόμενα συμφέροντα και το ρόλο τους και την ίδια ώρα τρέχουν να «πιάσουν στασίδι» στα πάνελ. 
Από προχθές δέχομαι βάναυση και προβοκατόρικη επίθεση από τους όψιμους, νεόκοπους «Σαμαροφύλακες» και τα «παπαγαλάκια» τους, χθεσινούς υβριστές του. Σταματώ μέχρι εδώ προς το παρόν, κύριε Σαμαρά. Δεν απαντώ στην εργαζόμενη που κόλλησε τα πρώτα της ένσημα ως δημοσιογράφος της χουντικής «ΥΕΝΕΔ» και επί σειρά ετών εργαζομένη στα κρατικά κανάλια. Εκεί που κρέμαγαν οι κλέφτες τα άρματα, κρεμούν οι γύφτοι τα νταούλια! 
Οι συμπολίτες μου με γνωρίζουν και με τιμούν τόσα χρόνια στα κοινά, για την εντιμότητα και την ευθύτητα των λόγων μου. Ποτέ δεν έκρυψα τίποτα. Κανείς δεν έχει να μου προσάψει οτιδήποτε. Επί δεκαπέντε χρόνια είμαι υπάλληλος της  τεχνικής υπηρεσίας ως ηλεκτρολόγος μηχανικός, πολύ πριν γίνω Βουλευτής. Τα στοιχεία του βιογραφικού μου είναι αναρτημένα πάντα στην προσωπική μου ιστοσελίδα, με απόλυτη διαφάνεια και συνέπεια.
Η συνείδησή μου μου επέβαλε να στρατευθώ στον αγώνα κατά του μνημονίου, για την αποκατάσταση της αξιοπρέπειας των Ελλήνων και της εθνικής κυριαρχίας της χώρας. Θα συνεχίσω τον έντιμο αγώνα μέχρι να απαλλαγεί ο τόπος από τους εθελόδουλους. Όσοι προσπαθούν με τη λασπολογία να αποτρέψουν τη δράση μου είναι γελασμένοι. Η τακτική είναι γνωστή. Στοχοποιούν όσους αντιστέκονται, αποπροσανατολίζουν την κοινή γνώμη και επιβάλλουν τους εύκαμπτους. Δεν είμαστε όλοι ίδιοι. Στο χωριό μου λένε: «τα καρποφόρα δένδρα πετροβολούν».
Κυρίες και κύριοι, τα βασικά στοιχεία του προϋπολογισμού οδηγούν σε εύκολα συμπεράσματα: Περικοπές μισθών και συντάξεων για πέμπτη φορά τα τρία τελευταία χρόνια, αύξηση της φορολογίας, διάλυση του κοινωνικού κράτους, καταστρατήγηση εργασιακών κεκτημένων δεκαετιών. Η  ανεργία στη Β΄ Πειραιά ξεπερνά κατά μέσο όρο το 50%. Τα μέτρα δεν είναι απλά σκληρά, όπως επικαλείται η Κυβέρνηση. Είναι άδικα και άστοχα. 
Τι μπορούμε να πούμε στο λαό για όλα αυτά; Ότι όλοι μαζί τα φάγαμε, όπως επικαλείται ο κ. Πάγκαλος; Ποιος έστησε το σκάνδαλο του Χρηματιστηρίου; Ποιοι έστησαν το πάρτι των εξοπλιστικών προγραμμάτων και ποιοι τους χρυσοπληρωμένους Ολυμπιακούς Αγώνες; Ποιοι διαχειρίστηκαν τα λεφτά των κοινοτικών πακέτων και ποιοι τις επιχορηγήσεις των ΜΚΟ; Ποιοι εμπλέκονται στις λίστες της «SIEMENS», στο ημερολόγιο Τσοχατζόπουλου, στη λίστα Λαγκάρντ και σε τόσες άλλες λίστες; Ποιοι κερδοσκόπησαν με τα CDS; 
Το Σύνταγμα της Ελλάδος στο άρθρο 4 παράγραφος 5 αναφέρει ότι οι Έλληνες συνεισφέρουν χωρίς διακρίσεις στα δημόσια βάρη, ανάλογα με τη δύναμή τους. Ποια είναι, λοιπόν, η δικαιοδοσία μας; Να επιβαρύνουμε τους χαμηλόμισθους και τους συνταξιούχους; 
Οι εκπρόσωποι της συγκυβέρνησης τονίζουν την ανάγκη επανάκτησης της αξιοπιστίας της χώρας και του πολιτικού συστήματος. Για ποια αξιοπιστία επαίρεστε, κύριοι; Ψηφίσατε τα άθλια μέτρα προχθές. Ο Σόιμπλε αμφισβητεί τη δόση και το «SPIEGEL» γράφει ότι η  Γερμανία ζητάει κατάλογο των απολύσεων. Για ποιο όφελος των 105 δισεκατομμυρίων του PSI μας λέγατε; Τελικά, είναι 15 δισεκατομμύρια. Είναι πολιτικό θράσος, κύριε Πρωθυπουργέ, να αξιώνετε εσείς αξιοπιστία. Δεν είναι  δικές σας οι εξαγγελίες ότι «όποιος κόβει μισθούς, συντάξεις των 700 ευρώ δεν μπορεί να πείσει κανέναν;» Εσείς κόψατε των 300!
 Μόλις πρόσφατα ο κύριος Πρωθυπουργός μάς ανακοίνωσε ότι η διαπραγμάτευση τελείωσε, αλλά δεν μας είπε πότε άρχισε. Μάλλον ήξερε καλύτερα ο κ. Στουρνάρας που μας δήλωσε ότι τώρα αρχίζουν τα δύσκολα. Μήπως ξέχασε να σας  ενημερώσει;
Κύριε Πρωθυπουργέ, η έλλειψη αξιοπιστίας σας σας καθιστά αδύναμο να διαπραγματευθείτε με τους εταίρους μας στην Ευρωπαϊκή Ένωση. Δεν το καταλαβαίνετε; Αναπαράγετε απειλές για πιθανή έξοδο της χώρας από το ευρώ. Η ένταξη της χώρας στην ΕΟΚ οφείλεται στο εθνικό κεφάλαιο ως προϊόν πολιτικής διαπραγμάτευσης και δικαίωσης του Κωνσταντίνου Καραμανλή. Η εμμονή σας, κύριε Σαμαρά, για τον πρωθυπουργικό θώκο θυσίασε την παράταξη και ισοπέδωσε τη χώρα. Ξεχάσατε τις αντιμνημονιακές θέσεις σας, την επαναδιαπραγμάτευση; Συστεγάζεστε με τους εκφραστές του «συνωστισμού της Σμύρνης» -δεν ντρέπονται;- και καλείτε σε συνεργασία τους αποτυχημένους Υπουργούς του ΠΑΣΟΚ. 
Οι όψιμοι, νεόκοποι νεοδημοκράτες μιλούν για σκληρή διαπραγμάτευση, οι αυθεντικοί για «σκισμένα καλσόν». Η κυβερνητική τρόικά σας μπορεί να υπηρετεί την κοινοβουλευτική αριθμητική, αλλά ουδόλως ταυτίζεται  με την κοινωνία. Εσείς, κύριε Σαμαρά με τον κ. Παπανδρέου είστε οι βασικοί υπαίτιοι της πολιτικής αστάθειας του τόπου. Η αποτυχία σας ενισχύει τα άκρα. Έχετε πάθει, κύριε Σαμαρά, ιδεολογικό vertigo! 
Οι πυλώνες της κεντροδεξιάς του Κωνσταντίνου Καραμανλή ήταν η κοινωνική συνοχή και η δικαιοσύνη. Είναι η ιδεολογία που εκφράζει τους νοικοκυραίους, που έχει ως αδιαπραγμάτευτες αρχές την εθνική κυριαρχία, την ασφάλεια του πολίτη και της περιουσίας, το δικαίωμα της εργασίας, την απονομή δικαιοσύνης.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)","ΙΩΑΝΝΗΣ ΚΟΥΡΑΚΟΣ",250
"13639"," Ολοκληρώστε, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13640"," Εσείς αντίθετα στηρίζεστε σ’ ένα κράτος-«νυκτοφύλακα». 
Κι επειδή ο χρόνος είναι ελάχιστος, θα ήθελα να αναφερθώ μόνο στην τοπική αυτοδιοίκηση.","ΙΩΑΝΝΗΣ ΚΟΥΡΑΚΟΣ",250
"13641"," Όχι, παρακαλώ. Έχει τελειώσει ο χρόνος σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13642"," Αυτήν τη στιγμή μου ήρθε η έκθεση από την ΚΕΔΕ που λέει το εξής, κύριε Πρόεδρε: Η ΚΕΔΕ επισημαίνει ότι αν οι νόμοι δεν εφαρμοστούν, αν δεν αλλάξουν τα αναγραφόμενα ποσά στον κρατικό προϋπολογισμό, οι δήμοι θα οδηγηθούν σε ολική κατάρρευση. 
Η στόχευση για την πτώχευση των δήμων αποτελεί οργανωμένο σχέδιο εκποίησης της δημόσιας περιουσίας, υπό την καθοδήγηση του Γερμανού Υφυπουργού Φούχτελ που περιοδεύει τους δήμους, κυρίως της Βόρειας Ελλάδας, ως κατακτητής.
Κλείνοντας,  θα επικαλεστώ άλλη μία φράση του Πρωθυπουργού: «Κόμπος που δεν λύνεται κόβεται». Καλώ την καθεμία και τον καθένα συνάδελφο να υπερβούμε τις παλαιοκομματικές αντιλήψεις του κομματικού πατριωτισμού. Ας φανούμε συνεπείς απέναντι στην  κοινωνία και στις επόμενες γενιές. Δεν ψηφίζουμε για μας ούτε για τον αυριανό ανασχηματισμό ούτε για τη νομιμοποίηση των Αρχηγών σας. Κάθε κόμμα, κάθε εκπρόσωπος του Κοινοβουλίου χαρακτηρίζεται στη συνείδηση του λαού με τα μικρά «ναι» και τα μεγάλα «όχι». Η συνειδησιακή επιλογή της πλειοψηφίας του λαού είναι το μεγάλο «όχι»! 
Σας ευχαριστώ πολύ. 
(Χειροκροτήματα από την  πτέρυγα των Ανεξάρτητων Ελλήνων)","ΙΩΑΝΝΗΣ ΚΟΥΡΑΚΟΣ",250
"13643"," Κύριε Πρόεδρε, παρακαλώ το λόγο επί προσωπικού.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"13644"," Δεν αναφέρθηκα προσωπικά σ’ εσάς. Γενικά μίλησα.","ΙΩΑΝΝΗΣ ΚΟΥΡΑΚΟΣ",250
"13645"," Σε τι συνίσταται το προσωπικό ζήτημα, κύριε Ψυχάρη;
Ορίστε, έχετε το λόγο για ένα λεπτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13646"," Ευχαριστώ. 
Επειδή ο κύριος συνάδελφος αναφέρθηκε στο όνομά μου και στο πόσο καιρό είμαι στη Νέα Δημοκρατία, θα ήθελα να του θυμίσω ότι σύμφωνα με το νόμο, οι δημόσιοι υπάλληλοι δεν εκφράζονται δημοσίως και υπηρετούν κάθε κυβέρνηση, όπως το έκανα εγώ, που επί είκοσι χρόνια υπηρέτησα ευσυνειδήτως κάθε κυβέρνηση, ως όφειλα, ως διπλωμάτης. Θα έπρεπε λοιπόν να είναι πιο προσεκτικός όταν αναφέρεται σε πρώην δημοσίους υπαλλήλους. 
Ευχαριστώ πολύ.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"13647"," Κύριε Ψυχάρη, σας ακούσαμε. Δεν κρίνουμε ότι υπάρχει προσωπικό θέμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13648"," Κύριε Πρόεδρε, παρακαλώ το λόγο. 
Οι δημόσιοι υπάλληλοι εκφράζονται…Ξέρουμε το παρελθόν καθενός εδώ  μέσα.","ΙΩΑΝΝΗΣ ΚΟΥΡΑΚΟΣ",250
"13649"," Δεν υπάρχει θέμα προς συζήτηση, κύριε συνάδελφε,  κατά τον Κανονισμό. 
Το λόγο  έχει ο κ. Κασιδιάρης για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13650"," Κατ’ αρχάς η φράση «κόμποι που δεν λύνονται κόβονται» δεν αφορά τον κ. Σαμαρά, δεν ειπώθηκε από τον κ. Σαμαρά. Αφορά την κοπή του γόρδιου δεσμού από τον Μέγα Αλέξανδρο. 
Κι επειδή μιλάμε και ιστορικά ενίοτε, θα ξεκινήσω από μία φράση που άκουσα χθες από τον Υπουργό Εθνικής 	Άμυνας, που την έχει επαναλάβει ο ίδιος σαράντα μέρες πριν, ότι πρέπει οι Έλληνες ενωμένοι να πορευθούμε σ’ αυτήν την αντιξοότητα για την πατρίδα μας, όπως ακριβώς έκαναν οι πρόγονοί μας κατά τους Βαλκανικούς Πολέμους. 
Εδώ θα ήθελα να επισημάνω δύο πολύ βασικές διαφορές από την περίοδο εκείνη, ότι τότε ο ελληνικός λαός σύσσωμος κλήθηκε να πολεμήσει. Δεν κλήθηκε να ξεπληρώσει δάνεια. Κληθήκαμε να πολεμήσουμε, να αντιμετωπίσουμε οβίδες που μόλις έσκαγαν σε σκότωναν και δεν κληθήκαμε να αντιμετωπίσουμε τοκοχρεολύσια. Είχαμε απέναντί μας στρατούς και όχι τραπεζίτες. 
Από εκεί και πέρα, θέλω να μεταφέρω εδώ μια ιστορία που άκουγα στο ραδιόφωνο και συγκεκριμένα στον ραδιοφωνικό σταθμό της Εκκλησίας της Ελλάδος, μέσω της οποίας θα επισημάνω και τις διαφορές του τότε από το τώρα. 
	 Αυτή, λοιπόν, ήταν η ιστορία ενός στρατιώτη. Ο εκφωνητής διάβαζε το ημερολόγιο ενός στρατιώτη της εποχής, ο οποίος έφευγε με μία μονάδα προς τα τότε όρια της χώρας που έφθαναν μέχρι τη Θεσσαλία. Ήταν μια μονάδα που ξεκινούσε και πήγαινε στην πρώτη γραμμή, πριν κηρυχθεί ο πόλεμος. Ήταν δηλαδή αυτοί που θα έκαναν πρώτοι τη διείσδυση σε εχθρικό έδαφος και συνήθως, όπως ξέρετε, στον πόλεμο αυτοί είναι που πέφτουν και πρώτοι. 
Αναχωρώντας λοιπόν το τρένο από την Αθήνα, έγραφε ο στρατιώτης στο ημερολόγιό του: «Φεύγοντας είδα και το εργοστάσιο. Ίσως και να ήταν η τελευταία φορά που το έβλεπα». Εκείνη τη ώρα έκανα μία σκέψη ότι αυτός ήταν σίγουρα ένας βιομηχανικός εργάτης και ενδεχομένως να επιβεβαιώνονται κάποιες φορές και οι μαρξιστές που λένε ότι προλετάριοι είναι αυτοί που γίνονται κρέας για τα κανόνια σε ιμπεριαλιστικούς πολέμους. 
Αυτή η σκέψη μου διακόπηκε από τον εκφωνητή, καθώς διάβασε το ημερολόγιο του στρατιώτη, που συνέχιζε με τα εξής λόγια: «Αν ο Θεός το θέλει να επιστρέψω, θα το επεκτείνω το εργοστάσιο, θα φτιάξω και νέες μονάδες». Ο άνθρωπος αυτός που πήγε να σκοτωθεί στην πρώτη γραμμή ήταν ένας βιομήχανος, ένας καπιταλιστής της εποχής. 
Τότε η Ελλάς διέπρεψε διότι όλοι οι Έλληνες ήταν ενωμένοι. Σήμερα είναι γεγονός ότι, αν γίνει πόλεμος, οι πλουτοκράτες της χώρας θα φυγομαχήσουν, διότι πλουτοκράτες είναι αυτοί που διοικούν τη χώρα, αυτοί που αποκομίζουν υπερκέρδη συνθλίβοντας τα λαϊκά στρώματα. Κλείνω αυτή την ιστορική παρένθεση.
Δύο λόγια για τον προϋπολογισμό, τον προς ψήφιση προϋπολογισμό, ο οποίος είναι ξεκάθαρα υφεσιακός. Δεν κάνει καμμία πρόβλεψη για ανάπτυξη, δεν λέει τίποτα για την καταπολέμηση της ανεργίας ή για την απαιτούμενη σήμερα επιστροφή στην εθνική μας παραγωγή. Ο προς ψήφιση προϋπολογισμός είναι ένα προοίμιο αντιλαϊκών μέτρων και σαρωτικής ύφεσης που θα οδηγήσει σε νέο μνημόνιο, σε νέες καταστροφικές πολιτικές εις βάρος των Ελλήνων.
Άκουσα Υπουργούς να πανηγυρίζουν διότι πέτυχαν κάποια υποτυπώδη μείωση στο έλλειμμα. Δεν μας είπαν με ποιον τρόπο την πέτυχαν. Αυξάνοντας ουσιαστικά τις εξαγωγές της χώρας; Δεν το πέτυχαν έτσι, αλλά μειώνοντας μισθούς και συντάξεις. Αν δηλαδή μια μέρα εξαφάνιζαν τους μισθούς και τις συντάξεις και φτάναμε κατ’ αυτόν τον τρόπο σε πρωτογενές πλεόνασμα, τότε θα πανηγυρίζατε, κύριοι;
Η λύση του ελληνικού προβλήματος είναι ένα θέμα πολυσύνθετο. Η βάση του σε κάθε περίπτωση είναι η επιστροφή στην πρωτογενή μας παραγωγή. Πρέπει να ξεκινήσει και πάλι να λειτουργεί ο πρωτογενής τομέας. Το ερώτημα που τίθεται είναι πώς μπορεί να γίνει αυτό άμεσα, από τη στιγμή που μεταπολιτευτικά η χώρα οδηγήθηκε σε ολική καταστροφή στους ευαίσθητους τομείς της βιοτεχνίας, της γεωργίας και της κτηνοτροφίας, της βιομηχανίας η οποία κυριολεκτικά διαλύθηκε με πολύ συγκεκριμένους νόμους των εκάστοτε κυβερνήσεων.
Εμείς απαντούμε ότι μπορεί να γίνει μια επανεκκίνηση της πρωτογενούς παραγωγής, αν αυτή επιδοτηθεί από τα κέρδη που θα έλθουν από την αξιοποίηση των ελληνικών υδρογονανθράκων. Θα επαναλάβω το παράδειγμα της Κύπρου, όπου οι εκεί αρμόδιοι τονίζουν ότι τα κέρδη από την εκμετάλλευση των κυπριακών ενεργειακών κοιτασμάτων που είναι αποδεδειγμένο πως είναι πολύ λιγότερα από τα ελλαδικά, ξεκινάνε από τα 800 δισεκατομμύρια και φτάνουν στα 2 τρισεκατομμύρια.
Τα κέρδη βέβαια σε μια τέτοια περίπτωση, αν η Ελλάδα ξεκινήσει και πάλι να έχει ανεξάρτητη πολιτική, αν ξεκινήσει την εξόρυξη των κοιτασμάτων της και επιστρέψει στην παραγωγή εθνικού πλούτου, δεν θα είναι μόνο υλικά, θα είναι γενικά, συνολικά, θα οδηγηθούμε σε αναβάθμιση της γεωστρατηγικής θέσεως του ελληνισμού. 
Αυτό που θέτει η Χρυσή Αυγή είναι ζήτημα εθνικής ανεξαρτησίας διότι σήμερα είναι αποδεκτό από όλους ότι ο διεθνής παράγων δεν μας επιτρέπει να εκμεταλλευτούμε τα ενεργειακά μας κοιτάσματα. Απτή απόδειξη; Το ότι οι αδειοδοτήσεις ξεκίνησαν για τη Δυτική Ελλάδα, δεν κινείται όμως φύλλο στην περίπτωση του φυσικού αερίου στα νότια της Κρήτης.
Πρέπει να γίνουν νέες συμμαχίες. Ο ελληνισμός έχει ανάγκη από νέες συμμαχίες, από αναστροφή του γεωπολιτικού του προσανατολισμού. Πρέπει άμεσα να προχωρήσουμε σε συζητήσεις για μια εμπορική, μία αμυντική συμφωνία με τη Ρωσία. Αυτό θα είναι ένα πρώτο βήμα. Υπενθυμίζω και αυτό που είχε συμβεί με τον πρώην Πρωθυπουργό της χώρας, ο οποίος είχε διαρρεύσει μέσω εντύπων πως, όταν πήγε να κάνει μια τέτοια κίνηση, διέτρεξε κίνδυνο δολοφονίας του.
Θέλω να κλείσω με ένα μείζον θέμα για εμάς. Όπως φάνηκε, είναι ένα μείζον θέμα για ολόκληρη την ελληνική κοινωνία και έχει να κάνει με τις βουλευτικές αποζημιώσεις και τις κρατικές χρηματοδοτήσεις στα κόμματα. Στη δεξιά παράταξη θα απαντήσουμε με πολιτικούς όρους, διότι εμείς μιλάμε μόνο με πολιτικούς όρους και όχι με όρους καφενείου. Οφείλει και η Αριστερά να πάρει θέση σ’ αυτό το ζήτημα. Είναι υποχρεωμένη να πάρει θέση η Αριστερά γιατί δεν έχει μιλήσει γι’ αυτό το ζήτημα.
Και στις δύο κατευθύνσεις, λοιπόν, θα επαναλάβω τη συγκεκριμένη πρόταση που περιλαμβάνεται στο πρόγραμμα της Χρυσής Αυγής. Ως προς τις βουλευτικές αποζημιώσεις λέμε ότι πρέπει να μειωθούν και πρέπει ο μισθός του Βουλευτή να εξομοιωθεί με  το μισθό του δημοσίου υπαλλήλου μεσαίας βαθμίδας.
Από εκεί και πέρα ως προς τις κρατικές χρηματοδοτήσεις προς τα κόμματα, πρότασή μας –την οποία έχουμε κάνει και μέσω σχεδίου νόμου, που έχουμε καταθέσει και δεν έχει έλθει ακόμα προς ψήφιση στην Ολομέλεια- είναι να μειωθούν οι κρατικές χρηματοδοτήσεις προς τα κόμματα κατά 80%, με στόχο όταν έλθει η επόμενη Αναθεωρητική Βουλή, να καταργηθούν εντελώς. Τα έσοδα που θα προκύψουν από αυτές τις περικοπές να δοθούν στους νέους Έλληνες, στα νέα παιδιά Ελλήνων που θα γεννηθούν, ώστε να επενδύσουμε επιτέλους στο μέλλον της πατρίδας μας.","ΗΛΙΑΣ ΚΑΣΙΔΙΑΡΗΣ",204
"13651"," Το λόγο έχει ο κ. Κυρίτσης, Βουλευτής της ΔΗΜΑΡ, για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13652"," Ευχαριστώ, κύριε Πρόεδρε.
Δυστυχώς, εγώ μεγάλωσα διαφορετικά. Μεγάλωσα με στίχους, όπως οι εξής: «Και να, αδελφέ μου, που μάθαμε να κουβεντιάζουμε ήσυχα και απλά, καταλαβαινόμαστε τώρα. Δεν χρειάζονται περισσότερα». Δυστυχώς, είναι θλιβεροί οι καιροί που η ιστορία έρχεται να ανατρέψει έναν μεγάλο αριστερό ποιητή, τον Γιάννη Ρίτσο.
Ήρθα εδώ να μιλήσω για τον πολιτισμό, τον τέταρτο πυλώνα της δημοκρατίας. Ήρθα να μιλήσω για την επιθετική πολιτιστική πολιτική, το πώς μπορούμε να εντάξουμε τον πολιτισμό μας μέσα σε όλη την κοινωνία. Ήλθα να μιλήσω για μια καινούργια μορφή τουρισμού. Ήλθα να πω ότι πρέπει να ξεπεράσουμε τον τουρισμό που ξέρουμε μέχρι σήμερα, να δούμε έναν τουρισμό που θα μιλάει για δρόμους του χιονιού, για δρόμους της θρησκείας, για δρόμους του κρασιού. Ήρθα να μιλήσω για ιατρικό τουρισμό.
Ήρθα να πω ότι πρέπει όλοι μαζί να συνεννοηθούμε και να κάνουμε ένα εθνικό στρατηγικό σχέδιο για να αναδιαρθρώσουμε τον πρωτογενή τομέα, να αλλάξουμε τις καλλιέργειες, να φτιάξουμε την Ελλάδα, την μπουτίκ της Ευρώπης. Να μιλήσουμε για τη διαχείριση των υδάτινων πόρων για την οποία δεν έχει μιλήσει κανείς μέχρι σήμερα και είναι πάρα πολύ σημαντικό για τη χώρα μας.
Ήρθα, αγαπητοί συνάδελφοι, να μιλήσω για τον πολιτισμό και μάλιστα για τον πολιτικό πολιτισμό. Δυστυχώς, όμως, την Τετάρτη έπαθα πολιτισμικό σοκ! Από τη μια πλευρά, από πίσω μάς απειλούσαν κρεμάλες και μπροστά μάς απειλούσαν ότι θα μας δολοφονήσουν. Αν είναι δυνατόν να μιλάμε έτσι σήμερα, σε μια χώρα που βρίσκεται σε τέτοια κρίση! Αν αυτός είναι ο πολιτικός πολιτισμός μας, πείτε μου πώς θα βγούμε από αυτή την κρίση για την οποία δεν έχουμε ψευδαισθήσεις. 
Η κρίση δημιουργήθηκε ξαφνικά; Βλέπω ότι βάζουμε και ημερομηνίες. Το 2008, το 2009, το 2010, το 2011 κ.λπ.. Η κρίση δημιουργήθηκε από τα κόμματα εξουσίας. Δεν ζούσαμε σε μια χώρα όπου παραγάγαμε απίστευτο πλούτο και ξαφνικά κάτι συνέβη και την επόμενη μέρα δεν είχαμε να φάμε. Ζούσαμε σε μία ροζ, τεράστια τσιχλόφουσκα που έσκασε στα μούτρα μας.
Δεν μπορούμε επομένως να λέμε στον κόσμο «μην κοιτάς το πρόσωπο της κρίσης γιατί είναι αποτρόπαιο». Είναι όντως αποτρόπαιο! Ξέρετε κάτι όμως; Εμείς θα σας ξαναγυρίσουμε πίσω στο 2008. Αυτό δεν θα γίνει ποτέ. Τι πρέπει να δούμε; Πρέπει να αντιμετωπίσουμε αυτή την κρίση με στρατηγικά εθνικά σχέδια.
Διάβαζα σήμερα το πρωί το εξής πολύ δυσάρεστο σε μένα. Ο πρώην Πρωθυπουργός βγάζει 1 εκατομμύριο το μήνα. Θα σας διαβάσω όμως κάτι, κύριοι του ΣΥΡΙΖΑ. Ο κ. Παναγούλης έχει γράψει στο προσωπικό του facebook –τα ελληνικά είναι δικά του- το εξής: «Έχουν ταχθεί μεγάλα χαρτζιλίκια σε όσους Βουλευτές της ΔΗΜΑΡ και του ΠΑΣΟΚ υπερψηφίσουν τα μέτρα». Αυτό είναι πολιτικός πολιτισμός; Μπορεί κανείς να το αντιμετωπίσει αυτό; Έτσι θα προχωρήσουμε μια χώρα;
Εμείς λέμε ότι υπάρχει ένα αποτρόπαιο πρόσωπο που λέγεται μνημόνιο. Είναι, το αποδεχόμαστε. Τα μέτρα είναι σκληρά, τα αποδεχόμαστε. Η Δημοκρατική Αριστερά λαμβάνει την ιστορική της ευθύνη και λέει: «Ναι, ψηφίζω αυτά τα μέτρα». 
Θέλω όμως να κάνω μια πρόταση στην Κυβέρνηση, να μαζευτούν από όλα τα κόμματα οι ειδικοί και να φτιάξουμε –όπως έχουμε αυτό το αποτρόπαιο μνημόνιο- αυτό που μπορεί να μας φέρει μια άλλη λύση. Θέλετε να μιλήσουμε για τη δραχμή; Να πούμε λοιπόν τι θα γίνει την πρώτη μέρα, τι θα γίνει τη δεύτερη. Αν θα μπούμε ή δεν θα μπούμε σε λοιμό, να το ξέρουμε και να το δείξουμε στον ελληνικό λαό, όχι για να τον φοβίσουμε. Προσέξτε καλά. Ο ενημερωμένος λαός ποτέ δεν φοβάται.
Η κρίση, κύριοι της συγκυβέρνησης, έχει όνομα και επίθετο. Η πραγματική δημοκρατία έχει όνομα και επίθετο. Εμείς θέλουμε να αλλάξουμε όλους τους νόμους. Θα τους αλλάξουμε, θα αλλάξουμε το Σύνταγμα. Από εδώ και εμπρός το πάρτι τελείωσε και δεν θα επιτρέψουμε σε κανέναν να το συνεχίζει. Αυτοί που λήστεψαν αυτό το κράτος θα πρέπει να πληρώσουν. 
Η Δημοκρατική Αριστερά πήρε την ευθύνη της. Η ιστορία θα δείξει ποιος έχει δίκιο, αλλά θα είμαστε αμείλικτοι σε όλα αυτά τα πράγματα. Γι’ αυτό θα ήθελα να κάνω μια παράκληση, την οποία απευθύνω και προς την Αντιπολίτευση γενικότερα –δεν έχω πολύ χρόνο, για να επεκταθώ περισσότερο- να μην πουλάτε στον ελληνικό λαό το νερό του Καματερού. 
(Χειροκροτήματα)","ΓΕΩΡΓΙΟΣ ΚΥΡΙΤΣΗΣ",266
"13653"," Το λόγο έχει ο Ανεξάρτητος Βουλευτής κ. Μιχάλης Κασσής για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13654"," Ευχαριστώ, κύριε Πρόεδρε. 
Τέσσερις μήνες και είκοσι τέσσερις μέρες! Ερχόμενος εδώ πίστευα ότι θα μπορώ τουλάχιστον και ελεύθερα να μιλώ και κατά συνείδηση να πράττω, πράγμα το οποίο και έκανα. Κάποιοι προσπαθούν να φιμώσουν αυτές τις φωνές. Δεν θα μπορέσουν όμως να τα καταφέρουν, δεν θα έχουν κανένα αποτέλεσμα, γιατί ο πολιτικός πρέπει να είναι αξιόπιστος και αξιόπιστος πολιτικός είναι αυτός που τηρεί κατά γράμμα αυτά, τα οποία λέγονται προεκλογικά. 
Οι προεκλογικές δεσμεύσεις πρέπει να γίνονται πράξη. Δυστυχώς, εδώ διαπίστωσα ότι αυτό το πράγμα δεν γίνεται. Για το λόγο αυτό πήρα τη μεγάλη απόφαση την Τετάρτη να πω το μεγάλο «όχι». Δεν μπορεί στον Βουλευτή να δίνονται εξακόσιες εβδομήντα σελίδες του Μεσοπρόθεσμου Προγράμματος και το βράδυ να καλείται να το ψηφίσει. Αρνήθηκα και είπα «όχι» για το λόγο ότι σε αυτούς που με ψήφισαν και με έστειλαν εδώ, είχα πει ότι δεν θα υπάρξουν οριζόντιες περικοπές, ότι δεν θα υπάρξουν μειώσεις στους μισθούς και στις συντάξεις. 
Δυστυχώς, αποφασίστηκαν και αυτές οι μειώσεις. Και η δικαιολογία ήταν ότι επειδή δεν μπορούμε να κυνηγήσουμε τη φοροδιαφυγή και να εισπράξουμε τα χρήματα, θα κάνουμε περικοπές στις συντάξεις των 360 ευρώ και ότι επειδή δεν μπορούμε να πατάξουμε το λαθρεμπόριο των καυσίμων, θα αφήσουμε τους πολίτες στα Γιάννενα και στη Φλώρινα και σε όλη την Ελλάδα να παγώσουν αυτό το χειμώνα. 
Άρα ποιος είναι αξιόπιστος; Αυτός που είναι σωστός και τηρεί κατά γράμμα αυτά που έλεγαν τα κόμματα προεκλογικά; Και αναφέρομαι και στο ΠΑΣΟΚ. Δεν μου μίλησαν για οριζόντιες περικοπές. Δεν μου μίλησαν για μειώσεις σε συντάξεις και μισθούς. Δεν μου μίλησαν για μειώσεις στα επιδόματα των ΑΜΕΑ. Δεν μου μίλησαν για μειώσεις στα επιδόματα των νεφροπαθών. 
Άρα είπα το μεγάλο «όχι». Κάποιοι ας αναλογιστούν το τι θα πουν στην κοινωνία. Ακούμε καθημερινά εδώ πολλά πράγματα. Δεν άκουσα όμως ένα. Ποιος έχει ευθύνη για όλα αυτά που έγιναν; Γιατί πραγματικά αν ο πολιτικός και το πολιτικό σύστημα συνεχίσει κατ’ αυτό τον τρόπο, νομίζω ότι δεν θα υπάρχει μέλλον σε αυτή την κοινωνία. 
Εγώ δεν ταυτίζομαι ούτε με τους πατριώτες ούτε με αυτούς που λένε ότι μπορούν να τα λύσουν όλα. Ταυτίζομαι όμως με αυτούς που μπορούν να πουν τα πράγματα με το όνομά τους. Ένα και ένα κάνουν δύο. Δεν νομίζω ότι υπάρχει άλλη αριθμητική στην πολιτική. 
Θεωρώ ότι έτσι όπως συνεχίζονται τα πράγματα, δεν υπάρχει μέλλον. Δεν υπάρχει μέλλον για το λόγο ότι η χώρα βρίσκεται στο πιο δύσκολο σημείο και αντί πραγματικά να υπάρχει σύμπνοια και όλοι μας να λέμε την αλήθεια, αυτό το πράγμα δεν γίνεται και μάλιστα δεν απολογείται κανένας γιατί από τη μια στιγμή στην άλλη αλλάζει. Δεν ξέρω ο σημερινός Πρωθυπουργός τι θα έχει να πει για τα 18 δισεκατομμύρια των ισοδυνάμων. Λέει ότι τα πράγματα είναι δύσκολα και ακούω και πάρα πολλούς συναδέλφους εδώ να δικαιολογούν τα πράγματα. 
Κατά την άποψή μου, δεν υπάρχει καμμία δικαιολογία. Εγώ πιστεύω ότι και αυτός ο προϋπολογισμός δεν μπορεί να εφαρμοστεί. Βέβαια, εγώ δεν μπορώ να τον ψηφίσω και λέω «όχι» γιατί όταν έχει περικοπές ύψους 9,2 δισεκατομμυρίων ευρώ για το 2013 που αφορούν όλα αυτά τα εισοδήματα που ανέφερα, είναι λογικό ότι δεν μπορώ να τον ψηφίσω. Λέω, λοιπόν, γι’ άλλη μια φορά «όχι». 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ και από την πτέρυγα των Ανεξάρτητων Ελλήνων)","ΜΙΧΑΗΛ ΚΑΣΣΗΣ",206
"13655","  Ευχαριστούμε και εμείς. 
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και έντεκα εκπαιδευτικοί συνοδοί τους από το 10ο Δημοτικό Σχολείο Καλαμαριάς Θεσσαλονίκης, το οποίο μάλιστα τυχαίνει να είναι και το σχολείο όπου δίδασκε μέχρι πρότινος ο συνάδελφός μας –και δάσκαλος- κ. Αμανατίδης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής της Νέας Δημοκρατίας κ. Γεράσιμος Γιακουμάτος για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13656"," Κύριε Πρόεδρε, κυρίες και κύριοι συνάδελφοι, έχω ψηφίσει αλλά και καταψηφίσει πάνω από είκοσι προϋπολογισμούς. Αυτή τη λυσσώδη αντίσταση και αντίδραση δεν την έχω ματαδεί! Έχω ακούσει κορώνες και κορώνες, αλλά όχι τέτοιες κραυγές περί βιαιοπραγιών, περί του πρέσβη της Αμερικής στη Λιβύη, περί Λιβύης!
Συνάδελφε, δεν θέλω να πιστεύω ότι από τρελό και από μεθυσμένο μαθαίνεις την αλήθεια. Αντιλαμβάνεσαι τι σημαίνει; Η Ελλάδα έχει πληρώσει ακριβά το διχασμό και τον εμφύλιο και το αίμα, συνάδελφε, φέρνει αίμα! Να σέβεσαι τουλάχιστον ένα ηρωικό όνομα, του αδελφού σου, μιας ηρωίδας μάνας και μην το ευτελίζεις! Αυτό έχω να πω. 
Αυτός ο προϋπολογισμός –μετά από είκοσι πέντε συνεχή χρόνια που ήταν ελλειμματικός, εμφανίζοντας κάθε χρόνο 25 δισεκατομμύρια έλλειμμα-  το 2013 θα είναι ισοσκελισμένος και –πρώτα ο Θεός και με σκληρή δουλειά- με πρωτογενές πλεόνασμα. Να γιατί υπάρχει αυτή η λυσσώδης αντίσταση!
Επίσης θέλω να στείλω ένα μήνυμα στους Ευρωπαίους ως ο έσχατος Βουλευτής των εκατό πενήντα τριών ηρώων για εμένα που στάθηκαν αντίχωμα σε αυτό το λαϊκισμό και σε αυτή τη βαρβαρότητα και ψηφίσαμε το τρίτο μεσοπρόθεσμο. 
Τα αποθέματα φίλων στην Ευρώπη όλων των Βουλευτών έχουν εξαντληθεί. Κάναμε την καρδιά μας πέτρα και στηρίξαμε όχι την κομματική γραμμή, αλλά την εθνική γραμμή σωτηρίας. Αρκετά πλέον οι δημαγωγίες, αρκετά πλέον οι επικήδειοι και οι κηδείες της Ελλάδος, με λόγια ψεύτικα, μεγάλα, με παροχές εκ του μη έχοντος, τάζοντας χρήματα που δεν υπάρχουν.
Κουράστηκα να ακούω δημαγωγούς συνέχεια. Κουράστηκα να τους ακούω να λένε λόγια για θαυματοποιούς. Κουράστηκα να κάνουν καλά με νερό του Καματερού τον καρκίνο που έχει αυτή η χώρα. Αρκετά!
Εγώ ως μοναδική κόκκινη γραμμή έχω τη σωτηρία της πατρίδας και ό,τι έχω κάνει και ό,τι ψηφίζω, μάρτυς ο Θεός, είναι για το δημόσιο συμφέρον και να σταθεί όρθια η Ελλάδα. Δεν έχω κανέναν άλλο λόγο για κανέναν άλλο.
Θα πρέπει να αναγνωρίσουμε καλοπροαίρετα ότι αυτή η Κυβέρνηση είναι μια Κυβέρνηση τεσσάρων μηνών -συγκυβέρνηση- η οποία έκανε αρκετά. Μπορούσε να έχει κάνει περισσότερα.
Ξεχνάτε, όμως, συνάδελφοι, το φιάσκο στις Κάννες; Ξεχνάτε την απαξίωση της χώρας, την έλλειψη εμπιστοσύνης στην Ευρώπη; Άλλαξε ένα κλίμα. Και αντί να βοηθήσουμε όλοι, να σπρώξουμε το κάρο που λέγεται Ελλάδα, προσπαθούμε να το ρίξουμε στο γκρεμό. Αυτό έκανε αυτή η Κυβέρνηση και οφείλει να κάνει ακόμα πάρα πολλά. Δεν αντιλέγω.
Όμως δεν πρέπει αυτή η Κυβέρνηση να βάλει τέλος, κύριε Υπουργέ Οικονομικών, στο απίστευτο πάρτι στο χώρο της υγείας, στα δημόσια νοσοκομεία, στις δημόσιες προμήθειες, στις ΜΚΟ, στις σπατάλες; Δεν πρέπει να κυνηγήσουμε αποτελεσματικά τη φοροδιαφυγή; Πρέπει να καταλάβουν όλοι ότι το πάρτι «is over».
Τι μπορεί να γίνει; Έχω στείλει και επιστολή στον Πρωθυπουργό, το λέω και το καταθέτω δημόσια στη Βουλή. Πρώτον, κουράστηκα να διαβάζω κάθε μέρα -και σήμερα στην «ΚΑΘΗΜΕΡΙΝΗ» και χθες στα «ΠΑΡΑΠΟΛΙΤΙΚΑ» και σε κάθε εφημερίδα, παντού- για λίστες πενήντα πέντε χιλιάδων Ελλήνων στο εξωτερικό με πάνω από 25 δισεκατομμύρια. Λίστα Λαγκάρντ, λίστες στην Αθήνα. Στην Ελλάδα υπάλληλος διοικητικών δικαστηρίων με καταθέσεις οκτώ δισεκατομμυρίων, με μισθό οκτακόσια ευρώ το μήνα, είκοσι δύο χιλιάδες off shore εταιρείες με μηδέν φόρο. Αυτά τέρμα.
Σας το λέω ότι το πακέτο της τρόικας θα το περάσετε, κύριε Υπουργέ Οικονομικών. Το πακέτο, όμως, που έρχεται από Δευτέρα από τους Βουλευτές που θα πάνε «step by step», «man-to-man» στο Υπουργείο σας, δεν θα το ξεπεράσετε. Δεν θα έχετε δικαίωμα να ζητήσετε ψήφο πλέον, εάν δεν κάνετε πράξη αυτό. Είναι πάνω από είκοσι πέντε δισεκατομμύρια. Το 45%.
Έφαγες 1 εκατομμύριο, κύριε φοροφυγά; Θα πληρώσεις 45% του φόρου. Δηλαδή, είναι 25 δισεκατομμύρια; Θα πληρώσεις 10 δισεκατομμύρια, 5 δισεκατομμύρια, 3 δισεκατομμύρια μέχρι το Πάσχα. Deadline, τελευταία γραμμή για τον Γιακουμάτο, αν δεν γίνει αυτό.
Το δεύτερο είναι ότι 23,5 δισεκατομμύρια είναι η ανακεφαλαίωση των τραπεζών. Μπράβο. Το έχουν ανάγκη. Όταν λέμε τράπεζες, δεν εννοούμε τα «golden τσόγλαν». Λέμε τις καταθέσεις, λέμε τις επιχορηγήσεις, λέμε τις χρηματοδοτήσεις. Ένα μεγάλο μέρος πρέπει οπωσδήποτε να πάει στην αγορά εργασίας.
Τρίτον, 5 δισεκατομμύρια πρέπει να πάνε οπωσδήποτε στο εσωτερικό χρέος που έχει το ελληνικό δημόσιο στους πολίτες. Είναι αδιανόητο ότι έμεινε ο ΕΟΠΥΥ χωρίς χρήματα, χωρίς φάρμακα. Χρωστάμε γύρω στα 2,5 δισεκατομμύρια. Να τα δώσουμε. Να δώσουμε το ΦΠΑ, διότι αυτά τα χρήματα θα τζιράρουν, θα ανακεφαλαιοποιηθούν πάλι, θα πέσουν στις υποχρεώσεις τους και θα μπορεί να υπάρχει χρήμα.
Τέταρτον, άμεση αποκρατικοποίηση. Είναι αδιανόητο ένα κράτος-μπαταχτσή, ένα κράτος-αφέντη, ένα κράτος-εργοδότη να μην το μειώσουμε. Πρέπει να μειωθεί. Και ως προς αυτό το παραμύθι, ότι πουλάμε τη δημόσια γη και δίνουμε εθνική κυριαρχία, δηλαδή, τι να έλεγε η Βασίλισσα Ελισάβετ, όταν το «HARRODS» με 2 εκατομμύρια λίρες πουλήθηκε στον Άραβα, στο μεγαλύτερο εχθρό της; Έπρεπε να είχε κατεβάσει και τα στέμματά της και όλα.
Σταματήστε την υποκρισία. Δεν ξεπουλιέται τίποτα. Αξιοποιείται. Το Ελληνικό πρέπει να δοθεί προς εκμετάλλευση και αξιοποίηση. Είκοσι χιλιάδες θέσεις απασχόλησης και 5 δισεκατομμύρια η εκκίνηση του τιμήματος. Πρέπει να φύγουν όλα, όπου υπάρχει κράτος, σπατάλη, ρεμούλα και φτιάχνουμε μεγάλο συνδικαλιστικό κηφηναριό, όπου όλα τα μπουμπούκια του χθες, αυτοί που αντιστέκονται έχουν μαζευτεί. Όπως πάει στο μέλι η μύγα, έτσι τρέχουν όλοι οι «Φωτόπουλοι» και οι «Σκοτεινόπουλοι» και όλοι οι άλλοι προς το ΣΥΡΙΖΑ. Έλεος!
Το χθες δεν χτίζεται με υλικά «Σκοτεινόπουλων» και «Φωτεινόπουλων», αλλά με το χάραγμα μιας καινούργιας αυγής και αυτή την αυγή, αυτή τη μέρα, αυτό το χάραμα θα το φέρει αυτή η Κυβέρνηση.
(Χειροκροτήματα από την πτέρυγα της Νέας Δημοκρατίας)","ΓΕΡΑΣΙΜΟΣ ΓΙΑΚΟΥΜΑΤΟΣ",98
"13657"," Το λόγο έχει ο κ. Μητρόπουλος, για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13658"," Κύριε Πρόεδρε, σας ευχαριστώ πολύ.
Κύριε Υπουργέ της Εργασίας, στη σελίδα είκοσι πέντε του προϋπολογισμού σας αναφέρεται ότι με ύφεση 4,5% θα έχουμε μείωση της απασχόλησης 2,1% και θα έχουμε ανεργία για το 2013 22,8%. Θα έχουμε ανεργία 22,8%.
Προχθές, όμως η Ελληνική Στατιστική Υπηρεσία για το μήνα Αύγουστο ανακοίνωσε ανεργία 25,4% -για πρώτη φορά ξεπεράσαμε την Ισπανία- και στη νεανική ανεργία -ευρωπαϊκή πρωτιά στα σαράντα επτά κράτη της Ευρώπης- 58%.
Πώς με μείωση της απασχόλησης 2% θα μειώσετε κατά επτά μονάδες την εθνική ανεργία, αφού θα κλείσει στο 27% για το 2012;
Ο προκάτοχός σας στο Υπουργείο Εθνικής Οικονομίας, ο κ. Βενιζέλος, είχε προβλέψει, με την ίδια μείωση της απασχόλησης 2% στον περσινό προϋπολογισμό, ότι η ανεργία θα φτάσει στο 17,1%. Και τόσο πολύ κορόιδεψαν τον ελληνικό λαό, που στο μεσοπρόθεσμο ο ίδιος στο ν. 3985, στη δεύτερη σελίδα, προέβλεψε μάλιστα για το 2012 ότι θα έχουμε ανάπτυξη 0,8 της μονάδας -σχεδόν μια μονάδα ανάπτυξη ο ίδιος- και ότι θα έχουμε επτακόσιες ενενήντα δύο χιλιάδες ανέργους και 15% ανεργία. Έπεσε, δηλαδή, έξω κατά πεντακόσιες χιλιάδες στους ανέργους, κατά έξι μονάδες στην ύφεση και κατά οκτώ μονάδες στην ανεργία.
Κύριε Υπουργέ, ο Κέινς και ο Φρήντμαν, του οποίου την ιδεολογία εφαρμόζετε, είχε πει ότι ο αρνητικός προϋπολογισμός είναι προϋπολογισμός-«σκουπίδι». Ένας δικός μας, από τους καλύτερους θεωρητικούς, της Αριστεράς ο Αργύρης Εμμανουήλ, είχε χαρακτηρίσει τον «αρνητικό» προϋπολογισμό ή «ψευδοπροϋπολογισμό» αυτόν που στοχεύει σε αρνητικούς στόχους με μια χυδαιότερη φράση. «Θα ξέρεις», μου είχε πει, «ότι ένας αρνητικός προϋπολογισμός είναι ή προαναγγελία χρεοκοπίας ή παρωδία ή προκάλυμμα μέτρων, για να περάσουν άλλα πράγματα τα οποία θέλει μια Κυβέρνηση».
Κύριε Υπουργέ της Εργασίας, στη σελίδα ογδόντα οκτώ λέτε ότι για το 2013 η επιχορήγηση προς το ΙΚΑ θα μειωθεί κατά 39,9%, συνέχεια της περσινής μειωμένης επιχορήγησης προς το ΙΚΑ, που ήταν 41,6%. Η επιχορήγηση για το 2013 στον ΟΓΑ -18,7%, στον ΟΑΕΕ 29,2%, στο ΕΚΑΣ 12,3 κ.ο.κ..
Κύριε Υπουργέ, μετά το κούρεμα των αποθεματικών των ασφαλιστικών ταμείων κατά 85% -δεν ήταν 53%, όπως λέτε και εσείς και διαδίδετε- τα αποθεματικά των ταμείων 24 δισεκατομμύρια συνολικά κουρεύτηκαν στην πρωτογενή και δευτερογενή αγορά κατά 20,4 δισεκατομμύρια. Τα 3,6 δισεκατομμύρια που απέμειναν σε ομόλογα του EFSF, λήγουν στη διετία, τον πρώτο χρόνο με 0,4% τόκο και 1% στη δεύτερη χρονιά. Και έχουμε προχθές τον διοικητή του ΙΚΑ που λέει: «Δεν έχω χρήματα πέρα από τον Οκτώβριο» -το καταθέτω- και συμπληρώνει ότι «το σύνολο των ομολόγων που διαθέτει το ΙΚΑ αρκούν για την πληρωμή μιας μόνο μηνιαίας δόσης». Επίσης η ομοσπονδία του ΙΚΑ δηλώνει: «Στον αέρα οι συντάξεις για τον Νοέμβριο, αν δεν βρεθούν 1,4 δισεκατομμύρια ευρώ». Και έρχεται το παράλογο κούρεμα-μείωση της κρατικής επιχορήγησης κατά 10-40% για το 2013 σε όλους τους οργανισμούς κρατικής ασφάλισης.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και όχι μόνο αυτό, αλλά έρχεστε στη σελίδα εκατόν δεκατέσσερα και λέτε ότι θα πάρετε χρήματα από το ΑΚΑΓΕ. Το ΑΚΑΓΕ είναι το Ταμείο Αλληλεγγύης Νέων Γενεών. Παρανομείτε, διότι ο συστατικός νόμος 3655/2008 του ΑΚΑΓΕ, στο άρθρο 149, αναφέρει τα εξής: «Σκοπός του ΑΚΑΓΕ είναι η διασφάλιση των συντάξεων μετά την 1-1-2019 για τις συντάξεις των νέων γενεών. Και πήρατε από το ταμείο του ΑΚΑΓΕ πέρυσι 200 εκατομμύρια ευρώ για τα ασφαλιστικά ταμεία και 35 εκατομμύρια ευρώ για το Πρόγραμμα «Βοήθεια στο Σπίτι» και το 2013 θα πάρετε άλλα 200 εκατομμύρια ευρώ και 35 για το Πρόγραμμα «Βοήθεια στο Σπίτι»».
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Στη σελίδα ογδόντα τρία έχετε ενσωματώσει όλο το προχθεσινό καταστροφικό εργασιακό πακέτο. Συνεπώς, δεν υπάρχει άλλοθι για όσους ψήφισαν «παρών» προχθές, διότι είναι ενσωματωμένο, είναι συστατικό στοιχείο του προϋπολογισμού το προχθεσινό καταστροφικό πακέτο. Στη σελίδα σαράντα πέντε έχετε και άλλα μέτρα. Λέτε «περαιτέρω μείωση των εργοδοτικών εισφορών» και το πιο συντριπτικό είναι αυτό που λέτε «μείωση των εισφορών υπέρ ΟΑΕΔ». Όχι μόνο έχετε συμπεριλάβει το καταστροφικό πακέτο, το εργασιακό και το συνταξιοδοτικό, αλλά έχετε ενσωματώσει και άλλα μέτρα.
Λείπει, βέβαια, ο κύριος Υπουργός της Διοικητικής Μεταρρύθμισης –ο οποίος μετεξελίσσεται σ’ έναν ακραιφνή διώκτη των δημοσίων υπαλλήλων. Τον ρώτησα προχθές να μου πει πόσοι είναι οι δημόσιοι υπάλληλοι. Τους βρήκε λιγότερους απ’ όλη την Ευρωζώνη. Είναι περίπου εξακόσιες εξήντα πέντε χιλιάδες υπαλλήλους κάθε είδους και σχέσης.
Καταθέτω το έγγραφο. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Του είπα ότι η Νορβηγία με μισό πληθυσμό έχει περισσότερους δημοσίους υπαλλήλους. Του είπα ότι από την αρχή του μνημονίου, σύμφωνα με στοιχεία του Υπουργείου Διοικητικής Μεταρρύθμισης, οι δημόσιοι υπάλληλοι κάθε είδους –ωρομίσθιοι, συμβασιούχοι, αορίστου- από ένα εκατομμύριο ενενήντα οκτώ χιλιάδες, μειώθηκαν στις πεντακόσιες εβδομήντα τέσσερις χιλιάδες. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Και του επέδειξα και έναν πίνακα του ΟΟΣΑ, σύμφωνα με τον οποίο από το 1982 μέχρι σήμερα έχουμε από τους λιγότερους δημοσίους υπαλλήλους κάθε είδους. Αυτό ισχύει κατά τον τρόπο που μετρά ο ΟΟΣΑ τους δημοσίους υπαλλήλους.
Τα καταθέτω για τα Πρακτικά.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τελειώνω, κύριε Πρόεδρε.
Κυρίες και κύριοι συνάδελφοι, ο προϋπολογισμός σε μία κοινοβουλευτική δημοκρατία ήταν ανέκαθεν η ενσάρκωση της ελπίδας για μία καλύτερη κοινωνία, για μία ανώτερη ποιοτικά ζωή. Ο προϋπολογισμός σας για τρίτη φορά σπάει αυτή τη μακραίωνη και απαράβατη κοινοβουλευτική παράδοση, γιατί είναι ο πιο σκληρός και ο πιο αντικοινωνικός προϋπολογισμός που έχει προταθεί ποτέ σε λαό της Ευρώπης.
Ο Προϋπολογισμός σας είναι αντιαναπτυξιακός και υφεσιακός. Μετά την ύφεση του 7,1% του 2011, του 6,5% του 2012, μας φέρνετε έναν προϋπολογισμό με ύφεση 4,5%, ενώ πολλοί επιστήμονες, μεταξύ των οποίων και εγώ, θεωρούμε ότι θα είναι πάνω από το 7%.
Κυρίες και κύριοι της Νέας Δημοκρατίας, του ΠΑΣΟΚ και της ΔΗΜΑΡ, η συνειδητή κατάρτιση εκ μέρους σας ενός προϋπολογισμού μ’ αυτούς τους αντικοινωνικούς και αντιαναπτυξιακούς στόχους συνιστά την πλήρη απαξίωση μίας εκτελεστικής εξουσίας που τον εισηγείται και την απόλυτη αχρήστευση μίας νομοθετικής λειτουργίας που τον αποδέχεται.
Στην ιστορία του κοινοβουλευτισμού, ο θεσμός του προϋπολογισμού ταυτίζεται με την ανάπτυξη και την πρόοδο ενός λαού. Εσείς, όμως, εισηγείστε έναν προϋπολογισμό που οδηγεί σε βαθιά ύφεση και κοινωνικό ολοκαύτωμα. Αυτό οδηγεί νομοτελειακά σε χρεοκοπία της δημοκρατίας μας.
Είναι βαθιά η κρίση και αμετάκλητη η κατάρρευση ενός πολιτικού προσωπικού που αδυνατεί να προτείνει στο λαό μία ανάταση και μία προοπτική, που αδυνατεί να δανειστεί για τρίτη συνεχή χρονιά με αξιοπρέπεια, φερεγγυότητα, χωρίς ρήτρα εξαθλίωσης του περήφανου ιστορικού λαού μας. 
Στο τέλος, κύριοι συνάδελφοι κυρίως της Νέας Δημοκρατίας, αλλά και των άλλων κομμάτων της συμπολίτευσης, μη μας ρωτήσετε ξανά άλλη φορά ποια είναι η πρότασή μας. Η πρότασή μας είναι να σταματήσετε άμεσα να δανείζεστε με όρους εξαθλίωσης των συμπατριωτών σας και διακινδύνευσης των συμφερόντων του λαού. Αλλιώς, παραμερίστε να περάσουν όσοι μπορούν να προωθήσουν την ελληνική πρόταση.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"13659"," Ευχαριστούμε κι εμείς. 
Η κ. Παπακώστα έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13660"," Κύριε Πρόεδρε, πόσος είναι ο χρόνος ομιλίας τελικά;","ΙΟΡΔΑΝΗΣ ΤΖΑΜΤΖΗΣ",498
"13661"," Κύριε συνάδελφε, οι χρόνοι καταγράφονται στην Υπηρεσία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13662"," Κύριε Πρόεδρε, θα ήθελα, όμως, να μου μηδενίσετε το χρόνο μου.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13663"," Θα τον μηδενίσω. Θα αρχίσουμε από την αρχή, κυρία συνάδελφε.
Το Προεδρείο προσπαθεί να μιλήσετε όσοι περισσότεροι γίνεται. Όσο πιο κοντά είστε στο όριο του χρόνου, τόσο περισσότεροι θα μιλήσετε. Από εκεί και πέρα, δεν έχουμε άλλα μέσα.
Κυρία Παπακώστα, μηδενίζω το χρόνο και τον βάζω από την αρχή. Αλίμονο!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13664"," Ευχαριστώ πολύ, κύριε Πρόεδρε.
Κύριε Πρόεδρε, νομίζω ότι κάθε περίοδος ύφεσης συνδέεται με μία ιδεολογική μάχη, δηλαδή ποια οικονομική πολιτική μπορεί να βγάλει την οικονομία από την ύφεση, να πετύχει διατηρήσιμη ανάπτυξη, χωρίς πληθωρισμό. Η κλασική ιδεολογική μάχη ανάμεσα στους οπαδούς του Κέινς και στους μονεταριστές έχει ξαναζωντανέψει σήμερα περισσότερο από ποτέ. Δηλαδή, η στρατηγική εξόδου είναι η διακινδύνευση. Είναι το μήλο της έριδας. Το αποτέλεσμα της ιδεολογικής μάχης θα καθορίσει και την πορεία των αγορών, για να μη γελιόμαστε, αγαπητοί συνάδελφοι. 
Στην Ελλάδα, που είναι στο κέντρο αυτής της ιδεολογικής μάχης –και αυτή είναι η πρότασή μου- οφείλουμε να αναζητήσουμε τη στρατηγική εξόδου, ισορροπώντας ανάμεσα στη διατήρηση του κοινωνικού κράτους, αλλά και στην επίτευξη διατηρήσιμης ανάπτυξης χωρίς πληθωρισμό.
Εδώ, ο ανέτοιμος ιδεολογικά κ. Τσίπρας, ως Αρχηγός της Αξιωματικής Αντιπολίτευσης, δεν προσφέρει πειστική στρατηγική εξόδου και πανικόβλητος γι’ αυτόν το λόγο προστρέχει διολισθαίνοντας στην επίκληση του ακραίου και επικίνδυνου λαϊκισμού. 
Ο κ. Τσακαλώτος, ως εισηγητής, δεν προσέφερε πειστική στρατηγική εξόδου. Αντίθετα, προσέφερε θεωρητικές αναζητήσεις κεϊνσιανού χαρακτήρα και περιεχομένου, χωρίς πόρους, ακαδημαϊκού ενδιαφέροντος ασφαλώς, χωρίς αποτελεσματικότητα. 
Τώρα, όσον αφορά στους εταίρους μας, θέλω να πω το εξής: Εμείς ως εταίροι κάναμε το χρέος μας. Τώρα, αναμένουμε και οι εταίροι μας να πράξουν αλληλέγγυα, ανάλογα, ερμηνεύοντας –ορθά όμως- τη στάση της Ελλάδας, την απόφαση του Κοινοβουλίου, όπως και την υπερψήφιση του προϋπολογισμού από την Κυβέρνηση εθνικής σωτηρίας, τον οποίο και εγώ θα υπερψηφίσω.
Σας μεταφέρω λίγο το κλίμα: Εφημερίδα «NEW YORK TIMES», τίτλος «Η Ελλάδα πίνει το κώνιο».
Αγαπητοί συνάδελφοι, λέει, λοιπόν, ότι κανένας υπεύθυνος –αυτά τα λέει η «NEW YORK TIMES»- Έλληνας Βουλευτής δεν θα μπορούσε να αγνοήσει τις τρομερές συνέπειες ενός «όχι», αλλά και κανένας δεν μπορεί να αγνοήσει την απειλή της κοινωνικής σταθερότητας που φέρνουν οι περικοπές.
Ο κ. Κον Μπεντίτ, αναφερόμενος στο πρόγραμμα λιτότητας της Ελλάδας, λέει χαρακτηριστικά, αγαπητοί συνάδελφοι –το λέω για όσους κινδυνολογείτε- ότι μία χρεοκοπία της Ελλάδας δεν είναι πιθανή, γιατί η ευρωπαϊκή αλληλεγγύη θα την αποτρέψει. Τονίζει, όμως, από την άλλη ότι δεν έχει ξεκινήσει η ουσιαστική συζήτηση στην Ελλάδα για την πάταξη των δύο μεγάλων δεινών, δηλαδή της διαφθοράς και του πελατειακού συστήματος.
Όσον αφορά τώρα τις προβλέψεις της Κομισιόν, πιο αισιόδοξες είναι οι προβλέψεις της Κομισιόν για την πορεία του χρέους και την πορεία του ΑΕΠ της Ελλάδας σε σχέση με τις προβλέψεις που έχουν περιληφθεί στο επικαιροποιημένο μεσοπρόθεσμο, δηλαδή από εμάς. Είμαστε πολύ πιο συντηρητικοί στις προβλέψεις. Ενδιαφέρον έχει πάντως το γεγονός ότι η Κομισιόν ασκεί την αυτοκριτική της, λέγοντας χαρακτηριστικά ότι το μεγαλύτερο λάθος στις προβλέψεις αφορά στην Ελλάδα, η οποία μάλιστα προχώρησε και στη σημαντικότερη προσαρμογή. Από την άλλη, όμως, αγαπητοί συνάδελφοι, επισημαίνει ότι για να συμβεί αυτό, θα πρέπει να αντιστραφεί το αρνητικό κλίμα. Και βεβαίως, όλα εξαρτώνται από το κατά πόσο θα κρατηθεί πιστά το χρονοδιάγραμμα των μεταρρυθμίσεων.
Το τελευταίο κομμάτι της εισήγησής μου αφορά στην εθνική φανέλα, δηλαδή στην εθνική ομοψυχία. Την ώρα, λοιπόν, που αυτό είναι το κλίμα, αυτές είναι οι προβλέψεις, αυτά είναι τα γεγονότα, αγαπητοί συνάδελφοι, την ώρα που όλοι οι Έλληνες ανατάσσουμε με βαριές θυσίες την εικόνα της χώρας, ο κ. Τσίπρας μέσω γερμανικής εφημερίδας, δυστυχώς –και λυπούμαι γι’ αυτό- αποτρέπει τους ξένους από το να επενδύσουν στη χώρα μας.
Με το ίδιο σκεπτικό ο ΣΥΡΙΖΑ προχθές στη συνάντηση με το Παρατηρητήριο Ανθρωπίνων Δικαιωμάτων, παρουσίασε την Ελλάδα ως τριτοκοσμική χώρα, πράγμα που συνεπάγεται δυσμενείς οικονομικές συνέπειες εις βάρος της χώρας. 
Αποδομείτε, αγαπητοί συνάδελφοι, την αξιοπιστία της χώρας και του Πρωθυπουργού που ανακτήθηκε με τιτάνια προσπάθεια. Η Κυβέρνηση εθνικής σωτηρίας υπερβαίνοντας τις ιδεολογικές και πολιτικές διαφορές που χωρίζουν νομοτελειακά τα κόμματα που τη συνιστούν, έχει μια στρατηγική για το 2013. Η στρατηγική, λοιπόν, της Κυβέρνησης για το 2013 βασίζεται πρώτον, στην υλοποίηση των διαρθρωτικών αλλαγών, δεύτερον, στην επιτάχυνση των αποκρατικοποιήσεων και στην αξιοποίηση της αδρανούς περιουσίας του δημοσίου. Τρίτον, στην αναμόρφωση του φορολογικού συστήματος, τέταρτον, στην αντιμετώπιση της φοροδιαφυγής, η οποία σημειωτέον, αγαπητοί συνάδελφοι, ισούται, είναι ισοϋψής ως τάξη μεγέθους με το πακέτο των μέτρων το οποίο υπερψηφίσαμε και πέμπτον, στη στοχευμένη μεταβίβαση των κοινωνικών δαπανών στους πραγματικούς δικαιούχους, διατηρώντας έναν ισχυρό δείκτη κοινωνικής προστασίας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κλείνοντας, κύριε Πρόεδρε, θέλω στο σημείο αυτό να εκφράσω την ικανοποίησή μου, γιατί στην πρόσφατη ψήφιση του μεσοπρόθεσμου εξαιρέθηκαν τα άτομα με βαριές αναπηρίες και τα προνοιακά επιδόματα των ατόμων με βαριές αναπηρίες. Πρόκειται για θέματα σοβαρά και ευαίσθητα που μέσω του θεσμικού μου ρόλου ως Προέδρου της αρμόδιας επιτροπής, προώθησα -εξουσιοδοτούμενη από την επιτροπή μας- από τον Οκτώβριο στον κύριο Πρωθυπουργό και τα έκανε δεκτά. 
(Χειροκροτήματα από την πτέρυγα της Νέας Δημοκρατίας)","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"13665"," Σας ευχαριστούμε και εμείς, κυρία Παπακώστα. 
Μετά από τον κ. Ζαχαριά στον οποίο θα δώσω αμέσως τώρα το λόγο, νομίζω ότι κλείνουμε μια σειρά από έντεκα Βουλευτές-ομιλητές. Μετά θα μου επιτρέψετε να δώσουμε το λόγο σε έναν Υπουργό. 
Κύριε Ζαχαριά, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13666"," Κύριε Πρόεδρε, κυρίες και κύριοι Βουλευτές, συμπληρώθηκαν ήδη δυο μήνες σχολικού έτους στην πρωτοβάθμια εκπαίδευση. Όμως, δώδεκα παιδιά στην ευρύτερη περιοχή της Τρίπολης δεν μπόρεσαν μέχρι σήμερα να εγγραφούν, επειδή δεν έχουν κάνει τις απαραίτητες ιατρικές εξετάσεις και το βασικό υποχρεωτικό εμβολιασμό. Οι γονείς αδυνατούν, οι τοπικές υπηρεσίες πρόνοιας δεν έχουν εμβόλια και τα επικουρικά προγράμματα προαγωγής υγείας δεν κατάφεραν να προσεγγίσουν τις οικογένειές τους. 
Δώδεκα παιδιά δεν έχουν πρόσβαση στις υπηρεσίες υγείας και ταυτόχρονα, υποκριτικά αποκλείονται και από το σύστημα εκπαίδευσης. Αυτή είναι η επιτομή της κυβερνητικής πολιτικής στον τομέα κοινωνικής προστασίας. Οδηγεί σε κατάρρευση τα υπολείμματα του κοινωνικού κράτους με απόλυτη άγνοια και ταυτόχρονα εγκληματική αδιαφορία. 
Κύριε Πρόεδρε, η ζωή και η προοπτική αυτών των παιδιών δεν χωράει στα μέτρα της Νέας Δημοκρατίας, του ΠΑΣΟΚ και της Δημοκρατικής Αριστεράς. Οι ζωές μας δεν χωράνε στους προϋπολογισμούς τους. 
Θα επιμείνω σε εκείνο το τμήμα του προϋπολογισμού που φέρεται ως «κοινωνικός», ενώ ενσωματώνει μέτρα αντικοινωνικού χαρακτήρα και δράσεις διάλυσης του κοινωνικού ιστού. 
Ο προϋπολογισμός είναι ταξικός και γι’ αυτό αντικοινωνικός. Εξοικονομεί από τους εργαζόμενους και παραχωρεί και αποδίδει στο κεφάλαιο. 
Το μνημόνιο 3 που ήδη ψηφίστηκε προβλέπει μείωση κατά 37,43% των δαπανών για ασφάλιση, περίθαλψη και κοινωνική προστασία. Από τα 16 δισεκατομμύρια 200 εκατομμύρια ευρώ το 2012, πέφτουμε σε βάθος πενταετίας σε 11 δισεκατομμύρια 800 εκατομμύρια περίπου το 2016. Και έτσι, το μεγαλύτερο πρόβλημα κοινωνικής πολιτικής στη χώρα σήμερα είναι η αδυναμία πρόσβασης στις υπηρεσίες υγείας και πρόνοιας. 
Όταν το μέσο ποσοστό ανεργίας τρέχει επίσημα με 25% και πάνω από 50% στους νέους από δεκαπέντε με είκοσι τεσσάρων ετών, όταν το μεγαλύτερο ποσοστό από αυτούς είναι μακροχρόνια άνεργοι και ανασφάλιστοι, καμμία πρόνοια δεν καταγράφεται στον προϋπολογισμό για την ιατροφαρμακευτική τους περίθαλψη. Καμμία πρόνοια δεν καταγράφεται για τους ανασφάλιστους μικρομεσαίους επαγγελματίες ούτε για τις αφανείς ομάδες που έχουν τεθεί στο κοινωνικό περιθώριο. Έτσι λοιπόν διαπιστώνω πλήρη αναλγησία στα μέτρα στήριξης του προϋπολογισμού για τις κοινωνικά ευάλωτες ομάδες. 
Γιατί, κύριε Πρόεδρε, στερούν τη βοήθεια σε όσους πραγματικά τη χρειάζονται; Στο σημείο αυτό, θα ήθελα να δώσω ένα, δύο παραδείγματα. Προωθείται αριθμητικός περιορισμός των αναπηρικών συντάξεων στο 10%. Πώς θα γίνει, όμως, αυτό; Η αναπηρία είναι υπολειμματική κατάσταση της υγείας, πραγματική και δεν μπορεί ούτε να προβλεφθεί ούτε να περιοριστεί διοικητικά. Μπορεί, όμως, να υποεκτιμηθεί και απ’ ό,τι φαίνεται αυτό θα κάνει η συγκυβέρνηση αφήνοντας άτομα με αναπηρία χωρίς προστασία, με άλλοθι τις πρακτικές των κυβερνήσεών τους, της Νέας Δημοκρατίας και του ΠΑΣΟΚ, που όλοι γνωρίζουμε και που χρόνια τώρα πριμοδοτούσαν με τους δικούς τους ανθρώπους και τις δικές τους επιτροπές τους «ανάπηρους μαϊμούδες», την ατιμωρησία και τη διαφθορά. 
Άλλο παράδειγμα αποτελεί το γεγονός ότι οι αγρότες εντάσσονται πλέον σε προγράμματα βοήθειας στο σπίτι, μετά την ηλικία των εβδομήντα οκτώ ετών, όταν εβδομήντα οκτώ χρόνια είναι ο μέσος όρος ζωής του ανδρικού πληθυσμού στη χώρα μας. 
Όσον αφορά τώρα τις προβλέψεις αποκλειστικά για την υγεία, γίνονται περισσότερο από κάθε άλλη φορά εμφανείς οι καταστροφικές προθέσεις της Κυβέρνησης. 
Στο σημείο αυτό, θα ήθελα να υποβάλω μια ερώτηση για όλους μας. Προς τι τα επαναλαμβανόμενα χαράτσια, τη στιγμή μάλιστα που πονάμε; Τη στιγμή της μεγάλης ανάγκης των ασθενών; Προς τι τα 5 ευρώ για τα εξωτερικά ιατρεία, τα 25 ευρώ για την εισαγωγή του ασθενούς για το νοσοκομείο και το 1 αμαρτωλό ευρώ που επαναλαμβάνεται για κάθε συνταγή γιατρού; 
Ο Υπουργός Υγείας που μίλησε χθες, αποσιώπησε τις κραυγαλέες ελλείψεις πόρων και ανθρώπινου δυναμικού από το Εθνικό Σύστημα Υγείας. Το πολυνομοσχέδιο, όμως, που ψηφίστηκε από τους εκατόν πενήντα τρεις συναδέλφους αποκαλύπτει για την πενταετία 2012-2016 δεκαπέντε χιλιάδες εκατόν δώδεκα αποχωρήσεις υπαλλήλων στα νοσοκομεία με μόνο δύο χιλιάδες διακόσιες εξήντα μία προσλήψεις. Πώς θα δουλέψουν τα νοσοκομεία μας και οι μονάδες υγείας, οι δομές υγείας με δεκατρείς χιλιάδες λιγότερους υπαλλήλους; 
Η Κυβέρνηση αναφέρεται σε ενδυνάμωση κλινικών, σε αναδιαρθρώσεις και σε συγχωνεύσεις. Η αλήθεια, όμως, είναι ότι σύμφωνα με το μνημόνιο θα κλείσουν περισσότερα από πενήντα νοσοκομεία και εξακόσια εβδομήντα ιατρικά τμήματα. Και όλα αυτά, γιατί και το μνημόνιο 3 και ο προϋπολογισμός συμβάλλουν στη γιγαντιαία προσπάθεια αναστροφής προς όφελος του ιδιωτικού τομέα υγείας. Προσπαθούν να μεταθέσουν τις υποχρεώσεις στις τσέπες των ασθενών. 
Οι δαπάνες του τακτικού προϋπολογισμού για την υγεία ανέρχονται σε 3,8 των συνολικών κρατικών δαπανών. Και αν προστεθεί η μειωμένη κρατική επιχορήγηση του ΕΟΠΥΥ, οι αναιμικές δημόσιες επενδύσεις, ακόμα και οι επιχορηγήσεις στον ΕΟΠΥΥ από τα επιμέρους ταμεία, οι συνολικές δαπάνες δεν ξεπερνούν το 5%, παρά τις προβλέψεις του μνημονίου που ήταν 6%. Άρα είναι δαπάνες καταστροφικές. Δεν μπορούν να στηρίξουν ένα δημόσιο σύστημα υγείας που καταρρέει και δεν μπορούν να χρηματοδοτήσουν την πρωτοβάθμια περίθαλψη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε ένα λεπτό. 
Ο προϋπολογισμός αναφέρεται και στις αναπτυξιακές πρωτοβουλίες. Θα σας πω δύο παραδείγματα. Το πρώτο παράδειγμα αφορά το ΕΣΠΑ, όπου για την ψυχική υγεία, για παράδειγμα, έχει απορροφηθεί μόνο το 4% και άρα η Κυβέρνηση δεν δικαιούται να ομιλεί. Το δεύτερο παράδειγμα αφορά τον περίφημο ιατρικό τουρισμό που αποτελεί κορωνίδα, όπως είπε ο κύριος Υπουργός, των προθέσεων της κυβέρνησης στην υγεία. Όμως, εις βάρος ποιων υπηρεσιών θα αναπτυχθεί ο ιατρικός τουρισμός; Σε ποια νησιά; Σε ποιους προορισμούς; Με ποια στελέχωση των κέντρων υγείας, των μονάδων εντατικής θεραπείας, των μονάδων τεχνητού νεφρού, των μονάδων αυξημένης φροντίδας; 
Κύριε Πρόεδρε, η σημερινή συζήτηση και η ενδεχόμενη ψήφιση του προϋπολογισμού που πραγματώνει τις κατευθύνσεις του μνημονίου 3 επισφραγίζουν θεσμικά την υποταγή του πολιτικού μας συστήματος, του πολιτικού μας προσωπικού σε υπερεθνικά κέντρα εξουσίας. 
Ο προϋπολογισμός αυτός μπορεί να ψηφιστεί, αλλά δεν θα περάσει. Ο κόσμος της εργασίας, η Αριστερά, ο ΣΥΡΙΖΑ-ΕΚΜ θα τον ανατρέψουμε με καθημερινούς αγώνες. Μας δίνουν ελπίδα οι κοινωνικές αντιστάσεις που αναπτύσσονται καθημερινά στους χώρους δουλειάς. Η λαϊκή αντίσταση και η αλληλεγγύη δεν είναι μόνο επιλογή της δικής μας Αριστεράς, αλλά και ο μόνος δρόμος, για να μην παραδοθούμε ως κοινωνία στον κατακερματισμό, τον κανιβαλισμό, τον εφησυχασμό, τη μοναξιά και την απόγνωση. 
Κανείς, αγαπητοί συνάδελφοι, δεν πρέπει να είναι μόνος του στην κρίση. Ο ΣΥΡΙΖΑ-ΕΚΜ έχει τη δύναμη να αλλάξει το κοινωνικό και οικονομικό πλαίσιο -αναλύθηκαν εδώ οι πολιτικές του- και θα το πράξει σύντομα. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΖΑΧΑΡΙΑΣ",151
"13667"," Σας ευχαριστούμε και εμείς. 
Το λόγο έχει ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13668"," Κύριε Πρόεδρε, κυρίες και κύριοι συνάδελφοι, η κρίση επιβεβαιώνει σήμερα με τον πιο καθαρό τρόπο ότι πληρώνουμε ως χώρα το τίμημα της αναβλητικότητας, καθώς επί δεκαετίες δεν είχαμε το θάρρος να αλλάξουμε πράγματα στην πατρίδα μας. Επί δεκαετίες τώρα η χώρα μας ήταν προσκολλημένη σε ιδεοληψίες και σε ένα πελατειακό σύστημα το οποίο οδήγησε σε αυτήν την κατάσταση. 
Η κρίση όμως ανέδειξε και κάτι ακόμα: Το δίδυμο πρόβλημα στη χώρα μας. Δίδυμο γιατί από τη μια ανέδειξε το δημοσιονομικό πρόβλημα με τη μορφή που έχει, με τα ελλείμματα, με τα πήλινα πόδια της ελληνικής οικονομίας αλλά και από την άλλη δυστυχώς το πολιτικό έλλειμμα και το πολιτικό πρόβλημα που έχουμε. Γιατί μη μου πείτε ότι δεν υπάρχει πολιτικό πρόβλημα όταν την κρίσιμη στιγμή για την πατρίδα, ίσως την πιο κρίσιμη της μεταπολίτευσης δυστυχώς αυτό που θα περίμενε κανείς κυρίως από την Αξιωματική Αντιπολίτευση, στοιχεία ωριμότητας, στοιχεία εποικοδομητικής πρότασης, στοιχεία διαλόγου, στοιχεία συναίνεσης, δυστυχώς δεν υπάρχουν. Μόνο ένας διαπιστωτικός λόγος, καταγγελτικός και δογματικός λόγος που κάνει τα πράγματα δυστυχώς πολύ-πολύ δύσκολα, που δεν λειτουργούν θετικά για τη χώρα εδώ που βρισκόμαστε.
Και δεν θα αναφερθώ στην ανιστόρητη δήλωση του Βουλευτή του ΣΥΡΙΖΑ που μίλησε για δολοφονίες και κρεμάλες. Το ξεπερνάω. Κρίνεται ο ίδιος από την ίδια την κοινωνία και το κόμμα στο οποίο ανήκει. 
Αναφέρομαι στους συναδέλφους του ΣΥΡΙΖΑ που έρχονται στο Βήμα και μιλάνε για την προσαρμογή των συντάξεων, για τους μισθούς, τα εργασιακά θέματα και δείχνουν να έχουν μεγάλη ευαισθησία, αλλά δεν κάνουν αντιπρόταση. Διότι όταν ακούω αυτήν τη στιγμή απλές διαπιστώσεις και από έγκριτους συναδέλφους του ΣΥΡΙΖΑ στον τομέα των συντάξεων, δεν ακούω την αντιπρόταση. Ποια είναι η αντιπρόταση; Η αύξηση των συντάξεων. Δεν έχουν δει και δεν έχουν διαπιστώσει τη στρέβλωση που έχει αυτό το ασφαλιστικό σύστημα της χώρας μας; Το γεγονός ότι δεν πήραμε τα μέτρα τη στιγμή που έπρεπε και στα εργασιακά και στα ασφαλιστικά ήταν η κύρια αιτία της εξέλιξης και του δημοσιονομικού εκτροχιασμού;","ΙΩΑΝΝΗΣ ΒΡΟΥΤΣΗΣ",77
"13669"," Ανακεφαλαιώστε τα ταμεία, όχι μόνο τις τράπεζες.","ΑΛΕΞΙΟΣ ΜΗΤΡΟΠΟΥΛΟΣ",319
"13670"," Και επειδή το ζήτημα το οποίο ακούω είναι η ανεργία, για την οποία έχουμε όλοι την ίδια ευαισθησία και επειδή η ανεργία χτυπάει καμπανάκι στο 25,4% που δεν το αμφισβητεί κανείς, εμείς ως Νέα Δημοκρατία και ως Κυβέρνηση, ως Κυβέρνηση ευθύνης λέμε ναι, έχουμε πρόταση. Βλέπουμε ότι μόνο αναπτυξιακά μπορούμε να δώσουμε λύση και απάντηση στο μεγάλο πρόβλημα των ανέργων που σήμερα είναι το πρώτο πρόβλημα στη χώρα μας. Γιατί πέρα από το οτιδήποτε, από ελλείμματα, πλεονάσματα περί βιωσιμότητας ή μη του χρέους, όλοι αυτοί οι δημοσιονομικοί αριθμοί αντανακλούν στο κομμάτι που λέγεται ποιότητα της ανθρώπινης ζωής και εκεί πίσω κρύβεται δυστυχώς η ανεργία που είναι η μεγαλύτερη, όπως πολύ σωστά είπατε, στην Ευρώπη. Και εκεί εμείς λέμε ότι η πρόταση για την αντιμετώπιση της ανεργίας είναι μόνο η ανάπτυξη, οι ιδιωτικές επενδύσεις.
Αντιπρόταση υπάρχει; Και όταν λέω ότι δεν υπάρχει αντιπρόταση, μπορώ να κατανοήσω την ιδεολογική σας αναφορά και τα ιδεολογικά σας πιστεύω ότι στο εσωτερικό της χώρας μπορείτε να αναλίσκεστε σε προτάσεις περί κρατισμού. Εντάξει. Όταν όμως βγαίνετε στο εξωτερικό, όπως έκανε και ο Αρχηγός και Πρόεδρος του ΣΥΡΙΖΑ, ο οποίος απείλησε τους επενδυτές εάν τολμήσουν και έρθουν στην Ελλάδα, αυτό το θεωρείτε υπευθυνότητα απέναντι στους ανέργους; Επιτρέψτε μου να σας πω ότι αυτό είναι ανευθυνότητα και βλάπτει τη χώρα και τους ανέργους. 
Εν πάση περιπτώσει, όλο αυτό το διάστημα μέχρι να φτάσουμε στην ψήφιση το βράδυ, θέλω να επαναφέρω κάτι το οποίο θεωρώ πάρα πολύ σημαντικό. Μάλιστα, θα πρότεινα σε κάποιους να μη διαστρεβλώνουν την αλήθεια και να μην την παραποιούν. Και κάτι ακόμα, να διαβάζουν καλύτερα γιατί όταν βγαίνουν στην τηλεόραση ή στο ραδιόφωνο και λένε ψέματα, σημαίνει ότι κάτι δεν πάει καλά. Είτε δεν ξέρουν να διαβάζουν είτε το κάνουν σκόπιμα.
Εξηγούμαι, λοιπόν, ενώπιον σας για ορισμένα πράγματα που αφορούν τις αλλαγές που έγιναν στον εργασιακό χώρο, για να τελειώσει μια και καλή το θέμα και να διαφωτίσουμε όλες τις πλευρές. Οι αλλαγές στα εργασιακά ζητήματα της χώρας μας ήταν αναγκαίες. Στην Ελλάδα υπήρχαν στρεβλώσεις σημαντικές. Τις ανέφερα και στην ομιλία μου όταν έκανα την ομιλία μου για το μεσοπρόθεσμο. 
Ήταν στρεβλώσεις, παραδείγματος χάριν, στον ΟΜΕΔ που μπλοκαρισμένοι και αγκυλωμένοι σε μια οικονομία που κατέρρεε, ερχόταν ο ΟΜΕΔ και έδινε αυξήσεις. Ήταν ή δεν ήταν στρέβλωση; 
Την ίδια στιγμή στο ασφαλιστικό σύστημα, στα εφάπαξ, δίναμε διπλάσια και τριπλάσια εφάπαξ πάνω από αυτό που είχαν καταβάλει οι εργαζόμενοι σε εισφορές. Ήταν ή δεν ήταν στρέβλωση; 
Ο δυϊσμός που υπήρχε στην αγορά εργασίας. Δυο κατηγορίες εργαζομένων υπήρχαν στην Ελλάδα, αυτοί που ήταν οι οχυρωμένοι, οι δυνατοί μέσα στον ευρύτερο δημόσιο τομέα και στο στενό δημόσιο τομέα και οι άλλοι οι αδύναμοι που δεν είχαν καμμία προστασία και εκεί ήταν η πραγματική ζούγκλα. 
Μιλάμε για στρεβλώσεις που είχαν να κάνουν με συνδικαλιστικές συντάξεις τις οποίες είχαμε το θάρρος να τις κόψουμε. Εσείς δεν λέτε καμμία κουβέντα και μάλιστα τα υπερασπίζατε.
(Χειροκροτήματα από την πτέρυγα της Νέας Δημοκρατίας)
Και πάμε τώρα στο διά ταύτα. Τι αλλάξαμε στα εργασιακά; Να το πούμε και να το ξεκαθαρίσουμε μια και καλή. Για πρώτη φορά μπαίνει και σε νόμο ότι η Ελλάδα στο χώρο της αγοράς εργασίας έχει ό,τι έχει και η υπόλοιπη Ευρώπη. Το ευρωπαϊκό κεκτημένο είναι και για την Ελλάδα. 
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)
Δεύτερον, ο κατώτατος μισθός. Ο κατώτατος μισθός δεν αλλάζει. Παραμένει σταθερός μέχρι το τέλος του προγράμματος. Και σταματήστε αυτά τα ψέματα και την παραπλάνηση. Δεν θα κατέβει ο κατώτατος μισθός στη χώρα μας και έτσι όπως έχει διαμορφωθεί η δημοσιονομική κατάσταση, να είστε σίγουροι ότι αποτελεί ένα δίχτυ ασφαλείας για όλους τους εργαζόμενους.
Τρίτον, συνδέετε τον κατώτατο μισθό και το νέο μηχανισμό με το 10% της ανεργίας. Λέτε ψέματα. Διαβάστε καλύτερα. Ο κατώτατος μισθός διά μέσου του νέου μηχανισμού και μετά το τέλος του προγράμματος είναι ανεξάρτητα από το 10% της ανεργίας και μπορεί να ανέβει και θα τον ανεβάσουμε μετά το τέλος του προγράμματος γιατί η εξέλιξη των δημοσιονομικών πραγμάτων της χώρας μας το επιτρέπει πλέον και θα το επιτρέψει τότε.
Μιλάμε για την εθνική γενική συλλογική σύμβαση εργασίας. Άλλαξε θεμελιακά το θέμα της εθνικής γενικής σύμβασης. Όμως, οποιαδήποτε κλαδική, ομοιοεπαγγελματική ή συλλογική σύμβαση διαμορφωθεί –και είναι ελεύθεροι οι κοινωνικοί εταίροι να διαμορφώνουν πρόταση, υπάρχει συλλογική αυτονομία- θα γίνει πάνω από τον κατώτατο μισθό. Κανένας δεν μπορεί να είναι κάτω από τον κατώτατο μισθό όπως έχει διαμορφωθεί. Μάλιστα –και αυτό το πετύχαμε και ήταν θετικό και αυτό συμβαίνει σε όλες τις χώρες της Ευρώπης- μπορούν αυτοί οι τέσσερις κοινωνικοί εταίροι που γνωρίζουμε μέχρι σήμερα να παίρνουν αποφάσεις για μη μισθολογικούς όρους, δηλαδή για την ποιότητα στην εργασία, για το ωράριο, για την ασφάλεια στην εργασία και να έχει γενικευμένη εφαρμογή. Αυτά περί της εργασίας. 
Να πάμε τώρα στα ζητήματα που θέσαμε στο νόμο, τα ψηφίσαμε, τα θεωρούμε σημαντικά και αφορούν την επιχειρηματικότητα. Ναι, δεν είναι κακό το να μειώσεις το μη μισθολογικό κόστος. Μειώθηκε κατά 1,1%. Κρύβεστε πίσω από το δάκτυλό σας ή κρυβόμαστε όλοι πίσω από την αλήθεια, ότι είχαμε το μεγαλύτερο μη μισθολογικό κόστος σε όλη την Ευρώπη. Οι εργοδοτικές εισφορές είναι είκοσι οκτώ μονάδες. Ποιος επενδυτής θα έρθει; Αυτό τελικά πού χτυπάει; Χτυπάει στον άνεργο, στον εργαζόμενο. Μειώνεται κατά 1,1% και γίνεται πράξη τώρα και βγαίνει και το μήνυμα ότι μέχρι το 2016 θα μειωθούν κατά πέντε ποσοστιαίες μονάδες οι εργοδοτικές εισφορές και είναι θετικό γιατί διαμορφώνει ένα θετικό επενδυτικό κλίμα για τη χώρα μας.
Την ίδια στιγμή έχουμε εξαγγείλει ένα έργο το οποίο είναι ιδιαίτερα σημαντικό, την απλούστευση την εργατικής νομοθεσίας, που θα επιχειρηθεί για πρώτη φορά στην Ελλάδα, διότι υπάρχουν πάρα πολλοί οι οποίοι ζούσαν μέσα από την πολυπλοκότητα του συστήματος της εργατικής νομοθεσίας. Τους συνέφερε να έχουμε ένα λαβύρινθο θεμάτων, εργασιακών ζητημάτων και μέσα από εκεί υπήρχαν συμφέροντα που συντηρούνταν. Ε, λοιπόν, και αυτό αλλάζει και αλλάζει άμεσα. 
Καταργήσαμε μια σειρά από στρεβλώσεις και γραφειοκρατία του ΣΕΠΕ. Είναι στο νόμο που ψηφίσαμε για το μεσοπρόθεσμο. Επτά σελίδες ήταν υποχρεωμένος ο επιχειρηματικός κόσμος της χώρας να υποβάλει από έγγραφα που δεν χρειάζονταν. Την ίδια στιγμή στις 15 Οκτωβρίου αυτού του χρόνου καταφέραμε και κάναμε τη διασύνδεση, ένα αίτημα δεκαετιών για τη χώρα, του ΣΕΠΕ και του ΙΚΑ, με αποτέλεσμα να μη χρειάζεται πια η αυτοπρόσωπη παρουσία κανενός στις δύο αυτές υπηρεσίες. Αυτό είναι εξέλιξη, είναι εκσυγχρονισμός.
Όμως για να εξηγούμαστε αυτό που πιστεύουμε ως Υπουργείο Εργασίας είναι ότι σήμερα υπάρχει ένα επαρκέστατο θεσμικό πλαίσιο για τους εργαζόμενους. Ουαί και αλίμονο! Και το έχουμε εξαγγείλει και το έχουμε πει. Έχουμε κηρύξει τον πόλεμο εναντίον της αδήλωτης εργασίας και της παραβατικότητας στην αγορά εργασίας. 
Σήμερα, αν υπάρχει ένα ζήτημα στην αγορά εργασίας, είναι η αδήλωτη εργασία και η εισφοροδιαφυγή και εκεί έχουμε κηρύξει τον πόλεμο, έναν πόλεμο που θα τον συνεχίσουμε αμείωτο μέχρι τέλους.
Τα ασφαλιστικά ζητήματα της χώρας μας, αξιότιμοι κύριοι και κυρίες συνάδελφοι, έχουν ουσιαστικά τρεις μεγάλες πληγές. Υπήρχε ανάγκη εξορθολογισμού στο ασφαλιστικό σύστημα της χώρας. Υπήρχε ανάγκη για διαρθρωτικές αλλαγές. Το άλλο μεγάλο πρόβλημα ήταν η παραβατικότητα, που είχε να κάνει και με την αδήλωτη εργασία, αλλά και με την αιμορραγία των ταμείων. Γι’ αυτό μόλις προχθές δώσαμε κατεύθυνση προς όλους τους διοικητές των ασφαλιστικών ταμείων. Έχουμε μόνο ενάμιση μήνα μπροστά μας. Μέσα στο 2013, με ό,τι όπλα διαθέτουμε, θα κάνουμε τέσσερις μεγάλες παρεμβάσεις:
Πρώτον, θα κάνουμε το ενιαίο σύστημα πληρωμής των συντάξεων. Αυτό εκκρεμούσε για δεκαετίες. Θα το κάνουμε πράξη μέσα στο 2013.
Δεύτερον, αυτό που ονομάσαμε «ΑΡΙΑΔΝΗ», που ως Υπουργός δεν θέλω σε καμμία περίπτωση να γίνω προσφιλής σε δημοσιογραφικά μέσα και να παρατηρώ και να ανακοινώνω αποσπασματικά κάποιες περιπτώσεις παραβατικότητας στα ασφαλιστικά ταμεία. Δεν τιμάει κανέναν και είμαι σίγουρος ότι κανένας Βουλευτής του ελληνικού Κοινοβουλίου δεν θέλει να συνεχιστεί αυτή η παραβατικότητα που στοιχίζει 400 εκατομμύρια ευρώ το χρόνο. 
Τρίτον, διαπιστώσαμε με το ηλεκτρονικό δίχτυ ότι υπάρχει και φοροδιαφυγή μέσα στο ασφαλιστικό σύστημα. Γι’ αυτό μέσα στο 2013 επιχειρούμε για πρώτη φορά κανένας ασφαλισμένος να μην ξαναπάρει στα χέρια του βεβαίωση σύνταξης -κύριας ή επικουρικής- και να είναι προεκτυπωμένη στη δήλωση που θα πάρει στα χέρια του.
Τέταρτον, η παρέμβαση που κάνουμε με εισοδηματικά κριτήρια στα οικογενειακά επιδόματα που γίνεται για πρώτη φορά και θα πάρουν επίδομα οικογένειες και με ένα παιδί και με δύο παιδιά. Στο συγκεκριμένο ζήτημα πρέπει να σας πω ότι και αυτό είναι δύσκολο ως εγχείρημα μηχανογραφικά για να πετύχει, αλλά, για να πετύχει, χρειάζεται πλέον άπαντες να υποβάλουν φορολογική δήλωση, για να μπορέσουν να είναι ενσωματωμένοι στο σύστημα και να υπάρξουν τα κριτήρια και η δυνατότητα επιλογής. Με λίγα λόγια, κάνουμε μία ισχυρή παρέμβαση σε όλα αυτά που ανέφερα. 
Ολοκληρώνω, Πρόεδρε, απαντώντας σε ομιλητή που λίγο πριν έθεσε το ζήτημα για τις συντάξεις ότι βρίσκονται σε κίνδυνο. Διαβεβαιώνω απόλυτα ότι οι συντάξεις και του Δεκεμβρίου θα καταβληθούν κανονικά και δεν υπάρχει ο παραμικρός κίνδυνος.
Όσον αφορά τα ερωτηματικά που τέθηκαν για τα νούμερα, θα σας πω οκτώ νούμερα, τα οποία θεωρώ ιδιαίτερα σημαντικά. Το 2013, 2014, 2015, 2016 η συνταξιοδοτική δαπάνη συνολικά θα είναι 23,2 δισεκατομμύρια, 23,2 δισεκατομμύρια, 23,7 δισεκατομμύρια και 24,4 δισεκατομμύρια. Αυτό είναι το σύνολο της συνταξιοδοτικής δαπάνης. Αντίστοιχα, η δημοσιονομική δαπάνη, δηλαδή αυτό που θα συμβάλει ο φορολογούμενος, θα είναι για τα αντίστοιχα έτη 12,2, 10,2, 9,44 και 9,05 δισεκατομμύρια ευρώ. Τι βγάζει αυτό το αποτέλεσμα; Βγάζει ότι για πρώτη φορά από τότε που δημιουργήθηκε ο κρατικός προϋπολογισμός, ο κοινωνικός προϋπολογισμός του κράτους μετά τα μέτρα θα έχει πλεόνασμα 2,8 δισεκατομμύρια ευρώ. Εάν δεν είχαμε πάρει τα μέτρα, θα υπήρχε έλλειμμα 2 δισεκατομμύρια ευρώ, που σημαίνει ότι οι συντάξεις θα περικοβόντουσαν. Και τι σημαίνει; Ότι παρεμβαίνουμε με θάρρος και ευθύνη, γιατί αυτό που λείπει σήμερα είναι πολιτική ευθύνη και θάρρος και να μην κρυβόμαστε πίσω από το δάχτυλό μας. 
Διασφαλίζουμε το συνταξιοδοτικό σύστημα της χώρας μας, γιατί επαναλαμβάνω -και κλείνω με αυτό- ότι αν ως χώρα, ως πολιτικό σύστημα είχαμε πάρει αυτές τις αποφάσεις, σήμερα δεν θα βρισκόμασταν εδώ. Όταν, παραδείγματος χάριν, ο κ. Γιαννίτσης είχε πει τις προτάσεις του για το ασφαλιστικό σύστημα, αν είχαμε κάνει αυτές τις διαρθρωτικές αλλαγές στο ασφαλιστικό σύστημα της χώρας, σήμερα δεν θα βρισκόμασταν εδώ. Μόνο και μόνο αν είχαμε περικόψει αυτό το νοσηρό φαινόμενο των 400 εκατομμυρίων ευρώ της παραβατικότητας του ασφαλιστικού συστήματος -για δέκα χρόνια ήταν 4 δισεκατομμύρια ευρώ- ίσως δεν θα γινόταν καμμία περικοπή στις συντάξεις. 
Ως Κυβέρνηση εθνικής ευθύνης θέλω να σας πω ότι θα συνεχίσουμε με το ίδιο θάρρος, με την ίδια θέληση, με το ίδιο πείσμα, για να κερδίσουμε το στοίχημα να μείνει η πατρίδα μας όρθια. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΒΡΟΥΤΣΗΣ",77
"13671"," Το λόγο έχει ο κ. Κόνσολας, Βουλευτής της Νέας Δημοκρατίας, για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13672"," Ευχαριστώ, κύριε Πρόεδρε.
Κύριε Υπουργέ, αγαπητές κυρίες και κύριοι συνάδελφοι, αυτές τις δύο ημέρες υπήρχε πράγματι παραγωγή πολιτικής με κατάθεση ιδεών και προτάσεων πολύ σημαντικών. Γι’ αυτό ήταν ενδιαφέρουσα και η παραμονή μας εδώ στην Αίθουσα του Κοινοβουλίου της Εθνικής Αντιπροσωπείας. Αλλά μέσα απ’ αυτό το πλαίσιο των συζητήσεων και την κατάθεση των προτάσεων καθένας από εμάς διαπίστωσε πως η ελληνική οικονομία αλλά και η δημοσιονομική σταθερότητα απαιτούν διαθέσιμους πόρους για την επανεκκίνηση της οικονομίας και τη βελτίωση της κοινωνικής ευημερίας. Η αναπτυξιακή διαδικασία απαιτεί ένα υγιές και ισχυρό τραπεζικό σύστημα, ενώ παράλληλα απαιτείται ένα ασφαλές θεσμικό πλαίσιο για την προσέλκυση επενδύσεων. 
Ο δρόμος που επιλέξαμε είναι ένας δύσκολος δρόμος. Ο Υπουργός Ανάπτυξης χθες από το Βήμα της Βουλής είπε ότι είχαμε δύο επιλογές, τον κακό και τον χείριστο. Επιλέξαμε έναν κακό δρόμο ενδεχόμενα για κάποιους, αλλά στην κατάσταση αυτή που οδηγηθήκαμε δεν υπάρχει εναλλακτική λύση. Αν το 2010 είχαμε περιθώρια για μια άλλη τύπου διαπραγμάτευση και άλλες δυνατότητες, με τα σημερινά δεδομένα αυτά τα περιθώρια δεν υπάρχουν πια. Η Ελλάδα είναι χώρα της Ευρωπαϊκής Ένωσης, μέλος της Ευρωζώνης. Αυτή είναι και η κορυφαία, η στρατηγική επιλογή των Ελλήνων πολιτών που την αποτύπωσαν στις τελευταίες εκλογές. 
Η χώρα είχε ένα έλλειμμα πολύ μεγαλύτερο από το δημοσιονομικό. Η χώρα είχε παράλληλα και ένα έλλειμμα αξιοπιστίας. Ο κρατικός προϋπολογισμός ανταποκρίνεται πλήρως στην ανάγκη της δημοσιονομικής σταθερότητας, στην υποχρέωση θεσμικών μεταρρυθμίσεων και τελικά στη σταθερότητα της οικονομίας για ένα καλύτερο μέλλον για όλους μας. Το ίδιο το κράτος ήταν αναξιόπιστο, κλόνιζε την εμπιστοσύνη του πολίτη. Είχαμε έναν υπερδιογκωμένο δημόσιο τομέα, που η συντήρησή του οδήγησε στον δανεισμό και η αντιπαραγωγικότητά του σε δημοσιονομικά ελλείμματα. Υπάρχει δηλαδή, ένα πρότυπο που η παραγωγή αντικαταστάθηκε από την κατανάλωση, μια δομή εθνικής οικονομίας που απείχε από τις αρχές της ελεύθερης οικονομίας, όπως εφαρμόζονται σε όλες τις ευρωπαϊκές χώρες σήμερα. 
Η πιστή τήρηση των συνταγματικών και λοιπών νομοθετικών προϋποθέσεων εφαρμογής του προϋπολογισμού είμαι βέβαιος και είμαστε βέβαιοι όλοι ότι θα ακολουθήσουν απαρέγκλιτα -με τη μέγιστη βέβαια απόδοση των δαπανών- να προέρχονται, απ’ ό,τι φαίνεται, από τις θυσίες του ελληνικού λαού. Ουσιαστικά με τον προϋπολογισμό ξαναχτίζουμε τις κρατικές δομές σε ορθολογική βάση. Αποβάλλουμε νοοτροπίες του παρελθόντος και βάζουμε ένα νέο πλαίσιο κανόνων διαφάνειας και αποτελεσματικότητας. Με την ψήφιση του προϋπολογισμού η Ελλάδα τηρεί τις δεσμεύσεις της. Απαιτεί από τους εταίρους της να τηρήσουν και αυτοί τις δικές τους δεσμεύσεις. 
Αγαπητές και αγαπητοί συνάδελφοι, έχω την τιμή να εκπροσωπώ και εγώ,  όπως μερικοί από εμάς, τις νησιωτικές περιοχές της χώρας μας. Είμαστε Δωδεκανήσιοι. Είμαι Δωδεκανήσιος. Ζω και γνωρίζω τις ιδιαιτερότητες, τις δυσκολίες να ζει κανείς σ’ αυτόν τον ευλογημένο τόπο, να δραστηριοποιείται σε νησιά του νοτιοανατολικού Αιγαίου, τα οποία αποτελούν ιδιαίτερο γεωγραφικό και πολιτιστικό γνώρισμα για τη χώρα μας. Έχουμε επιλέξει να ζούμε εκεί και να φροντίζουμε, ώστε η παρουσία μας στην Ανατολική Μεσόγειο με τις βαθιές ιστορικές της ρίζες να είναι συνεχής στο παρόν και το μέλλον. 
Η παρέμβασή μου θα κινείται στα δημοσιονομικά και στην επίδραση που έχουν στην κοινωνική συνοχή και στην ανάπτυξη των νησιών μας από εδώ και στο εξής. Όπως ίσως γνωρίζετε, στα νησιά μας ισχύει το καθεστώς των μειωμένων συντελεστών ΦΠΑ. Αυτό δεν αποτελεί χαριστική παροχή και ρύθμιση, αλλά αντιστάθμισμα και αναγνώριση του υψηλού κόστους μεταφοράς αγαθών και υπηρεσιών από και προς τα νησιά μας. Θεωρώ αυτονόητο ότι δεν θα υπάρξει πρόθεση από κάποιον από τους κυβερνητικούς παράγοντες για μεταβολή αυτού του καθεστώτος. Σε ό,τι με αφορά, θα υπάρξει τεκμηριωμένη, συγκροτημένη και αποφασιστική στάση με πειστικά επιχειρήματα απέναντι στις αναγκαίες αποφάσεις της Κυβέρνησης. Υπάρχει επίσης και το φορολογικό καθεστώς των μικρών νησιών, που έχει να κάνει με την αύξηση του αφορολόγητου ορίου. Εθνικοί λόγοι συντρέχουν και είναι ορατοί για να παραμείνουν οι άνθρωποι και ιδίως οι νέοι άνθρωποι στα νησιά μας ως μοναδικό μέσο δημογραφικής σταθερότητας με αυξητικές τάσεις. 
Το τρίτο και τελευταίο σημείο, το οποίο θα ήθελα να επισημάνω, κύριε Πρόεδρε, είναι η απώλεια πόρων που θα υποστούμε στη νέα προγραμματική περίοδο 2014-2020. Είναι δηλαδή, το νέο ΕΣΠΑ. Σ’ εμάς, στο νότιο Αιγαίο οι απώλειες μπορεί να φτάσουν μέχρι και το 50%. Το 50% των πόρων για το νότιο Αιγαίο, αγαπητοί συνάδελφοι, καταλαβαίνετε τι σημαίνει, τη στιγμή που αναζητούμε χρηματοδοτικά εργαλεία για να επανεκκινήσουμε την οικονομία μας. 
Το πρόβλημα αφορά σε όλη τη χώρα και οφείλεται στο ότι η κατανομή των πόρων γίνεται με βάση τα στοιχεία της EUROSTAT για την Ελλάδα μέχρι το 2009. Αυτό σημαίνει ότι δεν έχει υπολογιστεί η συνεχιζόμενη ύφεση της ελληνικής οικονομίας, η ανεργία και, κατά συνέπεια, η δραματική μείωση του ΑΕΠ.
Κυρίες και κύριοι συνάδελφοι, διεξάγεται ήδη μία διαπραγμάτευση για τη νέα προγραμματική περίοδο. Κάνω δημόσια πρόταση να συζητήσουμε στη χώρα μας και ως χώρα να θεσμοθετήσουμε μία ειδική ρήτρα νησιωτικότητας. Τα νησιά μας είναι η ίδια η Ελλάδα. Οι άνθρωποι που ζούμε στα μικρά νησιά του Αιγαίου συνηθίζουμε να λέμε ότι «φυλάμε Θερμοπύλες».
Ξέρετε, αγαπητές και αγαπητοί συνάδελφοι, η διαπίστωση αυτή θέλω να σας διαβεβαιώσω ότι δεν απέχει πολύ από την πραγματικότητα. Από τον επόμενο χρόνο θα υλοποιηθεί πιλοτικά σε δύο περιοχές της χώρας -απ’ ό,τι ξέρετε όλοι- το μέτρο του ελάχιστου εγγυημένου εισοδήματος. Δικαιωματικά, στην πιλοτική εφαρμογή του μέτρου θα πρέπει να επιλεγεί μία περιοχή, ένα νησί από τα ακριτικά Δωδεκάνησα. Υπάρχουν και τα κριτήρια, αλλά και οι προϋποθέσεις για κάτι τέτοιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, επιτρέψτε μου μισό λεπτό.
Εδώ, θα ήθελα να επιστήσω την προσοχή, επίσης και στο Υπουργείο Ανάπτυξης, να λάβει υπ’ όψιν την παρατήρησή μας σχετικά με τη διαμόρφωση των ρυθμίσεων για τις επιδοτήσεις των ιδιωτικών επενδύσεων. 
Αγαπητές και αγαπητοί συνάδελφοι, η Ελλάδα ανακτά την αξιοπιστία της με τις προσπάθειες του Πρωθυπουργού, της Κυβέρνησης, όλων εμάς. Με αυτήν την αξιοπιστία θα είμαστε παρόντες στις πρωτοβουλίες και τις πολιτικές που θα ασκήσει η Ευρωπαϊκή Ένωση και η χώρα μας για ανόρθωση της οικονομίας μας και την αντιμετώπιση της κρίσης χρέους. 
Απόψε το βράδυ ψηφίζουμε τον προϋπολογισμό. Ελπίζω ότι και με τη δική μου θετική ψήφο θα δημιουργηθούν στο επόμενο χρονικό διάστημα οι συνθήκες εκείνες που θα δώσουν μια νέα πνοή στην οικονομία μας, θα αυξήσουν την απασχόληση και θα δώσουν ελπίδα για ένα καλύτερο μέλλον μέσα σε μία νέα Ευρώπη, της αλληλεγγύης και της προκοπής.
Σήμερα, αγαπητές και αγαπητοί συνάδελφοι, φαίνεται πως δεν ψηφίζουμε μόνο τον προϋπολογισμό, αλλά ψηφίζουμε για να βάλουμε τα θεμέλια για μια νέα Ελλάδα. Επιτέλους, ας βάλουμε μία τελεία στο κεφάλαιο του χθες και ας αρχίσουμε τον προϋπολογισμό και έναν πρόλογο για το αύριο.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΕΜΜΑΝΟΥΗΛ ΚΟΝΣΟΛΑΣ",233
"13673"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα έξι μαθητές και μαθήτριες και τέσσερις εκπαιδευτικοί συνοδοί από το Γυμνάσιο Αλωνίων Πιερίας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Δριτσέλη για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13674"," Ευχαριστώ, κύριε Πρόεδρε.
Κυρίες και κύριοι συνάδελφοι, διαβάζοντας κανείς αυτόν τον προϋπολογισμό, το πρώτο που διαπιστώνει είναι η εξόφθαλμη ομολογία της Κυβέρνησης ότι το ελληνικό χρέος δεν είναι βιώσιμο.
Το πρόγραμμα, που εδώ και τρία χρόνια εφαρμόζεται, με τα 50 δισεκατομμύρια μέτρων, που έχουν ήδη ληφθεί και τα άλλα 20 δισεκατομμύρια περίπου, τα οποία πρόκειται να ληφθούν μέσα στην επόμενη τριετία, είναι σαφώς αποτυχημένο. Άλλωστε, το παραδέχεται η ίδια η ηγεσία του Υπουργείου Οικονομικών, η οποία αναφέρει στην εισηγητική έκθεση του μεσοπρόθεσμου επισήμως ότι το χρέος για τα επόμενα χρόνια θα κυμαίνεται σε επίπεδα της τάξης του 180% έως 190% του ΑΕΠ.
Παραδέχεται με άλλα λόγια η Κυβέρνηση ότι το κοινωνικό ανάλγητο και οικονομικά επιζήμιο πρόγραμμα που επιβάλλει η ίδια, οι δανειστές και τα οικονομικά συμφέροντα που τη στηρίζουν, είναι αυτό που γεννάει το χρέος, βυθίζοντας τη χώρα στην ύφεση, την ανεργία και τη λιτότητα.
Ο στόχος σας, προφανώς, κύριοι της Κυβέρνησης, είναι πολύ περισσότερο πολιτικός –και, κύριε Βορίδη, γιατί βλέπω ότι με κοιτάτε- παρά οικονομικός. Όλα τα παραπάνω είναι γνωστά. Η κοινωνία τα έχει πλέον αντιληφθεί και εσείς οι ίδιοι γνωρίζετε, άλλωστε, ότι αυτή η τρικομματική Κυβέρνηση είναι το «κύκνειο άσμα» της πολιτικής εκτροπής που ζούμε τα τελευταία χρόνια. Γι’ αυτό προσπαθείτε να γαντζωθείτε από την εξουσία με οποιοδήποτε κόστος, που δεν σας ενδιαφέρει.
Θα έλθω στο «διά ταύτα», όμως, κυρίες και κύριοι συνάδελφοι. Πολλές φορές σ’ αυτήν εδώ την Αίθουσα έχουμε ακούσει την Κυβέρνηση να ευαγγελίζεται το καλό της νεολαίας, το ευοίωνο μέλλον των νέων παιδιών. Ας δούμε, όμως, στην πράξη πώς εξαργυρώνεται αυτό το δήθεν ενδιαφέρον. 
Δυστυχώς για εσάς και ακόμη χειρότερα για την κοινωνία, τα ποσοστά και οι αμείλικτοι αριθμοί κάνουν λόγο για ανεργία 52% σε νέους έως είκοσι πέντε χρόνων, αύξηση της κατάθλιψης, αύξηση του κύματος μετανάστευσης και ακόμη χειρότερα για 3,8 περίπου εκατομμύρια αναλφάβητους ανθρώπους και παιδιά που αναγκάζονται να εγκαταλείψουν το σχολείο.
Πέρα, όμως, από την προσπάθειά σας να εξαπατήσετε επικοινωνιακά την κοινωνία, θα γκρεμίσετε με αυτόν τον προϋπολογισμό και με όλα αυτά τα μέτρα ανάμεσα σε πολλά άλλα και τον ελληνικό αθλητισμό.
Για τον ελληνικό αθλητισμό στο σύνολό του, που δραστηριοποιούνται περίπου ένα εκατομμύριο εξακόσιες χιλιάδες παιδιά και νέοι, προβλέπεται να διαθέσετε μόλις το 0,007% του κρατικού προϋπολογισμού. Μειώνετε τον προϋπολογισμό για τον αθλητισμό κατά περίπου 33 εκατομμύρια ευρώ από πέρσι και κατά περίπου 60 εκατομμύρια ευρώ από πρόπερσι. 
Με αυτά τα 66 εκατομμύρια ευρώ, που προβλέπεται συνολικά να διαθέσετε, κάποια ποσά θα καλύψουν μισθολογικές και λειτουργικές δαπάνες της Γενικής Γραμματείας Αθλητισμού, των εποπτευόμενων φορέων, καθώς και τις λειτουργικές δαπάνες των σταδίων, των ομοσπονδιών και των αθλητικών συλλόγων. Με τους κατάλληλους υπολογισμούς για την αθλητική ανάπτυξη που αφορά στη διοργάνωση αγώνων, στις ανάγκες αθλητών και προπονητών, στις ανάγκες σε υποδομή ή σε αθλητική επιμόρφωση, δεν θα περισσέψουν πάνω από 5-6 εκατομμύρια ευρώ για όλα τα αθλήματα.
Είναι σημαντικό να τονιστεί, επίσης, ότι στον προϋπολογισμό –και αυτό είναι μία ακόμη αρνητική καινοτομία αυτής της Κυβέρνησης- δεν υπάρχει καμμία ειδική πρόβλεψη για τη σχολική φυσική αγωγή, για την προμήθεια αθλητικού υλικού, τη μεταφορά των μαθητών σε σχολικούς αγώνες, τη συντήρηση αθλητικών εγκαταστάσεων σε σχολεία και δήμους, το σωματειακό αθλητισμό, την αθλητική έρευνα και επιμόρφωση, ούτε, βέβαια, για τον αθλητισμό στην τριτοβάθμια εκπαίδευση.
Δεν έχουν περάσει παρά λίγοι μήνες από τις προγραμματικές δηλώσεις. Όμως και μέχρι προχθές  ο κ. Ιωαννίδης, ο Υφυπουργός του Αθλητισμού, μιλούσε για την αξία του αθλητισμού. Έκανε λόγο για ένα τεράστιο αγαθό της υγείας και του πνεύματος. «Νους υγιής εν σώματι υγιή» έλεγαν οι αρχαίοι ημών πρόγονοι -διότι αρεσκόμαστε εδώ πέρα και στις ρήσεις- και είχαν απόλυτο δίκιο.
Είναι γνωστό ότι ο αθλητισμός επιδρά θετικά στον άνθρωπο, επιδρά και στην υγεία του και στο πνεύμα του. Προάγει αξίες, όπως η αλληλεγγύη, ο σεβασμός, η συλλογικότητα. Όμως, το σημαντικότερο είναι ότι απομακρύνει τα παιδιά, τους νέους ανθρώπους από πολύ επικίνδυνους δρόμους, από την παραβατικότητα και από νοσηρούς εθισμούς. 
Ο κύριος Υφυπουργός, λοιπόν, με πολιτικάντικους λεονταρισμούς εξακολουθεί να υπόσχεται αφειδώς αθλητικά σχολεία, προγράμματα για την εκμάθηση κολύμβησης, προγράμματα για διαβητικούς και ανθρώπους με ειδικές ανάγκες.
Τι συμβαίνει, όμως, στην πραγματικότητα; Όσα αθλητικά γυμνάσια απέμειναν θα κλείσουν λόγω αδυναμίας μεταφοράς των μαθητών. Όλα τα κολυμβητήρια της χώρας είναι υπερχρεωμένα και κλείνουν το ένα μετά το άλλο.
Το πιο τραγικό παράδειγμα, μετά από τις on camera χειραψίες και τους επαίνους, είναι ότι οι παραολυμπιονίκες μας έμαθαν ότι καταργείται το αναπηρικό τους επίδομα.
Σε αυτό εύλογα αναρωτιέται κανείς το εξής: πώς ανάμεσα στους Βουλευτές, που πρόκειται ουσιαστικά να καταψηφίσουν την καταδίκη του ελληνικού αθλητισμού, βρίσκονται και Βουλευτές, οι οποίοι οφείλουν την αναγνώρισή τους, οφείλουν την αγάπη με την οποία ο κόσμος τους περιέβαλε, στον αθλητισμό. 
Μιλάω ευθέως για τον κ. Ιωαννίδη, τον κ. Κικίλια, τον κ. Αηδόνη, την κ. Άννα Καραμανλή, τη γνωστή αθλητικογράφο. Μα, ιδιαιτέρως, μιλάω για τον κ. Πύρρο Δήμα, ο οποίος σήκωσε στους ώμους του έναν ολόκληρο ελληνικό λαό και είναι Πρόεδρος της Ομοσπονδίας Άρσης Βαρών. Πραγματικά, διερωτώμαι τι ακριβώς θα πει σε όλα αυτά τα παιδιά, τι θα πει σ’ αυτούς τους ανθρώπους, που δεν θα μπορέσουν να εκπληρώσουν το έργο τους.
(Χειροκροτήματα από την πτέρυγα του ΣΥΡΙΖΑ-ΕΚΜ)
Είναι σαφές, κύριοι της Κυβέρνησης, ότι για εσάς ο μαζικός αθλητισμός δεν είναι τίποτε άλλο παρά μία λεπτομέρεια. Σήμερα αφού θα έχετε διαλύσει τα πάντα, προσπαθείτε να ξεπουλήσετε και ό,τι απέμεινε. 
Τα ολυμπιακά ακίνητα αποτελούν ένα μεγάλο οικονομικό διακύβευμα για εσάς και τους δανειστές σας. Προφανώς και τα βγάζετε προς πώληση. Ας μη μιλήσουμε για το σκανδαλώδες ξεπούλημα του κερδοφόρου οργανισμού του ΟΠΑΠ.
Κοντολογίς -και τελειώνω γιατί δεν θέλω να φάω το χρόνο- είναι πασιφανές ότι τα νεοφιλελεύθερα μορφώματα, που σας υπαγορεύουν τους υπολογισμούς, δεν έχουν κανέναν ενδιαφέρον για τον αθλητισμό και για τις αξίες που αυτός αντιπροσωπεύει. Το μόνο που τους ενδιαφέρει είναι να εξανεμίσουν κάθε δομή και θεσμό κοινωνικής μέριμνας. 
Αυτός ο προϋπολογισμός, λοιπόν, δεν είναι παρά ένα νεοφιλελεύθερο παραλήρημα και μάλιστα, αποτυχημένο, αφού ακόμα και με αυτήν την άγρια συνταγή, ακόμα και με τη διάλυση κάθε ίχνους κοινωνικής πολιτικής, όχι μόνο δεν καταφέρνετε να καταστήσετε το χρέος βιώσιμο, αλλά το αυξάνετε και υπέρογκα. 
Δεν έχω χρόνο να μιλήσω για πως ο ΣΥΡΙΖΑ οραματίζεται έναν υγιή αθλητισμό με ευγενή άμιλλα και ευ αγωνίζεσθαι. Θα πω μόνο το εξής: Πάνω από όλα για εμάς, καθήκον μας είναι η ανατροπή της δικής σας ανάλγητης συγκυβέρνησης και να είστε σίγουροι ότι πολύ σύντομα ο λαός θα φέρει στη διακυβέρνηση της χώρας μια κυβέρνηση της Αριστεράς με πυρήνα το ΣΥΡΙΖΑ.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΑ ΔΡΙΤΣΕΛΗ",140
"13675"," Ευχαριστούμε την κ.  Δριτσέλη και για την προσπάθειά της να είναι συνεπής στο χρόνο.
Το λόγο έχει η κ. Κεφαλογιάννη, Υπουργός Τουρισμού, για δέκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13676"," Ευχαριστώ, κύριε Πρόεδρε.
Κυρίες και κύριοι συνάδελφοι, έχω την τιμή και την ευθύνη να σας απευθύνομαι από το Βήμα της Βουλής σε μία από τις πιο κρίσιμες στιγμές της χώρας εν μέσω θυέλλης για την πολιτική, οικονομική και ιστορική πορεία της Ελλάδας. Βρισκόμαστε εδώ μέσα σε λίγες μέρες για μια ακόμη κρίσιμη ψηφοφορία.
Συζητούμε σήμερα και καλούμαστε να ψηφίσουμε τον προϋπολογισμό του 2013. Μέσα σε ένα περιβάλλον παρατεταμένης ύφεσης, ολοένα αυξανόμενης ανεργίας και κοινωνικής αστάθειας έχουμε την ευθύνη να πάρουμε τις αποφάσεις αυτές που θα συμβάλουν στην εξισορρόπηση της ελληνικής οικονομίας. 
Δυστυχώς, το κλίμα της χώρας επηρεάζεται και από την αβεβαιότητα που χαρακτηρίζει τις οικονομίες των αναπτυγμένων χωρών. Καμμία χώρα δεν μπορεί να πει κανείς πως δεν έχει επηρεαστεί από την παγκόσμια αυτή οικονομική κρίση. 
Τα χρόνια προβλήματα της Ελλάδας, ωστόσο, και οι συσσωρευμένες παθογένειες της Μεταπολίτευσης συντέλεσαν ώστε να αποτελέσει το αρνητικό σύμβολο της κρίσης αυτής. 
Με τη σημερινή μας ψήφο φέρουμε την ευθύνη και της εικόνας της χώρας στο εξωτερικό. Με τη σημερινή μας ψήφο δίνουμε μια μάχη για την αξιοπιστία μας, τόσο στους Έλληνες πολίτες όσο και στους Ευρωπαίους εταίρους μας. 
Η Ελλάδα κάνει το καθήκον της, παίρνει τα αναγκαία μέτρα που πρέπει να πάρει, εφαρμόζει τις μεταρρυθμίσεις που πρέπει να εφαρμόσει, προχωράει σε οδυνηρές αποφάσεις που φέρνουν τους Έλληνες πολίτες στα όριά τους, δίνει σκληρές μάχες με τις εγχώριες δυνάμεις του λαϊκισμού και της οπισθοδρόμησης. 
Τώρα, όμως, είναι η σειρά της Ευρώπης να σταθεί κι αυτή στο ύψος των περιστάσεων, να αναλάβει τις ιστορικές ευθύνες που της αναλογούν, να δείξει και πάλι την έμπρακτη αλληλεγγύη της σε μια ισότιμη ευρωπαϊκή χώρα που παλεύει σκληρά με τη μεγαλύτερη οικονομική, μεταπολεμική κρίση. 
Αυτή την κρίση καλείται να αντιμετωπίσει και ο προϋπολογισμός του 2013. Ο προϋπολογισμός του 2013 αποτελεί τον κρισιμότερο προϋπολογισμό από το 2010, όταν η Ελλάδα μπήκε σε συνθήκες κρίσης δανεισμού και προσέφυγε στο μηχανισμό στήριξης. 
Δυστυχώς θα είναι το έκτο συνεχόμενο έτος κατά το οποίο η ελληνική οικονομία θα βρίσκεται σε ύφεση. Αυτό το στοιχείο και μόνο δείχνει την ανάγκη να προχωρήσουμε χωρίς κανένα δισταγμό στις αναγκαίες μεταρρυθμίσεις, αποφασιστικά και χωρίς να υπολογίζουμε καμμία σειρήνα του λαϊκισμού που ανεύθυνα και ανέξοδα παραπλανά με ψεύτικες υποσχέσεις τον ελληνικό λαό. 
Κυρίες και κύριοι συνάδελφοι, η στρατηγική της οικονομικής πολιτικής που υπηρετεί ο προϋπολογισμός του 2013 στηρίζεται σε δύο κεντρικές κατευθύνσεις: Πρώτη κατεύθυνση είναι η εδραίωση της δημοσιονομικής εξυγίανσης και προσαρμογής. Στόχος μας η καταπολέμηση της σπατάλης και ο εξορθολογισμός της δημόσιας δαπάνης. 
Δεύτερη κατεύθυνση είναι η προώθηση και η υλοποίηση ενός μεγάλου εύρους πολιτικών και μέτρων για την ανάσχεση των έντονων υφεσιακών πιέσεων και την τόνωση της ρευστότητας στην πραγματική οικονομία. Στόχος μας είναι η δημιουργία πρωτογενούς πλεονάσματος, η περαιτέρω μείωση του ελλείμματος και η μείωση του δημόσιου χρέους. Μόνο έτσι η χώρας μας θα μπορέσει στο άμεσο μέλλον να δημιουργήσει ένα βιώσιμο αναπτυξιακό μοντέλο, ένα μοντέλο, το οποίο θα στηρίζεται στην ανταγωνιστικότητα, στη δημοσιονομική σταθερότητα, στο νοικοκύρεμα του κράτους, στην καταπολέμηση της διαφθοράς και της γραφειοκρατίας και τέλος, στην ανάπτυξη ενός σταθερού και υγιούς επιχειρηματικού περιβάλλοντος, μακριά από τα μοντέλα κρατικοδίαιτης επιχειρηματικότητας του παρελθόντος. 
Μέσα σε αυτό το περιβάλλον που σας περιέγραψα ο ελληνικός τουρισμός μπορεί να αποτελέσει τον καταλύτη της ανάπτυξης. Ο τουρισμός είναι ένα πανίσχυρο όπλο για να αντιμετωπίσουμε την κρίση και τις συνέπειές της, τόσο εντός όσο και εκτός της Ελλάδας.
Μέσα σε λιγότερο από πέντε μήνες από τις προγραμματικές μας δηλώσεις το Υπουργείο Τουρισμού δραστηριοποιήθηκε έντονα και έχει ήδη να παρουσιάσει συγκεκριμένο έργο. 
Ο τουρισμός στην Ελλάδα δεν χρειάζεται απλώς μια επικοινωνιακή στρατηγική για να ανακάμψει. Δεν αρκεί απλά μια ευφάνταστη διαφημιστική καμπάνια για να τον κάνει πάλι προσιτό στις αγορές. Χρειάζεται μια πολυπαραγοντική προσέγγιση που πρέπει να χτιστεί με βάση την ασφάλεια και τη σταθερότητα. Χρειάζεται ασφάλεια για σταθερό οικονομικό περιβάλλον. Χρειάζεται ασφάλεια για επενδύσεις. Χρειάζεται ασφάλεια για ανάπτυξη. Χρειάζεται ασφάλεια για να επισκεφτεί κανείς τη χώρα μας. 
Ο προϋπολογισμός του 2013 μπορεί –και πρέπει- να εξασφαλίσει το αίσθημα ασφάλειας και σταθερότητας. Ο τουρισμός μπορεί – και πρέπει- να είναι τομέας αιχμής. Ο τουρισμός μπορεί – και πρέπει- να είναι ο αγγελιοφόρος των καλών μηνυμάτων, λειτουργώντας με δύο καθοριστικούς τρόπους: Ως αναπόσπαστο μέρος του ΑΕΠ στο οποίο κατέχει υψηλό ποσοστό και στοχεύει να κατακτήσει ακόμη υψηλότερο και ως μεσολαβητής ανάμεσα στην Ελλάδα και στην παγκόσμια κοινότητα. Μπορεί να επανορθώσει την εικόνα της χώρας στο εξωτερικό και να αυξήσει την αξιοπιστία της. Μπορεί να γίνει ο μαγνήτης για την προσέλκυση σημαντικών επενδύσεων.
Ο τουρισμός είναι ένα αναπόσπαστο κομμάτι της εθνικής πολιτικής, ένας μοχλός δύναμης και εξόδου της χώρας από την κρίση. Ήρθε η ώρα να συνειδητοποιήσουμε την αναγκαιότητα του τουρισμού και να συμβάλουμε στη σταθερή του ανάπτυξη βάσει ενός σχεδίου εθνικής στρατηγικής. 
Κυρίες και κύριοι συνάδελφοι, εν μέσω κρίσης, εν μέσω θερινής τουριστικής περιόδου και της πολιτικής αστάθειας που είχαν προκαλέσει οι δύο προεκλογικές περίοδοι του 2012 μπορέσαμε να υλοποιήσουμε τους πρώτους μας στόχους. 
Μέσα σε πολύ μικρό χρονικό διάστημα συστήσαμε το Υπουργείο, μια αναγκαία θεσμική προϋπόθεση για να μπορέσει ο τουρισμός να λειτουργήσει ξανά, συγκροτήσαμε την Ειδική Υπηρεσία Προώθησης και Αδειοδότησης τουριστικών επενδύσεων και την Ειδική Υπηρεσία Συντονισμού και Εφαρμογής του Υπουργείου Τουρισμού, επαναλειτουργήσαμε το πρόγραμμα του ΕΟΤ «Τουρισμός για όλους», καταργήσαμε τον ΟΤΕΚ και συγχωνεύσαμε τις εκπαιδευτικές μονάδες του στο Υπουργείο Τουρισμού, θέσαμε σε εφαρμογή το πρόγραμμα «Πράσινος Τουρισμός» και το πρόγραμμα «Εναλλακτικός Τουρισμός», δώσαμε έμφαση στις τουριστικές επενδύσεις και τις κρίσιμες ειδικές μορφές τουρισμού, συνεργαστήκαμε με το Υπουργείο Περιβάλλοντος, Ενέργειας και Κλιματικής Αλλαγής και θέτουμε σε εφαρμογή το ειδικό χωροταξικό πλαίσιο για τον τουρισμό, παλέψαμε σκληρά για την εικόνα της χώρας στο εξωτερικό επισκεπτόμενοι συγκεκριμένες χώρες, αγορές κλειδιά. 
Ο χρόνος ήταν λίγος και οι ανάγκες πολλές και η αίσθηση του επείγοντος καταιγιστική. Πολλές από τις δράσεις του προγράμματός μας έχουν ήδη ξεκινήσει να σχεδιάζονται για να υλοποιηθούν με το νέο έτος. 
Με πολύ συγκεκριμένα βήματα προχωράμε άμεσα για να αντιμετωπίσουμε την ανεργία με την υλοποίηση προγραμμάτων συνεχιζόμενης επαγγελματικής κατάρτισης, για να συμβάλουμε στην ταχεία απορρόφηση των κονδυλίων του ΕΣΠΑ και την ορθή αξιοποίησή τους, για να συγκροτήσουμε ένα νέο νομικό πλαίσιο που θα αντιμετωπίσει χρόνιες δυσλειτουργίες στην ανάπτυξη της επιχειρηματικότητας του κλάδου και την αναβάθμιση των τουριστικών υπηρεσιών, για να στηρίξουμε νομοθετικά κρίσιμες και σημαντικές κατηγορίες του ειδικού τουρισμού, για να επεξεργαστούμε σχέδια αναβάθμισης των υποδομών και υπηρεσιών των λιμανιών της χώρας, για να προωθήσουμε ένα σχέδιο νόμου σε συνεργασία με τα Υπουργεία Ναυτιλίας και Οικονομικών που να ρυθμίζει τα θέματα που σχετίζονται με το θαλάσσιο τουρισμό, για να οργανώσουμε ένα νέο θεσμικό πλαίσιο που να επιτρέπει την τουριστική εκμετάλλευση του πλούτου της χώρας σε ιαματικούς πόρους και την ανάπτυξη της επιχειρηματικότητας στο συγκεκριμένο κλάδο, για να συνεργαστούμε σταθερά με το Υπουργείο Υγείας με στόχο τη δημιουργία εθνικού, στρατηγικού σχεδίου για τον ιατρικό τουρισμό, για να απλοποιήσουμε τη διαδικασία αδειοδότησης των τουριστικών επιχειρήσεων που εποπτεύουμε, για να καταρτίσουμε πλήρες σχέδιο για τη στήριξη του τουρισμού στην Αθήνα και την ανάκτηση του κρίσιμου ρόλου της στον ελληνικό τουρισμό, για να επιταχύνουμε τις διαδικασίες του διαγωνισμού για τη μετατροπή μεγάλης ολυμπιακής εγκατάστασης σε συνεδριακό κέντρο της Αθήνας με στόχο τη στήριξη της πόλης ως τουριστικό προορισμό και τη διεύρυνση της τουριστικής περιόδου, για να εντατικοποιήσουμε σε συνεργασία με τον Υπουργείο Εξωτερικών όλες τις απαραίτητες ενέργειες για τη διευκόλυνση χορηγήσεων- θεωρήσεων βίζα σε χώρες υψηλού τουριστικού ενδιαφέροντος, για να οργανώσουμε ριζικά τον Ελληνικό Οργανισμό Τουρισμού φτιάχνοντας σε ένα πολύ σύντομο χρονικό διάστημα ένα νέο, σύγχρονο ΕΟΤ που θα ανταποκρίνεται στις αυξημένες ανάγκες του σήμερα.
Κυρίες και κύριοι συνάδελφοι, μέσα στο 2013, παρ’ όλη την εξαιρετικά δύσκολη δημοσιονομική κατάσταση και τους ελάχιστους πόρους που διαθέτουμε μπορούμε να φέρουμε ξανά τον τουρισμό στο παγκόσμιο προσκήνιο. Μπορούμε να βάλουμε τα θεμέλια για να ξαναγίνει η Ελλάδα μια πανίσχυρη, παγκόσμια τουριστική δύναμη. 
Οι αλλαγές που πρέπει να γίνουν είναι μεγάλες, πάντα όμως, με μέτρο, γνώση και συναίσθηση πως δεν μπορούν να κατασπαταλώνται χρήματα του ελληνικού δημοσίου. Με το ελάχιστο δυνατό στο πλαίσιο του προϋπολογισμού ο τουρισμός μπορεί να αποτελέσει ένα μεγάλο βήμα εξόδου της χώρας από την κρίση. 
Παρά τις δυσκολίες που βιώνουμε λόγω της παρατεταμένης ύφεσης, παρόλη τη δυσφήμιση που έχει υποστεί το όνομα της Ελλάδας, η χώρα μπορεί να βασιστεί στην τουριστική της δύναμη για να αναπτυχθεί. Καθοριστικό βήμα σε αυτήν την προσπάθεια αποτελεί η χάραξη συγκροτημένης στρατηγικής επικοινωνίας του ελληνικού τουρισμού, η οποία θα έχει ως κεντρικό άξονα τον επανακαθορισμό της θέσης της Ελλάδας στην παγκόσμια τουριστική αγορά. 
Η Ελλάδα αποτελεί κορυφαίο εθνικό όνομα. Στόχος μας είναι να αποκαταστήσουμε την εικόνα της χώρας στο εξωτερικό και να την επαναφέρουμε στο χάρτη των μεγάλων τουριστικών δυνάμεων. Το μεγαλύτερό μας πλεονέκτημα είναι όλα εκείνα τα στοιχεία που συνθέτουν τη διαχρονική εικόνα μας. 
Η Ελλάδα έχει μοναδικά χαρακτηριστικά και αξίες. Αυτά ακριβώς είναι που πρέπει να διαφυλάξουμε και να αναδείξουμε, ως τα συγκριτικά μας πλεονεκτήματα έναντι των υπόλοιπων αγορών.
Η Ελλάδα είναι μια υπογραφή κύρους και φήμης. Η μοναδικότητα του ονόματος «Ελλάδα» ξεπερνάει την οικονομική κρίση ή την κρίση ταυτότητας που έχει υποστεί τα τελευταία χρόνια η χώρα. Η Ελλάδα είναι κάτι παραπάνω από τη σημερινή μας εικόνα. 
Οι κρίσεις στην ιστορία μας είναι πολλές. Η Ελλάδα όμως, είναι ακόμη –και θα είναι για πάντα- ένα ισχυρό όνομα. Αυτή τη στιγμή υπάρχει η ανάγκη να κάνουμε το μεγάλο βήμα μπροστά, να διεκδικήσουμε ένα καλύτερο αύριο με σύγχρονους, διεθνείς και εξωστρεφείς όρους, να διεκδικήσουμε δυναμικά την επανατοποθέτηση της Ελλάδας εκεί που της αξίζει, στην κορυφή. Υπάρχει ανάγκη να θυμηθούμε την ιστορία μιας χώρας που μπορεί και βγαίνει νικήτρια, στηριζόμενη στην ανεκτίμητη αξία των αρχών και των αξιών που θα την ακολουθούν για πάντα. 
Αυτή είναι μια κρίσιμη εθνική προσπάθεια, μια προσπάθεια που ξεπερνάει συγκυρίες, μικροκομματικές σκοπιμότητες, κοντόφθαλμους λαϊκισμούς. Είναι μια προσπάθεια που πρέπει να ενώνει, να συνθέτει, να παράγει αισιοδοξία, δύναμη, ελπίδα. Είναι μια προσπάθεια που μας χρειάζεται όλους και όλες. 
Κυρίες και κύριοι συνάδελφοι, ο τουρισμός είναι μια συνεχής υπενθύμιση της δυναμικής της χώρας μας και της σημασίας της στον παγκόσμιο χάρτη. 
Παρ’ ότι η κρίση, η ανασφάλεια και η απομόνωση τείνουν να παραγκωνίσουν τις δυνατότητες της Ελλάδας, ο τουρισμός με τις ανάγκες και τους στόχους του είναι εδώ για να υπενθυμίσει σε όλους πως ζούμε σε μια χώρα με ασύγκριτες φυσικές ομορφιές, με δημιουργικούς ανθρώπους, με μεγάλη ιστορική και πολιτιστική παράδοση. 
Οι φυσικές ομορφιές της χώρας, όμως, δεν αρκούν για να αλλάξει η σημερινή πραγματικότητα. Χρειάζονται θυσίες και δεσμεύσεις. Χρειάζεται καθημερινός αγώνας. Χρειάζεται πίστη πως μπορούμε να βγούμε από την κρίση και να πάρουμε τη μοίρα της χώρας στα χέρια μας. Χρειάζεται η Ελλάδα που ξέρει να κερδίζει τις μάχες που δίνει. 
Σε μια τέτοια συγκυρία καλούμαστε να πάρουμε αποφάσεις από τις οποίες εξαρτάται το μέλλον της χώρας, από τις οποίες εξαρτάται το μέλλον των πολιτών που τα τελευταία χρόνια έχουν θυσιάσει πολλά, των πολιτών που παλεύουν καθημερινά για να αντεπεξέλθουν στις δυσκολίες της κρίσης. 
Η ευθύνη αυτή ξεπερνά τις κομματικές μας ταυτότητες. Στην ευθύνη αυτή έχουμε όλοι μερίδιο. Στόχος μας είναι η Δευτέρα να είναι μια καλύτερη μέρα για την Ελλάδα, μια νέα μέρα που μπορεί να φέρει ελπίδα και ανάπτυξη. Αυτή τη μάχη της ελπίδας δίνει με όλη του τη δύναμη ο Πρωθυπουργός της χώρας και μαζί του όλοι και όλες όσοι συνθέτουν και στηρίζουν την Κυβέρνηση εθνικής ευθύνης, όλες και όλοι οι Έλληνες. 
Σας ζητώ να πείτε «ναι» σε αυτή την ελπίδα, να πείτε «ναι» στην Ελλάδα που κερδίζει. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΟΛΓΑ ΚΕΦΑΛΟΓΙΑΝΝΗ",222
"13677"," Ευχαριστούμε κι εμείς.
Το λόγο έχει η κ. Αραμπατζή για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13678"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, για μας τους νέους Βουλευτές η συμμετοχή μας στη διαδικασία συζήτησης του κρατικού προϋπολογισμού έχει σίγουρα ιδιαίτερη σημειολογία και αυτό γιατί είναι αναμέτρηση με την αλήθεια και την ευθύνη που επιβάλλει η ελπίδα της ανανέωσης της κοινωνίας και των συμπολιτών μας.
Δεν υπάρχει αμφιβολία ότι θα θέλαμε να έχουμε μπροστά μας ευχάριστες και λαοφιλείς επιλογές. Δυστυχώς, καλούμαστε να πάρουμε αποφάσεις σε ένα σκηνικό δραματικό. Βρισκόμαστε μπροστά σε ένα σκληρό προϋπολογισμό, συνέχεια και απότοκο του σκληρότερου πακέτου μέτρων που κληθήκαμε να ψηφίσουμε σε ένα σκηνικό έκτακτης ανάγκης σε ένα κάλεσμα εθνικής σωτηρίας.
Δεν ήταν εύκολο, δεν ήταν σίγουρα ανέξοδο. Δεν βρεθήκαμε, όμως, εδώ για να γινόμαστε απλά αρεστοί. Η εποχή της ουτοπίας και του λαϊκισμού έχει παρέλθει ανεπιστρεπτί. Τα απόνερά της μαζεύουμε στη σανίδα του Καρνεάδου και πάνω σε αυτή αναγκαζόμαστε να θυσιάσουμε και αυτούς που δεν φταίνε κόβοντάς τους μισθούς και συντάξεις, επιβάλλοντας υπερβολικές υποχρεώσεις. Μπορεί άδικα, αλλά σίγουρα όχι άσκοπα, γιατί ο προϋπολογισμός είναι σκληρός και εν πολλοίς άδικος, αλλά επιτακτικά αναγκαίος όχι μόνο γιατί αποτελεί την εφαρμογή των συμβατικών μας υποχρεώσεων, αλλά γιατί διαμορφώθηκε στο πλαίσιο μιας ευρύτερης εθνικής προσπάθειας της Κυβέρνησης εθνικής σωτηρίας. Πολύ περισσότερο, όμως, γιατί είναι μετά από πολλά χρόνια ο πρώτος πλεονασματικός, αφού για το 2013 προβλέπεται πρωτογενές πλεόνασμα ύψους 748 εκατομμυρίων ευρώ. 
Ψηφίσαμε μέτρα που επιβάλλουν δύσκολες και επώδυνες θυσίες. Πληρώνουμε λάθη του παρελθόντος, πληρώνουμε, όμως, και λάθη και εμμονές εξάντλησης της αυστηρότητας των εταίρων μας, που και αυτοί στη δικαιολογία της ανυποληψίας μας έβρισκε μέχρι πρότινος πρόσφορο έδαφος, γι’ αυτό και ήταν επιτακτική ανάγκη να επικυρώσουμε την αποκατάσταση της χαμένης αξιοπιστίας μας, αυτής που κέρδισε ο Πρωθυπουργός Αντώνης Σαμαράς και η Κυβέρνηση εθνικής ευθύνης ψηφίζοντας παραμονή της χώρας στο ευρώ ως τη μόνη ασφαλή λύση, ως τη γνήσια λαϊκή επιταγή. 
Ο προϋπολογισμός, ευτυχώς, δεν είναι μόνο υπόδειξη θυσιών και τιμωρία, είναι οδός ασφαλής, οδός διαφυγής προς τα εμπρός. Η δόση των 31,5 δισεκατομμυρίων είναι ανάσα ζωής στην πιστωτική ασφυξία που στραγγαλίζει την οικονομία μας και τον ταλαίπωρο παραγωγικό ιστό. Είναι ανάσα για εκατομμύρια καταθέτες, για εκατοντάδες χιλιάδες μικρομεσαίους που καίγονται για κάποιο δάνειο, για ένα κεφάλαιο κίνησης για τις επιχειρήσεις τους, πριν οδηγηθούν κι αυτοί οι λίγοι εναπομείναντες σε ένα ακόμη λουκέτο. 
Αφορά χιλιάδες εργαζομένους του ιδιωτικού τομέα που κινδυνεύουν να χάσουν τις δουλειές τους επειδή τα αποθέματα ρευστότητας στέρευσαν και οι ακάλυπτες επιταγές περίσσεψαν. Αφορά, όμως, και το σπουδαιότερο, την εξόφληση των ληξιπρόθεσμων οφειλών του κράτους προς τους ιδιώτες, τους επιχειρηματίες που χρόνια τώρα δαιμονοποιούνταν, για να πάψει επιτέλους ο παραλογισμός ενός κράτους που κυνηγά και σφίγγει τη θηλιά στο λαιμό του επιχειρηματία απαιτώντας φόρους και εισφορές, όταν το ίδιο είναι ασυνεπές στις οφειλές του. Είναι ευτύχημα, λοιπόν, ότι ο προϋπολογισμός προβλέπει πληρωμή ληξιπρόθεσμων οφειλών του δημοσίου προς του ιδιώτες ύψους 7 δισεκατομμυρίων.
Είπα ότι πρέπει να πούμε αλήθεια και η αλήθεια πορεύεται πλάι με την αυτοκριτική, η τελευταία μάλιστα τη βοηθά να αλλάξει. Η αυτοκριτική είναι ότι υπάρχουν λύσεις χωρίς δημοσιονομικό κόστος. Αυτές πρέπει να εφαρμόσουμε αμέσως. Δεν μπορούμε να αντιμετωπίζουμε το καθεστώς της συνυπηρέτησης των συζύγων δημοσίων υπαλλήλων με τα κριτήρια του χθες. Δεν μπορούμε να απαιτούμε από τις οικογένειες που περικόπτονται οι μισθοί τους, να στήνουν δυο νοικοκυριά και να επαιτούν στα πολιτικά γραφεία για το αυτονόητο. Οφείλουμε να αλλάξουμε τις σχετικές διατάξεις. 
Την ελληνική οικογένεια και τη σπουδάζουσα νεολαία μας πρέπει να στηρίξουμε, αλλάζοντας και το καθεστώς των μεταγραφών. Αφαιμάζουμε τα ελληνικά εισοδήματα ή ακόμη χειρότερα στερούμε τα παιδιά μας από τις σπουδές τους, όταν συνεχίζουμε να διασκορπίζουμε τα αδέρφια-φοιτητές σε διαφορετικές πόλεις. Είναι αναγκαία η σχεδιαζόμενη νομοθετική πρωτοβουλία και η όσο το δυνατόν ελαστικότερη διεύρυνση των κριτηρίων της. 
Μιλώντας για την οικογένεια δεν μπορώ να μην αναφερθώ στο πετρέλαιο θέρμανσης. Η εξίσωση του ειδικού φόρου κατανάλωσης για την πάταξη του λαθρεμπορίου ήταν, θα μου επιτρέψετε να πω, μια εύκολη λύση με δυσανάλογο κοινωνικό κόστος. Δεν μπορεί μεσούσης της οικονομικής κρίσης να αφήνουμε τα νοικοκυριά να παγώνουν. 
Το κόστος από την αλόγιστη ξύλευση των δασών, από τα νοσήλια αυτών που θα αρρωστήσουν και τελικά από την υστέρηση εσόδων από τη συνολική κατανάλωση καυσίμων την έχουμε συνυπολογίσει; Βεβαίως, το επίδομα θέρμανσης και η πρόσφατη διεύρυνση των κριτηρίων του, παρά τις όποιες αδικίες στον προσδιορισμό, αποκαθιστά τελικά τη φετινή τιμή σχεδόν στα περσινά επίπεδα. Αλλά, δυστυχώς, χάθηκε πολύτιμος χρόνος και οι καταναλωτές, υπό το φόβο της παγωνιάς, στράφηκαν ήδη σε εναλλακτικές μορφές, χάνοντας και αυτοί το προνόμιο του επιδόματος και το κράτος τα αναμενόμενα έσοδα από τους φόρους.
Στο νομό από όπου προέρχομαι, στο Νομό Σερρών, που αν και από τους ψυχρότερους δεν εντάσσεται, δυστυχώς, στην πρώτη ζώνη κριτηρίων, οι πλειοψηφία των νοικοκυριών δεν θα ανάψει φέτος καλοριφέρ. 
Κυρίες και κύριοι συνάδελφοι, σήμερα είναι περισσότερο από ποτέ αναγκαίες οι τολμηρές διαρθρωτικές αλλαγές, η προσέλκυση επενδύσεων και η ανασυγκρότηση της παραγωγικής βάσης της χώρας. Σημαντικό εργαλείο ανάπτυξης είναι οι αποκρατικοποιήσεις και η βέλτιστη αξιοποίηση της περιουσίας του δημοσίου. 
Πρέπει να προχωρήσουμε αποφασιστικά στοχεύοντας κυρίως στους τομείς, όπως η γεωργία και η κτηνοτροφία, που η Ελλάδα είχε συγκριτικό πλεονέκτημα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Και λέω «είχε» συνειδητά, γιατί οι εκθέσεις της Τράπεζας της Ελλάδος είναι αποκαρδιωτικές. Δεν επιτρέπεται στην Ελλάδα, χώρα κατ’ εξοχήν γεωργοκτηνοτροφική, να εισάγει το 82% των εγχώριων αναγκών της σε προϊόντα του κλάδου, απομειώνοντας την ανταγωνιστικότητά της σε ένα περιβάλλον με δυναμική και δυνατότητες. Είναι ανεπίτρεπτο να καταναλώνουμε πατάτες από την Αίγυπτο, λεμόνια από την Αργεντινή, σταφύλια από την Ιταλία, αλεύρι από τον Καναδά, μοσχάρι από τη Γερμανία. Φτάνουν τα αυτοκίνητα που καταναλώνουμε. 
Είμαι από αυτούς που πιστεύουν ότι οι στρατηγικοί στόχοι στον πρωτογενή τομέα είναι κλειδί επανεκκίνησης της ελληνικής οικονομίας. Δυστυχώς, τις τελευταίες δεκαετίας η αγροτική οικονομία περιοριζόταν σε μια γραφειοκρατική διαχείριση των κοινοτικών ενισχύσεων χωρίς σχέδιο, πρόβλεψη και έρευνα των αγορών, χωρίς την αναγκαία κατεύθυνση των αγροτών με όρους μάρκετινγκ. 
Ωστόσο, η μεγάλη οικονομική κρίση που βιώνουμε μπορεί να αποδειχτεί ευκαιρία αν στηρίξουμε την ηλικιακή ομάδα των σαραντάρηδων αγροτών που επιστρέφουν στη γεωργία. Επιστροφή σε αυτά που είμαστε δυνατοί, λοιπόν. 
Κυρίες και κύριοι συνάδελφοι, ο προϋπολογισμός του 2013 είναι η πρώτη φορά μετά την κρίση του 2009 που απηχεί έναν κυβερνητικό σχεδιασμό συγκεκριμένο, ρεαλιστικό, υλοποιήσιμο, τεκμηριωμένο. Είναι, όμως, και ο κρισιμότερος για τη χώρα και ο σκληρότερος για τους πολίτες. Αυτή η Κυβέρνηση με την ηράκλεια προσπάθεια που επιδεικνύει είναι σίγουρα η τελευταία ευκαιρία για τη χώρα. Η ελληνική εθνική αντιπροσωπεία τόλμησε την πιο κρίσιμη και επώδυνη απόφαση τα τελευταία τριάντα επτά χρόνια. Είναι καιρός να κάνουν και οι εταίροι μας το χρέος τους. 
Με πλήρη συναίσθηση της ευθύνης και αισιοδοξία για την Ελλάδα από την αρχή υπερψηφίζω τον προϋπολογισμό.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΑΡΑΜΠΑΤΖΗ",36
"13679"," Ευχαριστούμε κι εμείς.
Ο κ. Ρήγας έχει το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13680"," Κυρίες και κύριοι συνάδελφοι, είναι ιστορικά αποδεδειγμένο ότι στον καιρό του κατακλυσμού η πολιτική τάξη που ασκεί την εξουσία υφίσταται τις ολέθριες και δυσμενείς συνέπειές του. 
Εμείς στο ΠΑΣΟΚ τα τελευταία χρόνια, που αναλάβαμε το βάρος της μεγάλης ευθύνης, το έχουμε βιώσει και σε προσωπικό και σε συλλογικό επίπεδο.
Θα πρέπει, όμως, κάποιοι να μη θεωρούν ότι μέσα από αυτή την τεράστια κρίση θα διαφύγουν με μία σύγχρονη Κιβωτό του Νώε. Κανείς δεν πρόκειται να σωθεί, εάν δεν συμφωνήσουμε, όλο το πολιτικό σύστημα που ομνύει στη Δημοκρατία, ότι ορισμένες μίνιμουμ συναινέσεις και συγκλίσεις είναι απαραίτητες. 
Αντί γι’ αυτό, όμως, δυστυχώς τις τελευταίες ημέρες, πέρα από τους οπαδούς, τους τελευταίους παγκόσμια, του απομονωτισμού και της πολιτικής του Εμβέρ Χότζα, είχαμε και ζηλωτές γκιλοτίνας, οι οποίοι εμφανίστηκαν με κηρύγματα μισαλλοδοξίας και διχασμού εδώ στη Βουλή.
Ας το αντιπαρέρθουμε κι ας θεωρήσουμε ότι είναι κάποιες μοναδικές εξαιρέσεις που δεν απηχούν την κυρίαρχη άποψη σε αυτόν εδώ το χώρο.
Κυρίες και κύριοι συνάδελφοι, ο προϋπολογισμός για πάρα πολλά χρόνια ήταν στην ουσία η αριθμητική, η λογιστική αποτύπωση ακραίων επιθυμιών. Ήταν, σε τελική ανάλυση, οι δαπάνες, αυτά που το πελατειακό κράτος ήθελε για να εξυπηρετήσει και να ανταποκριθεί στις υποσχέσεις που είχε δώσει. Τα έσοδα; Εικονικά, αναξιόπιστα. Τα αποδεκάτιζε η φοροδιαφυγή και οι φοροαπαλλαγές. Η τρύπα του προϋπολογισμού καλυπτόταν από δανεισμό. Το έλλειμμα μεγάλωνε. Αυτό, όμως, έφερε το σημερινό χάλι.
Σήμερα, δυνατότητα για περαιτέρω δανεισμό δεν υπάρχει. Η δημοσιονομική προσαρμογή είναι απαραίτητη.
Ο προϋπολογισμός που συζητάμε σήμερα είναι προϋπολογισμός ο οποίος ανταποκρίνεται στις σημερινές ανάγκες δημοσιονομικής προσαρμογής. Και από μόνος του, βεβαίως, είναι μία αναγκαία, αλλά όχι ικανή, προϋπόθεση για να βγούμε από την κρίση.
Η Ελλάδα δεν μπορεί να πορεύεται στο μέλλον με τη μετρολογία και με την υλοποίηση προϋπολογισμών λιτότητας.
Παράλληλα, οι αναγκαίες προϋποθέσεις, δίπλα από τον προϋπολογισμό, είναι όλα εκείνα τα μέτρα τα οποία απαιτούν κι από εμάς, στο εσωτερικό, τις αναγκαίες μεταρρυθμίσεις και κινήσεις, αλλά και από τους Ευρωπαίους δανειστές μας και συμμάχους μας να κάνουν το χρέος τους.
Θα πρέπει σε αυτήν τη φάση -από τη στιγμή που ο ελληνικός λαός υφίσταται τεράστιες θυσίες, τα μέτρα είναι επώδυνα σε σύγκριση με τα μέτρα που πάρθηκαν σε άλλες χώρες- και η Ευρώπη να δηλώσει και να δείξει έμπρακτα την αλληλεγγύη της. Θα πρέπει να κάνουν και αυτοί το καθήκον τους. Απέναντι σε αυτές τις θυσίες που υφίσταται ο ελληνικός λαός, πρέπει, χωρίς καθυστέρηση, πέρα από την εκταμίευση της δόσης, η οποία είναι αναμενόμενη, να υπάρξουν και όλα εκείνα τα μέτρα που θα τονώσουν την ανάπτυξη της χώρας σε ένα εντελώς -νέο, όμως- παραγωγικό και αναπτυξιακό μοντέλο, το οποίο εμείς οφείλουμε να σχεδιάσουμε κι εμείς οφείλουμε να βάλουμε σε λειτουργία.
Παράλληλα, λοιπόν, με τον προϋπολογισμό θα πρέπει να έχουμε υπ’ όψιν μας ότι το δημόσιο χρέος πρέπει να καταστεί βιώσιμο και η οικονομία να επανακκινήσει για να υπηρετήσει ένα νέο, βιώσιμο, αναπτυξιακό μοντέλο.
Ο προϋπολογισμός αυτός, ο προϋπολογισμός της ανάγκης, θα πρέπει, εκτός των άλλων, να χαρακτηρίζεται και από δύο βασικές αρχές: Της δικαιοσύνης και της αποτελεσματικότητας. Και όταν λέμε «αρχή της δικαιοσύνης» σημαίνει ότι θα πρέπει να δείξουμε ιδιαίτερη προσοχή στις ευαίσθητες κοινωνικά ομάδες και σε κάποιες περιοχές με χαρακτηριστικές ιδιαιτερότητες.
Ήδη ο συνάδελφος από τα Δωδεκάνησα αναφέρθηκε. Αναφέρομαι στο νησιωτικό χώρο όπου και το Σύνταγμά μας, αλλά και οι ίδιες οι συνθήκες που επικρατούν, επιβάλλουν μία ιδιαίτερη μεταχείριση σε δύο τομείς: Στον τομέα της προσπελασιμότητας, στον τομέα της επικοινωνίας και στον τομέα της υγείας. Είναι δύο τομείς, όπου στο νησιωτικό χώρο δεν μπορούμε να κάνουμε εκπτώσεις. Υπάρχουν κι άλλα ζητήματα, βέβαια, αναπτυξιακά, φορολογικά, τα οποία θα συζητηθούν. Σε αυτούς όμως τους τομείς, δεν μπορούμε να κάνουμε εκπτώσεις. 
Και όταν λέω «αρχή της αποτελεσματικότητας», κύριε Υπουργέ, αναφέρομαι στην αυτοδιοίκηση. Η αυτοδιοίκηση δεν πρέπει να βγει ο χαμένος του σημερινού προϋπολογισμού. Θα πρέπει να λάβουμε υπ’ όψιν μας ότι με βάση τα όσα προβλέπει ο νόμος, η αυτοδιοίκηση θα υπολείπεται όσον αφορά τη χρηματοδότησή της περίπου 1,7 δισεκατομμύρια. Αυτά τα ποσά δεν λείπουν από μία συγκεκριμένη επαγγελματική ομάδα. Λείπουν από ένα ζωντανό θεσμό, ο οποίος καλείται να παρέχει υπηρεσίες στους πολίτες κάθε μορφής και φύσης.
Η αυτοδιοίκηση, λοιπόν, η οποία ελάχιστα έχει συμβάλει στη διόγκωση του δημοσίου χρέους και η οποία δεν είναι, όπως κάποιοι θέλουν να την παρουσιάσουν, εστία διαφθοράς, πρέπει να ενισχυθεί όχι με τη λογική της ενίσχυσης των δημάρχων ή των αιρετών, αλλά να ενισχυθεί για να μπορέσει να ανταποκριθεί στο ρόλο της απέναντι στην κοινωνία.
Μην ξεχνάμε ότι στην αυτοδιοίκηση έχει φορτωθεί ένα μεγάλο μέρος κοινωνικών παροχών κι ένα μεγάλο μέρος υπηρεσιών. Νέες αρμοδιότητες της δίνονται μέσα στο 2013. Οφείλει η πολιτεία, μέσα στη λογική της δικαιοσύνης και της αποτελεσματικότητας, κατά την υλοποίηση του προϋπολογισμού, να δει πώς τα ποσά αυτά που προβλέπονται από το νόμο, θα δοθούν στην αυτοδιοίκηση για να μπορέσει να ανταποκριθεί στο ρόλο της.
Με την ελπίδα ότι αυτός ο προϋπολογισμός είναι η βάση πάνω στην οποία θα χτίσουμε ένα καινούργιο ξεκίνημα, μία νέα αφετηρία για να μπορέσουμε ως χώρα και ως λαός να ελπίζουμε για ένα καλύτερο μέλλον, καλώ τους συναδέλφους να τον υπερψηφίσουν.
Ευχαριστώ.
(Χειροκροτήματα από την πτέρυγα του ΠΑΣΟΚ και της Νέας Δημοκρατίας)","ΠΑΝΑΓΙΩΤΗΣ ΡΗΓΑΣ",443
"13681"," Το λόγο έχει ο κ. Αθανάσιος Μπούρας.
Μετά θα δώσουμε το λόγο στον Υπουργό κ. Μαυραγάνη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13682"," Ευχαριστώ, κύριε Πρόεδρε.
Κυρίες και κύριοι συνάδελφοι, ο προϋπολογισμός του 2013 αποτυπώνει την ευρύτερη εθνική προσπάθεια που στηρίζουν τρία κόμματα στην Κυβέρνηση εθνικής ευθύνης του Αντώνη Σαμαρά για δημοσιονομική προσαρμογή και σταδιακή επανεκκίνηση της πραγματικής οικονομίας, έτσι ώστε η χώρα να βγει από αυτή την πρωτοφανή, μεγάλη οικονομική κρίση.
Ο συγκεκριμένος προϋπολογισμός είναι ο πιο ρεαλιστικός προϋπολογισμός των τελευταίων ετών. Είναι ο πιο κρίσιμος. Και πιστεύω να αποδειχθεί ο πιο χρήσιμος για τη σωτηρία της χώρας.
Δεν προσπαθεί να ωραιοποιήσει την κατάσταση. Προσπαθεί να αποτυπώσει τις πραγματικές εξελίξεις και δίνει προτεραιότητα στην έκφραση ισχυρής πολιτικής βούλησης για την παραμονή της χώρας εντός της ευρωζώνης, την ανάκτηση της αξιοπιστίας της χώρας, που είναι το διαβατήριο για την ανάκαμψη της οικονομίας, τη δημιουργία νέων θέσεων εργασίας και την προστασία των ασθενέστερων κοινωνικών ομάδων.
Η ψήφισή του θα είναι μία πράξη που θα στείλει ισχυρά μηνύματα όχι μόνο προς την ελληνική κοινωνία, αλλά και προς τη διεθνή κοινότητα και τους θεσμικούς μας εταίρους, ιδιαίτερα αυτές τις ώρες και τις επόμενες ημέρες.
Κυρίες και κύριοι συνάδελφοι, παρά τις μεγάλες δυσκολίες που αντιμετωπίζει η χώρα μας, η Αντιπολίτευση και κυρίως η Αξιωματική Αντιπολίτευση, πέρα από στείρα κριτική και γενικόλογες διαπιστώσεις ότι ο προϋπολογισμός δήθεν είναι ανεδαφικός και ότι οι στόχοι του δεν θα επιτευχθούν, δεν παρουσίασε ποτέ τις δικές της –συγκεκριμένα όμως- προτάσεις.
Η πολιτική του κ. Τσίπρα είναι πολιτική μηδενικής διεξόδου από την κρίση, γιατί δεν μας έχει εξηγήσει ποτέ με ποιο τρόπο θα αυξήσει το ΑΕΠ της χώρας, πού θα βρει τα χρήματα. Αντ’ αυτού, ο Πρόεδρος του ΣΥΡΙΖΑ λέει «όχι» στις αποκρατικοποιήσεις, «όχι» στην αξιοποίηση της δημόσιας περιουσίας, «όχι» στην προσέλκυση επενδύσεων, φτάνοντας, μάλιστα, στο σημείο να εκφοβίζει τους ξένους επενδυτές με την τελευταία του συνέντευξη σε γερμανική εφημερίδα, προσφέροντας τη χειρότερη υπηρεσία για τη σωτηρία της πατρίδος, ενώ αφήνει τους κάθε λογής Παναγούληδες να μας απειλούν με ανήκουστες παροτρύνσεις προς το λαό.
Κυρίες και κύριοι συνάδελφοι, ο δρόμος για την οικονομική ανάκαμψη δεν είναι βατός. Είναι δύσκολος και προϋποθέτει αντοχή και πολλή δουλειά. Πρέπει να γίνονται σταθερά βήματα προκειμένου να υπάρξει βελτίωση και να βγάλουμε τη χώρα από αυτήν τη μεγάλη κρίση που βρίσκεται.
Είναι προσωπική δέσμευση του Πρωθυπουργού, Αντώνη Σαμαρά, ότι μόλις καταφέρουμε να ξεφύγουμε από τα ελλείμματα, θα αρχίσουμε να αποκαθιστούμε τις αδικίες που έγιναν και παλαιότερα και τώρα.
Αυτό μάλιστα προβλέπεται ρητά στο μεσοπρόθεσμο 2013-2016. Όταν θα αρχίσουμε να ξεπερνάμε το στόχο μας θα μπορούμε το μεγαλύτερο μέρος αυτής της υπέρβασης να το χρησιμοποιούμε για να υποκαταστήσουμε τέτοιες αδικίες που υπονομεύουν την κοινωνική συνοχή. Γι’ αυτό και βασική επιδίωξη της Κυβέρνησης είναι η ομαλή συνέχιση των απαραίτητων χρηματοδοτικών ροών από το μηχανισμό στήριξης και η διαμόρφωση των προϋποθέσεων για την ανάσχεση της ύφεσης και για την τόνωση της ρευστότητας. 
Η αποκατάσταση των χρηματοδοτικών ροών θα συμβάλει άμεσα στην αποπληρωμή των ληξιπρόθεσμων οφειλών του ελληνικού δημοσίου προς τον ιδιωτικό τομέα, την τόνωση της ρευστότητας στις μικρές και μεσαίες επιχειρήσεις, την ολοκλήρωση της διαδικασίας ανακεφαλαιοποίησης των τραπεζών και την ενίσχυση των ταμειακών διαθεσίμων. 
Η Κυβέρνηση προωθεί μια σειρά από μείζονες μεταρρυθμίσεις που διευκολύνουν τον πολίτη, μειώνουν το χρόνο αναμονής για επαγγελματικές αδειοδοτήσεις και σταδιακά αλλά σταθερά θα ανοίξουν το δρόμο για ένα σύγχρονο βιώσιμο και αναπτυξιακό μοντέλο. 
Πολλές από τις μεταρρυθμίσεις που προωθούνται μέσω του παρόντος προϋπολογισμού αποτελούν το ζητούμενο πολλών δεκαετιών και έχουν ήδη εξαγγελθεί επανειλημμένως στο παρελθόν. Ωστόσο, σήμερα υπάρχει μια κυβέρνηση που είναι αποφασισμένη να σπάσει το φαύλο κύκλο του  λαϊκισμού και να επιτελέσει το έργο της πέρα και πάνω από οποιοδήποτε πολιτικό κόστος. Μια κυβέρνηση που έχει σαν εθνικό σκοπό το άλμα προς τα μπροστά, τη διασφάλιση του μέλλοντος των πολιτών της. 
Η οικονομική πολιτική που εφαρμόζεται από τα μέσα του 2012 στοχεύει στη δραστική καταπολέμηση της σπατάλης, στον εξορθολογισμό της δημόσιας δαπάνης, στη συρρίκνωση των διαρθρωτικών ελλειμμάτων, καθώς και την τόνωση της οικονομίας ως προς την ανάπτυξη, την ανεργία, τη ρευστότητα και την μείωση του ελλείμματος. 
Κυρίες και κύριοι συνάδελφοι, είναι σαφές ότι εύκολες λύσεις δεν υπάρχουν και ότι η έξοδος από την κρίση είναι υπόθεση πολλών παραγόντων: των θυσιών, πρώτα και πάνω απ’ όλα, του ελληνικού λαού που γίνεται με το παραπάνω, της Κυβέρνησης που κάνει ό,τι είναι δυνατόν για την υλοποίηση των υποχρεώσεών της και των ευρωπαίων εταίρων μας, οι οποίοι θα πρέπει να στηρίξουν αποφασιστικά μια χώρα της Ευρωζώνης, χωρίς άλλες καθυστερήσεις, δίνοντας λύση τόσο στο θέμα της χρηματοδότησης όσο και στο συνολικό πρόβλημα βιωσιμότητας του χρέους.
Ο προϋπολογισμός του 2013 περιλαμβάνει δύσκολες αποφάσεις. Αποτυπώνει όμως ταυτόχρονα μια μεγάλη εθνική προσπάθεια για βιώσιμη ανάπτυξη της χώρας. Η Κυβέρνηση εθνικής ευθύνης του Αντώνη Σαμαρά, θα αγωνιστεί προκειμένου να υιοθετηθούν οι πολιτικές αυτές που είναι αποτελεσματικές και θα μας οδηγήσουν στην έξοδό μας από την κρίση με ανάκαμψη, ανάπτυξη και κοινωνική συνοχή για την πολυαναμενόμενη επανεκκίνηση της οικονομίας και της κοινωνίας. Γι’ αυτό σας καλώ όλους να ψηφίσετε τον προϋπολογισμό του 2013. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΜΠΟΥΡΑΣ",350
"13683"," Ευχαριστούμε και εμείς. 
Το λόγο έχει ο Υπουργός κ. Μαυραγάνης για δέκα λεπτά και μετά ο κ. Κουΐκ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"13684"," Κύριε Πρόεδρε, κυρίες και κύριοι Βουλευτές, θα ήθελα να αναφερθώ σε συγκεκριμένα σημεία του  προϋπολογισμού του 2013, ο οποίος έχει αναλυθεί σε μεγάλο βαθμό από τους προηγούμενους ομιλητές τόσο της Συμπολιτεύσεως όσο και της Αντιπολιτεύσεως. Θα ήθελα όμως να σταθώ ιδίως στα φορολογικά έσοδα που είναι και ένας τομέας της αρμοδιότητάς μου. 
Όσον αφορά στα φορολογικά έσοδα παρατηρείται μια μείωση. Και η μείωση αυτή είναι αποτέλεσμα της εφαρμογής της αρχής της συντηρητικότητας στην κατάρτιση του προϋπολογισμού, βασική αρχή στα λογιστικά δεδομένα. Υπάρχει όμως και ένα πολύ σημαντικό στοιχείο που έχει ληφθεί υπ’ όψιν: Η ύφεση. Με βάση αυτή την ύφεση έχουμε προβλέψει μειωμένα φορολογικά έσοδα σε ποσοστό: 4,6% περίπου από άμεσους φόρους και ένα λίγο μεγαλύτερο ποσοστό από έμμεσους φόρους. 
Θα ήθελα, όμως, να πω και κάτι άλλο. Αναφέρθηκε ότι τα έσοδα από το φόρο εισοδήματος φυσικών προσώπων φέτος, το 2012 θα αυξηθούν κατά 20% σε σχέση με πέρυσι. Αυτό είναι αληθές, πλην όμως εξηγείται διότι πέρυσι μειώθηκε το αφορολόγητο, έγιναν κάποιες παρεμβάσεις στις εκπτώσεις. 
Ειπώθηκε όμως ότι και ο φόρος  νομικών προσώπων είναι μειωμένος πολύ περισσότερο, κατά 40%. Και αυτό εξηγείται. Όταν έχεις μια μεγάλη ζημιογόνο χρήση δεν έχεις μόνο το αποτέλεσμα στο φόρο εισοδήματος, αλλά υφίστασαι εκείνη τη χρονιά και το αποτέλεσμα στην προκαταβολή για την επόμενη. Άρα εξηγείται και αυτό.
Αυτό που δεν ειπώθηκε όμως είναι γιατί την επόμενη χρονιά έχουμε μείωση στα φυσικά πρόσωπα. Δεν ειπώθηκε. Δεν είπε κανένας γιατί την επόμενη χρονιά τα φυσικά πρόσωπα θα έχουν λιγότερο φόρο εισοδήματος. Αυτό απεκρύβη. Και είπαμε ότι αυτό οφείλεται όχι μόνο στην ύφεση που έχουμε λάβει υπ’ όψιν μας, αλλά οφείλεται και σε στοχευμένες παρεμβάσεις που θα γίνουν στο νέο φορολογικό, σε σχέση με τη φορολογία εισοδήματος και θα αφορούν τους οικονομικά ασθενέστερους, συνταξιούχους  και μισθωτούς. 
(Χειροκροτήματα από την πτέρυγα της Νέας Δημοκρατίας)
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )","ΓΕΩΡΓΙΟΣ ΜΑΥΡΑΓΑΝΗΣ",312
"13685"," Για πότε μιλάτε;","ΠΑΝΑΓΙΩΤΗΣ ΛΑΦΑΖΑΝΗΣ",279
"13686"," Φορολογικό νομοσχέδιο.","ΜΑΥΡΟΥΔΗΣ ΒΟΡΙΔΗΣ",69
"13687"," Ακούστηκαν επίσης, και κάποια σχόλια για την μεταρρύθμιση. Αυτό που έχει σημασία είναι ότι η δεύτερη σημαντική ιδιότητα του προϋπολογισμού του 2013 είναι ότι είναι ένας προϋπολογισμός μέσα στον οποίο θα έχει εκτελεστεί μια φορολογική μεταρρύθμιση. 
Επειδή ακούστηκαν και για τη μεταρρύθμιση πολλά πράγματα, θα ήθελα να τονίσω ότι η μεταρρύθμιση έχει πάντα θετικό πρόσημο. Όπως και να τη δει κάποιος είναι μια μεταβολή της οργάνωσης ή της κατάστασης ή ενός συστήματος για την επίτευξη ενός καλύτερου αποτελέσματος. Και αυτό είναι το οποίο κάνουμε. 
Ξεκινήσαμε με τον κώδικα φορολογικής απεικόνισης συναλλαγών. Είναι ένα μεγάλο βήμα. Μέσα απ’ αυτήν την αλλαγή καταφέραμε να καταργήσουμε θεωρήσεις, απορρίψεις βιβλίων που ήταν στοιχείο αυθαιρεσίας, προσθέτων βιβλίων, επιμήκυνση χρόνου ενημέρωσης των βιβλίων, μη έκδοση πολλών δελτίων, κατάργηση βιβλίων, απλοποίηση του βιβλίου αποθήκης. Σημαντικό βήμα. Από τριάντα δύο περίπου άρθρα στα δώδεκα. Δεν είναι το τελευταίο. Το είπαμε. 
Με βάση μελέτη επιτροπής θα προχωρήσουμε σε αλλαγές στα εμπορικά βιβλία, στο λογιστικό δίκαιο για να φτάσουμε στο επιθυμητό αποτέλεσμα που είναι η πλήρης κατάργηση οποιασδήποτε διαδικασίας που είναι αντίθετη στην απλή διενέργεια συναλλαγών. Και αυτό το βάλαμε και σε ημερομηνία: 1/1/2014 θα έχει τελειώσει και η τελευταία φάση. 
Αλλάζουμε τη φορολογία εισοδήματος. Την κάνουμε απλούστερη, βάζουμε κανόνες απλούστερους και μπορούμε πλέον να προχωρήσουμε σε ένα καθεστώς όχι δυσλειτουργικό, τόσο για το φορολογούμενο φυσικό πρόσωπο όσο και για τις επιχειρήσεις. 
Προχωράμε στην αλλαγή του ποινολογίου για τον εξορθολογισμό των ποινών. Αλλάζουμε τη φορολογία στα ακίνητα ενσωματώνοντας διάφορους φόρους ακινήτων, διευρύνοντας τη φορολογική βάση με αποτέλεσμα να μην επιβαρύνονται οι οικονομικά ασθενέστεροι με μεγάλα ποσά. 
Επίσης, αυτό που είναι πάρα πολύ σημαντικό είναι ότι για πρώτη φορά έχουμε ψηφίσει πλέον το θεσμό του ανεξάρτητου γενικού γραμματέα για τα φορολογικά έσοδα, ο οποίος θα αναλάβει τη φορολογική διοίκηση, για να σταματήσουν οι παρεμβάσεις ή η οποιαδήποτε υποψία για παρεμβάσεις στο φορολογικό μας σύστημα και το φορολογικό μηχανισμό.
Και αυτός θα διοριστεί και θα αναλάβει πολύ σύντομα τις αρμοδιότητές του.
Επίσης, προχωράμε σε αλλαγές στη φορολογική διοίκηση με γνώμονα την αξιοκρατία. Για εμένα και την Κυβέρνηση δεν υπάρχει κανένα άλλο κριτήριο στην αξιολόγηση του φορολογικού μηχανισμού του ανθρώπινου δυναμικού, παρά μόνο η αξιοκρατία. Δεν μπορούμε σε αυτές τις δύσκολες περιστάσεις να αφήσουμε έξω τους άξιους. Μόνο με αυτούς θα χτίσουμε υγιές φορολογικό σύστημα. 
Γι’ αυτό περάσαμε και ρύθμιση για την αξιολόγηση ανά τρίμηνο, όπως προέβλεπε αρχικά ο νόμος και θα βγει και υπουργική απόφαση για τη διαδικασία. Πλέον, οι στόχοι ανά τρίμηνο θα μπορούν να αποτελούν τη βάση, για να κρίνονται όλοι. Αλίμονο, αν δεν κρίνονται όλοι, από τον πρώτο μέχρι τον τελευταίο! Έτσι μπορεί να λειτουργήσει χωρίς ερωτηματικά μία διαφανής Δημόσια Διοίκηση.
Το τρίτο στοιχείο που έχει σημασία για τον προϋπολογισμό του 2013 σε σχέση με τα έσοδα είναι ότι για πρώτη φορά τα τελευταία χρόνια έχει συστηματοποιηθεί ο αγώνας κατά της φοροδιαφυγής. Και εδώ μιλάμε με στοιχεία. Για πρώτη φορά –το ξέρετε, το έχω πει με την ευκαιρία απαντήσεων σε επίκαιρες ερωτήσεις- αξιοποιήσαμε στοιχεία συναλλαγών φορολογουμένων, κάναμε την ανάλυση και προχωρούμε πλέον σε ουσιαστικές ενέργειες, για να πληρωθούν φόροι.
Και δεν είναι μόνο αυτό. Με τις δυνατότητες που μας παρέχει η τεχνολογία και με υπουργικές αποφάσεις που εξεδόθησαν το καλοκαίρι κάνουμε πλέον διασταυρώσεις σε δαπάνες, σε έσοδα, σε ταμειακές ροές, όπως ακούστηκε από κάποιο Βουλευτή νωρίτερα, έτσι ώστε να έχουμε το προφίλ των φορολογουμένων. Η φοροδιαφυγή να ξέρετε ότι συλλαμβάνεται, κυρίως, μέσα από το προφίλ του φορολογουμένου, τι έκανε και πώς χειρίστηκε κάποια χρήματα, τα οποία μπορεί να φαίνονται ή να μην φαίνονται. Άρα και εδώ τα αποτελέσματα είναι μπροστά μας. 
Επίσης, υπογράφηκαν αποφάσεις για τις εισροές-εκροές, για το GPS, για να προχωρήσουμε και εκεί γρήγορα σε ένα σύγχρονο πλαίσιο κανόνων και να τους εφαρμόσουμε πολύ σύντομα για την αντιμετώπιση του λαθρεμπορίου στα καύσιμα, όπως έχουν κάνει και άλλοι. Δεν κάνουμε τίποτε διαφορετικό. Πρέπει να προχωρήσουμε και είναι η πρώτη φορά που βγήκαν οι αποφάσεις. Το προέβλεπε ο νόμος, αλλά δεν είχαν βγει μέχρι σήμερα. 
Τελειώνοντας θα ήθελα να πω ότι είναι πάρα πολύ σημαντικό ο προϋπολογισμός του 2013 να προχωρήσει, να εκτελεστεί. Όμως, το κρίσιμο στοίχημα του 2013 είναι οι παρεμβάσεις που θα γίνουν, για να επανεκκινηθεί η οικονομία, όπως στοχευμένες παρεμβάσεις σε έργα που έχουν σταματήσει, σε προγράμματα με τη βοήθεια του ΕΣΠΑ, σε τομείς όπου η Ελλάδα έχει συγκριτικό πλεονέκτημα. Θα πρέπει να δοθεί έμφαση στην ενίσχυση του παραγωγικού μοντέλου της χώρας, σε τομείς όπου η χώρα μας είχε παράδοση, αλλά δυστυχώς δεν έχει δοθεί η δέουσα προσοχή μέχρι σήμερα.
Η Ελλάδα μπορεί να πετύχει, εάν στοχευμένα επιλεγούν δραστηριότητες της οικονομίας, όπως η αγροτοκτηνοτροφία, ο τουρισμός, η ναυτιλία, η παροχή υπηρεσιών εκπαιδευτικού και νοσηλευτικού χαρακτήρα, η εκμετάλλευση του υπεδάφους, η εκμετάλλευση καινοτομιών. Εφόσον σε αυτές υπάρξει υποστήριξη της πολιτείας, θα στραφεί η δραστηριότητα του οικονομικού δυναμικού της χώρας εκεί. Χρειάζεται, όμως, συντονισμένη προσπάθεια και μία μεγάλη αλλαγή στη δημόσια διοίκηση. Πρέπει να μη χαθεί η τελευταία ευκαιρία για τη χώρα για ένα νέο ξεκίνημα, για να πείσουμε όλους ότι μπορούμε μέσα από τις θυσίες όλων μας η Ελλάδα να βρεθεί στη θέση που της αξίζει από την ιστορία της.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΜΑΥΡΑΓΑΝΗΣ",312
"13688"," Σας ευχαριστούμε.
Το λόγο έχει ο Βουλευτής των Ανεξάρτητων Ελλήνων κ. Τέρενς Κουΐκ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"13689"," Ευχαριστώ, κύριε Πρόεδρε.
Κυρίες και κύριοι συνάδελφοι, θα ήθελα να μείνω στον τομέα μου, στον τομέα ευθύνης του Υπουργείου Εξωτερικών, διότι συζητούμε προϋπολογισμό και καλό θα είναι έναν προς έναν τους κωδικούς να τους αναλύουμε, τουλάχιστον εμείς οι οποίοι βρισκόμαστε στο χώρο της Αντιπολίτευσης.
Ξεκινώ με την απορία: Πώς είναι δυνατόν να υπάρχουν Υπουργοί Άμυνας και Εξωτερικών σε αυτή τη χώρα, που τόσο πολύ ταλαιπωρείται με ανοιχτά εθνικά θέματα, που να αποδέχονται το μακρύ χέρι του μνημονίου να μπαίνει μέσα στους προϋπολογισμούς τους; 
Μένω, επίσης, πάντα με την απορία, γιατί μέχρι σήμερα δεν έχει διαταχθεί εισαγγελική έρευνα είτε από τη στρατιωτική δικαιοσύνη είτε από την τακτική δικαιοσύνη για το περίφημο θέμα των κωδικών που κατείχαν οι τροϊκανοί, για τους οποίους ουδείς ασχολήθηκε. Απορώ, επίσης, γιατί ο Υπουργός Εθνικής Άμυνας αυτό το θέμα των κωδικών δεν θέλησε να το διερευνήσει παραπάνω. Βεβαίως, είπε ότι δεν ήρθαν ποτέ οι τροϊκανοί στο Υπουργείο. Ναι, αλλά πήγαιναν στη γιάφκα του Υπουργείου Οικονομικών και τα συζητούσαν με εκπροσώπους του Πενταγώνου.
Από εκεί και πέρα, πώς είναι δυνατόν ο κ. Αβραμόπουλος ως Υπουργός Εξωτερικών να δεχθεί αυτόν τον επώδυνο για την υπεράσπιση ή για την προώθηση –αν και εδώ είναι ανέφικτο πια να μιλάμε για προώθηση- των τόσο μεγάλων ανοικτών θεμάτων προϋπολογισμό που του επέβαλε ο κ. Στουρνάρας, που τον πετσόκοψε σε σημείο που θα εξηγήσουμε σε λίγο πόσο χαμηλά κατέβηκε;
Κυρίες και κύριοι συνάδελφοι, κύριε Στουρνάρα, δεν ξέρω αν αυτό σας κάνει να αισθάνεστε ικανοποίηση, αλλά άρχισαν να καταργούνται διπλωματικές υπηρεσίες. Ξεκινάμε μάνι-μάνι με έξι πρεσβείες και τρία προξενεία, ανάμεσά τους για παράδειγμα το Προξενείο του Περθ, αφήνοντας το έδαφος ανοικτό να κάνει ό,τι θέλει εκεί ο σκοπιανός παράγοντας. ο οποίος έχει ισχυρά ερείσματα στη συγκεκριμένη περιοχή. Μάλιστα, μου λένε οι πηγές μου από το Υπουργείο Εξωτερικών ότι πιέζετε να κλείσουν όσο γίνεται γρηγορότερα και άλλες διπλωματικές υπηρεσίες. Να ξέρετε, όμως, ότι κάθε πρεσβεία που κλείνει δίνει την ευκαιρία στην Τουρκία να απλώνεται σαν το μελάνι στο στυπόχαρτο. Ούτε και αυτό μας αφορά; 
Κυρίες και κύριοι συνάδελφοι, τα μνημόνια και η τρόικα, Παπανδρέου, Σαμαράς, Παπαδήμος, Βενιζέλος, Παπακωνσταντίνου, μας έχουν αφήσει με πεντακόσιους σαράντα τρεις –προσέξτε τον αριθμό!- διπλωματικούς υπαλλήλους, όσοι είναι δηλαδή οι εργαζόμενοι, υπάλληλοι και συνεργάτες, ενός πανελλαδικού τηλεοπτικού καναλιού. Όσοι δουλεύουν για ένα τηλεοπτικό κανάλι, τόσοι αριθμητικά δουλεύουν σε όλο τον κόσμο και στις εδώ κεντρικές υπηρεσίες. 
Ξέρετε, όμως, κάτι; Το ΥΠΕΞ δεν είναι κανάλι. Με αυτά, όμως, που κάνει είναι σαν να παίζει μόνο τουρκικά σήριαλ και να ανοίγει τις πόρτες του, κύριε Στουρνάρα, σε κάθε Σουλεϊμάν το μεγαλοπρεπή! 
Μέσα σε αυτήν τη διπλωματική ανέχεια έρχομαι και ζητώ ως Βουλευτής, που υπηρετώ κοινοβουλευτικά και νησιά, όπως είναι η Σάμος, η Λήμνος, η Λέσβος και η Χίος, σε κάθε ευαίσθητη περιφέρεια να πάει και ένας διπλωματικός υπάλληλος, όπως πάει στην Ξάνθη. Μου απαντούν ότι δεν έχουν. 
Από εκεί και πέρα, βεβαίως, γίνονται τα διάφορα πάρτι. Τούρκοι καθηγητές πηγαίνουν την ημέρα της επετείου της Λέσβου και μετέχουν σε ημερίδα, διότι κανείς δεν ρώτησε το ΥΠΕΞ. Χάρτες τουρκόγλωσσοι, με όποιον τρόπο έγιναν, κυκλοφορούν στη Σάμο και όχι μόνο. 
Κύριε Ψυχάρη, τον συμβουλεύετε αργότερα τον κ. Στουρνάρα για θέματα τα οποία προφανώς μόλις τώρα έθιξα. Αφήστε το για αργότερα. 
Αυτήν τη στιγμή γίνεται copy paste ό,τι συμβαίνει στη Θράκη στα Δωδεκάνησα και ό,τι συμβαίνει στην Κομοτηνή γίνεται στη Ρόδο. Καταθέτω στα Πρακτικά της Βουλής και αυτό εδώ το έγγραφο, που αφορά το Συμβούλιο των αρχηγών της Ευρώπης, το οποίο μας κάνει notam, επειδή δεν εφαρμόζουμε εκείνη την απόφαση για την αναγνώριση της «Τουρκικής Ένωσης Ξάνθης». 
(Στο σημείο αυτό ο Βουλευτής κ. Τέρενς-Σπένσερ-Νικόλαος Κουΐκ καταθέτει για τα Πρακτικά της Βουλής το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Βεβαίως, θέλω να ελπίζω ότι το Υπουργείο Παιδείας θα εμμείνει στην απόφασή του να μη δημιουργηθούν δίγλωσσα νηπιαγωγεία στη Θράκη.
Επίσης, κύριε Μαυραγάνη, για το θέμα του ΣΔΟΕ που πήγε και βεβαίωσε φορολογική παράβαση στην τουρκική νεολαία Κομοτηνής, τι να σας πω; 
Από εκεί και κάτω έχω ερωτήματα και ανησυχίες που εγείρονται από την αποστροφή περί μέριμνας κατά την ελληνική Προεδρία του 2014, που είπε ο κ. Αβραμόπουλος, για την περιοχή των Βαλκανίων και την ευρωπαϊκή προοπτική τους. Εννοεί, δηλαδή ο κύριος Υπουργός, ότι θα έχουν λυθεί χωρίς φοβικά σύνδρομα μέχρι τότε όλες οι εκκρεμότητες μας; Τσάμηδες με περιουσίες, κοιμητήρια Β΄ πολέμου, αλυτρωτισμός γειτόνων, ονομασία, χάρτες, μειονοτικά ή όχι; Ερωτήματα θέτω. 
Επίσης, ο κύριος Υπουργός Εξωτερικών, μίλησε για ενεργειακή πολιτική, μίλησε για ΤΑP. Κυρίες και κύριοι συνάδελφοι, όμως, δεν άκουσα τίποτα για την ενεργειακή πολιτική την οποία εφάρμοσε ο Κωνσταντίνος Καραμανλής με τη Ρωσία. Το κεφάλαιο αυτό της Ρωσίας και της ενεργειακής πολιτικής είναι σβησμένο απ’ όλους τους Υπουργούς της κυβέρνησης Σαμαρά. 
Προϋπολογισμός ΥΠΕΞ. Γνωρίζετε ότι είναι το 0,17% του γενικότερου προϋπολογισμού; Είναι 300 εκατομμύρια και κάτι ψιλά. 
Θα καταθέσω στα Πρακτικά της Βουλής τον προϋπολογισμό της ΕΡΤ. Όσα έσοδα - έξοδα προϋπολογίζει η ΕΡΤ, τόσα έχουν προϋπολογιστεί για το Υπουργείο Εξωτερικών. Το Υπουργείο Εξωτερικών αντιμετωπίζεται σαν τηλεοπτική βιομηχανία. Θα καταθέσω και το αμοιβολόγιο των διπλωματικών, οι οποίοι έχουν γίνει οι «φτωχοί συγγενείς». Γιατί ένας πρέσβης θα έχει 15% μείον στο μισθό του, κόψιμο  700 ευρώ, όπως ένας σύμβουλος θα έχει μείον 500 ευρώ, εάν υπολογίσουμε και τα κοψίματα που γίνονται επάνω στο θέμα της αποζημίωσης τους του εξωτερικού. 
Πρέπει να σας πω επίσης κάτι πολύ σημαντικό, ότι η σχέση του πρωτοδιοριζόμενου με του καταληκτικού βαθμού, δηλαδή με τον πρέσβη, είναι 1/1,79.  Αν ο πρωτοδιοριζόμενος παίρνει 1.000 ευρώ, ο πρέσβης θα πάρει 1.800. Είναι οι «φτωχοί συγγενείς». Έτσι θέλετε να τους βλέπετε, κύριοι της Κυβέρνησης, τους πρεσβευτές μας; Εκτός και αν εννοείτε ότι θα πρέπει μόνο τα παιδιά των πλουσίων να μπορούν να υπηρετούν το Διπλωματικό Σώμα, αλλά δεν νομίζω ότι αυτό μπορεί να είναι ο στόχος σας. 
Από την άλλη πλευρά πρέπει να σας πω ότι πριν από δεκαπέντε χρόνια, όταν η Τουρκία είχε τη μεγάλη οικονομική κρίση, δεν συρρίκνωσε τις διπλωματικές υπηρεσίες αλλά τις άπλωσε ακόμα περισσότερο με πολλά πολιτικά και οικονομικά οφέλη στη συνέχεια.
Από εκεί και πέρα τι μάρκετινγκ είναι αυτό που είπε ο κ. Αβραμόπουλος, ότι από τις βίζες θα πάρει ένα ποσό, το οποίο θα το δώσει σε καμπάνια προβολής της Ελλάδας, όταν έχουν αφεθεί φέσια από τα προγράμματα περί μύθου και όχι μόνο;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"13690"," Σας παρακαλώ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"13691"," Και κάτι τελευταίο για να κλείσω.
Θα καταθέσω παρακαλώ πολύ στα Πρακτικά της Βουλής και την επιστολή η οποία ήρθε προς όλους τους Βουλευτές από την Ελληνική Ολυμπιακή Επιτροπή. Γύρω στο ενάμισι εκατομμύριο αθλητές στην Ελλάδα μένουν ξεκρέμαστοι, διότι η Κυβέρνηση χάρη στα μνημονιακά σας σχέδια τους λέει ότι θα πρέπει να ψάχνουν χορηγούς. 
Κατόπιν τούτου προτείνω -για να κλείσουμε αυτήν την ομιλία- ότι καλό θα είναι όταν θα μπαίνει η σημαία της Ελλάδας στους Ολυμπιακούς Αγώνες, να βάλετε στο κοντάρι της σημαίας πάνω το σήμα γνωστής κινητής τηλεφωνίας και σημαιοφόρος να είναι ο Πίου, γιατί εκεί το καταντήσατε.
Σας ευχαριστώ πολύ.
(Στο σημείο αυτό ο Βουλευτής κ. Τέρενς – Σπένσερ – Νικόλαος Κουΐκ,      καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα των Ανεξάρτητων Ελλήνων)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"13692"," Κύριε Πρόεδρε, θα ήθελα το λόγο επί προσωπικού.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"13693"," Παρακαλώ, έχετε το λόγο για ένα λεπτό για να μας εξηγήσετε ποιο είναι το προσωπικό.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"13694"," Ο κ. Κουΐκ μου έκανε παρατήρηση για τη συμπεριφορά μου στη Βουλή, επειδή μιλούσα με τον κύριο Υπουργό. Δεν έκανε παρόμοια παρατήρηση όταν ο κ. Καμμένος, ο Πρόεδρος του κόμματός του, μιλούσε με τον κ. Μαριά. 
Να μάθει πρώτα απ’ όλα να σέβεται ο ίδιος τον Κανονισμό, να σέβεται το χρόνο που μίλησε και μετά να κάνει παρατηρήσεις σε Βουλευτές άλλου κόμματος. Εν πάση περιπτώσει στον κ. Καμμένο οι παρατηρήσεις του και όχι σε εμένα. 
Επίσης, τα στοιχεία που έδωσε για το πόσοι εργάζονται στο Υπουργείο Εξωτερικών είναι λανθασμένα. Πολύ ευχαρίστως να σας εξηγήσω για ποιο λόγο.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"13695"," Και το εξηγήσατε και το αναπτύξατε. Ευχαριστώ πολύ. Δεν υπάρχει άλλο προσωπικό θέμα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων πενήντα μαθητές και μαθήτριες και τέσσερις εκπαιδευτικοί τους από το 2ο Γενικό Λύκειο Σταυρούπολης Θεσσαλονίκης
Η Βουλή τούς καλωσορίζει. Καλή προκοπή!
(Χειροκροτήματα απ’ όλες τις πτέρυγες της Βουλής)
Το λόγο έχει ο Ανεξάρτητος Βουλευτής κ. Κουτσούκος Ιωάννης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"13696"," Κυρίες και κύριοι συνάδελφοι, μιλάμε σήμερα για τον προϋπολογισμό, αλλά αυτός ο προϋπολογισμός δεν έχει τα χαρακτηριστικά που το Σύνταγμα και η κοινοβουλευτική διαδικασία αποδίδει στον προϋπολογισμό. 
Σε άλλες συνθήκες, σε συνθήκες ομαλές δηλαδή, ο προϋπολογισμός περιείχε τα γενικά μεγέθη, περιέγραφε τις πολιτικές και ερχόταν στη συνέχεια ο νομοθέτης να πάρει τα μέτρα της πολιτικής και να την ενεργοποιήσει. Τώρα ο προϋπολογισμός αποτελεί ένα λογιστικό κατάστιχο, όπου απεικονίζει προειλημμένες αποφάσεις και νομοθετημένα επαχθή μέτρα. Επομένως πρέπει να τον κρίνει κανένας σε συνέχεια της κρίσης των προηγούμενων αποφάσεων, των μνημονίων και των επιπτώσεων τους. 
Σήμερα που μιλάμε, υπάρχει γενική παραδοχή -πολλοί αρθρογραφούν πάνω σ’ αυτό- ότι στις αρχές του 2010 η κρίση αντιμετωπίστηκε λάθος. Τότε μας διαβεβαίωναν ότι αρκεί μια δημοσιονομική προσαρμογή, δηλαδή να κόψουμε ορισμένες δαπάνες, να βάλουμε ορισμένους φόρους και θα έρθουμε ίσα βάρκα -ίσα νερά. Δεν εκτιμήθηκαν τότε οι επιπτώσεις της ύφεσης, με αποτέλεσμα να ξεκινήσει το γαϊτανάκι των συνεχών και αλλεπάλληλων μέτρων με γνωστές τις επιπτώσεις στο βιοτικό επίπεδο των Ελλήνων και στην ελληνική οικονομία.
Στη συνέχεια ήρθαν με πολύ καθυστέρηση -είναι αλήθεια- οι αποφάσεις της Ευρωπαϊκής Ένωσης για τη συγκρότηση των μηχανισμών στήριξης και ξεκίνησε μια δύσκολη και πρωτόγνωρη προσπάθεια για την περικοπή του ελληνικού χρέους, το λεγόμενο PSI, το οποίο βεβαίως ολοκληρώθηκε με επιτυχία, ενώ η χώρα ανέλαβε δεσμεύσεις διαρθρωτικών αλλαγών από τη μία μεριά, που έπρεπε να τις έχουμε κάνει μόνοι μας πριν πολλά χρόνια, αλλά και μέτρων 11,5 δισεκατομμυρίων για να έχουμε πρωτογενές πλεόνασμα το 2015.
Τότε, εκείνη την περίοδο, η αδημονία του κ. Σαμαρά να γίνει Πρωθυπουργός υπονόμευσε τη διαπραγμάτευση και οδήγησε στη συνέχεια σε διπλές εκλογές, το μήνυμα των οποίων ήταν πάρα πολύ καθαρό και σαφές: Ευρωπαϊκή πορεία και στρατηγική για τη χώρα, συνεργασία των κομμάτων, όχι άλλα βάρη στους αδύναμους. 
Με όρους, όπως: επαναδιαπραγμάτευση, απαγκίστρωση, απεγκλωβισμός και με ανάλογες προτάσεις τα κόμματα της πλειοψηφίας δημιούργησαν ένα νέο πολιτικό πλαίσιο που οδήγησε στην προγραμματική συμφωνία της συγκυβέρνησης. Σήμερα το πλαίσιο αυτό έχει ακυρωθεί στην πράξη τόσο από την τακτική της διαπραγμάτευσης όσο και από το περιεχόμενο των μέτρων, το μεγαλύτερο μέρος των οποίων, 7 περίπου δισεκατομμύρια, περιέχονται εμπροσθοβαρώς στον προϋπολογισμό.
Για τα μέτρα αυτά, αγαπητοί συνάδελφοι, τοποθετήθηκα αναλυτικά στην επιτροπή της Βουλής -γιατί εδώ στην Ολομέλεια δεν μπορούσαμε να μιλήσουμε- και ψήφισα ανάλογα. Ανάλογα, βέβαια, θα ψηφίσω και στον προϋπολογισμό.
 Οφείλω, όμως, πέρα από τα αναπάντητα ακόμα ερωτήματα μετά την ψήφιση των μέτρων για το πότε και με ποιες προϋποθέσεις θα πάρουμε τη δόση ή ποιες θα είναι οι αποφάσεις για τη βιωσιμότητα του χρέους, να κάνω ορισμένες παρατηρήσεις που αφορούν ουσιαστικά προβλήματα που συνδέονται με την επιτυχία ή αποτυχία του προγράμματος.
Τα ερωτήματα που απευθύνω και οι προτροπές έχουν να κάνουν, κύριε Υπουργέ, με το να πετύχει το πρόγραμμα, γιατί κανένας απ’ εμάς δεν θέλει να αποτύχει γιατί θα το πληρώσει ο ελληνικός λαός. Εγώ δεν θέλω να δικαιωθώ, θέλω να διαψευστώ που καταψήφισα τα μέτρα.
Λέω λοιπόν, ποιες είναι οι βασικές προϋποθέσεις για να πετύχουν τα μέτρα. 
Πρώτα απ’ όλα είναι το κοινωνικό κλίμα. Είναι δυνατόν σε ένα κλίμα όξυνσης, κοινωνικής αντιπαράθεσης και αποδοκιμασίας από το λαό των μέτρων να επιτύχουμε την απαραίτητη συναίνεση, συνεργασία και ένταξη όλων των δημιουργικών δυνάμεων της χώρας σ’ αυτήν την πορεία; Και δεν αναφέρομαι στις συντεχνίες των προνομιούχων, αναφέρομαι στη μεγάλη πλειοψηφία, στις πιο υπεύθυνες και δημιουργικές δυνάμεις του τόπου, όπου το πολιτικό σύστημα στάθηκε αδύναμο να τις εντάξει σε μία λογική ευθύνης και συνεισφοράς, με δικαιώματα και υποχρεώσεις. 
Δεύτερον, είναι η ρευστότητα στην οικονομία και ο ρόλος των τραπεζών μετά από την ανακεφαλαίωση, διότι υπάρχει πιστωτική ασφυξία και στους μικρομεσαίους και στους αγρότες. 
Τρίτον, είναι τα μεγάλα έργα, όπου το ΕΣΠΑ έχει εγκλωβιστεί στη γραφειοκρατία, οι δε αυτοκινητόδρομοι στις λεόντειες συμβάσεις που υπέγραψε τότε ο κ. Σουφλιάς. Και φοβάμαι ότι με αυτά που είπε χθες ο κ. Χατζηδάκης, θα έχουμε περικοπή του φυσικού αντικειμένου πολλών έργων και φοβάμαι ότι θα μείνει και η Ηλεία έξω, το λέω μιας και είναι η εκλογική μου περιφέρεια. 
Όσον αφορά στη φοροδιαφυγή και στην εισφοροδιαφυγή, στα προχθεσινά νομοθετήματα γίνονται χατίρια σε μεγάλους. Μας είπε ο κύριος Υφυπουργός νωρίτερα για τον Κώδικα Βιβλίων και Στοιχείων. Δεν καταλαβαίνω γιατί αφαιρέθηκε το βιβλίο αποθήκης, δεν καταλαβαίνω γιατί δεν υλοποιείται η μνημονιακή υποχρέωση για την κάρτα εργασίας. Διότι το απαίτησαν ορισμένες μεγάλες επιχειρήσεις; 
Κυρίες και κύριοι συνάδελφοι, υπάρχει κι ένα τελευταίο που αφορά τους σεισμόπληκτους της Αχαΐας και της Ηλείας, όπου εντόπισαν όλοι και η περιφερειακή αυτοδιοίκηση ότι δεν υπάρχει σχετικό κονδύλι στον προϋπολογισμό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τα είπα όλα αυτά, διότι κάποια στιγμή θα ξεκινήσει η ανάπτυξη. Έχει σημασία από ποιο επίπεδο θα ξεκινήσει. Αν θα ξεκινήσει από μηδενικό επίπεδο κι έχει καταστραφεί η ελληνική κοινωνία, τότε δεν θα έχει καμμία σημασία. 
Τελειώνω με ένα προσωπικό θέμα, κύριε Πρόεδρε. 
Επιχείρησαν ορισμένοι, κυρίες και κύριοι συνάδελφοι, να θέσουν θέμα ηθικής τάξης, επειδή δεν ψήφισα τα μέτρα. Εξήγησα ότι ψήφισα με βάση τις προεκλογικές δεσμεύσεις του κόμματός μου και με βάση όσα ο Πρόεδρος του ΠΑΣΟΚ είχε θέσει ως προϋποθέσεις για το περιεχόμενο των μέτρων. Αν υπάρχει, επομένως, ζήτημα ηθικής τάξης, αυτό αφορά τη φερεγγυότητα του πολιτικού λόγου των κομμάτων, του «άλλα λέμε κι άλλα κάνουμε», αφορά τους χυδαιολόγους της θεωρίας της φούσκας της Μεταπολίτευσης που προσβάλλουν χιλιάδες μέλη και στελέχη του ΠΑΣΟΚ, αφορά όλους αυτούς που διακινούν συκοφαντικά non paper ότι είχαμε υπογράψει για να ενταχθούμε στα ψηφοδέλτια, ενώ η αλήθεια είναι ότι ανταποκριθήκαμε σε ένα κάλεσμα του Προέδρου του ΠΑΣΟΚ και δώσαμε μία δύσκολη μάχη την ώρα που βαρύγδουπα ονόματα φυγομαχούσαν. 
Εγώ, λοιπόν, θέλω να σας δηλώσω ότι θα ψηφίζω με βάση τις προεκλογικές δεσμεύσεις του ΠΑΣΟΚ, τη συμφωνία των τριών κομμάτων και, όπως δήλωσα, θα αγωνιστώ να ξαναβρεί το ΠΑΣΟΚ την ψυχή του. 
Ευχαριστώ. 
(Χειροκροτήματα)","ΓΙΑΝΝΗΣ ΚΟΥΤΣΟΥΚΟΣ",258
"13697"," Ευχαριστώ  πολύ.
Κύριοι συνάδελφοι, πήρα μία επιστολή από το συνάδελφο κ. Γλέζο, την οποία θα αναγνώσω: 
«Κύριε Πρόεδρε, στις 19 Δεκεμβρίου του 1985 στη συνεδρίαση της ΝΖ΄ Βουλής η οποία συζητούσε και πάλι τον προϋπολογισμό του 1986 είχα θέσει το θέμα της ισηγορίας. Δεν φανταζόμουν ότι ύστερα από είκοσι επτά χρόνια θα αντιμετώπιζα παρόμοιο θέμα στο ελληνικό Κοινοβούλιο, γι’ αυτό θέλω τον πλήρη πίνακα των όσων μίλησαν ως τώρα και πόσο χρόνο εξήντλησε ο κάθε ομιλητής».
Όσον αφορά το τελευταίο, κύριε Γλέζο, ήδη συνεννοήθηκα με τους συνεργάτες του Προεδρείου να σας βοηθήσουν ώστε να το δείτε ακριβώς. 
Θέλω όμως να πω το εξής: Όταν λέμε, κυρίες και κύριοι συνάδελφοι, να περιοριζόμαστε στο χρόνο που προβλέπεται από τον Κανονισμό και αγωνίζεται ο εκάστοτε Πρόεδρος να τηρηθεί αυτός ο χρόνος, αυτό ακριβώς θέλουμε να αποφύγουμε, να μην κατηγορηθεί το Προεδρείο και γενικά η λειτουργία της Βουλής ότι δεν δίνει τη δυνατότητα στους Βουλευτές να μιλήσουν. Όμως οι ίδιοι οι Βουλευτές όταν ανεβαίνουν, κύριε Γλέζο, πάνω στο Βήμα, ξεχνούν αυτό για το οποίο μέχρι πριν ένα λεπτό ή πέντε λεπτά κατηγορούσαν τους συναδέλφους, οι υπερέβαιναν το χρόνο. 
Θα ήθελα να σας πω το εξής: Σε ένδειξη σεβασμού στο πρόσωπό σας, θα μπορούσε η Κοινοβουλευτική σας Ομάδα να σας δώσει τη θέση κάποιου άλλου νεότερου συναδέλφου, ο οποίος έχει εγγραφεί πιο μπροστά από εσάς και να μιλήσετε όποτε θα το είχατε ζητήσει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"13698"," Όχι, δεν θα ήθελα να πάρω τη θέση άλλου.","ΜΑΝΩΛΗΣ ΓΛΕΖΟΣ",143
"13699"," Το λόγο έχει ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"13700"," Κυρίες και κύριοι συνάδελφοι, συζητούμε τον προϋπολογισμό του 2013 μέσα σε πάρα πολύ δύσκολες συνθήκες. Στην κρίσιμη περίοδο που διανύουμε, είναι απαραίτητο, μαζί με τα όσα διεκδικούμε από τους Ευρωπαίους εταίρους μας, να πετύχουμε τη μέγιστη δυνατή αποτελεσματικότητα παρεμβάσεων στο εσωτερικό της χώρας, στο κράτος και την οικονομία. 
Ο προϋπολογισμός αποτυπώνει τη δημοσιονομική κρίση και στοχεύει στη σταθεροποίηση. Αντιστοιχεί στους περιορισμούς της δανειακής σύμβασης με μεγάλη μείωση των δαπανών. Εκφράζει μία συγκεκριμένη επιλογή για τη σταθεροποίηση, που στηρίζεται στον περιορισμό της εσωτερικής ζήτησης και κατανάλωσης υπό καθεστώς αναμφισβήτητα λιτότητας που έχει κυριαρχήσει στην Ευρώπη για την αντιμετώπιση της κρίσης, περιορίζοντας βέβαια το ευρωπαϊκό κοινωνικό κράτος. 
Έχει, λοιπόν, εγγενή προβλήματα, για τα οποία πρέπει να επιδιωχθεί να υπάρξουν τουλάχιστον βελτιώσεις, παρά το γνωστό σε όλους περιοριστικό πλαίσιο του προγράμματος προσαρμογής. 
Εμείς έχουμε πει πως αναγνωρίζουμε ότι η δανειακή σύμβαση αποτελεί δεσμευτικό πλαίσιο για τη χώρα, το οποίο παλεύουμε να το αλλάξουμε σταδιακά. Έχουμε πει ξεκάθαρα τη θέση μας, ότι η σταθεροποίηση μπορεί να επέλθει μόνο με ισχυρές αναπτυξιακές παρεμβάσεις στο πλαίσιο ενός ευρωπαϊκού συντονισμού που θα βλέπει προς την οικονομική ενοποίηση και τη συνανάπτυξη μαζί με την ταχεία προώθηση διαδικασιών πολιτικής ενοποίησης. 
Με δεδομένους τους περιορισμούς, η Δημοκρατική Αριστερά θα ψηφίσει τον προϋπολογισμό του οικονομικού έτους 2013 και θα εργαστεί για τη βέλτιστη υλοποίηση του μέσα και από συμπληρώσεις, που έχω την εκτίμηση ότι θα γίνουν στη συνέχεια. 
Μπορεί, όμως, το πρόγραμμα προσαρμογής να αλλάξει και αυτό να επηρεάσει θετικά τον προϋπολογισμό του 2013; Η αντιπαράθεση που έγινε γύρω από τα εργασιακά αφορά κι αυτό το ζήτημα, το εάν δηλαδή η τρόικα, οι εταίροι και οι δανειστές μας αποδέχονται ότι σε ένα πρόγραμμα δημοσιονομικής προσαρμογής είναι δυνατόν και μπορούν να υπάρξουν αλλαγές. 
Η επιμονή μας μέχρι το τέλος δεν ήταν μία εμμονή, ήταν κάτι που πρέπει να κρατήσουμε ως πολιτικό μήνυμα και διεκδίκηση, ότι, ναι, ως κράτος αναλαμβάνουμε την ευθύνη να προωθήσουμε ένα δύσκολο πρόγραμμα δημοσιονομικής προσαρμογής και θα το κάνουμε. Δεν μπορούμε, όμως, να κάνουμε πίσω από τη θέση ότι η διαδικασία δημοσιονομικής προσαρμογής πρέπει να δίνει ελπίδα στους πολίτες, ελπίδα ότι θα έχουν μερίδιο στις ωφέλειες από τη σταθεροποίηση και την ανάπτυξη. 
Κυρίες και κύριοι συνάδελφοι, η στάση μας στα εργασιακά παραμένει ίδια. Ο προϋπολογισμός προφανώς δεν περιλαμβάνει τα εργασιακά θέματα παρά μόνο ως παράθεση του περιβάλλοντος στο οποίο θα υλοποιηθεί. Ανεξάρτητα από την ψήφιση των αλλαγών στα εργασιακά, πρέπει να αναληφθούν, να υπάρξουν πρωτοβουλίες, ώστε να υπάρχει πίεση για την επανατοποθέτηση του ζητήματος στη διαδικασία για τον ορισμό του κατώτατου μισθού κι εν όψει της εκπνοής της εθνικής γενικής συλλογικής σύμβασης εργασίας. 
Κυρίες και κύριοι συνάδελφοι, είναι γνωστό ότι το πρόγραμμα προσαρμογής δεν έχει τα επιθυμητά αποτελέσματα, όχι μόνο γιατί δεν προωθήθηκαν οι αναγκαίες μεταρρυθμίσεις αλλά και γιατί είχε αρκετά προβληματικά στοιχεία στη δομή του. Το παραδέχονται όλοι. Ενδεικτική είναι η ομολογία του Διεθνούς Νομισματικού Ταμείου ότι συστηματικά υποεκτιμούσε τις επιπτώσεις της λιτότητας στην οικονομική ανάπτυξη. 
Το πρόγραμμα πρέπει να αλλάξει. Η Κυβέρνηση αλλά κι ένα ευρύτερο μπλοκ πολιτικών δυνάμεων πρέπει να συμβάλουν στην προσπάθεια διεκδίκησης αλλαγών στο πρόγραμμα, διεκδίκηση που θα είναι διαρκής αλλά και δύσκολη. 
Πρώτη αλλαγή που πρέπει να γίνει είναι η αλλαγή της νοοτροπίας και του τρόπου με τον οποίο μάς αντιμετωπίζουν οι εταίροι και οι δανειστές μας. Η Ελλάδα δεν μπορεί να αφήνεται στη διελκυστίνδα των διαφορετικών προσεγγίσεων και απόψεων μεταξύ Διεθνούς Νομισματικού Ταμείου και Γερμανίας σε σχέση με τη βιωσιμότητα του χρέους. Κατανοούμε ότι υπάρχουν θέματα χειρισμών αλλά σε καμμιά περίπτωση δεν μπορεί να υπάρξει σύνδεση της συνέχισης χρηματοδότησης με τη λήψη της συνολικής απόφασης για τη βιωσιμότητα του χρέους. 
Με την ψήφιση του προϋπολογισμού, αμέσως πρέπει να ζητηθεί η αποδέσμευση ολόκληρης της δόσης των 31,5 δισεκατομμυρίων και των όσων προβλέπονται από το πρόγραμμα δόσεων. Ο προϋπολογισμός του 2013 κατατίθεται, κύριες και κύριοι συνάδελφοι, σε ένα μεταβατικό στάδιο διαπραγματεύσεων της χώρας με την τρόικα και τους Ευρωπαίους εταίρους σε σχέση με το πρόγραμμα δημοσιονομικής προσαρμογής και τη βιωσιμότητα του χρέους. Η τελική κατάληξη των διαπραγματεύσεων σε θέματα, όπως χρονική επιμήκυνση, αναπτυξιακή ενίσχυση  και μείωση της επιβάρυνσης του χρέους, θα επηρεάσει την τελική μορφή και την εξέλιξή του.
Κυρίες και κύριοι συνάδελφοι, η Δημοκρατική Αριστερά έχει συγκεκριμένη τη θέση της για τη δημοσιονομική προσαρμογή. Αγωνιζόμαστε να έχει κυρίως στοιχεία εξυγίανσης και εξορθολογισμού. Το πακέτο των μέτρων είναι βαρύ. Θέσαμε ζητήματα που μπορούν να μειώσουν τις επιπτώσεις τους, όπως η χρονική επιμήκυνση, η ένταξη της ρήτρας αντικατάστασης μέτρων, έτσι ώστε να έχουμε απόδοση εσόδων –όταν έχουμε απόδοση εσόδων- να μην υλοποιούνται τα ιδιαιτέρως επαχθή μέτρα, η παράλληλη λήψη αναπτυξιακών πρωτοβουλιών, η συνέχιση της χρηματοδότησης και η επανατοποθέτηση του ζητήματος του χρέους, ώστε να δημιουργείται ένα πλαίσιο βιώσιμης λύσης από οικονομική και κοινωνική άποψη, είναι αναγκαία στοιχεία μιας πολιτικής συμφωνίας με τους εταίρους.
Κυρίες και κύριοι συνάδελφοι, πρέπει να εργαστούμε για να υπάρξει χρονική επιμήκυνση του προγράμματος προσαρμογής, ώστε να αλλάξει η χρονική κατανομή των μέτρων και να υπάρχει η δυνατότητα να λειτουργήσει ουσιαστικά η ρήτρα αντικατάστασης των επαχθών μέτρων, στο βαθμό βέβαια που θα έχουμε υπεραπόδοση στα έσοδα. 
Να υπάρξει η υλοποίηση ενός προγράμματος αναπτυξιακών παρεμβάσεων ώστε να δημιουργηθούν εισοδήματα σε νέους τομείς και για νέους ανθρώπους μέσα από την άμεση αξιοποίηση του διαθέσιμου πόρου, συνολικότερα των διαθέσιμων πόρων του ΕΣΠΑ, αλλά και την ειδική χρηματοδότηση δράσεων από την Ευρωπαϊκή Ένωση και την Ευρωπαϊκή Τράπεζα Επενδύσεων.
Επίσης, η βελτίωση της βιωσιμότητας των όρων εξυπηρέτησης του χρέους με μέτρα όπως η μείωση επιτοκίων, η μετακύλιση ομολόγων, η επιστροφή κέρδους της Ευρωπαϊκή Κεντρικής Τράπεζας και των κρατικών τραπεζών από αγορά ελληνικών ομολόγων σε χαμηλότερη τιμή από την ονομαστική αξία, η χρηματοδοτική υποστήριξη της χώρας για να οργανώσει τη σταδιακή εθελοντική εξαγορά των ομολόγων της σε χαμηλότερη τιμή από τη σημερινή ονομαστική, η ανακεφαλαιοποίηση των τραπεζών απευθείας από τον ευρωπαϊκό μηχανισμό στήριξης χωρίς επιβάρυνση του δημοσίου χρέους. 
Παράλληλα, κυρίες και κύριοι Βουλευτές, πρέπει να υπάρξει ένα εθνικό σχέδιο ανασυγκρότησης που θα εκκινήσει με τους περιορισμένους διαθέσιμους πόρους και θα επιχειρήσει τη μόχλευσή τους, ώστε να αποφέρει μεγαλύτερη προστιθέμενη αξία. Μια αρνητική πτυχή των προϋπολογισμών των τελευταίων ετών είναι η συνεχής μείωση του προγράμματος δημοσίων επενδύσεων. 
Είναι αναγκαίος ο επανακαθορισμός της έννοιας της ανάπτυξης παράλληλα με τις προσπάθειες πρόκλησής της. Για εμάς η αλλαγή του χαρακτήρα της ανάπτυξης, η απασχόληση και η οικονομική δημοκρατία είναι βασικοί στόχοι. Η ανάπτυξη, για να έχει στοιχεία διατηρησιμότητας και για να διαχυθούν οι ωφέλειες στο σύνολο της κοινωνίας, θα πρέπει να απαλλαγεί από τις παθογένειες του προηγούμενου μοντέλου. 
Η σύνδεση με τη γενικότερη προσπάθεια ανασυγκρότησης της οικονομίας και του κράτους απαιτεί διαχείριση των πόρων με διαφάνεια και δημοκρατία στο σχεδιασμό, διαρκή διαδικασία αξιολόγησης και επανασχεδιασμού παρεμβάσεων, ώστε να βελτιώνονται τα αποτελέσματά τους και οι ωφέλειες για την κοινωνία, επιλογή δημόσιων έργων με κριτήριο την αναπτυξιακή τους στόχευση, τις εξωτερικές οικονομίες και τη μόχλευση, προτεραιότητα σε υποδομές και δραστηριότητες με μεγάλο εισοδηματικό πολλαπλασιαστή που αυξάνει την παραγωγικότητα, ενισχύει την εξωστρέφεια και δημιουργεί μεγάλο αριθμό θέσεων εργασίας, δημιουργία προϋποθέσεων περιφερειακής και τοπικής οικονομικής ανάπτυξης με την ενίσχυση των τοπικών συμπράξεων και την υιοθέτηση στρατηγικών αξιοποίησης των τοπικών συγκριτικών πλεονεκτημάτων, ανάπτυξη μεγάλων αλλά κυρίως πολλών χιλιάδων μικρών και μεσαίων παρεμβάσεων με στροφή στην καινοτομία, ενίσχυση της εξωστρέφειας της μεταποίησης, άνοιγμα αγορών σε παραδοσιακούς και νέους τομείς σε συνδυασμό με την επαγγελματική κινητικότητα. Έτσι μόνο μπορεί να υλοποιηθεί ένα εθνικό σχέδιο μεταφοράς της δραστηριότητας σε τομείς εμπορεύσιμων αγαθών και υπηρεσιών και να δημιουργηθούν νέες θέσεις εργασίας. 
Τομείς προτεραιότητας πρέπει να είναι η αναβάθμιση του πρωτογενούς τομέα, η αξιοποίηση του ορυκτού πλούτου και των ενεργειακών δυνατοτήτων, η ανάπτυξη του ενιαίου συμπλέγματος τουρισμού-πολιτισμού, η δημιουργία επιχειρήσεων σε τομείς γνώσης, η ενίσχυση της εξωστρέφειας της μεταποίησης και η προώθηση των αναγκαίων συνεργασιών ή και συγχωνεύσεων για την αντιμετώπιση των εγγενών αδυναμιών των επιχειρήσεων μικρής κλίμακας.
Κυρίες και κύριοι συνάδελφοι, ο προϋπολογισμός ενσωματώνει περιορισμούς αλλά και δυνατότητες. Η πρόκληση είναι να μεγιστοποιηθεί η αξιοποίηση των δυνατοτήτων. Αυτό προϋποθέτει την προώθηση μεγάλων μεταρρυθμίσεων και διαρθρωτικών αλλαγών για τον εξορθολογισμό και την εξάλειψη παθογενειών που χαρακτηρίζουν την οικονομική μας ζωή και τη Δημόσια Διοίκηση. 
Για να βγούμε από την κρίση, προϋπόθεση είναι η εξυγίανση του πολιτικού συστήματος. Αποτελεί άμεση προτεραιότητα για την ανασυγκρότηση και την εξυγίανση των διαδικασιών είσπραξης εσόδων η αύξηση των εσόδων με την αντιμετώπιση της φοροδιαφυγής και της φοροκλοπής, αλλά και ο εντοπισμός της φοροδιαφυγής προηγουμένων περιόδων. Είναι ζήτημα προτεραιότητας η αύξηση των φορολογικών εσόδων με ταυτόχρονη ελάφρυνση των εργαζομένων που ήδη έχουν επιβαρυνθεί πολλαπλώς. Μόνη λύση για αυτό είναι να αντιμετωπιστεί με σταθερή βάση η φοροδιαφυγή αλλά και η διαφθορά.
Κυρίες και κύριοι συνάδελφοι, κρίσιμο ζήτημα πολιτικής σημασίας είναι ο τρόπος κατάρτισης και παρακολούθησης της εκτέλεσης του προϋπολογισμού. Μία απλή και αποσυνδεδεμένη από τους στόχους και τα επιδιωκόμενα αποτελέσματα παρουσίαση της κατανομής κονδυλίων δεν πρέπει πλέον να συνιστά επιλογή. 
Η Δημοκρατική Αριστερά είχε θέσει και θέτει πάλι το ζήτημα της μετάβασης σε προϋπολογισμούς απόδοσης, που σημαίνει ορισμός στόχων ανά υπηρεσία και εξειδικευμένη κοστολόγηση της απαιτούμενης δαπάνης από τον προϋπολογισμό, εξέταση από μηδενική βάση της σκοπιμότητας και του μεγέθους κάθε δαπάνης με επαναπροσδιορισμό της δαπάνης, ώστε να εξαλειφθούν οι ανήθικες δαπάνες. 
Το ζήτημα αυτό είναι βαθύτατα πολιτικό. Επηρεάζει καθοριστικά τη δυνατότητα άσκησης δημοσίων πολιτικών. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Η μετάβαση σε προϋπολογισμούς απόδοσης, σε προϋπολογισμούς προγραμμάτων, δεν αποτελεί ανεπίκαιρη συζήτηση. Βρίσκεται στο κέντρο του ελληνικού ζητήματος. Υπάρχουν, παραδείγματος χάριν, χώρες που αλλάζοντας τον τρόπο κατάρτισης του προϋπολογισμού και του οικονομικού ελέγχου, κατάφεραν να αναδιαρθρώσουν τη Δημόσια Διοίκηση και τελικά την ποιότητα της παρεχόμενης υπηρεσίας. 
Στόχοι, όπως η μείωση του κόστους παροχής των υπηρεσιών, η βελτίωση του βαθμού εξυπηρέτησης των πολιτών, ο περιορισμός του απαιτούμενου χρόνου ολοκλήρωσης μιας διαδικασίας, ο περιορισμός των συναρμοδιοτήτων και η ψηφιακή παροχή των υπηρεσιών, μπορούν να παρακολουθούνται αποτελεσματικά μέσα από τον προϋπολογισμό απόδοσης. 
Το έργο συνολικά της διοικητικής μεταρρυθμίσεις είναι άρρηκτα συνδεδεμένο με το ζήτημα του προϋπολογισμού. Οι προσπάθειες που καταβάλλονται και οι σχεδιασμοί που έγιναν είναι σημαντικά. 
Ένα σημαντικό παράδειγμα, κυρίες και κύριοι συνάδελφοι, που άπτεται και αυτό του προϋπολογισμού, είναι το ζήτημα της υγείας. Η μείωση των δαπανών της υγείας είναι κομβικός στόχος. Όλοι οι Έλληνες γνωρίζουν την ασυδοσία που επικρατούσε στο χώρο της υγείας. Όλοι οι Έλληνες αναγνωρίζουν ότι αυτή η κατάσταση δεν μπορεί και δεν πρέπει να συνεχιστεί. 
Όμως, υπάρχουν δύο βασικές παράμετροι: 
Πρώτον, η μείωση του κόστους δεν πρέπει να πλήξει την ποιότητα των παρεχομένων υπηρεσιών. 
Δεύτερον, δεν πρέπει να επιφέρει μετακυλίοντας το κόστος στον ασθενή.
 Εάν στο χώρο της υγείας καταφέρουμε και αναλογικά εφαρμόσουμε τις βασικές αρχές ενός προϋπολογισμού απόδοσης, θα έχουμε τη δυνατότητα να διασφαλίσουμε ότι η μείωση της δημόσιας δαπάνης για την υγεία δεν θα μετατραπεί σε κόστος για τον πολίτη, ούτε σε πτώση της ποιότητας της παρεχόμενης υπηρεσίας. 
Κυρίες και κύριοι συνάδελφοι, το ζήτημα του κοινωνικού κράτους περνάει κρίση; Ναι. Περικόπτονται υπηρεσίες; Ναι. Πρέπει να εξαντλήσουμε όλα τα περιθώρια αντιμετώπισης αυτών των προβλημάτων; Σίγουρα ναι. 
Όμως, να μην κλείσουμε τα μάτια στο σχεδιαστικό λάθος του κοινωνικού μας κράτους, να μην κλείσουμε τα μάτια στις σπατάλες και τον ανορθολογισμό, να μην κρύψουμε την αλήθεια, που ήθελε το κοινωνικό μας κράτος να ενισχύει περισσότερο τους έχοντες, να μη σπρώξουμε τις άβολες αλήθειες κάτω από το χαλί, να μη χρειαστεί να υπάρξουν στο μέλλον τόσο κρίσιμες αποφάσεις, όπως τώρα. 
Το κοινωνικό κράτος είναι βασικός πυλώνας του Ευρωπαϊκού κοινωνικού μοντέλου. Η επιβίωση του, όμως, απαιτεί πολιτική βούληση αλλά και δημοσιονομική ευχέρεια. 
Μόνο με υγιή δημοσιονομικά μπορούμε να το στηρίξουμε αποτελεσματικά. Μόνο με ορθολογική διαχείριση πόρων και ιεράρχηση αναγκών μπορούμε να το επαναθεμελιώσουμε ηθικά αλλά και λειτουργικά. Μόνο με εκσυγχρονισμό των δομών, με έλεγχο των δαπανών, μπορούμε να αξιώνουμε την αδιάλειπτη και σταθερή παρουσία ενός ισχυρού κοινωνικού κράτους. Πρέπει να περάσουμε από έναν άστοχο σε ένα στοχευμένο κοινωνικό κράτος, που θα βοηθάει ουσιαστικά αυτόν που πραγματικά έχει ανάγκη. 
Κυρίες και κύριοι συνάδελφοι, αυτό είναι το πολιτικό πλαίσιο, στη βάση του οποίου η Δημοκρατική Αριστερά θα ψηφίσει τον προϋπολογισμό. Είναι μία ψήφος για τη συνέχιση της προσπάθειας, καθοριστικής σημασίας για τη δημοσιονομική εξυγίανση της χώρας, τη σταθεροποίηση και την ανάκαμψη. Είναι ένας διαρκής αγώνας για αλλαγή και βελτίωση των όρων της δανειακής σύμβασης, για την προώθηση μεταρρυθμίσεων στο κράτος και την οικονομία.
Σας ευχαριστώ.
(Χειροκροτήματα)","ΦΩΤΗΣ ΚΟΥΒΕΛΗΣ",241
"13701"," Παρακολουθώντας  τη συζήτηση στη Βουλή κυρίως από την τηλεόραση και όχι με την προσωπική μου παρουσία, συνειδητοποίησα, κατανόησα, κατέληξα, σε ένα συμπέρασμα, που νομίζω ότι είναι σωστό, ότι για πρώτη φορά τα τελευταία χρόνια, ακόμα και από την περίοδο που ξέσπασε η κρίση, το μεγαλύτερο μέρος των Βουλευτών που μίλησαν ασχολήθηκαν με ζητήματα στρατηγικής, όσον αφορά τη γραμμή στην Ελλάδα, την Ευρωπαϊκή Ένωση κλ.π.. 
Δεν ξέρω αν έφταιγε το γεγονός ότι μέσα σε πέντε ή έξι λεπτά έπρεπε να πει κανείς πολλά πράγματα. Αλλά νομίζω ότι συνειδητοποιούμε όλοι - ανεξάρτητα των βαθιών διαφορών που έχουμε μεταξύ μας- ότι τα πράγματα δεν κρίνονται στις λεπτομέρειες. Σε κάποια στιγμή, όταν συζητούμε ένα νομοσχέδιο, μπορεί να χρειαστεί να μιλήσουμε και στις λεπτομέρειες και σε ένα άρθρο ακόμα και να κάνουμε μία αντιπρόταση σε ένα άρθρο. 
Το θέμα αυτό που συζητούμε σήμερα –συνέχεια και της προηγούμενης συζήτησης- είναι κατ’ εξοχήν θέμα στρατηγικής. 
Με συγχωρείτε, δεν μου πέφτει εμένα λόγος αυτήν τη στιγμή να πω τι λέει ο ένας Βουλευτής που ήταν στο ΠΑΣΟΚ και ανεξαρτητοποιήθηκε ή ένας Βουλευτής της ΔΗΜΑΡ, αλλά επειδή μιλάμε για θέματα στρατηγικής, δεν νομίζω ότι το σημείο κρίσης της τρικομματικής Κυβέρνησης είναι το εάν τήρησε το προγραμματικό πλαίσιο που έκανε για τη συμφωνία. 
Γιατί, ξέρετε, όλα αυτά τα προγραμματικά πλαίσια, τα προεκλογικά και τα μετεκλογικά, έχουν κάποιες αιχμές και που βέβαια κατά κανόνα, αυτές οι αιχμές - και είναι φυσικό για όλα τα κόμματα- να θέλουν να πουν ότι κάτι θα αποφύγουν να κάνουν, κάτι κακό ή ότι κάτι καλό θα προσπαθήσουν να το διατηρήσουν. Δεν κρίνεται τώρα στα σημεία, κρίνεται στη στατική. 
Κι εδώ μπορεί να καταλάβει κανείς τη θέση του Κομμουνιστικού Κόμματος Ελλάδας, όταν μεταξύ πρώτου και δευτέρου γύρου εκλογών ήρθε ο ΣΥΡΙΖΑ και λέει: Πέντε σημεία διαφωνείτε, που είχε την απλή αναλογική, τη μετενέργεια και διάφορα τέτοια. Τι να συμφωνήσεις; Ή συμφωνείς στρατηγικά και κάνεις συνεργασία ή διαφωνείς, δεν μπαίνεις σε μια τέτοια Κυβέρνηση, δεν τη στηρίζεις. και άμα φέρει, παραδείγματος χάριν, την απλή αναλογική, την ψηφίζεις με χέρια και με πόδια μέσα στη Βουλή. Όποιος και αν την φέρει, η Νέα Δημοκρατία, το ΠΑΣΟΚ, ή όποιος και αν την φέρει, ή οτιδήποτε άλλο, όπως η μετενέργεια και η κατάργηση της μετενέργειας. 
Μα, σοβαρά; Αυτά που συζητάμε τώρα είναι η μετενέργεια και  παρακολουθούμε αν το προγραμματικό πλαίσιο τηρήθηκε και παρέκκλινε, λέει, η τρικομματική Κυβέρνηση από το προγραμματικό πλαίσιο; Το προγραμματικό πλαίσιο ήταν τέσσερα, πέντε άμεσα ζητήματα. Και όταν έχεις αυτήν τη στρατηγική που έχει η Κυβέρνηση αυτή, δεν μπορείς παρά να παρεκκλίνεις, διότι ιδιαίτερα σε συνθήκες κρίσης και το επιμέρους καθορίζεται κυρίως από το γενικό. Δεν είμαστε στην περίοδο εκείνη που μια συντηρητική κυβέρνηση μπορούσε σε ένα σημείο να φέρει και κάτι θετικό. 
Επί τριάντα χρόνια ζούμε κυριολεκτικά την αντιπαράθεσή της Νέας Δημοκρατίας με το ΠΑΣΟΚ στη Βουλή, στο αστικό πολιτικό σύστημα. Μια αντιπαράθεση, βεβαίως, που κυριάρχησε και μέσα στην ελληνική κοινωνία. Μια αντιπαράθεση που ιδιαίτερα από τα μέσα της δεκαετίας του ’80 και μετά και ακόμα περισσότερο στις αρχές της δεκαετίας του ’90 παραμόρφωσε κυριολεκτικά, διαστρέβλωσε, έκρυψε την πραγματική αντιπαράθεση που υπάρχει μέσα στην ελληνική κοινωνία. Που εμείς, τη λέμε -θα έχετε βαρεθεί να το ακούτε αυτό- με μια αντίθεση: εργαζόμενος λαός-μονοπώλια. Θέλετε να το πείτε: κεφάλαιο-εργασία; Πείτε το όπως θέλετε,  για να μην κάνω μεγάλες αναλύσεις.
Και βάζω ερώτημα -και το βάζω τώρα εκ μέρους της Κοινοβουλευτικής Ομάδας του ΚΚΕ, ακριβώς γιατί τώρα η αντιπαράθεση αυτή αντικαταστάθηκε ανάμεσα στην αντιπαράθεση Νέα Δημοκρατία με δορυφόρους-ΣΥΡΙΖΑ με δορυφόρους- το οποίο είναι το εξής: Τι ήταν αυτό που οδήγησε στην ελαχιστοποίηση των όποιων διαφορών υπήρχαν ανάμεσα στη Νέα Δημοκρατία και στο ΠΑΣΟΚ; Άλλοι μπορεί να ασχοληθούν με το να αναλύσουν τον Ανδρέα Παπανδρέου και την ηγετική ομάδα γύρω από τον Ανδρέα Παπανδρέου. Δεν θα ασχοληθούμε εμείς με αυτό. Τι ήταν αυτό που οδήγησε την ταύτιση των δύο κομμάτων, που άρχισαν να συγκλίνουν στα μέσα της δεκαετίας του ’80 και ταυτίστηκαν από ένα σημείο και μετά διατηρώντας και  κάποιες διαφορές; Άλλωστε όταν είναι διαφορετικά κόμματα, κάποιες διαφορές επιμέρους θα υπάρχουν. 
Αυτό που ελαχιστοποίησε τις διαφορές –ούτε τα πρόσωπα έχουν σημασία αυτήν τη στιγμή- ήταν ότι το ΠΑΣΟΚ –γιατί το ΠΑΣΟΚ προσέγγισε τη Νέα Δημοκρατία, όχι η Νέα Δημοκρατία το ΠΑΣΟΚ- ακριβώς με στρατηγική διαχείρισης της τύχης του καπιταλιστικού συστήματος υιοθέτησε τη σύγχρονη στρατηγική κι όχι τη μορφή διαχείρισης του καπιταλισμού, που έλεγε το εξής πράγμα. Ότι σε συνθήκες όπου διεθνοποιείται ταχύτατα η καπιταλιστική οικονομία και όπου η κούρσα του ανταγωνισμού δυναμώνει –και μιλάμε και για συνθήκες πριν ανατραπεί το σοσιαλιστικό σύστημα στην Ευρώπη- πρέπει να επιλέξω την εξής στρατηγική: Φθηνή εργατική δύναμη, πλήρη απελευθέρωση αγοράς, αποκρατικοποιήσεις, συγκεντροποίηση. 
Αυτή είναι η φιλομονοπωλιακή πολιτική –να του πούμε στρατηγική- η σύγχρονη σε σχέση με την παλαιότερη την κεϋνσιανή, η οποία ξεκίνησε πριν τις ανατροπές, πριν την κρίση σαν απάντηση στην κρίση της δεκαετίας του ’70. Ξεκίνησε στις αρχές της δεκαετίας του ’80 από τις Ηνωμένες Πολιτείες και τη Μεγάλη Βρετανία. Τώρα, αν επιλέχτηκε ο Ρήγκαν και η Θάτσερ να υλοποιήσουν αυτή τη στρατηγική, τι να πούμε; Πάντα επιλέγονται ή βγαίνουν στον αφρό τα κατάλληλα πρόσωπα που μπορούν να παίξουν αυτόν το ρόλο. Λιγότερο ή περισσότερο ικανά, δεν έχει σημασία. Αυτή όμως, η στρατηγική γενικεύτηκε. Από τα μέσα της δεκαετίας του ’80 πέρασε στην Ευρωπαϊκή Ένωση για την προετοιμασία της Συνθήκης του Μάαστριχτ. 
Γιατί τα λέμε όλα αυτά; Για να κάνουμε ανάλυση; Γιατί ακριβώς οι όποιες διαφορές υπάρχουν ανάμεσα στον πόλο της Νέας Δημοκρατίας –για να μιλήσω έτσι- και στον πόλο του ΣΥΡΙΖΑ, που είναι σε πορεία αντικατάστασης –ήδη αντικατέστησε την αντιπαράθεση Νέας Δημοκρατίας και ΠΑΣΟΚ- θα ελαχιστοποιούνται όχι γιατί τα πρόσωπα είναι ανίκανα, όχι γιατί είναι προδοτικά, όχι για λόγους ηθικής αλλά γιατί η επιλογή διαχείρισης της κρίσης του συστήματος υπέρ των μονοπωλίων θα σε οδηγήσει σε μία τέτοια σύγκλιση και ταύτιση η οποία, κατά τη γνώμη μας, υπάρχει, αλλά δεν φαίνεται. Γιατί ποτέ δεν φαίνεται η πλήρης ταύτιση ανάμεσα στην Αξιωματική Αντιπολίτευση και στο εκάστοτε κυβερνητικό κόμμα.
Θέλουν όλα τα κόμματα στη Βουλή να βγούμε από την κρίση και να υπάρξει ανάκαμψη; Ούτε λόγος για το αντίθετο. Κανένα κόμμα και το πιο συντηρητικό δεν θέλει την κρίση. Αλλά η κρίση ξεσπάει, έχει αντικειμενικό χαρακτήρα, είναι μέσα στο DNA του συστήματος. 
Υπάρχει περίπτωση η Ελλάδα να βγει από τον κύκλο της κρίσης και να περάσουμε σε ανάκαμψη; Ναι, υπάρχει, εκτός και αν τα πράγματα περιπλακούν πάρα πολύ. Θεωρητικά δεν μπορείς να αποκλείσεις τίποτα. Αν το καπιταλιστικό σύστημα δεν καταφέρει να διαχειριστεί την κρίση του, όπως έγινε την περίοδο ’29-’31 και μετά, θα βγούμε από την κρίση αλλά καταλαβαίνετε τι εννοούμε. Θα βγούμε ενδεχομένως με έναν πόλεμο είτε περιφερειακό με γενικευμένο χαρακτήρα, όπου εδώ θα πολεμάνε όλα τα μεγάλα ιμπεριαλιστικά κέντρα μεταξύ τους, είτε και με έναν πιο γενικευμένο πόλεμο. Θεωρητικά δεν μπορείς να το αποκλείσεις βλέποντας πόσο κρατάει αυτή η κρίση και πόσο βαθαίνει. Πιθανόν στο επόμενο διάστημα ακόμα κι αν κάποιες χώρες βγουν από τον κύκλο της κρίσης, να αντιμετωπίσουμε μία συγχρονισμένη κρίση που θα χτυπήσει βαθύτερα Ηνωμένες Πολιτείες, Ιαπωνία και Ευρωπαϊκή Ένωση. Αλλά ας αφήσουμε αυτήν την πλευρά, παρ’ ότι είναι πολύ σημαντική.
Μπορεί η Ελλάδα να ανακάμψει; Μπορεί. Βεβαίως η ανάκαμψη αυτή θα είναι πάρα πολύ αναιμική. Αλλά εδώ να ξεκαθαρίσουμε το εξής πράγμα: τι εννοούμε ανάκαμψη. Ε, λοιπόν, εμείς αυτήν την ανάκαμψη θεωρούμε ότι ο λαός πρέπει να την προλάβει, να την πολεμήσει γιατί αυτή η ανάκαμψη θα είναι με ερείπια κυριολεκτικά, με ένα λαό σε σχετική και απόλυτη εξαθλίωση, με ένα λαό που θα έχει πισωγυρίσει σαράντα-πενήντα χρόνια και μια ανάκαμψη αναιμική και αρκετά προσωρινή, παίρνοντας υπ’ όψιν ότι η Ελλάδα είναι ο αδύναμος κρίκος της Ευρωπαϊκής Ένωσης.
Υπάρχουν ορισμένα πράγματα, τα οποία εδώ είναι σαν να μη συζητούνται, ενώ συζητούνται στρατηγικά θέματα γενικά. Η Νέα Δημοκρατία λέει ότι στη Βουλή υπάρχουν δύο απόψεις: αυτή που θέλει την Ελλάδα μέσα στην Ευρωζώνη κι αυτή του ΣΥΡΙΖΑ που θέλει να βγάλει την Ελλάδα έξω από την Ευρωζώνη. Όχι, δεν είναι αυτή η διαφορά. Αλλά και στο βαθμό που υπάρχει –που δεν υπάρχει- μια τέτοια διαφορά, τέτοιες διαφορετικές απόψεις υπάρχουν σήμερα σε όλες τις κυβερνήσεις της Ευρωπαϊκής Ένωσης και μέσα στους κόλπους της κυρίαρχης τάξης. 
Ανάμεσα σε τμήματα του κεφαλαίου τρεις απόψεις υπάρχουν αυτή τη στιγμή χοντρικά μέσα στην Ευρωπαϊκή Ένωση, που εκφράζουν συμφέροντα τμημάτων κεφαλαίου και δεν έχουν καμμία σχέση με τα συμφέροντα των λαών. Δεν σημαίνει ότι όπου υπάρχουν διαφορές, ο λαός πρέπει να στοιχίζεται με το ένα μείγμα πολιτικής εναντίον του άλλου. Ποιες είναι αυτές; Η Γερμανία. Βεβαίως η Γερμανία θέλει ισχυρό ευρώ, θέλει δημοσιονομική σταθερότητα. Είναι ηγετική δύναμη από την πλευρά της οικονομικής δύναμης. Και η Ελλάδα να ήταν στη θέση της Γερμανίας, την ίδια στρατηγική θα είχε με τη Γερμανία. Μη φανταστείτε ότι θα είμαστε έτοιμοι να μοιράσουμε τα ιμάτιά μας στις άλλες χώρες.
Από την άλλη μεριά, δεν θέλει να επωμισθεί το κόστος της ζημιάς που πρέπει να μοιραστεί από την απαξίωση του κεφαλαίου, διότι πρέπει να γίνει καταστροφή μέρους του κεφαλαίου με τη μορφή της απαξίωσης, κουρέματος κ.λπ.. Ε, δεν θέλει να το επωμισθεί η Γερμανία και δεν θα ήθελε να το επωμισθεί και η Ελλάδα αν ήταν ηγετική δύναμη στην Ευρωπαϊκή Ένωση και μη λέμε τώρα για αντιγερμανικά, αντιελληνικά, φιλελληνικά και φιλογερμανικά. 
Υπάρχει η άλλη άποψη που εκφράζει η Γαλλία. Δεν θα αναλύσω γιατί την εκφράζει κι όχι γιατί είναι σοσιαλδημοκράτης ο Πρόεδρος κ.λπ.. Η άποψη αυτή εκφράζει το φόβο ότι ακριβώς κάτω απ’ αυτήν τη σκληρή δημοσιονομική πολιτική κάποιες χώρες δεν θα αντέξουν, θα βγουν από την Ευρωζώνη, θα μειωθεί το εύρος της ευρωπαϊκής αγοράς έναντι των Ηνωμένων Πολιτειών και έναντι των άλλων ιμπεριαλιστικών κέντρων. Το φοβούνται αυτό και γι’ αυτό έχουν πολλαπλασιαστεί οι πιέσεις «διαφυλάξτε τη συμμετοχή της Ελλάδας στην Ευρωζώνη». Δεν είναι θέμα τώρα αν ο ΣΥΡΙΖΑ θέλει να τη βγάλει κ.λπ.. Εγώ σας λέω ότι δεν θέλει ή ότι μπορεί να βγει και με τη Νέα Δημοκρατία, όχι από επιλογή.
Υπάρχει και μία άλλη άποψη: δεν είναι πολιτική αντίληψη, αλλά εκφράζει τμήματα του κεφαλαίου στην Ευρωπαϊκή Ένωση. Είναι ενιαία τα συμφέροντα του κεφαλαίου όσον αφορά το τσάκισμα των λαών, αλλά από εκεί και πέρα οι ομάδες συμφερόντων έχουν και αντιπαρατιθέμενα συμφέροντα. 
Η άποψη αυτή λέει το εξής πράγμα: Μήπως είναι καλύτερα να δούμε μια αναμόρφωση της Ευρωπαϊκή Ένωση; Μήπως χρειάζεται να σπάσουμε την Ευρωατλαντική Συμμαχία και να κάνουμε συμμαχία με την Κίνα, τη Ρωσία κ.λπ., τις ανερχόμενες καπιταλιστικές οικονομίες; Είναι κι αυτή μία άποψη.
Ε, λοιπόν, εμείς, για να μην απεραντολογούμε στα διάφορα μείγματα της πολιτικής, λέμε το εξής πράγμα. Το επικίνδυνο είναι ακριβώς στο βωμό της αντιπαράθεσης Νέας Δημοκρατίας-ΣΥΡΙΖΑ συν δορυφορικά κ.λπ., ένα τμήμα του λαού όχι να ταυτιστεί με το ΣΥΡΙΖΑ –αυτό δεν είναι και τόσο τραγικό στο κάτω, κάτω, αυτό γίνεται μια ζωή- αλλά να ταυτιστεί με ένα τμήμα συμφερόντων της αστικής τάξης –αυτό είναι το κυριότερο- και να παλεύει εναντίον ενός άλλου. Ή να το πω καθαρά και με κίνδυνο μιας αναμέτρησης με πολιτικά μέσα ιμπεριαλιστικής, να είναι στο πλευρό του ενός ιμπεριαλιστή εναντίον του άλλου. Δεν έχει γίνει αυτό στο παρελθόν; Μη μου πείτε ότι δεν έχει γίνει. Αυτό είναι το ζήτημα και δεν είναι αν ταυτίζεται ο λαός με τη Νέα Δημοκρατία στις εκλογές ή με το ΣΥΡΙΖΑ ή με το ΠΑΣΟΚ. 
Το θέμα είναι ότι ακριβώς καλείται ο λαός, ένα μεγάλος μέρος του λαού, ένα μέρος του λαού που είναι ριζοσπαστικοποιημένο –και είναι ριζοσπαστικοποιημένο- να σηκώσει ξένη σημαία. Κι όταν λέω «ξένη σημαία» εννοώ όχι τη σημαία της Γερμανίας ή των Ηνωμένων Πολιτειών, αλλά τη σημαία των συμφερόντων ενός τμήματος της αστικής τάξης και κατά συνέπεια, βέβαια να στρατευτεί στο πλευρό του Γάλλου ιμπεριαλιστή, του Γερμανού, του Φινλανδού, του Ολλανδού κ.λπ.. Αυτή είναι η ιστορία.
Όλα τα κόμματα μιλάνε για παραγωγική ανασυγκρότηση. Εγώ να κάνω κι αυτήν την παραχώρηση. Ως τίτλο το λένε όλοι. Ποιος θα πει «όχι» στην παραγωγική ανασυγκρότηση της χώρας; Όλα τα κόμματα λένε να μειώσουμε τις εισαγωγές, να στηρίξουμε τα ελληνικά προϊόντα κ.λπ. κα να μην έχουμε τόσες εισαγωγές. 
Κατ’ αρχάς, δεν απαντάει κανείς, στο γιατί. Διότι η Ελλάδα έχασε την ανταγωνιστικότητά της –την όποια ανταγωνιστικότητα είχε- πριν την κρίση. Από τα μέσα της δεκαετίας του ’80 και μετά και ιδιαίτερα στη δεκαετία του ’90, έντεκα κλάδοι της μεταποίησης, πολύ χρήσιμοι στην Ελλάδα –βεβαίως σε συνθήκες καπιταλισμού μιλάμε- μειώθηκαν, μειώθηκε η παραγωγή τους. Και η «θάλασσα» βέβαια των εισαγωγών ήταν αναπόφευκτη και οι ίδιες οι εισαγωγές οδήγησαν στην μείωση. Αυτή είναι η ανταγωνιστικότητα. 
Τώρα, απόψεις ότι η ανταγωνιστικότητα είναι μια παγκόσμια οικογένεια, που ο ανταγωνισμός γίνεται με την καινοτομία και με εκείνα και με τ’ άλλα, κοιτάξτε να δείτε –με συγχωρείτε- δε νομίζω ότι ταιριάζουν σε μια συζήτηση με όρους πολιτικής οικονομίας. 
Βεβαίως, πάντα γίνονταν αυτό και στο χώρο των αυτοαπασχολούμενων, των μικρών επιχειρήσεων. Μια επιχείρηση που έβρισκε μια καινοτομία τα παλαιότερα χρόνια που τα μονοπώλια δεν είχαν διεισδύσει παντού μπορούσε για δέκα και είκοσι χρόνια να βγάλει πολλά λεφτά και να γίνει από μικρή, μεσαία, ακόμη και μεγάλη καπιταλιστική. 
Σήμερα, προβάλλουμε στην τηλεόραση μια ομάδα νέων ως καινοτομία. Μπορεί μια ομάδα νέων τώρα να κυριαρχήσει στο μονοπώλιο; Θα την πάρει το μονοπώλιο την καινοτομία και τελείωσε. Πόσο καιρό θα κρατήσουν αυτοί οι καινοτόμοι νέοι; Μας έχετε τρελάνει κυριολεκτικά στην τηλεόραση. Είναι καινοτόμος ο πολιτικός μηχανικός που έγινε γεωργός. 
Κοιτάξτε, αυτά είναι παραμύθια για μικρά παιδιά που τα λέτε συνειδητά. Δεν τα πιστεύετε αυτά που λέτε. Διότι δεν πιστεύω ότι έχετε άγνοια και ότι είστε αφελείς. Όχι, δεν σας κατηγορούμε για πολιτική αφέλεια ή για αμάθεια, λες και εμείς είμαστε οι πάνσοφοι μέσα σε αυτήν την Αίθουσα. 
Επομένως γιατί δεν απαντάτε; Η ανταγωνιστικότητα της ελληνικής οικονομίας μειώθηκε πότε; Μειώθηκε στην πορεία ενσωμάτωσης στην Ευρωπαϊκή Ένωση. Εκεί δεν άντεξε. 
Μα, είναι τυχαίο ότι στις αρχές, ακόμη, της δεκαετίας του ’60 όταν συζητιόνταν η σύνδεση της Ελλάδας με την ΕΟΚ ότι υπήρχαν και αστοί πολιτικοί και συντηρητικά κόμματα που ήταν αντίθετα; Κι αυτοί δεν ήταν κομμουνιστές. Εξέφραζαν όμως, εκείνο το τμήμα των επιχειρηματικών που δεν μπορούσε να προσαρμοστεί σε αυτόν τον ανταγωνισμό που αναπτύσσονταν μέσα στο πλαίσιο της Ευρωπαϊκής Ένωσης. 
Τέτοιες, λοιπόν, διαφορές ανάμεσα στα κόμματα και αντιπαραθέσεις θα έχουμε. Είναι αυτές οι αντιπαραθέσεις που συνιστούν σήμερα την πρόοδο, τη συντήρηση, το αριστερά και δεξιά; Όχι, δεν είναι. Και αυτό το λέμε συνειδητά. 
Έρχομαι στο θέμα της παραγωγικής ανασυγκρότησης. Κι απευθύνομαι, τώρα, στο ΣΥΡΙΖΑ. Θα κάνεις παραγωγική ανασυγκρότηση σε τι; Με τι συσσώρευση θα την κάνεις; Μα, ήδη έχετε δεχθεί την προσωρινή συμφωνία που είχε γίνει στο πλαίσιο της Ευρωπαϊκής Ένωσης που λέει ότι χρήματα θα βρεθούν ως εξής: Η Ευρωπαϊκή Κεντρική Τράπεζα να διευκολύνει το δανεισμό. 
Κοιτάξτε, καπιταλιστική ανάκαμψη χωρίς δανεισμό, δεν γίνεται. Μη λέμε τώρα αστεία πράγματα. Ούτε με την αύξηση της φορολογίας του μεγάλου κεφαλαίου γίνεται τέτοια συσσώρευση που θα μπορείτε να κάνετε παραγωγική ανασυγκρότηση της Ελλάδας, σε συνδυασμό με νέες κατακτήσεις του λαού. Γιατί αυτό λέτε. Διότι, βέβαια, με μια εργατική δύναμη όπως αυτή που υπάρχει σήμερα και ακόμη πιο κάτω, κάποιοι θα έρθουν και θα κάνουν επενδύσεις. 
Χαιρετήσατε, λοιπόν, την απόφαση της Συνόδου της Ευρωπαϊκής Ένωσης που λέει να εκταμιεύει άμεσα η Ευρωπαϊκή Κεντρική Τράπεζα χρήμα. Μα, αυτό φέρνει ταυτόχρονα και την εξής συνέπεια: Φέρνει την εποπτεία τού χρηματοπιστωτικού συστήματος και την εκχώρηση νέων δικαιοδοσιών και αρμοδιοτήτων απευθείας στην Ευρωπαϊκή Κεντρική Τράπεζα και σε όργανα της Κομισιόν ή σε νέα όργανα που θα γίνουν. Αυτό δεν το βλέπετε; 
Υπάρχει δυνατότητα δημοσιονομικής ευελιξίας στο πλαίσιο της Ευρωπαϊκής Ένωσης; Εδώ, ο ΣΥΡΙΖΑ εκφράζοντας ένα τμήμα επιχειρηματιών στην Ελλάδα, αυτό που λέγεται «λόμπι της δραχμής», αλλά και ένα τμήμα κρατών της Ευρωπαϊκής Ένωσης –εκεί είναι η διαμάχη- διαβλέπει ορισμένα πράγματα. 
Και δεν είναι τυχαίος όλος αυτός ο εξωραϊσμός της πολιτικής Ομπάμα. Βέβαια, αν βγει η Ελλάδα έξω από την Ευρωζώνη, τότε θα μπορεί να κόψει χρήμα, κάτι που δεν μπορεί να το κάνει τώρα. Κι αν αποδεσμευτεί και από την Ευρωπαϊκή Ένωση, αυτή θα είναι η ανάκαμψη; 
Θα κόψετε μπόλικο χρήμα. Ποιοι θα έχουν την ευθύνη των επενδύσεων; Τα μονοπώλια και μεγάλοι επιχειρηματίες θα έχουν την ευθύνη. Αυτοί –αν θέλετε- θα ρισκάρουν να έρθουν στην Ελλάδα να επενδύσουν μέσα σε αυτές τις συνθήκες. Τότε, πραγματικά με τη δραχμή ο τουρισμός θα λάμψει στην Ελλάδα. Οι μεγαλοξενοδόχοι θα μαζεύουν κέρδη μέχρι εκεί που δεν πάει, γιατί ο τουρισμός θα είναι φθηνός. 
Αν εννοούμε, λοιπόν, αυτήν την ανάκαμψη, υπάρχουν τμήματα του κεφαλαίου –τα κρουαζιερόπλοια κ.λπ., ο τουρσμός- που τους συμφέρει. Ενδεχομένως να συμφέρει και τον κλάδο των κατασκευών, τους τσιμεντάδες. Υπάρχουν κλάδοι σήμερα που τους συμφέρει η επιστροφή στη δραχμή. 
Ο ελληνικός λαός, οι Έλληνες εργαζόμενοι θα ταυτιστούν, λοιπόν, με ένα τμήμα του κεφαλαίου –για να το πω καθαρά- εναντίον του άλλου; 
Ο ΣΥΡΙΖΑ έλεγε προεκλογικά 45% φορολόγηση του μεγάλου κεφαλαίου. Κατ’ αρχάς, αν το κάνετε αυτό, σε συνθήκες απελευθέρωσης της αγοράς θα φύγουν οι επιχειρηματίες. 
Εμείς προτείνουμε άλλο: κοινωνικοποίηση ιδιοκτησίας. Να τους πάρετε την ιδιοκτησία. Αν περιμένεις να δεχθούν τη φορολογία, ζήσε Μάη μου να φας τριφύλλι. Κορόιδα είναι; Θα πάνε έξω. Και καλά να μην μπορείς να κοινωνικοποιήσεις αυτά που έχουν έξω, αλλά να τους αφήσεις και στην Ελλάδα την ιδιοκτησία; Βεβαίως, έχουμε άλλη άποψη.
Για το λόγο αυτόν, λέμε «αποδέσμευση», «διαγραφή του χρέους», «κοινωνικοποίηση». Και μόνη της η αποδέσμευση δεν σου αλλάζει τον καπιταλιστικό δρόμο ανάπτυξης, ούτε σε φέρνει σε μια διαφορετική θέση από μια χώρα που είναι έξω από την Ευρωπαϊκή Ένωση, για παράδειγμα την Αργεντινή. Το δικό μας όραμα, πάντως, δεν είναι η Αργεντινή. 
Και να φορολογήσετε 45% το μεγάλο κεφάλαιο θα κάνετε τέτοια συσσώρευση που θα ανεβάσει τους μισθούς, τις συντάξεις, θα χρηματοδοτήσετε τον ΕΟΠΥΥ, θα … θα … και θα δώσετε λεφτά στους καπιταλιστές και στις τράπεζες. 
Γιατί κακά τα ψέματα: Δεν μπορεί να έχεις καπιταλιστική ανάπτυξη με κάποιες παροχές στους εργαζόμενους, αν δεν δώσεις χρήμα στις τράπεζες. Καπιταλισμός δίχως χρήμα στις τράπεζες δεν υπήρχε. Τώρα, θα γίνεται με τράπεζες –λέει- που θα βοηθήσουν τους μικρομεσαίους. Δηλαδή, έχουμε οκτακόσιες χιλιάδες μικρές επιχειρήσεις, που η μεγάλη πλειοψηφία είναι αυτοαπασχολούμενοι με εργαζόμενους από έναν έως τρεις. Ποιο τραπεζικό σύστημα θα ενισχύει έναν επιχειρηματία με οικογενειακή επιχείρηση αυτοαπασχολούμενων με έναν έως τρεις εργαζόμενους; 
Ακούστηκε και από τη Νέα Δημοκρατία –άκουσα και τον κ. Βορίδη που το είπε- και από τον κ. Κουβέλη ότι, εν πάση περιπτώσει, διαισθάνονται ότι δεν μπορεί να γίνει τώρα παραγωγική ανάπτυξη κι αυτό που λέμε ανάπτυξη «βιομηχανικών κλάδων», «αγροτοβιομηχανικά συμπλέγματα», «καθετοποίηση». Κατ’ αρχάς, πρέπει να απαγορευθούν οι εισαγωγές. Με τη «θάλασσα» των εισαγωγών τελείωσε η ανταγωνιστικότητα. 
Λέει, να κάνουμε πολύ μικρά έργα. Με αυτό θυμήθηκα τα είκοσι χιλιάδες έργα του ΠΑΣΟΚ του κ. Λαλιώτη. Σοβαρά σήμερα αυτά είναι που μας χρειάζονται; Βεβαίως, στην Ελλάδα υπολειπόμαστε και σε μικρά έργα. Η παραγωγική, όμως, ανασυγκρότηση γίνεται με το να δημιουργήσουμε θέσεις εργασίας με τα μικρά έργα, με το να κάνουμε ένα δρομάκι εκεί, ένα δρομάκι αλλού; Όχι, ότι αυτά δεν χρειάζονται. Κάποια έργα θα γίνουν. Στην Ανατολική Αττική, παραδείγματος χάριν, έχει προβλέψει και η Ευρωπαϊκή Ένωση να γίνει το αποχετευτικό σύστημα με τους βόθρους. Θα το πληρώσουμε και από την τσέπη μας αυτό. Θα δείτε δημοτικά –και άλλα- τέλη που θα βάλουν.
Εν πάση περιπτώσει, αυτή είναι η παραγωγική ανασυγκρότηση; Ήδη το παραγωγικό μοντέλο για την Ελλάδα το έχει επεξεργαστεί ο ΙΟΒΕ, το ΣΕΒ και λίγο πολύ το λέει και η Νέα Δημοκρατία και το οποίο είναι ως εξής: Η Ελλάδα είναι μια χώρα όπου θα περνούν τα δίκτυα μεταφορών κι ενέργειας. Τέτοιοι τομείς είναι ο τουρισμός και ορισμένοι κλάδοι αγροτικών προϊόντων για εξαγωγή. 
Με συγχωρείτε, την κλωστοϋφαντουργία πώς θα την αναπτύξετε, αν δεν ξεκινήσετε την κτηνοτροφία κι αν δεν αλλάξετε τη σχέση ζωικής και φυτικής παραγωγής; Ο καπιταλιστής, όμως, προγραμματίζει για την επιχείρησή του. Δεν μπορεί να προγραμματίσει τις ανθρώπινες ανάγκες, τις εσωτερικές που είναι πριν απ’ όλα. Και γι’ αυτό θέλουμε παραγωγή. Δεύτερον, βεβαίως, πρέπει να έχουμε ένα πλεόνασμα και οικονομικές σχέσεις με άλλες χώρες. 
Και, τέλος, υπάρχει κάτι το πολύ επικίνδυνο στις εξής τοποθετήσεις που είναι και στη Νέα Δημοκρατία και στα άλλα κόμματα, η αξιοποίηση της γεωστρατηγικής θέσης της Ελλάδας. Και έρχομαι στο πρώτο ζήτημα που έθεσα. Η Ελλάδα όντως έχει γεωστρατηγική θέση, αν και έχει υποχωρήσει αντικειμενικά και όχι με ευθύνη της Ελλάδας έναντι της Τουρκίας. Εξαρτάται πώς το βλέπει κανείς.
Κι εμείς στην εναλλακτική πολιτική πρόταση, στη ριζική αλλαγή στο επίπεδο της εξουσίας, θεωρούμε ότι η Ελλάδα αποδεσμευμένη από την Ευρωπαϊκή Ένωση, με λαϊκή εξουσία, θα πρέπει να επιδιώξει να αξιοποιήσει ενδοϊμπεριαλιστικές αντιθέσεις, γειτονικές χώρες κ.λπ.. Αλλά η πρόταση που γίνεται εδώ είναι να παίξει ρόλο η Ελλάδα ως χώρα-μέλος της Ευρωπαϊκής Ένωσης και του ΝΑΤΟ. Αυτό σημαίνει ότι θα εμπλακεί σε ακόμη μεγαλύτερο κουβάρι αντιθέσεων. 
Και από εκεί βγαίνει -καθαρά πράγματα- η στρατηγική συνεργασία με το Ισραήλ και η αντιφατική θέση απέναντι στην Τουρκία. Δεν είναι θέμα μειοδοσίας, με συγχωρείτε, γιατί όταν αυτήν τη στιγμή στο πλαίσιο του ΝΑΤΟ και της Ευρωπαϊκής Ένωσης έχεις αυτήν τη στρατηγική, όταν θέλεις να κάνεις την Ελλάδα ενδιάμεσο σταθμό, δίκτυα, κ.λπ., όταν θέλεις αυτά κι αυτά, τότε είναι φυσικό να προωθείς τη συμφωνία των επιχειρήσεων για το μοίρασμα του Αιγαίου και να βάλεις σε δεύτερη μοίρα τα κυριαρχικά δικαιώματα και εκείνα και τα άλλα, ακόμη και την εδαφική ακεραιότητα. Όχι από μειοδοσία και προδοσία, αλλά γιατί δεν συνδυάζονται όλα αυτά, να γίνει η Ελλάδα ενδιάμεσος σταθμός για τα δίκτυα μεταφοράς και για τις συμφωνίες των πολυεθνικών και την ίδια ώρα να τσακώνεσαι με την Τουρκία. Δεν γίνεται. 
Αυτές οι αντιφάσεις υπάρχουν όσον αφορά τη σχέση Ελλάδας και Τουρκίας και αυτές οι αντιφάσεις δεν ξέρουμε πώς θα εξελιχθούν. Και σε βάρος του Κυπριακού θα εξελιχθούν και γενικότερα. Και η στρατηγική συμφωνία με το Ισραήλ, η οποία είναι κυρίως στρατιωτική συμφωνία, μπορεί να επεκταθεί -και θα επεκταθεί ενδεχομένως και στους υδρογονάνθρακες κ.λπ.- είναι μια συμφωνία που μπλέκει την Ελλάδα σε ένα κουβάρι αντιθέσεων και αντιπαραθέσεων φοβερό.
Από αυτή την άποψη μια ώρα αρχύτερα ο λαός πρέπει να επιλέξει ένα ριζικά διαφορετικό δρόμο ανάπτυξης. Δεν είναι κυρίαρχο σήμερα στη συνείδηση του ελληνικού λαού είτε το ένα είτε το άλλο μείγμα, αλλά δεν γίνεται διαφορετικά. 
Η σύγκρουση, αν θέλετε, κρίνεται στο πεδίο της οικονομίας με μονοπώλια ή κοινωνικοποίηση και λαϊκούς παραγωγικούς συνεταιρισμούς και αφού κρίνεται στο πεδίο της οικονομίας, πρέπει να κριθεί και στο πεδίο της εξουσίας. Όποιος και να είσαι -και κομμουνιστική κυβέρνηση να έχουμε, κυβέρνηση ΚΚΕ- από τη στιγμή που θα διαχειριστείς την καπιταλιστική οικονομία, μοιραία θα συγκρουστείς και θα βρεθείς στο ίδιο οικόπεδο με το ΣΥΡΙΖΑ, με το ΠΑΣΟΚ, με τη ΔΗΜΑΡ, χωρίς να λέμε ότι εξισώνουμε τα κόμματα. Αλλά σε τελευταία ανάλυση η στρατηγική είναι που δημιουργεί τις συγκλίσεις και τις προσεγγίσεις και όχι η προσωπική θέληση και η επιλογή προσώπων. Και με αυτή την έννοια, εμείς, όπως ξέρετε, δεν κάνουμε μια ρητορεία που να ευτελίζουμε πρόσωπα κλπ.
(Χειροκροτήματα από την πτέρυγα του ΚΚΕ)","ΑΛΕΞΑΝΔΡΑ ΠΑΠΑΡΗΓΑ",413
"13702"," Ο Πρόεδρος της Κοινοβουλευτικής Ομάδας της Χρυσής Αυγής έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13703"," Κύριε Πρόεδρε, κυρίες και κύριοι Βουλευτές, η σημερινή συζήτηση και η ψηφοφορία η οποία θα ακολουθήσει έχει θέμα τον προϋπολογισμό του 2013. Δεν θεωρώ τυχαίο και δεν είναι ότι η συζήτηση αυτή και η ψηφοφορία ακολουθεί τη συζήτηση και ψηφοφορία, η οποία έγινε την Τετάρτη για το μεσοπρόθεσμο ή άλλως λεγόμενο μνημόνιο 3. Δεν αποτελεί, λοιπόν, ο προϋπολογισμός του 2013 παρά μία έκφραση αυτού ακριβώς το οποίο ψηφίστηκε την Τετάρτη. Αυτό ήταν το τρίτο μνημόνιο. 
Γνώμη δική μου, γνώμη των Ελλήνων εθνικιστών τους οποίους έχω την τιμή να εκπροσωπώ είναι ότι από την πρώτη στιγμή, όταν ήρθαν εδώ οι ελεγκτές των δανειστών μας, των πιστωτών μας, θα έπρεπε αντί να υπάρχουν άλλες κόκκινες γραμμές, να υπάρχουν δύο κόκκινες γραμμές: μία για την εθνική άμυνα και μία για την δημόσια τάξη. Θεωρώ απαράδεκτο ότι μέσα σε αυτό τον προϋπολογισμό και ότι για χάρη του μνημονίου έγιναν δραματικές μειώσεις, οι οποίες αποδυναμώνουν την ένοπλη δύναμη του έθνους μας, όπως αποδυναμώνουν, επίσης, και τη δυνατότητα του κράτους να αποκαταστήσει τη δημόσια τάξη.
Είναι απαράδεκτο να υπάρχουν άνθρωποι σε δεύτερες θέσεις πολιτικές οι οποίοι να αμείβονται –σε ό,τι αφορά το μισθολογικό που για μένα είναι το μικρότερο- περισσότερο απ’ όσο αμείβεται ένας ιπτάμενος της Πολεμικής μας Αεροπορίας ή ένας αξιωματικός, ο οποίος υπηρετεί στα σύνορα. 
Είναι απαράδεκτο να υπάρχουν μειώσεις σε ζητήματα δημοσίας τάξεως όταν στη χώρα μας καλπάζει η εγκληματικότητα, όταν αντιμετωπίζουν προβλήματα τεχνικά πολύ σημαντικά τα αστυνομικά τμήματα. Και όλα αυτά τη στιγμή που εκατοντάδες χιλιάδες λαθρομετανάστες βρίσκονται στην πατρίδα μας και σίγουρα έχουν μεγάλο μερίδιο στην άνοδο της εγκληματικότητας. 
Πολλοί ισχυρίζονται και έχουν δίκιο ότι αυτοί αποτελούν πρόσφυγες. Ναι, είναι πρόσφυγες των τυχοδιωκτικών πολέμων, τους οποίους έκανε η Αμερική, έκανε η Ουάσιγκτον με τη βοήθεια, βεβαίως, και της Ευρωπαϊκής Ένωσης και την ολόθερμη συμπαράστασή της. Τι φταίει η Ελλάδα για όλους αυτούς τους πρόσφυγες; Γιατί δεν μοιράζονται το πρόβλημα αυτό, το σημαντικό, που επιβαρύνει και την οικονομία μας και την κοινωνική κατάσταση της χώρας, οι Ευρωπαίοι εταίροι μας; 
Η εθνική άμυνα, λοιπόν, και η δημόσια τάξη έπρεπε να αποτελούν τις κόκκινες γραμμές του οποιουδήποτε μνημονίου. 
Όπως γνωρίζετε πάρα πολύ καλά, το 2009 είχαμε εκλογές, τις οποίες κέρδισε το ΠΑΣΟΚ με ένα 43% με το περίφημο σύνθημα «Λεφτά υπάρχουν», που μέσα σε χρόνο ρεκόρ έγινε «Λεφτά δεν υπάρχουν» και από εκεί και πέρα είχαμε παρασκηνιακές διεργασίες για να έρθει εδώ το Διεθνές Νομισματικό Ταμείο, για να έρθουν οι δανειστές μας. 
Τότε, λοιπόν, στις αρχές του 2010 η Αριστερά ζήτησε να γίνει λογιστικός έλεγχος του χρέους και το καταψήφισε και η Νέα Δημοκρατία και το ΠΑΣΟΚ και το κόμμα του Καρατζαφέρη, το οποίο βρισκόταν τότε στη Βουλή. Γιατί αλήθεια, καταψηφίστηκε αυτή η πρόταση; Για να μην θιγούν οι ευγενείς δανειστές μας; Και εν τοιαύτη περιπτώσει δεν θα μπορούσε εναλλακτικά, αν θέλετε, αν δεν γινόταν ένας διεθνής λογιστικός έλεγχος του χρέους, να γίνει ένας εσωτερικός έλεγχος του χρέους; Να φτιαχτεί μια επιτροπή υπερκομματική, από έγκυρους καθηγητές της οικονομίας, να βάλουμε κάτω τα πράγματα και να δούμε γιατί χρωστάμε όλα αυτά τα χρήματα και πού πήγαν; 
«Μαζί τα φάγαμε» είπε ο Θεόδωρος Πάγκαλος, ο οποίος ευφυέστατος ων διάλεξε και τη στιγμή να αποχωρήσει από την πολιτική. Όταν άρχισαν τα σύννεφα να γίνονται πυκνά έφυγε. Ποιοι τα φάγανε, λοιπόν, τα λεφτά; Πώς η χώρα μας χρωστάει αυτά τα 360 δισεκατομμύρια; Θέλετε να σας πω εγώ κάποιους τομείς της οικονομίας που θα μπορούσαν να ελεγχθούν και δεν ελέχθησαν; Δημόσια έργα. Ποιες είναι οι διεθνείς τιμές για τα δημόσια έργα και πόσο στοίχισαν στην Ελλάδα; Πόσο στοίχισε το αεροδρόμιο; Πόσο στοίχισαν οι Ολυμπιακοί Αγώνες, τα εξοπλιστικά προγράμματα; Όλα αυτά τα οποία πήραμε πόσο κόστισαν; Πόσο κοστίζουν στη διεθνή αγορά και πόσο εμείς τα αγοράσαμε; 
Μιλώ για συγκεκριμένα ζητήματα, όπως ένα άλλο μεγάλο ζήτημα, το οποίο, επίσης, καταχρέωσε τη χώρα και είναι το θέμα της υγείας, των περίφημων προμηθευτών του δημοσίου στα νοσοκομεία. Πάρτι γινόταν, λέει. Ωραία, αυτό το πάρτι και αυτοί που τα έφαγαν τι είναι; Φαντομάδες; Βρίσκονται σήμερα στη Βραζιλία; Βρίσκονται στην Αργεντινή; Σε χώρες που δεν ισχύει η έκδοση προκειμένου να μην διωχθούν; Εδώ βρίσκονται και κυριαρχούν. Γιατί δεν τους ελέγχετε; Γιατί δεν παίρνετε πίσω τα λεφτά του λαού; Γιατί δεν παίρνουμε πίσω τα κλεμμένα, όπως λέει ο λαός; 
Μέσα στα πλαίσια της συζητήσεως αυτών των ημερών ετέθη και ένας νέος όρος, τον οποίο ειλικρινώς δεν αντιλαμβάνομαι: Οικονομικός πατριωτισμός. Είναι ένας νεολογισμός εξαιρετικά επικίνδυνος. Δηλαδή, εσείς που ψηφίσατε «ναι» στο μνημόνιο είστε οι οικονομικοί πατριώτες και εμείς που ψηφίσαμε «όχι» είμαστε οικονομικοί προδότες; Διότι αυτό σημαίνει η λέξη. Αυτό εννοείτε.
Τα περί σωτηρίας της πατρίδος, ως μόνιμη επωδός και κρεσέντο δεν πείθουν κανέναν. Όλοι θέλουμε να σώσουμε την πατρίδα, αλλά ο καθένας έχει τη δική του πρόταση και τη δική του εκτίμηση. Αυτό, όμως, που προπαντός θέλω να τονίσω είναι ότι από τα τέλη του 2009 μέχρι σήμερα, όταν ξέσπασε η οικονομική κρίση, παρακολουθούμε σ’ αυτό που αποτελεί τη φωνή του όλου καθεστώτος, στα δελτία των 20.00΄ των μεγάλων τηλεοπτικών σταθμών, μισή ώρα οικονομικές αναλύσεις για PSI, για κουρέματα, για χτενίσματα, για επιτόκια. Ο λαός δεν καταλαβαίνει. Ο λαός πληρώνει, ο λαός κάνει «θυσίες», αλλά δεν του εξηγείτε και δεν έχει καταλάβει γιατί κάνει αυτές τις «θυσίες». Πόσο μάλλον όταν υπάρχει αυτός ο επονείδιστος νόμος περί ευθύνης Υπουργών, ο οποίος έχει βάλει στο ατιμώρητο όλους αυτούς, οι οποίοι σπατάλησαν και κάποιοι καρπώθηκαν, όπως υπάρχουν και σχετικές δικογραφίες, τεράστια ποσά, προκειμένου να χειριστούν τα οικονομικά ζητήματα της χώρας. 
Στο σημείο αυτό, όμως, έχω μία απορία: εάν αυτό στο οποίο βρισκόμαστε είναι ένα Κοινοβούλιο, είναι μία Αίθουσα του πολιτικώς συνδιαλέγεσθαι ή ένα οικονομικό κολλέγιο, διότι τα πάντα είναι περί την οικονομία. Εγώ δεν πιστεύω σε αυτό. Εγώ πιστεύω ότι η πολιτική πρέπει να καθορίζει την οικονομία και όχι η οικονομία την πολιτική και στη συγκεκριμένη περίπτωση όχι απλώς η οικονομία καθορίζει την πολιτική, αλλά τη σέρνει κυριολεκτικά.
Θα έπρεπε, λοιπόν, πριν ζητήσετε «θυσίες» από το λαό να το σκεφθείτε. Και βάζω εισαγωγικά στη λέξη «θυσίες», διότι δεν νομίζω ότι με μεγάλη του χαρά ο κάθε συνταξιούχος, ο κάθε μισθωτός βλέπει στο τέλος του μηνός να παίρνει λιγότερα χρήματα και να λέει «Μπράβο μου, είμαι υπερήφανος, έκανα μία θυσία για την πατρίδα». Κανείς δεν το λέει αυτό. Κανείς δεν το πιστεύει αυτό. Το αντίθετο θα έλεγα. Δεν πιστεύει ότι έχει έννοια αυτή η περικοπή του μισθού του, της συντάξεώς του κ.λπ..
Και αν στο κάτω-κάτω της γραφής το κράτος είναι αυτό που έκανε την οικονομική ζημία, δεν καταργούμε το κράτος. Καταργούμε το πελατειακό και κομματικό κράτος και αυτό πράγματι έκανε ζημία. Αυτό διαχειρίστηκε τα πράγματα τις τελευταίες δεκαετίες. Πώς φτάσαμε ως εδώ, λοιπόν, κανείς δεν το εξέτασε. Πού πήγαν τα λεφτά; Εντάξει, πήγαν κάποια σε μίζες, αλλά είχαμε δημόσια έργα, Ολυμπιακούς Αγώνες, είχαμε το Χρηματιστήριο. Τι έγινε με το Χρηματιστήριο; Πού πήγαν όλα τα λεφτά, τα οποία έφυγαν;
Και μια εισήχθη ο όρος «οικονομικός πατριωτισμός», τι έχουμε να πούμε για τον οικονομικό πατριωτισμό όλων αυτών που τα τελευταία χρόνια με κορύφωση το 2010 πήραν τα λεφτά τους από τις ελληνικές τράπεζες και τα πήγαν στο εξωτερικό; Δεν είναι αυτοί οικονομικοί προδότες; Είμαστε εμείς που ψηφίζουμε «όχι» στην οικονομική υποδούλωση της χώρας μας. 
Παράξενα πράγματα ακούσαμε όμως, αυτές τις μέρες. Παράξενα και εκπληκτικά. Ακούσαμε τον κ. Σαχινίδη, Βουλευτή του ΠΑΣΟΚ, να μας λέει ούτε λίγο, ούτε πολύ στην τοποθέτησή του επί του προϋπολογισμού ότι έδωσαν μία μάχη σκληρή από το 2009 και ότι μόνο παράσημο δεν τους απενεμήθη γι’ αυτή τους την ενέργεια να δημιουργήσουν όλη αυτή την κατάσταση. 
Και σας έψεξαν σαν παράταξη τη Νέα Δημοκρατία. Είπαν ότι αν μας ακολουθούσατε από τότε, θα ήταν καλύτερα τα πράγματα. Και φτάσαμε τώρα στο σημείο να βλέπουμε τους Βουλευτές του ΠΑΣΟΚ να χειροκροτούν τον Πρωθυπουργό κ. Αντώνη Σαμαρά και από την άλλη πλευρά τους Βουλευτές της Νέας Δημοκρατίας να χειροκροτούν τον Πρόεδρο του ΠΑΣΟΚ κ. Ευάγγελο Βενιζέλο. Και πραγματικά χάσαμε την μπάλα. Αυτά είναι πέραν κάθε λογικής. Ένα χρόνο πριν οι ίδιοι άνθρωποι, που σκοτωνόντουσαν και έλεγε ο ένας τα χειρότερα για τον άλλον, τώρα ο ένας χειροκροτεί τον άλλον. Για τη σωτηρία της πατρίδος, σύμφωνα με τον ισχυρισμό τους.
Θα έπρεπε επίσης μέσα σε όλη αυτή την κατάσταση που δημιουργήθηκε –γιατί πράγματι δεν είμαστε ένα απομονωμένο χωριό η Ελλάδα- να δούμε και τη διεθνή κατάσταση. Να δούμε ποιες δυνάμεις αντιπαλεύουν στο παγκόσμιο γίγνεσθαι και τι ακριβώς συμβαίνει.
Στις αρχές του 20ου αιώνα ένας μεγάλος διανοητής, ο Όσβαλντ Σπένγκλερ, είχε γράψει ένα βιβλίο «Η παρακμή της δύσεως», όπου με μαθηματική ακρίβεια θα έλεγα, έλεγε αυτό που θα συμβεί. 
Σας διαβάζω από το κεφάλαιο «Χρήμα και μηχανή», όπου μηχανή εννοεί τις δυνάμεις τις βιομηχανίας –βρισκόμαστε ήδη στην βιομηχανική εποχή από την οποία φεύγουμε- και χρήμα εννοεί το χρηματοπιστωτικό κεφάλαιο. 
Γράφει, λοιπόν, τα εξής: «Τιτάνια είναι η έφοδος του χρήματος για την κατάκτηση της δύναμης. Η βιομηχανία είναι ακόμη συνδεδεμένη με τη γη, όπως και ο αγροτικός κόσμος. Έχει την έδρα της και τις πηγές των υλικών της που αναβλύζουν από το έδαφος. Μόνο το ανώτατο χρηματοοικονομικό στρώμα είναι εντελώς ελεύθερο, εντελώς ασύλληπτο. Οι τράπεζες και κατά προέκταση το Χρηματιστήριο έχουν εξελιχθεί, λόγω των πιστωτικών αναγκών της ολοένα γιγαντωμένης βιομηχανίας σε ιδιαίτερη δύναμη, όπως το χρήμα σε όλους τους πολιτισμούς και θέλουν να είναι η μοναδική δύναμη. Ο παμπάλαιος αγώνας ανάμεσα στην παραγωγική και την κατακτητική οικονομία, παίρνει τις διαστάσεις μιας πάλης γιγάντων. Την τελευταία πράξη του δράματος ζούμε στα χρόνια αυτά, η οποία και θα κορυφωθεί. Η δικτατορία του χρήματος προχωρεί και πλησιάζει προς μία φυσική κορύφωση, τόσο στον φαουστιανό όσο και σε κάθε άλλο τεχνικό πολιτισμό. 
Και τώρα συμβαίνει κάτι που μπορεί να το κατανοήσει μόνον όποιος έχει διεισδύσει στην ουσία του χρήματος. Αν το χρήμα ήταν κάτι απτό, η ύπαρξή του θα ήταν αιώνια. Επειδή, όμως, είναι μία μορφή της σκέψης θα σβήσει και όπως ο οικονομικός κόσμος θα το έχει σκεφτεί ως τις τελευταίες δυνατότητές του. Το χρήμα μπήκε πλέον στη ζωή της αγροτικής υπαίθρου και κινητοποίησε το έδαφος. Σήμερα, πιέζει με επιτυχία τη βιομηχανία για να λεηλατήσει την παραγωγική εργασία».
Σε αυτό το σημείο ακριβώς βρίσκεται η παγκόσμια οικονομία. Και εάν ο Όσβαλντ Σπένγκλερ ήταν συντηρητικός ή είχε παλιά μυαλά, ήταν παραδοσιακός, αν θέλετε και τα έβλεπε από μία άλλη οπτική, έρχεται εκατό χρόνια μετά ένας άλλος, ο οποίος είναι και προοδευτικός και αριστερός και εβραίος στην καταγωγή, ο Νόαμ Τσόμσκι για να γράψει ακριβώς τα ίδια πράγματα. 
Λέει ο Νόαμ Τσόμσκι ότι αν αφεθούν τα κεφάλαια ελεύθερα να μετακινούνται από τη μία χώρα στην άλλη, θα έρθει μία ημέρα που οι οικονομικοί οργανισμοί και οι επενδυτές θα είναι πραγματικά σε θέση να καθορίσουν την πολιτική των κρατών. Αυτό που γράφει ο Τσόμσκι δεν συμβαίνει; Συνιστούν αυτό που καμμιά φορά ονομάζουμε εικονικά Κοινοβούλια. 
Παρακάτω στο ίδιο του βιβλίο, για να δείτε τις διαστάσεις και τη διαφορά που υπάρχει μεταξύ της πραγματικής οικονομίας και της ληστρικής χρηματοπιστωτικής οικονομίας των επενδυτών και των χρηματιστών, γράφει το εξής: «Το 1971 το 90% του κεφαλαίου που είχε σχέση με διεθνείς συναλλαγές ήταν συνδεδεμένο με την πραγματική οικονομία. Μόνο ένα 10% περίπου ήταν κερδοσκοπικού τύπου. Σήμερα υπολογίζεται πως πάνω από το 95% αυτών των κεφαλαίων είναι κερδοσκοπικού τύπου». Εδώ έρχεται η απάντηση. Το έχουν πει και πολλοί αγορητές. 
Αν η Ελλάδα βγει από την Ευρωζώνη, θα πληγεί η παγκόσμια οικονομία με το τεράστιο ποσό των 17 τρισεκατομμυρίων 200  δισεκατομμυρίων ευρώ. Πώς συμβαίνει αυτό αλήθεια; Πώς αντέχει στη λογική αυτό; Η Ελλάδα είναι το 2% της ευρωπαϊκής οικονομίας και ίσως το 1 χιλιοστό της παγκόσμιας οικονομίας. Πώς, δηλαδή, το αν θα βγει η Ελλάδα από την Ευρωζώνη θα προκαλέσει ζημία 17 τρισεκατομμυρίων 200 δισεκατομμυρίων; Η απάντηση είναι πάρα πολύ απλή. Γιατί όλα αυτά τα κεφάλαια είναι μια φούσκα, δεν έχουν σχέση με την πραγματική οικονομία. Και αυτή τη φούσκα η Ελλάδα, αν θέλει, κρατάει την καρφίτσα για να τη σκάσει. Αλλά αυτό το πανίσχυρο όπλο που έχουμε στα χέρια μας δεν το χρησιμοποιούμε και υποδουλώνουμε οικονομικά το λαό μας. 
Η Ελλάδα μπήκε το 1981 στην Ευρωπαϊκή Ένωση με πολλά όνειρα, με πολλούς σκοπούς, πολλούς στόχους. Ένα απ’ αυτά που ελέχθησαν ήταν ότι παύει η τουρκική απειλή. Δεν έπαψε τη τουρκική απειλή. Αντιθέτως στη διάρκεια κατά την οποία ήμασταν στην Ευρωπαϊκή Ένωση ήρθε και το casus belli για την επέκταση των χωρικών μας υδάτων, όπως γνωρίζετε πολύ καλά. 
Η Ευρωπαϊκή Ένωση δεν είναι ιδέα. Δεν προέκυψε από μια ιδεολογική συγγένεια, όπως προέκυψαν, αν θέλετε, τα κράτη του ανατολικού μπλοκ. Ήταν μια εμπορική συμφωνία. Ήταν ένα εργαλείο. Και έτσι έπρεπε να το χρησιμοποιήσουμε. Εμείς το χρησιμοποιήσαμε εντελώς αντίθετα. Όχι για να αναδημιουργήσουμε την ελληνική οικονομία αλλά για να την καταστρέψουμε. 
Είχαμε λαμπρές βιομηχανίες, μας έδιναν δάνεια οι Γερμανοί και οι λοιποί εταίροι μας άφθονα. Και φτάσαμε σήμερα όλα τα λευκά είδη που πωλούνται στην Ελλάδα να είναι «Siemens». Εξαφανίστηκαν οι ελληνικές βιομηχανίες όλες. Εξαφανίστηκε η βιοτεχνία. Τσακίστηκε η ελληνική οικονομία. 
Πάνω στο θέμα αυτό λοιπόν τίθεται εκβιαστικά ένα δίλημμα. Έχουν υπάρξει και διάφοροι όροι. Συμμορία της δραχμής. Τι είναι η δραχμή δηλαδή; Καμμιά καταραμένη λέξη; Τέσσερις χιλιάδες χρόνια ελληνικής ιστορίας είχαμε χωρίς το ευρώ. Δεν υπήρχαμε σαν έθνος; Αν, λοιπόν, το δίλημμα είναι ευρώ ή δραχμή να το συζητήσουμε. Αν είναι ευρώ ή ελεύθερη Ελλάδα, εμείς, οι εθνικιστές της Χρυσής Αυγής είμαστε με την Ελλάδα και όχι με το ευρώ. Το ξεκαθαρίζω αυτό. Γιατί όπως δείχνουν τα πράγματα το πράγμα έχει φτάσει πλέον σε ένα σημείο όπου έχει γίνει εθνικό ιδανικό η παραμονή στο ευρώ, αλλιώς καταστρεφόμαστε.
Εις ό,τι αφορά στον προϋπολογισμό θα ήθελα να σταθώ λίγο στα ζητήματα της εθνικής άμυνας και να πω ότι είναι ο χαμηλότερος προϋπολογισμός των τελευταίων είκοσι ετών. Αυτό αφορά όχι μόνο στις μειώσεις των αξιωματικών μας και των υπαξιωματικών των Ενόπλων Δυνάμεων, οι οποίοι μέσα στη στέρηση θα κάνουν ακέραια το καθήκον τους, αφορά εξοπλιστικά προγράμματα. Την ίδια στιγμή η Τουρκία στον προϋπολογισμό που κατέθεσε για το 2013 έχει αύξηση των αμυντικών της δαπανών στον προϋπολογισμό του Υπουργείου Εθνικής Αμύνης κατά 12%. Και εμείς μια μείωση που ξεπερνά κάθε όριο.
Κύριε Πρόεδρε, θα ήθελα να αναφερθώ αναλυτικά στα ζητήματα των Ενόπλων Δυνάμεων. Επαναλαμβάνω ότι για μας θα έπρεπε τα ζητήματα εθνικής αμύνης και τα ζητήματα δημοσίας τάξεως να είναι κόκκινη γραμμή. Να πούμε στους δανειστές μας: «κοιτάξτε να δείτε, εδώ η εγκληματικότητα καλπάζει». Να τους πείτε ότι εδώ η χώρα μας απειλείται. Έχουμε ένα casus belli από την Τουρκία, μια επιθετικότητα δημόσια και επίσημα εκφρασμένη με το δόγμα Νταβούτογλου, γραμμένη σε βιβλίο. 
Μιλούμε περί κοινοβουλευτικών ηθών και κατά κανόνα κατηγορείται η Χρυσή Αυγή γι’ αυτό. Θέλω να ενημερώσω όσους δεν το γνωρίζουν ότι αυτές εδώ οι καρέκλες είναι πακτωμένες μετά το 1974 και ήταν το πρώτο που έγινε. Γιατί πριν το 1967 που ήταν κινητές έπεφταν καρεκλιές σ’ αυτήν εδώ την Αίθουσα και δεν υπήρχε Χρυσή Αυγή, όπως γνωρίζετε πολύ καλά. Λέει μια λέξη ένας Βουλευτής της Χρυσής Αυγής; Ιερή αγανάκτηση. Λένε τα χίλια μύρια όσα άλλοι - μέχρι και βιβλίο είχαν πετάξει προ μηνών στο Προεδρείο- και δεν τρέχει τίποτα. Τελικά τι φοβάστε από τη Χρυσή Αυγή; Δεν έχουμε τεθωρακισμένες μεραρχίες. Δεν έχουμε σκοπό να κάνουμε πραξικόπημα. Εδώ στη Βουλή είμαστε. Εκφράζουμε μια πολιτική θέση με την οποία μπορεί να είστε εντελώς αντίθετοι αλλά επιτέλους το φρόνημα δε διώκεται. Και είστε  υποχρεωμένοι πιστεύω αυτό να το σεβαστείτε. 
Εμείς δηλώνουμε περήφανα ότι είμαστε Έλληνες εθνικιστές και αντικαπιταλιστές και αντιμαρξιστές. 
Δηλώνουμε επίσης σε ό,τι αφορά στην κρίση που προέκυψε με πρωταγωνίστρια από πλευράς  Ευρωπαϊκής Ένωσης τη Γερμανία ότι η Γερμανία σκάβει η ίδια το λάκκο στον οποίο θα πέσει και η ίδια μέσα. Γιατί χτυπώντας την Ελλάδα και την Ευρωζώνη αυτοί θα χάσουν πολύ περισσότερα απ’ όσα θα χάσουμε εμείς. 
Είναι ευκαιρία η παρούσα κρίση για να ζητήσουμε το κατοχικό δάνειο το οποίο αποτελεί μια πραγματικότητα. Στο σημείο αυτό να ενημερώσω ότι αναγκαστικό δάνειο οι δυνάμεις κατοχής είχαν πάρει από τρεις χώρες: την Ελλάδα, τη Γιουγκοσλαβία και την Πολωνία. Όταν ο Τίτο έκανε τα γλυκά μάτια στο ΝΑΤΟ το πήρε το κατοχικό δάνειο από τη Δυτική Γερμανία το 1952. Η Πολωνία το πήρε κάπου στα τέλη της δεκαετίας του 1970. Εμείς ποτέ. Γιατί δεν το απαιτούμε; Δεν το έχω αντιληφθεί αυτό. 
Δήλωσε ο κύριος Πρωθυπουργός καθώς και ο Υπουργός, κ. Στουρνάρας, ότι στις 16 Νοεμβρίου, χρήμα τέλος. Έτσι δεν είναι, κύριε Υπουργέ; Αυτό διάβασα. Μήπως δεν έχει έννοια, λοιπόν και η παρούσα συζήτηση αν δεν εκταμιευθεί η περίφημη δόση; Όλοι, σε κάθε γωνιά της γης, φωνάζουν: το χρέος δεν είναι βιώσιμο! 
Τα δυο αυτά τελευταία χρόνια είχαμε χιλιάδες αυτοκτονίες. Ναι. Σε μια χώρα που έχει λεηλατηθεί από ιδανικά και ζει με δανεικά δεν υπάρχουν οράματα. Να φοβόμαστε όμως όλοι τη στιγμή που θα σταματήσουν οι αυτοκτονίες και θα γίνουν εθνική οργή. 
Έρχομαι στο θέμα που έθεσε η Κυβέρνηση ότι, δηλαδή, η σωτηρία της Ελλάδας είναι η παραμονή στο ευρώ. Λέω ότι πέρα από κάθε οικονομικό μέγεθος αν το δίλημμα είναι, ευρώ ή Ελλάδα, εμείς ψηφίζουμε Ελλάδα. Και έχει μια λαμπρή ευκαιρία ο κ. Σαμαράς αύριο που θα πάει στο Eurogroup να τους πει «Ή μας δίνετε τη δόση ή βγαίνουμε από την Ευρωζώνη και τρέχετε και δεν φτάνετε». 
Αυτά είχα να πω και να δηλώσω ότι εμείς οι Έλληνες εθνικιστές της Χρυσής Αυγής θα καταψηφίσουμε τον προϋπολογισμό στο σύνολό του και στο κονδύλι του Υπουργείου Εθνικής Αμύνης ακριβώς γιατί πιστεύουμε ότι δεν καλύπτει κατ’ ελάχιστον τις ανάγκες της χώρας. 
Σας ευχαριστώ.
(Χειροκροτήματα από την πτέρυγα της Χρυσής Αυγής)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"13704"," Ο Πρόεδρος της Κοινοβουλευτικής Ομάδας των Ανεξαρτήτων Ελλήνων έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13705"," Κύριε Πρόεδρε, κυρίες και κύριοι συνάδελφοι, η Βουλή των Ελλήνων καλείται να ψηφίσει ή να καταψηφίσει τον προϋπολογισμό για το 2013, έχοντας ως δεδομένο και ως προϋπόθεση ότι η βοήθεια των 31 δισεκατομμυρίων ευρώ έχει ήδη εξασφαλιστεί. 
Γι’ αυτόν το λόγο, αυτήν την εβδομάδα, την Τετάρτη, ήρθαν σε συζήτηση στη Βουλή -και απειλήθηκαν οι Έλληνες Βουλευτές να ψηφίσουν- τα μέτρα τα οποία είχε προσυπογράψει ο Πρωθυπουργός και ο κ. Βενιζέλος πριν τις εκλογές του Μαΐου.
Σήμερα, όμως, το πρωί είδαμε όλοι τη συνέντευξη, στην εφημερίδα Welt, του κ. Σόιμπλε, ο οποίος είπε: Θα δούμε εάν θα έρθει βοήθεια, πότε κι εφόσον.
Βεβαίως, και υπάρχουν αυτές οι προϋποθέσεις που σας είπαμε την Τετάρτη εδώ στη Βουλή.
Πρώτη προϋπόθεση είναι να συμφωνήσει η τρόικα και να γίνει η έκθεση της τρόικας. Σήμερα είναι Κυριακή. Πού είναι η έκθεση της τρόικας κύριοι της Κυβέρνησης;
Δεύτερον, να αποφασίσει το Διεθνές Νομισματικό Ταμείο ότι το χρέος είναι βιώσιμο. Διότι αν δεν είναι βιώσιμο το χρέος –όπως λένε ξεκάθαρα πλέον οι Ηνωμένες Πολιτείες, διεθνείς οικονομολόγοι, αλλά και στην Ευρώπη-δεν πρόκειται να δοθεί βοήθεια από τη μεριά της τρόικας.
Σε αυτά τα ερωτήματα καλέσαμε τον Πρωθυπουργό να απαντήσει την Τετάρτη. Ο Πρωθυπουργός σηκώθηκε κι έφυγε. Προτίμησε να πάει στο δωμάτιο, μέσα στο γραφείο, και να συζητήσει με τον κ. Γιώργο Ανδρέα Παπανδρέου, πιθανώς για να τον διαβεβαιώσει ότι δεν πρόκειται να γίνει η εξεταστική επιτροπή που υποσχέθηκε στον ελληνικό λαό -και με αυτό το επιχείρημα οι Βουλευτές που είστε σήμερα εδώ, οι συνάδελφοι της Νέας Δημοκρατίας, βγήκατε στα μπαλκόνια προεκλογικά και το υποσχεθήκατε στον ελληνικό λαό- προκειμένου να τον διαβεβαιώσει ότι δεν θα εξεταστούν το ποιοι στοιχημάτισαν για την πτώχευση της χώρας με τα CDS, προκειμένου να ξαναδούν τη λίστα Λαγκάρντ;
Ο Πρωθυπουργός της χώρας θα έπρεπε να είναι εδώ και να απαντάει στα ερωτήματα. Εμείς ξαναθέτουμε τα ερωτήματα: 
Το χρέος, κύριε Πρωθυπουργέ, είναι βιώσιμο, ναι ή όχι; Έχει δίκιο ή άδικο ο Πρόεδρος των Ηνωμένων Πολιτειών που μέσω του Υπουργείου Οικονομικών μίλησε για μη βιωσιμότητα του χρέους;
Δεύτερο ερώτημα: Τα μέτρα αυτά, τα οποία ψηφίστηκαν προχθές, είναι τα τελευταία μέτρα; Κι αν είναι τα τελευταία μέτρα, τι θα περιλαμβάνει το μνημόνιο που θα προκύψει από την έκθεση της τρόικα; Ποια είναι τα μέτρα που θα πάρετε επιπλέον και τα οποία θα επιβαρύνουν τον Έλληνα εργαζόμενο και συνταξιούχο;
Ερώτημα τρίτο: Πού είναι η έκθεση Μπλακ Ροκ; Προχωράμε σε αποκρατικοποιήσεις, σε συγχωνεύσεις τραπεζών. Αγοράζονται και πωλούνται, έναντι πινακίου φακής, εταιρείες κερδοφόρες κάτω από τα ετήσια κέρδη τους. Στον ΟΠΑΠ αναφέρομαι. Η Τράπεζα Πειραιώς αγόρασε την Αγροτική Τράπεζα και κατευθείαν μία σειρά εταιρειών πουλήθηκαν. Είναι δυνατόν να κρύβετε από το εθνικό Κοινοβούλιο και από τον ελληνικό λαό την κατάσταση των τραπεζών όπως προέκυψε από την έκθεση Μπλακ Ροκ;
Επόμενο ερώτημα: Τι πιστεύει η Κυβέρνηση; Πιστεύει στην Ευρώπη των εθνών - κρατών ή στην ομόσπονδη Ευρώπη με κατάργηση της εθνικής κυριαρχίας; Διότι αυτό είναι το σοβαρό πολιτικό ζήτημα. Και πάνω σε αυτό το σοβαρό πολιτικό ζήτημα θα αποφασίσει ο ελληνικός λαός.
Ακόμα και σε αυτό το πυροτέχνημα, το οποίο το προέβαλαν έναντι των μέτρων στη δημοσιότητα, για το καθεστώς των υπαλλήλων της Βουλής, ζητήσαμε να γίνει Διάσκεψη των Προέδρων δημόσια και να ειπωθούν ποια είναι τα προνόμια. Και να τα καταργήσουμε τα προνόμια. Εμείς μιλήσαμε και για απολύσεις παράνομων προσλήψεων. Ακόμα και αυτή η Διάσκεψη Προέδρων δεν έγινε. Και η Κυβέρνηση δεν απάντησε.
Για τα μάτια του κόσμου, λοιπόν, πετάμε μία φωτοβολίδα κι εν συνεχεία εξαφανιζόμαστε, καλυπτόμενοι από εκείνους που έχουν τα μέσα που ξέρουν ότι τους στηρίζουν. Δεν σας στηρίζουν, όμως, πλέον όλοι. Εδώ πια, εκτός από το διεθνή παράγοντα, βλέπουμε ότι εφημερίδες και συγκροτήματα που μέχρι χθες στήριζαν την Κυβέρνηση, τη Νέα Δημοκρατία, το ΠΑΣΟΚ και τη ΔΗΜΑΡ, έχουν πρώτο θέμα «Σεισάχθεια η λύση». Αναφέρομαι στο δημοσιογραφικό οργανισμό «Λαμπράκη». Μιλάει, δηλαδή, για διαγραφή του χρέους, αυτή που όταν εμείς την προτείναμε εδώ και δύο χρόνια και με αυτό κατεβήκαμε στις εκλογές, οι ίδιες εφημερίδες μας έλεγαν ότι αυτά τα πράγματα δεν συμβαίνουν.
Θα το καταθέσω για τα Πρακτικά.
Εκβιάσατε τον Μάιο και τον Ιούνιο τον ελληνικό λαό, λέγοντάς του «ψηφίστε τα κόμματα της Συγκυβέρνησης, προκειμένου να πληρωθούν οι μισθοί και οι συντάξεις τον Ιούλιο». Τι συνέβη; Δεν ήρθε η δόση και πληρώθηκαν οι συντάξεις και οι μισθοί και τον Ιούλιο και τον Αύγουστο και το Σεπτέμβριο και τον Οκτώβριο και το Νοέμβριο. 
Και τώρα που θα πτωχεύαμε στις 16 του μηνός, κύριε Στουρνάρα, που εσείς είπατε ότι τελειώνουν τα αποθέματα της χώρας, δεν θα υπάρχει ούτε η βοήθεια, ούτε το μνημόνιο, ούτε η δανειακή σύμβαση και θα περιμένουμε τα κοινοβούλια να ψηφίσουν, τι θα γίνει στις 16 του μηνός; Θα γίνει αυτό που σας είπαμε εμείς. Την Τρίτη κάνετε διαγωνισμό και θα πάρετε τα χρήματα αυτά από την αγορά.
Εμπαίξατε τον ελληνικό λαό και αυτήν τη φορά εκβιάσατε τους Βουλευτές σας. Τους λέγατε στα ιδιαίτερα «ψηφίστε τα μέτρα, γιατί στις 16 του μηνός πτωχεύει η χώρα». 
Οι Ανεξάρτητοι Έλληνες, λοιπόν, θα έχουμε εκδήλωση στις 16 του μηνός, γιατί το ψέμα έχει κοντά ποδάρια. Τελειώνει το παραμύθι στον ελληνικό λαό. 
Το χρέος λύνεται πολιτικά. Και το χρέος λύνεται με σεισάχθεια, με διαγραφή μονομερή του χρέους, το οποίο είναι επονείδιστο και το οποίο έχει δημιουργήσει τα τοκογλυφικά επιτόκια. Και υπάρχει και το απεχθές χρέος, αυτό που δημιούργησαν εκείνες οι εταιρείες με τις οποίες συνδιαλεγόσασταν, η «Siemens», η «HDV», οι εταιρείες εξοπλιστικών προγραμμάτων, που βλέπουμε ότι ακόμα και για τα ελικόπτερα apatsi από την Αμερική διαμεσολάβησε η «Deutsche Bank». Θα τα πληρώσει ο ελληνικός λαός; Βεβαίως και δεν θα τα πληρώσει.
Και σας προειδοποιούμε: Εμείς δεν κάνουμε πίσω. Ζητάμε την τιμωρία για εκείνους οι οποίοι έβαλαν χέρι στο δημόσιο χρήμα. Θα πληρώσουν είτε σας αρέσει, είτε δεν σας αρέσει, είτε μιλάτε με τον κ. Παπανδρέου στα κλειστά γραφεία της Βουλής, είτε μιλάτε δημοσίως!
Κι από εδώ και πέρα πρέπει να ξεκαθαρίζουμε και τις γεωστρατηγικές κινήσεις που πρέπει να γίνουν, γιατί υπάρχουν θέματα θεσμικά. Διάβασα σήμερα στα μπλογκ να λέει ο κ. Αθανασίου –εάν επιβεβαιώνεται αυτό, είναι πράγματι εξωφρενικό- ότι πρότεινε ουσιαστικά την κατάργηση του άρθρου 60 περί της δυνατότητας του Βουλευτού να σκέφτεται και να ψηφίζει ελευθέρως, να επιβληθεί κομματική πειθαρχία στην ψηφοφορία. Δεν το είπατε έτσι;","ΠΑΝΑΓΙΩΤΗΣ ΚΑΜΜΕΝΟΣ",181
"13706"," Όχι.","ΧΑΡΑΛΑΜΠΟΣ ΑΘΑΝΑΣΙΟΥ",10
"13707"," Χαίρομαι που δεν το είπατε έτσι.
(Θόρυβος στην Αίθουσα)
Το είπατε ή δεν το είπατε;","ΠΑΝΑΓΙΩΤΗΣ ΚΑΜΜΕΝΟΣ",181
"13708"," Είπα ότι οι Βουλευτές που έχουν απεριόριστο δικαίωμα ψήφου και γνώμης κατά το άρθρο 60 του Συντάγματος….","ΧΑΡΑΛΑΜΠΟΣ ΑΘΑΝΑΣΙΟΥ",10
"13709"," Το είπατε. Ε, αφού το είπατε, φτάνει αυτό.","ΠΑΝΑΓΙΩΤΗΣ ΚΑΜΜΕΝΟΣ",181
"13710"," …έχει όρια εφαρμογής, παραδείγματος χάρη το άρθρο 29 του Συντάγματος.","ΧΑΡΑΛΑΜΠΟΣ ΑΘΑΝΑΣΙΟΥ",10
"13711"," Είναι μετά, λοιπόν, από την προτροπή του κ. Στουρνάρα να αλλάξουμε τον Κανονισμό της Βουλής, μετά την προσπάθεια να καταργήσουμε το αυτοδιοίκητο της Βουλής. Και επαναλαμβάνω: Όχι για να παίρνουν μισθούς οι υπάλληλοι της Βουλής, αλλά για να μπει η τρόικα στη Βουλή και να αποφασίζει πώς θα ψηφίζονται. Τώρα θα καταργήσουμε και τη συνείδηση των Βουλευτών!
Κυρίες και κύριοι συνάδελφοι, αυτός ο προϋπολογισμός μας θυμίζει τον καπετάνιο του Τιτανικού, που ενώ το πλοίο βυθιζόταν, εκείνος ζητούσε από την ορχήστρα να παίζει μουσική. Σφυρίζει αδιάφορα. Αυτό λέει ο Πρωθυπουργός στους Βουλευτές που καλούνται να ψηφίσουν τον προϋπολογισμό, ή όχι. Την ώρα που βουλιάζουμε, παίξτε μουσική στον κόσμο.
Η πατρίδα μας κατάντησε, με τα μνημόνια και τους προϋπολογισμούς, να βασίζεται σε νέα μαθηματικά, όπου οι προσθέσεις γίνονται αφαιρέσεις και οι αφαιρέσεις, προσθέσεις.
Ο Αϊνστάιν είπε ότι ο ορισμός του παραλογισμού είναι να κάνεις το ίδιο πράγμα συνέχεια και να περιμένεις διαφορετικά αποτελέσματα. Αυτό ακριβώς γίνεται. Επιμένετε στην ίδια πολιτική των μνημονίων. Το ίδιο λάθος, το φάρμακο που λέγατε. Αυτό επιβάλλετε! Και αυτό οδηγεί στην ύφεση, στο κλείσιμο των καταστημάτων, στην περαιτέρω ανεργία. Οδηγεί, ουσιαστικά, τον εργαζόμενο και τον συνταξιούχο στην εξαθλίωση. Τα στελέχη των Ενόπλων Δυνάμεων και των Σωμάτων Ασφαλείας τα οδηγείτε πλέον στο να απολέσουν ακόμα και το ηθικό τους. Ο Αρχηγός ΓΕΕΘΑ θα παίρνει 1.870 ευρώ σαν βασικό μισθό –και αυτό ισχύει και για τους γιατρούς και για τους δικαστές, για όλους- την ίδια στιγμή που ο γραμματέας, που τώρα διορίσατε, παίρνει 3.500 ευρώ.
Τα οικονομικά προβλήματα είναι πράγματι τεράστια. Δεν πρόκειται, όμως, να διορθωθούν αν δεν αλλάξουν οι ισορροπίες ανταγωνιστικότητας.
Αυτός ο προϋπολογισμός κάνει τα προβλήματα πολύ χειρότερα. Καταδικάζονται οι ελπίδες αναζωπύρωσης στους τομείς της οικονομίας που έχουμε συγκριτικά πλεονεκτήματα. Η ευημερία του έθνους δεν βασίζεται στη δυνατότητα του να καταναλώνει με δανεικά, αλλά στη δυνατότητα του να παράγει. Και αυτός ο προϋπολογισμός είναι η ταφόπλακα των παραγωγικών δυνάμεων. Είναι η ταφόπλακα στους αγρότες, στους οποίους, ενώ ζητάμε να παράγουν, πρωτογενώς τους αυξάνουμε το φόρο στα καύσιμα, στο πετρέλαιο. Είναι το κλείσιμο των επιχειρήσεων και των βιομηχανιών.
Σ' αυτό το σημείο θέλω να δούμε το θέμα γεωστρατηγικά. 
Κυρίες και κύριοι συνάδελφοι ιδίως του ΠΑΣΟΚ, κύριε καθηγητά, κύριε Κρεμαστινέ, ακούστε μόνο αυτό γιατί σας ενδιαφέρει. Διάβαζα προχθές την ομιλία του μακαρίτη Ανδρέα Παπανδρέου στη Βουλή των Ελλήνων το 1992 κατά την είσοδο της Ελλάδας στο Μάαστριχτ. Λέει, λοιπόν: «Παραμένει, βέβαια, πάντα το ερώτημα σε όλη αυτήν την πορεία, εάν πορευόμαστε προς μία ευρωπαϊκή Γερμανία ή προς μία γερμανική Ευρώπη». Επιβεβαιώθηκε, διότι οδηγούμαστε προς μία γερμανική Ευρώπη, όπου η Γερμανία θα εξουσιάζει την Ευρώπη των λαών. Αυτή είναι η αλήθεια και μην απορείτε που τα ιστορικά στελέχη του ΠΑΣΟΚ και ο λαός που ψήφιζε το ΠΑΣΟΚ μέχρι τώρα εγκαταλείπουν αυτό το κόμμα. Το εγκαταλείπουν, γιατί ουσιαστικά έρχεται σε αντίθεση με τις ίδιες του τις αρχές. Θα το καταθέσω στα Πρακτικά.
Κύριε Σαμαρά, να είμαστε ξεκάθαροι. Αντί να κάνετε το κομματάκι της κ. Μέρκελ, αντί να λειτουργείτε ως βλαχοδήμαρχος του κ. Σόιμπλε, αφήστε τον κ. Στουρνάρα να πάει αύριο στο Eurogroup και εσείς αλλάξτε το εισιτήριό σας. Αντί να παρακαλάτε γονυπετής και να εξευτελίζετε ένα ολόκληρο έθνος, πηγαίνετε στην Ουάσινγκτον, κύριε Σαμαρά, και δείτε την administration του Προέδρου Ομπάμα που μίλησε για διαγραφή του χρέους. Από εκεί, φύγετε και πηγαίνετε στη Μόσχα, στον Πρόεδρο Πούτιν. Κατεβείτε στην Ευρώπη και δείτε τον Κάμερον στην Αγγλία, πηγαίνετε στη Λισσαβόνα, στη Ρώμη, στο Παρίσι, στη Μαδρίτη, γιατί αυτό το πρόβλημα είναι παγκόσμιο. Είναι το πρόβλημα της νέας τάξης πραγμάτων.
Ζούμε σε μία εποχή, όπου σε παγκόσμιο επίπεδο γίνονται τεράστιες αλλαγές, πρωτοφανείς αλλαγές σε αυτόν τον αιώνα. Σε αυτές τις κοσμογονικές εξελίξεις εμείς παραμένουμε θεατές, ενώ η θέση της Ελλάδος θα μπορούσε να είναι στρατηγική και σημαντική. Ας μου επιτραπεί η έκφραση. Η Ελλάδα είναι «μαγαζί γωνία». Η Ελλάδα είναι μία χώρα πετρελαιοπαραγωγός. Η Ελλάδα είναι μία χώρα που βρίσκεται στα όρια της Ασίας. Αυτή τη γεωπολιτική θέση ενισχύστε την και μην λειτουργείτε ως Φιλιππινέζες των Γερμανών. Λειτουργήστε ως Έλληνες πολιτικοί και εσείς, κύριε Πρωθυπουργέ, ως Πρωθυπουργός των Ελλήνων και όχι ως υπάλληλος του Ευρωπαϊκού Λαϊκού Κόμματος! 
(Χειρoκροτήματα από την πτέρυγα των Ανεξαρτήτων Ελλήνων)
Η Ευρωπαϊκή Ένωση είναι γεμάτη προβλήματα και οι ηγέτες της ξέρουν καλά ότι εάν η Ελλάδα φύγει, άλλες χώρες θα ακολουθήσουν. Γερμανικές και άλλες μελέτες δείχνουν πως το κόστος θα ξεπεράσει τα 12 τρισεκατομμύρια ευρώ εντός οκτώ ετών. Αυτό είναι που προσπαθούν να σώσουν οι της Ευρωπαϊκής Ένωσης και όχι την Ελλάδα. Παίζουν πόκερ και καιρός είναι να σταματήσουμε να είμαστε τα θύματα αυτής της μπλόφας. Ας βγούμε ευθέως και ας δείξουμε τα χαρτιά της Ελλάδος, που είναι ισχυρά, είναι χαρτιά ανίκητα. 
Επειδή μιλάτε για την ισχυρή Γερμανία, για ποια ισχυρή Γερμανία λέτε; Γι’ αυτήν που η μελέτη της «Bank of International Settlements», δηλαδή της Κεντρικής Τράπεζας όλων των τραπεζών, δείχνει πως το πραγματικό της χρέος ξεπερνά το 300% του ΑΕΠ της; Για ποια ισχυρή Κεντρική Τράπεζα μιλάμε; Για τη «Bundesbank», της οποίας οι υποχρεώσεις μέσω του προγράμματος «Target2» ξεπερνούν τα 700 δισεκατομμύρια ευρώ; Όταν εμείς πούμε, κύριοι, δεν συμμορφωνόμαστε προς τις υποδείξεις, γιατί θεωρούμε οικονομική αυτοκτονία και παραλογισμό την πολιτική στην οποία μας στέλνετε, για ποιες ισχυρές γερμανικές τράπεζες μιλούμε; Γι’ αυτές που έσωσε με τρισεκατομμύρια δολάρια η Αμερική πριν από τέσσερα χρόνια; 
Αλήθεια, τι έγιναν αυτά τα 2 τρισεκατομμύρια, τα οποία έδωσαν σε γερμανικές τράπεζες οι Ηνωμένες Πολιτείες Αμερικής; Μήπως τους έφταιγε και τότε πάλι η Ελλάδα, που πήραν οι γερμανικές τράπεζες τα 2 τρισεκατομμύρια από τις Ηνωμένες Πολιτείες Αμερικής; 
Καλά, θα πει κάποιος, αυτά ήταν πριν από τέσσερα χρόνια, σήμερα τι συμβαίνει; Σήμερα, η Αμερικανική Τράπεζα TAUNUS είναι 100% θυγατρική της DEUTSCHE BANK και έχει μόχλευση πάνω από 70%. Η TAUNUS είναι η όγδοη μεγαλύτερη τράπεζα στην Αμερική. Συγκριτικά σας λέω ότι η LEHMAN BROTHERS κατέρρευσε με μόχλευση 30% και δημιούργησε καταστροφή. Η TAUNUS μπορεί να προκαλέσει πολύ χειρότερα. Φαίνεται, όμως, ότι οι Γερμανοί ξέρουν να τα παίρνουν από παντού. Και όταν δεν τους τα δίνουμε οικειοθελώς, τα παίρνουν με συμβάσεις και μνημόνια. Αλλιώς, τα παίρνουν με τη βία. Δεν θα περάσει πλέον αυτή η πολιτική εκβιασμού της Γερμανίας! Θα μιλήσουμε στα ίσια και θα υπηρετήσουμε την Ελλάδα.
(Χειρoκροτήματα από την πτέρυγα των Ανεξαρτήτων Ελλήνων)
 Σας ερωτούμε ευθέως: Ο εισηγητής μας Νότης Μαριάς και ο Κοινοβουλευτικός μας Εκπρόσωπος Κώστας Μαρκόπουλος με την εισήγηση που σας καταθέσαμε στη Βουλή σας είπαν να εγγράψετε στον κρατικό προϋπολογισμό το γερμανικό δάνειο και τις αποζημιώσεις. Συγκεκριμένα ποσά είναι. Διαφορετικά, εκδώστε CDO. Γιατί δεν το κάνετε; Τα αμφισβητείτε; Λέτε πως όχι. Τότε, για ποιο λόγο δεν περνάτε τουλάχιστον αυτά που ατόκως είναι 50 δισεκατομμύρια μόνο από το δάνειο; Δεν βάζω τις αποζημιώσεις μέσα στον κρατικό προϋπολογισμό. Εγώ σας λέω, φέρτε το προς ψήφιση στη Βουλή των Ελλήνων, για να δούμε τι απάντηση θα πάρετε από τους Έλληνες Βουλευτές.
Η ακολουθούμενη στρατηγική μοιάζει να εξυπηρετεί τα συμφέροντα αυτών που αφού ασφάλισαν το σπίτι μας, στη συνέχεια το έκαψαν και τώρα ζητούν να εισπράξουν όχι μόνο την αποζημίωση, αλλά και τα ασφάλιστρα τα οποία πλήρωσαν μέχρι τώρα. Η υπερψήφιση αυτού του προϋπολογισμού αυτό κάνει. Επιστρέφει τα ασφάλιστρα σε αυτούς, αφού το έκαψαν και αφού μας πήραν την αποζημίωση. 
Καιρός είναι να επαναλάβουμε στους προύχοντες της Ευρωπαϊκής Ένωσης τα λόγια της Αντιγόνης: «Υπάρχουν και άλλα για σπορά χωράφια». Υπάρχουν και άλλα νομίσματα, πολύ ισχυρότερα του ευρώ στα οποία μπορούμε να δέσουμε το άρμα της οικονομικής μας ανάπτυξης. Ας τελειώσει πια το παραμύθι της δραχμής και ο εκβιασμός προς τον ελληνικό λαό! 
(Χειρoκροτήματα από την πτέρυγα των Ανεξαρτήτων Ελλήνων)
 Ας ξεκινήσουμε εκείνες τις γεωπολιτικές κινήσεις που θα τους βάλουν στη γωνία αυτούς που θέλουν αυτόν τον περήφανο λαό να τον εξευτελίσουν.
Κυρίες και κύριοι συνάδελφοι, αυτός ο προϋπολογισμός έχει μόνο μία «κόκκινη» γραμμή, ότι η δημοσίευσή του έγινε στα ελληνικά αντί στη γερμανική γλώσσα, όπως σας υπεδείχθη. Αυτός ο προϋπολογισμός έχει στην ουσία δύο στόχους. Ένα βραχυπρόθεσμο στόχο, που είναι η βίαια αναδιανομή του εισοδήματος του ελληνικού λαού υπέρ του τραπεζικού συστήματος και της εγχώριας οικονομικής ολιγαρχίας. Μεσομακροπρόθεσμος στόχος είναι ο σύγχρονος αναδασμός της δημόσιας και ιδιωτικής περιουσίας, διανέμοντας τίτλους ιδιοκτησίας στους εγχώριους και αλλοδαπούς δανειστές. 
Τα στοιχεία και τα κονδύλια του προϋπολογισμού είναι οι αδιάψευστοι μάρτυρες της αποτυχίας των μνημονίων και των αδιεξόδων των δημοσιονομικών πολιτικών της τρόικας και των δανειστών. Η Κυβέρνηση μεταφέρει το βάρος στα συνήθη θύματα, στους εργαζόμενους και στους συνταξιούχους. 
Σ' αυτό το σημείο ανοίξτε, κυρίες και κύριοι συνάδελφοι, τη σελίδα 69 της εισηγητικής έκθεσης και πηγαίνετε στις προβλέψεις για τις εγγυήσεις που πέφτουν. Είναι 1,27 δισεκατομμύρια. 
Κύριε Στουρνάρα, ξέρετε ή δεν ξέρετε ότι οι εγγυήσεις των τραπεζών που πέφτουν μέσα στο 2013 είναι 42 δισεκατομμύρια; Και εάν το ξέρετε, γιατί το αποκρύπτετε από τον προϋπολογισμό ή μήπως υπολογίζετε σε μνημόνιο 4; Μήπως έχετε προβλέψει ότι θα υπάρχουν μνημόνια 4, 5, 6 και 7; Γιατί εκεί οδηγείτε, στο φαύλο κύκλο της οικονομίας, όπως έλεγε και ο κύριος Πρωθυπουργός.
Όμως, το βασικότερο είναι η ανεργία. Προβλέπεται σε αυτόν τον προϋπολογισμό, κυρίες και κύριοι συνάδελφοι, ότι τα λουκέτα θα πολλαπλασιαστούν. Θα εκτοξευθεί η ανεργία δέκα μονάδες πιο πάνω, όπως γράφει το Ινστιτούτο Εργασίας της ΓΣΕΕ και θα φθάσει στο επίπεδο του 34%.
 Πόσοι ακόμη Έλληνες πρέπει να μείνουν άνεργοι, κύριε Πρωθυπουργέ, για να ικανοποιηθούν οι απαιτήσεις της τρόικας και των αφεντικών σας; Είναι δυνατόν να συνεχίζουμε να δημιουργούμε ανέργους σε αυτή τη χώρα, λέγοντας στην αρχή ότι πρέπει να είναι ένας σε κάθε οικογένεια και τώρα ένας στους τρεις Έλληνες; 
Είναι άνθρωποι, κυρίες και κύριοι συνάδελφοι, και το κράτος έχει ρόλο. Αφήστε τις νεοφιλελεύθερες πολιτικές και δείτε ότι υποχρέωση του κράτους και του Κοινοβουλίου αντίστοιχα είναι να προφυλάξει τον Έλληνα πολίτη. Ο δρόμος της εξόδου από την κρίση δεν είναι στρωμένος με ακόμα μεγαλύτερα χρέη από εκείνους που ασφάλιζαν και μετά έκλεισαν το σπίτι, όπως σας είπα.
	Αρκετά με την ειδωλολατρία του ευρώ και τις απειλές. Ζητάμε να είμαστε στην Ευρώπη, ναι! Το πληρώσαμε το ευρώ, ναι! Έχουμε δικαίωμα να μείνουμε στο ευρώ, ναι! Δεν μπορεί, όμως, να συνεχίζει να απειλείται ο ελληνικός λαός. 
Δεν είναι δυνατόν όταν οι «FINANCIAL TIMES» γράφουν ότι οι ηγέτες της Ευρωζώνης δεν χάνουν την ευκαιρία να απογοητεύουν την υφήλιο κάθε φορά που συναντώνται, εμείς να λέμε: «Αρκετά ως εδώ». Δεν χρειαζόμαστε ανεργία στο 35%. Δεν θέλουμε να πουλήσουμε τα ασημικά της χώρας, γιατί τα ασημικά πουλάτε. Πουλάτε τα ασημικά της χώρας και παράλληλα πουλάτε και τους τίτλους ιδιοκτησίας της χώρας.
Κυρίες και κύριοι συνάδελφοι, η εκτέλεση του προϋπολογισμού είναι αδύνατον να επιτύχει τους στόχους της Κυβέρνησης και της Τρόικας για τα έσοδα και τις εισπράξεις. Ενώ η ανεργία, η πιστωτική ασφυξία με τη μείωση των μισθών και των συντάξεων και των προνοιακών επιδομάτων προχωρά, θα οδηγηθεί η κοινωνία σε έκρηξη και η αγορά σε μεγαλύτερη ύφεση και την οικονομία την οδηγούν σε νέο φαύλο κύκλο νέων μέτρων. 
Σ’ αυτό το μακροοικονομικό πλαίσιο τα έσοδα -το γράφετε εσείς- από την άμεση φορολογία προβλέπεται να εμφανίσουν μείωση 4,6% έναντι των αντιστοίχων του 2012. Τα έσοδα από το φόρο εισοδήματος των φυσικών προσώπων θα εμφανίσουν σημαντική μείωση 20,6%. Τα έσοδα από φόρο εισοδήματος των νομικών προσώπων μειώνονται 10,1%. Τα έσοδα από φόρους στα ακίνητα σημειώνουν αύξηση 15,5%. Και αυτό το χαράτσι στις ακίνητες περιουσίες είναι ο βασικός λόγος για τον οποίο ένα από τα επονείδιστα μέτρα τα οποία πάρθηκαν με 153 «ναι» είναι η αύξηση των αντικειμενικών αξιών. 
Γιατί γίνεται αυτό; Αυτό γίνεται για έναν λόγο. Γίνεται για να περάσει η είσπραξη των φόρων στις εισπρακτικές εταιρείες και μαζί με τις εγγυήσεις των τραπεζών που έχουν πάει στον EFSF να περάσει και η ακίνητη περιουσία των ιδιωτών, να έρχονται να κατάσχουν τα σπίτια των Ελλήνων, να καταργήσουν αυτό που έλεγαν οι παλιότεροι το «κεραμίδι».
Κυρίες και κύριοι συνάδελφοι, το ίδιο συμβαίνει με τα έξοδα από το ΦΠΑ, που αναμένεται να πέσουν. Και όλα αυτά πέφτουν για έναν λόγο. Πέφτουν διότι δεν υπάρχει μετρητό στην αγορά. Αποσύρονται 40 δισεκατομμύρια, θα λείψουν από την αγορά που δεν υπάρχει αυτήν τη στιγμή ρευστότητα. Και το πρόβλημα συνεχίζεται, γιατί κλείνετε συνέχεια εφορίες, κλείνετε ΔΟΥ. 
Και εγώ σας ρωτάω: Τι θα γίνει στην επαρχία και στην ακριτική Ελλάδα; Θα είναι υποχρεωμένοι οι πολίτες να ταξιδεύουν επί ώρες και να πληρώνουν ξενοδοχείο για την διανυκτέρευση τους κάθε φόρα που θα επισκέπτονται μια εφορία; Μου μετέφεραν οι δήμαρχοι των Κυκλάδων το εξής καταπληκτικό. Τους είπε, λέει, ο Υπουργός, ο κ. Βρούτσης, να πάρουν i-pad. Είναι απίστευτο. Θα πάνε στην Δονούσα να πάρουν i-pad για να πληρώσουν το φόρο τους. Αυτήν την λογική σας έχουν περάσει και τη δέχεστε; Είναι δυνατόν να συνεχίζετε να λειτουργείτε μ’ αυτήν τη λογική; 
Κυρίες και κύριοι συνάδελφοι, η κοροϊδία των τελευταίων μέτρων τελειώνει εδώ, αφού μόνο το 2014 η επιβάρυνση θα είναι 13,5 δισεκατομμύρια συν τα 9 δισεκατομμύρια του 2013, σύνολο 22,5 δισεκατομμύρια τα δύο χρόνια και με συνολικό κόστος επιμήκυνσης που ξεπερνά τα 35 δισεκατομμύρια. 
Και το ερώτημα είναι: Ποια άλλα μέτρα έχετε συμφωνήσει; Έχετε συμφωνήσει ή όχι την αυτόματη αναπροσαρμογή των μέτρων ανάλογα με τα οικονομικά αποτελέσματα, δηλαδή την κατάργηση της Βουλής; Έχετε συμφωνήσει ή όχι σ’ άλλου είδους μνημόνια; Φοβόμαστε ότι τα έχετε συμφωνήσει.
Εμείς, οι Ανεξάρτητοι Έλληνες, σας κάναμε προτάσεις. Σας είπαμε ξεκάθαρα ποια είναι η θέση μας για την διαγραφή του χρέους. Σας λέμε, λοιπόν, ότι έχετε επίσης υποχρέωση να προχωρήσετε στην τιτλοποίηση των κοιτασμάτων του ορυκτού πλούτου και στα έσοδα, τα οποία πρόκειται να πάρουμε. Και επειδή αυτό το έχετε διακωμωδήσει, σας λέμε ότι θα πρέπει να προχωρήσει ήδη ο καθορισμός της ΕΟΖ, που είναι βασικά εκείνη η κίνηση, η οποία θα δώσει τη δυνατότητα να κοπούν οικόπεδα, να συσταθεί και να λειτουργήσει η ΕΔΕΥ, όχι όμως με την έννοια ότι το Αιγαίο θα μοιραστεί σε γκρίζες και μη ζώνες. Ένα είναι το Αιγαίο και γκρίζες ζώνες δεν αναγνωρίζουμε πουθενά. 
Θα πρέπει να προχωρήσουμε σε εταιρεία ειδικού σκοπού στο εξωτερικό και τα έσοδα αυτά από τα κοιτάσματα να μην πηγαίνουν στην μαύρη τρύπα του ειδικού λογαριασμού. Αλήθεια, ο ειδικός λογαριασμός θα είναι στην Ελλάδα ή στο εξωτερικό; Πρέπει να απαντήσετε, σας ρωτάει ο κ. Βενιζέλος. Έχετε υποχρέωση να απαντήσετε.
Όλα αυτά τα οποία εμείς σας προτείναμε μόνο και μόνο για το Ιόνιο, για τον πατραϊκό κόλπο, είναι 300 εκατομμύρια βαρέλια, είναι περίπου 15 δισεκατομμύρια για το 2013 η τιτλοποίηση. Και επειδή μας λέτε ότι δεν είναι δυνατόν να γίνουν αυτά και δεν υπάρχουν, ζητήσαμε από το Πανεπιστήμιο της Οξφόρδης να μας απαντήσει η έδρα που αναφέρεται στα CDO. Μας έστειλαν, λοιπόν, τη μελέτη για την τιτλοποίηση των μελλοντικών εσόδων, τις προεισπράξεις και προεξοφλήσεις ογκομετρικών παραγώγων και πως θα πρέπει η Ελλάδα να προχωρήσει στην τιτλοποίηση αυτών των συγκεκριμένων κοιτασμάτων για να μπορέσει να έχει μια λύση πολιτική που θα κρατήσει την Ελλάδα εθνικά κυρίαρχη.
Σας την καταθέτουμε οι Ανεξάρτητοι Έλληνες, κύριε Πρόεδρε της Κυβέρνησης που απουσιάζετε και κύριε Υπουργέ των Οικονομικών, για να σταματήσει αυτό το παραμύθι στους Έλληνες ότι δήθεν πτωχεύουμε την επόμενη εβδομάδα και ότι δεν έχει η Ελλάδα καμμία ελπίδα. Η Ελλάδα έχει ελπίδα όσο υπάρχουν Έλληνες, οι οποίοι αρνούνται να υποταχθούν στα γερμανικά σχέδια.
(Χειροκροτήματα από την πτέρυγα των Ανεξαρτήτων Ελλήνων)
 Η Ελλάδα έχει ελπίδα όσο Έλληνες Βουλευτές που δεν συμμετέχετε στις μαύρες λίστες Λαγκάρντ της «SIEMENS», όσοι δεν συνδιαλεχθήκατε με τα υποβρύχια, όσοι έχετε καθαρό το μέτωπο σας σήμερα αποφασίσετε να καταψηφίσετε αυτόν τον προϋπολογισμό. Και όποιος θέλει να συνεχίσει να ακούει το ρέκβιεμ του θανάτου, ας τον ψηφίσει τον προϋπολογισμό, όποιος θέλει όμως ένα πρελούδιο μιας νέας συμφωνικής που θα βασίζεται σε παραγωγή και όχι σε χρέη σας βροντοφωνάξει μαζί μας: Όχι, αρκετά πήρατε κύριοι! Η Ελλάδα είναι μια εθνικά κυρίαρχη χώρα που μπορεί να προχωρήσει με γεωστρατηγικές συμφωνίες εκτός από την μπότα της Γερμανίας και την πολιτική της κ. Μέρκελ και του κ. Σόιμπλε.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)
(Στο σημείο αυτό ο Βουλευτής κ. Παναγιώτης Καμμένος, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΠΑΝΑΓΙΩΤΗΣ ΚΑΜΜΕΝΟΣ",181
"13712"," Δύο λεπτά, κύριε Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"13713"," Με βάση την πρόσφατη διαγραφή πολλών συναδέλφων από τα κόμματά τους και το ότι υποστήριξαν δημόσια ότι έχουν σύμφωνα με το Σύνταγμα το απεριόριστο δικαίωμα στην ψήφο και στην έκφραση γνώμης, έθεσα το ερώτημα αν το άρθρο 60 του Συντάγματος που καθιερώνει αυτό το δικαίωμα είναι χωρίς περιορισμούς και είπα ότι υπάρχουν όρια εφαρμογής. 
Υπάρχει διάταξη στο άρθρο 29 του Συντάγματος, που χρονικά είναι μεταγενέστερη, που καθιερώνεται ταυτόχρονα με τα κοινοβουλευτικά συστήματα, όταν καθιερώθηκαν, η οποία τι μας λέει; Μας λέει ότι οι πολίτες με τις ίδιες ιδέες, με τις ίδιες αρχές μπορεί να οργανώνονται σε κόμματα και -προσέξτε- η δράση και οργάνωση των κομμάτων οφείλει να προστατεύει το πολίτευμα της χώρας. 
Ποιο είναι το πολίτευμα της χώρας, σύμφωνα με το άρθρο 1 του Συντάγματος; Η Προεδρευομένη Κοινοβουλευτική Δημοκρατία. Πως επιλέγεται ο Αρχηγός σε μια Κοινοβουλευτική Δημοκρατία; Μας το λέει το άρθρο 37 του Συντάγματος. Ο Αρχηγός του πλειοψηφήσαντος κόμματος, η αρχή της δεδηλωμένης. 
Για παράδειγμα: Γίνονται εκλογές σήμερα και ένα κόμμα παίρνει 152 Βουλευτές. Έρχονται τρεις Βουλευτές και λένε: «Δεν ψηφίζω, δεν δίνω ψήφο εμπιστοσύνης στο κόμμα.» 
(Θόρυβος στην Αίθουσα)","ΧΑΡΑΛΑΜΠΟΣ ΑΘΑΝΑΣΙΟΥ",10
"13714"," Συγγνώμη, να τελειώσω.","ΧΑΡΑΛΑΜΠΟΣ ΑΘΑΝΑΣΙΟΥ",10
"13715"," Είναι δυνατόν να τα λέτε αυτά σ’ αυτήν την Αίθουσα;","ΠΑΝΑΓΙΩΤΗΣ ΛΑΦΑΖΑΝΗΣ",279
"13716"," Να ολοκληρώσω θέλω. Γιατί ενοχλεί αυτό;
(Θόρυβος στην Αίθουσα)","ΧΑΡΑΛΑΜΠΟΣ ΑΘΑΝΑΣΙΟΥ",10
"13717"," Γιατί να το πει αυτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"13718","  Κύριε Πρόεδρε, σας παρακαλώ!
(Θόρυβος στην Αίθουσα)","ΠΑΝΑΓΙΩΤΗΣ ΚΑΜΜΕΝΟΣ",181
"13719"," Κύριε Πρόεδρε, θα ήθελα το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"13720"," Κύριε Πρόεδρε, σας παρακαλώ…
(Θόρυβος στην Αίθουσα)","ΠΑΝΑΓΙΩΤΗΣ ΚΑΜΜΕΝΟΣ",181
"13721"," Ο κ. Καμμένος έχει το λόγο για ένα λεπτό και μετά ο κ. Λαφαζάνης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13722"," Η παραδοχή από τη μεριά του Υπουργού Εσωτερικών ότι πρότεινε την κατάργηση του άρθρου 60 για την κατά συνείδηση ψήφο των Βουλευτών, δείχνει ποια είναι η λογική της Κυβέρνησης του κ. Σαμαρά.","ΠΑΝΑΓΙΩΤΗΣ ΚΑΜΜΕΝΟΣ",181
"13723"," Κύριε Πρόεδρε, δεν έχω ολοκληρώσει.","ΧΑΡΑΛΑΜΠΟΣ ΑΘΑΝΑΣΙΟΥ",10
"13724"," Είστε ο τελευταίος που θα έπρεπε να μιλάει για το άρθρο 60, γιατί οι Βουλευτές που εκλέγονται πρέπει να έχουν και συνείδηση, ίσως για εκείνους που διορίζονται θα πρέπει να το μελετήσει κάποιος άλλος. 
Κλείνω λέγοντας, αν ίσχυε η αλλαγή του Συντάγματος, ο κ. Σαμαράς με τις κολοτούμπες που έχει κάνει τα τελευταία τρία χρόνια, θα έπρεπε …","ΠΑΝΑΓΙΩΤΗΣ ΚΑΜΜΕΝΟΣ",181
"13725"," Κύριε συνάδελφε, δεν υπάρχει τέτοιο ζήτημα τώρα, μην δημιουργούμε τεχνητή ένταση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13726"," …να έχει απομακρυνθεί τουλάχιστον πέντε φορές.
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΑΓΙΩΤΗΣ ΚΑΜΜΕΝΟΣ",181
"13727"," Κύριοι συνάδελφοι, παρερμηνεύθηκαν αυτά που είπε ο κύριος Υπουργός. Θα του δώσω το λόγο μετά τους συναδέλφους.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13728"," Κύριε Πρόεδρε παρακαλώ το λόγο, για τριάντα δευτερόλεπτα.","ΠΑΝΑΓΙΩΤΗΣ ΛΑΦΑΖΑΝΗΣ",279
"13729"," Υπόσχεστε ότι θα τηρήσετε το χρόνο; 
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13730"," Τριάντα δευτερόλεπτα ζήτησα. Τι να κάνουμε; Πρέπει να κάνουμε μία τοποθέτηση.","ΠΑΝΑΓΙΩΤΗΣ ΛΑΦΑΖΑΝΗΣ",279
"13731"," Πρέπει να ολοκληρώσω όμως.","ΧΑΡΑΛΑΜΠΟΣ ΑΘΑΝΑΣΙΟΥ",10
"13732"," Τι να ολοκληρώσετε; Αυτά τα οποία μας είπατε, είναι πρωτοφανή και καταργούν την ιδιότητα του Βουλευτή. Εσείς δεν έχετε κανένα δικαίωμα…","ΠΑΝΑΓΙΩΤΗΣ ΛΑΦΑΖΑΝΗΣ",279
"13733"," Δεν καταλάβατε τι είπα, επιστημονικό προβληματισμό κατέθεσα.","ΧΑΡΑΛΑΜΠΟΣ ΑΘΑΝΑΣΙΟΥ",10
"13734"," Το λόγο τον έχω εγώ. Να πάρετε το λόγο μετά.","ΠΑΝΑΓΙΩΤΗΣ ΛΑΦΑΖΑΝΗΣ",279
"13735"," Κύριε Υπουργέ, καθίστε. Σας παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13736"," Παραποιείται η πραγματικότητα, αυτά που είπα.","ΧΑΡΑΛΑΜΠΟΣ ΑΘΑΝΑΣΙΟΥ",10
"13737"," Σας παρακαλώ μην δυναμιτίζουμε στα καλά καθούμενα τη διαδικασία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13738"," Εσείς δεν έχετε κανένα δικαίωμα να παρεμβαίνετε με αυτόν τον τρόπο, να καταργείτε την ουσία, την ανεξαρτησία και την υπόσταση του κάθε Βουλευτή.","ΠΑΝΑΓΙΩΤΗΣ ΛΑΦΑΖΑΝΗΣ",279
"13739"," Πέρασαν τα τριάντα δευτερόλεπτα, κύριε Λαφαζάνη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13740"," Σε λίγο θα μας πείτε ότι η Κυβέρνηση θα αποφασίζει πώς θα ψηφίζει ο καθένας μας εδώ. 
Παρακαλώ, επειδή κάνατε ένα πολύ μεγάλο ατόπημα, να τοποθετηθεί ο ίδιος ο Πρωθυπουργός. Πιστεύει αυτά τα οποία λέτε; Τα ασπάζεται;","ΠΑΝΑΓΙΩΤΗΣ ΛΑΦΑΖΑΝΗΣ",279
"13741"," Μα, δεν τα είπε έτσι. Θα διευκρινίσει μετά. 
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13742"," Εσείς κύριε Πρόεδρε, έχετε ευθύνη να προστατεύσετε το Κοινοβούλιο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"13743"," Ο κ. Σάββας Αναστασιάδης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13744"," Ευχαριστώ, κύριε Πρόεδρε. 
Την ώρα που εσείς, κύριε Πρόεδρε των Ανεξάρτητων Ελλήνων, φυγομαχείτε και επενδύετε στην αποτυχία της Κυβέρνησης για ψηφοθηρικούς λόγους και μόνο, κάποιοι σ’ αυτήν την Αίθουσα έχουν το σθένος και τη δύναμη να αναλαμβάνουν το βάρος για να κρατήσουν όρθια τη χώρα.
(Χειροκροτήματα από την πτέρυγα της Νέας Δημοκρατίας)
Χωρίς λαϊκισμούς, με σοβαρότητα, με υπευθυνότητα, με σύνεση, χωρίς κανέναν εκβιασμό, συνειδητά έχοντας πλήρη επίγνωση της κατάστασης και των ευθυνών μας, έχοντας πάντα σαν στόχο και επιδίωξη τη σωτηρία της πατρίδας και το μέλλον της. 
Ναι, λειτουργούμε, κύριε Καμμένε, ως υπεύθυνοι Έλληνες πολιτικοί, όχι ως ανεύθυνοι λαϊκιστές που ξεχνάμε το παρελθόν μας –εσείς ήσασταν Υπουργός- χωρίς πατριδοκαπηλίες, αλλά με πραγματικό πατριωτικό φρόνιμα. Δεν δεχόμαστε, κύριε Καμμένε, εμείς τέτοια μαθήματα από εσάς, ούτε κοινωνικές ευαισθησίες, εμείς που δουλέψαμε και δουλεύουμε, δεν δεχόμαστε από εσάς που ζήσατε μέσα στη χλιδή και μέσα στην πολυτέλεια. 
Αυτά ως απάντηση. 
(Θόρυβος στην Αίθουσα – διαμαρτυρίες - κωδωνοκρουσίες)
Κυρίες και κύριοι συνάδελφοι, εκτιμώ ότι τα τελευταία εικοσιτετράωρα που περνάει η χώρα μας είναι τα κρισιμότερα που έζησε μετά τη μεταπολιτευτική περίοδο. 
Συζητήσαμε πριν από μερικές ημέρες και ολοκληρώθηκε με την ψήφισή του το μεσοπρόθεσμο πρόγραμμα. Συζητάμε σήμερα και ολοκληρώνεται τα μεσάνυχτα η ψήφιση του προϋπολογισμού. Θεωρώ ότι και οι δύο πρωτοβουλίες της Κυβέρνησης είναι πολύ σημαντικές και αποτελούν καμπή για την πορεία της χώρας, γιατί θα είναι μία νέα αρχή, θα είναι η αρχή από την οποία ξεκινά η χώρα να ξεπερνά τα προβλήματά της και να μπαίνει σε μία πορεία ανόδου. 
Συμμετείχα σε όλες τις επιτροπές για τη συζήτηση και του μεσοπρόθεσμου και του προϋπολογισμού. Ένιωσα θλίψη, λύπη και απογοήτευση –η οποία ενισχύεται σήμερα από τη στάση του Αρχηγού της Αξιωματικής Αντιπολίτευσης- από τη συνολική στάση της αντιπολίτευσης και τις επιλογές της: επιλογές που υπαγορεύουν μόνο το κομματικό κόστος με όρους λαϊκισμού και ανευθυνότητας, μεμψιμοιρίας και κατατριβές με χαμηλά, με ασήμαντα, αφήνοντας στην άκρη το μεγάλο θέμα, το μεγάλο πρόβλημα, τη μεγάλη κρίση που αντιμετωπίζει σήμερα η χώρα μας, την ώρα που η κοινωνία υποφέρει, η κοινωνία αγωνιά, η κοινωνία ζει μέσα σε μία σύγχυση από αυτά που ακούει, μέσα σε ένα κλίμα αβεβαιότητας, σε ένα περιβάλλον ανασφάλειας. 
Αντί αυτή τη στιγμή εμείς όλοι, όλοι οι χώροι που αποτελούμε το πολιτικό σύστημα και μας παρακολουθεί όλη η κοινωνία, να σταθούμε στο ύψος των περιστάσεων, να συζητήσουμε σοβαρά με απόψεις, με θέσεις, με σύνεση, να συνθέσουμε τις απόψεις μας, αντιμετωπίζουμε μία αντιπολίτευση καταγγελτική, χωρίς καμμία σοβαρή, επίσημη και πειστική πρόταση. 
Αντί γι’ αυτό τι ακούσαμε μέσα σ’ αυτήν την Αίθουσα τις προηγούμενες ημέρες; Ακούσαμε κάποιους να μιλάνε για το τι είδους ρολόγια φοράνε οι Βουλευτές, ακούσαμε κάποιους άλλους να μας απειλούν ότι θα μας εκτελέσουν, να μας απειλούν ότι θα μας πάνε στο Ειδικό Δικαστήριο, ακούσαμε κάποιους άλλους να έρχονται στο έδρανο της Βουλής με μαγνητόφωνα, κάποιους άλλους να μιλούν για μνημόσυνα, υποβαθμίζοντας έτσι τη συζήτηση, το κύρος και το επίπεδο της Βουλής, την ώρα που μας παρακολουθεί εναγωνίως όλος ο ελληνικός λαός. 
Ενώ παράλληλα από την άλλη πλευρά ακούμε τον Αρχηγό της Αξιωματικής Αντιπολίτευσης να αποτρέπει μέσα από ξένη εφημερίδα δυνητικούς επενδυτές να έρθουν στη χώρα μας. Και μέσα σε όλα αυτά μονοπωλούν πάντα την ευαισθησία για τα προβλήματα του πολίτη. 
Κυρίες και κύριοι συνάδελφοι, ας αφήσουμε την υποκρισία, ας κοιτάξουμε επιτέλους, κατάματα την πραγματικότητα, να σταθούμε στο ύψος των περιστάσεων, να βοηθήσουμε τη χώρα, την ώρα που η κοινωνία μαστίζεται, την ώρα που η κοινωνία υποφέρει, να κερδίσουμε τον ιδιότυπο αυτό πόλεμο. 
Χρειάζονται παρεμβάσεις, κύριοι Υπουργοί. Χρειάζονται παρεμβάσεις στη διοίκηση, χρειάζονται παρεμβάσεις στα επίπεδα της φοροδιαφυγής, χτύπημα στη ρίζα. Χρειάζεται γρήγορη απορρόφηση του ΕΣΠΑ, κύριε Υπουργέ Ανάπτυξης, για να στηρίξουμε την οικονομία μας, για να στηρίξουμε στη συνέχεια όταν θα μπορούμε, τις αδύνατες τάξεις οι οποίες υποφέρουν από τα σημερινά προβλήματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Να κερδίσουμε αυτή τη μάχη, να στηρίξουμε την ελπίδα, να στηρίξουμε τις αποφάσεις της Κυβέρνησης, την τιτάνια προσπάθεια που κάνει ο Πρωθυπουργός κι όλη η Κυβέρνηση. 
Εμείς, κυρίες και κύριοι συνάδελφοι και κύριοι Υπουργοί, στηρίζουμε αυτήν την προσπάθεια. Αναλαμβάνουμε το πολιτικό κόστος, αναλαμβάνουμε την ευθύνη και το βάρος, αναλαμβάνουμε και μπορούμε να αντέξουμε την πίεση της κοινωνίας. Πρέπει όμως να πούμε αύριο και στους εταίρους μας, να τηρήσουν κι αυτοί τις δεσμεύσεις τους. 
Ο ελληνικός λαός, η ελληνική Κυβέρνηση το ελληνικό Κοινοβούλιο έκαναν την υποχρέωσή τους. Είναι ώρα να τηρήσουν κι αυτοί τις υποχρεώσεις τους. Σας ευχαριστώ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)","ΣΑΒΒΑΣ ΑΝΑΣΤΑΣΙΑΔΗΣ",24
"13745"," Ο κ. Γιώργος Πάντζας έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13746"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σήμερα συζητάμε τον προϋπολογισμό και γνωρίζετε όλοι εδώ, ότι αυτός ο προϋπολογισμός είναι ψεύτικος, μη πραγματοποιήσιμος, από τη στιγμή που έχετε υπογράψει αυτά τα μνημόνια, τα οποία τινάζουν την οικονομία και τον ελληνικό λαό στον αέρα. 
Την προηγούμενη Τετάρτη που μας πέρασε, δώσατε με την ψήφο σας τη χαριστική βολή στην ελληνική οικογένεια. Τα μνημόνια που υπογράψατε απαγορεύουν ρητά να λειτουργήσει η οικονομία, η ανάπτυξη, η παιδεία, η υγεία, οι συγκοινωνίες, η τοπική αυτοδιοίκηση και όλα τ’ άλλα. Και αφού δολοφονήσατε με τα μνημόνιά σας έναν ολόκληρο ελληνικό λαό, σήμερα θα ψηφίσετε το μνημόσυνο που εσείς ονομάζετε «προϋπολογισμό».
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ.  ΑΘΑΝΑΣΙΟΣ ΝΑΚΟΣ )
Είναι γνωστό ότι ο κ. Άκερμαν, πρώην Πρόεδρος της DEUTSCHE BANK, σας είχε πει, όταν το ελληνικό χρέος ήταν 160% του ΑΕΠ και όχι 184,1% που είναι σήμερα –και με δική σας ευθύνη αυτό- ότι για να σταθεί η Ελλάδα στα πόδια της πρέπει το 160% να γίνει 60% και ότι χρειάζεται απαραίτητα ένα «κούρεμα» 180 διεσεκατομμυρίων ευρώ.
Επίσης, οι πιο καταξιωμένοι οικονομολόγοι του κόσμου λένε ότι το ελληνικό πρόβλημα πρέπει να λυθεί με αυτόν τον τρόπο. Το ξέρει η κ. Μέρκελ, οι τράπεζες, οι γκάνγκστερ τοκογλύφοι, εσείς οι ίδιοι που κυβερνήσατε, το ξέρει ο κόσμος όλος, ότι άλλος τρόπος δεν υπάρχει. 
Έρχονται, δηλαδή, όλοι αυτοί στις θέσεις του ΣΥΡΙΖΑ. Οπωσδήποτε χρειάζεται καταγγελία της συμφωνίας που κάνατε και επαναδιαπραγμάτευση των όρων των μνημονίων που υπογράψατε, όπως ακριβώς, πιστεύει και ο κ. Άκερμαν. 
Ο ΣΥΡΙΖΑ σας είπε ότι το ίδιο πρόβλημα είχε και η Γερμανία το 1953 και λύθηκε με τη μείωση του χρέους και εφόσον βέβαια, υπήρχε ανάπτυξη στη Γερμανία θα γινόταν η αποπληρωμή για το υπόλοιπο. Δυστυχώς, εσείς αντί να διαπραγματευτείτε προς το συμφέρον του ελληνικού λαού, πηγαίνετε σαν υπάλληλοί τους και ό,τι σας πουν σκύβετε το κεφάλι και εξυπηρετείτε τα δικά τους συμφέροντα.
Είναι γνωστό, είναι πασίγνωστό ότι στη χρεοκοπία και στη πτώχευση φτάσαμε με τις πολιτικές που ακολουθήσανε οι κυβερνήσεις του ΠΑΣΟΚ και της Νέας Δημοκρατίας, οι οποίες διέλυσαν τη δημόσια διοίκηση φτιάχνοντας ένα κράτος, που θα μπορούσαμε να το ονομάσουμε «ο κλέψας του κλέψαντος και ο εξαπατήσας του εξαπατήσαντος», με δεκάδες οικονομικά σκάνδαλα γνωστά και άλλα τόσο που δεν έχουν βγει στη φόρα, γιατί τα κουκουλώσατε ακόμα και εδώ μέσα στη Βουλή των Ελλήνων. Κανείς από αυτούς που κλέψανε δεν πήγε φυλακή, δεν επέστρεψε τα κλεμμένα. Ο μόνος που πήγε φυλακή –προσωρινά- είναι ο Τσοχατζόπουλος. Υπολείπονται ακόμη 999 που πρέπει να δώσουν λόγο στη δικαιοσύνη. Ναι, αυτό πιστεύει ο ελληνικός λαός. Το πιστεύει ο λαός μας και απαιτεί ότι όλοι αυτοί πρέπει να τιμωρηθούν και να επιστρέψουν τα κλεμμένα. 
Εμείς, ο ΣΥΡΙΖΑ τους λέμε ότι μόλις γίνουμε κυβέρνηση όλοι αυτοί που έκλεψαν, με νόμιμες διαδικασίες και με τα απαραίτητα στοιχεία θα οδηγηθούν στη δικαιοσύνη. Είπαμε εμείς ως ΣΥΡΙΖΑ: «Θα σας τρελάνουμε στη νομιμότητα». Ακόμη περιμένουμε, κυρίες και κύριοι συνάδελφοι, την εξεταστική επιτροπή. 
Και έρχεστε τώρα εσείς και μας λέτε –και τα «παπαγαλάκια» σας, τα Μέσα Μαζικής Ενημέρωσης- ότι δεν είμαστε έτοιμοι να κυβερνήσουμε. Αν εννοείτε να κυβερνήσουμε όπως κυβερνήσατε εσείς και καταστρέψατε τη χώρα, όχι, κύριοι, δεν είμαστε έτοιμοι και ούτε θα είμαστε ποτέ για να την ξανακαταστρέψουμε.
Γιατί εσείς κυβερνούσατε με τους Χριστοφοράκους, τους Τσουκάτους, τους Μαντέληδες, τους Τσοχατζόπουλους, τους Βατοπεδινούς, τους κουμπάρους, τους παρακρατικούς και ένα σωρό άλλους. Τέτοια άτομα, πρέπει να ξέρετε ότι δεν ευδοκιμούν στο ΣΥΡΙΖΑ. Εμείς δεν έχουμε αφεντικά, ούτε την κ. Μέρκελ ούτε το σινάφι της. Δεν έχουμε πρόγραμμα κοινωνικού ολοκαυτώματος, όπως έχετε εσείς.
Εσείς, ΠΑΣΟΚ και Νέα Δημοκρατία καταστρέψατε οικονομικά, πολιτικά, ηθικά, πατριωτικά και οικολογικά την πατρίδα μας. Έχετε την απόλυτη ευθύνη.
Εμείς θα πούμε στην κ. Μέρκελ ότι πρέπει να δεχτεί τους όρους μας, όπως ισχυρίζονται όλα τα σωστά μυαλά στην Ευρώπη, ότι είμαστε ισότιμα μέλη στην Ευρωπαϊκή Ένωση και κανείς δεν μπορεί να μας βγάλει από την Ευρωζώνη και το ευρώ. Και αν θελήσει να μας τιμωρήσει η κ. Μέρκελ γιατί είμαστε κακά παιδιά και ανοίξαμε καινούργιος δρόμους για τους λαούς της Ευρώπης, να ξέρει πρώτα η κ. Μέρκελ ότι θα τιμωρήσει τη Γερμανία οικονομικά και ύστερα εμάς. Το ξέρετε όλοι: αυτό είναι το ισχυρό διαπραγματευτικό χαρτί μας.
Λογικά, λοιπόν, μετά τις στάχτες που έχετε αφήσει ΠΑΣΟΚ και Νέα Δημοκρατία, μία κυβέρνηση του ΣΥΡΙΖΑ θα είναι πολύ καλύτερη από τις κυβερνήσεις σας. Θα στραφεί προς την οικονομική ανοικοδόμηση της χώρας, δίπλα στον εργαζόμενο λαό, τον συνταξιούχο, το νεολαίο, τον ελεύθερο επαγγελματία, τους οποίους έχετε κατακρεουργήσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Η τρικομματική σας Κυβέρνηση βρίσκεται σε πλήρη διάσταση, σε αντίθεση με τον ελληνικό λαό τον οποίο προεκλογικά πρώτα τρομοκρατήσατε και στη συνέχεια εξαπατήσατε με τις υποσχέσεις σας περί διαπραγμάτευσης. Είπατε ότι δεν θα κόψετε μισθούς και συντάξεις, ότι δεν θα μπουν άλλες φορολογίες, ότι δεν θα γίνουν απολύσεις και θα διατηρηθούν οι συλλογικές συμβάσεις. Είπατε 18 ψεύτικες υποσχέσεις, που είχε ισχυριστεί ο Πρωθυπουργός της χώρας. Και τώρα με τα μνημόνια που υπογράψατε και τον προϋπολογισμό που προτείνετε βάζετε τον λαό μας να καθίσει πάνω σε 18 ηλεκτρικές καρέκλες.
Να είστε σίγουροι, λοιπόν, ότι ο ΣΥΡΙΖΑ μπορεί να κυβερνήσει πολύ καλύτερα από εσάς. Και τα χρήματα θα βρούμε και θα δώσουμε προοπτική ανάπτυξης, ελπίδας και αξιοπρέπειας στο λαό μας. Γι’ αυτό και ζητάμε εκλογές. 
Ο προϋπολογισμός που συζητάμε σήμερα λέτε ότι απαιτεί θυσίες. Γιατί άλλο οι θυσίες και άλλο οι ανθρωποθυσίες.","ΓΕΩΡΓΙΟΣ ΠΑΝΤΖΑΣ",392
"13747"," Κύριε συνάδελφε, παρακαλώ ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13748"," Ένα λεπτό, κύριε Πρόεδρε.","ΓΕΩΡΓΙΟΣ ΠΑΝΤΖΑΣ",392
"13749"," Το έχετε περάσει το ένα λεπτό.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13750"," Είστε μία Κυβέρνηση πλήρους απαξίωσης εντός και εκτός της Ελλάδος. Έχετε αποτύχει. Δεν έχετε το δικαίωμα να κυβερνάτε αυτόν τον τόπο. Γι’ αυτό ο ελληνικός λαός μαζί με τον ΣΥΡΙΖΑ δεν θα σας επιτρέψουν να μας επιβάλλετε το βάρβαρο και ανθρωποφάγο καπιταλισμό σας. Ό,τι και να ψηφίσετε εδώ μέσα, ο λαός είναι απέξω. Θα τα ανατρέψει.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"13751"," Το λόγο έχει ο Βουλευτής της Νέας Δημοκρατίας, κ. Ιορδάνης Τζαμτζής.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13752"," Κύριε Πάντζα, μας λέτε «λεφτά υπάρχουν», αλλά δεν μας λέτε το μυστικό πού θα τα βρείτε.","ΙΟΡΔΑΝΗΣ ΤΖΑΜΤΖΗΣ",498
"13753"," Εκεί που δεν τα βρήκατε εσείς. Εκεί που δεν μπορέσατε να τα βρείτε εσείς!","ΓΕΩΡΓΙΟΣ ΠΑΝΤΖΑΣ",392
"13754"," Κυρίες και κύριοι συνάδελφοι, δυστυχώς ειδικά αυτές τις κρίσιμες ημέρες βλέπετε τον λαϊκισμό να ξεχειλίζει, να κυριαρχεί η δημαγωγία αλλά και οι απειλές προς τη δημοκρατία, γιατί αυτό κάνει όποιος απειλεί τους εκπροσώπους του λαού με λιντσάρισμα ή με ειδικά δικαστήρια.
Και επειδή δεν μασάω τα λόγια μου, κυρίες και κύριοι της Αντιπολίτευσης, αυτό δεν λέγεται αντιπολίτευση, λέγεται προσπάθεια δημιουργίας έκρυθμης κατάστασης και εμφυλιοπολεμικού κλίματος. 
Εσείς, ανεγκέφαλα και χωρίς καμμία λογική απειλείτε τους Υπουργούς και τους Βουλευτές, όπως έκανε ο κ. Παναγούλης, που μίλησε για λιντσάρισμα Βουλευτών. Και αυτό ειπώθηκε από το στόμα ποιού; Του αδερφού του Αλέκου Παναγούλη, που ήταν πραγματικά ένας άνθρωπος που πολέμησε για τη δημοκρατία, αγωνίστηκε για τη δημοκρατία. Αυτό το συγκρουσιακό, εμφυλιοπολεμικό κλίμα για να ξεπεραστεί, αγωνίστηκαν πολλοί. Και είναι ντροπή σας να προσπαθείτε να το επαναφέρετε, για να έχετε κομματικά οφέλη πολώνοντας την πολιτική κατάσταση. 
Απειλεί ο κ. Τσίπρας τους υποψηφίους επενδυτές ότι θα χάσουν τα λεφτά τους. Την ώρα που ψάχνουμε και το ένα ευρώ, να επενδυθεί στην Ελλάδα, εσείς το διώχνετε. Λογοδοτήστε στους πολίτες που περιμένουν επενδύσεις, να ανοίξουν δουλειές για να δουλέψουν και να ταΐσουν την οικογένειά τους. Αλλά πότε σκεφτήκατε τους εργαζόμενους; Όταν κλείνατε τα εργοστάσια και έχαναν τη δουλειά τους χιλιάδες εργαζόμενοι; Όταν κλείνατε τα εργοστάσια και έφευγαν αυτά και πήγαιναν σε γειτονικές χώρες; Όταν πρόσφατα κάνατε το ίδιο και στη «Χαλυβουργική»; Σαμποτάρετε την Ελλάδα. Βάζετε πάνω από την πατρίδα, δυστυχώς, το κόμμα σας.
Από την άλλη πλευρά η Χρυσή Αυγή προσπαθεί να απαξιώσει στα μάτια του κόσμου τους Βουλευτές με ερωτήσεις του τύπου: «Πώς μεγαλώσατε, πού σπουδάσατε, πού στέλνετε τα παιδιά σας σχολείο;».
Τους απαντώ: Μεγάλωσα ορφανός από πατέρα, πήγα σε δημόσια σχολεία, πήγα στη Νομική Σχολή Αθηνών και το παιδί μου πάει στο Αριστοτέλειο Πανεπιστήμιο Θεσσαλονίκης. 
Προτείνει μάλιστα κοροϊδευτικά ουσιαστικά, η Χρυσή Αυγή οι Βουλευτές να παίρνουν –λες και θα υπάρχουν Βουλευτές, αν γίνει εξουσία η Χρυσή Αυγή- 1.200 με 1.500 ευρώ. 
Κοροϊδεύετε, κύριοι της Χρυσής Αυγής, τους πολίτες. Κοροϊδεύετε τους πολίτες, γιατί εγώ δεν θα είμαι υποψήφιος Βουλευτής γιατί δεν είμαι πλούσιος. Φαίνεται ότι εσείς στη Χρυσή Αυγή ή είστε πλούσιοι ή έχετε από πίσω σπόνσορες και σας τα ακουμπάνε.
 Η Χρυσή Αυγή προσπαθεί δυστυχώς, να μηδενίσει και να εξευτελίσει τη δημοκρατία και το πολιτικό προσωπικό της χώρας με λόγια αλλά και με πράξεις. Το πόσο σέβονται τη δημοκρατία μπορεί να το δει ο οποιοσδήποτε αυτή τη στιγμή. Όποτε είναι να μιλήσουν μπαίνουν στην Αίθουσα, από εκεί και πέρα τα έδρανα τους είναι άδεια. Και φυσικά προσπαθούν να υποκαταστήσουν το κράτος και δείχνουν ως φταίχτες για την κρίση τους ξένους. Μιλούν για εθνικοποίηση στην λογική του εθνικοσοσιαλισμού.
Μαζί με τον ΣΥΡΙΖΑ ήταν και η Χρυσή Αυγή στην Χαλυβουργική ...","ΙΟΡΔΑΝΗΣ ΤΖΑΜΤΖΗΣ",498
"13755"," Μην μπερδεύετε ανόμοια πράγματα.","ΣΠΥΡΙΔΩΝ ΧΑΛΒΑΤΖΗΣ",534
"13756"," Εσείς του ΣΥΡΙΖΑ με την πολιτική σας πρακτική, τις φωνές, τις απειλές για λιντσαρίσματα και την ανθελληνική τακτική να διώξετε τους επενδυτές, ρίχνετε νερό στο μύλο της Χρυσής Αυγής. Συνέλθετε, κυρίες και κύριοι του ΣΥΡΙΖΑ. Τρίβει τα χέρια της η Χρυσή Αυγή. Παίζετε με τη φωτιά. Κυριολεκτικά βοηθάτε στην εκκόλαψη του αυγού του φιδιού.
(Θόρυβος από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, έχουμε και τους Ανεξάρτητους Έλληνες. Ψάχνουν να βρουν την οικονομική τους πρόταση, γιατί το «όχι» στο μνημόνιο δεν αποτελεί ούτε ιδεολογία και δεν αποτελεί φυσικά ούτε οικονομικό πρόγραμμα.
Άκουσα πριν από λίγο τον Πρόεδρο των Ανεξαρτήτων Ελλήνων να μιλά για ένα άλλο νόμισμα στο οποίο θα συνδεθούμε. Τι εννοεί; Θα συνδεθούμε με τις Ηνωμένες Πολιτείες για να έχουμε δολάριο; Όχι, Έλληνας γεννήθηκα, Έλληνας θα πεθάνω.
Κυρίες και κύριοι συνάδελφοι –θα είμαι πολύ σύντομος, κύριε Πρόεδρε, όπως βλέπετε- πράγματι ο προϋπολογισμός του 2013 είναι πολύ δύσκολος γιατί είναι ρεαλιστικός. Όλα τα μέτρα που αναγκαστικά πήραμε ίσως οδηγούνταν στην αποτυχία αν δεν συνοδεύονταν από ένα πακέτο αναπτυξιακών δράσεων και μεταρρυθμίσεων που πρέπει να πραγματοποιηθούν ώστε να μπορεί να επανεκκινήσει η εθνική μας οικονομία. 
Η αξιοποίηση του ΕΣΠΑ, η εκτέλεση 181 έργων προτεραιότητας ύψους 11,5 δισεκατομμυρίων –και εδώ βεβαίως ελπίζουμε να ενταχθεί επιτέλους, κύριε Υπουργέ, και το κομμάτι Θεσσαλονίκης-Έδεσσας- η ενεργοποίηση του ΕΤΕΑΝ για την ενίσχυση μικρομεσαίων επιχειρήσεων, η επανέναρξη των μεγάλων αυτοκινητοδρόμων είναι καθοριστικής σημασίας για την επανεκκίνηση της οικονομίας μας.
Κυρίες και κύριοι συνάδελφοι, οι πολίτες στις εκλογές ζήτησαν με την ψήφο τους να μείνουμε μέσα στην Ευρώπη και στο ευρώ και να βγάλουμε τη χώρα μας από την κρίση. Θέλουν αυτά να είναι τα τελευταία μέτρα. Αυτό κάνουμε με τον προϋπολογισμό: Βάζουμε τις βάσεις για ένα νέο ξεκίνημα της Ελλάδας μας.
Σας καλώ, λοιπόν, όλους και εσάς που δεν ψηφίζετε να δείξετε συναίνεση στη Κυβέρνηση για να μπορέσει η χώρα με αυτόν τον προϋπολογισμό που θα ψηφίσουμε να προχωρήσει μπροστά.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)","ΙΟΡΔΑΝΗΣ ΤΖΑΜΤΖΗΣ",498
"13757"," Το λόγο έχει ο κ. Ξανθός Ανδρέας, Βουλευτής του ΣΥΡΙΖΑ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13758"," Κυρίες και κύριοι συνάδελφοι, εάν εξαιρέσουμε ορισμένες εμπρηστικές τοποθετήσεις όπως του προηγούμενου συναδέλφου, αυτό που ακούμε τις τρεις τελευταίες μέρες από την πλειοψηφία των Βουλευτών και των Υπουργών της συγκυβέρνησης είναι ότι κάνουν την καρδιά τους πέτρα και ότι με πόνο ψυχής ψηφίζουν μέτρα σκληρά, επώδυνα και άδικα για να σώσουν τη χώρα κόντρα στο λαϊκισμό και τη δημαγωγία της Αριστεράς. Καλό το παραμύθι σας, κύριοι συνάδελφοι, αλλά δεν έχει πια πέραση.
Γιατί πολύ απλά κανείς δεν πιστεύει ότι μπορεί πλέον να σωθεί η χώρα ισοπεδώνοντας τους ανθρώπους της, ότι μπορεί να υπάρξει δημοσιονομική σταθεροποίηση πάνω στα ερείπια της κοινωνίας, ότι μπορεί να υπάρξει ανάκαμψη της οικονομίας σε μία χώρα που έχει λεηλατηθεί το εισόδημα, τα δικαιώματα και η αξιοπρέπεια των ανθρώπων της, σε μία χώρα χωρίς εργατικό δίκαιο, χωρίς κοινωνικό κράτος, χωρίς περιβαλλοντική προστασία, χωρίς δημόσιο πλούτο, χωρίς περηφάνια, σε μία χώρα πεδίο βολής φθηνό. 
Τα στοιχεία του προϋπολογισμού που αφορούν την υγεία είναι τελείως στον αέρα γιατί υποτιμούν τη δυναμική της ύφεσης που σαρώνει τα πάντα. Επιδεικνύετε, κυρίες και κύριοι της Κυβέρνησης, μια εγκληματική άγνοια κινδύνου για τις μη αναστρέψιμες βλάβες στη δημόσια υγεία εξαιτίας της χρηματοδοτικής ασφυξίας του ΕΟΠΥΥ και των νοσοκομείων σε συνδυασμό βέβαια με την αυξανόμενη αδυναμία των πολιτών να καταβάλουν ιδιωτικές δαπάνες υγείας. 
Δεν μπορεί σε μία χώρα που έχει αυξηθεί 30% η ζήτηση δημόσιων υπηρεσιών υγείας λόγω της κρίσης να μειώνεις όχι την σπατάλη, αλλά εντελώς απαραίτητες δαπάνες για τα φάρμακα και την αξιοπρεπή περίθαλψη των πολιτών. Η φετινή μείωση είναι 9,5% σε σχέση με το 2012 και η συνολική μείωση των δημόσιων δαπανών σε σχέση με το 2009 είναι 46,1%, με αποτέλεσμα βέβαια τις τεράστιες ελλείψεις στα νοσοκομεία, την ταλαιπωρία και την οικονομική επιβάρυνση των ασθενών. 
Αυτό δεν είναι εξορθολογισμός, αλλά διάλυση. Η διάλυση του ΕΣΥ δεν είναι κοινωνικά ουδέτερη. Η δημόσια περίθαλψη είναι η μόνη περίθαλψη που μπορούν να έχουν οι οικονομικά αδύναμοι και οι φτωχοί. Γι’ αυτό και όταν η δημόσια περίθαλψη κατεδαφίζεται συστηματικά, αυξάνεται η κοινωνική ανισότητα και εντείνονται οι ταξικές αντιθέσεις.
Κοροϊδεύετε τον κόσμο διακηρύσσοντας ότι μπορεί με τις χρηματοδοτικές προϋποθέσεις αυτού του προϋπολογισμού να επιτευχθεί ο συνδυασμός της οικονομικής αποδοτικότητας, της ποιότητας και της ισότιμης πρόσβασης στις υπηρεσίες υγείας. Σε συνθήκες κατάρρευσης αυτά είναι τελείως ασύμβατα. Και αποκλεισμός από το ΕΣΥ υπάρχει και το επίπεδο υποβαθμίζεται και τα στάνταρς ασφαλείας υποχωρούνε επικίνδυνα.
Κοροϊδεύετε, επίσης, τον κόσμο ισχυριζόμενοι ότι όλη αυτή η ανθυγιεινή πολιτική έχει στόχο την πάταξη της ρεμούλας και της διαφθοράς. Λες και δεν ξέρουμε τι γίνεται, λες και δεν βλέπουμε ποια συμφέροντα ευνοούνται από την υποβάθμιση του ΕΣΥ, από την απελευθέρωση της αγοράς ιδιωτικών εταιρειών πρωτοβάθμιας φροντίδας υγείας και αποκατάστασης, από το κλείσιμο των εργαστηρίων του ΙΚΑ. Λες και δεν ξέρουμε τι κρύβεται πίσω από τη δραστική ουσία, λες και δεν είναι γνωστό ότι όσοι συμμετείχαν στο πάρτι της υγείας και γενικότερα των προμηθειών του δημοσίου είχαν ισχυρότατες πολιτικές πλάτες. 
Γι’ αυτό δεν έχετε το δικαίωμα να επικαλείστε ως αιτιολόγηση της μνημονιακής σας ψήφου τις στρεβλώσεις του δικού σας κράτους, του δικού σας πελατειακού συστήματος, της συνεταιροκρατίας, της αναξιοκρατίας, της διαπλοκής και της ατιμωρησίας που εσείς εκθρέψατε. Με το ΕΣΥ ετοιμόρροπο, τον ΕΟΠΥΥ χρεοκοπημένο και χωρίς προοπτική ανάκαμψης και με τους ανασφάλιστους να αυξάνονται δραματικά, σας το λέμε ευθέως: Σε λίγο θα πεθαίνει κόσμος αβοήθητος.
Επειδή, ο συνδυασμός της φτώχιας, της αναξιοπρέπειας και της ανασφάλειας μπροστά στην αρρώστια δεν αντέχεται, γι’ αυτό και το πεδίο της υγείας θα γίνει το Βατερλό αυτής της Κυβέρνησης. 
Η μόνη ελπίδα σήμερα πηγάζει από τις πρωτοβουλίες κοινωνικής αλληλεγγύης που αναπτύσσονται σε όλη τη χώρα και από την κοινωνική ευαισθησία των εργαζομένων στο ΕΣΥ και των νοσοκομειακών γιατρών που με την εξευτελιστική μισθολογική μεταχείριση που τους επιφυλάσσετε, τιμωρείτε όσους επιμένουν να εργάζονται έντιμα και να ζουν με αξιοπρέπεια χωρίς συναλλαγή με τις εταιρείες και χωρίς εκμετάλλευση του αρρώστου.
Σε αυτόν τον κόσμο της υπευθυνότητας, της αλληλεγγύης και της προσφοράς θα στηριχθούμε για να κρατήσουμε με νύχια και με δόντια όρθιο το Εθνικό Σύστημα Υγείας. Εμείς, ο ΣΥΡΙΖΑ-Ενωτικό Κοινωνικό Μέτωπο, είμαστε έτοιμοι και έχουμε σχέδιο για να ανασυγκροτήσουμε και να καταστήσουμε βιώσιμο ένα πραγματικά δημόσιο, δωρεάν και ποιοτικό σύστημα υγείας για όλους χωρίς καμμία εξαίρεση. Ένα σύστημα που θα σέβεται την αξιοπρέπεια των λειτουργών της υγείας και τις ανάγκες των αρρώστων και δεν θα αφήνει ζωτικό χώρο στους κρατικοδίαιτους εθνικούς εργολάβους της υγείας. 
Δυστυχώς, κύριοι της συγκυβέρνησης, το συμφέρον της κοινωνίας δεν ταυτίζεται με τις δεσμεύσεις και τα σχέδια σας. Το σύστημα που υπερασπίζεστε, ο νεοφιλελεύθερος καπιταλισμός παράγει ανισότητα, αδικία και τελικά ανελευθερία. Γι’ αυτό και όσοι το υπερασπίζεστε αυτό το σύστημα, ειδικά στην ακραία μνημονιακή του εκδοχή ανεξάρτητα από την προσωπική ευαισθησία του καθενός, υπηρετείτε μία κοινωνικά ανάλγητη και εγκληματική πολιτική. Δεν μπορείτε, δεν δικαιούστε μετά να κλαψουρίζετε και να δηλώνετε ευαισθησία για την κοινωνία που υποφέρει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στην πραγματικότητα, κύριοι της πλειοψηφίας, δεν έχετε εμπιστοσύνη στον κόσμο, δεν σας ενδιαφέρει η γνώμη του, η κατάστασή του, η αγωνία του, γιατί έχετε αποφασίσει με ποιους είστε. Έχετε ξεκαθαρίσει ότι σας ενδιαφέρει μόνο η εύνοια των ανθρώπων του χρήματος, ο εξευμενισμός των αγορών, ότι μόνο με τη στήριξη των πλουσίων, των τραπεζιτών και των καναλαρχών μπορείτε να έχετε πολιτική προοπτική. 
Εμείς, σε αντίθεση με το δικό σας Θατσερικό ιδεολόγημα ότι δεν υπάρχει άλλη λύση, πιστεύουμε στην καταλυτική δύναμη των πολιτικών και των κοινωνικών αγώνων. Είμαστε με την ενεργοποίηση για την αυτοοργάνωση της κοινωνίας, με τις συλλογικές αντιστάσεις και την αλληλεγγύη. Θέλουμε να ενισχύσουμε τα κοινωνικά αντισώματα κατά της μοιρολατρίας, του ατομισμού, της μισαλλοδοξίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Θέλουμε να μετατρέψουμε την απόγνωση της κοινωνίας σε πολιτικό αγώνα ανατροπής της μνημονιακής βαρβαρότητας εντός και εναντίον της σημερινής νεοφιλελεύθερης Ευρώπης. Θέλουμε να ενθαρρύνουμε την ελπίδα κι όχι να εκμεταλλευτούμε την απελπισία. 
Γιατί δεν υπάρχει Αριστερά χωρίς ελπίδα, χωρίς σχέδιο επιβίωσης του λαού, χωρίς ριζικούς μετασχηματισμούς στα πάντα, χωρίς εναλλακτική πολιτική διέξοδο, χωρίς όραμα αλλαγής της κοινωνίας, χωρίς τις αξίες της ισότητας και της δικαιοσύνης, χωρίς μία οικονομία των κοινωνικών αναγκών, των δικαιωμάτων και του δημοσίου συμφέροντος, χωρίς ουσιαστική δημοκρατία σε όλα τα επίπεδα.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΑΝΔΡΕΑΣ ΞΑΝΘΟΣ",372
"13759"," Το λόγο έχει ο τέως Πρόεδρος της Βουλής κ. Απόστολος Κακλαμάνης.
Ορίστε, κύριε Πρόεδρε, έχετε το λόγο για δέκα λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13760"," Κυρίες και κύριοι συνάδελφοι, με το τέλος του Πελοποννησιακού Πολέμου οι Αθηναίοι πίστεψαν ότι δεν χρειάζονται τείχη στην πόλη τους και τα κατεδάφισαν, πανηγύριζαν μάλιστα.
Εγώ ρωτώ τους συναδέλφους του Κομμουνιστικού Κόμματος, του ΣΥΡΙΖΑ, την κυρία που έχει μείνει από τους Ανεξάρτητους Έλληνες –λείπουν οι της Χρυσής Αυγής- αλλά και της ΔΗΜΑΡ, εάν ακολουθούσαμε το παράδειγμά τους την Τετάρτη το βράδυ οι Βουλευτές του ΠΑΣΟΚ και της Νέας Δημοκρατίας και καταψηφίζαμε το νομοσχέδιο, τι θα κάναμε την επομένη στο Σύνταγμα, στις πλατείες, στα χωριά μας. Θα πανηγυρίζαμε, έτσι δεν είναι; Έτσι είναι, αν κρίνω απ’  όλα όσα άκουγα την Τετάρτη. Παραλείπω όλα αυτά τα εμπρηστικά, τα υβριστικά, τα συκοφαντικά. Δεν χρειάζονται, διότι ελπίζω στην πορεία η Βουλή των Ελλήνων να δώσει μία καλύτερη εικόνα και στο λαό εδώ, αλλά και στους λαούς της Ευρώπης.
Ξέρετε, υπάρχουν κι εκεί και αλλοπαρμένοι και φυλλάδες και τσοντοκάναλα και λομπίστες και κερδοσκόποι, πέρα από τους επίσημους που έχουν δεκαέξι Κοινοβούλια που πρέπει να συμφωνήσουν και για το τελευταίο ευρώ που θα πάρουμε. Μάλιστα ο κ. Σόιμπλε είπε ότι αν δεν συμφωνήσει η γερμανική βουλή, δεν κάνει ρούπι. 
Θα ήθελα, κύριε Βρούτση, επειδή λείπει ο κύριος Πρόεδρος του ΣΥΡΙΖΑ να του μεταφέρετε να πει στο ομόλογό σας κόμμα του Linke να μην καταψηφίσουν κι αυτή τη φορά τη δόση που θέλουμε να πάρουμε. 
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)
Επίσης, ας του πει –εσείς οι νέοι μπορείτε να πείτε και μια κουβέντα παραπάνω, εμείς δεν δικαιολογούμεθα, εγώ και ο Μανώλης, λόγω ηλικίας- ότι «εντάξει, κι αυτά που είπα στη «DIE ZEIT» δεν τα εννοούσα. Λέμε εκεί στην Ελλάδα και κάποιες κουβέντες παραπάνω. Δεν το εννοούσα ότι οι επενδυτές, αν έρθουν στην Ελλάδα –μακάρι να τους δούμε- δεν θα ξαναβρούν τα λεφτά τους, γιατί η Κυβέρνηση θα πέσει». Είναι λάθος, αλλά να το πάρει το ποτάμι και αυτό.","ΑΠΟΣΤΟΛΟΣ ΚΑΚΛΑΜΑΝΗΣ",172
"13761"," Δεν είπε αυτό.","ΠΑΝΑΓΙΩΤΗΣ ΛΑΦΑΖΑΝΗΣ",279
"13762"," Να το διαγράψω εγώ, δεν είπε τίποτε απ’ αυτά.","ΑΠΟΣΤΟΛΟΣ ΚΑΚΛΑΜΑΝΗΣ",172
"13763"," Ναι, αλλά το είπατε.","ΠΑΝΑΓΙΩΤΗΣ ΛΑΦΑΖΑΝΗΣ",279
"13764"," Κύριοι συνάδελφοι, μεταδίδουν τα κανάλια τα δικά μας όλα αυτά που λέγονται εδώ. Τα μεταδίδουν όλα. 
Και επαναλαμβάνω, σκεφτείτε ότι και στην Ευρώπη υπάρχουν και συνταξιούχοι και άνεργοι και μισθωτοί και λομπίστες και κερδοσκόποι που περιμένουν να καταρρεύσει η Ελλάδα. Πώς θα το κάνουμε; Κι έχουν κι αυτοί δεκαέξι Κοινοβούλια που πρέπει και το τελευταίο να ψηφίσει και να μην πει ότι είπε το σλοβάκικο Κοινοβούλιο ότι εμείς έχουμε 200 ευρώ σύνταξη και 300 ευρώ μισθούς και δεν θα δίνουμε. 
Διότι έτσι, δυστυχώς, έχουμε περάσει μία εικόνα ότι είμαστε πράγματι οι άνθρωποι που θέλουμε να ζούμε σε βάρος των άλλων. Κι αυτό είναι και ψεύδος και συκοφαντία. Αυτή η εικόνα που δίνουμε πολλές φορές δεν βοηθάει για το αντίθετο. Αλλά βοηθούμε με τον τρόπο όλους τους εχθρούς μας να περνάνε αυτήν την εικόνα για την Ελλάδα και το λαό.
Κυρίες και κύριοι συνάδελφοι, θα είχα κι εγώ στον προηγούμενο νόμο και στο μεσοπρόθεσμο τούτο, πολλούς λόγους να καταψηφίσω τα αντεργατικά μέτρα, πιο πολλούς απ’ όσους έχει το ΚΚΕ, ο ΣΥΡΙΖΑ και η ΔΗΜΑΡ. Γιατί; Γιατί ως Υπουργός Εργασίας, όταν έφερνα εδώ τους φιλεργατικούς νόμους, τον 1264 –τον ξέρουν όλοι οι εργαζόμενοι- η τότε ηγεσία και των τριών κομμάτων σας και οι τότε Βουλευτές σας καταψήφιζαν. Τώρα κόπτεστε. Καλό είναι αυτό που νοιάζεστε, αλλά μήπως είναι τώρα υπερβολή να μιλάμε, όπως ο νέος ο συνάδελφος, που ωραία μας τα είπε για την υγεία; 
Το πρόβλημά μας είναι τι θα μας πει ο λαός όταν θα πανηγυρίζουμε ότι καταψηφίσαμε και τον προϋπολογισμό, ρίξαμε την Κυβέρνηση, ελάτε όλοι να πανηγυρίσουμε. Αλλά, αφού πανηγύριζε κι αυτός και χόρευε και μας χειροκροτούσε, μετά τα ωσαννά θα μας έλεγε: «Και τώρα τι γίνεται»; Θα του λέγαμε ότι έχουμε τους κοινωνικούς μας αγώνες. Ωραία, αλλά μετά; Ή αυτό που λέει και ξελέει –δεν έχω βρει άκρη- ο ΣΥΡΙΖΑ ότι θα ανοίξουμε το Χολαργό, θα κόβουμε χρήμα. Το λένε πολλοί. «Γιατί να μην πάμε στη δραχμή;» λένε. 
Ναι, αλλά αυτή τη φορά η δραχμή θα είναι δισεκατομμύρια και τρισεκατομμύρια που τα θυμάμαι μικρό παιδί απ’ την Κατοχή και ανατριχιάζω. Θα μου πείτε: Γιατί να μπούμε στο ευρώ; Είμαστε κι ξέρουμε όλοι γιατί είμαστε και κυρίως γιατί είμαστε στην Ευρώπη. 
Ξέρουμε και για το χρέος. Μας το είχε πει ο επάρατος Ανδρέας Παπανδρέου της επάρατης κυβέρνησης του ΠΑΣΟΚ εγκαίρως, όταν παρέδωσε το ’89 χρέος 67%. Μας είχε πει ότι αν το χρέος μας δεν εξαφανιστεί από το έθνος, το χρέος θα εξαφανίσει το έθνος. 
Αυτή είναι η πραγματικότητα, είμαστε αγκυλωμένοι σε ένα χρέος που πρέπει να καταφέρουμε να περιορίσουμε τα ελλείμματα –ναι, αγαπητέ συνάδελφε- και τις σπατάλες στα νοσοκομεία. Είναι ψέματα; Αλλά δεν ήσουνα εδώ να θυμάσαι που φώναζα όταν έρχονταν ο τότε Υπουργός Οικονομικών της Νέας Δημοκρατίας το 2004 και έλεγε «παραγράφονται τα πλαστά και εικονικά τιμολόγια, διότι στη Θεσσαλονίκη οργίασαν» ή έλεγε ότι «για όσους έχουν πάρε δώσε με τα νοσοκομεία, εντάξει θα τους δοθεί κάτι, αλλά διαγράφονται όλα τα συμπαρομαρτούντα, δεν χρειάζονται άλλες έρευνες για ευθύνες».
Αυτά όλα τα πληρώνουμε, μαζί και με τα λάθη των κυβερνήσεων του ΠΑΣΟΚ. Όποιος δεν κυβερνάει δεν κάνει λάθη. Νομίζετε ότι εάν ποτέ κυβερνήσετε θα είστε αλάθητοι; Κάνετε λάθος κι αν ξεκινάτε με αυτή την αντίληψη, τότε θα κάνετε δυο φορές λάθος.
Θέλω, κυρίες και κύριοι συνάδελφοι, να τονίσω το εξής: Εγώ πιστεύω ότι αυτήν την ώρα χρειάζεται αυτή η διαπάλη. Τι να πω; Όπως θα θυμάται ο ιστορικός του μέλλοντος τα Ιουλιανά ή τα Ευαγγελικά ή τα διάφορα στο παρελθόν που δίχαζαν αυτό το λαό, θα θυμάται και τα μνημονιακά και αντιμνημονιακά. Αυτό πια και εάν είναι! Βρίσκουμε πάντα οι Έλληνες κάποιες εικόνες, κάποια μορφώματα για να μας διχάζουν. 
Εγώ δεν αισθάνομαι ούτε μνημονιακός, ούτε αντιμνημονιακός. Αισθάνομαι Έλληνας και πάντως, αν όχι όσο η Χρυσή Αυγή, αγαπώ την πατρίδα μου. Πρέπει κάποιος να τους πει με καλό τρόπο να σταματήσουν αυτές τις εξορμήσεις από την Καβάλα με τα μηχανοκίνητα στα Πομακοχώρια, όπου ο ψευτομουφτής εκεί τους λέει, να οργανωθείτε, ή τα άλλα στην 28η Οκτωβρίου, στα ομογενειακά χωριά εδώ δίπλα, που κατεβαίνουν κάποιοι Τσάμηδες και λένε: «Εντάξει, τώρα αγώνα θα κάνουμε». Αυτά είναι επικίνδυνα πράγματα. 
Πρέπει να το καταλάβουμε, εκτός και εάν είμαστε τυφλοί. Τα τ’ ώτα, τον, τε νουν, τα τ’ όμματ’ ει. Πρέπει να καταλάβουμε ότι υπάρχει εκτός από το εσωτερικό μέτωπο, την πείνα, τη δυστυχία, την ανεργία –εκπροσωπώ μία περιφέρεια δυόμισι εκατομμυρίων κατοίκων, που οι περισσότεροι κλαίνε και οδύρονται- και το εξωτερικό μέτωπο της χώρας, αγαπητοί συνάδελφοι. Από το Αιγαίο, τη Θράκη έως το Κόσοβο και την Αδριατική, όπως διαγράφονται τα σύνορά μας, πρέπει να ξέρουμε ότι αυτό είναι λόγος να μην αποκοπούμε με οποιοδήποτε κόστος, είτε μας αρέσει, είτε δεν μας αρέσει. Εμένα κάποτε δεν μου άρεσε. Τώρα, θα μου αρέσει και μάλιστα θέλω, δεν θέλω. Δυστυχώς, δεν μπορούμε να αποκοπούμε από την Ευρώπη. Και αυτό το πίστευε ο άλλος επάρατος Παπανδρέου, ο Γιώργος, με όλα τα λάθη του, διότι ήθελε να κάνει ανανέωση –σωστό- αλλά πρέπει να κοιτάζεις και με τι ανανεώνεις τα κεραμίδια, όταν έρχεται ο χειμώνας που σέρνουμε τα κεραμίδια για να μην πέσει η βροχή, και πως κάνεις την ανανέωση.
Όμως, τον έδιωξαν. Τον υποχρέωσαν σε παραίτηση. Γιατί; Διότι είχε το θράσος να πει να ερωτηθεί ο λαός εάν θέλει να μείνουμε στην Ευρώπη ή να γυρίσουμε πίσω στη βαλκανική μας μιζέρια. Και έδρασαν και εκτός και εντός της χώρας. Και εκτός και εντός και αυτού του Κοινοβουλίου. 
Φίλες και φίλοι, είναι ώρα ευθύνης για όλους μας. Ας σκεφθούμε πώς και το κράτος θα σταθεί όρθιο. Γιατί, αν καταρρεύσει η οικονομία, θα καταρρεύσουν τα πάντα και δεν θα μιλάμε τότε, αγαπητέ και φίλτατε συνάδελφε του ΣΥΡΙΖΑ, για τα νοσοκομεία μας, για το ΕΣΥ, γιατί δεν θα υπάρχουν ούτε νοσοκομεία, ούτε σχολεία, ούτε τίποτε και θα περιμένουμε τη διεθνή βοήθεια, όπως στις αφρικανικές χώρες, εκεί που σφάζονται οι Τούτσι με τους Ούτσι, για να μας φέρουν ένα πιάτο φαί, να τη βγάζουμε.
Κυρίες και κύριοι συνάδελφοι, το ΠΑΣΟΚ καθημαγμένο βγαίνει απ’ αυτήν την προσπάθεια μόνο του. Μπράβο στο Σαμαρά που είπε: «Ουδείς αναμάρτητος!». Πρέπει να το σκεφτείτε και εσείς, μόνο εν τω Άδει ουκ έστι μετάνοια. Πρέπει να ομονοήσουμε, να σκεφτούμε τι λάθη κάναμε όλοι και να προχωρήσουμε μπροστά.
Εμείς πιστεύουμε ότι θα σωθεί η Ελλάδα. Και εάν σωθεί η Ελλάδα, θα ανατείλει ο ήλιος του ΠΑΣΟΚ, όσο και εάν κάποιοι θα ήθελαν να βουλιάξει η Ελλάδα, αρκεί να βουλιάξει το ΠΑΣΟΚ. Αυτό δεν θα συμβεί.
Σας ευχαριστώ πολύ, κύριοι συνάδελφοι. 
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"13765"," Το λόγο έχει η Βουλευτής της Νέας Δημοκρατίας, κ. Αυγερινοπούλου Διονυσία-Θεοδώρα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13766"," Αξιότιμοι κύριοι συνάδελφοι, συζητούμε σήμερα τον προϋπολογισμό, εντός ενός δύσκολου κλίματος που έχει δημιουργηθεί τόσο για την εθνική, όσο και για τη διεθνή οικονομία, το οποίο και εμποδίζει συν τοις άλλοις να ανακάμψει στο ρυθμό που θα θέλαμε. 
Καλούμαστε εμμέσως τις τελευταίες ημέρες να αποδείξουμε διεθνώς ότι το ελληνικό δημόσιο χρέος είναι βιώσιμο, ενώ γνωρίζουμε ότι οι παραδοσιακές διεθνείς οικονομικές πολιτικές είναι εκείνες, οι οποίες δεν είναι βιώσιμες. Ακόμα και εάν τώρα που το χρέος μας είναι βιώσιμο, αυτό δεν σημαίνει ότι θα παραμείνει πάντα ως τέτοιο. Χρειάζεται άμεσα να υιοθετήσουμε καινοτόμες οικονομικές πολιτικές, για να μην μας ξεπεράσουν τα γεγονότα και για να μην μείνουμε πίσω από τις νέες αναπτυξιακές προκλήσεις, τις οποίες καλούνται να αντιμετωπίσουν όλα τα κράτη. Άρα, πρέπει να επενδύσουμε άμεσα σε καινοτόμα χρηματοδοτικά εργαλεία, σε καινοτόμους τομείς εμπορείου και υπηρεσιών και σε καινοτόμες μεθόδους αξιοποίησης των εθνικών μας πόρων. Πρέπει να πετύχουμε το σύγχρονο αναπτυξιακό μοντέλο, δηλαδή μία έξυπνη βιώσιμη και χωρίς αποκλεισμούς ανάπτυξη, με υψηλό επίπεδο απασχόλησης, ανταγωνιστικότητας και κοινωνικής συνοχής για τη χώρα μας. 
Επίσης, θα πρέπει και το ελληνικό χρέος να αξιολογείται από τους διεθνείς θεσμούς με τα ίδια μέτρα και τα ίδια σταθμά, όπως και τα χρέη άλλων κρατών. Δεν μπορεί, για παράδειγμα, μόνο στην Ελλάδα να καταλογίζεται η επανακεφαλαιοποίηση των ιδιωτικών τραπεζών ως τμήμα του δημοσίου χρέους, ενώ στα άλλα κράτη να μην συμβαίνει το ίδιο. Επίσης, στην αποπληρωμή του χρέους, πρέπει να συμβάλλουμε όλοι. Να υπογραφεί άμεσα η συμφωνία για τη φορολόγηση μεταξύ Ελλάδος-Ελβετίας και να φορολογηθούν όλοι όσοι απέστειλαν παράνομα χρήματα σε τράπεζες του εξωτερικού. 
Όσον αφορά στις τομεακές πολιτικές, στην υγεία για παράδειγμα, κινείται προς τη σωστή κατεύθυνση ο προϋπολογισμός στο σημείο εκείνο που προβλέπονται τα κονδύλια για την πρόληψη. Χρειαζόμαστε περισσότερη ενίσχυση της προληπτικής ιατρικής στη χώρα μας και στην περιβαλλοντική υγεία. Άμεσα χρειαζόμαστε ακόμα, όπως προανέφερε και ο Υπουργός Υγείας, την ανάπτυξη τομέων, όπως ο ιατρικός τουρισμός, ο οποίος σε συνδυασμό με τον ιαματικό τουρισμό, έχουν χαρακτηριστεί ανατέλλοντες αστέρες της οικονομίας και μπορούν να κάνουν το σύστημα υγείας εν μέρει αυτοχρηματοδοτούμενο. Ως τότε, χρειαζόμαστε, βέβαια, άμεση ενίσχυση των υπηρεσιών στην υγεία και πρόσβαση για όλους, καθώς και περισσότερες προμήθειες σε μηχανήματα και υλικά και ενίσχυση σε ιατρικό προσωπικό. 
Στην αγροτική παραγωγή πρέπει να ενισχύσουμε το ισοζύγιο εξαγωγών-εισαγωγών της χώρας με συντονισμένη επιτέλους προσπάθεια για την αύξηση των εξαγωγών των αγροτικών προϊόντων, καθώς και την απορρόφηση των κονδυλίων για τα αγροτοπεριβαλλοντικά μέτρα. 
Στη ναυτιλία μπορεί να γίνει η Ελλάδα κέντρο της ναυτικής διεθνούς διαιτησίας και της ναυτικής εκπαίδευσης, καθώς και κέντρο για τη ναυπήγηση, με άξονες την υψηλή περιβαλλοντική τεχνολογία. 
Μιλώντας για την περιβαλλοντική πολιτική στον προϋπολογισμό, ναι, υπάρχουν αυξημένα κονδύλια για το περιβάλλον σε σχέση με πέρσι και προβλέψει για την ανάπτυξη καλών πολιτικών. Αλλά αυτά τα κονδύλια δεν είναι επαρκή. Υπάρχει δε και η τάση να μειωθούν το 2014 και αυτό πρέπει να το προσέξουμε. Η ίδια η προστασία του περιβάλλοντος μπορεί να φέρει νέα εισοδήματα. 
Ήδη, από πέρσι έχω αναφέρει τη μέθοδο της διαγραφής χρέους με τα λεγόμενα «αντικαταλλάγματα» για τη φύση ή τη βιωσιμότητα, που χρησιμοποίησαν τα κράτη της Λατινικής Αμερικής για να διαγράψουν τμήμα του χρέους τους, ενώ παράλληλα, διατηρούσαν ανέπαφη και τη βιοποικιλότητά τους. Εμείς γιατί δεν το κάνουμε; Υπάρχει και το σύστημα ανταλλαγής μονάδων βιοποικιλότητας, το οποίο συμφέρει την Ελλάδα που είναι η πλουσιότερη χώρα σε βιοποικιλότητα στην Ευρώπη. Αυτό είναι αντίστοιχο του συστήματος ανταλλαγής ρύπων για την αποφυγή της κλιματικής αλλαγής. Η χώρα μας, λοιπόν, πρέπει να επιδιώξει την εύρεση νέων καινοτόμων πηγών χρηματοδότησης για και από το φυσικό περιβάλλον. 
Όσον αφορά τη χρηματοδότηση περιβαλλοντικών και ενεργειακών επενδύσεων, νέες προοπτικές μπορεί να δώσει και η υιοθέτηση των λεγόμενων ομολόγων έργων, η οποία συζητείται τώρα και από την Ευρωπαϊκή Ένωση και από την Ευρωπαϊκή Τράπεζα Επενδύσεων. Το ίδιο ισχύει και για τις υποδομές.
Σ' αυτό το σημείο, θα ήθελα να χαιρετίσω και την απόφαση των Υπουργείων για την επανέναρξη της Ολυμπίας Οδού που είναι έργο με εθνική αναπτυξιακή σημασία και το οποίο μπορεί και πρέπει να πραγματοποιηθεί σε όλο το μήκος του Νομού Ηλείας και της Μεσσηνίας. 
Για δε τους Νομούς Ηλείας και Αχαΐας έχει γίνει στον προϋπολογισμό μία παράλειψη, την οποία θα παρακαλούσα τον αρμόδιο Υπουργό να διευθετήσει. 
Δεν προβλέφθηκε κωδικός για την αποκατάσταση των σεισμοπλήκτων από το σεισμό του 2008. Το Ταμείο Αποκατάστασης Σεισμοπλήκτων δεν έχει εδώ και καιρό χρήματα. Ακόμη και σήμερα δεν έχει δώσει το κράτος όλα τα κονδύλια μέσω της δωρεάν κρατικής αρωγής στους σεισμόπληκτους, οι οποίοι βρίσκονται σε ενοικιαζόμενες κατοικίες. Έτσι, λοιπόν, θα παρακαλούσα τον αρμόδιο Υπουργό να προβεί σε ανάλογη διόρθωση. 
Κλείνοντας θα ήθελα να δω μια θετική διευθέτηση από το Γενικό Λογιστήριο του Κράτους για τα δάνεια των πυρόπληκτων, τα οποία τους εδόθησαν χωρίς την εγγύηση του κράτους αλλά μέσα από ειδικές, δυσμενείς συνθήκες της λαίλαπας της πυρκαγιάς του 2007. Αυτοί οι επαγγελματίες έχουν ήδη δυσκολίες να αποπληρώσουν ακόμη και τις εισφορές στα ταμεία τους. 
Τέλος, ο προϋπολογισμός έπρεπε να περιέχει περισσότερα κονδύλια για την πρόληψη και την έγκαιρη αντιμετώπιση φυσικών καταστροφών, για να σωθούν όχι μόνο ανθρώπινες ζωές και το φυσικό περιβάλλον, αλλά και τα οικονομικά μας, καθώς η πρόληψη είναι κατά πολύ φθηνότερη της εκ των υστέρων αποκατάστασης. 
Συνοψίζοντας, στηρίζω τον παρόντα προϋπολογισμό. Προτρέπω σε νέες πολιτικές εξοικονόμησης δαπανών αλλά και στήριξης της κοινωνίας και εκφράζω την ελπίδα γρήγορα να επανέλθουν σε ικανοποιητικά επίπεδα τα οικονομικά της χώρας και να αποκατασταθούν κατά προτεραιότητα όσοι ως σήμερα έχουν αδικηθεί. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΔΙΟΝΥΣΙΑ-ΘΕΟΔΩΡΑ ΑΥΓΕΡΙΝΟΠΟΥΛΟΥ",44
"13767","  Κι εμείς ευχαριστούμε. 
Το λόγο έχει η Βουλευτής του ΣΥΡΙΖΑ, κ. Μαρία Τριανταφύλλου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13768"," Ευχαριστώ, κύριε Πρόεδρε.
 Κυρίες και κύριοι συνάδελφοι, καταψηφίζω έναν προϋπολογισμό πρόδηλα ταξικό, κατάφορα άδικο, απάνθρωπο και ανελέητο, φορομπηχτικό, αντιλαϊκό, αντεργατικό, ανάλγητο και γενοκτόνο. Γιατί το μάρμαρο το πληρώνουν τα φτωχά λαϊκά στρώματα και η εργατική τάξη, αφού της υφαρπάζετε επτά δισεκατομμύρια ευρώ από ήδη πετσοκομμένους μισθούς και συντάξεις και τα υπόλοιπα τέσσερα δισεκατομμύρια ευρώ τα παίρνετε λεηλατώντας τα τελευταία ψίχουλα πρόνοιας. 
Είναι άδικος ο προϋπολογισμός, αφού δεν προστατεύει τους πιο αδύναμους, τους ανέργους, τους χαμηλοσυνταξιούχους, τους χαμηλόμισθους και τους μισθοσυντήρητους. 
Το μέτρο του πολιτισμού των κοινωνιών, αυτό που τις ξεχωρίζει από τον πρωτογονισμό, είναι η αγάπη και η φροντίδα για τον άνθρωπο, κυρίως τον αδύναμο άνθρωπο. Αν δεν υπάρχει αυτό, οι κοινωνίες εκπίπτουν στο δίκαιο του ισχυρότερου και του πονηρότερο, ό,τι δηλαδή ισχύει για το υπόλοιπο ζωικό βασίλειο. 
Εσείς εφαρμόζετε καταστρατήγηση των εργασιακών δικαιωμάτων και στιγμή φορομπηξία σε εργαζόμενους, σε αδύναμους παίρνοντάς τους απαραίτητα αγαθά για την επιβίωσή τους. 
Εσείς σκέφτεστε να πετσοκόψετε κι άλλο το επίδομα ανεργίας και μειώνετε την αγροτική σύνταξη, κόβοντας ταυτόχρονα δώρα Χριστουγέννων και Πάσχα. Αυτό λέγεται αδιαντροπιά και αναλγησία. 
Είναι φορομπηχτικός ο προϋπολογισμός και αντιαναπτυξιακός, αφού οδηγεί τις μικροεπιχειρήσεις σε πτώχευση και σε λουκέτο λόγω έλλειψης ρευστότητας και κυρίως λόγω φοροεπιδρομής. 
Ο προϋπολογισμός οδηγεί σε απόγνωση πλήθος αγροτών από τη μία, κατακρεουργώντας το μόχθο τους, παίρνοντας τα προϊόντα τους σε εξευτελιστικές τιμές και από την άλλη εμπαίζοντάς τους κάθε φορά που επιχειρούν κάποιες επενδύσεις και μάλιστα καθ’ υπόδειξή σας. 
Μιλώ για τα φωτοβολταϊκά. Όλοι οι αγρότες όλης της χώρας αλλά και του τόπου μου στην Αιτωλοακαρνανία έχουν να αντιμετωπίσουν εσχάτως, εκτός της αυξημένης φορολόγησης, την αύξηση του ντίζελ, τη μείωση της επιστροφής φόρου και την επιβολή χαρατσιού στα φωτοβολταϊκά. Να δω, τι θα τους πείτε όσοι ψηφίσατε τις μνημονιακές ρυθμίσεις; Να δω τι θα πείτε στους σεισμόπληκτους της δυτικής Ελλάδας, για τους οποίους οι κάνουλες χρηματοδότησης στέρεψαν. Να δω τι θα πείτε στους εργαζόμενους στις περιφερειακές ενότητες, αφού πριν στεγνώσει το μελάνι του μνημονίου απαιτούνται απολύσεις εδώ και τώρα. Είκοσι επτά χιλιάδες εργαζόμενοι μέχρι το τέλος του 2013 θα απολυθούν. 
Μας λέτε, όμως, ότι όλα αυτά γίνονται για τη σωτηρία της χώρας και την αξιοπιστία της. Αλήθεια, πόσο αξιόπιστοι νομίζετε ότι είστε στο λαό μας και στην Ευρώπη; Νομίζετε ότι πράγματι αποκαταστήσατε την αξιοπιστία της χώρας στο εξωτερικό; 
Ένα δημοσίευμα –θα το έχετε δει- στο περιοδικό «SPIGGEL» μας πληροφορεί ότι η τρόικα μας ζητάει απολύσεις με ονόματα, θέλει ονόματα και επώνυμα. «Η πολιτική, όμως, είναι να επιλέγεις μεταξύ δυσχερειών», είπε ο Ντε Γκόλ. Αυτό μας το υπενθύμισε χθες κάποιος Υπουργός. Νομίζω ότι το είπε ο κ. Χατζηδάκης. 
Εσείς επιλέξατε μέσα από δυσχέρειες –ναι- με πόνο, με εκβιαστικά, αβάσταχτα διλήμματα για εσάς, επιλέξατε, όμως. Τι επιλέξατε; Επιλέξατε ο φτωχός από τη φτώχεια του, από το μόχθο του να χρηματοδοτεί το τραπεζικό σύστημα. Θα πείτε «λαϊκισμός». Θα δούμε. Ωστόσο, δώστε καλού-κακού τα ονόματα των μελλοντικών απολυμένων ως άλλοι καταδότες, για να μη χαθεί η αξιοπιστία σας που με τόσο κόπο χτίσατε. 
Πόσο αξιόπιστη μπορεί να είναι μια χώρα με σαράντα χιλιάδες αστέγους, τέσσερις χιλιάδες αυτοκτονίες, με χειμώνα για τους πολίτες της χωρίς θέρμανση, χωρίς φάρμακα και χωρίς περίθαλψη, χωρίς δημόσια υγεία, με μαθητές που δεν μπορούν πολλές φορές να εξασφαλίσουν μετακίνηση για να πάνε σχολείο, με σχολικά κτήρια ακατάλληλα χωρίς πετρέλαιο, με πρόσθετα χαράτσια και φοροεπιδρομή, όταν το 50% του πληθυσμού της χώρας είναι ήδη στα όρια της φτώχιας και το 25% είναι κάτω από το όριο της εξαθλίωσης, όταν οι νέοι της οδηγούνται στη μετανάστευση με υποσιτισμένα παιδιά, με ανεργία επισήμως στο 25%, με υποχρηματοδότηση των ΟΤΑ, με, με ,με..; Είναι μακρύς ο κατάλογος. 
Πόσο αξιόπιστη και ανεξάρτητη είναι η χώρα μας, όταν σήμερα το Αιγαίο βρίσκεται υπό πλήρη αμερικανονατοϊκό έλεγχο, υπό διχοτόμηση, με τις γκρίζες ζώνες, με την αμφισβήτηση νησιών και το casus belli από την τουρκική πλευρά; 
Η Ελλάδα δεν ασκεί τα κυριαρχικά της δικαιώματα στα χωρικά ύδατα και στον εναέριο χώρο με βάση το Διεθνές Δίκαιο. Γιατί; Επειδή ο αστισμός έχει συμφωνήσει στο μοίρασμα του Αιγαίου με βάση τον 25ο μεσημβρινό. 
Όταν στο ζήτημα της ΑΟΖ κοντεύει να αποδεχθεί το σβήσιμο του Καστελόριζου από το χάρτη, όταν η ίδια η εκμετάλλευση του θαλάσσιου ορυκτού της πλούτου περνάει στα χέρια αμερικανοϊσραηλινών κοινοπραξιών, δεν θα μιλήσω καθόλου για τα ταμειακά διαθέσιμα. Υπάρχουν μέχρι τις 16 Νοεμβρίου χρήματα. Μετά τι θα γίνει; Αναφέρθηκαν πάρα πολλοί προηγούμενοι συνάδελφοι. Να ξέρετε ότι η μπογιά σας δεν περνάει πια στον ελληνικό λαό. Μέσα στην κομπορρημοσύνη που σας διακρίνει, την πλέρια απόσχιση σας από κάθε τι λαϊκό, την αυτοπεποίθηση που επιδεικνύετε, δεν καταλάβατε κάτι: Ότι ο ελληνικός λαός αλλάζει, δεν επικρατεί πλέον το μοντέλο ανάθεσης στον κάθε Βουλευτή, στον κάθε Υπουργό για να διαχειριστεί τα προβλήματά του. Οι Έλληνες αργά αλλά σταθερά μαθαίνουν να συμμετέχουν, να διεκδικούν και να αντιδρούν. Αυτό δεν το μαθαίνουν, αλλά το αναθυμούνται. Έχουν βαριά κληρονομιά αγώνων και δημοκρατίας. Αφυπνίζεται σιγά, σιγά ο Έλληνας, παραβιάζοντας μια-μια και ξεκλειδώνοντας μια-μια τις κερκόπορτες που τον κρατούσαν εγκλωβισμένο και υπόχρεο ες αεί προς τον πολιτικό που του βρήκε δουλειά. Είναι δικαίωμα κάθε πολίτη να έχει εργασία με εργασιακά δικαιώματα και περίθαλψη και δεν εκχωρείται σε κανέναν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΜΑΡΙΑ ΤΡΙΑΝΤΑΦΥΛΛΟΥ",508
"13769","  Ολοκληρώστε, κυρία συνάδελφε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13770"," Μη μας μιλάτε για λαϊκισμό. Ψάξτε στα σπλάχνα σας να τον βρείτε και μη μας μιλάτε για καινούρια αρχή και πάταξη της φοροδιαφυγής. Δε σας πιστεύει κανείς. Είστε εκείνοι που διορίζατε για λόγους ψηφοθηρικούς και για πελατειακές σχέσεις και που υφαρπάζετε και διαμελίζατε τα ευρωπαϊκά κονδύλια μέσω των μη κυβερνητικών οργανώσεων. Είστε εκείνοι που ακρωτηριάσατε τις παραγωγικές δομές, που είστε σφιχταγκαλιασμένοι με το μεγάλο κεφάλαιο και τα μίντια. Νοιάζεστε μόνο για την κερδοφορία του κεφαλαίου. Το λαό τον έχετε γράψει τα παλαιότερα των υποδημάτων σας και των ενοχοποιείται κι από πάνω. 
Εσείς εγκαθιδρύσατε το κατοχικό καθεστώς στη χώρα και εμείς, η αυριανή κυβέρνηση, θα καταγγείλουμε αυτόν το στυγνό εκβιασμό του λαού από τη μνημονιακή συγκυβέρνηση δεσμευόμενοι για την ακύρωση των μνημονίων, την απαλλαγή από τη χρεοκοπία και την ανασυγκρότηση της χώρας. 
(Χειροκροτήματα από την πτέρυγα του ΣΥΡΙΖΑ- ΕΚΜ)","ΜΑΡΙΑ ΤΡΙΑΝΤΑΦΥΛΛΟΥ",508
"13771","  Ευχαριστούμε.
Το λόγο έχει ο Βουλευτής της Νέας Δημοκρατίας, κ. Αργύρης Ντινόπουλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13772"," Ευχαριστώ, κύριε Πρόεδρε.
 Κυρίες και κύριοι συνάδελφοι, καθώς ολοκληρώνετε η διαδικασία, αν ανατρέξουμε στις προηγούμενες ώρες και ημέρες, μέσα σε αυτήν την Αίθουσα ακούστηκαν απίθανα πράγματα κι έγιναν απίθανες κινήσεις. Μέχρι και μαγνητοφωνάκι τοποθετήθηκε μπροστά στα μικρόφωνα. Και μόλις πριν από λίγο ακούσαμε την αγαπητή συνάδελφο του ΣΥΡΙΖΑ να μας λέει περίπου και καταδότες. 
Πρώτη φορά είδα πολιτικό κόμμα –και μάλιστα, την Αξιωματική Αντιπολίτευση- να επιχαίρει όταν δημιουργούνται προβλήματα στη χώρα. Κάνατε σημαία τη δήλωση του κ. Σόιμπλε. Και ερχόσασταν και λέγατε, μάλιστα είναι χαρακτηριστικός και ο τρόπος με τον οποίο το λέγατε: «Πού είναι η δόση που θα πάρετε;», λες και τη δόση των 31,5 δισεκατομμυρίων θα την πάρει ο Στουρνάρας, δε θα την πάρει η Ελλάδα, δε θα την πάρει η ελληνική κοινωνία. 
Αποδειχτήκατε οι καλύτεροι «Σοϊμπλεριστές». Να τον χαίρεστε και κάνατε σημαία τη δήλωσή του.
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)","ΑΡΓΥΡΗΣ ΝΤΙΝΟΠΟΥΛΟΣ",369
"13773"," Με συγχωρείτε, μισό λεπτό, κύριε Ντινόπουλε.
Δεν άκουσα διαμαρτυρίες προηγουμένως. Αντίστοιχα πράγματα έλεγε και η συνάδελφός σας. Δεν άκουσα διαμαρτυρίες.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13774"," Κάνατε σημαία τη δήλωση του κ. Σόιμπλε. Μπράβο, συγχαρητήρια! 
Και επειδή μας είπατε πολλά, αγαπητοί κύριοι συνάδελφοι, τώρα είπαμε για καταδότες, ακούσαμε για Φιλιππινέζες, για εθνικούς μειοδότες, για στρατοδικεία -και τι δεν είπατε- για να δούμε και ποιοι είστε. Ποια είναι η Αριστερά σήμερα; Για να τη δούμε λίγο. Και τι προτάσεις έχει; 
Από τη μια μεριά έχουμε τη δογματική Αριστερά -δεν θέλω να πω τίποτα- είναι τουλάχιστον συνεπής σε αυτά τα οποία πιστεύει, ασχέτως αν είναι, βεβαίως, εκτός όχι μόνο πραγματικότητας ελληνικής αλλά και ιστορικής πραγματικότητας.","ΑΡΓΥΡΗΣ ΝΤΙΝΟΠΟΥΛΟΣ",369
"13775"," Αυτό να περιμένετε εσείς, ότι είναι εκτός ιστορικής πραγματικότητας. Έλεος! Πείτε ένα επιχείρημα.","ΣΠΥΡΙΔΩΝ ΧΑΛΒΑΤΖΗΣ",534
"13776"," Ελάτε, κύριε Χαλβατζή, τα έχουμε πει. Σας ενοχλούν αυτά.
Από την άλλη μεριά έχουμε το ΣΥΡΙΖΑ. Ξέρετε, οι Γάλλοι, αν το θέλετε, για το συγκεκριμένο είδος της Αριστεράς που πρεσβεύετε, έχουν μια ωραία έκφραση. Είναι, λέει, η Gauche de Caviar, δηλαδή, η Αριστερά του χαβιαριού. Τι κάνουν; Εκμεταλλεύονται όλα τα καλά του καπιταλισμού, απολαμβάνουν τις πολυτέλειες του καπιταλισμού και ταυτόχρονα τον καταγγέλλουν κιόλας. Είναι οι Gauche de Caviar, είστε η Αριστερά του χαβιαριού. 
Και θέλω παρεμπιπτόντως να σας πω, ότι αυτή η Αριστερά πραγματικά ευδοκίμησε και μάλιστα στα μέσα ενημέρωσης στις δεκαετίες του ’90 και του 2000. Αλλά από Αριστερά του χαβιαριού έχετε μετεξελιχθεί κιόλας. Με όλες αυτές τις φωνασκίες και τις αμετροέπειες τις οποίες κάνατε σε αυτήν εδώ τη συζήτηση για τον προϋπολογισμό και για τα μέτρα, μετατραπήκατε και σε Αριστερά της υστερίας.
Και από την άλλη μεριά τί έχουμε. Έχουμε και την ουρά της Αριστεράς. Ακούσαμε προηγουμένως το κόμμα του κ. Καμμένου. Και τι δεν μας είπαν. Πάλι μας κατήγγειλαν περίπου ως εθνικούς μειοδότες. Και πρότειναν, αν κατάλαβα καλά, να αντικαταστήσουμε το ευρώ με το δολάριο. Αυτό δεν ήταν και πάρα πολύ σαφές. 
Εσείς, αγαπητοί φίλοι, ανακαλύψατε αργά τον κομμουνισμό. Αλλά θέλω να σας πω ότι, επειδή ταυτόχρονα με τον κομμουνισμό εκφράζετε και έναν ιδιότυπο εθνικισμό, είστε πραγματικά μέσα σε αυτό το ιδεολογικό αλαλούμ, είστε αυτό που παλιά έλεγαν, οι βασιλοκομμουνιστές. Έτσι τους έλεγαν παλιά, βασιλοκομμουνιστές. Είχαν και του κομμουνισμού τις ιδέες, αλλά και έναν εθνικισμό που μόνον εσείς τον καταλαβαίνετε.
Έρχομαι, όμως, πάλι στην Αριστερά. Είστε εναντίον των ιδιωτικοποιήσεων, είστε εναντίον των αποκρατικοποιήσεων, είστε εναντίον κάθε επένδυσης. Και προσέξτε τώρα τι κάνετε. Με το να τα λέτε όλα αυτά, με το να λέτε «όχι» στις ιδιωτικοποιήσεις, με το να βγαίνετε και να απειλείτε όποιον έρθει να βάλει κάποια χρήματα στην Ελλάδα, ότι θα χάσει τα λεφτά του και περίπου θα πάει και φυλακή, διασύρετε την Ελλάδα στο εξωτερικό. Όμως, όπως λένε όλοι οι έγκυροι αναλυτές, για να μπορέσει να υπάρξει περαιτέρω αναδιάρθρωση του ελληνικού χρέους, που αυτήν τη φορά θα είναι σε επίσημους φορείς, είναι απαραίτητες αυτές ακριβώς οι μεταρρυθμίσεις, τις οποίες εσείς εχθρεύεστε με τόσο έντονο τρόπο . 
Αντ’ αυτού τι έρχεστε και μας λέτε; Λέτε να γίνουν κρατικές επενδύσεις. Εγώ σας ρωτάω πόσες κρατικές επενδύσεις, πόσα δημόσια έργα δεν ήταν κοστολογημένα τα τελευταία χρόνια; Εσείς οι ίδιοι δεν καταγγέλλατε το μεγάλο πάρτι που πράγματι έγινε στην Ολυμπιάδα; Δηλαδή, θέλετε πάλι να δημιουργήσετε τους εθνικούς εργολάβους. Δεν θέλετε να έρθει κάποιος, όπως γίνεται σε όλο τον κόσμο, να βάλει πέντε δραχμές, πέντε ευρώ, πέντε φράγκα, έτσι ώστε να μπορέσει να βρει δουλειά και κανένας Έλληνας. 
Και σας ρωτάω, τι λέτε εσείς στον άνεργο Έλληνα; Πού θα βρει δουλειά; Προεκλογικά λέγατε να γίνουν εκατόν πενήντα χιλιάδες προσλήψεις και αυτό είναι πραγματικά και το ιδεολογικό σας λάβαρο, να μπουν όλοι οι Έλληνες στο δημόσιο. 
Θα φέρω λίγο στη μνήμη μας αυτά που λέγατε πριν από δύο ημέρες. Αν είχαν γίνει αυτά που έλεγε ο ΣΥΡΙΖΑ, δηλαδή αν δεν είχαν ψηφιστεί τα μέτρα και αν είχαμε πάει -αυτό που εσείς φωνάζετε, αλλά βέβαια στην ουσία δεν το θέλετε- σε μια εκλογική αναμέτρηση, ποια θα ήταν η θέση της Ελλάδας στο εξωτερικό; Τι θα έλεγαν όλοι; Δεν θα έλεγαν ότι η Ελλάδα μέσα σε ένα χρόνο έχει τρεις εκλογικές αναμετρήσεις και δεν είναι πια στο χείλος του γκρεμού, αλλά έχει πέσει στον γκρεμό. Αυτοί είστε και αυτήν την Ελλάδα θέλετε, την Ελλάδα της καταστροφής. 
Κλείνοντας θα ήθελα να πω προς τους αγαπητούς Υπουργούς, ότι πράγματι σε έναν πολύ δύσκολο προϋπολογισμό σας δίνουμε ψήφο εμπιστοσύνης. Πρέπει, όμως, και από την πλευρά της Κυβέρνησης αυτήν την ψήφο εμπιστοσύνης, που είναι με την καρδιά μας -που δεν είναι ψήφος ανοχής, αλλά είναι ψήφος εμπιστοσύνης- κι εσείς να τη δικαιώσετε, γιατί η ανοχή της κοινωνίας έχει φθάσει πια στα όριά της. 
(Χειροκροτήματα από την πτέρυγα της Νέας Δημοκρατίας)","ΑΡΓΥΡΗΣ ΝΤΙΝΟΠΟΥΛΟΣ",369
"13777"," Το λόγο έχει ο Βουλευτής του ΠΑΣΟΚ, κ. Παρασκευάς Κουκουλόπουλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13778"," Κυρίες και κύριοι συνάδελφοι, πριν από τέσσερις ημέρες, την Τετάρτη 7 Νοεμβρίου, ζήσαμε εδώ στο ναό της δημοκρατίας στιγμές τουλάχιστον θλιβερές. Ο προβληματισμός, όμως, και οι διαπιστώσεις δεν αρκούν. Απαιτείται από όλους μας, χωρίς εξαίρεση, εγρήγορση και κινητοποίηση, για να προστατεύσουμε το κύρος των θεσμών και να διαφυλάξουμε την ποιότητα της δημοκρατίας μας. 
Η τρίτη ελληνική δημοκρατία, που λόγω της κρίσης βρίσκεται στην κλίνη του Προκρούστη εδώ και δυόμιση χρόνια, είναι αναμφίβολα και κατά γενική ομολογία η καλύτερη περίοδος για την πατρίδα μας, τουλάχιστον στη μεταπολεμική περίοδο. Είναι η περίοδος που σφραγίστηκε από την πολιτική παρουσία του ΠΑΣΟΚ και όσα ζήσαμε προχθές συνδέονται ευθέως και όχι έμμεσα με την απομείωση των δυνάμεων του ΠΑΣΟΚ και της μεγάλης δημοκρατικής παράταξης, γιατί αυτή η συρρίκνωση του ΠΑΣΟΚ ήταν που έδωσε ζωτικό χώρο στις δυνάμεις της δημαγωγίας και του λαϊκισμού, της ισοπέδωσης και της μισαλλοδοξίας.
Η ενίσχυση του ΠΑΣΟΚ και της δημοκρατικής παράταξης, όπως είπε και ο Πρόεδρος Απόστολος Κακλαμάνης, θα είναι η τελική απάντηση σε αυτές τις δυνάμεις που στερούνται πολιτικού λόγου και πρότασης και εξαντλούν τον πολιτικό τους λόγο, σε ένα ιδιότυπο «τις πταίει» του 2012, που κατά τη γνώμη τους είναι περίπου όπως το «Όλοι φταίνε εκτός από μας και κυρίως βέβαια το ΠΑΣΟΚ». Δεν υπάρχει, όμως, κυρίες και κύριοι συνάδελφοι -και το λέω για όλες τις δυνάμεις που υιοθετούν αυτές τις ανέξοδες και ισοπεδωτικές λογικές- ούτε έτος μηδέν στην πολιτική, ούτε βέβαια παρθενογένεση. 
Πριν από είκοσι χρόνια σε αυτήν την Αίθουσα ο Ανδρέας Παπανδρέου σε μια ιστορική και δραματικά επίκαιρη ομιλία του είπε τις προϋποθέσεις με τις οποίες θα έπρεπε η Ελλάδα και το Κοινοβούλιό της να πουν «ναι» στη Συνθήκη του Μάαστριχτ, τη Συνθήκη πάνω στην οποία οικοδομήθηκε η Ευρώπη του σήμερα, η ΟΝΕ, το ευρώ και όλα όσα ακολούθησαν. 
Μίλησε μεταξύ άλλων για τον άνισο αγώνα που είχε να δώσει η πατρίδα μας, αφού ξεκινούσε τελευταία στην αφετηρία για τη σύγκλιση. Μίλησε ευθέως για τα νούμερα που δεν έβγαιναν για την Ιταλία και την Ισπανία και προκαλούσαν ίλιγγο, όπως είπε, για την Ελλάδα και την Πορτογαλία πριν είκοσι χρόνια. Μίλησε για το δραματικό δίλημμα εάν πορευόμαστε σε μία ευρωπαϊκή Γερμανία ή σε μία γερμανική Ευρώπη και έκλεισε την ομιλία του λέγοντας πως το όραμα της Ενωμένης Ευρώπης δεν χωράει στη Συνθήκη του Μάαστριχτ που είναι δημιούργημα των συντηρητικών δυνάμεων και των τραπεζιτών.
Η τρόικα, που επέβαλε το υφεσιακό πρόγραμμά εδώ και δυόμιση χρόνια, έχει τη λογική ακριβώς αυτών των δυνάμεων που δημιούργησαν τη Συνθήκη του Μάαστριχτ και την Ευρώπη του σήμερα. Η Ευρώπη, όμως, δεν είναι a la carte. 
Τα λέω αυτά, κύριοι συνάδελφοι, γιατί εκείνη τη συνθήκη την καταψήφισε μόνο το Κομμουνιστικό Κόμμα Ελλάδας.
Όλοι οι άλλοι, καθώς και ο σημερινός Συνασπισμός, την υπερψήφισαν. Όλοι την ψήφισαν αυτή τη συνθήκη. Και σ’ αυτές τις μεγάλες στιγμές για την πατρίδα και το Κοινοβούλιο ή λες «ναι» ή λες «όχι». Μετά την απομάκρυνση από το ταμείο, ουδέν λάθος αναγνωρίζεται. Είναι σαν αυτό που λένε στην αγγλικανική εκκλησία στους γάμους: «όποιος διαφωνεί με το γάμο να το πει τώρα, διαφορετικά να σιωπήσει για πάντα». Δεν ισχυρίζομαι ότι πρέπει να επικρατήσει η σιωπή των αμνών, αλλά όσοι θέλουν να καταλογίζουν μονομερώς τις ευθύνες ας σκεφτούν τι, πως και γιατί είπαν εκείνη τη στιγμή. 
Από τη Συνθήκη του Μάαστριχτ πέρασε μια εικοσαετία. Δε θα κάνω βέβαια απολογισμό μιας εικοσαετίας. Καλό είναι όμως να θυμηθούμε από εκείνη την ημέρα με τίτλους ποια μεγάλα γεγονότα συνθέτουν την Ελλάδα από τη Συνθήκη του Μάαστριχτ και μετά: Χρηματιστήριο, Ολυμπιάδα, ευρώ με ό,τι σήμαινε για την ανταγωνιστικότητα, τράπεζες, Κοινοτικά πλαίσια στήριξης, απόκρουση της μεταρρύθμισης του ασφαλιστικού του 2001 και τέλος 5 χρόνια η Ελλάδα στην ευωχία του Μπαϊρακτάρη απ’ όπου έγινε και η «διαπραγμάτευση» για την Κοινή Αγροτική Πολιτική. Κάπως έτσι φτάσαμε εδώ που φτάσαμε. 
Υπάρχει όμως ένα καταλυτικό γεγονός τη δεκαετία του 1990, κυρίες και κύριοι συνάδελφοι και πρέπει να το αναφέρω. Αποφασίσαμε τότε χωρίς κανέναν αντίλογο να γίνουμε μια χώρα παροχής υπηρεσιών. Τα αποτελέσματα αυτής της επιλογής αποτυπώνονται με δραματικό τρόπο σε δυο μεγέθη αλληλένδετα μεταξύ τους: την κατάρρευση της γεωργίας και κτηνοτροφίας ως ποσοστό του ΑΕΠ και των εξαγωγών και την υπερσυγκέντρωση πλούτου, δύναμης και ανθρώπων στην Αθήνα. Αυτή είναι η Ελλάδα που χρεοκόπησε και δεν ξέρω πολλούς στην Αίθουσα που να διαφωνούσαν μ’ αυτή τη θεμελιώδη επιλογή. 
Γι’ αυτό και η απάντηση στην κρίση είναι το σύγχρονο κράτος. Αν μάλιστα το εννοήσουμε, όπως το όρισε ο αείμνηστος Νίκος Πουλαντζάς, ως ένα πεδίο δηλαδή συσχετισμού δυνάμεων, αυτή η επιλογή τα περιλαμβάνει όλα. Όχι μόνο μια γενναία αποκέντρωση για τις δομές διοίκησης και αυτοδιοίκησης αλλά πολλά περισσότερο όπως το μοντέλο ανάπτυξης και οι νοοτροπίες. 
Θέλω να ολοκληρώσω ζητώντας από τον παριστάμενο Υπουργό Οικονομικών να δώσει στο κλείσιμο της σημερινής συνεδρίασης μια απάντηση σε όλα όσα φοβερά και τρομερά διαβάζουμε το τελευταίο διήμερο στον Τύπο. Κύριε Υπουργέ δεν είναι δυνατόν να διαβάζουμε χθες και σήμερα ότι η τρόικα θέτει ζήτημα να αλλάξει την απόφασή της η Βουλή σε ό,τι αφορά τις αποκρατικοποιήσεις. Δεν γίνεται. Η Δημοκρατία είναι αδιαπραγμάτευτη. 
Μάλιστα θέλω να επαναφέρω μια πρόταση που έκανα και το 2010, ότι  και οι επικαιροποιήσεις των Μνημονίων πρέπει να περνάνε από τη Βουλή αν θέλουμε να βάλουμε τα πράγματα στη θέση τους. Απορρίφθηκε τότε αυτή η πρόταση και ό,τι ακολούθησε δεν είναι καλός οδηγός.","ΠΑΡΙΣ ΚΟΥΚΟΥΛΟΠΟΥΛΟΣ",245
"13779"," Κύριε συνάδελφε, ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13780"," Ολοκληρώνω, κύριε Πρόεδρε, με τη βασική αιτιολόγηση κατά την άποψή μου που θεμελιώνει το γιατί ψηφίζω τον Προϋπολογισμό. Ψηφίζω, κυρίες και κύριοι συνάδελφοι, τον Προϋπολογισμό, όπως ψήφισα μαζί με 152 συναδέλφους προχθές το νομοσχέδιο που είχε σχέση με τα μέτρα που ουσιαστικά που αποτυπώνονται στον Προϋπολογισμό, γιατί θέλω να πάει ο Πρωθυπουργός ισχυρός και να δώσει ένα μήνυμα στην Ευρώπη, ότι η πραγματική οικονομία απειλείται με κατάρρευση, η κοινωνία βιώνει ένα δράμα και το πολιτικό σύστημα, όπως έδειξε το 153 που είναι η εξέλιξη του 179 δεν μπορεί να πάρει άλλες αποφάσεις. Πρέπει να υπάρξει σεβασμός στις  θυσίες του ελληνικού λαού. Και επιτέλους θα πρέπει και αυτοί να αναγνωρίσουν τις ευθύνες τους. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"13781"," Ευχαριστούμε, κύριε συνάδελφε.
Το λόγο έχει ο Πρόεδρος του ΠΑΣΟΚ, κ. Ευάγγελος Βενιζέλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"13782"," Κυρίες και κύριοι Βουλευτές, η Βουλή υπερψήφισε την Τετάρτη το σκληρό και δύσκολο πακέτο των δημοσιονομικών μέτρων. Οι 153 θετικές ψήφοι επιβεβαίωσαν τη δεδηλωμένη εμπιστοσύνη της Βουλής προς την Κυβέρνηση και δίνουν στη χώρα τη δυνατότητα να ολοκληρώσει τις μέρες αυτές την πολιτική διαπραγμάτευση που ήταν και είναι αναγκαία, ώστε να φτάσουμε σε μια εφαρμόσιμη και αξιόπιστη διεθνώς συμφωνία με τους εταίρους και πιστωτές μας. 
Στην ουσία πρέπει να κατακτήσουμε ξανά αυτά που είχαμε κερδίσει το Φεβρουάριο, Μάρτιο και τέθηκαν δυστυχώς σε αμφιβολία λόγω της μακράς εκκρεμότητας που άνοιξε η διπλή εκλογική αναμέτρηση του Μαΐου-Ιουνίου και το μακρύ μετεκλογικό τετράμηνο των συζητήσεων με την τρόικα. 
Αξίζει ιδιαίτερη αναφορά και τιμή σε όλους τους Βουλευτές και ιδίως στους νεότερους που ψήφισαν χωρίς καμμία προσωπική ευθύνη για τα λάθη του παρελθόντος τα δύσκολα μέτρα. Η στήριξη της Κυβέρνησης αυτής και από συναδέλφους Βουλευτές, που δίνουν θετική ψήφο στον προϋπολογισμό, για να εφαρμόσει η Κυβέρνηση τα μέτρα, που οι ίδιοι δεν ψήφισαν την Τετάρτη, είναι ευπρόσδεκτη, γιατί η βάση υποστήριξης της Κυβέρνησης πρέπει να είναι η ευρύτερη δυνατή. Αλλά αυτή η συμπεριφορά είναι τουλάχιστον αντιφατική. Ενίοτε και προσχηματική. 
Δε θα θυμίσω ξανά τις θέσεις και τις προτάσεις μας. Μίλησα πολλές φορές για τη βοήθεια που μπορεί να προσφέρει ακόμα και τώρα η εθνική ομάδα διαπραγμάτευσης, για το πόσο σημαντικό είναι να προβάλουμε τις μεγάλες θυσίες του λαού και τα επιτεύγματα της χώρας στη δημοσιονομική προσαρμογή, αλλά και τις διαρθρωτικές αλλαγές τα δυόμιση τελευταία χρόνια.
Παρά τις επιμέρους διαφωνίες μας, παρά τις διαφορετική μας προσέγγιση ως προς τη διαπραγμάτευση, στηρίξαμε και στηρίζουμε την Κυβέρνηση καταβάλλοντας και πάλι δυσανάλογα μεγάλο κόστος ως παράταξη. 
Είπα και προχθές, το επανέλαβαν και αρκετοί συνάδελφοι του ΠΑΣΟΚ ότι ξέρουμε τη μοίρα μας και περιμένουμε να ανέβουμε μαζί με τη χώρα αφού βιώνουμε την κάθοδό της. Αυτά που συμβαίνουν στο ΠΑΣΟΚ δεν είναι μια εσωκομματική υπόθεση. Είναι η συμπύκνωση των προβλημάτων της ίδιας της ελληνικής κοινωνίας και του κυρίαρχου μεταπολιτευτικού μοντέλου. Η ελληνική κοινωνία ξαναγνωρίζεται με τον εαυτό της και τα κόμματα ξαναγνωρίζονται μαζί της. Η εικόνα είναι κακή, η ένταση μεγάλη, οι ρόλοι των προσώπων αμφίβολη. Όμως έχουμε τη δύναμη της αλήθειας, της καθαρότητας, της συνέπειας και της υπευθυνότητας των επιλογών μας. 
Προσωπικά, θα μου επιτρέψετε να πω ότι είμαι απόλυτα απελευθερωμένος από οποιαδήποτε σκοπιμότητα. Έχω κάνει την επιλογή μου τον Ιούνιο του 2011. Και η επιλογή της παράταξης, όπως και η προσωπική μου, είναι εθνική. Αυτή θα κρατήσει την παράταξη όρθια σε πείσμα κάθε ανιστόρητης, αντιφατικής, προσχηματικής και ασύμμετρης συμπεριφοράς. Όταν κάποιος έχει την αίσθηση του  καθήκοντος και όχι την  απόλαυση της κυβερνητικής ή της κομματικής εξουσίας, μπροστά του είναι, σας διαβεβαιώ, πολύ ισχυρός και ως άτομο και ως ομάδα. 
Λίγες φορές στη σύγχρονη ελληνική ιστορία η κυβερνητική σταθερότητα είχε τόση σημασία όση την περίοδο αυτή. Όλοι αυτοί που επενδύουν στην αστάθεια, την ανασφάλεια, το αδιέξοδο, το χάος, την ανεξέλεγκτη κοινωνική έκρηξη, ευτυχώς για τη χώρα, θα διαψευστούν.
Κυρίες και κύριοι του ΣΥΡΙΖΑ, η εκλογική έφοδος του Ιουνίου απέτυχε. Και δε θα ξαναβρεθεί αυτή η ευκαιρία. Οι δυνάμεις της οπισθοφυλακής και του δήθεν αριστερού συντηρητισμού απέτυχαν τη στιγμή που κυριαρχούσαν στην ελληνική κοινωνία η απόγνωση και η αμφιβολία. Μετά την οριστική στροφή το momentum αυτό δεν θα το ξαναβρείτε. Δεν είστε καν της μόδας τώρα. Είναι η Χρυσή Αυγή. Διαβάστε σωστά τις έρευνες της κοινής γνώμης. Δεν έχετε συμμάχους, δεν έχετε πραγματική στρατηγική.
Δείξαμε την Τετάρτη ότι ως χώρα και θέλουμε και μπορούμε να ολοκληρώσουμε ένα πολύ δύσκολο πρόγραμμα που δεν είναι ελεύθερη επιλογή μας, αλλά απορρέει από την ανάγκη επιβίωσης της χώρας μέσα σε αρνητικούς και συντηρητικούς ευρωπαϊκούς συσχετισμούς. 
Αυτό, όμως, είναι το καλύτερο ή, για την ακρίβεια, το μόνο πλαίσιο αναφοράς που έχει στη διάθεσή της η χώρα.
Στην παρέμβασή μου την Παρασκευή το βράδυ έστειλα δύο καθαρά μηνύματα και προς την Κυβέρνηση, που στηρίζουμε ενεργητικά και αποφασιστικά, και προς την Ευρώπη με την οποία συνομιλούμε: Δεν υπάρχουν περιθώρια καθυστέρησης. Ο τυχόν αργός θάνατος της Ελλάδας θα είναι η οριστική υπονόμευση της ευρωζώνης συνολικά. 
Εμείς κάναμε όλα όσα μπορούσαμε. Η Ελλάδα έφτασε στα όρια της αντοχής της. Δεν μπορεί να κάνει τίποτα άλλο από πλευράς δημοσιονομικών μέτρων. Οι αποφάσεις των εταίρων μας πρέπει να είναι γρήγορες, άμεσες, ολοκληρωμένες. 
Το ζήτημα δεν είναι οι ταμειακές ανάγκες της Ελλάδας τη 16η Νοεμβρίου, ούτε η εξυπηρέτηση των ομολόγων που έχει στα χέρια της η Ευρωπαϊκή Κεντρική Τράπεζα, όχι για επενδυτικούς ή κερδοσκοπικούς λόγους, αλλά στο πλαίσιο του θεσμικού της ρόλου και της υποχρέωσής της να στηρίζει τα κράτη – μέλη. Το ζήτημα είναι να αρθεί η εκκρεμότητα, να αλλάξει το κλίμα και μέσα στην Ελλάδα και στο εξωτερικό σχετικά με την Ελλάδα. Να στηριχθεί, επιτέλους, η πραγματική οικονομία. Να σταματήσει η αδράνεια και η απραξία.
Αυτό πρέπει να συμβεί τώρα, τις επόμενες ημέρες. Κάθε δισταγμός μετά τις αποφάσεις που έλαβε η Βουλή των Ελλήνων, υπονομεύει την αξιοπιστία της Ευρώπης συνολικά, θέτει σε κίνδυνο όλες τις άλλες χώρες που βρίσκονται σε πρόγραμμα ή σχεδόν σε πρόγραμμα. Και αυτές είναι παραπάνω από τις μισές χώρες της ευρωζώνης.
Οι εταίροι μας και το Διεθνές Νομισματικό Ταμείο μπορούν και πρέπει να λύσουν όλα τα τεχνικά ζητήματα που είναι πολύ μικρά και εύκολα, όταν υπάρχει η αίσθηση της πολιτικής, κοινωνικής και οικονομικής πραγματικότητας, όταν υπάρχει στοιχειώδης φιλοευρωπαϊκή συνείδηση. Αυτό αφορά και τη βιωσιμότητα του χρέους που είναι ένα ζήτημα που πρέπει να λυθεί μεταξύ ευρωζώνης και Διεθνούς Νομισματικού Ταμείου με τρόπους που έχουμε υποδείξει και οι οποίοι δεν δημιουργούν κανένα πρόβλημα για καμμία ευρωπαϊκή χώρα, για κανένα Κοινοβούλιο, για κανέναν θεσμό. Οι τεχνικές λύσεις υπάρχουν, έχουν υποδειχθεί, είναι εύκολες, είναι εφικτές.
Για εμάς, για τους Έλληνες, ήρθε τώρα η ώρα μιας νέας εθνικής αφήγησης, που αφήνει πίσω της την απαισιοδοξία, τη μιζέρια, το φόβο και ανοίγει ξανά την προοπτική της ανάκαμψης.
Την Τετάρτη, στη συζήτηση για το νομοσχέδιο, παρουσίασα το ιστορικό πλαίσιο της εμφάνισης και της διαχείρισης της κρίσης και την εθνική στρατηγική εξόδου από αυτή. Σήμερα είναι υποχρέωσή μου να παρουσιάσω τις προϋποθέσεις της εθνικής ανάκαμψης, όπως αντιλαμβανόμαστε ως ΠΑΣΟΚ και όπως θέλουμε να τις ενστερνιστεί ως εθνική πολιτική η Κυβέρνηση, η Βουλή, ο ελληνικός λαός.
Οι προϋποθέσεις της εθνικής ανάκαμψης είναι αφενός, μεν, εξωτερικές, αφετέρου, δε, εσωτερικές.
Για τις εξωτερικές μίλησα ήδη. Είναι αυτές που πρέπει να διαμορφωθούν τις επόμενες μέρες. Επαναλαμβάνω γρήγορα:
Πρώτη προϋπόθεση, μια άμεση, καθαρή, πολιτική απόφαση των εταίρων μας για το ελληνικό ζήτημα, που δεν θα επιτρέπει άλλο την παράταση της εκκρεμότητας.
Δεύτερη προϋπόθεση, η άμεση και πλήρης εκταμίευση όλων των δόσεων που υπολείπονται έως το τέλος του 2012, δηλαδή 31,5 συν 5 συν 8,2 δισεκατομμύρια.
Τρίτη προϋπόθεση, η διασφάλιση της βιωσιμότητας του χρέους για την οποία μίλησα.
Τέταρτη προϋπόθεση, η ουσιαστική επιμήκυνση της περιόδου δημοσιονομικής προσαρμογής, δηλαδή η διασφάλιση πως η Ελλάδα έχει τη στήριξη των εταίρων της μέχρι την επάνοδό της στις αγορές. Αυτό έχει ήδη περιληφθεί ρητά σε σειρά αποφάσεων του Ευρωπαϊκού Συμβουλίου και του Eurogroup ως δέσμευση της ευρωζώνης από τον Ιούλιο του 2011 και μετά. Ζητούμε επανάληψη ενός κεκτημένου.
Πέμπτη προϋπόθεση, ένα νέο, ριζικά διαφορετικό επικοινωνιακό πλαίσιο που αντιστρέφει τα αρνητικά και θανατηφόρα στερεότυπα εναντίον της Ελλάδας. Αρκεί εμείς οι ίδιοι να μην τα αναπαράγουμε για λόγους μικροκομματικούς, μιλώντας, μάλιστα , στο διεθνές ακροατήριο.
Έκτη προϋπόθεση, το αναπτυξιακό και κοινωνικό πακέτο με τη θεσμική στήριξη της Ευρωπαϊκής Επιτροπής και της Ευρωπαϊκής Τράπεζας Επενδύσεων, με τη διμερή στήριξη των κρατών – μελών της ευρωζώνης για επενδύσεις και για συμμετοχή στις ιδιωτικοποιήσεις, για αξιοποίηση προς όφελος της Ελλάδας του νέου πολυετούς δημοσιονομικού πλαισίου που αφορά και την ΚΑΠ και το νέο ΕΣΠΑ και τα διαρθρωτικά ταμεία και το Ευρωπαϊκό Κοινωνικό Ταμείο προς το οποίο πρέπει να μεταφερθούν οι πόροι από τα διαρθρωτικά ταμεία για να οργανώσουμε το δίκτυο κοινωνικής προστασίας.
Ακόμα, όμως, σημαντικότερες είναι οι εσωτερικές προϋποθέσεις, αυτές που εξαρτώνται από εμάς τους ίδιους. Και πρέπει να ξεκινήσουμε από αύριο, με αισιοδοξία και επιμονή την εθνική αυτή προσπάθεια.
Πρώτον, η αυτονόητη, η δημοσιονομική προϋπόθεση, η κανονική εκτέλεση του προϋπολογισμού και του μεσοπροθέσμου προγράμματος δημοσιονομικής στρατηγικής. Η επίτευξη των στόχων στα δημόσια έσοδα, φορολογικά και ασφαλιστικά. Το πρόβλημα δεν είναι η εκτέλεση του προϋπολογισμού της κεντρικής κυβέρνησης. Το πρόβλημα είναι πάντα η εκτέλεση του προϋπολογισμού της γενικής κυβέρνησης. Και τα προβλήματα υστερήσεων δεν είναι στα φορολογικά έσοδα, αλλά στα ασφαλιστικά έσοδα.
Το ίδιο ισχύει και για τις δημόσιες δαπάνες, για τη μείωσή τους στα μεγάλα μέτωπα των σπαταλών στην Υγεία, στη Δημόσια Διοίκηση και όλα τα άλλα, η διαμόρφωση του νέου εθνικού φορολογικού συστήματος. Δεν είναι τα μέτρα που πήραμε το εθνικό φορολογικό σύστημα. Το εθνικό φορολογικό σύστημα πρέπει να εμπεριέχει άλλου είδους ισορροπίες αναπτυξιακές και κοινωνικές, για να νιώσει η ελληνική κοινωνία ότι συντελείται μία ουσιαστική αλλαγή στις σχέσεις Κράτους, οικονομίας και κοινωνίας. Τα προγεφυρώματα, όμως, είναι όλα ψηφισμένα. Ισχύουν και πρέπει να εφαρμοστούν.
Δεύτερη ομάδα προϋποθέσεων, οι χρηματοοικονομικές. Το λέω για πολλοστή φορά. Η ανακεφαλαίωση των τραπεζών δεν είναι προστασία των τραπεζιτών, ούτε προστασία απλά και μόνο των καταθέσεων. Είναι προστασία των καταθέσεων, ώστε να υπάρχουν χορηγήσεις, να υπάρχει ρευστότητα, να υπάρχει πραγματική οικονομία, να υπάρχουν οι προϋποθέσεις της ανάπτυξης. Και να προσθέσουμε τα άλλα εργαλεία του Υπουργείου Ανάπτυξης, όπως το ΕΤΕΑΝ.
Το κράτος, όμως, πρέπει να δείξει ότι ασκεί, πράγματι, το στρατηγικό έλεγχο επί των τραπεζών, συνάπτοντας με αυτές τρία σύμφωνα -σύμφωνο ρευστότητας, σύμφωνο ανασυγκρότησης και σύμφωνο σταδιακής ανάκτησης της αξίας τους- ώστε να μειωθεί το βάρος που κουβαλά το δημόσιο χρέος, παρ’ ότι πρώτη μας προσδοκία είναι η ανακεφαλαιοποίηση να μεταφερθεί ολόκληρη στο EFSF αντί του ελληνικού δημοσίου χρέους.
Εδώ εντάσσονται οι ρυθμίσεις για τα υπερχρεωμένα νοικοκυριά. Το ΠΑΣΟΚ αναλαμβάνει νομοθετική πρωτοβουλία τις επόμενες ημέρες, αύριο, που περιλαμβάνει όσα είχαμε συμφωνήσει με την τρόικα πριν τις εκλογές. Μόνο έτσι μπορούν να στηριχθούν επιχειρήσεις, νέοι άνθρωποι που θέλουν να κάνουν κάτι στη ζωή τους στο πλαίσιο του νέου παραγωγικού μοντέλου που θέλουμε να προωθηθεί.
Οι τράπεζες, υπό το στρατηγικό έλεγχο του κράτους, με τα τρία σύμφωνα που προανέφερα, είναι ο μοχλός που μπορεί να μετατρέψει σε πράξη την εθνική στρατηγική για την έξοδο από την κρίση.
Τρίτη κατηγορία προϋποθέσεων είναι οι θεσμικές: 
Πρώτον, η ριζική αλλαγή της νοοτροπίας της Δημόσιας Διοίκησης στα θέματα επενδύσεων, επιχειρηματικότητας, ανάπτυξης. Δεν μας λείπουν οι νόμοι. Μας λείπει η αντίληψη των πραγμάτων. Χρειαζόμαστε πραγματική στήριξη από τις υπηρεσίες της Ευρωπαϊκής Επιτροπής που πολλές φορές θέτει ανυπέρβλητα εμπόδια σε ιδιωτικοποιήσεις και επενδύσεις.
Η επίλυση των μεγάλων θεμάτων που αφορούν τη λειτουργία της δικαιοσύνης και τη στάση της σε αυτό που λέγεται «ανάπτυξη» και «επένδυση». Χρειαζόμαστε φιλοεπενδυτική και φιλοαναπτυξιακή δικαιοσύνη. 
Οριστική αντιμετώπιση των θεμάτων του χωροταξικού και πολεοδομικού σχεδιασμού και των μελετών περιβαλλοντικών επιπτώσεων, ώστε με απόλυτο σεβασμό στην αειφορία και τις επόμενες γενιές, η Ελλάδα να γίνει πεδίο επενδύσεων και όχι απωθητικός προορισμός.
Υπάρχουν, όμως, και τα μεγάλα ανοικτά θέματα, ζητήματα ασφάλειας, μεταναστευτικής πολιτικής, λειτουργίας των πόλεων αλλά και τα μεγάλα ζητήματα του εκλογικού συστήματος, της κωδικοποίησης της νομοθεσίας κι εν τέλει, το 2013, της Αναθεώρησης του Συντάγματος, ώστε να ανανεωθεί η κοινοβουλευτική δημοκρατία, υιοθετώντας τις αρχές της μετααντιπροσωπευτικής Δημοκρατίας για την οποία μιλώ εδώ και χρόνια.
Η τέταρτη κατηγορία είναι ακόμη πιο κρίσιμη. Είναι οι πολιτικές προϋποθέσεις, η διαμόρφωση των προϋποθέσεων της πολιτικής διεύθυνσης της χώρας. Δεν αρκεί η κυβερνητική σταθερότητα. Δεν αρκεί να σηκώνουμε το βάρος κάποιοι και κάποιοι άλλοι να οχυρώνονται πίσω από τον εύκολο ρόλο της αντιπολίτευσης. 
Ο ρόλος της Αντιπολίτευσης υπό συνθήκες κρίσης δεν είναι ο εύκολος συνδικαλιστικός ρόλος του παρελθόντος. Τώρα υπάρχει εθνική ευθύνη, η οποία δεν ανήκει μόνο στη μία πλευρά του πολιτικού φάσματος. Μόνον υπ’ αυτές τις πολιτικές προϋποθέσεις μπορούμε να μετατρέψουμε σε βούληση του τόπου το εθνικό σχέδιο ανασυγκρότησης.
Η πέμπτη κατηγορία προϋποθέσεων είναι οι κοινωνικές, η ανάγκη να υπάρξει μέσα στην κοινωνία των πολιτών η μεταρρυθμιστική πανστρατιά που είναι αναγκαία. 
Οι κοινωνικοί εταίροι καλούνται να απαντήσουν σε πολύ κρίσιμα διλήμματα. Δεν αρκεί η συμμετοχή στις συζητήσεις για τις συλλογικές συμβάσεις. Το ίδιο το μοντέλο ανάπτυξης, η υπόσταση της χώρας είναι αντικείμενο ευθύνης και των κοινωνικών εταίρων σε εθνικό αλλά και σε περιφερειακό και τοπικό επίπεδο μέσα από τα σύμφωνα ανάπτυξης. 
Η κοινωνική συνοχή δεν είναι έννοια, είναι κατάσταση. Αυτή προϋποθέτει μέτρα κατά της απόλυτης φτώχειας, μέτρα για τους αναπήρους -και είμαστε ευτυχείς που έγινε θετικό βήμα στη συζήτηση του νομοσχεδίου- μέτρα για τον έλεγχο των τιμών. Όλα αυτά, όμως, προϋποθέτουν την ενεργό συμμετοχή των πολιτών. Προϋποθέτουν πως η κοινωνία θα πάρει τις δικές της πρωτοβουλίες, θα αξιοποιήσει το τεράστιο κοινωνικό κεφάλαιο που υπάρχει, που είναι μεγάλος συντελεστής της ανάπτυξης της χώρας.
Βέβαια, η έκτη κατηγορία προϋποθέσεων είναι οι ψυχολογικές, η πίστη πως μπορούμε να πετύχουμε, η συμμετοχή στην προσπάθεια, η αισιοδοξία, η αίσθηση εθνικής αλληλεγγύης, που είναι σε τελική ανάλυση καθήκον όλων, η οποία απορρέει από το Σύνταγμα. Μπορούμε έτσι να φανταστούμε πως μπορεί να είναι και θα είναι η Ελλάδα σε τρία χρόνια, να διαμορφώσουμε έναν οδικό χάρτη εξόδου από την κρίση.
Θεμελιώδης προϋπόθεση είναι –το επαναλαμβάνω- να είναι πραγματική και όχι αυτοακυρούμενη η βοήθεια των εταίρων μας, δηλαδή να αποτρέψουμε μια ύφεση βαθύτερη της προβλεπόμενης. Το ζήσαμε πολλές φορές αυτό, δεν μπορούμε να το ξαναζήσουμε. Πρέπει να σεβαστούμε και εμείς και αυτοί το μακροοικονομικό πλαίσιο και τις πολιτικές αποφάσεις που το στηρίζουν. Ναι, πρωτογενές πλεόνασμα αλλά μαζί με θετικό ρυθμό ανάπτυξης, για να έχουμε βιώσιμο χρέος, βιώσιμη χώρα, βιώσιμο σχέδιο.
Η Ελλάδα μπορεί, πράγματι, πολύ σύντομα -γιατί έχει την ευελιξία και τη δυνατότητα να το κάνει αυτό- να μετατραπεί από αποδιοπομπαίο τράγο σε παράδειγμα σύγχρονης ανταγωνιστικής οικονομίας, σε υπόδειγμα μετάβασης από μία ιδιόρρυθμη σε μία κανονική κατάσταση. Μόνον έτσι, κυρίες και κύριοι Βουλευτές, θα πετύχουμε την απελευθέρωση από το μνημόνιο και τη μετάβαση στο εθνικό σχέδιο ανασυγκρότησης. Αυτός είναι ο εθνικός στόχος, η ουσιαστική και όχι η δημαγωγική απελευθέρωση από το μνημόνιο. Απελευθέρωση, επειδή δεν θα το έχουμε πλέον ανάγκη και όχι επειδή θα το καταγγέλλουμε με πάθος ρητορικά, χωρίς υπεύθυνη αντιπρόταση. 
Η ελληνική κοινωνία θέλει να αλλάξει και θέλει να ξανακερδίσει. Θέλει να είναι συνεκτική, με δομές, με δίκτυα ασφάλειας, με ενεργό τοπική αυτοδιοίκηση, με μη κυβερνητικές οργανώσεις που δεν λειτουργούν μόνο περιστασιακά αλλά έχουν συνολική αντίληψη για το πού πηγαίνει ο τόπος. Μόνον έτσι μπορούμε να κάνουμε ξανά την Ελλάδα μία χώρα με ισχύ στη Νοτιοανατολική Ευρώπη και Μεσόγειο.
Οι στόχοι που αποτυπώνονται αριθμητικά στον οδικό αυτό χάρτη είναι, συνεπώς, εφικτοί μέσα από το συνδυασμό όλων αυτών των προϋποθέσεων. 
Δημοσιονομικά, πράγματι, υπ’ αυτούς τους όρους το 2013 μπορεί να είναι η χρονιά του πρωτογενούς πλεονάσματος. Το δεύτερο εξάμηνο του 2013 μπορεί να είναι το εξάμηνο της μετάβασης από την εξαετή βαθιά σωρευτική ύφεση σε έστω μικρούς θετικούς ρυθμούς ανάπτυξης. Οι χρηματοοικονομικοί στόχοι που αφορούν τις τράπεζες και όλη τη ρευστότητα της οικονομίας είναι εφικτοί.
Η ελληνική οικονομία –ας το προσέξουμε αυτό- εύκολα σταματά, εύκολα ξεκινά, εύκολα στρίβει. Πρέπει να αξιοποιήσουμε στο μέγιστο δυνατό βαθμό το μεγάλο πλεονέκτημα της ευελιξίας και της προσαρμοστικότητας, που αφορά και τις υποδομές και τους ανθρώπους. Αυτό προϋποθέτει φυσικά ότι το κράτος θα γίνει, όπως είπα, φιλοεπενδυτικό, ότι η κοινωνία θα γίνει φιλοεπενδυτική. Και αυτό αφορά το κράτος σε όλες τις όψεις του. Διοίκηση, δικαιοσύνη, αυτοδιοίκηση κ.ο.κ.
Αν, κυρίες και κύριοι Βουλευτές, αναζητήσουμε τον κοινό παρονομαστή όλων των μελετών των τελευταίων ετών που ασχολούνται με το μέλλον της ελληνικής οικονομίας και το νέο μοντέλο ανάπτυξης, θα δούμε ότι τα πράγματα είναι σχεδόν προφανή. Πάρτε όποια μελέτη θέλετε, του ΚΕΠΕ, του ΙΟΒΕ, του ΟΟΣΑ, της McKinsey, όποια μελέτη θέλετε, να δείτε ότι τα πράγματα είναι σχεδόν προφανή και αυτονόητα. 
Έχουμε τον πρωτογενή τομέα, όπου πρέπει να μεταβούμε από τη φυτική στη ζωική παραγωγή, να επενδύσουμε στην ποιότητα, την επωνυμία, την τυποποίηση, να θέσουμε ως στόχο τη διατροφική επάρκεια και ασφάλεια, να ωθήσουμε τους νέους στην αγροτική παραγωγή, να εξυγιάνουμε τα δίκτυα εμπορίας και τις σχέσεις παραγωγού και καταναλωτή, να εισαχθούν θεσμοί, όπως τα δημοπρατήρια και οι αγορές παραγωγών.
Μεταποίηση. Όλοι συζητούν για τις τεράστιες δυνατότητες της βιομηχανίας τροφίμων, για θύλακες αριστείας, όπως για παράδειγμα η παραγωγή γενοσήμων φαρμάκων, για το ντιζάιν και τα κλάστερς, για τη σημασία που έχει η καινοτομία.
Στον τουρισμό, που είναι η μεγάλη βιομηχανία της χώρας, υπάρχουν τεράστια περιθώρια για νέα επώνυμα προϊόντα, πιο σύνθετα, για διαφύλαξη της υψηλής ποιότητας, για αλλαγή του μοντέλου του θερινού μαζικού τουρισμού.
Ναυτιλία, λιμάνια, ενέργεια, απορρίμματα, μεταφορές, μεγάλες επενδύσεις στις υποδομές, ορυκτός πλούτος, επίγειος, υπόγειος, υποθαλάσσιος, ΑΟΖ, έρευνες που αφορούν την ενέργεια, όπως αυτές του Εθνικού Κέντρου Έρευνας και Τεχνολογικής Ανάπτυξης για την άντληση καθαρού υδρογόνου από το νερό, όπου είμαστε παγκοσμίως πρωτοπόροι. 
Δεν μας λείπουν, συνεπώς, ούτε οι ιδέες ούτε οι μελέτες. Μας λείπουν, όμως, η συστράτευση, η συνέπεια, η συναίνεση, η συστηματικότητα, η επιμονή γύρω από προφανείς στόχους που συνδέονται με τη γη και τους ανθρώπους, με τους ενδογενείς πόρους ανάπτυξης, με τα δοκιμασμένα στην ιστορία και τη γεωγραφία πλεονεκτήματα της χώρας.
Από αυτήν την οπτική γωνία, του νέου παραγωγικού μοντέλου και της ανάπτυξης, μπορεί να γίνει κατανοητή η τεράστια σημασία των διαρθρωτικών αλλαγών που συντελούνται αυτήν την περίοδο. 
Όλες, όμως, αυτές οι αλλαγές, οι δύσκολες και επώδυνες, είναι πρωτοβουλίες του κράτους. Το πολιτικό σύστημα, παρά τη φθορά, την απαξίωση και την αμφισβήτηση είναι αυτό που αναλαμβάνει το βάρος δύσκολων αποφάσεων και μεγάλων αλλαγών. Το κράτος μικραίνει παραγωγικά και διοικητικά, αλλά μεγαλώνει ρυθμιστικά και χρηματοοικονομικά. Όχι μόνον οι διαρθρωτικές αλλαγές αλλά και οι σύνθετοι δείκτες καινοτομίας οφείλονται κυρίως στο κράτος και όχι δυστυχώς στον ιδιωτικό τομέα και την επιχειρηματικότητα. Το ερώτημα, συνεπώς, είναι: Τι κάνουν τώρα πια οι άλλοι παράγοντες;
Μίλησα για τις τράπεζες που τελούν υπό το στρατηγικό έλεγχο του κράτους. Υπάρχουν, όμως, επίμονα ερωτήματα για τους κοινωνικούς εταίρους, για τις τοπικές κοινωνίες, για τον κόσμο της διανόησης και της επικοινωνίας, φυσικά για τον κόσμο της επιχειρηματικότητας. Όλοι αυτοί πρέπει να συμβάλλουν. Δεν αρκεί να είναι επικριτικοί απέναντι στον πολιτικό κόσμο. Έχουν τις δικές τους ευθύνες και πρέπει να τις αναλάβουν επί του συγκεκριμένου.
Κυρίες και κύριοι Βουλευτές, ο στόχος μας είναι δεδομένος. Είναι να γίνει η Ελλάδα μια κανονική χώρα, ένα κανονικό κράτος, μια κανονική οικονομία, μια κανονική κοινωνία. Η κανονικότητα είναι αυτή που θα κάνει την Ελλάδα ξανά ανταγωνιστική και αυτοδύναμη, ξανά ουσιαστικά ισότιμη μέσα στην Ευρώπη, ξανά υπερήφανη. 
Η ανάκτηση της εθνικής υπερηφάνειας και αυτοπεποίθησης περνά μέσα απ’ αυτόν το δρόμο. Αυτή είναι η μεγάλη αφήγηση, αυτή είναι η εθνική στοχοθεσία. 
Τα τρία τελευταία χρόνια οι Ελληνίδες και οι Έλληνες έχασαν τη γη κάτω από τα πόδια τους. Κατέρρευσαν οι βεβαιότητες τεσσάρων δεκαετιών. Τέθηκε σε αμφισβήτηση η γραμμική εξέλιξη της ιστορίας, πάντα προς το καλύτερο, προς την ανάπτυξη, προς τις περισσότερες δυνατότητες.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ – ΒΑΣΙΛΕΙΟΣ Ι. ΜΕΪΜΑΡΑΚΗΣ ).
Για πρώτη φορά μετά τον Β΄ Παγκόσμιο Πόλεμο το ρολόι γύρισε προς τα πίσω. Με ύφεση, μειωμένα εισοδήματα, ανατροπή κεκτημένων αναδείχτηκε η κρυμμένη έλλειψη αλληλεγγύης των γενεών που αποτυπώνεται στη λειτουργία του δημοσίου χρέους ως μηχανισμού άνισης κατανομής των πόρων και των ευκαιριών μεταξύ γενεών. Η χρυσή εποχή της Μεταπολίτευσης, η καλύτερη, πράγματι, της πατρίδας μας, αποδείχτηκε επίχρυση. Οι ευθύνες είναι πρωτίστως πολιτικές αλλά και κοινωνικές, επιχειρηματικές, πνευματικές. Μεγάλωσαν η φτώχεια, η ανασφάλεια, η ανισότητα. 
Πρέπει συνεπώς να ξαναγράψουμε τους όρους λειτουργίας του κράτους, της οικονομίας και της κοινωνίας. Πρέπει να επαναπροσδιορίσουμε τη σχέση μας με την Ευρώπη, που δεν είναι μια οντότητα που προσφέρει απλώς επιχορηγήσεις και ασφάλεια αλλά ένας δύσκολος και απαιτητικός εταίρος που ξέρει να υπαγορεύει όρους και κινείται με βάση επίμονους διακρατικούς συσχετισμούς. 
Η Ελλάδα της κρίσης είναι μια Ελλάδα που έχασε ιστορικό χρόνο αλλά διατηρεί πάντοτε την ταυτότητά της, την εθνική της ιδιοσυστασία, το μεγάλο πλούτο των συγκριτικών πλεονεκτημάτων. Αυτήν την Ελλάδα πρέπει να εκφράσουμε. Την Ελλάδα που έχει δικαίωμα στο μέλλον, που δεν εκλιπαρεί, δεν αγωνιά για τη δόση, δεν εξαρτάται από φίλους που λειτουργούν συχνά ως εχθροί. 
Αυτός ο στόχος έχει υψηλό πολιτικό, κοινωνικό και συναισθηματικό κόστος. Το πληρώσαμε. Το πληρώνουμε. Το αντάλλαγμα, όμως, είναι πολύ πιο σημαντικό  και για τα παιδιά μας και γι’ εμάς τους ίδιους. Αυτά που λέω δεν είναι ούτε εξωραϊσμός, ούτε ευχολόγιο. Είναι ένα ολοκληρωμένο εθνικό σχέδιο, ένας εφικτός στόχος που φυσικά δεν βολεύει στη δημαγωγία, τη συνωμοσιολογία, την κινδυνολογία, δεν βολεύει όσους επενδύουν πολιτικά στην καταστροφή. 
Κυρίες και κύριοι Βουλευτές, η Ελλάδα που αγωνίζεται, η Ελλάδα που ελπίζει, η Ελλάδα που κερδίζει είναι η δική μας πατρίδα.
Σας ευχαριστώ.
(Χειροκροτήματα)","ΕΥΑΓΓΕΛΟΣ ΒΕΝΙΖΕΛΟΣ",58
"13783"," Ευχαριστώ, κύριε Πρόεδρε.
Κυρίες και κύριοι συνάδελφοι, σήμερα συζητάμε τον τρίτο και σκληρότερο μνημονιακό προϋπολογισμό σ’ αυτά τα δυόμισι χρόνια της εφαρμογής του ευρωπαϊκού μνημονιακού πειράματος στην πατρίδα μας. 
Το οξύμωρο σήμερα δεν είναι ο προϋπολογισμός και τα νούμερά του. Το οξύμωρα σήμερα είναι ότι δεν έχει καν νόημα να συζητάμε για τον προϋπολογισμό, γιατί όλα είναι στον αέρα. Όχι μόνο γιατί τα νούμερα και οι εκτιμήσεις για τα δημόσια έσοδα είναι βέβαιο ότι γι’ άλλη μια φορά, όπως έγινε και στους δύο προηγούμενους προϋπολογισμούς, θα αποδειχθούν εκτός πραγματικότητας εξαιτίας της ύφεσης, αλλά κυρίως, γιατί όλος ο κόσμος πια ακόμα και οι πιστωτές μας καταλαβαίνουν ότι το πρόγραμμα αυτό δεν βγαίνει και το ελληνικό χρέος δεν είναι βιώσιμο.
Όλοι το καταλαβαίνουν και όλοι το λένε, εκτός βέβαια από την κ. Μέρκελ, που έχει το δικό της σχέδιο για τη γερμανική Ευρώπη και θέλει την Ελλάδα αποικία χρέους και τον ευρωπαϊκό Νότο ειδική οικονομική ζώνη φθηνής και ανασφάλιστης εργασίας. Αλλά -και αυτό είναι το πολύ παράξενο- πέρα από την κ. Μέρκελ, αυτοί που κάνουν πως δεν καταλαβαίνουν είναι και η τρικομματική κυβέρνηση του κ. Σαμαρά, που αφού τρομοκράτησε, εκβίασε και εξαπάτησε το λαό προεκλογικά με τα περί επαναδιαπραγμάτευσης, εδώ και πέντε μήνες πέταξε στα σκουπίδια ακόμα και την ίδια την προγραμματική συμφωνία που έκανε αμέσως μετά τις εκλογές για να βγάλει από το συρτάρι το κρυφό της πρόγραμμα που είναι οι απαιτήσεις των δανειστών, υιοθετώντας την περίφημη στρατηγική του καλού και υπάκουου μαθητή, που θα τηρήσει ό,τι του ζητηθεί και με το παραπάνω περιμένοντας στο τέλος την επιβράβευση.
Ξεκινήσατε να κουβεντιάζετε τον Ιούλιο για μέτρα 11 δισ. και από τη σκληρή σας διαπραγμάτευση στο τέλος τα μέτρα έφτασαν 19 δισ. και επιπρόσθετα και νέα μέτρα διάλυσης εργασιακών σχέσεων μόνο και μόνο για να κάνετε το χατίρι των τραπεζιτών που τα ζητάνε επιτακτικά. Και όλα αυτά ακολουθώντας αυτήν τη στρατηγική του καλού και υπάκουου μαθητή. Δεν πέρασαν, όμως, λίγες ώρες από την υπερψήφιση του πιο σκληρού πακέτου στην μεταπολιτευτική ιστορία και ο καλός μαθητής δεν παίρνει τη βάση. Ο καλός μαθητής έμεινε μετεξεταστέος για το Δεκέμβριο και βλέπουμε. 
Ψηφίσατε τα μέτρα και με το παραπάνω, τη δόση όμως δεν την πήρατε. Τη δόση για την οποία μας λέγατε ότι αν δεν εκταμιευτεί μέχρι τις 16 Νοέμβρη θα καταρρεύσουμε και δεν θα έχουμε να πληρώσουμε μισθούς και συντάξεις -και ο κ. Σαμαράς και ο κ. Στουρνάρας, έλεγαν ότι θα πεινάσουμε στις 16 Νοέμβρη- δεν φαίνεται ότι θα την πάρουμε. Απ’ ό,τι φαίνεται, όμως, το μόνο που θα καταρρεύσει στις 16 Νοεμβρίου θα είναι ό,τι έχει απομείνει πια από την αξιοπιστία σας. Διότι τώρα ήρθε η ώρα να λουστείτε αυτά που εσείς δημιουργήσατε, να λουστείτε εσείς αυτό το κλίμα του εκφοβισμού και της ανασφάλειας που δημιουργήσατε, γιατί η στρατηγική σας έγινε κομμάτια και θρύψαλα επειδή ήταν μια ανόητη στρατηγική.
Τι επινοήσατε; Αφού είμαστε αδύνατοι, ας πάμε δίπλα στον ισχυρό, να τα έχουμε καλά, να έχουμε την εύνοια του ισχυρού, να φτιάξουμε το κλίμα με την κ. Μέρκελ, να της ζητήσουμε άφεση αμαρτιών και να της υποσχεθούμε αιώνια πίστη σ’ ό,τι μας ζητήσει και προπαντός να μην αφήσουμε κανένα περιθώριο να φτιαχτεί άξονας των χωρών του Νότου. 
Γι’ αυτό και απουσιάζατε από τη συνάντηση της Μάλτας των Πρωθυπουργών των χωρών του Νότου με το Γάλλο Πρόεδρο, ενώ λίγες ημέρες μετά στρώσατε τα κόκκινα χαλιά για να έρθει η κ. Μέρκελ, επισημοποιώντας έτσι την αντίληψη ότι ο απευθείας άξονας Αθήνας – Βερολίνου θα είναι η λύση στο πρόβλημά μας, αφού έτσι θα μας συμπαθήσει το Βερολίνο και θα μας βοηθήσει να σωθούμε. 
Δεν υπάρχει πιο ανόητη αντίληψη, όχι γιατί είναι αναξιοπρεπής ή ηττοπαθής, αλλά γιατί είναι πλήρως αναποτελεσματική, δεν βλέπει το πραγματικό πρόβλημα και τα πραγματικά δεδομένα στην Ευρώπη. Δεν κατανοεί αυτό που εμείς λέμε από την αρχή της κρίσης: Ότι το πρόβλημα δεν είναι ελληνικό αλλά ευρωπαϊκό και άρα, η λύση του δεν μπορεί να είναι ξεχωριστή για την Ελλάδα αλλά συνολική για τον ευρωπαϊκό Νότο. 
Γιατί ακόμα και αν, πραγματικά, σας αγαπούσε η κ. Μέρκελ, κύριε Σαμαρά, δεν θα μπορούσε να κάνει κάτι ιδιαίτερο γι’ εσάς που δεν θα το ζητούσε την επομένη η καταρρέουσα Ισπανία και η Ιταλία που έχει χρέος 2 τρισεκατομμύρια ευρώ. Τόσο ανόητη ήταν αυτή η στρατηγική. 
Τώρα βλέπω ότι θυμώνετε με τους εταίρους. Τα βάζετε μαζί τους, τους ρίχνετε την ευθύνη. Γιατί; Διαβάζω και κάποιες ακραίες τοποθετήσεις ορισμένων που τους αποκαλούν «ανέντιμους», «ξεφτιλισμένους». Γιατί αλήθεια τα ρίχνετε σ’ αυτούς; Όταν τους επαναλαμβάνατε σ’ όλους τους τόνους ότι θα τηρήσετε στο ακέραιο τις δεσμεύσεις που σας ζήτησαν, δεν ξέρατε τι σας είχαν ζητήσει; Λέτε ότι σας εκβιάζουν. Σε τι ακριβώς σας εκβιάζουν; Όλα τα έχουν πει και όλα τα έχετε συμφωνήσει και τα έχουν πει και δημόσια.
Όταν η καγκελάριος δήλωνε προχθές, ότι χώρες με πάνω από 80%-90% του ΑΕΠ δημόσιο χρέος, δεν μπορούν να έχουν εθνική ανεξαρτησία, τι νομίζατε; Ότι δεν το εννοούσε, ότι το είπε κατά λάθος, ότι της ξέφυγε; 
Η χώρα μας όχι 90%, αλλά 190% θα φτάσει. Έχει 170% και οδεύει για 190% δημόσιου χρέους με το πρόγραμμά σας αλλά δεν σας είδα να αντιδράτε. Τώρα γιατί πανικοβάλλεστε; Τον ειδικό λογαριασμό, όπου θα τοποθετούνται όλα τα δημόσια έσοδα, για να αποπληρώνονται κατά προτεραιότητα οι δανειστές γραπτώς και εγκαίρως, δεν σας το ζήτησε ο κ. Σόιμπλε μέσω του Υφυπουργού του; 
Ζήτησα με αίτηση κατάθεσης εγγράφου να μου στείλει ο κ. Στουρνάρας την επίσημη απάντηση της ελληνικής πλευράς. Απάντηση δεν πήρα, προφανώς γιατί δεν υπήρξε απάντηση. Αν υπήρχε, φαντάζομαι δεν θα μου έκρυβε το γραπτό κείμενο που ζήτησα ο κ. Στουρνάρας. Συνεπώς, τώρα γιατί δυσανασχετείτε; Γιατί σας φταίνε οι άλλοι;
Κυρίες και κύριοι συνάδελφοι της τρικομματικής Κυβέρνησης δεν είναι στραβός ο γιαλός, εσείς στραβά αρμενίζετε και υποθηκεύετε το παρόν και το μέλλον, την αξιοπρέπεια και την κυριαρχία του λαού και του τόπου μ’ αυτήν την αποτυχημένη στρατηγική. 
Κύριε Πρωθυπουργέ, φαντάζομαι. Βεβαίως, ότι θα έχετε ήδη ετοιμάσει την ομιλία σας και θα είναι γι άλλη μία φορά διανθισμένη με αφορισμούς για την ανεύθυνη και επικίνδυνη αντιπολίτευση του ΣΥΡΙΖΑ, που υπονομεύει την εθνική σας προσπάθεια να σώσετε για μία ακόμα φορά τη χώρα, καταστρέφοντας όμως τους ανθρώπους που ζουν σ’ αυτήν τη χώρα. Σκέφτομαι όμως αυτήν τη φορά να σας προσκαλέσω, αξιολογώντας την οριακή κατάσταση στην οποία βρίσκεται η χώρα, να μη χρησιμοποιείτε αφορισμούς αλλά επιχειρήματα και ειλικρινά είμαι έτοιμος να δεχθώ επιχειρήματα, ακόμα κι αν διαφωνώ, αρκεί να έχουν αρχή, μέση και τέλος, να αντέχουν στον έλεγχο της πρόσφατης οικονομικής και πολιτικής εμπειρίας. 
Και να σας ζητήσω, έξω από το κείμενο της ομιλίας σας, να μου πείτε ειλικρινά, με το χέρι στην καρδιά, τι απ’ όλα αυτά που έχουμε πει εμείς από την αρχή της κρίσης και λέγατε κι εσείς τόσο καιρό, κύριε Πρωθυπουργέ -πριν από δύο χρόνια τα λέγατε κι εσείς, πριν από ένα χρόνο τα λέγατε κι εσείς από διαφορετική σκοπιά, τα λέγατε όμως, μετά είπατε ότι αυτά ήταν αμαρτίες και δεν ξέρω ειλικρινά αν αξίζει το τίμημα να αλλάζει κανείς άποψη, προκειμένου να διεκδικήσει την εξουσία- δεν ήταν σωστό. 
Είπαμε για την ύφεση, η οποία προκαλείται εξαιτίας των σκληρών δημοσιονομικών περιορισμών. Μιλήσαμε για τα κλειστά μαγαζιά, για τους νέους που μεταναστεύουν, για τους ανθρώπους που δεν θα έχουν να βάλουν πετρέλαιο στις πολυκατοικίες φέτος. Αλήθεια πώς θα ζεσταθούν φέτος οι άνθρωποι στη βόρεια Ελλάδα, στην Κοζάνη, στη Φλώρινα; Μιλήσαμε για τους αγρότες, που δεν μπορούν να αγοράσουν πρώτες ύλες, για την αδυναμία του κράτους να εισπράξει αυτά που χρειάζονται από μία οικονομία σε ασφυξία, ώστε να ισοσκελίσει προϋπολογισμούς, για την εκτίναξη του χρέους σε μη βιώσιμα επίπεδα, για την ολοένα αυξανόμενη απόκλιση από τους στόχους. 
Τώρα τελευταία μιλήσαμε και για την πιθανότητα μη καταβολής της δόσης. Δεν χρειαζόταν κάποιος να έχει μαντικές ικανότητες, για να καταλάβει ότι θα έχουμε πρόβλημα. Η απροθυμία των εταίρων μας να καταβάλουν τη δόση είχε εκφραστεί ανοιχτά, τόσο από τις δημόσιες αξιώσεις του κ. Σόιμπλε, όσο όμως κι από το Διεθνές Νομισματικό Ταμείο, που επίμονα ζητά αναδιάρθρωση του χρέους γιατί το πρόγραμμα δεν βγαίνει. Οι μόνοι που δεν το λέτε, είστε εσείς. Εσείς εδώ παριστάνατε τους αφελείς. 
Δεν επιχειρήσατε καν να διαπραγματευτείτε όταν αρχές Ιουνίου -μετά την παταγώδη απουσία της Ελλάδας στην κρίσιμη Σύνοδο Κορυφής- σας ζήτησα να μην ξεκινήσετε διάλογο με τους υπάλληλους της τρόικας στην Αθήνα αλλά να διεκδικήσετε πολιτική λύση, προκαλώντας ακόμα και έκτακτη Σύνοδο Κορυφής. Μας αγνοήσατε κι επιμένατε να συμπεριφέρεστε μετά τις εκλογές, σαν να βρισκόμαστε σε προεκλογική περίοδο, να ρίχνετε το ανάθεμα στο ΣΥΡΙΖΑ και να συνεχίζετε στα ίδια εκβιαστικά διλήμματα. 
Συνεχίζατε να χρησιμοποιείτε την απαράδεκτη και ανιστόρητη θεωρία των δύο άκρων, εξισώνοντας την Αριστερά και τους αγώνες της σ’ αυτόν τον τόπο με το φασιστικό φαινόμενο και τους νεοναζί, να βαδίζετε στα βήματα του κ. Γιώργου Παπανδρέου, χρησιμοποιώντας τα ίδια επιχειρήματα, τις ίδιες μεθόδους, τα ίδια διλήμματα, ότι δήθεν θα πληρώσουμε μέχρι το τελευταίο ευρώ, παρ’ όλο που ήδη έχουμε κάνει δύο κουρέματα χρέους, για το περιβόητο λόμπι της δραχμής. Θυμηθείτε, κύριε Σαμαρά, πως σας έλεγε ο κ. Παπανδρέου, «Πρωθυπουργό της δραχμής», σας έλεγε πριν ενάμιση χρόνο, αλλά αυτό το λόμπι ούτε το αποκαλύψατε ούτε το κατονομάσατε. Για τη δόση που αν δεν ψηφίζαμε τα μέτρα κι αν δεν την παίρναμε, θα χρεοκοπούσαμε και κυρίως για το μεγάλο κίνδυνο που θα έβρισκε τη χώρα αν ο λαός ασκήσει το δημοκρατικό του δικαίωμα και αποφασίσει να βγάλει μία κυβέρνηση όχι ΠΑΣΟΚ και Νέα Δημοκρατία. 
Τότε μας είπατε, δεν θα έχουμε φάρμακα, δεν θα είχαμε καταθέσεις, θα κόβονταν οι μισθοί και οι συντάξεις, θα έφευγαν οι επιχειρήσεις και σας ζητώ με το χέρι στην καρδιά ειλικρινά να κοιτάξετε γύρω σας και να μου πείτε. Τι απ’ όλα αυτά, για τα οποία εκφοβίσατε το λαό τον Ιούνιο δεν συμβαίνει σήμερα; Οι μισθοί για τους περισσότερους εξανεμίζονται, ενώ για το 1/3 περίπου του ενεργού πληθυσμού εξαφανίζονται, αφού η ανεργία έχει σπάσει όλα τα ρεκόρ. Οι καταθέσεις το ίδιο, εξαντλούνται, όχι γι’ αυτούς που τις έχουν στην Ελβετία αλλά για το μέσο Έλληνα που δυόμισι χρόνια τώρα τσοντάρει από τα έτοιμα για να τα βγάλει πέρα. 
Το μεγάλο δράμα της ελληνικής κοινωνίας, είναι το δράμα των συμπολιτών με προβλήματα υγείας που δεν βρίσκουν τα φάρμακά τους διότι έχει χρεοκοπήσει ο ΕΟΠΥΥ και ειδικότερα των καρκινοπαθών, που αναγκάζονται να σπάνε τον κύκλο της θεραπείας τους. 
Οι μεγάλες επιχειρήσεις φεύγουν, αλλά δεν τις διώχνει ο ΣΥΡΙΖΑ. Η «COCA COLA», η «3Έ», η «ΦΑΓΕ» φεύγουν από τη χώρα εξαιτίας της δικής σας καταστροφικής πολιτικής. Οι μικρές επιχειρήσεις έχουν ήδη γονατίσει. Με το Ακαθάριστο Εγχώριο Προϊόν να έχει πέσει κατά είκοσι πέντε μονάδες και το Πρόγραμμα Δημοσίων Επενδύσεων στο μισό, είναι μεγάλο θράσος να λέει κανείς ότι φταίει η Αντιπολίτευση και ο ΣΥΡΙΖΑ που δεν θέλει επενδύσεις. 
Όμως από τη συνέντευξη μου στη γερμανική εφημερίδα, που τόσο πολύ συζητάτε τις τελευταίες δύο ημέρες, δεν σας ενόχλησε φυσικά ότι για μία ακόμα φορά, είπα ότι δεν δικαιούστε να προχωρήσετε στο ξεπούλημα της δημόσιας περιουσίας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Αυτό το ξέρατε. Αυτό το έχουμε πει, το έχουμε ξαναπεί και θα το ξαναπούμε, διότι αυτά είναι τα εργαλεία της ανάπτυξης, τα εργαλεία που θα χρειαστούμε για να ανοικοδομήσουμε τη χώρα. Δεν θα ξεπουλήσετε τον ΟΠΑΠ που είναι κερδοφόρος, την ΕΥΔΑΠ που θα αυξηθούν τα τιμολόγια στους πολίτες έως και τέσσερις φορές, τη ΔΕΗ που είναι στρατηγικής σημασίας έναντι πινακίου φακής. 
Αυτό όμως που σας ενόχλησε, δεν είναι αυτή η θέση μας. Αυτό που σας ενόχλησε είναι ότι είπα στο γερμανικό κοινό την αλήθεια. Ότι το πρόγραμμα δεν βγαίνει, ότι ο χρόνος της Κυβέρνησης σας τελειώνει, ότι είστε αναξιόπιστοι κι ότι το πλιάτσικο αυτό θα αποτραπεί. 
Εδώ, ειλικρινά, θέλω να σας ρωτήσω, επειδή διαρκώς αμφισβητείτε το σχέδιο της Αξιωματικής Αντιπολίτευσης. Το δικό σας σχέδιο αλήθεια ποιο είναι; Ποιο είναι το δικό σας σχέδιο; Ίσως να είναι ότι κάποια στιγμή μπορεί, αν πέσετε στα πόδια των Ευρωπαίων, της κ. Μέρκελ κάτι να κάνουν και για εμάς. Ότι κάποια στιγμή μπορεί να μας δώσουν την περιβόητη δόση για να ανακεφαλαιοποιηθούν οι τράπεζες. 
Αλήθεια όμως τί άλλες εναλλακτικές λύσεις έχετε να προτείνετε στον ελληνικό λαό, που δοκιμάζεται, που θα κρυώνει το χειμώνα, που θα δεν θα έχει να φάει το χειμώνα, που δεν θα έχει φάρμακα το χειμώνα; Είστε οι μόνοι στην Ευρώπη που δεν συζητάτε για διαγραφή χρέους. 
Με χρέος 180% θέλετε να μας πείτε και να μας πείσετε ότι μπορεί να υπάρξει προοπτική εξόδου από την κρίση και ότι μπορεί να είναι βιώσιμο. Ακόμα και το Διεθνές Νομισματικό Ταμείο, ο Όλι Ρεν, μέχρι και ο κ. Σημίτης -μην τον χρεώσετε και τον κ. Σημίτη σε εμάς- βγήκαν να πουν ότι δεν γίνεται χωρίς διαγραφή χρέος. Ξέχασε βέβαια -ως συνήθως, τα φόρτωσε όλα στους άλλους- να πει ότι αυξήθηκε το χρέος κατά 80% επί της δικής του θητείας. Αλλά, όλοι λένε ότι «Το χρέος δεν είναι βιώσιμο».  Εσείς τι λέτε, κύριε Σαμαρά; Η Κυβέρνησή σας τι λέει; 
Το χρέος δεν βγαίνει. Ούτε ένα μικρό παιδί δεν μπορεί να πιστέψει ότι δεν θα έχουμε ένα νέο «κούρεμα». Το ζήτημα είναι ότι με εσάς στην Κυβέρνηση, νέο κούρεμα θα σημαίνει ένα ακόμα μνημόνιο και ακόμα περισσότερα μέτρα. Δεν θα σημαίνει ούτε ελάφρυνση από το χρέος ούτε ρήτρα ανάπτυξης ούτε αποκατάσταση της δικαιοσύνης. Γι’ αυτό κι εμείς λέμε ότι είστε επικίνδυνοι για τα συμφέροντα του τόπου, γιατί είστε οι πλέον ακατάλληλοι να διαπραγματευθείτε.
 Προσέξτε, εμείς δεν θα πούμε εδώ κορόνες, δεν θα διχάσουμε λέγοντας ότι εδώ υπάρχουν κάποιοι περισσότερο ή και λιγότερο πατριώτες. Όχι. Εμείς λέμε ότι είστε επικίνδυνοι, διότι είστε ακατάλληλοι να διαπραγματευθείτε, διότι στο ενεργητικό σας έχετε ήδη δύο επώδυνα μνημόνια, γιατί είστε κι εσείς που υπογράψατε τον εξωδικαστικό συμβιβασμό με τη «SIEMENS», διότι είστε εσείς που έχετε σκοπό να θυσιάσετε το λαό μας, ως άλλη Ιφιγένεια, για να πνεύσει ούριος άνεμος στα πανιά της κ. Μέρκελ. Και κυρίως, γιατί είστε χρεοκοπημένοι πολιτικά και γι’ αυτό είστε αναξιόπιστοι, τόσο στο εσωτερικό, όσο όμως και στο εξωτερικό της χώρας. 
Το μόνο επιχείρημα που σας έχει μείνει -άκουσα για κάποιον συνάδελφο της Συμπολίτευσης- να λέει: «Το σχέδιο σας ποιο είναι;» Αυτό είναι το μόνο επιχείρημα. Το μόνο που σας έχει μείνει είναι να λέτε ότι δεν υπάρχει άλλη λύση, είναι μονόδρομος αυτό θα ζούμε και άρα δεν υπάρχει εναλλακτική.
Ακούστε, λοιπόν, να σας πω ποια είναι η εναλλακτική λύση.
Μας λέτε ότι θα καταγγείλετε μονομερώς το μνημόνιο χωρίς τη συναίνεση των εταίρων; Και τώρα που οι εταίροι το καταγγέλλουν μονομερώς, χωρίς τη συναίνεση τη δική μας, τι έχετε να πείτε; Που δεν αναγνωρίζουν τις υποχρεώσεις τους αλλά απαιτούν από εμάς να το εφαρμόζουμε μονομερώς; Και εσείς τώρα αυτό το έχετε αποδεχθεί αδιαμαρτύρητα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Ακούστε, λοιπόν, ποια είναι η μόνη ρεαλιστική και σωτηρία εναλλακτική πρόταση στο αδιέξοδο που έχουμε φτάσει. Η μόνη εναλλακτική και σωτήρια  εναλλακτική πρόταση είναι η κατάργηση με ένα νομό και σε ένα άρθρο, όπως ακριβώς τα ψηφίσατε προχθές, όλων των μέτρων λιτότητας που εξαθλιώνουν την κοινωνία και γεννούν σε ακόμη μεγαλύτερη ύφεση. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Η μόνη ρεαλιστική και σωτήρια εναλλακτική πρόταση είναι να σταματήσουμε την καταστροφική λιτότητα, να καταργήσουμε τους μνημονιακούς νόμους και τότε να κάτσουμε επί ίσοις όροις στο τραπέζι της διαπραγμάτευσης.  
(Χειροκροτήματα από την πτέρυγα του ΣΥΡΙΖΑ-ΕΚΜ)
Γιατί, ναι, θα υπάρξει διαπραγμάτευση για την αναθεώρηση της δανειακής σύμβασης, για μια συνολική ευρωπαϊκή λύση διαγραφής μεγάλου μέρους του δημόσιου χρέους, όχι μόνο της Ελλάδας αλλά όλων των χώρων του ευρωπαϊκού Νότου και για την αποπληρωμή του εναπομείναντος χρέους με ρήτρα ανάπτυξης, όπως ακριβώς συνέβη για τη Γερμανία το 1953 στη Διεθνή Διάσκεψη του Λονδίνου.
Μας λέτε, όμως, «Και τι θα κάνετε αν δεν σας δώσουν τη δόση», μας κουνούσατε το δάχτυλο με ύφος εισαγγελέα προεκλογικά. 
Εσείς τώρα, κύριε Σαμαρά, τι θα κάνετε αν δεν σας δώσουν τη δόση; Ποιο είναι το σχέδιό σας;»
 Εμείς προεκλογικά ακόμα και σε αυτό απαντήσαμε. Μιλήσαμε για μια σειρά από αλλαγές στη φορολογία που θα ισοσκελίσουν σε υψηλότερο επίπεδο δημόσια έσοδα και δαπάνες, αλλά ακόμα και αν δεν προλαβαίναμε, ακόμα κι αν αιφνιδιαζόμασταν, τα μέτρα για πρωτογενές πλεόνασμα είναι 2.500.000.000 και όχι 13.500.000.000, που πήρατε τώρα εσείς δίχως κανένα αντίκρισμα.
Αλλά μια τέτοια μονομερής από την πλευρά των δανειστών απαίτηση της δανειακής σύμβασης από μια κυβέρνηση κοινωνικής σωτηρίας με κορμό τον ΣΥΡΙΖΑ δεν θα μείνει αναπάντητη. Εμείς, δεν θα παρακαλούσαμε. Οι δανειστές που ξεπληρώνουν τα ομόλογα τους με λεφτά των Ευρωπαίων φορολογούμενων, τα οποία εγγραφούν στο ελληνικό χρέος, να ξέρουν ότι σε μια τέτοια επιθετική ενέργεια θα πρέπει να κάνουν τα κουμάντα τους. Γιατί για μας προτεραιότητα είναι οι κοινωνικές ανάγκες, προτεραιότητα είναι οι μισθοί και συντάξεις, προτεραιότητα είναι τα φάρμακα των αρρώστων και όχι τα χρέη στους πιστωτές. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Αυτό για μας θα πει ισχυρή και αποφασιστική διαπραγμάτευση, αυτό θα πει προτεραιότητα προστασίας του δημοσίου συμφέροντος. 
Και μη μου πείτε ότι αυτό αποτελεί πιστωτικό γεγονός. Το καταστροφικό για τα δημόσια ασφαλιστικά ταμεία, για τους μικροομολογιούχους και τους δημόσιους οργανισμούς PSI, που ενεργοποίησε τα CDS, ήταν ένας υγιεινός ανοιξιάτικος περίπατος, δεν ήταν πιστωτικό γεγονός. 
Τα επιχειρήματά σας, βέβαια, είναι τόσο τετριμμένα, που δεν οδηγούν παρά στο γνωστό και χιλιοειπωμένο πια επιχείρημα της εξόδου του ευρώ. Μόνο που αυτήν τη φορά το επιχείρημα αυτό το έκαψε ο ίδιος ο κ.Σόιμπλε από τη Σιγκαπούρη. Και ξέρετε γιατί είχε πάει στη Σιγκαπούρη ο κ. Σόιμπλε; Πληροφορήθηκε ότι φοροφυγάδες Γερμανοί έχουν βγάλει τα λεφτά τους στην Σιγκαπούρη και αμέσως έσπευσε εκεί για να προχωρήσει σε συμβιβασμό εξωδικαστικό, κάτι το οποίο εμείς με τις τράπεζες της Ελβετίας δεν κάναμε ποτέ. Να και κάτι που πρέπει να αντιγράψουμε τους Γερμανούς. 
Είπε, λοιπόν, ο κ. Σόιμπλε από τη Σιγκαπούρη με δύο λόγια, ότι το κόστος εξόδου μιας χώρας είναι ανυπολόγιστο, γιατί θα προκαλέσει ντόμινο διάλυσης του ευρώ και με δύο λόγια είπε ότι αυτό είναι αβάσταχτο για την παγκόσμια οικονομία, άρα δεν υπάρχει έξοδος μιας χώρας, υπάρχει διάλυση του νομίσματος. 
Σε ό,τι αφορά τις τράπεζες, η ανακεφαλαιοποίηση με τους όρους που γίνεται -ξέρετε την άποψή μας- δεν γίνεται για να σωθεί η ελληνική οικονομία αλλά πρωτίστως για να σωθεί το ευρωπαϊκό τραπεζικό σύστημα. Τα χρήματα της ανακεφαλαιοποίησης δεν μας τα δίνουν από πόνο για τις ελληνικές τράπεζες ούτε βεβαίως μας τα χαρίζουν, όπως με ελάχιστη αξιοπρέπεια λένε ορισμένοι ότι τα χαρίζουν στον ελληνικό λαό. Τα δανείζουν. Τα δανείζουν, γιατί φοβούνται ότι μια αναταραχή στις ελληνικές τράπεζες θα συμπαρασύρει ολόκληρο το τραπεζικό σύστημα της Ευρωπαϊκής Ένωσης. Και πιστέψτε με, οι εταίροι μας δεν θα αυτοκτονούσαν για να τιμωρήσουν την Ελλάδα.
Οι τράπεζες, λοιπόν, πρέπει πρώτα να περάσουν στο Ταμείο Χρηματοπιστωτικής Στήριξης με τις μετοχές του δημοσίου με δικαίωμα ψήφου, πρώτα να εξασφαλίσουν τα επισφαλή δάνεια προς υπερχρεωμένες επιχειρήσεις και νοικοκυριά και μετά βεβαίως πρέπει να ανακεφαλαιοποιηθούν, με μια διαδικασία, όμως, οι όροι της οποίας πρέπει να αποτελέσουν μέρος της ευρύτερης διαπραγμάτευσης για συνολική ευρωπαϊκή λύση στο πρόβλημα του χρέους. 
Κυρίες και κύριοι Βουλευτές, η χώρα μετά τους χειρισμούς των τριών τελευταίων μνημονιακών κυβερνήσεων έχασε σπουδαίες δυνατότητες και  βρίσκεται αναμφίβολα σε δεινή θέση. Έχει, όμως, ακόμα ισχυρά χαρτιά. Μπορεί να ανακτήσει διαπραγματευτικές δυνατότητες. Και τώρα είναι η πιο κρίσιμη στιγμή, διότι «ο κόμπος φτάνει στο χτένι» όχι μόνο για την Ελλάδα αλλά σε όλη την Ευρώπη. Τώρα είναι η στιγμή που ξεσηκώνονται οι λαοί στο ευρωπαϊκό Νότο ενάντια στη λιτότητα. Και τώρα είναι η ώρα από πειραματόζωο της κρίσης να γίνουμε εμβρυουλκός προοδευτικών εξελίξεων στην όλη Ευρώπη, σε συμμαχία με τις χώρες του Νότου και σε αντιστοιχία με τους λαούς που αντιδρούν, ώστε να αντικατασταθεί η αποτυχημένη λιτότητα από ένα νέο σχέδιο επενδυτικό, ανασυγκρότησης, από ένα νέο «σχέδιο Μάρσαλ» για την ανάπτυξη και κοινωνική συνοχή. 
Η ανάπτυξη και η παραγωγική ανασυγκρότηση είναι το κλειδί για να βγούμε από την κρίση. Εμείς έχουμε καταθέσει αναλυτικά το σχέδιο μας για την  παραγωγική ανασυγκρότηση στη Διεθνή Έκθεση Θεσσαλονίκης, ένα σχέδιο για την παραγωγική ανασυγκρότηση και για διαρθρωτικές αλλαγές στο κράτος, τις οποίες εσείς είστε και απρόθυμοι και ανίκανοι και κατάλληλοι να πραγματοποιήσετε. 
Δεν μπορεί το ίδιο πολιτικό προσωπικό, που έφτιαξε αυτό το πελατειακό κράτος, οι ίδιες πολιτικές δυνάμεις που εγκαθίδρυσαν αυτό το καθεστώς της διαπλοκής και της διαφθοράς να καμώνονται τώρα ότι θα μας σώσουν από το πρόβλημα που οι ίδιες δημιούργησαν.
Είστε αναπόσπαστο κομμάτι του χθες που μας οδήγησε στην καταστροφή. Είμαστε αναπόσπαστο κομμάτι του αύριο που θα μας οδηγήσει ξανά στη δημιουργία, όσο και αν δυσκολεύεστε να το πιστέψετε.
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεν υπάρχει τρόπος για να σταματήσετε αυτό το ρεύμα λαϊκής χειραφέτησης, αυτήν τη βαθιά λαϊκή επιθυμία να ξεριζωθεί από την πολιτική ζωή του τόπου, το παλιό, το διεφθαρμένο, το άδικο. 
Κυβερνήσατε τριάντα οχτώ χρόνια με τα καλά και τα άσχημα, χωρίς όμως να δικαιώσετε τον κοινωνικό ριζοσπαστισμό και το αίτημα για κοινωνική δικαιοσύνη που βγήκε από την κατάρρευση της χούντας και τη Μεταπολίτευση. Την τελευταία δεκαετία οι πολιτικές σας, ΠΑΣΟΚ και Νέας Δημοκρατίας, έγιναν καρμπόν, τα κόμματά σας ταυτόσημα των σάπιων δομών της εξουσίας. Οι δομές παρέμεναν, τα πρόσωπα σταδιακά εναλλάσσονταν. 
Φτιάξατε ένα κράτος αναποτελεσματικό που δυσκολεύει και πιέζει τους ανίσχυρους, ενώ διευκολύνει τους ισχυρούς. Σπαταλήσατε δυνατότητες την περίοδο της ανάπτυξης. Δεν αφήσατε πίσω καμμία υποδομή για να μπορεί να προστατευθεί σήμερα η κοινωνία σε αυτή την κρίσιμη στιγμή. Φουσκωμένοι λογαριασμοί στην Ελβετία, φούσκες χρηματιστηριακές και αδηφάγες τράπεζες, τα χρέη των οποίων τα φορτώσατε στις πλάτες του ελληνικού λαού.
Διαχειριστήκατε την πιο κρίσιμη καμπή της νεώτερης ιστορίας του τόπου και ρίξατε την Ελλάδα στα βράχια και αυτό δεν μπορεί να σας το συγχωρέσει ο ελληνικός λαός. 
Πριν πέντε μήνες καταφέρατε στο παρά πέντε να αποσοβήσετε μία μεγάλη πολιτική αλλαγή. Ίσως αυτό να ήταν το μοιραίο σας λάθος. Στην προσπάθεια σας να γαντζωθείτε στην εξουσία τρομοκρατήσατε, εκβιάσατε, είπατε ψέματα –ψέματα που συνεχίζουν μέχρι σήμερα- ότι θα έρθουν καλύτερες μέρες, ότι θα διαπραγματευτείτε για πρώτη φορά, ότι δεν θα πάρουμε τη δόση εάν έρθουμε εμείς. 
Αυτό ήταν το μοιραίο σας λάθος, διότι το ψέμα έχει ένα όριο. Και εσείς το όριο το έχετε προ πολλού ξεπεράσει. Προκειμένου να γαντζωθείτε στην εξουσία, ξεσκεπάσατε το πραγματικό σας πρόσωπο. Και τώρα τίποτα πια δεν μπορεί να σταματήσει τη μοιραία εξέλιξη των πραγμάτων. Ο ΣΥΡΙΖΑ δεν θα έρθει με μία οριακή πλειοψηφία. Ο ΣΥΡΙΖΑ δεν είναι πια ένα κόμμα συνιστωσών της Αριστεράς. Είναι ο βασικός μοχλός της μεγάλης λαϊκής πλειοψηφίας που απαιτεί δικαιοσύνη και αξιοπρέπεια.
(Χειροκροτήματα από την πτέρυγα του ΣΥΡΙΖΑ-ΕΚΜ)
Είναι η μεγάλη δημοκρατική παράταξη της Αριστεράς. Και σύντομα, πολύ σύντομα θα αποτελέσει τον κορμό μιας νέας κυβέρνησης κοινωνικής σωτηρίας.
(Στο σημείο αυτό κτυπάει το κουδούνι λήξεως του χρόνου ομιλίας του Προέδρου της Κοινοβουλευτικής Ομάδας ΣΥΡΙΖΑ-ΕΚΜ)
Τελειώνω, κύριε Πρόεδρε, λέγοντας το εξής. Η μνημονιακή παρτίδα δεν σώζεται. Κάνετε φιλότιμες προσπάθειες να τη σώσετε, ακόμα και αν αναδιατάξετε το πολιτικό σκηνικό, ακόμα και αν φτιάξετε μια νέα μνημονιακή παράταξη με κορμό τη Νέα Δημοκρατία στην οποία συνιστώσα θα γίνει ένα ιστορικό κόμμα, το ΠΑΣΟΚ. Δεν σώζεται. 
Το έχουν καταλάβει αυτό και οι πιστωτές μας. Έκαναν και αυτοί τον Ιούνιο ό,τι περισσότερο μπορούσαν για να εκλεγείτε εσείς, οι εκλεκτοί τους. Τώρα καταλαβαίνουν ότι ο χρόνος σας τελειώνει. Για αυτό και πασχίζουν να περάσουν ό,τι περισσότερο μπορούν τώρα που είστε ακόμα εσείς, ώστε να καταστήσουν δυσχερέστερη την επαναδιαπραγμάτευση και την αλλαγή πορείας όταν θα έρθει η κυβέρνηση του ΣΥΡΙΖΑ.
(Θόρυβος στην Αίθουσα)
Τους προειδοποιούμε, όμως, ότι μάταιος ο κόπος, θα διαψευστούν. Η λαϊκή αξίωση για δημοκρατική ανατροπή, πολύ σύντομα θα γίνει ποτάμι που θα ματαιώσει όχι τα δικά σας σχέδια -αυτά είναι ήδη ματαιωμένα- αλλά τα σχέδια των πιστωτών. Η λαϊκή ετυμηγορία δεν θα αργήσει. Οι εκλογές θα έρθουν πολύ σύντομα και η μεγάλη πλειοψηφία του λαού μας θα δώσει λύση, λύση δημοκρατίας, λύση δικαιοσύνης, λύση κυριαρχίας, λύση αξιοπρέπειας για να ξαναχτίσουμε την Ελλάδα. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΤΣΙΠΡΑΣ",515
"13784"," Το λόγο έχει ο Υπουργός Οικονομικών, κ. Ιωάννης Στουρνάρας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13785"," Κυρίες και κύριοι Βουλευτές, ως Υπουργός Οικονομικών θα ήθελα να είχα καταθέσει στην ελληνική Βουλή έναν διαφορετικό προϋπολογισμό για το 2013. Έναν προϋπολογισμό λιγότερο επαχθή με περισσότερες κοινωνικές παροχές, όπως ζήτησαν με τις παρεμβάσεις τους οι αξιότιμοι Βουλευτές σε αυτή την Αίθουσα.
Αλλά, ένας τέτοιος προϋπολογισμός δεν θα ανταποκρίνονταν στη δύσκολη κατάσταση της χώρας, δεν θα αποκαθιστούσε τις ευθύνες της δικής μας γενιάς προς τις επόμενες γενιές αυτού του τόπου και το κυριότερο δεν θα περιόριζε ούτε στο ελάχιστο την εξάρτηση μας από δανειακά κεφάλαια.
Απόψε ψηφίζουμε προϋπολογισμό, για να μηδενίσουμε το πρωτογενές έλλειμμα, να αρχίσει να γίνεται βιώσιμο το χρέος και για να ανοίξει ο δρόμος της βιώσιμης ανάπτυξης.
Τόσο στην Επιτροπή Οικονομικών Υποθέσεων όσο και εδώ στην Ολομέλεια, πραγματοποιήθηκε ένας πολύ γόνιμος διάλογος για το σχέδιο του προϋπολογισμού. 
Σε συνέχεια αυτού του διαλόγου θα ήθελα να συνοψίσω τα βασικά ερωτήματα που τέθηκαν εδώ, που απασχολούν τους συμπολίτες μας και να προσπαθήσω να τα απαντήσω παρουσιάζοντας στοιχεία και δεδομένα με βάση τα οποία καταρτίστηκε ο προϋπολογισμός.
Ερώτημα πρώτο. Υπάρχει άλλος δρόμος από αυτόν που ακολουθούμε εμείς και που πρότεινε η Κυβέρνηση εθνικής ευθύνης, δηλαδή με μέσα αυτό που ψηφίσαμε την προηγούμενη Τετάρτη και τον σημερινό προϋπολογισμό; 
Κύριε Τσίπρα, σας άκουσα πάρα πολύ προσεκτικά και αναρωτιέμαι, πού ζείτε; Πραγματικά τα πιστεύετε αυτά που λέτε; 
(Χειροκροτήματα από την πτέρυγα της Νέας Δημοκρατίας)
Επειδή, έχετε καλούς οικονομολόγους είναι δυνατόν να σας έχουν πει αυτά τα πράγματα; Πού θα βρούμε τα λεφτά; Δεν παρουσιάστηκε καμμιά ρεαλιστική αντιπρόταση από την αντιπολίτευση. Η κ. Παπαρήγα, παρ’ όλο που διαφωνώ με αυτά που λέει, είχε ένα συνεπή εσωτερικά λόγο. Ίσως να το κουβεντιάσουμε μια άλλη φορά. Διαφωνώ, όμως. Πάντως ο λόγος σας ήταν συνεπής. Αλλά, από την υπόλοιπη Αντιπολίτευση δεν άκουσα τίποτα που να μηδενίζει το πρωτογενές έλλειμμα, να καθιστά βιώσιμο το χρέος, να βελτιώνει την ανταγωνιστικότητα και να θέτει τις προϋποθέσεις για βιώσιμη ανάπτυξη.
Οι εναλλακτικές προτάσεις που διατυπώθηκαν πέρα από έναν ακραίο λαϊκισμό από ορισμένα κόμματα, προτείνουν ένα ταξίδι στο άγνωστο. Και προσέξτε ο λαϊκισμός είναι πολύ επικίνδυνος την περίοδο αυτή. Δεν πρέπει να λέμε στον κόσμο ψέματα. Στην ουσία πολλές από τις προτάσεις αυτές οδηγούν σε άτακτη χρεοκοπία. 
Δεν υποστηρίζουμε ότι ο δρόμος της υπευθυνότητας είναι εύκολος. Αντιθέτως είναι ένας δύσκολος δρόμος με πολλά βάρη. Οι Έλληνες τον περπάτησαν μέχρι τώρα με μόχθο και κόπο, πετυχαίνοντας τα τελευταία τρία χρόνια όσα δεν πέτυχε ποτέ κανένα έθνος σε δημοκρατία στη σύγχρονη οικονομική ιστορία σε ένα τόσο σύντομο χρονικό διάστημα. 
Μέσα σε τρία χρόνια διανύσαμε τα 2/3 του δρόμου που απαιτείται για να αποκαταστήσουμε την τάξη στα δημοσιονομικά μας, ενώ καλύψαμε και τα 2/3 του δρόμου που απαιτείται για να αντισταθμίσουμε τις απώλειες ανταγωνιστικότητας από τη δημιουργία του ευρώ μέχρι το 2009. Καταρρακώθηκε η αξιοπιστία μας αλλά την αποκαθιστούμε κάνοντας κάθε μέρα και ένα βήμα.
Αμφισβητήθηκε η αποφασιστικότητά μας. Αποδεικνύουμε, όμως, ότι οι Έλληνες είμαστε φτιαγμένοι για δύσκολα. Μας χρησιμοποίησαν ως παράδειγμα προς αποφυγή. Σύντομα, όμως, θα αποτελούμε παράδειγμα προς μίμηση. 
Ερώτημα δεύτερο. Χρειάζεται η χώρα την επόμενη δόση, και πότε θα τη λάβουμε; Εδώ, κύριε Τσίπρα, πραγματικά δεν κατάλαβα. Θέλετε να πάρουμε τη δόση ή δεν θέλετε; Τη χρειαζόμαστε τη δόση ή δεν τη χρειαζόμαστε; Πείτε μου.
(Χειροκροτήματα από την πτέρυγα της Νέας Δημοκρατίας)
Ασφαλώς, λοιπόν, και τη χρειαζόμαστε τη δόση γιατί τα ταμειακά διαθέσιμα του κράτους είναι οριακά, αν και καλύτερα του αναμενομένου. Γιατί; Διότι, ο προϋπολογισμός του 2012 εκτελείται πολύ ικανοποιητικά, καλύτερα του αναμενομένου.
 Πράγματι, όμως, στις 16 Νοεμβρίου πρέπει να εξοφλήσουμε έντοκα γραμμάτια αξίας περίπου πέντε δισεκατομμυρίων ευρώ.
Χωρίς την βοήθεια της Ευρωπαϊκής Κεντρικής Τράπεζας η αναχρηματοδότηση αυτών των εντόκων γραμματίων από το τραπεζικό σύστημα θα οδηγούσε τον ιδιωτικό τομέα σε πλήρη ασφυξία είτε σε γρήγορο θάνατο είτε σε αργό θάνατο. Πράγματι, λοιπόν, στις 16 του μηνός τελειώνουμε, εάν δεν πάρουμε την έγκριση από την Ευρωπαϊκή Κεντρική Τράπεζα. 
Χρειαζόμαστε την επόμενη δόση, διότι –κι εδώ, κύριε Τσίπρα φεύγετε, θα μου επιτρέψετε να σας κάνω κι ένα μάθημα- πρώτον η δόση δεν είναι μόνο για να καλύψουμε το πρωτογενές έλλειμμα του προϋπολογισμού, το οποίο ακόμα είναι έλλειμμα. Το 1,5% του ΑΕΠ φέτος είναι έλλειμμα. Άρα, λοιπόν, χρειαζόμαστε τη δόση για να καλύψουμε το πρωτογενές έλλειμμα του προϋπολογισμού, δηλαδή, να πληρώσουμε μισθούς και συντάξεις.
Δεύτερον -που το αγνοείτε- να καλύψουμε το πρωτογενές έλλειμμα του ισοζυγίου τρεχουσών συναλλαγών. Δηλαδή, ακόμα κι αν ξεχάσουμε τους τόκους, δεν τους πληρώσουμε έτσι επειδή μας ήρθε, θα έχουμε ένα έλλειμμα εκεί 7%, το οποίο είναι φάρμακα, καύσιμα, τρόφιμα, μηχανολογικός εξοπλισμός. Πώς θα πληρωθούν αυτά; Με τι συνάλλαγμα;
Τρίτον, να ανακεφαλαιοποιήσουμε το τραπεζικό σύστημα προκειμένου να επιβιώσει, να δημιουργήσει εκ νέου κλίμα εμπιστοσύνης στους καταθέτες και να αρχίσει να χορηγεί δάνεια στην οικονομία.
Τέταρτον, να πληρώσουμε τα τοκοχρεολύσια των δανείων που έχουμε λάβει για να μη γίνουμε Βόρεια Κορέα, για να μη γίνουμε παρίας του διεθνούς Νομισματικού Συστήματος.
Κάποιοι, λοιπόν, θέλουνε τη δόση χωρίς τις υποχρεώσεις που τη συνοδεύουν. Αυταπατώνται και δυστυχώς παρασύρουν τους άλλους και λένε ψέματα στον ελληνικό λαό.
Η δόση θα εκταμιευθεί το συντομότερο δυνατό και δεν θα μας δημιουργήσει κανένα πρόβλημα χρεοκοπίας. Δεν μπορώ να καταλάβω τη χαιρεκακία με την οποία η Αντιπολίτευση μιλάει για υποτιθέμενη καθυστέρηση. Ικανοποιείται μήπως με την αγωνία του ελληνικού λαού; Μέχρι πρόσφατα περιφρονούσατε τη δόση, λέγατε ότι η χώρα δεν τη χρειάζεται. Τώρα ξαφνικά πώς έγινε τόσο απαραίτητη; 
Επίσης, δεν πρέπει να ξεχνάμε ότι η χώρα μας είναι ακόμα αποκομμένη από τις αγορές. Δεν είμαστε χώρα που έχουμε πλεονάσματα ούτε στον προϋπολογισμό ούτε στο ισοζύγιο τρεχουσών συναλλαγών.
Η χρηματοδοτική στήριξη του προγράμματος, λοιπόν, είναι αναγκαία, μέχρι να αποκαταστήσουμε πλήρως την αξιοπιστία μας. Πρωταρχικός σκοπός αυτής της Κυβέρνησης είναι αυτό να γίνει το συντομότερο δυνατό. Προσέξτε, όμως, κοινοβούλια χωρών θα αποφασίσουν για τη δόση σε τελευταία ανάλυση. Για ποιο λόγο; Διότι το πρόγραμμα έχει επιμήκυνση, άρα πολλές χώρες το θεωρούν ως νέο πρόγραμμα και πρέπει να το περάσουν από τα κοινοβούλιά τους.
Ερώτημα τρίτο, ετέθη ξανά και ξανά. Μπορούμε να διαγράψουμε μονομερώς το χρέος; 
Τι σημαίνει μονομερής διαγραφή του χρέους; Σημαίνει άμεση απομόνωση από το εξωτερικό. Διότι «ουδείς» σημαίνει θα μας δανείσει ξανά στο μέλλον έστω κι 1 ευρώ. Η χώρα θα βρεθεί αντιμέτωπη με διαδικασίες κατάσχεσης περιουσιακών της στοιχείων στο εξωτερικό, πλοίων για παράδειγμα, όπως έγινε πρόσφατα με την Αργεντινή με ένα εμπορικό της πλοίο σε λιμάνι της Αφρικής πριν από μερικές ημέρες. Θα γίνουμε παρίες του διεθνούς συστήματος και θα αντιμετωπίσουμε αδυναμία εισαγωγής βασικών αγαθών, όπως φάρμακα, καύσιμα, τρόφιμα, μηχανολογικό εξοπλισμό.
Ακόμα, όπως είπα και πριν, και να διαγράψουμε τους τόκους του εξωτερικού χρέους, επειδή έτσι μας αρέσει, παραμένει πρωτογενές έλλειμμα στο εξωτερικό ισοζύγιο 7 δισεκατομμυρίων ευρώ. Αυτό κανένας δεν θα το χρηματοδοτήσει. Επομένως, θα αναγκαστούμε να σταματήσουμε τις εισαγωγές αυτών των βασικών ειδών. Θα αναγκαστούμε, τελικά, έτσι να βγούμε απ’ το ευρώ.
Εδώ θέλω να απαντήσω στο επιχείρημα όσον λένε ότι δεν προβλέπεται διαδικασία στη συνθήκη. Κι όμως, η αποχώρηση θα είναι αναπόφευκτη και οικειοθελής.
Κάποιοι ίσως νομίζουν ότι με αυτόν τον τρόπο θα ανατρέψουν το παγκόσμιο οικονομικό status quo. Αυταπατώνται. Το μόνο που θα ανατρέψουν καθολικά και καθοριστικά είναι το βιοτικό επίπεδο των Ελλήνων και την προσπάθειά τους να παραμείνουν στο ευρωπαϊκό και διεθνές προσκήνιο. Θα γυρίσουμε εξήντα χρόνια πίσω, εάν γίνει αυτό!","ΙΩΑΝΝΗΣ ΣΤΟΥΡΝΑΡΑΣ",168
"13786"," Το έχετε κάνει ήδη!","ΖΩΗ ΚΩΝΣΤΑΝΤΟΠΟΥΛΟΥ",272
"13787"," Κυρία Κωνσταντοπούλου, εξήντα χρόνια πίσω!
Τυπώνοντας δραχμές, πολλοί νομίζουν ότι λύνεται αυτό το πρόβλημα. Αυταπατώνται. Δεν μπορείς, διότι δεν μπορείς όταν είσαι χρεοκοπημένος να πληρώσεις με δραχμές τις εισαγωγές βασικών αγαθών είτε αυτά είναι φάρμακα είτε καύσιμα είτε τρόφιμα. Επιπλέον, η εκτύπωση δραχμής σε μία χρεοκοπημένη οικονομία θα οδηγήσει σε υπερπληθωρισμό, σε δραματική υποτίμηση, σε χάος, σε μαφίες που θα λυμαίνονται τη χώρα.
Ερώτημα τέταρτο. Μπορούμε να καταργήσουμε το μνημόνιο και να πάρουμε τη δόση; 
Τα κοινοβούλια των ευρωπαϊκών χωρών ενέκριναν τα δάνεια προς τη χώρας μας κι αυτά τελικά θα το κρίνουν ξανά, υπό την προϋπόθεση ότι κι εμείς θα συμβάλλουμε στην αντιμετώπιση της κρίσης χρέους μέσω των μέτρων που λαμβάνουμε. Τα μέτρα που λαμβάνουμε είναι η δική μας συμβολή μαζί με τη συμβολή των ξένων και αποτυπώνονται στον υπό συζήτηση προϋπολογισμό με μειώσεις δαπανών και αυξήσεις εσόδων.
Τα μνημόνια όμως φυσικά και δεν είναι γραμμένα σε πέτρα. Αποτελούν δυναμικά κείμενα δεσμεύσεων, τα οποία επικαιροποιούνται κάθε τρεις μήνες, λαμβάνοντας υπ’ όψιν την πορεία της ελληνικής οικονομίας. Από την επομένη της οριστικοποίησής τους με την έναρξη εφαρμογής τους αρχίζει και μία διαδικασία ενδελεχούς παρακολούθησης των επιδράσεών τους στην ελληνική οικονομία.
Κάποιοι υποστηρίζουν ότι μπορούν να κάνουν καλύτερα αυτή τη διαπραγμάτευση απ’ ό,τι την κάναμε εμείς. Πιθανόν. Επιτρέψτε, όμως να σας πω –απ’ ό,τι άκουσα εδώ μέχρι σήμερα- ότι το πιο πιθανόν είναι ότι αν οι κύριοι αυτοί κάνουν τη διαπραγμάτευση, θα καταλήξουν στην άμεση διακοπή της, στη διακοπή των δόσεων, στην άμεση χρεοκοπία και στη δυστυχία του ελληνικού λαού.
Ερώτημα πέμπτο. Είναι βιώσιμο το ελληνικό χρέος; 
Το χρέος της χώρας μας ήταν υψηλό για τα ευρωπαϊκά δεδομένα πριν από το ξέσπασμα της κρίσης. Λόγω της παρατεταμένης ύφεσης και παρά το πρόγραμμα δημοσιονομικής πολιτικής, κινείται ακόμα σε υψηλά επίπεδα. Έχει τεθεί ο στόχος από την Ευρωζώνη και από το Διεθνές Νομισματικό Ταμείο ότι για να καταστεί βιώσιμο το χρέος το 2020 δεν πρέπει να ξεπερνάει το 120% του ΑΕΠ. Κατά την άποψή μου αυτό είναι εφικτό. Χρειάζεται κυρίως υψηλούς ρυθμούς οικονομικής ανάπτυξης, δηλαδή ο παρονομαστής να είναι μεγάλος, διότι μιλάμε για λόγο χρέους προς ΑΕΠ.
Χρειάζεται, βέβαια, ένα σύνθετο μείγμα πολιτικής. Πρώτα απ’ όλα, πρέπει να επιδιώξει υψηλούς ρυθμούς οικονομικής ανάπτυξης δεύτερον, επαρκή έσοδα από ιδιωτικοποιήσεις -δεν είναι πολύ ευχάριστο να ακούμε τον Αρχηγό της Αξιωματικής Αντιπολίτευσης να μιλάει για πλιάτσικο σε ξένες εφημερίδες. Και τρίτον, τοκοχρεολύσια που να εξυπηρετούνται από τα πρωτογενή πλεονάσματα. Αυτές οι τρεις, είναι συνθήκες επαρκείς για να μπορούμε το ελληνικό χρέος να το κάνουμε βιώσιμο το 2020.
Ο στόχος αυτός κρίνεται από πολλούς ως ανέφικτος. Και μάλιστα προτείνουμε, όπως ακούσαμε εδώ, τη μονομερή διαγραφή του ως τρόπο αντιμετώπισής του. Το τι σημαίνει αυτό το ανέλυσα ήδη, δεν χρειάζεται να το ξαναπώ, κυρίως όμως σημαίνει δραματική υποβάθμιση του βιοτικού επιπέδου του λαού. Θα το πω δύο φορές για να το ακούσει ο κόσμος. Σημαίνει δραματική υποβάθμιση του βιοτικού επιπέδου του ελληνικού λαού!
Το αν η επιτάχυνση της διαδικασίας ενοποίησης της Ευρωπαϊκής Ένωσης σε επίπεδο δημοσιονομικό και τραπεζικό θα συμβάλει θετικά στην προσπάθεια επίτευξης της βιωσιμότητας του ελληνικού χρέους, προϋποθέτει ότι θα είμαστε ακόμα μέλη αυτής της διαδικασίας. Για το λόγο αυτό, η Κυβέρνησή μας καταβάλλει κάθε δυνατή προσπάθεια να τηρήσει τις δεσμεύσεις της απέναντι στους εταίρους της και να υλοποιήσει τους στόχους που προβλέπει το πρόγραμμα δημοσιονομικής εξυγίανσης της χώρας.
Κυρίες και κύριοι Βουλευτές, η Κυβέρνηση εθνικής ευθύνης με τη στήριξη και των τριών κομμάτων, δίνει ένα, πράγματι, δύσκολο αγώνα για να αποκαταστήσει την αξιοπιστία μας, που αποτελεί και το μεγαλύτερο διαπραγματευτικό μας όπλο. Δρομολογούνται σήμερα πολύ σημαντικές αποφάσεις για το μέλλον όχι μόνο του κοινού ευρωπαϊκού νομίσματος αλλά και ολόκληρης της Ευρωπαϊκής Ένωσης. 
Η εβδομάδα ξεκινάει με μία σημαντική συνεδρίαση αύριο στο Eurogroup. Σε αυτήν την εκπροσώπηση της χώρας δεν θα είμαι μόνος. Θα φέρω μαζί μου την εκπλήρωση των δεσμεύσεων της χώρας, τα πολύ δύσκολα μέτρα που ψήφισε την Τετάρτη η ελληνική Βουλή και με τη θετική σας ψήφο απόψε, θα έχω μαζί μου και τον πιο σημαντικό νόμο για το 2013, τον προϋπολογισμό του κράτους. 
Αυτή η εθνική προσπάθεια αναγνωρίζεται απ’ όλους. Ο δε επικεφαλής του Eurogroup ο κ. Γιούνκερ έδωσε προχθές τα εύσημα στη χώρα μας για τις αποφάσεις που έχουμε λάβει. Πλέον κανείς δεν μπορεί να λέει ότι η Ελλάδα πρέπει να τηρήσει τις δεσμεύσεις της. Τις τηρούμε και με το παραπάνω.
Στην οικονομία, οι διάφορες φήμες μπορούν να επηρεάσουν θετικά ή αρνητικά τις προσδοκίες, άλλοτε με λιγότερο κόστος και άλλοτε με πολύ μεγάλο. Θα ήθελα να ζητήσω από όλα τα κόμματα κι από όλους όσους τοποθετούνται με δημόσιες δηλώσεις να επιδείξουν αυτοσυγκράτηση και αίσθημα ευθύνης.
Ως Υπουργός Οικονομικών που τιμήθηκα και κλήθηκα να υπηρετήσω σ’ αυτήν τη δύσκολη στιγμή τη χώρα, έπρεπε να λάβω υπ’ όψιν μου τρεις συνιστώσες κατά τη διαπραγμάτευση.
Πρώτον, τις καλές συμβουλές των τριών πολιτικών Αρχηγών, της Νέας Δημοκρατίας, του ΠΑΣΟΚ και της ΔΗΜΑΡ, οι οποίοι αντανακλούν τις πλειοψηφούσες κοινωνικές δυνάμεις σ’ αυτόν τον τόπο.
Δεύτερον, τις διαπραγματεύσεις με την τρόικα.
Τρίτον, τη συνείδησή μου ως Υπουργού Οικονομικών.
Πιστεύω ότι δούλεψα σκληρά. Θα δείξει αν πέτυχα ή όχι. Από τη θέση του Έλληνα Υπουργού Οικονομικών, με συνείδηση των λόγων μου απέναντι σε όλους τους πολίτες που μας ακούνε αυτήν τη στιγμή, θα ήθελα να διαβεβαιώσω με τον πιο επίσημο και κατηγορηματικό τρόπο ότι η δόση θα εκταμιευτεί και το πρόγραμμα οικονομικής στήριξης της χώρας θα συνεχιστεί με τους καλύτερους δυνατούς όρους που θα ανταποκρίνονται στις ανάγκες της εθνικής μας οικονομίας.
Κυρίες και κύριοι Βουλευτές, σας ευχαριστώ για τη στήριξη και την εμπιστοσύνη σας και σας καλώ να εγκρίνετε τον προϋπολογισμό του έτους 2013. 
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΙΩΑΝΝΗΣ ΣΤΟΥΡΝΑΡΑΣ",168
"13788"," Ο κ. Μιχαλάκης έχει το λόγο. Απών.
Ο κ. Παναγιώτης Μελάς έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13789"," Κύριε Πρόεδρε, κυρίες και κύριοι συνάδελφοι. Συζητάμε τον προϋπολογισμό του 2013. Αυτό που θέλω να τονίσω από την αρχή, είναι ότι η υλοποίηση αυτού του προϋπολογισμού που ταυτίζεται με την υλοποίηση των μνημονίων θα οδηγήσει σε ακόμη μεγαλύτερη εξόντωση, σε ακόμη μεγαλύτερη εξαθλίωση τον ελληνικό λαό.
Το έχω πει και άλλη φορά, το να κόβονται μισθοί και συντάξεις, να επιβάλλονται φόροι και χαράτσια, είναι το ευκολότερο αλλά και το χειρότερο για τον ελληνικό λαό. Δυστυχώς, δεν έχετε αγγίξει, κύριοι της Κυβέρνησης, καμμία άλλη πηγή χρημάτων. Δεν έχετε αγγίξει τους μεγαλοφοροφυγάδες, τις πλουτοπαραγωγικές πηγές, δεν έχετε αγγίξει τη λίστα Λαγκάρντ, αυτούς που μετέφεραν μαύρο χρήμα στο εξωτερικό. Αν είχαν ελεγχθεί και φορολογηθεί οι άνθρωποι αυτοί, δεν θα είχε οδηγηθεί η Ελλάδα σε αυτήν την κατάσταση. 
Κι ερωτώ, δεν ευθύνεται κανείς; Δυστυχώς, δεν λέγεται η αλήθεια στον ελληνικό λαό και γι’ αυτό το θέμα και για πολλά άλλα. Σήμερα, όμως, επιβάλλεται να λέγεται η αλήθεια. Επιβάλλεται οι υποσχέσεις των κυβερνώντων να υλοποιούνται με πράξεις για το καλό των πολιτών και όχι να εξυπηρετούνται τα συμφέροντα και οι σκοπιμότητες. 
Ο κύριος Πρωθυπουργός στο τέλος του Μαΐου είχε καταθέσει δεκαοκτώ προτάσεις και μεταξύ άλλων υποσχόταν αποκατάσταση των πολύ χαμηλών συντάξεων και των πολυτεκνικών επιδομάτων, σταδιακή άνοδο του αφορολόγητου και πολλά άλλα. Τίποτα απ’ όλα αυτά δεν υλοποιήθηκε, τίποτα δεν συμπεριλαμβάνεται στον προϋπολογισμό. 
Προχθές πάλι, μιλώντας από το Βήμα αυτό για το τρίτο μνημόνιο, είπε ότι δεν θα ληφθούν άλλα επώδυνα μέτρα. Αλήθεια, ειλικρινά το λέω, ποιος το πιστεύει αυτό; Είμαι βέβαιος ότι σε πολύ σύντομο χρονικό διάστημα θα ληφθούν και άλλα μέτρα σε βάρος του ελληνικού λαού. Και αυτό, διότι η οικονομική πολιτική που ακολουθεί η Κυβέρνηση ευθυγραμμίζεται με τις έξωθεν εντολές και είναι καταδικασμένη σε αποτυχία. 
Επίσης, είπε ο κύριος Πρωθυπουργός ότι θα έχουμε ανάπτυξη. Εγώ το τονίζω και το λέω, μακάρι να έχουμε ανάπτυξη. Και το λέω αυτό, γιατί βάζω πάνω απ’ όλα τον ελληνικό λαό. Να έχουμε ανάπτυξη σε σύντομο χρονικό διάστημα. Όμως, πώς θα έρθει η ανάπτυξη; Μήπως υπάρχουν μαγικά κουμπιά που θα τα πατήσετε και θα δημιουργήσετε ανάπτυξη; Μαγικά κουμπιά δεν υπάρχουν και η κοινή λογική λέει ότι με τα μέτρα που θα εφαρμοστούν, θα οδηγηθούμε σε μεγαλύτερη ύφεση. Με τα μέτρα που έχουν ληφθεί μέχρι σήμερα, η ανεργία έχει φτάσει στο 25% με ενάμισι εκατομμύριο περίπου ανέργους. Οι άνεργοι αυξάνονται κατά χίλιους την ημέρα και εκτιμάται ότι το 2013 η ανεργία θα φτάσει περίπου το 30%.
Συγχρόνως, πάτε να ξεπουλήσετε τη δημόσια περιουσία και τις πλουτοπαραγωγικές πηγές. Άλλο αποκρατικοποίηση και άλλο ξεπούλημα της δημόσιας περιουσίας. Είναι δυνατόν να πωλείται παραδείγματος χάριν ο ΟΠΑΠ 450 περίπου εκατομμύρια ευρώ, όταν αυτό είναι το ετήσιο κέρδος του; Θα έπρεπε να πουληθεί τουλάχιστον 3, 4 δισεκατομμύρια ευρώ. Ερωτώ, μήπως με την τακτική αυτή εξυπηρετούνται συμφέροντα και σκοπιμότητες εις βάρος του ελληνικού  λαού; 
Επίσης, συνεχώς τρομοκρατεί η Κυβέρνηση τον ελληνικό λαό, ότι εάν δεν πάρουμε το δάνειο δεν θα πληρωθούν μισθοί και συντάξεις. Αυτό είναι ένα μεγάλο ψέμα, διότι τα 31,5 δισεκατομμύρια ευρώ, που θα πάρουμε, δεν θα πάνε σε μισθούς και συντάξεις. Τα 25 δισεκατομμύρια θα πάνε σε τράπεζες και τα υπόλοιπα σε ομόλογα, τοκογλυφικά επιτόκια κ.λπ., εφόσον φυσικά τα καταβάλλουν οι δανειστές μας, διότι αρχίζουν να προβάλλουν προσκόμματα. 
Με τις περικοπές που γίνονται εξοντώνονται όλοι οι Έλληνες. Όλοι οι ένστολοι οι οποίοι πολλές φορές εργάζονται κάτω από δύσκολες, αντίξοες και επικίνδυνες συνθήκες, υφίστανται μεγάλες περικοπές. Πώς θα μπορέσουν με τις περικοπές αυτές να εκτελέσουν το καθήκον τους για την προστασία των πολιτών, με τον ίδιο ζήλο, όταν δεν μπορούν να συντηρήσουν τον εαυτό τους και την οικογένειά τους; Το ίδιο χτύπημα υφίστανται και όλοι οι άλλοι εργαζόμενοι, εκπαιδευτικοί, ιατροί, δικαστικοί και γενικά οι εργαζόμενοι στο δημόσιο και ιδιωτικό τομέα. 
Πέραν της μείωσης των μισθών και των συντάξεων έρχεται και μεγάλη φορολόγηση. Αυτό είναι το θλιβερό αποτέλεσμα της υλοποίησης του μνημονίου. Μεγάλο πλήγμα υφίστανται και οι πολύτεκνοι. Κόβονται επιδόματα και καταργείται το αφορολόγητο για τα παιδιά. Επίσης, ελαττώνονται επιδόματα σε άτομα με ειδικές ανάγκες και πολλά άλλα βοηθήματα σε ευαίσθητες κοινωνικές ομάδες που τα έχουν απόλυτη ανάγκη. Γι’ αυτό μιλάω για εξαθλίωση του λαού.
Έρχομαι τώρα στον ευαίσθητο τομέα της υγείας. Οι παρεχόμενες υπηρεσίες υγείας πρωτοβάθμιας και δευτεροβάθμιας περίθαλψης έχουν υποβαθμιστεί πάρα πολύ, κάτι που δεν έπρεπε να έχει συμβεί. Όλοι οι εργαζόμενοι, ιατροί, νοσηλευτικό και λοιπό προσωπικό, έχουν υποστεί μεγάλη μείωση στο μισθό τους. Οι ασθενείς, μισθωτοί και συνταξιούχοι, αναγκάζονται να βάζουν βαθιά το χέρι στην τσέπη για την ιατροφαρμακευτική τους περίθαλψη για να πληρώσουν ιατρούς, εξετάσεις, φάρμακα αλλά ακόμη και τα τηλεφωνήματα όταν η τσέπη τους είναι άδεια.
Όλα τα νοσοκομεία υπολειτουργούν είτε λόγω έλλειψης προσωπικού είτε λόγω έλλειψης αναλώσιμων υλικών. Τα ίδια και ακόμη χειρότερα ισχύουν και για τα κέντρα υγείας. Μιλάνε για συνένωση νοσοκομείων και για μετατροπή των κέντρων υγείας σε αγροτικά ιατρεία, προκειμένου να ελαττωθεί η κρατική σπατάλη, όταν αυτό θα φέρει ακόμη μεγαλύτερη ταλαιπωρία, ακόμη μεγαλύτερη εξαθλίωση στους ασθενείς, με δυσάρεστα αποτελέσματα. 
Την ίδια ώρα που αποφασίζονται αυτά, εξακολουθείτε να κατασπαταλάτε δημόσιο χρήμα στο χώρο της υγείας. Κατασπαταλώνται αρκετά εκατομμύρια ευρώ λόγω της μη σωστής λειτουργίας των μικροβιολογικών εργαστηρίων του πρώην ΙΚΑ και σήμερα ΕΟΠΥΥ και αυτό πιστεύω ότι γίνεται για λόγους σκοπιμότητας και εξυπηρέτησης συμφερόντων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Κλείνοντας θέλω να τονίσω ότι δεν επιτρέπεται η Ελλάδα να σκύβει το κεφάλι στην τρόικα και το ΔΝΤ και να εφαρμόζει αυτήν την οικονομική πολιτική που εξοντώνει τον ελληνικό λαό. Τέτοια πολιτική δεν αντέχει άλλο ο ελληνικός λαός. Γι’ αυτό την καταψηφίζω. Την καταψηφίζω για το καλό του ελληνικού λαού. 
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)","ΠΑΝΑΓΙΩΤΗΣ ΜΕΛΑΣ",316
"13790"," Η κ. Γκερέκου έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13791"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, τέσσερις μήνες πριν το εγχείρημα της συγκυβέρνησης δημιουργήθηκε μία ελπίδα ότι θα υπάρξει η απαιτούμενη συναίνεση για το πώς πρέπει να προχωρήσει η χώρα στον πολύ δύσκολο δρόμο που έχει μπροστά της, συνθετικά, αποφασιστικά, δυναμικά.
Η συναίνεση αυτή αποτυπώθηκε και οικοδομήθηκε σε συγκεκριμένες δεσμεύσεις. Να γίνουν πράξη αναγκαίες διαρθρωτικές αλλαγές. Να υπάρξει πιο δίκαιη κατανομή των βαρών, να προστατευτούν τα χαμηλά εισοδήματα, να αναθεωρηθούν όροι της δανειακής σύμβασης χωρίς να αμφισβητηθεί η ευρωπαϊκή πορεία της χώρας, η ανάγκη να μηδενιστεί το έλλειμμα. Να παραχθεί πλούτος από την ίδια τη χώρα.
Τέσσερις μήνες μετά, αυτές οι προγραμματικές δεσμεύσεις μοιάζουν να έχουν τεθεί στο περιθώριο. Αυτό μαρτυρά τουλάχιστον η διαδικασία διαμόρφωσης και η σύνθεση των μέτρων που ψηφίστηκαν την προηγούμενη εβδομάδα. Η δικαιότερη κατανομή των βαρών παραμένει ζητούμενο. Η διαπραγμάτευση κατέληξε σε διευθέτηση απαιτήσεων της τρόικας. Έχουμε δηλαδή μία τρόικα που διαπιστώνει την κατάσταση, ορίζει το πρόβλημα και δίνει, αν δεν επιβάλλει, τη λύση. 
Μεταρρυθμίσεις που έπρεπε να έχουν ξεκινήσει πολύ νωρίτερα, συμφωνούνται αλλά είτε δεν γίνονται πράξη είτε προχωρούν ασθμαίνοντας. Άλλες μεταρρυθμίσεις εισάγονται με τρόπο μεσοβέζικο και διφορούμενο και άτολμο, ως αποτέλεσμα συμβιβασμών με ομάδες που πιέζουν να μην αλλάξει τίποτε. 
Παρεμβάσεις χαμηλού ή μηδενικού κόστους μένουν στα συρτάρια. Γιατί; Όπως διαπιστώνεται στο κείμενο του προϋπολογισμού, ακόμη εξαγγέλλονται θεσμικά πλαίσια για τον εναλλακτικό και τον πράσινο τουρισμό. Ακόμη επεξεργαζόμαστε οργανωτικές παρεμβάσεις για τον περιορισμό της γραφειοκρατίας στη διαχείριση του ΕΣΠΑ. Και ο κατάλογος, βέβαια, συνεχίζεται.
Οι αλλαγές δεν προχωράνε. Οι αλλαγές δεν προχωράνε, γιατί ακόμη δεν τις αντιλαμβανόμαστε ως μέρος ενός εθνικού σχεδίου ανασυγκρότησης που πρέπει, ούτως ή άλλως, να εφαρμόσουμε, παρά μόνο ως υποχρέωση που μας επιβάλλεται.
Και όμως, κυρίες και κύριοι συνάδελφοι, αυτή η ελπίδα που γέννησε η Κυβέρνηση συνεργασίας τον περασμένο Ιούνιο, πρέπει να παραμείνει ζωντανή. Ωστόσο, για να το πετύχουμε αυτό, θα πρέπει να έχουμε κατά νου ότι η τυπική χρεοκοπία δεν θα έρθει μόνο από τη μη αναγκαία εκταμίευση των δόσεων. Χρειάζεται να δώσουμε τη μάχη και στο ψυχολογικό μέτωπο. Αυτή είναι η μάχη της αξιοπιστίας.
Όσο αναγκαίο είναι να τηρήσουμε τις δεσμεύσεις μας προς τους εταίρους μας, άλλο τόσο αναγκαίο είναι να είμαστε συνεπείς και αξιόπιστοι απέναντι σε εκείνους που μας έστειλαν σε αυτήν εδώ την Αίθουσα.
Για το λόγο αυτό σε ό,τι με αφορά, θέλω να παραμείνω συνεπής στις προγραμματικές δεσμεύσεις της τρικομματικής Κυβέρνησης. Αυτή θέλω να είναι η πολιτική μου πυξίδα και όχι η ισοπεδωτική άρνηση, απόρριψη κάθε αλλαγής και ανέξοδες υποσχέσεις που τη συνοδεύουν.
Για το λόγο αυτό, ζητάω από την Κυβέρνηση να αναθεωρήσει τις προτεραιότητές της, να κάνει κτήμα τις αλλαγές που πρέπει να προχωρήσουν προς όφελος των πολλών, την καλύτερη απόδοση των κοινωνικών μεταβιβάσεων, ώστε να κατευθύνονται σε αυτούς που, πράγματι, τις έχουν ανάγκη, την ουσιαστική αναδιοργάνωση της Δημόσιας Διοίκησης, την αξιοποίηση της δημόσιας περιουσίας κατά τρόπο που να διασφαλίζει πρώτα απ’ όλα, τη διάχυση των οφελών της προς την κοινωνία, την ορθή στήριξη της υγιούς επιχειρηματικότητας κυρίως για τη ραχοκοκαλιά της οικονομίας μας, που είναι οι μικρές και μεσαίες επιχειρήσεις.
Εάν η Κυβέρνηση σπαταλήσει και άλλο χρόνο –που δεν υπάρχει- θα εξακολουθεί να τρέχει κάθε φορά πίσω από τις πιέσεις της τρόικας. Και στον επόμενο προϋπολογισμό θα συζητάμε πάλι για επώδυνες περικοπές και ευχολόγιο μεταρρυθμίσεων.
Ζητάω από το ΠΑΣΟΚ να αναλάβει πιο αποφασιστικό, πιο ουσιαστικό ρόλο στη διαμόρφωση της κυβερνητικής πολιτικής. Η πρόταση του Προέδρου και της Κοινοβουλευτικής Ομάδας του ΠΑΣΟΚ για εθνική ομάδα διαπραγμάτευσης, για έξοδο από την κρίση, παραμένει επίκαιρη. Ωστόσο, η πρόταση αυτή προϋποθέτει ότι θα χαραχτεί μία υπερασπιστική γραμμή που θα αναδεικνύει τη συνυπευθυνότητα των χωρών-πιστωτών και των ευρωπαϊκών θεσμών στη χρεοκοπία μας. Και αυτό, όχι για να αποφύγουμε αυτά που πρέπει να γίνουν αλλά για να αποδώσει ουσιαστικά η επώδυνη προσπάθεια της χώρας μας. 
Εάν, κυρίες και κύριοι συνάδελφοι, πιστέψουμε οι ίδιοι στις αλλαγές και πείσουμε ότι μπορούμε να τις διαμορφώσουμε, τότε μπορούμε να ελπίζουμε ότι η απαξίωση της πολιτικής και του κοινοβουλευτισμού είναι μία υπόθεση αναστρέψιμη. 
Η κοινωνία συχνά μας ζητάει να κολακεύσουμε τις ψευδαισθήσεις που εμείς, κατά ένα τρόπο, τις δημιουργούμε σε αυτήν, κόντρα όμως στα πραγματικά της συμφέροντα. Πρέπει να αποφύγουμε τον πειρασμό αυτό. Από την άλλη, όμως, δεν μπορούμε να αποξενωθούμε από τις πραγματικές ανάγκες.
Είναι πρωταρχικό μας καθήκον –τουλάχιστον όπως εγώ το αντιλαμβάνομαι- από τη μία, να προσπαθήσουμε να βελτιώσουμε τη ζωή των συμπολιτών μας, και από την άλλη, να μην υποθηκεύσουμε για άλλη μία φορά το μέλλον των επόμενων γενιών. Αυτή είναι η πιο δύσκολη εξίσωση που πρέπει, όμως, να λύσουμε. Και μπορούμε να τη λύσουμε αυτήν την εξίσωση, αρκεί να μας δοθούν τα δεδομένα ξεκάθαρα. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΓΓΕΛΙΚΗ ΓΚΕΡΕΚΟΥ",109
"13792"," Και εμείς ευχαριστούμε.
Το λόγο έχει ο Πρόεδρος της Κοινοβουλευτικής Ομάδας της Νέας Δημοκρατίας και Πρωθυπουργός κ. Αντώνης Σαμαράς. 
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα) 
ΑΝΤΩΝΗΣ Κ. ΣΑΜΑΡΑΣ (Πρόεδρος της Κυβέρνησης): Θα ήθελα να πω δύο λόγια για τον αγαπητό μου κ. Τσίπρα. 
Δεν είστε το αύριο, κύριε Τσίπρα. Δεν είστε ούτε το σήμερα, ούτε το χθες. Είστε τα υπολείμματα της οπισθοδρόμησης και των συντεχνιών που καταρρέουν, κύριε Τσίπρα. 
(Χειρoκροτήματα από την πτέρυγα της Νέας Δημοκρατίας)
 Η ελληνική κοινωνία δεν σας γεννάει. Δικαιολογημένα την τρομάζετε και σας αποβάλλει η ελληνική κοινωνία, κύριε Τσίπρα. Και όποιος δεν συμφωνεί μαζί σας δεν είναι ούτε καλός, ούτε κακός κατ’ ανάγκη μαθητής. Είναι απλά υπεύθυνος πολιτικός.
Λυπάμαι για τον τρόπο με τον οποίο σήμερα αξιοποιήσατε αυτόν το χρόνο στη Βουλή σε τέτοια κρίσιμη στιγμή. Δεν φέρατε άνεμο αλλαγής. Φέρατε παλαιοκομματισμό από ένα κόμμα ασύντακτο, γεμάτο διαιρέσεις, χωρίς κανένα πρόγραμμα, χωρίς καμμία απολύτως λύση. Αλλαγή και μπουλούκ ασκέρ δεν πηγαίνουν μαζί.
Μας ανακοίνωσε ο κ. Τσίπρας απόψε τη μεγάλη λύση, που όλοι περιμέναμε κάτι το νέο. Ανέμενα ότι θα έδινε τη μεγάλη οικονομική λύση για το πρόβλημα της χώρας. Τι μας ανακοίνωσε; Μας ανακοίνωσε ότι απλά βρήκε τη λύση. Θα καταργήσει ό,τι έχει ψηφίσει αυτή η Βουλή. Αυτό είναι, πραγματικά, κάτι το καταπληκτικό.
Θα πρέπει, κύριε Τσίπρα, πραγματικά να βγείτε από το κουτάκι με τα στερεότυπα και τις ιδεοληψίες σας. Ευτυχώς, που ο κόσμος σας άκουσε. Ευτυχώς, που κατάλαβε ο κόσμος ποιο είναι το πρόγραμμά σας. 
Θα το πω με δύο λόγια για όσους με ακούνε. Όποιος περνάει το κατώφλι του γραφείου σας είναι «Ναι σε όλα» και όταν έρχεστε εδώ, είναι «Όχι σε όλα». Το πρόγραμμα που έχετε διαλέξει είναι το πιο εύκολο που υπάρχει, κύριε Τσίπρα. 
(Χειρoκροτήματα από την πτέρυγα της Νέας Δημοκρατίας)
Για το λόγο αυτό θα σας μείνουν πολλές οι συνιστώσες. Θα σας μείνει, όμως και ο καημός. Συνισταμένη δεν θα αποκτήσετε ποτέ. 
(Χειρoκροτήματα από την πτέρυγα της Νέας Δημοκρατίας)
Για να μιλήσουμε, όμως, με τη σοβαρότητα που επιβάλλουν οι στιγμές, εγώ θα πω ξεκάθαρα ότι όλες αυτές οι πτέρυγες της Βουλής έχουν διαπράξει στο παρελθόν σφάλματα. Αυτό πρέπει ο καθένας μας να το δεχτεί. Ακόμη και η δική σας η παράταξη διέλυσε την ανταγωνιστικότητα της χώρας, υπονόμευσε την ίδια την ασφάλεια των πολιτών. Στην ομιλία σας δεν είπατε ούτε για τους πολίτες αλλά ούτε και για την οικονομική τους ανάπτυξη. Μισή κουβέντα, μισή πρόταση, μισή λύση δεν είπατε. 
Μεγάλη μας διαφορά, λοιπόν, είναι ότι εμείς δεχόμαστε ότι έχουν γίνει σφάλματα και ότι έχουμε κάνει και εμείς σφάλματα. Εμείς, όμως, έχουμε διδαχθεί απ’ αυτά τα σφάλματα και τα διορθώνουμε, ενώ εσείς παραμένετε να υπερασπίζεστε αυτά τα σφάλματα και εμμένετε αδιόρθωτος μέχρι τέλος. Αυτή είναι η διαφορά μας. Και είναι ουσιαστική η διαφορά αυτή. 
Πριν τέσσερις μόλις μέρες ψηφίσαμε την πιο σαρωτική μεταρρύθμιση που έχει ποτέ γίνει στην Ελλάδα. Εγώ θα ήθελα σήμερα να επισημάνω κυρίως τρία πράγματα: 
Πρώτον, οι θυσίες που περιέχονται στο πολυνομοσχέδιο που ψηφίσαμε και στον προϋπολογισμό που πρόκειται να ψηφίσουμε είναι και οι τελευταίες, εφόσον, βέβαια, εφαρμόσουμε όσα νομοθετήσαμε. Και αυτό είναι μέρος της συμφωνίας που υπογράφουμε για πρώτη φορά.
Δεύτερον, οι αδικίες που πρώτος εγώ δέχθηκα ότι έχουν γίνει, θα αρχίσουν να επανορθώνονται μόλις βγούμε από τα ελλείμματα. Και αυτό είναι μέρος, επίσης, της συμφωνίας που υπογράφουμε για πρώτη φορά. 
Τρίτον, τα χρήματα της δόσης των 31 δισεκατομμυρίων που πρόκειται να πάρουμε, θα έρθουν έγκαιρα. 
(Χειρoκροτήματα από την πτέρυγα της Νέας Δημοκρατίας)
Θα έρθουν, κύριε Τσίπρα, στο ακέραιο και με το παραπάνω. Γι’ αυτό το παραπάνω δουλεύω συνεχώς.
Κάποιοι εδώ μέσα αμφισβητούν, το εάν θα έρθουν. Εγώ δουλεύω για το παραπάνω. 
Μπορεί το λόμπι της δραχμής, που βλέπει να χάνει το στοίχημα, να δίνει τις τελευταίες μάχες τώρα, των οπισθοφυλακών αλλά η Ελλάδα έκανε αυτά τα οποία της ζητήθηκε να κάνει και αυτό ομολογείται από όλους και τώρα ήρθε η ώρα των δανειστών να κάνουν εκείνα που δεσμεύθηκαν και εκείνοι να κάνουν και θα τα κάνουν.
Μπορεί κάποιοι εκτός Ελλάδας να δυσφορούν. Μπορεί κάποιοι εντός Ελλάδας, σαν κι εσάς, να εύχονται να μην πάρουμε τα λεφτά και πραγματικά πρώτη φορά είδα σήμερα τέτοιο φανατισμό Αρχηγού ελληνικού κόμματος στο να μην πάρουν τα λεφτά οι Έλληνες, να έχουμε πρόβλημα στην οικονομία. Αυτό είναι πρωτόγνωρο, είναι πρωτόφαντο. 
Βιαστήκατε να χαρήκατε, γιατί θα σας πικράνουμε. Τα λεφτά θα τα πάρουμε κι ας προεξοφλείτε το αντίθετο. Εγώ δεν περιμένω, βέβαια, να ζητήσει κανένας συγγνώμη όταν θα τα πάρουμε, περιμένω, όμως, να καταλάβετε ότι το να δηλητηριάζετε τον ελληνικό λαό συνέχεια καλλιεργώντας την απελπισία, κερδοσκοπώντας στην απόγνωση, ευχόμενοι τα χειρότερα έχει και ένα όριο. 
Πραγματικά δεν κρύβω και την έκπληξη μου που βλέπω εκείνους που μέχρι χθες μας έλεγαν να φύγουμε από το δάνειο, να μην το πάρουμε ότι είναι κακό, να είναι οι ίδιοι που ανεβαίνουν σήμερα στα κεραμίδια, γιατί δεν έχει έρθει η δόση του δανείου ακόμα. Εμείς απαντάμε στην απόγνωση που καλλιεργούν με την ελπίδα που δημιουργούμε. Όλοι καταλαβαίνουμε ότι η Ελλάδα, οι πολίτες, η οικονομία θα ανακουφιστούν όταν έρθει η επόμενη δόση, μόλις δοθεί το μήνυμα διεθνώς ότι η Ελλάδα βρίσκεται ξανά μέσα στους στόχους της και ότι έχει οριστικά αποτραπεί η επιστροφή στη δραχμή. Όλοι καταλαβαίνουν ότι η κατάσταση έχει αρχίσει και βελτιώνεται. Θα ανακεφαλοποιηθούν οι τράπεζες, θα επιστρέψουν κι άλλο οι καταθέσεις, θα υπάρξει ρευστότητα, ανάσες στην οικονομία. 
Βέβαια, δεν θα καταλαβαίνουν όλοι. Τις τελευταίες μέρες είδαμε, πραγματικά, πολλούς να στεναχωριούνται εδώ πέρα, μόνο που το πολύ της θλίψεως γεννά παραφροσύνη και άρχισαν εδώ μέσα να ευτελίζουν το Κοινοβούλιο, να το υποβιβάζουν σε συνέλευση φοιτητών της δεκαετίας του ’70, να απειλούν επενδυτές να μην έρθουν στην Ελλάδα, να απειλούν Βουλευτές με ειδικά δικαστήρια και με δολοφονίες και με λιντσάρισμα ακόμα.
(Χειρoκροτήματα από την πτέρυγα της Νέας Δημοκρατίας)
Τι ακριβώς, άραγε, προσπαθούν; Να μας τρομάξουν; Μα τον κόσμο τρομάζουν που καταλαβαίνει με τι επίπεδο αντιπολίτευσης έχει μπλέξει. 
Μέχρι τώρα τους ενοχλούσε πολύ που τους λέγαμε, όπως το είπε και η κ. Παπαρήγα, ότι ανήκουν στο λόμπι της δραχμής. Τις τελευταίες μέρες προσπαθούν να μας πείσουν ότι είναι κάτι ακόμη χειρότερο, ότι είναι το λόμπι της παράνοιας που ονειρεύεται εμφύλιους σπαραγμούς. Αυτά δεν μας προκαλούν φόβο, να το ξέρετε. Μόνο θλίψη μας προκαλούν, γιατί εμείς θέλουμε όλους τους συναδέλφους ενωμένους στην αναγέννηση αυτής της χώρας και είμαστε τώρα αναγκασμένοι να προχωρήσουμε αφήνοντας πίσω κάποιους που ονειρεύονται να οδηγήσουν την Ελλάδα στον όλεθρο.
Μπορεί να καταδημαγωγείτε με τον πόνο του ελληνικού λαού αλλά δεν θα καταφέρετε να ανακόψετε ούτε αυτήν τη μεταρρυθμιστική πορεία της χώρας και ούτε θα διχάσετε την κοινωνία και αυτό θα το καταλάβετε απόψε και με την ψηφοφορία.
Στο πολυνομοσχέδιο που ψηφίσαμε, κυρίες και κύριοι συνάδελφοι, περιέχονταν περικοπές και μεγάλες, πολύ μεγάλες μεταρρυθμιστικές τομές. Οι άδικες περικοπές, ιδιαίτερα εκείνες που αφορούν μισθούς, συντάξεις και ορισμένα κοινωνικά επιδόματα, όπως εξήγησα και προχθές, θα αποκατασταθούν μόλις βγούμε από τα ελλείμματα. Αλλά οι μεταρρυθμίσεις που περάσαμε είναι μόνιμες και θα δώσουν, πραγματικά, μεταρρυθμιστική δυναμική στην ελληνική οικονομία. 
(Χειρoκροτήματα από την πτέρυγα της Νέας Δημοκρατίας)
Ενώ με τον προϋπολογισμό του επόμενου έτους, του 2013, που ψηφίζουμε απόψε κάνουμε το πρώτο μεγάλο βήμα για να πιάσουμε τους στόχους μας και να αντιστρέψουμε την ελεύθερη πτώση, στην οποία έχει βρεθεί τα τελευταία χρόνια η οικονομία μας.
Η μεταρρύθμιση, βέβαια, πολλούς τους ενοχλεί ακριβώς επειδή ξέρουν ότι είναι μόνιμη και γι’ αυτό έχουν εξαπολύσει ένα όργιο δημαγωγίας. Θα σας δώσω ένα παράδειγμα. Τα ελληνικά νοσοκομεία μέχρι πρόσφατα αγόραζαν τα φίλτρα για τις μονάδες τεχνητού νεφρού 35 ευρώ το ένα. Την ίδια στιγμή στην Κύπρο και σε άλλες χώρες τα ίδια φίλτρα έκαναν 8 ευρώ το ένα. Και αυτό είναι μόνο ένα τυπικό παράδειγμα από χιλιάδες παρόμοια. Καταλαβαίνετε ότι ήταν ένα τεράστιο πάρτι που γινόταν σε όλα τα υλικά της δημόσιας υγείας. Αυτό πια κόβεται με το μαχαίρι. 
Ήδη υπάρχει μεγάλη εξοικονόμηση στις τιμές των φαρμάκων. Πόση; Η εξοικονόμηση είναι 420 εκατομμύρια για τα δημόσια νοσοκομεία σε ετήσια βάση, 170 εκατομμύρια για τα ασφαλιστικά ταμεία και άλλα 150 εκατομμύρια για την ιδιωτική δαπάνη σε φάρμακα. Άραγε, αυτή η μεταρρύθμιση δεν έπρεπε να γίνει; Δεν πρέπει να επιμείνουμε σε αυτή; Δεν πρέπει να προχωρήσει η μεταρρύθμιση σε όλα τα υλικά της δημόσιας υγείας περά από τα φάρμακα; Αυτό ακριβώς κάνουμε. Κι αυτό ακριβώς κάποιοι προσπαθούν να εμποδίσουν. 
Θα σας πω και κάτι ακόμα. Και εμείς περάσαμε στη θέση της Αντιπολίτευσης επί δύο περίπου χρόνια, και εμείς εκφράσαμε διαφωνίες, κάναμε την κριτική και ως προς το θέμα της ύφεσης, που λέγατε, δικαιωθήκαμε. Αλλά, προσέξτε, τις διαρθρωτικές αλλαγές τις οποίες πιστεύαμε και πιστεύουμε και τότε τις ψηφίσαμε όλες και τις περικοπές της δημόσιας σπατάλης και τις ψηφίσαμε όταν τις έφερνε τότε η Κυβέρνηση και τις προτείναμε και πριν τις φέρει η Κυβέρνηση.
(Χειρoκροτήματα από την πτέρυγα της Νέας Δημοκρατίας)
Και τις αποκρατικοποιήσεις τις προτείναμε και τις ψηφίζαμε. Και την αξιοποίηση της δημόσιας περιουσίας, το θυμάστε καλά ότι την είχαμε βάλει εμείς στη δημόσια συζήτηση. Τότε τα ψηφίζαμε και τώρα τα υλοποιούμε και τα πάμε πιο πέρα και έπρεπε να τα έχουμε κάνει χωρίς να μας το ζητήσει κανείς. Αν είχαν γίνει αυτά στην ώρα τους, δεν θα φτάναμε σήμερα στο σημείο να κόβουμε μισθούς και συντάξεις.
Αποδείξαμε, λοιπόν, κυρίες και κύριοι συνάδελφοι, τα προηγούμενα χρόνια ότι η αντιπολίτευση δε σημαίνει «όχι σε όλα» και κυρίως αντιπολίτευση δεν σημαίνει να υπονομεύουμε με κάθε τρόπο την αξιοπιστία της χώρας. Από την αρχή επιμέναμε σε τρία πράγματα. Να διατηρήσουμε την Ελλάδα μέσα στην Ευρώπη, να προχωρήσουν οι διαθρωτικές αλλαγές, η μείωση της σπατάλης και οι αποκρατικοποιήσεις, τις οποίες τόσο ανάγκη έχει η Ελλάδα να γίνουν και να συμπληρωθούν τα μέτρα λιτότητας με μέτρα, προϋποθέσεις και άμεσες προοπτικές ανάκαμψης, πρωτογενής τομέας, τουρισμός, πολιτισμός, ορυκτός πλούτος, ενέργεια, καινοτομία, ψηφιακός κόσμος. Γιατί χωρίς ανάκαμψη κανένα πρόγραμμα δεν μπορεί να δουλέψει.
Και από την πρώτη στιγμή λέγαμε, ακόμη κι αν διαφωνούσαμε, ότι θα σεβαστούμε -ναι, πράγματι το είπαμε- τις υπογραφές που βάζει η χώρα. Το κράτος έχει συνέχεια και οι Έλληνες έχουν φιλότιμο και το είχα πει, ναι. Ορθώς το είχα πει. Αυτά υποστηρίζαμε ως αντιπολίτευση, αυτά υλοποιούμε ως Κυβέρνηση και μάλιστα όχι μόνοι μας, όλοι μαζί, γιατί η χώρα ή θα βγει ενωμένη από την κρίση ή δεν θα βγει καθόλου. 
Κι εμείς δείχνουμε -αυτό προσπαθούμε- ότι μπορούμε να ενώσουμε τη χώρα, όταν άλλοι κάνουν ό,τι μπορούν για να τη διχάσουν. Αυτό τους ενδιαφέρει ίσως, το να τη διχάζουν. Αυτό ξέρουν να κάνουν ίσως, να τη διχάζουν. Δεν μπορούν να κυβερνήσουν βέβαια και το παραδέχονται μόνοι τους. Δεν έχουν προτάσεις και όταν κάνουν το λάθος να διατυπώσουν κάποια πρόταση, προκαλούν πανικό και συνήθως σπεύδουν να την μαζέψουν. Και δεν ξέρουν να πετυχαίνουν συγκλίσεις. 
Θα μου πείτε ότι μέσα στο κόμμα τους δεν έχουν ίδια γραμμή, θα ενώσουν ποτέ και τον κόσμο παραέξω; Ξέρετε, γι’ αυτό υπάρχει το Κοινοβούλιο, για να ελέγχεται η εξουσία, αλλά και για να επιτυγχάνονται ευρύτερες συγκλίσεις, όχι για να καταγγέλλει και να απειλεί ο ένας τον άλλον την ώρα που χάνεται η χώρα.
Μιλάνε για ασυνέπεια, να τους πω τι θα πει συνέπεια. Το αρχικό οικονομικό μείγμα που επιβλήθηκε στην Ελλάδα είχε ορισμένα, πράγματι, σοβαρά προβλήματα, μεγάλωνε το χρέος, επέβαλε υψηλά επιτόκια, δεν έδινε έμφαση στις διαρθρωτικές αλλαγές ούτε έμφαση στις αποκρατικοποιήσεις και στην αξιοποίηση της περιουσίας μας. Το αποτέλεσμα ποιο ήταν; Το ξέρουμε, προκλήθηκε δυσανάλογα μεγάλη ύφεση και βυθίστηκε η χώρα σε ένα φαύλο κύκλο, που οδήγησε σε παράλυση της οικονομίας. Είχαμε εκφράσει τη διαφωνία μας και εντός και εκτός Ελλάδος γι’ αυτήν την πολιτική. Τότε επικρίναμε το σφάλμα. Τώρα, όμως, το διορθώνουμε το σφάλμα και μάλιστα όλοι μαζί και αυτό κάνει τη μεγάλη διαφορά.
Με τη σύμβαση του περασμένου Μαρτίου μειώσαμε το συνολικό χρέος με το κούρεμα. Μειώθηκαν και τα επιτόκια που πληρώναμε και σήμερα, επιτέλους, δίνουμε έμφαση στον τομέα που πρέπει, στις διαρθρωτικές αλλαγές, αποκρατικοποιήσεις, αξιοποίηση της περιουσίας του δημοσίου και έτσι ανοίγει ο δρόμος για να γίνει βιώσιμο, που διερωτήθηκε προηγουμένως ο κ. Τσίπρας, το χρέος της χώρας, ώστε να επανέλθουμε στις αγορές και να απαλλαγούμε από όρους και από μνημόνια.
Και τώρα μάλιστα κάνουμε και το επόμενο βήμα. Επισπεύδουμε την ανάκαμψη της οικονομίας.
Στον προϋπολογισμό που καταθέτουμε η επίσημη πρόβλεψη είναι για ύφεση 4,2% και για μηδενικό πρωτογενές πλεόνασμα. Μικρότερη από τη φετινή ύφεση, αλλά πάντως ύφεση. Εμείς όμως σχεδιάζουμε να ξεπεράσουμε αυτούς τους στόχους. Πώς θα γίνει αυτό; Απλούστατα για πρώτη φορά την επόμενη χρονιά, τα λεφτά που θα βγουν από την οικονομία, λόγω της πρόσθετης λιτότητας, δηλαδή τα 9,4 δισεκατομμύρια, θα είναι λιγότερα από εκείνα που θα μπουν στην οικονομία, γύρω στα 15 δισεκατομμύρια ευρώ. Τα μισά απ’ αυτά θα είναι από την επιστροφή των ληξιπρόθεσμων οφειλών του δημοσίου σε ιδιώτες τα οποία θα δώσουν τη μεγάλη ανακούφιση. Ένα πρώτο σκέλος αυτής της ανακούφισης πιστεύω ότι θα δοθεί τους επόμενους μήνες. 
Έτσι προσπαθούμε η ύφεση να είναι μικρότερη απ’ αυτήν που προβλέπει ο ίδιος ο προϋπολογισμός και το δημοσιονομικό αποτέλεσμα να είναι καλύτερο. Όχι μηδενικό αλλά να υπάρξει πρωτογενές πλεόνασμα  το 2013. Μέχρι πρόσφατα η οικονομία παρέλυε από την αδυναμία του κράτους να πληρώνει τις οφειλές του και από την αδυναμία των τραπεζών να δίνουν ρευστότητα. Δεν  υπήρχαν ανάσες στην οικονομία. Καρκινοβατούσαν οι διαρθρωτικές αλλαγές και πηγαίναμε με βεβαιότητα στην έξοδο από το ευρώ, σ’ αυτό που λέγεται, αν θέλετε, δραχμοφοβία. 
Τώρα με την ανακεφαλαιοποίηση των τραπεζών θα φύγει η αβεβαιότητα, θα επιστρέψει η ρευστότητα, θα ξανανοίξουν οι κάνουλες του τραπεζικού δανεισμού. Και έτσι θα μπορέσει να γίνει και η ρύθμιση για τους δανειολήπτες και αυτό από μόνο του θα είναι ανάσα μεγάλη. Ακόμα θα μπορέσουν να πάρουν κεφάλαιο κίνησης οι μικρομεσαίες επιχειρήσεις. Θα ξεκινήσουν τα μεγάλα έργα. Όλα αυτά δεν μπορούσαν να γίνουν χωρίς την ανακεφαλαιοποίηση των τραπεζών. Και αυτό θα είναι πρόσθετη ανάσα. 
Ακόμα με την επιστροφή των  ληξιπρόθεσμων οφειλών του δημοσίου θα σωθούν χιλιάδες θέσεις εργασίας και θα δοθούν πρόσθετες ανάσες στην οικονομία. Θέλω να είναι ξεκάθαρο. Από αύριο εγώ προσωπικά γυρίζω κεφάλαιο. Δε θα περιμένω τις επενδύσεις. Θα τις κυνηγήσω τις επενδύσεις και μέσα στην Ελλάδα και στο εξωτερικό με οργάνωση και με κινητοποίηση της οικονομικής διπλωματίας.
            (Χειροκροτήματα από την πτέρυγα της Νέας Δημοκρατίας) 
Δεν χρειάζεται να ανακαλύψουμε την Αμερική. Αρκεί να δούμε το παράδειγμα της Ιρλανδίας ή άλλων χωρών που το έκαναν και πέτυχαν. Προτεραιότητά μας, λοιπόν, ολοκληρώνοντας τη μάχη για το δάνειο στην Ευρώπη να ξεκινήσουμε τη μάχη για την ανάκαμψη και την ανάπτυξη μέσα στην Ελλάδα. Και όλα αυτά σημαίνουν συνέπεια. 
Αυτά που επισημαίναμε ως προβλήματα τα λύνουμε σήμερα ένα-ένα. Δεν παίζουμε θέατρο εδώ μέσα, όπως ορισμένοι. Λύσεις αναζητούσαμε, λύσεις προωθούσαμε και τώρα λύσεις δίνουμε. Σφάλματα εντοπίζαμε και τώρα σφάλματα διορθώνουμε. Στήριξη σε ό,τι θετικό προσφέραμε και τώρα ό,τι στηρίξαμε το πάμε πολύ πιο πέρα. Την Ελλάδα μέσα στο ευρώ τη θέλαμε και αυτό το διασφαλίζουμε. Στην ανάκαμψη δίναμε την απόλυτη προτεραιότητα και αυτό κάνουμε σήμερα. Ενότητα υποσχόμασταν και ενότητα υπηρετούμε. Μεταρρυθμίσεις προωθούσαμε και μεταρρυθμίσεις υλοποιούμε. Την αξιοπιστία της χώρας μας υπερασπιζόμασταν και την αξιοπιστία της χώρας μας αποκαταστήσαμε. 
Τι απ’ όλα αυτά κάνει η σημερινή Αξιωματική Αντιπολίτευση; Τίποτα απολύτως. Ποιες προτάσεις διατύπωσε; Καμμία απολύτως. Στείρα άρνηση. Και βέβαια ακατάσχετη υποσχεσιολογία προς κάθε κατεύθυνση, όπως είπα. Χαϊδεύετε τα αυτιά ακόμα και προνομιούχων ομάδων. Εκμεταλλεύεστε τον ανθρώπινο πόνο και ταυτόχρονα απειλείτε τους πάντες. Δεν θέλετε να κυβερνήσετε. Άλλωστε το ξέρετε ότι δεν μπορείτε. Τα συνθήματά σας είναι δύο. Όχι σε όλα και γαία πυρί μιχθήτω. 
Κυρίες και κύριοι συνάδελφοι, όλες αυτές οι δημοσιονομικές προβλέψεις για το 2013 που σας είπα δεν είναι ευσεβείς πόθοι. Είναι σχεδιασμένα και καλά σχεδιασμένα βήματα. Για παράδειγμα, όλοι οι υπολογισμοί που έγιναν για την εκπόνηση αυτού του προϋπολογισμού στηρίζονται στα πιο συντηρητικά σενάρια και όχι στα πιο ευνοϊκά. 
Δεν λαμβάνουν, για παράδειγμα, υπ’ όψιν την επιστροφή των καταθέσεων που θα τροφοδοτήσει πρόσθετες δυνατότητες ρευστότητας στην αγορά. 
Δεν λαμβάνουν υπ’ όψιν ότι η οριστική απομάκρυνση της δραχμοφοβίας θα ενθαρρύνει επενδύσεις από το εξωτερικό και την επιστροφή καταθέσεων από το εξωτερικό. 
Και όλα αυτά, ασφαλώς θα δώσουν πρόσθετη ώθηση στην αγορά, θα φρενάρουν κι άλλο την ύφεση, θα ανακόψουν την ανεργία, θα δώσουν φορολογικά έσοδα στα δημόσια ταμεία και στα ασφαλιστικά ταμεία. 
Όλα αυτά δεν τα περιλαμβάνουμε επίσημα στον προϋπολογισμό που κατατίθεται απόψε. Συνήθως προϋπολογισμοί στηρίζονται στα πιο ευνοϊκά σενάρια και συνήθως γι’ αυτό κατά κανόνα διαψεύδονται. Η πραγματικότητα εμφανίζεται τελικά χειρότερη απ’ ό,τι προέβλεπαν εκ των προτέρων. 
Εμείς για πρώτη φορά κάνουμε το αντίθετο. Στηρίζουμε τον προϋπολογισμό σε πολύ συντηρητικά σενάρια και έτσι ξέρουμε ότι η πραγματικότητα θα εμφανίσει καλύτερα αποτελέσματα στο τέλος. Και έτσι η χώρα έχει πολύ μεγάλες πιθανότητες όχι μόνο να πιάσει τους στόχους της αλλά και να τους ξεπεράσει και να ενεργοποιήσει έτσι τη ρήτρα ανακούφισης κάποιων αδικιών, όπως εξήγησε νωρίτερα στην ομιλία του ο κ. Κουβέλης, ώστε να στηριχθεί ακόμα περισσότερο η ανάπτυξη και η κοινωνική συνοχή. 
Και κάτι τελευταίο εδώ. Αυτή η φιλοδοξία, να πάμε καλύτερα από τους στόχους, είναι κάτι που ήδη έχει αρχίσει και γίνεται τους προηγούμενους μήνες.  Βρισκόμαστε ήδη εντός στόχων.
Πιο συγκεκριμένα το πρωτογενές έλλειμμα του κρατικού προϋπολογισμού του πρώτο δεκάμηνο του έτους διαμορφώθηκε στα 1,2 δισεκατομμύρια ευρώ έναντι 5,9 δισεκατομμύρια ευρώ την αντίστοιχη περυσινή περίοδο. Αυτό λέγεται θεαματική πρόοδος. Ειδικά για το μήνα Οκτώβριο εμφανίστηκε πρωτογενές πλεόνασμα ύψους 900 εκατομμυρίων. Στο φετινό δεκάμηνο Ιανουαρίου-Οκτωβρίου το έλλειμμα του κρατικού προϋπολογισμού έπεσε στα 12,3 δισεκατομμύρια, από 21,1 δισεκατομμύρια πέρυσι το αντίστοιχο διάστημα. 
Επίσης, το πρώτο δεκάμηνο τα καθαρά έσοδα παρουσιάζουν αύξηση κατά 1,4% ενώ οι πρωτογενείς δαπάνες μείωση κατά 8,5% και το μήνα Οκτώβριο οι δαπάνες από το Πρόγραμμα Δημοσίων Επενδύσεων διπλασιάστηκαν σε σχέση με τον αντίστοιχο μήνα του Οκτωβρίου του 2011, πράγμα που δείχνει ότι αρχίζουν και ξεμπλοκάρουν παγωμένα κονδύλια για δημόσια έργα. 
Αυτό δεν είναι κάτι τυχαίο ή μεμονωμένο. Αντίθετα, υπάρχουν πολλαπλές ενδείξεις ότι έχουν αρχίσει να ξεπερνιούνται μακροχρόνια αδιέξοδα της ελληνικής οικονομίας. Για παράδειγμα, η απόδοση των ελληνικών ομολόγων έχει μειωθεί σημαντικά. Τα περιβόητα spreads έχουν υποχωρήσει, ενώ κατά την πρόσφατη έκδοση εξάμηνων εντόκων γραμματίων του ελληνικού δημοσίου το επιτόκιο 4,41 ήταν το χαμηλότερο που έχουμε επιτύχει από τις αρχές του 2010. Οι αγορές δηλαδή, αρχίζουν και βλέπουν ότι κάτι αλλάζει στη χώρα και θα έλεγα ότι αξιολογούν θετικά τις προοπτικές της ελληνικής οικονομίας. 
Αλλά και το πιο σημαντικό, η ανταγωνιστικότητα της ελληνικής οικονομίας, δείχνει σαφή σημεία βελτίωσης. Σας ανέφερα προχθές ότι η Ελλάδα ανέβηκε έντεκα θέσεις από πέρυσι στη διεθνή κατάταξη ανταγωνιστικότητας. Στη διεθνή κατάταξη των χωρών, σύμφωνα με το δείκτη επιχειρηματικού περιβάλλοντος η Ελλάδα βελτιώθηκε ακόμα περισσότερο: κατά είκοσι δύο θέσεις σε σχέση με πέρυσι. Και αυτά σημαίνουν ότι ανοίγει ο δρόμος για να υπάρξουν νέες θέσεις εργασίας και να ανακοπεί η ανεργία. Το ισοζύγιο τρεχουσών συναλλαγών βελτιώθηκε. Οι εξαγωγές αυξήθηκαν επιτυγχάνοντας τον Αύγουστο πλεόνασμα 1,6 δισεκατομμύρια ευρώ. Η αντιστροφή της τάσης δεν είναι κάτι πλέον, κυρίες και κύριοι συνάδελφοι, που το ευχόμαστε ή το υποθέτουμε. Είναι κάτι που ήδη έχει αρχίσει να συμβαίνει. 
Για να γίνουν όμως όλα αυτά πραγματικότητα χρειάζεται και κάτι ακόμα. Εμείς εδώ μέσα πρέπει  να μείνουμε στέρεοι, αποφασισμένοι και ενωμένοι. Πάρτε για παράδειγμα, αυτό που έγινε προχθές με τους εργαζόμενους στη Βουλή. Σας ρωτώ και μ’ αρέσει η ευθεία γραμμή: Είναι λογικό οι υπάλληλοι της Βουλής να παίρνουν εφάπαξ οκτώ φορές μεγαλύτερο απ’ αυτό των δημοσίων υπαλλήλων; 
Γι’ αυτό καθιερώθηκε η αυτονομία της Βουλής; Για να πληρώνει οκταπλάσιο εφάπαξ; Για να θωρακιστεί η δημοκρατία καθιερώθηκε. Και σε αυτό επιμένουμε. 
Φυσικά, δεν πρόκειται να παραβιαστεί το Σύνταγμα. Ασφαλέστατα το αυτοδιοίκητο της Βουλής είναι απολύτως σεβαστό. Το αυτοδιοίκητο, ναι. Και θα παραμείνει. Για σκεφτείτε, όμως: Και η δικαιοσύνη δεν έχει το αυτοδιοίκητο; Οι μισθοί, όμως, και οι συντάξεις των δικαστών καθορίζονται από την Κυβέρνηση.
Ασφαλώς οι δικαιολογημένες υπερωρίες των υπαλλήλων της Βουλής είναι απολύτως σεβαστές. Η Πολιτεία, όμως, κυρίες και κύριοι, θα αποφασίζει για τα οικονομικά τους.
Όλοι εκτιμούμε το έργο των υπαλλήλων της Βουλής, όπως εκτιμούμε και το έργο πολλών άλλων λειτουργών του δημοσίου, των στρατιωτικών, των αστυνομικών, των δικαστικών, των δασκάλων, των πανεπιστημιακών, των γιατρών, που όλοι τους υφίστανται περικοπές. 
Όταν, λοιπόν, η χώρα είναι βυθισμένη σε ελλείμματα και όταν γίνονται περικοπές σε όλους, πώς είναι δυνατόν κάποιοι να εξαιρούνται;
Και κάτι τελευταίο. Εδώ εκπροσωπούμε την κοινωνία, τις ροπές, τα συναισθήματα, τα συμφέροντα της κοινωνίας. Άρα, ας αναρωτηθούμε. Η κοινωνία τι λέει για όλα αυτά; Τι μας ζητάει; Να εξαιρέσουμε κάποιους -κάποιοι πρέπει να εξαιρεθούν όταν όλοι στενάζουν;- ή να μοιράσουμε τις θυσίες σε όλους, ώστε να βγούμε από την ανάγκη μία ώρα αρχύτερα, για να μπορέσουμε στη συνέχεια να αποκαταστήσουμε, όπως είπα, τις αδικίες και να θεμελιώσουμε, πραγματικά, δικαιώματα σε όλους; Αλλά δικαιώματα. Όχι σκανδαλώδη προνόμια.
Τώρα, βέβαια, κάποιοι μιλούν για επικηδείους και επιχαίρουν. Αυτό που τελειώνει –και δεν το καταλαβαίνουν- είναι οι ίδιοι –πολιτικά τελειώνει- και η νοοτροπία τους.
Εμείς στηρίζουμε την αστική, τη λαϊκή, τη δημοκρατική Ελλάδα.
(Χειροκροτήματα από την πτέρυγα της Νέας Δημοκρατίας)
Και βρισκόμαστε, πράγματι, στην αρχή μιας νέας επανάστασης. Μόνο που η δική μας πολιτική είναι η ενότητα. Ενώνουμε το λαό. 
Σήμερα κυβερνάμε τρία κόμματα με διαφορετικές αφετηρίες, διαφορετικές καταβολές, διαφορετική ιστορία -δύσκολο, αλλά πετυχημένο εγχείρημα- για το καλό του τόπου και της πατρίδας, ενώ εκείνοι αντιπροσωπεύουν δυνάμεις που δεν μονιάζουν, δεν μπορούν να μονιάσουν, δεν ελέγχονται καν. Γι’ αυτό υπάρχει εδώ μέσα πολλές φορές το γνωστό παραλήρημα.
Και αφού το έφερε ο λόγος για επαναστάσεις, μεγάλες επαναστάσεις στην Ελλάδα ήταν το μεταρρυθμιστικό εθνικό έργο ενός Χαρίλαου Τρικούπη, ενός Ελευθερίου Βενιζέλου, ενός Κωνσταντίνου Καραμανλή. 
Δεν είχαν συνιστώσες αυτοί, κύριε Τσίπρα. Είχαν όραμα. Δεν χάιδευαν τα αφτιά του πλήθους. Εξυπηρετούσαν το εθνικό συμφέρον.
(Χειροκροτήματα από την πτέρυγα της Νέας Δημοκρατίας)
Δεν διαφύλατταν προνόμια. Καταργούσαν τα προνόμια. Δεν έκλειναν τους δρόμους της πόλης. Άνοιγαν δρόμους για την Ελλάδα.
Και για να έρθουμε στο τώρα. Έχουμε την πιο προικισμένη νέα γενιά και δεν πρόκειται -όσο και να το θέλατε- να τη χαρίσουμε στην ξενιτιά. Γι’ αυτό χρειάζονται όχι κηρύγματα μισαλλοδοξίας, εμπρηστικά συνθήματα αλλά ανάπτυξη, επενδύσεις, θέσεις εργασίας, αποκρατικοποιήσεις.
Σήμερα, ως τις 5 το απόγευμα τερμάτιζαν στο Μαραθώνιο της Αθήνας όσοι δεν τα παρατάνε στα δύσκολα, αυτοί που έχουν δύναμη ψυχής, αυτοί που πιστεύουν, έχουν το όνειρο να κόψουν το νήμα. Έτσι είναι και η Ελλάδα μας σήμερα. Μία μεγάλη, δύσκολη προσπάθεια που μας ενώνει. Δεν μας διχάζει, όπως θέλουν μερικοί. Μιλούν για εθνική ανεξαρτησία και εθνική αξιοπρέπεια. Μπορεί να έχει ανεξαρτησία, κυριαρχία, αξιοπρέπεια μία χώρα όταν χρειάζεται κάθε τόσο δανεικά για να περνάει;
Για να ανακτήσουμε την αξιοπρέπεια και την ανεξαρτησία μας ως χώρα, πρέπει πρώτα να καλύπτουμε τις δαπάνες μας, να βγάλουμε τα περίφημα δημοσιονομικά πλεονάσματα. Αυτό προσπαθούμε. Και σας έχουμε απέναντι.
Επαίτες θέλετε τους Έλληνες στην Ευρώπη ή μήπως μας θέλετε απομονωμένους, εκτός Ευρώπης; Υπάρχει κάποιος ήρωας που θα μας σώσει; Κάποιος Τσάβες; Υπάρχει υποψηφιότητα ήρωα που θα μας σώσει; Διότι εμείς θέλουμε το λαό μας υπερήφανο, ανταγωνιστικό, μέσα στην Ευρώπη.
Διαμαρτύρονται κάποιοι για κινδυνολογία, ότι εμείς τάχα κινδυνολογούμε. Εμείς κινδυνολογούμε; Τα δικά τους λόγια τα ακούν; Δεν είναι επικίνδυνο να απειλεί κανείς όσους θέλουν να επενδύσουν στη χώρα; Δεν είναι επικίνδυνο να απειλεί κανείς τους Βουλευτές εδώ μέσα με ειδικά δικαστήρια, με δολοφονίες και με λιντσάρισμα; 
(Χειροκροτήματα από την πτέρυγα της Νέας Δημοκρατίας)
Έχετε συναίσθηση αυτών που έχετε πει τον τελευταίο καιρό στη Βουλή των Ελλήνων; Διότι αν έχετε συναίσθηση και τα λέτε, είστε εξαιρετικά επικίνδυνοι. Κι αν δεν έχετε και απλώς παραληρείτε, τότε είστε δύο φορές επικίνδυνοι. Και όλοι συμφωνούμε ότι όποιος επικαλείται ανύπαρκτους κινδύνους, είναι ή φοβικός ή κινδυνολόγος. Ισχύει, όμως, και το ακριβώς αντίστροφο. Όποιος αγνοεί υπαρκτούς κινδύνους, είναι αφελής ή επικίνδυνος.
Εδώ μέσα κάποιοι αγνοούν αληθινές απειλές, όχι απλούς κινδύνους. Μιλάω για τη δραχμή. Σας το είπαν οι σοσιαλιστές της Ευρώπης. Σας το είπαν οι «πράσινοι» της Ευρώπης. Ακόμα και οι φίλοι σας, σας το λένε ξεκάθαρα, ότι οδηγείτε την Ελλάδα εκτός ευρώ. Και αυτοί κινδυνολόγοι είναι; 
Και τώρα μας κατηγορούν ότι ήρθε αυτή η Κυβέρνηση και μέσα σε λίγες ημέρες πάει να αλλάξει τα πάντα. Μα ακριβώς.
Θυμίζω, λοιπόν, στους ειδικούς ότι ο Λένιν είχε πει το εξής:
(Θόρυβος από την πτέρυγα του ΣΥΡΙΖΑ-ΕΚΜ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13793"," Μετά το Στουρνάρα, εσείς.
ΑΝΤΩΝΗΣ Κ. ΣΑΜΑΡΑΣ (Πρόεδρος της Κυβέρνησης): Μην το δείχνετε ότι ενοχλείστε. Κρατηθείτε. Μην το δείχνετε.
(Χειροκροτήματα από την πτέρυγα της Νέας Δημοκρατίας)
(Θόρυβος από την πτέρυγα του ΣΥΡΙΖΑ-ΕΚΜ)
Τσιμπήσατε όλοι.
Κάποτε είχε πει ο Λένιν: «Περνάνε δεκαετίες…","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"13794"," Πείτε το απέξω.
ΑΝΤΩΝΗΣ Κ. ΣΑΜΑΡΑΣ (Πρόεδρος της Κυβέρνησης): …χωρίς να γίνεται τίποτα. Και ξαφνικά γίνονται τα πάντα μέσα σε λίγες ημέρες.»
Τέτοιες μέρες περνάμε, κύριε Τσίπρα! Σε λίγες ημέρες αλλάζουμε όσα δεν άλλαξαν επί δεκαετίες.
 (Χειροκροτήματα από την πτέρυγα της Νέας Δημοκρατίας)
Τα αλλάζουμε! Και τα αλλάζουμε στην πράξη!
 (Χειροκροτήματα από την πτέρυγα της Νέας Δημοκρατίας)
Κι εσάς σας έχουμε απέναντι.
(Θόρυβος από την πτέρυγα του ΣΥΡΙΖΑ-ΕΚΜ)
Γι’ αυτό σας είπα. Η επανάσταση που χρειάζεται η Ελλάδα είναι σήμερα αυτά τα τρία κόμματα. Και αυτό έχει ήδη αρχίσει. Εσείς βρείτε το μόνοι σας τι είστε. Επαναστάτες μόνο κατά φαντασία; Επαναστάτες χωρίς αιτία; Ή μήπως η επανάσταση ξεκίνησε χωρίς εσάς και προσπαθείτε να την εμποδίσετε;
(Χειροκροτήματα από την πτέρυγα της Νέας Δημοκρατίας)
(Θόρυβος από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, από τη σημερινή συζήτηση δεν αναδείχθηκαν μόνο οι διαφορετικές αντιλήψεις μεταξύ μας. Αναδείχθηκε και το ποιους εκπροσωπούμε εδώ μέσα. Ακούστε. Τρεις μεγάλες κατηγορίες έμειναν στην Ελλάδα ανεκπροσώπητες επί πολλά χρόνια. 
Πρώτα οι αγέννητοι, αυτοί στους οποίους ρίχναμε συνέχεια τα βάρη της δικής μας ψεύτικης ευμάρειας. Επί χρόνια τώρα η χώρα σκόρπαγε λεφτά που δεν είχε, που δεν έβγαζε, που δεν τα επένδυε. Τα δανειζόταν, τα κατανάλωνε και τα φόρτωνε στις επόμενες γενιές, σε εκείνους που ήταν ακόμη τότε αγέννητοι. Όμως, οι πριν από τριάντα πέντε χρόνια αγέννητοι, τώρα είναι παρόντες και φταίνε λιγότερο από όλους. Και, όμως, είναι εκείνοι οι οποίοι σήμερα καλούνται να πληρώσουν το μάρμαρο.
Ύστερα είναι οι άνεργοι. Όλοι έδειχναν να νοιάζονται για τα συμφέροντα των εργαζομένων. Και αυτό κατήντησε στερεότυπο. Κανείς, όμως, δεν νοιαζόταν για τα συμφέροντα των ανέργων που όσο πάνε και πληθαίνουν. Πού θα βρουν δουλειά όλοι αυτοί αν δεν έλθουν επενδύσεις, αν δεν υπάρχει ανάπτυξη; Διώχνοντας επενδύσεις και διαιωνίζοντας τη δημόσια σπατάλη και το πάρτι των επιτηδείων; 
Και τέλος, τα παιδιά μας. Τι μέλλον έχουν τα παιδιά μιας πατρίδας που μαραζώνει, μιας οικονομίας που χάνει συνεχώς την ανταγωνιστικότητά της;
Εγώ αυτές τις τρεις κατηγορίες που έμειναν για χρόνια ανεκπροσώπητες έχω συνεχώς στο μυαλό μου, κυρίες και κύριοι συνάδελφοι. Ορισμένους φαίνεται αυτό το θέμα να μην τους απασχολεί καν. Όποια, όμως, κοινωνία δεν σκέφτεται τους αγέννητους, δεν έχει όραμα. Όποια κοινωνία δεν σκέφτεται τα παιδιά της, δεν έχει αύριο. Κι όποια κοινωνία δεν σκέφτεται τους ανέργους της, δεν έχει καρδιά.
Αυτές οι τρεις κατηγορίες δεν είναι πια ανεκπροσώπητες. Τους εκπροσωπούμε εμείς, όσοι στηρίζουμε τη σημερινή Κυβέρνηση!
(Χειροκροτήματα από την πτέρυγα της Νέας Δημοκρατίας)
Όπως εκπροσωπούμε και όλους τους υπόλοιπους Έλληνες που θέλουν ένα καλύτερο μέλλον σε μία Ελλάδα ανταγωνιστική, με μία σύγχρονη δημοκρατία, μέσα στην Ευρώπη.
Ας παραμείνουν να εκπροσωπούν κάποιοι άλλοι τα προνόμια που καταργούνται, τις στρεβλώσεις που εξαλείφονται, τα στερεότυπα και τις ιδεοληψίες που χρεοκόπησαν και το χθες που πεθαίνει. Ανήκουν στο χθες. Είναι παγιδευμένοι στις εμμονές του χθες και αντιστέκονται σε ό,τι λυτρώνει την Ελλάδα, σε ό,τι απελευθερώνει τις δυνάμεις της.
Μιλούν συνεχώς για τον εφιάλτη που ζούμε σήμερα. Δεν καταλαβαίνουν ότι είναι μέρος αυτού του εφιάλτη και λυπάμαι ειλικρινά γι’ αυτό. Η χώρα, όμως, θα βγει από τον εφιάλτη. Η αποψινή ψηφοφορία αυτό θα δείξει. 
Το πιο δύσκολο στοίχημα είναι να ενωθούμε στα δύσκολα. Επαναλαμβάνω και δεν θα κουραστώ να λέω ότι απ’ αυτήν την κρίση ή θα βγούμε ενωμένοι ή δεν θα βγούμε καθόλου. Σας καλώ απόψε να δείξουμε σε όλους ότι οι Έλληνες θα βγούμε ενωμένοι. Σας καλώ να στείλουμε το μήνυμα ενότητας απ’ αυτήν την Αίθουσα εδώ παντού μέσα στην Ελλάδα, γιατί το έχει ανάγκη ο τόπος. Έχει ανάγκη να μας ακούσει ενωμένους ο ελληνικός λαός και έξω από την Ελλάδα, για να κλείσουμε τα στόματα κάποιων μια για πάντα.
Ξέρετε, η ενότητα εδώ δεν είναι μόνο μία λέξη. Δεν είναι άθροισμα ψήφων, είναι φρόνημα λαού. Είναι δύναμη αναγέννησης ενός έθνους. Είναι ώθηση ανόρθωσης μέσα στη χώρα και διαπραγματευτικής ισχύος προς τα έξω. Η ενότητα είναι η υπέρτατη αρετή σε ώρες ανάγκης. Αυτήν την αρετή μας καλεί απόψε ο ελληνικός λαός να δείξουμε. Αυτήν του χρωστάμε και αυτήν θα του δώσουμε με την ψήφο μας απόψε.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"13795"," Κυρίες και κύριοι συνάδελφοι, θέλω να ενημερώσω το Σώμα  ότι εκτός από τους είκοσι γενικούς και ειδικούς εισηγητές μίλησαν και εκατόν εξήντα οκτώ συνάδελφοι και πολλοί ακόμη Υπουργοί.
Κηρύσσεται περαιωμένη η συζήτηση επί του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2013 και θα προχωρήσουμε στην ψηφοφορία.
Σύμφωνα με τον Κανονισμό της Βουλής, άρθρο 123, παράγραφος 6, η ψήφιση του προϋπολογισμού γίνεται με ονομαστική ψηφοφορία που διεξάγεται ταυτοχρόνως και με χωριστούς καταλόγους και ψηφολέκτες για τα έσοδα και τις δαπάνες κάθε Υπουργείου.
Όπως είναι γνωστό, όλα τα Υπουργεία έχουν μόνο έξοδα, εκτός από το Υπουργείο Οικονομικών που έχει και έσοδα με τον προϋπολογισμό. Συνεπώς για τα έσοδα του προϋπολογισμού θα διενεργηθεί ιδιαίτερη ψηφοφορία, ενώ για όλα τα Υπουργεία θα διενεργηθεί ψηφοφορία για τα έξοδά τους. 
Επίσης, θα διενεργηθεί χωριστή ψηφοφορία για τα έξοδα της Προεδρίας της Δημοκρατίας.
Στον κρατικό προϋπολογισμό περιλαμβάνεται και ο προϋπολογισμός της Βουλής, ο οποίος δεν θα τεθεί και πάλι υπ’ όψιν του Σώματος, δεδομένου ότι ο προϋπολογισμός της Βουλής, όπως γνωρίζετε, εγκρίθηκε από την Ολομέλεια του Σώματος στη συνεδρίαση της 6ης Νοεμβρίου 2012, είναι κατά τον Κανονισμό υποχρεωτικά εκτελεστός και έχει καταχωριστεί χωρίς καμμία μεταβολή στο γενικό προϋπολογισμό του κράτους, κατά το άρθρο 120, παράγραφος 6 του Κανονισμού της Βουλής.
Όπως προαναφέρθηκε, η ονομαστική ψηφοφορία θα διεξαχθεί, όπως επιβάλλει ο Κανονισμός, ταυτοχρόνως. Δηλαδή, κατά την εκφώνηση των ονομάτων των Βουλευτών από τους επί του καταλόγου συναδέλφους, οι ψηφολέκτες που θα οριστούν για τα έξοδα κάθε Υπουργείου, τα έξοδα της Προεδρίας της Δημοκρατίας και τα έσοδα του προϋπολογισμού θα σημειώνουν την ψήφο που δίνεται από κάθε Βουλευτή στο χωριστό κατάλογο του Υπουργείου για τον οποίο ορίστηκαν.
Εκείνοι που αποδέχονται τα έσοδα του προϋπολογισμού, καθώς και τα έξοδα κάθε Υπουργείου και της Προεδρίας της Δημοκρατίας, απαντούν «ΝΑΙ». Εκείνοι που δεν τα αποδέχονται απαντούν «ΟΧΙ». Όσοι θέλουν να απαντήσουν «ΝΑΙ» για ορισμένα Υπουργεία ή «ΟΧΙ» αντιστοίχως, το διευκρινίζουν κατά την εκφώνηση του ονόματός τους.
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες, δηλαδή φαξ συναδέλφων, σύμφωνα με το άρθρο 70Α  του Κανονισμού της Βουλής, με τις οποίες γνωστοποιούν την ψήφο τους επί του νομοσχεδίου. Οι ψήφοι αυτές θα ανακοινωθούν και θα συνυπολιστούν στην καταμέτρηση η οποία θα ακολουθήσει.
Παρακαλούνται να προσέλθουν τώρα επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και κ. Όλγα Γεροβασίλη από το ΣΥΡΙΖΑ.
Παρακαλώ τους συναδέλφους των έξι πρώτων σειρών της δεύτερης και τρίτης πτέρυγας να παραχωρήσουν τις θέσεις τους στους ψηφολέκτες.
Παρακαλούνται να προσέλθουν ως ψηφολέκτες: 
Για τα έσοδα του προϋπολογισμού οι κύριοι Εμμανουήλ Κόνσολας και Δημήτριος Γάκης.
Για τα έξοδα της Προεδρίας της Δημοκρατίας οι κύριοι Βασίλειος Κικίλιας και Ιωάννης Αμανατίδης.
Για τα έξοδα του Υπουργείου Εξωτερικών ο κ. Ανδρέας Ψυχάρης και η κ. Μαρία Μπόλαρη.
Για το Υπουργείο Οικονομικών οι κύριοι Απόστολος Βεσυρόπουλος και Δημήτριος Γελαλής.
Για το Υπουργείο Εθνικής Αμύνης οι κύριοι Χρίστος Δήμας και Χρήστος Μαντάς.
Για το Υπουργείο Εσωτερικών οι κύριοι Μενέλαος Βλάχβεης και Αθανάσιος Πετράκος.
Για το Υπουργείο Διοικητικής Μεταρρύθμισης και Ηλεκτρονικής Διακυβέρνησης ο κ. Λάζαρος Τσαβδαρίδης και η κ. Ευαγγελία Αμμανατίδου-Πασχαλίδου.
Για το Υπουργείο Ανάπτυξης, Ανταγωνιστικότητας, Υποδομών, Μεταφορών και Δικτύων ο κ. Γεώργιος Στύλιος και η κ. Όλγα-Νάντια Βαλαβάνη.
Για το Υπουργείο Παιδείας και Θρησκευμάτων, Πολιτισμού και Αθλητισμού οι κύριοι Ιωάννης Πασχαλίδης και Μαρίνος Ουζουνίδης.
Για το Υπουργείο Περιβάλλοντος, Ενέργειας και Κλιματικής Αλλαγής ο κ. Ιωάννης Κεφαλογιάννης και η κ. Παναγιώτα Δριτσέλη.
Για το Υπουργείο Εργασίας, Κοινωνικής Ασφάλισης και Πρόνοιας η κ.  Άννα-Μισέλ Ασημακοπούλου και ο κ. Κωνσταντίνος Μπάρκας.
Για το Υπουργείο Υγείας οι κύριοι Ιωάννης Καράμπελας και Χρήστος Αηδόνης.
Για το Υπουργείο Αγροτικής Ανάπτυξης και Τροφίμων οι κύριοι Δημήτριος Τσουμάνης και Χρήστος Γκόκας.
Για το Υπουργείο Δικαιοσύνης, Διαφάνειας και Ανθρωπίνων Δικαιωμάτων ο κ. Ανδρέας Κουτσούμπας και η κ. Ζωή Κωνσταντοπούλου.
Για το Υπουργείο Δημόσιας Τάξης και Προστασίας του Πολίτη ο κ. Κωνσταντίνος Σκρέκας και η κ. Νίκη Φούντα.
Για το Υπουργείο Τουρισμού ο κ. Διονύσιος Σταμενίτης και η κ. Μαρία Γιαννακάκη.
Για το Υπουργείο Ναυτιλίας και Αιγαίου ο κ. Βασίλειος-Νικόλαος Υψηλάντης και η κ. Τσαμπίκα Ιατρίδη.
Για το Υπουργείο Μακεδονίας και Θράκης οι κύριοι Γεώργιος Γεωργαντάς και Δημήτριος Σαλτούρος.
Κυρίες και κύριοι συνάδελφοι, παρακαλώ ψηφίζοντας να μην αποχωρήσετε, γιατί μετά την ονομαστική ψηφοφορία για τα Υπουργεία και την Προεδρία της Δημοκρατίας θα επακολουθήσει ψηφοφορία με έγερση για τους προϋπολογισμούς δημοσίων επενδύσεων και προσαρτημένων προϋπολογισμών περιφερειακών υπηρεσιών, καθώς και για τους προϋπολογισμούς των ειδικών ταμείων και υπηρεσιών που αναφέρονται στο άρθρο 2 του νομοσχεδίου του Υπουργείου Οικονομίας: «Κύρωση του Κρατικού Προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2013».
Παρακαλώ τους κυρίους συναδέλφους επί του καταλόγου να προχωρήσουν στην εκφώνηση των ονομάτων των συναδέλφων και ο συνάδελφος κ. Ιορδάνης Τζαμτζής να επαναλαμβάνει το «ΝΑΙ» ή «ΟΧΙ» κάθε συναδέλφου που ψηφίζει. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13796"," Κυρίες και κύριοι συνάδελφοι, με την ψηφοφορία που διεξήχθη και την ανακοίνωση του αποτελέσματος περαιώθηκε η συζήτηση επί του κρατικού προϋπολογισμού. 
Παρακαλώ να εξουσιοδοτήσετε το Προεδρείο για την υπ’ ευθύνη του επικύρωση των Πρακτικών των συνεδριάσεων της 8ης, της 9ης, της 10ης και 11ης Νοεμβρίου 2012, στις οποίες περιλαμβάνεται η συζήτηση και η ψήφιση του Προϋπολογισμού του οικονομικού έτους 2013.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13797"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"13798"," Συνεπώς, παρεσχέθη η ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"13799"," Μάλιστα, μάλιστα.
Με τη συναίνεση του Σώματος και ώρα 01.13΄ λύεται η συνεδρίαση για σήμερα ημέρα Δευτέρα 12 Νοεμβρίου 2012 και ώρα 18.00, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο","ΟΛΟΙ ΟΙ ΒΟΥΛΕΥΤΕΣ",NA
