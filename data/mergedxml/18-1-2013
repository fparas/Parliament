"","Content","name","ParlmemberID"
"42434","Date","18-1-2013",NA
"42435"," Σύμφωνα με την από 17-1-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΖ΄ συνεδριάσεώς του, της Πέμπτης 17 Ιανουαρίου 2013, σε ό,τι αφορά την ψήφιση της ειδικής ημερήσιας διάταξης για σύσταση Ειδικής Κοινοβουλευτικής Επιτροπής προς διενέργεια προκαταρκτικής εξέτασης, κατά το άρθρο 86 παρ. 3 του Συντάγματος, τα άρθρα 153 επ. του Κανονισμού της Βουλής και το άρθρο 5 του ν.3126/2003 «Ποινική Ευθύνη των Υπουργών», όπως αυτό τροποποιήθηκε με το άρθρο 2 του ν.3961/2011, επί των προτάσεων που κατέθεσαν:
Α) εβδομήντα δύο (72) Βουλευτές των Κοινοβουλευτικών Ομάδων της Νέας Δημοκρατίας, του Πανελλήνιου Σοσιαλιστικού Κινήματος και της Δημοκρατικής Αριστεράς, σχετικά με την υπόθεση της παράδοσης ψηφιακού δίσκου (CD) από το Γαλλικό Υπουργείο Οικονομικών στις ελληνικές αρχές, με περιεχόμενο ηλεκτρονικά αρχεία με ονόματα Ελλήνων καταθετών στην Τράπεζα HSBC της Ελβετίας, για την ενδεχόμενη τέλεση των αδικημάτων της νόθευσης εγγράφου και της παράβασης καθήκοντος τα οποία προβλέπονται στα άρθρα 242 παρ. 2 και 3 Π.Κ. και 259 Π.Κ. αντιστοίχως από τον πρώην Υπουργό Οικονομικών κ. Γεώργιο Παπακωνσταντίνου και σύμφωνα με τα διαλαμβανόμενα στην πρόταση. 
Β) ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αλέξης Τσίπρας και εβδομήντα (70) Βουλευτές του κόμματός του, σχετικά με την επονομαζόμενη «λίστα Λαγκάρντ», για την ενδεχομένη τέλεση των αδικημάτων της υπεξαγωγής εγγράφου από υπάλληλο, της απιστίας στην υπηρεσία, της παράβασης καθήκοντος και της πλαστογραφίας τα οποία προβλέπονται στα άρθρα 242 παρ. 2 και 3 Π.Κ. σε συνδυασμό με τα άρθρα 94 και 98 Π.Κ., 256 περ. γ΄ υποπερ. β΄ Π.Κ., 259 Π.Κ. και 216 Π.Κ. αντιστοίχως από τον πρώην Υπουργό Οικονομικών κ. Γεώργιο Παπακωνσταντίνου, και για την ενδεχομένη τέλεση των αδικημάτων της υπεξαγωγής εγγράφου από υπάλληλο, της απιστίας στην υπηρεσία και της παράβασης καθήκοντος τα οποία προβλέπονται στα άρθρα 242 παρ. 2 και 3 Π.Κ. σε συνδυασμό με τα άρθρα 94 και 98 Π.Κ., 256 περ. γ΄ υποπερ. β΄ Π.Κ. και 259 Π.Κ. αντιστοίχως από τον πρώην Υπουργό Οικονομικών κ. Ευάγγελο Βενιζέλο και σύμφωνα με τα διαλαμβανόμενα στην πρόταση.
Γ) Ο Πρόεδρος της Κοινοβουλευτικής Ομάδας των Ανεξαρτήτων Ελλήνων κ. Παναγιώτης Καμμένος και όλοι οι Βουλευτές του κόμματός του, ο Πρόεδρος της Κοινοβουλευτικής Ομάδας  του Λαϊκού Συνδέσμου – Χρυσή Αυγή κ. Νικόλαος Μιχαλολιάκος και όλοι οι Βουλευτές του κόμματός του και ","ΕΠΙΚΥΡΩΣΗ ΠΡΑΚΤΙΚΩΝ",NA
"42436"," Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 21 Ιανουαρίου 2013. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 818/15-1-2013 επίκαιρη ερώτηση του Βουλευτή Μεσσηνίας της Νέας Δημοκρατίας κ. Ιωάννη Λαμπρόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατασκευή της Ιονίας Οδού.
2. Η με αριθμό 831/15-1-2013 επίκαιρη ερώτηση του Βουλευτή Κυκλάδων του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Νικολάου Συρμαλένιου προς τον Υπουργό Υγείας, σχετικά με την υποβάθμιση της Δημόσιας Υγείας στις Κυκλάδες.
3. Η με αριθμό 825/15-1-2013 επίκαιρη ερώτηση του Βουλευτή Ημαθίας των Ανεξαρτήτων Ελλήνων κ. Κωνσταντίνου Γιοβανόπουλου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων για την αποτροπή ανάπτυξης του ιού της λύσσας στη χώρα μας. 
4. Η με αριθμό 842/15-1-2013 επίκαιρη ερώτηση του Βουλευτή Α΄ Θεσσαλονίκης του Λαϊκού Συνδέσμου-Χρυσή Αυγή κ. Αντωνίου Γρέγου προς τους Υπουργούς Εξωτερικών και Εθνικής Άμυνας, σχετικά με τη «θέση της ελληνικής κυβέρνησης με το καθεστώς των Ιμίων και την ηθική υποχρέωση για ανέγερση μνημείου προς τιμήν των τριών Ελλήνων αξιωματικών που έπεσαν στην εκτέλεση του καθήκοντος τον Ιανουάριο του 1996».
5. Η με αριθμό 835/15-1-2013 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Δημόσιας Τάξης και Προστασίας του Πολίτη, σχετικά με τον εξοπλισμό και την εκπαίδευση της Ελληνικής Αστυνομίας.
6. Η με αριθμό 838/15-1-2013 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την διασφάλιση της εργασίας των εργαζομένων στο ξενοδοχείο «Μακεδονία Παλάς» στη Θεσσαλονίκη. 
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 819/15-1-2013 επίκαιρη ερώτηση του Βουλευτή Α΄ Αθήνας της Νέας Δημοκρατίας κ. Ανδρέα Ψυχάρη προς τον Υπουργό Οικονομικών, σχετικά με τις επιπτώσεις από την αύξηση της τιμής του πετρελαίου θέρμανσης.
2. Η με αριθμό 832/15-1-2013 επίκαιρη ερώτηση της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Υγείας, σχετικά με την ανάγκη καταβολής των δεδουλευμένων στους εργαζομένους της Εταιρείας Ψυχικής και Κοινωνικής Αποκατάστασης (Ε.Ψ.Υ.Κ.Α.).
3. Η με αριθμό 826/15-1-2013 επίκαιρη ερώτηση του Βουλευτή Β΄ Αθήνας των Ανεξαρτήτων Ελλήνων κ. Βασιλείου Καπερνάρου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με δημοσιεύματα εφημερίδας για έκδοση εγκυκλίου από το Υπουργείο Ανάπτυξης. 
4. Η με αριθμό 843/15-1-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Οικονομικών και Περιβάλλοντος, Ενέργειας και Κλιματικής Αλλαγής, σχετικά με τη βελτίωση των όρων διακανονισμού αποπληρωμής των λογαριασμών της ΔΕΗ. 
5. Η με αριθμό 839/15-1-2013 επίκαιρη ερώτηση του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας, Θρησκευμάτων, Πολιτισμού και Αθλητισμού, σχετικά με τις ελλείψεις εκπαιδευτικού προσωπικού στα μουσικά σχολεία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42437"," Κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 816/15-1-2013 επίκαιρη ερώτηση πρώτου κύκλου της Βουλευτού Επικρατείας της Νέας Δημοκρατίας κ. Θεοδώρας Μπακογιάννη προς τον Υπουργό Οικονομικών, σχετικά με τη μείωση του Ειδικού Φόρου Κατανάλωσης στα καύσιμα. 
Η κ. Μπακογιάννη έχει το λόγο για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42438"," Καλημέρα, κυρία Πρόεδρε. 
Κύριε Υπουργέ, κυρίες και κύριοι συνάδελφοι, σύμφωνα με τα επίσημα στοιχεία –και το έχετε ακούσει πολλές φορές στη Βουλή αυτό το επιχείρημα- αυξήθηκε ο φόρος στο πετρέλαιο θέρμανσης από τα 60 ευρώ το 2010 στα 330 ευρώ ανά χιλιόλιτρο το 2012. Απ’ αυτήν την αύξηση προσδοκούσατε ενίσχυση των δημοσίων εσόδων κατά 1 και πλέον δισεκατομμύριο ευρώ. 
Η πραγματικότητα όμως αποδεικνύει ότι η κάθετη πτώση της κατανάλωσης πετρελαίου θέρμανσης κατά 80% δεν μπορεί να σας επιτρέψει την ελπίδα να ικανοποιήσετε τις φιλοδοξίες σας στον τομέα των εσόδων, παρά το γεγονός ότι η τελική τιμή του πετρελαίου καθιστά τεράστιο πρόβλημα για τους Έλληνες πολίτες, την αγορά του. 
Πρόσφατα στοιχεία του Υπουργείου Οικονομικών αποδεικνύουν τον δικό μου ισχυρισμό, αλλά και πολλών άλλων. Το τελευταίο τρίμηνο του 2012 τα δημόσια έσοδα από τον ειδικό φόρο αυξήθηκαν κατά 36 εκατομμύρια ευρώ σε σχέση με το 2011. Η αύξηση αυτή απέχει παρασάγγας από το στόχο, δηλαδή το στόχο του 1,1 δισεκατομμυρίου. 
Στο σύνολο του 2011 οι αντίστοιχες εισπράξεις ήταν 1,165 δισεκατομμύριο ευρώ, γεγονός που σημαίνει ότι παρά τον εξαπλασιασμό του φόρου στο πετρέλαιο θέρμανσης τα δημόσια έσοδα δεν αυξάνονται. Στην πραγματικότητα ο στόχος για δημόσια έσοδα μέσα στο 2012, που θα έφταναν τα 4,5 δισεκατομμύρια ευρώ από φορολογία καυσίμων, δεν είναι εφικτός, γιατί απλούστατα η ζήτηση πετρελαίου θέρμανσης έχει μειωθεί υπερβολικά.
Κύριε Υπουργέ, αντιλαμβάνομαι και συμφωνώ ότι η αύξηση του ειδικού φόρου στο πετρέλαιο θέρμανσης έγινε με σκοπό την πάταξη του λαθρεμπορίου στην αγορά των καυσίμων. Όμως η πραγματικότητα αποδεικνύει ότι έχει αποδειχθεί ανεπαρκής. Οι τελευταίοι έλεγχοι δείχνουν ότι περίπου το 20% των πρατηρίων διακινούν νοθευμένα καύσιμα στην αγορά. 
Επομένως οι προσδοκίες περί αντιμετώπισης του λαθρεμπορίου δεν έχουν δικαιωθεί. Οι αριθμοί μιλούν από μόνοι τους. Το τρίμηνο Οκτωβρίου-Δεκεμβρίου 2010 με ειδικό φόρο κατανάλωσης στα 21 ευρώ ανά χιλιόλιτρο πωλήθηκαν 1,4 εκατομμύριο κυβικά πετρέλαιο. Το τρίμηνο Οκτωβρίου-Δεκεμβρίου του 2011 με τριπλάσιο ειδικό φόρο κατανάλωσης στα 60 ευρώ ανά χιλιόλιτρο πωλήθηκαν 1,1 εκατομμύριο κυβικά μέτρα. Το τρίμηνο Οκτωβρίου-Δεκεμβρίου του 2012 με εξαπλάσιο ειδικό φόρο κατανάλωσης στα 330 ευρώ ανά χιλιόλιτρο πωλήθηκαν 329.000 κυβικά μέτρα πετρέλαιο.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Την ανοχή σας, κυρία Πρόεδρε.","ΘΕΟΔΩΡΑ ΜΠΑΚΟΓΙΑΝΝΗ",335
"42439"," Έχετε χρόνο, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42440"," Είναι σαφές ακόμα και στον πιο αδαή ότι η κατανάλωση έχει μειωθεί στο ένα τρίτο και ως εκ τούτου τα έσοδα δεν πρόκειται να αυξηθούν. Πώς λοιπόν, κύριε Υπουργέ, θα συγκεντρωθούν τα 600 εκατομμύρια ευρώ που έχετε προϋπολογίσει να εισπράξετε από τον ειδικό φόρο κατανάλωσης; 
Στο μεταξύ η καταβολή του αναγκαίου για τους πολίτες επιδόματος θέρμανσης, καθώς και το κόστος από την εξίσωση ειδικού φόρου στο πετρέλαιο κίνησης και θέρμανσης απαιτούν την εξεύρεση 500 εκατομμυρίων ευρώ. Επομένως αθροιστικά θα λείψουν από τα δημόσια ταμεία 1,1 δισεκατομμύριο ευρώ. Πώς θα καλυφθούν αυτά; Από πού θα καλυφθούν; Περιθώρια για περικοπές σε μισθούς και συντάξεις δεν υπάρχουν. 
Την ίδια στιγμή βρισκόμαστε αναμφισβήτητα αντιμέτωποι με μια ανθρωπιστική και περιβαλλοντική κρίση, με αποτέλεσμα να κινδυνεύουμε να έχουμε και πρόστιμο –προσθετικά σε αυτό- από την Ευρωπαϊκή Ένωση.
Κύριε Υπουργέ, γνωρίζω ότι πρέπει να τα εξισώσετε, γιατί αυτή είναι η συμφωνία με την τρόικα. Γνωρίζω ότι η τιμή της βενζίνης είναι συγκεκριμένη, διότι αυτή είναι η συμφωνία με την τρόικα. Είναι η ώρα της διαπραγμάτευσης με την Ευρωπαϊκή Ένωση. Θα επανέλθω βέβαια και στη δευτερολογία μου.
Αυτή η πολιτική δεν φέρνει έσοδα, δημιουργεί προβλήματα. Θα χαθούν το Μάρτιο περί τις επτά χιλιάδες θέσεις εργασίας από πρατήρια που θα κλείσουν. Είναι λάθος πολιτική και πρέπει να την αλλάξουμε.
Ευχαριστώ, κυρία Πρόεδρε.","ΘΕΟΔΩΡΑ ΜΠΑΚΟΓΙΑΝΝΗ",335
"42441"," Και εμείς ευχαριστούμε. Θα απαντήσει ο Αναπληρωτής Υπουργός κ. Σταϊκούρας.
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42442"," Ευχαριστώ πολύ, κυρία Πρόεδρε.
Κυρία συνάδελφε, με την επίκαιρη ερώτησή σας θίγετε ένα σημαντικό, ένα επίκαιρο θέμα, ένα ζήτημα που απασχολεί χιλιάδες ελληνικές οικογένειες και για το λόγο αυτό η προσέγγιση του θέματος θα πρέπει να είναι τεκμηριωμένη. Και η τοποθέτησή σας σήμερα είχε πολλά στοιχεία αυτής της προσέγγισης.
Η αξιολόγηση του μέτρου θα πρέπει να εδράζεται σε όρους οικονομικής αποτελεσματικότητας και προφανώς κοινωνικής δικαιοσύνης. Είναι ευκαιρία συνεπώς σήμερα, με την επίκαιρη ερώτηση της κ. Μπακογιάννη, να παρατεθούν στοιχεία που θα επιτρέψουν τη διαμόρφωση μιας ξεκάθαρης εικόνας στην ελληνική κοινωνία, τόσο για το πότε αποφασίστηκε η λήψη του συγκεκριμένου μέτρου, δηλαδή της εξίσωσης του συντελεστή του ειδικού φόρου κατανάλωσης στο πετρέλαιο θέρμανσης με εκείνο του πετρελαίου κίνησης, όσο και για τα αποτελέσματα αυτής της πολιτικής το τελευταίο τρίμηνο, όπως το θέτει και η επίκαιρη ερώτηση της κ. Μπακογιάννη. 
Συνεπώς θα πούμε ορισμένες αλήθειες. Πρώτον, το μέτρο αυτό –το είπε και η κ. Μπακογιάννη- προβλεπόταν από την πρώτη αξιολόγηση του δευτέρου προγράμματος οικονομικής πολιτικής, δηλαδή από το 2011. Ενσωματώθηκε στον προϋπολογισμό του 2012, ο οποίος και ψηφίστηκε το Δεκέμβριο του 2011 –συγκεκριμένα, το συγκεκριμένο μέτρο υπάρχει στη σελίδα 62-προκειμένου να υλοποιηθεί τον Οκτώβριο του 2012. Συνεπώς η πρώτη αλήθεια είναι ότι η υιοθέτηση και εφαρμογή του συγκεκριμένου μέτρου αποτελούσε δέσμευση της χώρας από το 2011.
Η δεύτερη αλήθεια είναι ότι η υλοποίηση αυτού του μέτρου προέβλεπε την αύξηση του συντελεστή του ειδικού φόρου κατανάλωσης στο πετρέλαιο θέρμανσης στο 80% του πετρελαίου κίνησης και μόνο, χωρίς τη μείωση του πετρελαίου κίνησης και, μάλιστα, χωρίς τη χορήγηση επιδόματος θέρμανσης για το 2012.
Η παρούσα Κυβέρνηση, η Κυβέρνηση εθνικής ευθύνης, σύμφωνα και με τις διατάξεις του άρθρου 36 του νόμου του 2011, όπως στη συνέχεια τροποποιήθηκε και ισχύει, προχώρησε στην εξίσωση του συντελεστή του ειδικού φόρου κατανάλωσης του πετρελαίου θέρμανσης και κίνησης στο 80% της τότε ισχύουσας τιμής του πετρελαίου κίνησης, δηλαδή –όπως σωστά είπε η κ. Μπακογιάννη- στα 330 ευρώ ανά χίλια λίτρα. Πρόκειται για εξίσωση στο ίδιο ύψος, χωρίς δηλαδή ο συντελεστής του ειδικού φόρου κατανάλωσης στο πετρέλαιο κίνησης να μείνει στο αρχικό επίπεδο, το υψηλότερο επίπεδο, όπως προέβλεπε η συμφωνία με τους εταίρους.
Επίσης η Κυβέρνηση λόγω του υπερπενταπλασιασμού της φορολογικής επιβάρυνσης από τα 60 ευρώ στα 330 ευρώ στο πετρέλαιο θέρμανσης, προχώρησε στην πρόβλεψη για χορήγηση επιδόματος θέρμανσης 80 εκατομμυρίων ευρώ το 2012, εκτός προϋπολογισμού, με βάση εισοδηματικά και γεωγραφικά κριτήρια, σε νοικοκυριά που κατά τεκμήριο έχουν μεγαλύτερη ανάγκη ως αντιστάθμισμα πράγματι της σημαντικής φορολογικής επιβάρυνσης. Και στον προϋπολογισμό αυτής της χρονιάς δεν προβλέπεται πίστωση 80 εκατομμυρίων ευρώ, αλλά 270 εκατομμυρίων ευρώ.
Η τρίτη αλήθεια είναι ότι σύμφωνα με τα στοιχεία του Υπουργείου Οικονομικών για το τρίμηνο Οκτωβρίου-Δεκεμβρίου 2012 –όπως είναι και η ερώτηση- δηλαδή από τότε που εφαρμόστηκε το μέτρο, όσον αφορά το πετρέλαιο θέρμανσης, η ποσότητα μειώθηκε κατά 70% έναντι του αντίστοιχου τριμήνου του 2011. Παρ’ όλα αυτά, τα έσοδα την ίδια περίοδο –Οκτώβριος-Δεκέμβριος του 2012- αυξήθηκαν κατά 65% έναντι του τελευταίου τριμήνου του 2011. Μάλιστα το Δεκέμβριο, η αύξηση σε σχέση με τον περυσινό Δεκέμβριο ήταν 155%.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Αν θέλουμε, μάλιστα, να έχουμε και μία εικόνα όλου του έτους συμπληρωματική προς την ερώτηση, σε όλο το 2011 οι ποσότητες στο πετρέλαιο θέρμανσης μειώθηκαν κατά 33,37% και τα έσοδα αυξήθηκαν κατά 97,03%.
Συγκεκριμένα –και ολοκληρώνω εδώ την πρωτολογία μου- μιας και αποτελεί περιεχόμενο της επίκαιρης ερώτησής σας, θα ήθελα να σας αναφέρω ότι τα έσοδα από το πετρέλαιο θέρμανσης το τελευταίο τρίμηνο του έτους ανήλθαν στα 120 εκατομμύρια ευρώ, έναντι 73 εκατομμυρίων ευρώ το 2011, αλλά και 555 εκατομμυρίων ευρώ το 2010. Αυτό το λέω, διότι η ερώτησή σας έχει και το 2010.
Ωστόσο αναφορικά με τα έσοδα του 2010, επισημαίνω ότι αυτά αφορούν σε έσοδα προ επιστροφών στα μέλη ΔΙΠΕΘΕ, καθώς κατ’ εκείνη τη χρονική περίοδο εφαρμοζόταν ο ν.3634/2008, σύμφωνα με τον οποίο το πετρέλαιο θέρμανσης είχε εκτελωνιστεί με τον υψηλό συντελεστή ειδικού φόρου κατανάλωσης και επιστρεφόταν εκ των υστέρων ποσό του ειδικού φόρου κατανάλωσης, που υπολογιζόταν με βάση τη διαφορά μεταξύ του υψηλού και ελάχιστου συντελεστή των 21 ευρώ ανά χιλιόλιτρο.
Αντίθετα –για να αναφερθούμε και στο πετρέλαιο κίνησης- παρά τη μείωση του ειδικού φόρου κατανάλωσης στο πετρέλαιο κίνησης κατά 20%, οι ποσότητες εμφάνισαν οριακή μείωση και τα έσοδα συρρικνώθηκαν κατά 17,5%. 
Κατά τη δευτερολογία μου, θα τοποθετηθώ και στο δεύτερο σκέλος της επίκαιρης ερώτησης τής κ. Μπακογιάννη.","ΧΡΗΣΤΟΣ ΣΤΑΪΚΟΥΡΑΣ",476
"42443"," Ευχαριστούμε, κύριε Υπουργέ.
Κυρία Μπακογιάννη, έχετε το λόγο και μπορείτε να δευτερολογήσετε για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42444"," Κυρία Πρόεδρε, εγώ αντιλαμβάνομαι πλήρως τις προσπάθειες του Υπουργείου Οικονομικών και αντιλαμβάνομαι και την αγωνία του Υπουργού Οικονομικών να εξασφαλίσει έσοδα, κυρίως όταν έχει από πάνω του τη δαμόκλειο σπάθη της τρόικας. Πιστεύω όμως ότι οι τροϊκανοί δεν καταλαβαίνουν τίποτε άλλο, παρά μόνο νούμερα. Και σε νούμερα πρέπει να αναφερθούμε, κύριε Υπουργέ.
Μου είπατε στοιχεία, τα οποία είναι καλύτερα από αυτά, τα οποία είχα εγώ και το δέχομαι ότι αυτά είναι τα τελευταία σας στοιχεία. Είναι βέβαιο ότι δεν φτάνουν. Όταν έχετε 110 εκατομμύρια ευρώ έσοδα, όπως μας λέτε, είναι αδύνατο να φτάσουν το στόχο των 600 εκατομμυρίων, όταν τώρα είναι ο χειμώνας και τώρα οι άνθρωποι πρέπει να αγοράσουν πετρέλαιο, γιατί αλλιώς θα κρυώσουν.
Άρα το αποτέλεσμα αυτής της πολιτικής, για την οποία όλοι ελπίζαμε ότι θα είχε καλύτερα νούμερα στα έσοδα, δεν είναι αυτό το οποίο προσδοκούσαμε. Αυτό σημαίνει ότι πρέπει να πάμε και να υποστηρίξουμε στους τροϊκανούς και στην Κομισιόν καθαρά ότι αυτή η πολιτική ήταν αναποτελεσματική. Πέραν του κοινωνικού, περιβαλλοντικού, ανθρωπιστικού κόστους, είναι αναποτελεσματική.
Εδώ, κυρία Πρόεδρε, θα μου επιτρέψετε να επεκτείνω λίγο τη συζήτηση. Εγώ δεν υποστηρίζω με τόσο πάθος τη μείωση των φορολογικών συντελεστών, παρά για ένα λόγο. Ξέρετε πολύ καλά ότι μακριά από μένα η οποιαδήποτε μορφή λαϊκισμού –το έχω αποδείξει νομίζω στην πορεία μου- αλλά δεν είναι δυνατόν να ακολουθείται μια φορολογική πολιτική, η οποία εξοντώνει τους έντιμους φορολογουμένους. Σας λέει ο κ. Ράιχενμπαχ, από την άλλη μεριά, στην έκθεσή του ότι δεν γίνονται οι έλεγχοι που πρέπει να γίνονται στους υψηλούς φορολογουμένους, ότι δεν πατάσσεται η φοροδιαφυγή και ταυτόχρονα κάθε αναπτυξιακή προσπάθεια έχει οδηγηθεί στο κενό. 
Και θα σας πω ένα παράδειγμα για τα παρελθόντα έτη, κύριε Υπουργέ. Πέρυσι εγγράφηκαν έσοδα από ΠΟΕ περισσότερα από ένα δισεκατομμύριο. Τελικώς εισπράχθηκαν 600 εκατομμύρια. Αν επαναληφθεί το ίδιο και φέτος –που θα επαναληφθεί, φοβάμαι, διότι η φοροδοτική ικανότητα των Ελλήνων έχει εξαντληθεί- οδηγούμαστε σε ένα κενό των 2,5 δισεκατομμυρίων. Προσθέστε σε αυτές τις απώλειες από τον ειδικό φόρο και πείτε μου πώς θα καλύψουμε το κενό. Δεν υπάρχει, δεν μπορούμε να εγγράφουμε λογιστικά ποσά στους προϋπολογισμούς μας, τα οποία να μην ανταποκρίνονται στην πραγματικότητα και τελικώς να μην τα εισπράττουμε.
Κύριε Υπουργέ, εγώ πιστεύω ότι όταν ένα απλός Έλληνας πολίτης πάρει το χαρτί από την εφορία, το οποίο του ζητάει ένα ποσό που είναι πολύ πάνω από την οποιαδήποτε ελπίδα έχει να το πληρώσει, απλούστατα μπαίνει στην καταραμένη λογική του «δεν μπορώ, δεν θα πληρώσω». Αντίθετα, αν το ποσό είναι κοντά στις δυνατότητές του, θα προσπαθήσει, θα δουλέψει, θα βρει για να μπορέσει να πληρώσει την εφορία. 
Εν ολίγοις, πρέπει να αλλάξουμε φορολογική πολιτική. Αντιλαμβάνομαι ότι η Κυβέρνηση δεν μπορεί να το κάνει μόνη της. Πρέπει λοιπόν να πάμε και να διαπραγματευτούμε μία άλλη φορολογική πολιτική. Μας το λένε όλα τα οικονομικά περιοδικά του κόσμου. Μας το λένε όλες οι ξένες εφημερίδες. Μας το λέει το ΔΝΤ. Η προσπάθεια πρέπει να είναι μείωση των φορολογικών συντελεστών, μείωση των ειδικών φόρων για τους έντιμους και πάταξη της φοροδιαφυγής για όλους εκείνους που ζουν εις βάρος του ελληνικού λαού.","ΘΕΟΔΩΡΑ ΜΠΑΚΟΓΙΑΝΝΗ",335
"42445"," Ευχαριστούμε, κυρία συνάδελφε. 
Ορίστε, κύριε Σταϊκούρα, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42446"," Κυρία συνάδελφε, οι ανησυχίες σας είναι εύλογες, κατανοητές και προφανώς η τοποθέτησή σας δεν εμπεριέχει στοιχεία λαϊκισμού. Θα ήθελα, με βάση τα στοιχεία που ανέπτυξα στην πρωτολογία μου, να δούμε ποια είναι τα συμπεράσματα αυτών των ποσοτικών δεδομένων. 
Πρώτο συμπέρασμα: Η εξίσωση του ειδικού φόρου κατανάλωσης αύξησε τα έσοδα του πετρελαίου θέρμανσης και τελικά συγκράτησε τα δημόσια έσοδα του 2012. Αλλιώς θα προέκυπτε σίγουρα μια ακόμη δημοσιονομική τρύπα που θα προκαλούσε την ανάγκη λήψης νέων μέτρων μέσα από το 2012 είτε από το σκέλος των εσόδων είτε από το σκέλος των δαπανών για την επίτευξη των δημοσιονομικών στόχων. 
Δεύτερο συμπέρασμα: Η μείωση των ποσοτήτων του πετρελαίου θέρμανσης, μετά την εξίσωση με τον ειδικό φόρο κατανάλωσης και κίνησης, δύναται εν μέρει να αποδοθεί στην εξάλειψη του κινήτρου για νόθευση τού πετρελαίου κίνησης με το πετρέλαιο θέρμανσης. Πρόκειται για στοιχείο που δείχνει –έχουμε κάποια διαφορετική εκτίμηση εδώ- περιορισμό του λαθρεμπορίου και πρέπει αυτό να συνδυαστεί με τη νομοθετική πρωτοβουλία, που ήδη έχει ληφθεί για την εγκατάσταση ενός ολοκληρωμένου συστήματος ηλεκτρονικού ελέγχου εισροών-εκροών και στις φορολογικές αποθήκες πετρελαιοειδών προϊόντων.
Τρίτο συμπέρασμα: Η μείωση του ειδικού φόρου κατανάλωσης στο πετρέλαιο κίνησης κατά 20% δεν αύξησε την κατανάλωση, όπως θα ανέμενε κανείς με βάση την υπόθεση στα οικονομικά, κατά την οποία η ελαστικότητα ως προς την τιμή θα οδηγούσε σε θετική μεταβολή. Από αυτό μπορούμε να συμπεράνουμε ότι μια ανάλογη μείωση του ειδικού φόρου κατανάλωσης στο πετρέλαιο θέρμανσης δεν είναι βέβαιο ότι θα προκαλούσε αύξηση των ποσοτήτων θέρμανσης έναντι του 2011.
Τέταρτο συμπέρασμα: Η μείωση του ειδικού φόρου κατανάλωσης στο πετρέλαιο κίνησης επιφέρει αναμφίβολα θετικές επιπτώσεις στην παραγωγική δραστηριότητα, όπως μεταξύ άλλων, στη συγκράτηση του μεταφορικού κόστους των επιχειρήσεων και του παραγωγικού κόστους του πρωτογενούς τομέα. 
Πέμπτον, η αύξηση του ειδικού φόρου κατανάλωσης στο πετρέλαιο θέρμανσης που επιφέρει επιβάρυνση στα χαμηλότερα εισοδηματικά στρώματα του πληθυσμού, αντισταθμίζεται σε σημαντικό βαθμό από το επίδομα θέρμανσης, το οποίο χορηγείται με βάση εισοδηματικά και γεωγραφικά κριτήρια. Επαναλαμβάνω ότι πρόκειται για επίδομα που ήταν εκτός προϋπολογισμού για το 2012. 
Σε κάθε περίπτωση –και νομίζω πως αυτό το θέμα μπορούμε να το συζητήσουμε- για την ασφαλέστερη εξαγωγή συμπερασμάτων, αναφορικά με την οικονομική αποτελεσματικότητα –ως προς την κοινωνική διάσταση, συμφωνούμε όλοι και την έχουμε αναπτύξει- του μέτρου, θα πρέπει η συγκριτική ανάλυση να αφορά την εξέλιξη της κατανάλωσης κατά τη διάρκεια μιας ολόκληρης περιόδου, δηλαδή από τον Οκτώβριο μέχρι τον Απρίλιο. Και αυτό, διότι μια σειρά από συνθήκες και παράγοντες, όπως είναι η αποθεματοποίηση που έγινε σε πολλά νοικοκυριά τον περασμένο Απρίλιο εν όψει της γνωστής αύξησης από τότε του ειδικού φόρου κατανάλωσης στο πετρέλαιο θέρμανσης, επηρέασε τη ζήτηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Άλλωστε, αυτό αποτυπώνεται, δυστυχώς και στην περιορισμένη απορρόφηση του επιδόματος θέρμανσης. Θυμηθείτε ότι είχαμε 80 εκατομμύρια ευρώ και χορηγήθηκαν μόλις 6,4 εκατομμύρια ευρώ επίδομα θέρμανσης το 2012 συν 7 εκατομμύρια ευρώ, τα οποία δώσαμε αυτήν την εβδομάδα ως Υπουργείο Οικονομικών από αυτό το επίδομα για σχολικές μονάδες σε περιοχές που χρήζουν ιδιαίτερης μεταχείρισης λόγω καιρικών συνθηκών. 
Κυρία συνάδελφε, είναι αυτονόητο –και νομίζω ότι συμφωνούμε σ’ αυτό- ότι προοπτικά με τη σταθεροποίηση των δημόσιων οικονομικών, θα επιδιωχθεί η περαιτέρω στήριξη των οικονομικά ασθενέστερων συμπολιτών μας. 
Με την επίτευξη πρωτογενούς δημοσιονομικού πλεονάσματος φέτος -κάτι που αποτελεί και εθνικό στόχο- θα κερδίσουμε βαθμούς ελευθερίας και θα διαμορφώσουμε τις προϋποθέσεις για την αντιστροφή του κλίματος και την ανάκαμψη της οικονομίας. 
Ταυτόχρονα, λοιπόν, με τη διεύρυνση της φορολογικής βάσης, προσδοκάται ότι τα έσοδα θα βελτιωθούν, οπότε και θα καταστούν δυνατές σταδιακές βελτιωτικές παρεμβάσεις και φυσικά μια διαφορετική προσέγγιση, όπως πολύ σωστά είπατε, στον πυρήνα της φορολογικής πολιτικής. Θα καταστούν δυνατές οι βελτιωτικές παρεμβάσεις μέσω της προοδευτικής ελάφρυνσης της φορολογικής επιβάρυνσης των συνεπών φορολογουμένων αλλά και της διάθεσης των επιπλέον πόρων που θα δοθούν σε μέτρα για την τόνωση της ανάπτυξης και σε πολιτικές για την ενίσχυση της κοινωνικής συνοχής. 
Σας ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"42447"," Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και τέσσερις συνοδοί καθηγητές από το 43ο Γυμνάσιο Αθηνών. 
Παιδιά, σας καλωσορίζουμε και σας ευχόμαστε καλή χρονιά, καλή πρόοδο και ό,τι καλύτερο σε σας και στις οικογένειές σας. 
(Χειροκροτήματα απ’ όλες τις πτέρυγες της Βουλής)
Η δεύτερη με αριθμό 829/15-1-2013 επίκαιρη ερώτηση πρώτου κύκλου της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευαγγελίας Αμμανατίδου-Πασχαλίδου προς τον Υπουργό Αγροτικής Ανάπτυξης και Τροφίμων, σχετικά με τις αναγκαίες αλλαγές στο «Σύστημα Ολοκληρωμένης Διαχείρισης στην Παραγωγή Σακχαρότευτλων» διαγράφεται λόγω κωλύματος του κυρίου Υπουργού. 
Και τώρα ερχόμαστε στην τρίτη με αριθμό 821/15-1-2013 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την άρση των αδικιών για τη συνταξιοδότηση των αγροτών. 
Κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42448"," Ευχαριστώ, κυρία Πρόεδρε. 
Αναμφισβήτητα οι ρυθμίσεις του ν. 4093 ήταν επιβαρυντικές για όλες τις κατηγορίες των ασφαλισμένων. Η ακαριαία αύξηση του γενικού ορίου ηλικίας από τα εξήντα πέντε στα εξήντα επτά, επιβάρυνε όλες τις κατηγορίες ανεξαρτήτως ταμείου. 
Όμως, για τους αγρότες, τους ασφαλισμένους στον ΟΓΑ, αυτή η ακαριαία αύξηση έχει σημαντικά στοιχεία περαιτέρω αδικίας και αυτό διότι πρώτα απ’ όλα δεν υπήρχε και δεν υπάρχει η αναγνώριση της επικινδυνότητας του επαγγέλματος και, άρα, ειδικής πρόνοιας, ανάλογης με αυτής των εργαζομένων με βαρέα και ανθυγιεινά.
Το δεύτερο είναι ότι δεν υπάρχει θεσμοθέτηση κατοχύρωσης συνταξιοδοτικού δικαιώματος στον ΟΓΑ με βάση συγκεκριμένα χρόνια ασφάλισης. Σε όλα τα ταμεία, αν έχεις κλείσει δεκαπενταετία, εικοσαετία, εικοσιπενταετία, υπάρχει ειδική πρόνοια που έχει να κάνει με τα όρια ηλικίας. Στον ΟΓΑ αυτό δεν υπάρχει.
Έτσι, λοιπόν, ιδιαίτερα αυτοί οι γεννηθέντες του 1948 και 1949 επιβαρύνονται άμεσα με την αύξηση των δύο ετών. Μάλιστα, έχουν το εξής πρόβλημα: Επειδή ο ΟΓΑ δίνει το δικαίωμα να γίνονται ένα χρόνο πριν οι αιτήσεις, έκαναν την αίτηση ασφάλισης τουλάχιστον μέχρι το Σεπτέμβρη -Οκτώβρη ίσχυε αυτό- μεταβίβασαν την περιουσία τους, την ενοικίασαν ή την πώλησαν και έμειναν χωρίς το βασικό εργαλείο της παραγωγής. Δεν είχαν προειδοποιηθεί γι’ αυτό.
Αυτοί οι άνθρωποι, λοιπόν, μένουν στο έλεος και τους ζητούμε να πληρώσουν και για τα δύο χρόνια τις ασφαλιστικές εισφορές.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42449"," Και τα πλήρωσαν πολλοί από αυτούς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42450"," Έχετε δίκιο, κυρία Πρόεδρε. Πολλοί, μέχρι τον Οκτώβριο που είχαν σταλεί οι ειδοποιήσεις, τα πλήρωσαν.
Έτσι, λοιπόν, αυτό που ζητώ είναι αν έχει γίνει συζήτηση και αν υπάρξει σταδιακή ανά εξάμηνο αύξηση αυτών των δύο ετών. Θα ήταν μια λύση.
Το δεύτερο είναι με τη συμπλήρωση, παραδείγματος χάριν, σαράντα ετών εργασίας στον αγροτικό τομέα όπου θα συμπεριλαμβάνονται το καθεστώς από το 1998 και μετά της κύριας ασφάλισης, το καθεστώς της πρόσθετης ασφάλισης από το 1987 και μετά, αλλά και το πριν το 1987 καθεστώς, εάν είναι στις σκέψεις, στο νου του Υπουργείου να θεσμοθετήσει ένα τέτοιο όριο ηλικίας στα εξήντα δύο ή με εικοσιπενταετία με το καθεστώς του 1987 και του 1997. Μιλάμε για ανάλογες, δηλαδή, ρυθμίσεις με αυτές που ισχύουν για τον ΟΑΕΕ, παραδείγματος χάριν.
Ευχαριστώ, κυρία Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42451"," Ευχαριστώ και εγώ, κύριε συνάδελφε.
Στην επίκαιρη ερώτηση θα απαντήσει ο Υφυπουργός κ. Νικόλαος Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42452"," Ευχαριστώ, κυρία Πρόεδρε.
Κύριε συνάδελφε, βάζετε στο τραπέζι ένα θέμα που πραγματικά απασχολεί το Υπουργείο. Δεν μπορώ να πω ότι δεν το απασχολεί. Όμως, σε περίπτωση ίδιας ερώτησης από Βουλευτή της Χρυσής Αυγής, αν δεν απατώμαι -μην το παίρνετε στραβά, αυτό δείτε το σαν μια αφετηρία κοινών προβληματισμών πάνω στα ίδια προβλήματα- πριν από ένα μήνα, λοιπόν, απάντησα με ένα συγκεκριμένο τρόπο.
Δεν συνέβησαν άλλα πράγματα, εξελίξεις προς τη μία ή την άλλη κατεύθυνση μέσα στο μήνα αυτό που πέρασε και επομένως υποχρεούμαι ως Υπουργείο Εργασίας να επαναλάβω περίπου τα ίδια, λέγοντας επιπροσθέτως ότι πραγματικά, δεδομένου ότι έχουμε να κάνουμε με μία αδικία την οποία δεν αμφισβητώ. Και εγώ από αγροτική περιοχή κατάγομαι και γνωρίζω τα προβλήματα που θίγετε και εσείς σωστά.
Είναι στη σκέψη του Υπουργείου, της αρμόδιας Γενικής Γραμματείας Κοινωνικής Ασφάλισης σε συνεργασία με το Ταμείο, τον ΟΓΑ δηλαδή, τον Οργανισμό Γεωργικών Ασφαλίσεων, να δούμε πώς μπορούμε, αν μπορούμε, να βελτιώσουμε αυτές τις ρυθμίσεις.
Βεβαίως, όλα εξαρτώνται από την πορεία των δημοσιονομικών της χώρας, διότι για κάθε βελτίωση που συνεπάγεται δημοσιονομικό κόστος στα ασφαλιστικά πρέπει αντίστοιχα να έχει προβλεφθεί πρόνοια κάλυψης αυτού του δημοσιονομικού κόστους.
Αυτήν τη στιγμή, λοιπόν, δεν μπορώ να πω τίποτα συγκεκριμένο εκτός από το ότι το Υπουργείο το εξετάζει. Όμως, νομίζω ότι πρέπει να γίνει αντιληπτό ότι το ζήτημα αυτό ναι μεν εμπίπτει στις αρμοδιότητες του Υπουργείου Εργασίας, αλλά αφορά σε συνολικότερες αποφάσεις που πάρθηκαν σε ανώτατο πολιτικό επίπεδο κατά τη διαπραγμάτευση και τη συμφωνία του μεσοπρόθεσμου και υπό την τακτική, την ασφυκτική πίεση της άμεσης χρηματοδότησης της χώρας. Στο βωμό, αν θέλετε, αυτής της ανάγκης έγιναν και αδικίες, πάρθηκαν και μέτρα όχι μόνο δυσβάσταχτα αλλά και άδικα.
Και αποτελεί δέσμευση -αν θέλετε- αυτής της Κυβέρνησης σε ανώτατο επίπεδο, διά στόματος Πρωθυπουργού ότι σε βάθος χρόνου αυτές οι αδικίες μια-μια θα αρθούν. Δεν είναι οι αγρότες η μόνη κοινωνική ομάδα που αδικήθηκε από κάποια μέτρα περικοπών ή προσαρμογών, είναι και άλλες. Είναι όμως, σίγουρα και οι αγρότες. Το κρίσιμο διακύβευμα ήταν η συνέχιση της χρηματοδότησης, έπρεπε να γίνει, αν δεν γινόταν τώρα -όπως απάντησα και πριν από ένα μήνα-θα είμαστε κάπου χειρότερα και σίγουρα όχι κάπου καλύτερα. 
Αναγνωρίζω το ζήτημα που θέτετε σχετικά τους ευρισκόμενους στο όριο της συνταξιοδότησης αγρότες που μεταβίβασαν δικαιώματα και τώρα είναι κυριολεκτικά στον αέρα, δεν έχουν ούτε εισόδημα ούτε προοπτική απόκτησης εισοδήματος, αφού δεν μπορούν να καλλιεργήσουν, επειδή έχουν μεταβιβάσει τα δικαιώματα καλλιέργειας. Αυτό είναι ένα ζήτημα το οποίο πρέπει να δούμε άμεσα, βέβαια διά του αρμοδίου Υπουργείου, που είναι το Υπουργείο Αγροτικής Ανάπτυξης. Κάποιος που έχει μεταβιβάσει δικαιώματα καλλιέργειας ή τα έχει παραχωρήσει εδώ και εκεί και βρίσκεται ξαφνικά χωρίς τίποτα, δεν έχει προοπτική να καλλιεργήσει και να εισπράξει αυτό το γεωργικό εισόδημα και επομένως, να μεριμνήσει το κράτος για να διορθώσει αυτή τη στρέβλωση. 
Από εκεί και πέρα -και τελειώνω, θα πω κάποια πράγματα στη δευτερολογία- καταθέτω το έγγραφο της Γενικής Γραμματείας Κοινωνικών Ασφαλίσεων για τις ασφάλισης των αγροτών, σύμφωνα με το οποίο: «Θεμελιωμένα συνταγματικά δικαιώματα μέχρι 31-12-2012 λόγω συμπλήρωσης των προϋποθέσεων του απαιτούμενου χρόνου ασφάλισης και του ορίου ηλικίας - θεμελίωση, το ξέρετε καλύτερα σημαίνει συνδρομή αυτών των δύο, όριο ηλικίας, συμπλήρωση απαιτούμενου χρόνου ασφάλισης- όπου, λοιπόν, αυτά προβλέπονται δεν θίγονται και δύνανται να ασκηθούν οποτεδήποτε». 
Επομένως όποιος έχει συμπληρώσει χρόνο και το όριο δεν θα θίγεται.
 (Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ.  Νικόλαος Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όμως από εκεί και πέρα η κατοχύρωση είναι άλλο πράγμα και ξέρετε ότι η κατοχύρωση δεν ισχύει στον ΟΓΑ. Κατοχύρωση σημαίνει, όχι όριο ηλικίας. Επομένως κατοχυρωμένα δικαιώματα μέχρι 31-12-2012 δεν έχουν εφαρμογή στον ΟΓΑ. Επομένως, δεν υφίστανται διατάξεις κατοχύρωσης συνταξιοδοτικού δικαιώματος εδώ, αυτό είναι το κενό, που ακριβώς αναπτύσσετε. 
Τα υπόλοιπα στη δευτερολογία μου, για κάποιες ειδικές μέριμνες  ασφαλιστικής φύσεως.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42453"," Ορίστε, κύριε συνάδελφε, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42454"," Ευχαριστώ, κυρία Πρόεδρε.  
Κατ’ αρχάς το θέμα της ερώτησης πρέπει να σας πω ότι είναι επανακατάθεση. Είναι ερώτηση που κατέθεσα στα τέλη Νοεμβρίου με αρχές Δεκεμβρίου, αμέσως μόλις ψηφίσαμε -για τους λόγους που είπατε, ακριβώς- τα δημοσιονομικά αλλά το πρόβλημα εμφανίστηκε την ημέρα. Γιατί; 
Ο ΟΓΑ είχε ένα συγκεκριμένο όριο ηλικίας και με βάση αυτό είχε δομηθεί και το θεσμικό πλαίσιο για τη συνταξιοδότηση χωρίς κατοχύρωση με συγκεκριμένα χρόνια, πράγμα που ισχύει σε όλα τα ταμεία. Από τη στιγμή που αλλάζει η φιλοσοφία του γενικού ορίου ηλικίας, θα έπρεπε ταυτόχρονα να γίνει και η μεταβολή στον ΟΓΑ σε σχέση με τα θεσμικά. Απαιτείται, λοιπόν, χωρίς απαραιτήτως να αλλάζει το εξήντα πέντε σε εξήντα επτά να γίνει αλλαγή με συμπλήρωση συγκεκριμένων ετών, κατοχύρωση δικαιώματος, το οποίο να μπορεί να ισχύσει στα εξήντα δύο, στα εξήντα πέντε ή στα εξήντα επτά. Είναι συγκεκριμένη πρόταση, δεν αφορά τροποποίηση του ν.4093 –δεν θα τροποποιήσουμε τον ν.4093, τον κανονισμό του ΟΓΑ θα τροποποιήσουμε- διότι δεν μπορεί να συνεχιστεί αυτή η αδικία. Και αν πάει μια στιγμή στα εβδομήντα πέντε –λέω εγώ θεωρητικά γιατί παλιότερα το εξήντα επτά φαινόταν μεγάλο, και λέγαμε: «Στα εξήντα επτά; Αποκλείεται»- να πρέπει να δουλέψει εξήντα πέντε χρόνια, από δέκα χρονών που είναι τα παιδιά στα χωράφια, όπως πολύ σωστά είπατε, ότι είστε από αγροτική περιοχή.
Άρα, λοιπόν, δεν σημαίνει ότι πρέπει να κρατήσουμε εκείνο το καθεστώς που ήταν δομημένο με άλλα όρια ηλικίας. Θέλει τροποποίηση. Έγιναν πάρα πολλά τον τελευταίο μήνα: Καταθέσαμε πρόταση νόμου, το ΠΑΣΟΚ, φαίνεται ότι δεν την έχετε δει ακόμα. Θα σας παρακαλέσω να τη μελετήσετε. Αφορά τα σαράντα έτη, τα τρία καθεστώτα στα εξήντα δύο. Εγώ προσθέτω και την εικοσιπενταετία από το ’87, με τα δύο καθεστώτα της πρόσθετης και της κύριας, που στα εξήντα πέντε μπορεί να δώσει σύνταξη. 
Δεν συζητώ για το θέμα της επικινδυνότητας τώρα, αλλά νομίζω ότι είναι το Υπουργείο Εργασίας που πρέπει να δει το πρόβλημα που δημιουργήθηκε με αυτόν τον τρόπο, αλλά και για τους σαράντα οκτώ. Πούλησε την περιουσία του. Τι θα κάνει δηλαδή το Υπουργείο Αγροτικής Ανάπτυξης ή το Υπουργείο Δικαιοσύνης; Θα ακυρώσει τα συμβόλαια, να γυρίσει πίσω την περιουσία που την πούλησε ο άλλος επειδή του είπαμε ότι παίρνει σύνταξη και μετά του είπαμε ότι δεν ισχύει αυτό και ότι θα πάρει σύνταξη μετά από ένα χρόνο. 
Κύριε Υπουργέ, νομίζω ότι άμεσα πρέπει να φέρετε ρύθμιση για τους αγρότες που γεννήθηκαν το 1948 και έχουν χάσει την περιουσία τους. Όσον αφορά τις εισφορές, δεν το συζητώ ότι δεν πρέπει να πληρώσουν τα δύο χρόνια. 
Πρέπει να δείτε το θέμα για τη σταδιακή αύξηση του ορίου ανά εξάμηνο, καθώς και την αλλαγή του θεσμικού πλαισίου του κανονισμού του ΟΓΑ προκειμένου να υπεισέλθη η έννοια της θεμελίωσης με τα δεδομένα και με βάση τις αναλογιστικές μελέτες. Βάλτε στο τραπέζι των συζητήσεων αυτές τις δύο προτάσεις με βάση τις αναλογιστικές μελέτες για να δούμε τι δείχνουν. 
Δεν είναι κάτι που μπορούμε να το αποδεχθούμε, να συνεχίζεται δηλαδή να υπάρχει αύξηση του ορίου ηλικίας χωρίς να υπάρχουν συγκεκριμένα χρόνια και προϋποθέσεις για τη συνταξιοδότηση. Η Γενική Γραμματεία Κοινωνικών Ασφαλίσεων τους ενημέρωσε όλους εκτός από τον ΟΓΑ. Δεν γίνονται έτσι τα πράγματα.
Όλοι, λοιπόν, είναι επιβαρυμένοι αλλά στον ΟΓΑ ιδιαίτερα. Ας δούμε αυτήν την ιδιαιτερότητα και να λύσουμε το πρόβλημα.
Ευχαριστώ πολύ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42455"," Και εγώ ευχαριστώ, κύριε Κεγκέρογλου, που φέρατε το θέμα στη Βουλή.
Ο κύριος Υφυπουργός έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42456"," Κάνω διάφορες διαδρομές στη σκέψη. Ίσως ένας από τους λόγους για τους οποίους ο ΟΓΑ μέχρι τώρα δεν έχει θεσπίσει το κατοχυρωμένο δικαίωμα είναι ο εξής: Τι μειωμένη σύνταξη να δώσεις πάνω σε μία σύνταξη 360 ευρώ; Εν πάση περιπτώσει είναι ένα ζήτημα.
Να συμπληρώσω ότι κατά την ασφαλιστική νομοθεσία και τον κανονισμό του ΟΓΑ, από την αύξηση του ανωτέρω ορίου ηλικίας συνταξιοδότησης που θεσπίστηκε, εξαιρούνται οι ασφαλισμένες που θεμελιώνουν δικαίωμα συνταξιοδότησης σύμφωνα με τις ισχύουσες γενικές ή ειδικές ή καταστατικές διατάξεις ως μητέρες ανικάνων για κάθε βιοποριστική εργασία τέκνων –είναι μία μικρή εξαίρεση- καθώς και χήροι πατέρες ανικάνων για κάθε βιοποριστική εργασία τέκνων. Προβλέπονται δύο εξαιρέσεις μικρές σε σχέση με το συνολικό πρόβλημα. Αυτές είναι κατά την κείμενη νομοθεσία. 
Η Γενική Γραμματεία Κοινωνικών Ασφαλίσεων εξετάζει αυτά τα ζητήματα με το αρμόδιο ταμείο. Οπωσδήποτε πρέπει οι όποιες αποφάσεις ληφθούν να είναι με βάση τις σχετικές αναλογιστικές μελέτες. Συμφωνώ ότι όταν έχουμε μία ομοβροντία οριζοντίων διατάξεων για να υπάρξει μια δημοσιονομική προσαρμογή, όλες αυτές έρχονται σε βάρος της μεταβατικότητας που εξασφαλίζει όμως την ομαλή εξέλιξη κάποιων προβλημάτων ή περιπτώσεων που βρίσκονται στο όριο.
Οι αγρότες που είναι γεννημένοι το 1948 είναι στο όριο και πρέπει να ληφθεί μέριμνα. Αυτή είναι και η θέση του Υπουργείου. Οι δυνατότητες αυτή τη στιγμή είναι να σχεδιάσουμε με ορίζοντα θα έλεγα που ξεκινάει από το δεύτερο εξάμηνο του 2013 και με βάση τις δυνατότητες που θα έχουμε από δημοσιονομικής πλευράς εκείνο το διάστημα. 
Θεωρώ ότι μπήκαν τα θεμέλια ώστε οι δυνατότητες να αρχίσουν σιγά-σιγά να φαίνονται στον ορίζοντα για να μπορέσουμε να άρουμε αυτές τις αδικίες. Βέβαια, μένει να φανεί στην πράξη όπως και καθετί άλλωστε, όσον αφορά το κυβερνητικό έργο.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42457"," Ευχαριστούμε, κύριε Υπουργέ.
Πάντως είναι αλήθεια ότι υπάρχουν πολλοί αγρότες στις περιφέρειές μας που έχουν αυτήν την αγωνία. Αναγνωρίζουμε αυτά που είπατε, αλλά όσο πιο γρήγορα η Κυβέρνηση, εσείς και το Υπουργείο Αγροτικής Ανάπτυξης, επιληφθείτε του θέματος τόσο προς το συμφέρον όλων θα είναι. Θα είναι και πιο δίκαιο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42458"," Και για τις αγρότισσες.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"42459"," Και για τις αγρότισσες οπωσδήποτε.
Θα συζητηθεί η τέταρτη με αριθμό 824/15-1-2013 επίκαιρη ερώτηση δευτέρου κύκλου της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων στους εργαζόμενους της εταιρείας «ΑΓΝΟ Α.Ε.».
Το λόγο έχει η κ. Σταυρούλα Ξουλίδου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42460"," Κυρία Πρόεδρε, αγαπητοί συνάδελφοι, σήμερα ήρθαμε εδώ να συζητήσουμε ένα μείζον θέμα που προέκυψε τις τελευταίες εβδομάδες, αυτό της γαλακτοβιομηχανίας «ΑΓΝΟ Α.Ε.».
Πιστεύω ότι όλοι στην Αίθουσα γνωρίζουν αυτήν την εταιρεία η οποία δημιουργήθηκε το 1950 ως συνεταιρισμός, ενώ το 1955 έφερε την πρωτοπορία με το φρέσκο γάλα στις συσκευασίες tetrapack και μάλιστα σε εποχές όπου δεν υπήρχαν ούτε η «ΔΕΛΤΑ», ούτε η «ΦΑΓΕ». 
Από τότε και αφού έγιναν τεράστιες επενδύσεις σε πάγιες κτηριακές εγκαταστάσεις και μηχανολογικό εξοπλισμό, ο συνεταιρισμός δούλευε με την εποπτεία του ελληνικού δημοσίου. Το 2003, «καθαρή» χρεών, περνάει από την Αγροτική Τράπεζα στα χέρια ιδιωτικής εταιρείας, της «ΚΟΛΙΟΣ Α.Ε.», μέχρι και σήμερα. Οι επενδύσεις συνεχίστηκαν, το μερίδιο αγοράς μεγάλωνε, καθώς επίσης και οι στρατηγικές της συμμαχίες για τη διάθεση των παραγόμενων προϊόντων όχι μόνο στην ελληνική αγορά αλλά και στο εξωτερικό. Σήμερα απασχολεί τετρακόσιους έντεκα εργαζόμενους, πενήντα κτηνοτροφικές μονάδες, εκατόν πενήντα κτηνοτρόφους στην κεντρική Μακεδονία και ειδικότερα στους νομούς Θεσσαλονίκης και Κιλκίς. 
Στο τέλος του 2012 η εταιρεία αποφάσισε με αίτησή της να απαλλαχθεί από τα χρέη της, από τους πιστωτές της χάριν του περιβόητου άρθρου 99 του Πτωχευτικού Κώδικα του ν. 3588/2007. Δυστυχώς όμως οι βασικότεροι πιστωτές της στην προκειμένη περίπτωση είναι οι ίδιοι οι εργαζόμενοι, οι κτηνοτρόφοι και οι κτηνοτροφικές μονάδες, δηλαδή αυτοί που παράγουν την πρώτη ύλη της εταιρείας αλλά και το τελικό προϊόν. Άλλωστε για τις παραπάνω κατηγορίες πιστωτών διαφαινόταν εδώ και μήνες ότι κάτι «στράβωσε», αφού οι εργαζόμενοι έμεναν απλήρωτοι, σύμφωνα με καταγγελίες τους, από δύο έως τέσσερις μήνες και για τους κτηνοτρόφους και τις κτηνοτροφικές μονάδες πάνω από έξι μήνες. Σε διαμαρτυρίες τους βέβαια η «ΚΟΛΙΟΣ Α.Ε.» έναντι των ποσών που όφειλε, μοίρασε «πέτσινες» επιταγές. Το αποτέλεσμα ήταν πολλοί κτηνοτρόφοι να μπουν στον «Τειρεσία» ή και να μην έχουν να πληρώσουν ακόμα και το ΦΠΑ των τιμολογίων τους.
Σας ερωτώ, λοιπόν, κύριε Υπουργέ, πώς μπορούμε να διασφαλίσουμε αυτές τις θέσεις εργασίας των τετρακοσίων έντεκα οικογενειών των εργαζομένων σε μία περιοχή όπως αυτή του Λαγκαδά Θεσσαλονίκης η οποία μαστίζεται από ανεργία. Πώς μπορούμε να διασφαλίσουμε ότι δεν θα αφανιστούν οι εκατόν πενήντα οικογένειες των κτηνοτρόφων και άλλες διακόσιες περίπου που απασχολούνται σε κτηνοτροφικές μονάδες, τη στιγμή που προσπαθούμε να ανεβάσουμε την παραγωγικότητα της χώρας μας, να δώσουμε λύσεις και κίνητρα να διατηρηθεί αλλά και να αυξηθεί η πρωτογενής παραγωγή μας και μάλιστα ειδικά για την «ΑΓΝΟ Α.Ε.» που σύμφωνα με καταγγελίες εργαζομένων και κτηνοτρόφων έχει εισροή, δηλαδή ημερήσιο τζίρο, 200.000 ευρώ και άμεση ρευστότητα; Δεν γνωρίζω αν μπορώ να καταθέσω και επιστολή του προέδρου των εργαζομένων και των κτηνοτρόφων που πιστοποιεί τα όσα είπα.","ΣΤΑΥΡΟΥΛΑ ΞΟΥΛΙΔΟΥ",375
"42461"," Σας ευχαριστούμε.
Το λόγο έχει ο Υφυπουργός κ. Παναγιωτόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42462"," Κυρία συνάδελφε, την «ΑΓΝΟ» τη γνωρίζω μόνο από το γάλα που έπινα όταν ήμουν παιδί κι εγώ ως βορειοελλαδίτης. Από κει και πέρα πέρασε αρκετός καιρός. 
Όπως καταλαβαίνετε, αυτήν την ώρα δεν μπορώ να απαντήσω όσον αφορά την κυβερνητική πολιτική για το μέλλον της κτηνοτροφίας. Δεν είναι στα δικά μου «νερά», στη δική μου αρμοδιότητα, ούτε βέβαια μπορώ να κάνω αξιολογικές κρίσεις όσον αφορά στην υπαγωγή μίας επιχείρησης με προβλήματα -όπως χιλιάδες σήμερα στην Ελλάδα- στις προβλέψεις του άρθρου 99 του νέου Πτωχευτικού Κώδικα. Ούτε αυτό είναι της δικής μου αρμοδιότητας. 
Μπορώ όμως να παραθέσω ένα ιστορικό αυτών των δεδομένων και να αναφερθώ στο κομμάτι που αφορά το Υπουργείο Εργασίας που είναι αφ’ ενός η τήρηση της εργατικής νομοθεσίας και αφ’ ετέρου η διασφάλιση των θέσεων εργασίας, αν μπορώ να πω κάτι γι’ αυτό εν είδει πρόβλεψης. 
Αυτή τη στιγμή, σύμφωνα με τη γραπτή ενημέρωση που έχω από το Πρωτοδικείο Θεσσαλονίκης, έχουν κατατεθεί εκεί δύο αιτήσεις υπαγωγής στη διαδικασία εξυγίανσης και λήψης προληπτικών μέτρων του άρθρου 99 του σχετικού νόμου. Εκκρεμεί η συζήτησή τους ενώπιον του Πολυμελούς Πρωτοδικείου Θεσσαλονίκης. Η πρώτη αίτηση κατατέθηκε στις 18-12-2012 και προσδιορίστηκε να δικαστεί στις 11-2-2013. Η δεύτερη κατατέθηκε στις 27-12-2012 και προσδιορίστηκε να δικαστεί στις 22-2-2013. Με τη δεύτερη αίτηση ζητήθηκε η χορήγηση προσωρινής διαταγής αναστολής λήψης μέτρων αναγκαστικής εκτέλεσης για ενδεχόμενες οφειλές του ιδιοκτήτη και βέβαια το αίτημα αυτό έγινε δεκτό στις 31-12-2012, την τελευταία μέρα του περασμένου χρόνου, και απαγορεύτηκε προσωρινά μέχρι τη συζήτηση της αίτησης η επίσπευση μέτρων αναγκαστικής εκτέλεσης, ατομικής και συλλογικής, εναντίον της περιουσίας των αιτούντων. Προφανώς δόθηκε μία μικρή πίστωση χρόνου προκειμένου οι ιδιοκτήτες και η επιχείρηση να βρουν λύσεις. Εκκρεμεί το ζήτημα της υπαγωγής ή όχι της επιχείρησης στο άρθρο 99. Δεν το γνωρίζουμε. Θα ξέρουμε τον επόμενο μήνα. 
Από εκεί και πέρα, βέβαια, δεν εμπίπτει αυτό το ζήτημα στις αρμοδιότητες του Υπουργείου Εργασίας. Εγώ θέλω να δώσω και κάποιες απαντήσεις σχετικά με την τήρηση της εργατικής νομοθεσίας για τη συγκεκριμένη βιομηχανία γάλακτος.
Το ΣΕΠΕ, λοιπόν, Σώμα Επιθεώρησης Εργασίας, ο ενωτικός βραχίονας του Υπουργείου, όπως έχω πει αναρίθμητες φορές από τούτο το Βήμα και συγκεκριμένα το Τμήμα Κοινωνικής Επιθεώρησης Ειδικού Τομέα Θεσσαλονίκης έκανε επιτόπιο έλεγχο στις 11 Ιανουαρίου τρέχοντος έτους στην επιχείρηση αυτή. Διαπιστώθηκε όντως καθυστέρηση καταβολής μέρους μισθού Οκτωβρίου 2012. Έναντι έδινε ο ιδιοκτήτης. Την Τετάρτη επρόκειτο να καταβληθεί επιπλέον ποσό. Αν συνυπολογιστεί το ποσό που υποθέτω ότι καταβλήθηκε την Τετάρτη -δεν το ξέρω- έχουν καταβληθεί τα μισά έναντι του συνόλου της οφειλής μηνός Οκτωβρίου. Επίσης, έχουμε καθυστέρηση καταβολής δεδουλευμένων αποδοχών μηνών Νοεμβρίου – Δεκεμβρίου του 2012, σε τριακόσιους εξήντα εννέα εργαζόμενους. 
Γι’ όλες τις ανωτέρω διαπιστοποιηθείσες παραβάσεις η αρμόδια τοπική υπηρεσία Επιθεώρησης Εργασίας υπέβαλε μήνυση κατά των υπευθύνων της επιχείρησης, προκειμένου να υποβληθούν σ’ αυτήν όλες οι κυρώσεις που προβλέπει η κείμενη νομοθεσία. Έχουμε την πληροφορία ότι θα συζητηθεί σύντομα στο πολυμελές πρωτοδικείο αίτηση για την υπαγωγή της επιχείρησης, όπως σας είπα. 
Επίσης, όσον αφορά τα ζητήματα βιωσιμότητας της εν λόγω γαλακτοβιομηχανίας σύμφωνα με την επίσημη απάντηση που μου απεστάλη από το Υπουργείο Οικονομικών, τη Γενική Γραμματεία Δημοσίων Εσόδων, έχουν ήδη διαβιβαστεί στην αρμόδια ελεγκτική υπηρεσία της επιχείρησης, δηλαδή ΔΟΥ μεγάλων επιχειρήσεων, προκειμένου να προβεί στις δέουσες ελεγκτικές ενέργειες της αρμοδιότητας της. Δεν έχουμε ακόμα, φυσικά, τα αποτελέσματα του ελέγχου αυτού.
Για οτιδήποτε άλλο δεν νομίζω ότι έχω την αρμοδιότητα να παράσχω κάποια πληροφορία. Το δεδομένο είναι ότι η εργατική νομοθεσία θα τηρηθεί. Έχει υποβληθεί μήνυση στην εταιρεία. Νομίζω υπό το κράτος πίεσης αυτής της μήνυσης τα δεδουλευμένα των εργαζομένων θα καταβληθούν με λίγη καθυστέρηση, με προβλήματα. Αυτό εξάλλου λίγο-πολύ είναι δεδομένο σήμερα. Να ξέρετε, όμως, ότι εφόσον οφείλονται, ο νόμος επιβάλλει την καταβολή τους και εκεί θα πιέσει και το Υπουργείο.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42463"," Ευχαριστούμε, κύριε Υπουργέ.
Κυρία συνάδελφε, έχετε το λόγο για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42464"," Κύριε Υπουργέ, να γνωρίσω στο Σώμα ότι η ερώτηση κατετέθη φυσικά και στο Υπουργείο Οικονομικών αλλά δεν βρέθηκε κάποιος να μας απαντήσει. Το γνωρίζω ότι δεν είστε υπεύθυνος για τα οικονομικά της εταιρείας, θα ήθελα όμως να κάνω μια μικρή αναφορά σε κάποια οικονομικά στοιχεία, περισσότερο για προβληματισμό όλων μας. 
Σύμφωνα με τις οικονομικές καταστάσεις της η εταιρεία εμφανίζει ακίνητη περιουσία τριάντα τέσσερις χιλιάδες τετραγωνικά μέτρα σε κτήρια και διακόσιες πενήντα πέντε χιλιάδες τετραγωνικά μέτρα σε οικόπεδα και αγροτεμάχια στην ευρύτερη περιοχή του Νομού Θεσσαλονίκης αλλά και στην Κροπία Αττικής συμβολικής αξίας για τα μεν οικόπεδα και αγροτεμάχια 8.600.000 ευρώ, για δε τις κτηριακές της εγκαταστάσεις 12.300.000 ευρώ. Διαθέτει μηχανολογικό εξοπλισμό αξίας 39.000.000 ευρώ, μεταφορικά μέσα 3.500.000 ευρώ, έπιπλα και λοιπό εξοπλισμό 9.000.000 ευρώ. 
Ακόμα στην έκθεση των ορκωτών λογιστών της εταιρείας για την τελευταία δημοσιευμένη χρήση του 2011, μεταξύ άλλων μεταφέρεται αυτολεξεί: « Η διοίκηση της εταιρείας, όπως αναφέρεται στη σημείωση 13β του προσαρτήματος των οικονομικών καταστάσεων της 31-12-11, είναι σε διαδικασία εκπόνησης κατάλληλου προγράμματος για την απρόσκοπτη συνέχιση των δραστηριοτήτων της. Οι οικονομικές καταστάσεις της 31-12-11 συντάχθηκαν με δεδομένο την αρχή της συνέχισης της επιχειρηματικής δραστηριότητας της εταιρείας». 
Τι έγινε τελικά -χαίρομαι που ήρθε και ο κύριος Υπουργός Οικονομικών- αυτό το πρόγραμμα για την απρόσκοπτη συνέχιση των δραστηριοτήτων της εταιρείας; Έγινε ή είναι η αίτηση ένταξης στον Πτωχευτικό Κώδικα με στόχο να απαλλαγεί, όπως ακριβώς και το 2003, από άμεσες οφειλές στους βασικούς πιστωτές της και ξανά με τη βοήθεια ίσως πολιτικών παραγόντων, όπως και τότε που τόσα είχαν γραφεί στον Τύπο την εποχή εκείνη να πουληθεί ελεύθερη βαρών; Εάν θυμάστε υπήρχε κάποια σχέση με το όνομα Τσοχατζόπουλος.
Αγαπητοί συνάδελφοι, επειδή όπως καταλαβαίνετε το θέμα είναι πολύ σοβαρό και συζητάμε εδώ όχι μόνο για τη διάσωση μιας εταιρείας αλλά τη διάσωση χιλίων περίπου οικογενειών που στηρίζουν την πρωτογενή παραγωγή της χώρας μας σε περιοχές που η ανεργία έχει χτυπήσει κόκκινο και μιλάμε για πάνω από 60% ανέργους, είναι επιβεβλημένο να σκύψουμε πάνω σ’ αυτούς τους ανθρώπους και να προσπαθήσουμε να σταματήσουμε το ξεπούλημα άλλης μιας ελληνικής εταιρείας σε νευραλγικό τομέα, όπως αυτό της γαλακτοβιομηχανίας, της βασικότερης διατροφικής αλυσίδας μιας και λυμαίνονται τον κλάδο οι πολυεθνικοί κολοσσοί από το εξωτερικό.
Μολονότι η διοίκηση της εταιρείας εμπαίζει συστηματικά εργαζόμενους και κτηνοτρόφους, αυτοί εξακολουθούν να βρίσκονται στην εργασία τους και παράγουν έργο. Είναι ανάγκη να δοθεί άμεση λύση όσον αφορά την εξόφληση των δεδουλευμένων των εργαζομένων. Επιβάλλεται να εξοφληθούν κτηνοτρόφοι και κτηνοτροφικές μονάδες. 
Θα μου πείτε ότι όλα αυτά είναι δουλειά μιας επιτροπής, όπως είπατε ή ενός δικαστηρίου, αν δηλαδή θα δεχθεί ή όχι την αίτηση υπαγωγής της εταιρείας στο πτωχευτικό άρθρο ή όχι. Αυτό, φυσικά, είναι άλλο έργο. Όμως, το δικό μας έργο, η δική μας υποχρέωση είναι να διατηρήσουμε όλες τις θέσεις εργασίας και να εξασφαλίσουμε την καταβολή όλων των δεδουλευμένων των μεροκαματιάρηδων αυτών ανθρώπων. 
Εδώ υπάρχει και η έκθεση ισολογισμού από τους ορκωτούς λογιστές, όπου διασφαλίζονται τα όσα είπα. Την καταθέτω για τα Πρακτικά. 
Ευχαριστώ πολύ.
(Στο σημείο αυτό η Βουλευτής κ. Σταυρούλα Ξουλίδου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
ΠΡΟΕΔΡΕΟΥΣΑ (Μαρία Κόλλια-Τσαρουχά):  Σας ευχαριστούμε, κυρία συνάδελφε.
Το λόγο έχει ο Υφυπουργός κ. Νικόλαος Παναγιωτόπουλος.","ΣΤΑΥΡΟΥΛΑ ΞΟΥΛΙΔΟΥ",375
"42465"," Υποθέτω ότι η αίτηση υπαγωγής μιας επιχείρησης στο άρθρο 99 του Πτωχευτικού Κώδικα προϋποθέτει την υποβολή από μέρους της και σχεδίου εξυγίανσής της. 
Για το σχέδιο εξυγίανσης δεν μπορώ αυτήν τη στιγμή να γνωρίζω πώς έχει. Υποθέτω, όμως, ότι η επιχείρηση, διά της ιδιοκτησίας της, διά της διοίκησής της, διά των συμβούλων της, προβάλλει αυτά τα επιχειρήματα αξιοποίησης κάποιας ακίνητης περιουσίας, όπως λέτε για παράδειγμα, ή κάποιων περιουσιακών της στοιχείων που πρέπει να διασωθούν ή να αξιοποιηθούν, προκειμένου αυτή να εξυγιανθεί, να πληρώσει τα χρέη της και βεβαίως τα δεδουλευμένα των εργαζομένων. 
Η εξέταση αυτής της αίτησης είναι στην αρμόδια διεύθυνση του Υπουργείου Οικονομικών. Έχω την πληροφορία αυτήν τη στιγμή ότι συνεδριάζει με αργούς ρυθμούς, διότι είναι και μεγάλο το πλήθος των αιτήσεων που έχει να εξετάσει. Από εκεί και πέρα, όμως, συνεδριάζει και προσπαθεί να δίνει λύσεις. 
Σε κάθε περίπτωση, όμως, πρέπει να γνωρίζουμε ότι η γαλακτοβιομηχανία στην Ελλάδα είναι μία οικονομική δραστηριότητα που παρουσιάζει, όπως λέμε στα οικονομικά, και χαρακτηριστικά ολιγοπωλίου και χαρακτηριστικά ολιγοψωνίου. Δηλαδή, πουλάνε λίγοι και αγοράζουν λίγοι. Λίγες είναι οι εταιρείες που πωλούν γάλα στο καταναλωτικό κοινό, λίγες είναι οι εταιρείες που αγοράζουν γάλα από τους παραγωγούς κτηνοτρόφους. Επομένως είναι μία αγορά με στρεβλώσεις, οι οποίες οδηγούν σε δυσλειτουργίες.
Τα της οικονομικής κρίσης είναι γνωστά και δεν θέλω να επεκταθώ σε αυτά. Όπως σας είπα, αρμοδιότητα του Υπουργείου Εργασίας είναι να εξασφαλίζει ότι τηρείται κατά περίπτωση η εργατική νομοθεσία.
Στοιχείο αυτής της εργατικής νομοθεσίας είναι τα δεδουλευμένα, τα οποία πρέπει να καταβάλλονται. Υποθέτω και νομίζω ότι είναι μια καλή ιδέα για τους εργαζόμενους της επιχείρησης -με τους οποίους επίσης υποθέτω ότι συνομιλείτε- η προσφυγή στις διαδικασίες του Υπουργείου Εργασίας για διενέργεια τριμερούς σύσκεψης μεταξύ εργοδοτικού φορέα και φορέα εργαζομένων, υπό την εποπτεία της ηγεσίας του Υπουργείου.
Παρά το γεγονός ότι ακούγεται ως άλλη μία τετριμμένη, αναποτελεσματική διαδικασία, σας διαβεβαιώνω ότι έχει αποτελέσματα αρκετές φορές. Επομένως ας προσέλθουν στις Υπηρεσίες του Υπουργείου, να οργανώσουμε μία τριμερή, να δούμε τα προβλήματα, να εμφανιστεί βέβαια και ο εργοδότης να μας πει τι θα κάνει γι’ αυτό. Θα σας εξέπληττε το πόσες τέτοιες διαδικασίες οδηγούν σε ένα μερικώς επιτυχημένο αποτέλεσμα πολλές φορές, αρκεί να τηρούνται. 
Όπως σας είπα, τα γενικότερα ζητήματα της γαλακτοβιομηχανίας, των ολιγοπωλίων και των ολιγοψωνίων δεν μπορώ να σας τα αναπτύξω απ’ αυτό εδώ το Βήμα. Μπορώ να σας πω για τα δεδουλευμένα και τις διαδικασίες ικανοποίησης των εργαζομένων. Μέχρι εκεί φθάνει η αρμοδιότητά μου στο Υπουργείο Εργασίας. Περιμένω από εδώ και πέρα τις περαιτέρω ενέργειες, για να υπάρξει κάποια θετική εξέλιξη και σε αυτό το θέμα. 
Ευχαριστώ.
ΠΡΟΕΔΡΕΟΥΣΑ (Μαρία Κόλλια-Τσαρουχά): Σας ευχαριστούμε, κύριε Υπουργέ.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42466"," Μόνο μια διευκρίνιση, κύριε Υπουργέ, σχετικά με το εάν θα πρέπει να υποβάλουν οι εργαζόμενοι αίτηση στο Υπουργείο ή θα είναι πρωτοβουλία του Υπουργείου.","ΣΤΑΥΡΟΥΛΑ ΞΟΥΛΙΔΟΥ",375
"42467"," Να υποβάλουν αίτηση και εμείς θα βρούμε τρόπους για τη διενέργεια αυτή.
ΠΡΟΕΔΡΕΟΥΣΑ (Μαρία Κόλλια-Τσαρουχά): Κυρίες και κύριοι συνάδελφοι, έχω την τιμή να σας ανακοινώσω ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις Εισαγγελικής Αρχής για τη χορήγηση άδειας άσκησης ποινικής δίωξης κατά Βουλευτών.
Κυρίες και κύριοι συνάδελφοι, θα ήθελα να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού πρώτα ξεναγήθηκαν στην έκθεση της αίθουσας «Ελευθέριος Βενιζέλος» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και τέσσερις εκπαιδευτικοί από το 3ο Γυμνάσιο Πρέβεζας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Να είστε καλά, να έχετε καλή χρονιά και καλή πρόοδο.
Θα συζητηθεί τώρα η έκτη με αριθμό 837/15-1-2013 επίκαιρη ερώτηση δευτέρου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τήρηση της Συλλογικής Σύμβασης Εργασίας από την επιχείρηση «ΚΑΖΙΝΟ MONT PARNES».
Ο συνάδελφος κ. Κατσώτης έχει το λόγο για δύο λεπτά για να αναπτύξει την ερώτησή του.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42468"," Ευχαριστώ, κυρία Πρόεδρε.
Κύριε  Υπουργέ, είπατε προηγουμένως ότι μέσα από τη διαδικασία των τριμερών υπάρχουν λύσεις αρκετές φορές. Ν’ αρχίσουμε, λοιπόν, από αυτό. Έχουν γίνει ουκ ολίγες τριμερείς με το Καζίνο της Πάρνηθας, αλλά φαίνεται ότι εκεί έχουν άλλο θεό.","ΧΡΗΣΤΟΣ ΚΑΤΣΩΤΗΣ",214
"42469"," Αρκετές, αλλά όχι όλες.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42470"," Εκεί, λοιπόν, στο Καζίνο της Πάρνηθας, παρά τις επανειλημμένες τριμερείς και τις προσπάθειες να βρεθεί λύση σε αυτήν την ευρεία παρανομία που κάνει η επιχείρηση προς τους εργαζόμενους, παρά τη σαφή θέση της Επιθεώρησης Εργασίας όσον αφορά τα προβλήματα που έχουν ανακύψει, δυστυχώς η επιχείρηση επιμένει να καταστρατηγεί τη συλλογική σύμβαση από την εργατική νομοθεσία. Και όχι μόνο αυτό. Επιχειρεί να εμπλέξει το Υπουργείο Εργασίας και λέει ότι άσχετα με τη θέση της Επιθεώρησης Εργασίας, η οποία έχει σκοπιμότητα, έχουν συζητήσει με την ηγεσία του Υπουργείου Εργασίας και έχουν πάρει τη διαβεβαίωση από την ηγεσία ότι στηρίζει τη δική τους θέση.
Οφείλετε, εδώ, εάν δεν θέλετε να σας εκθέτει ο διευθύνων σύμβουλος της επιχείρησης, να πάρετε μία σαφή θέση πάνω σε αυτά που λέει και βέβαια να συζητήσουμε επί της ουσίας τι προτίθεται να κάνει το Υπουργείο Εργασίας -πέρα από τις τριμερείς που έχει κάνει μέχρι τώρα- έτσι ώστε η επιχείρηση να υποχρεωθεί να εφαρμόσει τη συλλογική σύμβαση εργασίας –αν μη τι άλλο αυτή είναι αρμοδιότητα δική σας- και να σταματήσει να παρανομεί σε βάρος των εργαζομένων.
Περιμένω την απάντησή σας, κύριε  Υπουργέ, να μας πείτε αν πράγματι και ο ΣΕΠΕ έκανε αυτόν τον έλεγχο στην επιχείρηση, για να δούμε το αποτέλεσμα.","ΧΡΗΣΤΟΣ ΚΑΤΣΩΤΗΣ",214
"42471"," Σας ευχαριστούμε, κύριε  συνάδελφε.
Στην επίκαιρη ερώτηση θα απαντήσει ο Υφυπουργός κ. Νικόλαος Παναγιωτόπουλος.
Ορίστε, κύριε  Υφυπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42472"," Το θέμα που βάζετε είναι πολύ ενδιαφέρον πραγματικά και από νομικής πλευράς. Εδώ τίθενται κάποια κρίσιμα νομικά ζητήματα ως προς τι ισχύει στο Εργατικό Δίκαιο στη χώρα μας μετά τις εξελίξεις του μεσοπροθέσμου και αυτή η διχογνωμία ακριβώς που αναπτύσσεται βρίσκεται στο επίκεντρο της συγκεκριμένης περίπτωσης.
Πάντως, οφείλω να πω από αυτό το Βήμα απερίφραστα –να εξηγηθώ, δηλαδή, για να μην παρεξηγηθώ εγώ ή το Υπουργείο, το οποίο εκφράζω τώρα- ότι δεν υπάρχει καμία υποστήριξη κάποιας συγκεκριμένης θέσης και ιδίως της θέσης της εργοδοσίας του «KAZINO MONT PARNES» από το Υπουργείο. Καμμία συζήτηση δεν έχει γίνει ούτε με εμένα ούτε με τον Υπουργό και φυσικά οι θέσεις του Υπουργείου δεν εκφράζονται μέσα από συζητήσεις καφενειακού χαρακτήρα, αλλά μέσα από συγκεκριμένες έγγραφες απαντήσεις σε συγκεκριμένα ερωτήματα.
Θα καταθέσω, λοιπόν, την απάντηση της Διεύθυνσης Αμοιβής και Εργασίας του Υπουργείου Εργασίας σχετικά με το συγκεκριμένο ζήτημα που κρίνεται, για να την πάρει ο κύριος συνάδελφος να τη δει.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Να πω εισαγωγικά ότι εδώ έχουμε έναν έλεγχο που έγινε από ειδικούς επιθεωρητές του ΣΕΠΕ το Σεπτέμβριο του 2012 στην ανώνυμη εταιρεία «ΕΛΛΗΝΙΚΟ ΚΑΖΙΝΟ ΠΑΡΝΗΘΑΣ Α.Ε.». Υπήρχαν δύο θέματα. Κατά τους εργαζόμενους, δεν εφαρμόζονταν όροι της συλλογικής σύμβασης εργασίας που αφορούσαν σε μισθολογικά αφ’ ενός και στο ωράριο που είναι μη μισθολογικό θέμα της ΣΣΕ, μετά από καταχρηστική μονομερή συμπεριφορά του εργοδότη. Αποφάσισε, δηλαδή, ο εργοδότης μονομερώς ότι δεν εφαρμόζονται αυτά. Επεξέτεινε, δηλαδή, το ωράριο και έκανε και κάποιες αλλαγές σε μειώσεις μισθών.
Το γεγονός αυτό, δηλαδή οι μονομερείς εισαγωγές αυτών των αλλαγών, καταγράφηκε στο δελτίο ελέγχου που συνέταξαν οι ειδικοί επιθεωρητές και εκκρεμεί βέβαια η βεβαίωση ή μη του σχετικού προστίμου. Γιατί εκκρεμεί τώρα; Γιατί δεν έγινε άλλος έλεγχος; Υπάρχει μία φιλολογία και μία παραφιλολογία, μία επίσημη και μία ανεπίσημη εκδοχή. 
Η επίσημη εκδοχή και η εκδοχή που ισχύει είναι ότι υπάρχει διχογνωμία πάνω σε ένα νομικό θέμα που προκύπτει από την πράξη Υπουργικού Συμβουλίου υπ’ αριθμόν 6/2012 σχετικά με την εφαρμογή κανονιστικών όρων των συλλογικών συμβάσεων εργασίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα, κυρία Πρόεδρε, την ανοχή σας, γιατί έχει σημασία αυτό και πρέπει να υπάρχει συνέχεια σκέψης. Λέει, λοιπόν, η απάντηση του Υπουργείου ότι με αυτήν την πράξη Υπουργικού Συμβουλίου ορίζεται ότι οι κανονιστικοί όροι συλλογικής σύμβασης εργασίας που θα λήξει ή θα καταγγελθεί εξακολουθούν να ισχύουν επί ένα τρίμηνο από τη λήξη ή καταγγελία τους. Με την πάροδο του τριμήνου και εφόσον εν τω μεταξύ δεν έχει συναφθεί νέα συλλογική σύμβαση εργασίας εξακολουθούν να ισχύουν από αυτούς τους κανονιστικούς όρους αποκλειστικώς οι όροι εκείνοι που αφορούν πρώτον, βασικό μισθό ή βασικό ημερομίσθιο και δεύτερον, τα επιδόματα ωρίμανσης, τέκνων, σπουδών και επικινδύνου εργασίας. Αυτά τα τέσσερα επιδόματα και όχι τα άλλα, εφόσον αυτά προβλέπονταν στις συλλογικές συμβάσεις εργασίας που έληξαν ή καταγγέλθηκαν.
Με την υπ’ αριθμόν 4601/304 κ.λπ. -δεν έχουν σημασία τα νούμερα- ερμηνευτική εγκύκλιο της παραπάνω ΠΥΣ, η οποία, όπως αναφέρει, παρέχει οδηγίες για την ενιαία αντιμετώπιση, ερμηνεία και εφαρμογή αναφερομένων διατάξεων από τους υπαλλήλους του Υπουργείου, τους εργαζόμενους και τους εργοδότες, ορίζεται μεταξύ άλλων ότι, όταν παρέλθει το τρίμηνο από τη λήξη ή την καταγγελία της ΣΣΕ και δεν συναφθεί νέα συλλογική σύμβαση εργασίας, τότε όλοι οι κανονιστικοί όροι που αφορούν επιδόματα παύουν να ισχύουν. Συνεχίζουν, όμως, να ισχύουν αποκλειστικά αυτοί που αφορούν αφ’ ενός βασικό μισθό, ημερομίσθιο της ΣΣΕ που έληξε ή καταγγέλθηκε και αφ’ ετέρου επιδόματα ωρίμανσης, τα τέσσερα που σας ανέφερα, τέκνων, σπουδών και επικινδύνου εργασίας, εφόσον τα επιδόματα αυτά προβλέπονταν στις συλλογικές συμβάσεις εργασίας που έληξαν ή καταγγέλθηκαν.
Τρίτον, κατά συνέπεια η άποψη του Υπουργείου Εργασίας, Κοινωνικής Ασφάλισης και Πρόνοιας η οποία διατυπώνεται διά της παραπάνω εγκυκλίου -και έχει σημασία αυτό, προσέξτε το- είναι ότι παύουν να ισχύουν όλα τα επιδόματα εκτός αυτών που αναφέρονται στην παράγραφο 4 του άρθρου 2 της παραπάνω ΠΥΣ, ενώ δεν θίγονται θεσμικοί όροι ΣΣΕ ή άλλου. Επομένως αυτά που έχουν να κάνουν με το ωράριο δεν θίγονται, σύμφωνα με την εκτίμηση που προκύπτει από την εγκύκλιο που εξέδωσε το Υπουργείο Εργασίας.
Το τέταρτο σημείο λέει ότι σε περίπτωση αμφισβήτησης αρμόδια για να κρίνουν είναι τα πολιτικά δικαστήρια, προς τα οποία μπορείτε να προσφύγετε. Γνωρίζουμε ότι έχει γίνει προσφυγή στα πολιτικά δικαστήρια. Εδώ τι έχουμε; Έχουμε μία εγκύκλιο του Υπουργείου Εργασίας, είναι η επίσημη θέση του Υπουργείου διά της αρμοδίας υπηρεσίας όρων και αμοιβής, η οποία λέει αυτά που είπα, ότι θίγονται αυτά, δεν θίγονται τα άλλα, δεν ακουμπάει καθόλου στα παρακάτω. Εδώ το ωράριο δεν έχει να κάνει με όλα αυτά και έχει μία λογική αυτό, γιατί η δικαιολογητική βάση σύνταξης της πράξης Υπουργικού Συμβουλίου που ορίζει τη μετενέργεια θεσμικό όρο επιχειρησιακής συλλογικής σύμβασης εργασίας, αποβλέπει σε ζητήματα «προσαρμογής» -ξέρω ότι δεν σας αρέσει η λέξη, αλλά αυτή χρησιμοποιούμε- μισθολογικών όρων στην αγορά εργασίας. Με άλλα λόγια, αποβλέπει στη μείωση του μέσου μισθολογικού κόστους για τη γενικότερη προσαρμογή της χώρας. Δεν έχει να κάνει με θεσμικούς όρους της ΣΣΕ που δεν αφορά μισθολογικά ζητήματα, μεταξύ των οποίων είναι και το ωράριο. 
Αυτή είναι η εγκύκλιος, αυτή είναι η ερμηνεία που έχει δώσει το Υπουργείο Εργασίας. Δεν υπέχει θέση και δεσμευτική ισχύ δικαστικής απόφασης, για παράδειγμα, όμως, λέγεται ρητώς ότι υπάρχει αυτή η δυνατότητα σε περίπτωση αμφισβήτησης. Διχογνωμία υπάρχει και μεταξύ των υπηρεσιών του ΣΕΠΕ και είμαστε ακριβώς στη φάση που περιμένουμε να κριθεί αυτό το ζήτημα από τα δικαστήρια. 
Η θέση του Υπουργείου Εργασίας είναι αυτή που σας περιέγραψα και σε καμμία περίπτωση δεν υπάρχει κάποια συνεννόηση καφενειακού τύπου με τον ιδιοκτήτη, ο οποίος κακώς διαδίδει ότι τα έχει βρει με το Υπουργείο, όπως λέτε στην ερώτησή σας. Κάτι τέτοιο δεν ισχύει και το διαψεύδω κατηγορηματικά.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42473"," Ο κ. Κατσώτης έχει το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42474"," Κύριε Υπουργέ, η αρμόδια διεύθυνση απαντά με σαφήνεια ότι δεν μπορεί να κάνει μονομερή μεταβολή, ιδιαίτερα στο θέμα του ωραρίου εργασίας. Όπως είπατε και εσείς σήμερα εδώ, αυτός ο όρος δεν θίγεται. Δεν μπορεί η επιχείρηση να τον αλλάξει. Και όμως η επιχείρηση, όπως αναφέρεται και στην επίκαιρη ερώτηση, κύριε Υπουργέ, απαγορεύει την είσοδο των εργαζομένων αν δεν υπογράψουν ότι θα απασχοληθούν περισσότερες ώρες από αυτό που ορίζεται μέσα από τη συλλογική σύμβαση εργασίας. 
Τι θα κάνει, λοιπόν, το Υπουργείο Εργασίας, προκειμένου αυτήν τη «ζούγκλα», αυτήν την απόφαση της επιχείρησης με το έτσι θέλω να παρανομεί για να τη φέρει στην τάξη; Τι πρέπει να κάνουν αυτοί οι εργαζόμενοι; Έχουν κάνει απεργίες εικοσιτετράωρες, σαρανταοκτάωρες, στάσεις εργασίας, στα δικαστήρια  η επιχείρηση, ξανά δικαστήρια. Ποιος είναι αυτός, τέλος πάντων, που θα βάλει μια τάξη σε αυτήν την εταιρεία, στο καζίνο της Πάρνηθας; 
Και, όπως ξέρετε, σε περιόδους κρίσης ο τζόγος δεν έχει κρίση, αυξάνεται.","ΧΡΗΣΤΟΣ ΚΑΤΣΩΤΗΣ",214
"42475"," Στο ΛΟΤΤΟ αυξάνεται, όχι στο καζίνο.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42476"," Και στο καζίνο, κύριε Υπουργέ, και έχουν τα στοιχεία εκεί οι εργαζόμενοι για το πώς αυξάνεται ο τζόγος στο καζίνο. 
Εν πάση περιπτώσει, εδώ υπάρχει η ευθύνη του Υπουργείου Εργασίας που πρέπει να παρέμβει άμεσα στο καζίνο της Πάρνηθας, για να σταματήσει αυτή η παρανομία σε βάρος των εργαζομένων. Και ξέρετε πολύ καλά ότι το καζίνο της Πάρνηθας έχει να κάνει και με τη «ΜΕΓΑΛΗ ΒΡΕΤΑΝΝΙΑ» -είναι η ίδια εταιρεία- και θεωρεί ότι είναι κράτος εν κράτει. Δεν κάνει πίσω σ’ αυτό που θέλει να πετύχει. Με μια ανακοίνωσή του, που έβγαλε πριν από δυο μέρες, καλεί τους εργαζόμενους τελεσίδικα να συμφωνήσουν με μείωση 5% στους μισθούς τους, με κατάργηση του οκταώρου, με κατάργηση των διαλειμμάτων που έχουν όλοι αυτοί που δουλεύουν στο καζίνο -και ξέρετε ότι η δουλειά εκεί είναι πολύ δύσκολη για τους εργαζόμενους- και βέβαια μείωση των ρεπό που έχουν οι εργαζόμενοι κατά τη διάρκεια του έτους. 
Τι θα κάνετε γι’ αυτήν τη μονομερή ενέργεια της εργοδοσίας; Ξανά πρέπει οι εργαζόμενοι να έρθουν στο Υπουργείο Εργασίας; Ξανά να πάρετε την απόφαση; Και μετά; Και μετά τα δικαστήρια. Δεν ξέρω τι λειτουργία είναι αυτή. Πού θα βρουν το δίκιο τους οι εργαζόμενοι; Πρέπει ξανά να πάνε στα δικαστήρια; Δεν υπάρχει άλλος τρόπος; Έχετε εξαντλήσει όλα τα περιθώρια;","ΧΡΗΣΤΟΣ ΚΑΤΣΩΤΗΣ",214
"42477"," Ευχαριστούμε, κύριε συνάδελφε. 
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42478"," Δυο- τρεις σκέψεις θα προσπαθήσω να βάλω σε μια σειρά, κύριε συνάδελφε. 
Πρώτον, σας διαβεβαιώ ότι σε εποχές έλλειψης ρευστότητας πλήττονται και οι δουλειές των καζίνο. Μπορεί να αυξάνεται ο τζόγος γενικώς, αλλά και τα καζίνο έχουν αναδουλειές και μπορώ να σας διαβεβαιώσω -δεν έχω τα στοιχεία από το καζίνο επάνω στη βόρεια Ελλάδα, για το οποίο γνωρίζω πώς πάνε τα πράγματα, εκεί, στην Ξάνθη- ότι δεν πατάει κανείς το βράδυ. Κάποτε υπήρχαν ουρές στην είσοδο.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42479"," Οι Σερραίοι πάντως πάνε στα βουλγάρικα, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42480"," Εντάξει, μπορεί να πάνε και στη Βουλγαρία. Εκεί τα έξοδα διαβίωσης και συμμετοχής είναι πολύ μικρότερα και βάζουν και βενζίνη πολύ φθηνότερη. Αυτό είναι, όμως, μια άλλη ιστορία.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42481"," Υπάρχουν και πολλά άλλα, δυστυχώς, και αυτό πρέπει να το δούμε οι βορειοελλαδίτες.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42482"," Εν πάση περιπτώσει, να το πάρουμε πιο σοβαρά. 
Εδώ, όπως σας είπα, υπάρχει μια διχογνωμία. Η διχογνωμία αυτή θα επιλυθεί στα δικαστήρια και είναι πρόβλημα που τα δικαστήρια αργούν αυτήν τη στιγμή και οι εργαζόμενοι, οι οποίοι βρίσκονται σε δυσχερή θέση, αναγκάζονται να κάνουν περισσότερη υπομονή, παρατείνοντας το πρόβλημά τους. Αλλά όταν υπάρχει τέτοια αμφισβήτηση και η εγκύκλιος του Υπουργείου Εργασίας, η οποία νομίζω ότι προκρίνει μια συγκεκριμένη θέση, παραπέμπει σε επίλυση στα αρμόδια δικαστήρια.
Θέλω να πω εδώ ότι και η ισχύς των διατάξεων της πράξης Υπουργικού Συμβουλίου που σας ανέλυσα στην πρωτολογία μου αμφισβητείται συνολικά. Αυξάνονται μάλιστα δικαστικές αποφάσεις που κάνουν δεκτό ότι οι διατάξεις της πράξης Υπουργικού Συμβουλίου αυτής είναι ανεφάρμοστες στο σύνολό τους ως αντικείμενες σε συγκεκριμένο άρθρο του Συντάγματος. Έχουν υπάρξει αποφάσεις των Μονομελών Πρωτοδικείων Θεσσαλονίκης, Χαλκίδας και Αθηνών μέσα στο 2012. 
Επίσης, στις 9 Δεκεμβρίου 2012 συζητήθηκε ενώπιον της ολομέλειας του Συμβουλίου της Επικρατείας αίτηση ακύρωσης αυτής της πράξης Υπουργικού Συμβουλίου και αναμένεται απόφαση. Ίσως υπό το περιθώριο της αναμονής για την έκδοση αυτής της απόφασης, να περιμένει και το Σώμα Επιθεώρησης Εργασίας για να προχωρήσει στους ελέγχους ή, εν πάση περιπτώσει, να βεβαιώσει το πρόστιμο που επέβαλε στους ελέγχους του Σεπτεμβρίου.
Κάποιοι μου είπαν –για να τα λέμε όλα, δεν έχω κανένα πρόβλημα να τα λέω όπως έχουν στην τοποθέτησή μου- ότι υπάρχει μία διστακτικότητα των ελεγκτών, λόγω των προσφάτων διατάξεων του Υπουργείου Διοικητικής Μεταρρύθμισης και φοβούνται για παράδειγμα, να πάνε να κάνουν κάποιο έλεγχο μήπως κατατεθεί ως «αντίμετρο», ως «αντίποινα» μήνυση από την πλευρά της εργοδοσίας, επειδή προβλέπεται θέση σε αργία, με επόμενο βήμα ενδεχόμενη θέση σε διαθεσιμότητα ή, εν πάση περιπτώσει, δικαστική εμπλοκή. Αυτός είναι ανασταλτικός παράγοντας για τους ελεγκτές για να κάνουν τη δουλειά τους.
Εδώ θα ήθελα να πω ότι τέτοια περίπτωση με ρητή ρύθμιση του Υπουργείου Διοικητικής Μεταρρύθμισης έχει ως προϋπόθεση αμετάκλητη παραπομπή σε ακροατήριο, όχι μια απλή υποβολή μήνυσης. Σε κάθε περίπτωση, όμως, η περιρρέουσα ατμόσφαιρα που έχει δημιουργηθεί είναι μια ατμόσφαιρα διστακτικότητας ως προς τη δυνατότητα να γίνουν οι έλεγχοι όπως πρέπει.
Εμείς ως Υπουργείο ενθαρρύνουμε, αν θέλετε, τους ευρισκόμενους κάτω από την αρμοδιότητά μας επιθεωρητές να βγαίνουν και να κάνουν τη δουλειά τους. Οπωσδήποτε πρέπει να τους κατοχυρώσουμε και θεσμικά, σε επίπεδο νομικής υποστήριξης, εάν έχουμε τέτοιες παρενέργειες στη διαδικασία.
Σε κάθε περίπτωση, όμως, νομίζω ότι σε αυτό το θέμα -όπως σας είπα- πρώτον, δεν υπάρχει καμμία υπόγεια διαδρομή και συνεννόηση ή υποστήριξη του Υπουργείου προς την εργοδοτική πλευρά. Δεύτερον, έχει αποφανθεί πάνω σε αυτό το θέμα, το Υπουργείο μας διά της αρμόδιας διεύθυνσης ως προς το τι ισχύει και τι δεν ισχύει. Τρίτον, είναι σε εξέλιξη ελεγκτική διαδικασία από το Σώμα Επιθεώρησης Εργασίας.
Τέταρτον, είναι σε εξέλιξη η προσφυγή στα δικαστήρια όσον αφορά τι πρέπει να ισχύσει τελικά και πώς ερμηνεύεται η σχετική πράξη του Υπουργικού Συμβουλίου. Υπάρχει μια νομική διχογνωμία, ναι, ως προς τη δεσμευτικότητα των κανονιστικών όρων συλλογικής σύμβασης εργασίας με τη μετενέργεια. Αυτό, όμως, είναι μια νομική διχογνωμία, η οποία θα επιλυθεί από τις αρμόδιες δικαστικές ατραπούς.
Όσον αφορά το Υπουργείο, νομίζω ότι ήμασταν ξεκάθαροι. Ας αφήσουμε τη διαδικασία να εξελιχθεί και νομίζω ότι στο τέλος όλα θα γίνουν σωστά και οι εργαζόμενοι δεν θα θιγούν από καταχρηστικές συμπεριφορές του εργοδότη.","ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ",386
"42483"," Ευχαριστούμε, κύριε Υπουργέ.
Κύριοι συνάδελφοι, έχω την τιμή να ανακοινώσω προς το Σώμα, ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003: «Ποινική ευθύνη των Υπουργών», όπως ισχύει, δικογραφία κατά του Υφυπουργού στον Πρωθυπουργό κ. Σίμου Κεδίκογλου.
Ακολουθεί η τέταρτη με αριθμό 823/15-1-2013 επίκαιρη ερώτηση πρώτου κύκλου του Βουλευτή Α΄ Θεσσαλονίκης των Ανεξάρτητων Ελλήνων κ. Γαβριήλ Αβραμίδη προς τον Υπουργό Οικονομικών, σχετικά με την «Ανταλλάξιμη Περιουσία» και τις υποχρεώσεις της Ελληνικής Πολιτείας.
Το λόγο έχει ο κ. Αβραμίδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42484"," Ευχαριστώ, κυρία Πρόεδρε.
Κύριε Υπουργέ, σύμφωνα με τις διατάξεις της Σύμβασης της Λωζάνης περί ανταλλαγής πληθυσμών η ανταλλάξιμη περιουσία, όπως ονομάστηκε, η ακίνητη περιουσία που εγκατέλειψαν στη χώρα μας το 1923 οι μουσουλμάνοι που έφυγαν από τη χώρα μας, από την Ελλάδα, προβλεπόταν να διανεμηθεί στους πρόσφυγες της Μικρασιατικής Καταστροφής σε αντιστάθμισμα των περιουσιών που αυτοί εγκατέλειπαν στη γειτονική χώρα.
Ωστόσο, εδώ και εννέα δεκαετίες ένα ελάχιστο ποσοστό της ανταλλάξιμης περιουσίας αποδόθηκε στους πραγματικούς δικαιούχους ή αξιοποιήθηκε στην κατεύθυνση της εθνικής μνημοσύνης. 
Η ελληνική πολιτεία ουσιαστικά τη σφετερίζεται αδιάλειπτα, είτε μέσω του Ταμείου Ανταλλαξίμου Περιουσίας και Αποκατάστασης Προσφύγων, του γνωστού ΤΑΠΑΠ -που διαχειρίστηκε ως το 1998- είτε μέσω της «ΚΤΗΜΑΤΙΚΗΣ ΕΤΑΙΡΕΙΑΣ ΤΟΥ ΔΗΜΟΣΙΟΥ», στη δικαιοδοσία της οποίας περιήλθε με το π.δ. 137/98, είτε τελευταία μέσω του Ειδικού Ταμείου Αποκρατικοποιήσεων, στο οποίο μεταβιβάστηκε τελικά για να υπηρετήσει τους στόχους του μνημονίου.
Μάλιστα με την πάροδο των ετών η πολιτεία φρόντισε να λησμονήσει ακόμη και την προσχηματική συνήθειά της να διαθέτει ψιχία στα προσφυγικά σωματεία, στη δράση των οποίων οφείλεται σχεδόν αποκλειστικά η διατήρηση της μνήμης, των αλησμόνητων πατρίδων, η διάσωση και ανάδειξη της πολιτιστικής και πολιτισμικής κληρονομιάς και ταυτότητας των προσφύγων.
Το κράτος μας λησμόνησε την «ανταλλάξιμη περιουσία», ακόμα και όταν αναζητούσε πόρους για την αποκατάσταση των ποντιακής καταγωγής ομογενών, οι οποίοι από τις αρχές της δεκαετίας του 1990 και εντεύθεν ανταποκρίθηκαν στην πρόσκληση που τους απηύθυνε η εθνική τους πατρίδα και ήρθαν στην Ελλάδα ως νεοπρόσφυγες προερχόμενοι από τις χώρες της τέως Σοβιετικής Ένωσης.
Παράλληλα η παρούσα Κυβέρνηση αγνοεί την υποχρέωσή της να συνδράμει σταθερά τα προσφυγικά σωματεία και ιδρύματα στο πλαίσιο της διεθνούς σύμβασης και ειδικά στο σκέλος που αφορά τη διαχείριση της ανταλλάξιμης περιουσίας. 
Σας ερωτώ, κύριε Υπουργέ: Είναι ή όχι στις προθέσεις της Κυβέρνησης ο τερματισμός του σφετερισμού της ανταλλάξιμης περιουσίας από την ελληνική πολιτεία, η εξαίρεσή της από το μηχανισμό τροφοδότησης των υποχρεώσεων που αναλήφθηκαν με το μνημόνιο και ενδεχομένως η ανασύσταση του ΤΑΠΑΠ, όπως αυτό υπαγορεύεται από την εθνική μας υποχρέωση προς τους πρόσφυγες; 
Δεύτερον, με ποιο τρόπο σκοπεύει η Κυβέρνηση να επανορθώσει το επί ένα σχεδόν αιώνα διαρκές ατόπημα της ελληνικής πολιτείας σχετικά με τη διαχείριση της ανταλλάξιμης περιουσίας, δοθέντος ότι το ζήτημα άπτεται των δικαιωμάτων των απογόνων των προσφύγων της Μικρασιατικής Καταστροφής;","ΓΑΒΡΙΗΛ ΑΒΡΑΜΙΔΗΣ",2
"42485"," Ευχαριστώ, κύριε συνάδελφε. 
Θα απαντήσει ο Υπουργός Οικονομικών κ. Ιωάννης Στουρνάρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42486"," Ευχαριστώ πολύ, κυρία Πρόεδρε.
Σύμφωνα με τις διατάξεις του άρθρου 5 του Νομοθετικού Διατάγματος 3713 του 1957 ιδρύθηκε το ΤΑΠΑΠ, δηλαδή το Ταμείο Ανταλλαξίμου Περιουσίας και Αποκατάστασης Προσφύγων, το οποίο και καταργήθηκε με το π.δ. 137/98. Από τότε οι αρμοδιότητες και τα δικαιώματα του ΤΑΠΑΠ περιήλθαν στο Υπουργείο Οικονομικών και ασκούνται από το Γ΄ Τμήμα Ανταλλαξίμων Κτημάτων της Διεύθυνσης Δημόσιας Περιουσίας. 
Οι αρμοδιότητες τώρα του διοικητικού συμβουλίου του συγκεκριμένου ταμείου ασκούνται σήμερα από τον Υπουργό Οικονομικών ή το εξουσιοδοτημένο απ’ αυτό όργανο, σύμφωνα με το άρθρο 1 παράγραφος 3 αυτού του νόμου. 
Τα έσοδα του ΤΑΠΑΠ εισπράττονται εφεξής υπέρ του ελληνικού δημοσίου και έχουν ως εξής: Το 2010 εισπράχθηκαν περίπου 1,9 εκατομμύρια ευρώ και για τα έτη 2011 και 2012 εισπράχθηκε περίπου 1 εκατομμύριο ευρώ για κάθε ένα από τα έτη αυτά. 
Τώρα, οι κάθε φύσεως δαπάνες που προκύπτουν από την εφαρμογή των διατάξεων του π.δ. 137/98 βαρύνουν σήμερα τον κρατικό προϋπολογισμό των εξόδων του Υπουργείου Οικονομικών, στηρίζοντας έτσι τη διάσωση και διάδοση του μικρασιατικού πολιτισμού και τις μνήμες των χαμένων πατρίδων με επιχορηγήσεις –θα σας μιλήσω περισσότερο στη δευτερολογία μου γι’ αυτό- των προσφυγικών σωματείων μέσω της Ε΄ Διεύθυνσης Οικονομικού του Υπουργείου από το 2003 μέχρι σήμερα. 
Επίσης, οι εγγυήσεις για τη διάθεση της ανταλλάξιμης περιουσίας, παρέχονται τόσο από τις διατάξεις του π.δ. 137/98 όσο και από την ισχύουσα ειδική νομοθεσία για τη ρευστοποίηση της ανταλλάξιμης περιουσίας, η οποία εξακολουθεί και ισχύει. 
Η ανταλλάξιμη περιουσία, δηλαδή τα ακίνητα και τα λοιπά περιουσιακά στοιχεία των μουσουλμάνων που έφυγαν, σύμφωνα με την περίπτωση α’ της παραγράφου 1 του άρθρου 2 του β.δ. 29-9-1939 διαχειρίζεται, διοικείται και ρευστοποιείται από το Υπουργείο Οικονομικών. 
Επίσης, σύμφωνα με το άρθρο 142 της Συνθήκης της Λωζάνης, 24 Ιουλίου του 1923, συνήφθη ειδική σύμβαση μεταξύ της Ελλάδος και της Τουρκίας στις 30-1-1923 περί ανταλλαγής των ελληνικών και τουρκικών πληθυσμών. 
Με βάση, λοιπόν, την ισχύουσα αυτή νομοθεσία μόνον η περιουσία που εγκατέλειψαν οι Τούρκοι είναι διαχειρίσιμη και ανταλλάξιμη περιουσία και δεν προβλέπεται στο νόμο σήμερα περί ανταλλαξίμων η αποκατάσταση των παλιννοστούντων από την πρώην Σοβιετική Ένωση. 
Ευχαριστώ πολύ.","ΙΩΑΝΝΗΣ ΣΤΟΥΡΝΑΡΑΣ",168
"42487"," Ευχαριστούμε, κύριε Στουρνάρα. 
Ο κ. Γαβριήλ Αβραμίδης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42488"," Κύριε Υπουργέ, για το θέμα αυτό έχω εδώ στα χέρια μου την αλληλογραφία του παμποντιακού συλλόγου «Η ΑΡΓΩ» –είναι εδώ στην Αττική- το οποίο έχει λάβει την απάντηση από το Υπουργείο Οικονομικών στις 15 Νοεμβρίου 1998, όταν υπήρξε αλλαγή από το ΤΑΠΑΠ στο Υπουργείο Οικονομικών, όπου η απάντηση –μεταξύ άλλων- λέγει ότι δεν αλλάζει τίποτα απ’ ό,τι ίσχυε πριν, απλώς οι αρμοδιότητες και τα δικαιώματα του ΤΑΠΑΠ περιέρχονται στο Υπουργείο Οικονομικών και ασκούνται από τη Διεύθυνση Δημόσιας Περιουσίας και το Τμήμα Ανταλλαξίμων. 
Βεβαίως, ο σύλλογος αυτός είχε ζητήσει και στοιχεία για τον ακριβή αριθμό των ανταλλαξίμων κτημάτων, για τα οποία απάντησε τότε το Υπουργείο ότι δεν μπορεί να τα δώσει. 
Πρέπει όμως να σημειώσω –περιμένω τη δευτερολογία σας- ότι επιχορηγήσεις, όπως δίνονταν στα προσφυγικά σωματεία και σε προσφυγικές ομοσπονδίες, δεν γνωρίζω να δίδονται τώρα. 
Όσον αφορά το θέμα που είπατε, δηλαδή ότι δεν υπάρχει υποχρέωση αποκατάστασης των νέων προσφύγων-παλιννοστούντων από την πρώην Σοβιετική Ένωση, έχω στα χέρια μου φωτοτυπία από το βιβλίο του Ισαάκ Λαυρεντίδη, εκ Σοβιετικής Ενώσεως «Έλληνες ποντιακής καταγωγής και τα εκ της Συνθήκης της Λωζάννης δικαιώματά των», Αθήναι 1986. Είναι συμπατριώτης, συντοπίτης της κυρίας Αντιπροέδρου. Διετέλεσε και Αντιπρόεδρος της Βουλής. 
Πρέπει να πω ότι έχω και ερώτηση του 1983 από τον αείμνηστο Λαυρεντίδη προς τα Υπουργεία Εσωτερικών, Γεωργίας για το θέμα της αποκατάστασης -που σημαίνει ότι ήταν υπαρκτό- των ομογενών που εγκαταστάθηκαν στην περιοχή του Μενιδίου κ.λπ. 
Επίσης, έχω από τα Πρακτικά επερώτηση του Πελοποννησίου, Παναγούλη, Κρητικού, Κυρατσούς κ.λπ. για το θέμα της ανταλλάξιμης περιουσίας, της εργατικής αποκατάστασης των αστών προσφύγων του 1979, πράγμα που σημαίνει ότι τα ζητήματα είναι υπαρκτά. 
Ο αείμνηστος Ισαάκ Λαυρεντίδης ήταν και σημαίνον στέλεχος της κυβερνώσας παράταξης. Θα μου επιτρέψετε να διαβάσω τη θέση του και την ερμηνεία του για το ζήτημα αυτό. 
Πρέπει να σας πω βέβαια ότι και η Επιτροπή της Παμποντιακής Ομοσπονδίας Ελλάδας, αλλά και η Πανελλαδική Επιτροπή Αγώνα των Ομογενών θέτουν το ζήτημα και μάλιστα έχουν ανακοινώσει από πέρυσι το Φεβρουάριο ενδεχόμενη προσφυγή τους σε διεθνή δικαιοδοτικά όργανα για το θέμα της ανταλλάξιμης περιουσίας, με το δεδομένο ότι ήδη υποβάλλονται σε βαρύτατα πρόστιμα για τα σπίτια που έχουν χτίσει. Τώρα μάλιστα η πολιτεία κόβει στους ομογενείς Ποντίους και Βορειοηπειρώτες τις πενιχρές συντάξεις του ΟΓΑ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Διαβάζω, λοιπόν, και κλείνω: «Σήμερα διαβιούν στη Σοβιετική Ένωση περί τις τετρακόσιες χιλιάδες Έλληνες ποντιακής καταγωγής κατεσπαρμένοι στην αχανή σοβιετική χώρα από Κριμαίας μέχρι Σιβηρίας, το μεγαλύτερο μέρος των οποίων μετεκινήθη από τη Νότιο Ρωσία κ.λπ.» και αναφέρει τις περιοχές. «Όπως προκύπτει σαφώς εκ του άρθρου 3 της Συμβάσεως περί ανταλλαγής της υπογραφής εις Λωζάννη την 31-1-1923 εν συνδυασμώ με τα άρθρα 5, 9 και 10 της Συμβάσεως και από το ψήφισμα της Δ’ Συντακτικής Συνελεύσεως της 10ης Απριλίου 1925, ΦΕΚ 99, της 23-4-1925, οι Πόντιοι οι οποίοι μετανάστευσαν εκ Πόντου εις Ρωσίαν δικαιούνται σχετικής αποζημιώσεως έναντι της εν Τουρκία εγκαταλειφθείσης περιουσίας τους, εφόσον έχουν μεταναστεύσει μετά την 18η Οκτωβρίου 1912. Εφόσον δικαιούνται, πρέπει να αποκατασταθούν το ταχύτερο δια να μην ταλαιπωρούνται περαιτέρω, διότι αρκετά ταλαιπωρήθησαν κ.λπ.». Και αναφέρεται σε αυτόν το νόμο.","ΓΑΒΡΙΗΛ ΑΒΡΑΜΙΔΗΣ",2
"42489"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42490"," Είναι σαφές, κύριε Υπουργέ, ότι υπάρχει βάσιμη επιχειρηματολογία για την αξιοποίηση της ανταλλαξίμου περιουσίας για την αποκατάσταση των ομογενών από την πρώην Σοβιετική Ένωση. 
Ευχαριστώ πολύ.","ΓΑΒΡΙΗΛ ΑΒΡΑΜΙΔΗΣ",2
"42491"," Το λόγο έχει ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42492"," Η ελληνική πολιτεία έλαβε και συνεχίζει να λαμβάνει σειρά μέτρων προστασίας των ποντιακής καταγωγής ομογενών, στήριξης των προσφυγικών σωματείων και ανάδειξης της πολιτισμικής τους κληρονομιάς.
Τα προσφυγικά σωματεία εξακολουθούν να επιχορηγούνται μέσω της Ε’ Διεύθυνσης Οικονομικού του Υπουργείου κατόπιν αιτήσεώς τους. Σύμφωνα μάλιστα με στοιχεία που αφορούν τα έτη 2003 έως 2008 -όχι γιατί δεν συνεχίζονται οι επιχορηγήσεις, απλά δεν έχουμε στοιχεία για τα υπόλοιπα έτη μέχρι σήμερα- οι επιχορηγήσεις για τα προσφυγικά σωματεία Πόντου και Θράκης ανήλθαν στο ποσό των 500.000 ευρώ. Η δε κατάργηση του ΤΑΠΑΠ δεν σημαίνει με κανένα τρόπο παρέκκλιση από τις υποχρεώσεις και δεσμεύσεις της ελληνικής πολιτείας. 
Στο Υπουργείο Οικονομικών λειτουργεί συγκεκριμένο Τμήμα στη Διεύθυνση Δημόσιας Περιουσίας, το οποίο ασχολείται με τα θέματα των ακινήτων που χειριζόταν το ταμείο αυτό, το ΤΑΠΑΠ. Η αξιοποίηση της ακίνητης περιουσίας υπέρ του δημοσίου δεν αποτελεί καθόλου σφετερισμό, αλλά είναι ακόμη μια ευκαιρία για να αξιοποιήσουμε περιουσία που λιμνάζει και τις πιο πολλές φορές έχει καταπατηθεί και καταπατείται ακόμα. 
Άλλωστε ξέρετε τις θέσεις μου. Τις έχω εκφράσει και πολύ πριν γίνω Υπουργός. Ήταν λάθος που η πολιτεία μέχρι σήμερα δεν αξιοποίησε μεγάλες εκτάσεις εις όφελος της κοινωνικής πολιτικής. Έχω πει εδώ και πολλά χρόνια ότι θα ήταν πολύ καλύτερα να αξιοποιούσαμε ακίνητη περιουσία που για ιστορικούς λόγους έχει το ελληνικό κράτος. Άλλα κράτη στην Ευρωζώνη δεν έχουν την περιουσία που έχει το ελληνικό κράτος, ειδικά την ακίνητη. Το 75% της περιουσίας είναι ακίνητη. Λιγότερο από 25% είναι εταιρίες εισηγμένες και μη. 
Θα μπορούσαμε, λοιπόν -και ευτυχώς το κάνουμε τώρα- μέσω του ΤΑΙΠΕΔ να αξιοποιήσουμε κρατική ακίνητη περιουσία αντί να μειώνουμε μισθούς, συντάξεις και να βάζουμε φόρους.
Αν το είχαμε κάνει εδώ και πολλά χρόνια, σήμερα ίσως να ήμασταν σε πολύ καλύτερη θέση.
Ευχαριστώ πολύ.","ΙΩΑΝΝΗΣ ΣΤΟΥΡΝΑΡΑΣ",168
"42493"," Ευχαριστούμε, κύριε Υπουργέ.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι πέντε μαθητές και μαθήτριες και δύο εκπαιδευτικοί από το 8ο Δημοτικό Σχολείο Αμαρουσίου.
Σας καλωσορίζουμε παιδιά. Καλή χρονιά και καλή πρόοδο!
(Χειροκροτήματα από όλες τις πτέρυγες της Βουλής)
Εισερχόμαστε τώρα στην έκτη με αριθμό 834/15-1-2013 επίκαιρη ερώτηση πρώτου κύκλου του Βουλευτή Α’ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Οικονομικών, σχετικά με την αξιοποίηση των ολυμπιακών εγκαταστάσεων και το κόστος συντήρησής τους.
Ορίστε, κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42494"," Ευχαριστώ, κυρία Πρόεδρε.
Κύριε Υπουργέ, οκτώ και πλέον χρόνια μετά τη διοργάνωση των Ολυμπιακών Αγώνων του 2004 στη χώρα μας, είναι πλέον αυταπόδεικτο ότι ουδείς είχε εκπονήσει ένα σαφές και οργανωμένο πλάνο μεταολυμπιακής αξιοποίησης των τότε νεόδμητων εγκαταστάσεων, οι οποίες -υπερκοστολογημένες στη συντριπτική τους πλειοψηφία- οδήγησαν το συνολικό κόστος προετοιμασίας των αγώνων σε υπερβολικό ύψος.
Είναι δε χαρακτηριστικό ότι όλες ανεξαιρέτως οι κυβερνήσεις που ακολούθησαν από το 2004 έως και σήμερα, εξαγγέλλουν «σχέδια αξιοποίησης των ολυμπιακών εγκαταστάσεων», αλλά στην πράξη ελάχιστες είναι οι ολυμπιακές εγκαταστάσεις εκείνες οι οποίες έχουν αποδοθεί γενικά προς άλλες χρήσεις.
Η εικόνα εγκατάλειψης τόσο των ολυμπιακών εγκαταστάσεων αυτών καθ’ αυτών, όσο και των περιβαλλόντων χώρων έχει αποτελέσει ήδη αρκετές φορές θέμα αρνητικού σχολιασμού του ξένου τύπου –«REUTERS», Φεβρουάριος 2012, «GUARDIAN», Μάιος 2012- ενώ επίσης αρνητικά σχόλια γίνονται και για τις εξαιρετικά μειωμένες κρατικές χρηματοδοτήσεις στον τομέα του αθλητισμού, ο οποίος συνδέεται άμεσα με τη χρήση και την αξιοποίηση των σχετικών εγκαταστάσεων.
Αξιοσημείωτο, φυσικά, είναι και το γεγονός ότι στην πραγματικότητα, ουδείς γνωρίζει ακόμη το ακριβές συνολικό κόστος των Ολυμπιακών Αγώνων του 2004. Παρά το γεγονός ότι η αρμόδια Κοινοβουλευτική Επιτροπή είχε ανακοινώσει ένα συγκριμένο ποσό στο διάστημα που επακολούθησε είδαν το φως της δημοσιότητας εντελώς διαφορετικές εκτιμήσεις, οι οποίες είτε προέρχονταν από πολιτικά κόμματα -ΠΑΣΟΚ, Νέα Δημοκρατία- είτε από άτομα τα οποία είχαν κρίσιμο ρόλο στη διοργάνωση των αγώνων, όπως ο κ. Καπράλος.
Κατόπιν τούτων, σας ερωτάμε τα εξής. Πρώτον: Υπάρχει από πλευράς Κυβέρνησης ένα συγκεκριμένο και συνολικό πλάνο αξιοποίησης των ολυμπιακών εγκαταστάσεων, έστω οκτώ χρόνια μετά την τέλεση των αγώνων; Ποιο είναι το ακριβές ετήσιο κόστος συντήρησης και λειτουργίας των ολυμπιακών εγκαταστάσεων;
Δεύτερον: Υπάρχει από πλευράς Κυβέρνησης η πρόθεση θα διεξαχθεί επιτέλους ένας επίσημος και λεπτομερής απολογισμός πραγματικού κόστους της διοργάνωσης των Ολυμπιακών Αγώνων του 2004, ούτως ώστε να μη δημοσιοποιούνται «εκτιμήσεις», οι οποίες διαφέρουν μεταξύ τους σε εξαιρετικά μεγάλο βαθμό, επιτείνοντας, αν μη τι άλλο, την εικόνα ασυνταξίας, αδιαφάνειας και ελλιπούς οργάνωσης της χώρας μας.","ΙΩΑΝΝΗΣ ΠΑΝΟΥΣΗΣ",391
"42495"," Ευχαριστώ, κύριε συνάδελφε.
Θα απαντήσει ο Υπουργός κ. Ιωάννης Στουρνάρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42496"," Ευχαριστώ πολύ για την ευκαιρία που μου δίνετε να απαντήσω σε ένα θέμα που απασχολεί τον ελληνικό λαό και δεν έχει δοθεί ακόμα απάντηση σημαντική, ιδιαίτερα για το κόστος των Ολυμπιακών Αγώνων.
Η προσπάθεια αξιοποίησης των εθνικών περιουσιακών στοιχείων βεβαίως και αποτελεί κεντρική προτεραιότητα της Κυβέρνησης, όπως σας είπα και στην προηγούμενη ερώτηση. Είναι ένας τομέας με πολύ μεγάλη δυναμική, που θα αναδείξει τα συγκριτικά πλεονεκτήματα της χώρας, θα φέρει έσοδα για το δημόσιο και κυρίως θα δημιουργήσει νέες θέσεις εργασίας. Προς την ίδια κατεύθυνση κινείται και η διαδικασία αξιοποίησης των ολυμπιακών ακινήτων.
Θα μου επιτρέψετε να πάρω λίγο χρόνο από τη δευτερολογία μου και να τη βάλω στην πρωτολογία, αν δεν έχετε αντίρρηση, κυρία Πρόεδρε.
Η αξιοποίησή τους ανήκει στην αρμοδιότητα της εταιρείας Ακινήτων Ελληνικού Δημοσίου, την «ΕΤΑΔ Α.Ε.», μετά τη συγχώνευση των εταιρειών «Κτηματική Εταιρεία Δημοσίου Α.Ε.», «Ελληνικά Τουριστικά Ακίνητα Α.Ε.» και «Ολυμπιακά Ακίνητα Α.Ε.».
Η «ΕΤΑΔ Α.Ε.» διαχειρίζεται τα εξής δεκατρία ολυμπιακά ακίνητα: Ολυμπιακός Πόλος Φαλήρου, Ολυμπιακό Κωπηλατοδρόμιο Σχοινιά, Ολυμπιακό Κέντρο Άνω Λιοσίων, Πανθεσσαλικό Στάδιο, Ολυμπιακό Ιππικό Κέντρο Μαρκοπούλου, Ολυμπιακό Συγκρότημα Γουδή, Ολυμπιακό Σκοπευτήριο Μαρκοπούλου, Ολυμπιακό Κέντρο Νίκαιας, Διεθνές Κέντρο Ραδιοτηλεόρασης (IBC), Κέντρο Γραπτού Τύπου, Ολυμπιακό Κέντρο Γαλατσίου, Παμπελοποννησιακό Στάδιο και Παγκρήτιο Στάδιο.
Πολλά απ’ αυτά έχουν ήδη παραχωρηθεί με μακροχρόνιες συμβάσεις προς εκμετάλλευση, γεγονός που σημαίνει ότι τα έξοδα συντήρησης και λειτουργίας βαρύνουν το μισθωτή.
Επίσης, η «ΕΤΑΔ Α.Ε.» έχει την ευθύνη συντήρησης και λειτουργίας των πρώτων έξι ολυμπιακών εγκαταστάσεων από την παραπάνω λίστα που σας διάβασα, πλην του Beach Volley και της Ναυταθλητικής Μαρίνας του Ολυμπιακού Πόλου Φαλήρου, που έχουν ήδη παραχωρηθεί. Το ετήσιο κόστος συντήρησης των προαναφερόμενων έξι εγκαταστάσεων ανέρχεται στο ποσό του 1.100.000 ευρώ.
Σήμερα, οι συγκεκριμένες ολυμπιακές εγκαταστάσεις έχουν τις παρακάτω χρήσεις: 
Πρώτον, στο Ολυμπιακό Συγκρότημα Γουδί, αρχικά το Badminton, στο οποίο φιλοξενούνται διεθνείς μουσικές και θεατρικές παραστάσεις, συναυλίες, κ.λπ. είναι μισθωμένο στην εταιρεία «ATHENS BADMINTON CULTURAL DEVELOPMENT S.A.».
Στη συνέχεια, το κτήριο Β07 έχει μισθωθεί στην Οργανωτική Επιτροπή Μεσογειακών Αγώνων Βόλος-Λάρισα 2013. Τμήματα των εγκαταστάσεων έχουν παραχωρηθεί κατά χρήση στην Ελληνική Ποδοσφαιρική Ομοσπονδία, στην Ελληνική Ομοσπονδία Μοντέρνου Πεντάθλου και στα SPECIAL OLYMPICS HELLAS, για την κάλυψη των στεγαστικών τους αναγκών.
 Δεύτερον, το IBC, δηλαδή το Ραδιοτηλεοπτικό Κέντρο Τύπου έχει αξιοποιηθεί ως ένα υπερσύγχρονο εμπορικό κέντρο (Golden Hall), υψηλών προδιαγραφών, επίσης με ιδιωτικές επενδύσεις, το οποίο έχει ήδη αξιοποιηθεί από το ΤΑΙΠΕΔ.
Τρίτον, στο Στάδιο Tae Kwon Do φιλοξενούνται πολιτιστικές εκδηλώσεις, μεγάλες συναυλίες, διεθνή φεστιβάλ και άλλα, ενώ ήδη βρίσκεται σε εξέλιξη η Β΄ φάση του διεθνούς ανοιχτού διαγωνισμού για την αξιοποίησή του ως διεθνές συνεδριακό κέντρο.
 Τέταρτον, η ολυμπιακή εγκατάσταση BEACH VOLLEY έχει εκμισθωθεί στην εταιρεία «Σ.Κ. ΠΑΖΑΡΟΠΟΥΛΟΣ Α.Ε.».
Πέμπτον, η Ναυταθλητική Μαρίνα Φαλήρου, καθώς και κτηριακές εγκαταστάσεις στις ζώνες Α2 και Β1 του Ολυμπιακού Πόλου Φαλήρου, έχουν παραχωρηθεί κατά χρήση στο Δήμο Καλλιθέας Αττικής.
Έκτον, στο MPC, δηλαδή το Κέντρο Διεθνούς Τύπου, έχει μεταστεγαστεί το Υπουργείο Υγείας.
Έβδομον, δύο περιφερειακά στάδια, το Παγκρήτιο και το Παμπελοποννησιακό, έχουν παραχωρηθεί στους αντίστοιχους δήμους, ενώ το Πανθεσσαλικό χρησιμοποιείται ως χώρος αθλητικών και άλλων δραστηριοτήτων.
Επίσης, χώροι γραφείων του Πανθεσσαλικού Σταδίου έχουν παραχωρηθεί κατά χρήση στο Εθνικό Κέντρο Άμεσης Βοήθειας (ΕΚΑΒ) για την κάλυψη των στεγαστικών του αναγκών.
Όγδοον, το Ολυμπιακό Κέντρο Νίκαιας έχει παραχωρηθεί στο Πανεπιστήμιο Πειραιά για σαράντα χρόνια.
Ένατον, στο Ολυμπιακό Κέντρο Άνω Λιοσίων φιλοξενούνται από το φθινόπωρο του 2010 εννέα ομοσπονδίες μαχητικών αθλημάτων.
Δέκατον, το Ολυμπιακό Κωπηλατοδρόμιο Σχοινιά, πέρα από χώρος αθλητικών δραστηριοτήτων (κωπηλασία), λειτουργεί και ως πάρκο ήπιας άθλησης και αναψυχής με ελεύθερη πρόσβαση για τους πολίτες.
Ενδέκατον, το Ολυμπιακό Σκοπευτήριο Μαρκόπουλου είναι παραχωρημένο στην Αστυνομία.
Δωδέκατον, στο Ολυμπιακό Ιππικό Κέντρο Μαρκοπούλου υφίσταται μίσθωση με τον Οργανισμό Διεξαγωγής Ιπποδρομιών Ελλάδας (ΟΔΙΕ). Επίσης, τμήματα της εγκατάστασης έχουν παραχωρηθεί σε φορείς, όπως η Ελληνική Ομοσπονδία Ιππασίας και η Φίλιππος Ένωση της Ελλάδας, για την άσκηση των δραστηριοτήτων τους.
Δέκατο τρίτο, το Ολυμπιακό Κέντρο Γαλατσίου είναι παραχωρημένο με μακροχρόνια μίσθωση στην εταιρεία «PARK AVENUE S.A.» για χρονικό διάστημα σαράντα ετών.
Επίσης, σε πολλά από τα παραπάνω ακίνητα έχουν εκμισθωθεί χώροι για γραφεία, αποθήκες και εγκαταστάσεις κεραιών κινητής τηλεφωνίας, έναντι σημαντικού ανταλλάγματος.
Από την παράθεση όλων αυτών των στοιχείων συνάγεται ότι για μία σειρά ολυμπιακών ακινήτων έχουν γίνει ήδη προσπάθειες αξιοποίησης, με εκμισθώσεις και παραχωρήσεις, που αποφέρουν έσοδα για τα ταμεία του κράτους και απαλλάσσουν το δημόσιο από το κόστος που συνεπάγεται η συντήρησή τους.
Παράλληλα, μέχρις ότου ολοκληρωθεί ο σχεδιασμός της εμπορικής αξιοποίησής τους, μία σειρά εγκαταστάσεων έχει παραχωρηθεί σε δημόσιους φορείς, δημιουργώντας μία κοινωνική δυναμική στη χρήση των συγκεκριμένων εγκαταστάσεων.
Ας αναφερθούμε τώρα στο σημαντικό θέμα του κόστους των Ολυμπιακών Αγώνων, όπου υπάρχουν σημαντικές παρεξηγήσεις.
Κατ’ αρχάς, το συνολικό ακαθάριστο κόστος –αυτό δεν είναι κόστος για το φορολογούμενο, αλλά είναι το ακαθάριστο κόστος- ανήλθε στο ποσό των 8,5 δισεκατομμυρίων ευρώ. Το μεγαλύτερο μέρος είναι από το Πρόγραμμα Δημοσίων Επενδύσεων, αλλά και από το Πρόγραμμα του Τακτικού Προϋπολογισμού για μισθούς, υπερωρίες, κ.λπ.. Βέβαια, αυτό καλύπτει και τις δαπάνες της Οργανωτικής Επιτροπής «ΑΘΗΝΑ 2004».
Όμως, τώρα πρέπει να αρχίσουμε να αφαιρούμε, για να δούμε το καθαρό κόστος. Τα 2 δισεκατομμύρια ευρώ καλύφθηκαν από την είσπραξη εισιτηρίων, χορηγούς, τηλεοπτικά δικαιώματα, κ.λπ.. Άρα, λοιπόν, μένουν 6,5 δισεκατομμύρια ευρώ από το γκρος των 8,5 δισεκατομμυρίων ευρώ. Απ’ αυτά, όμως, τα 6,5 δισεκατομμύρια ευρώ, ποσό 2 δισεκατομμυρίων ευρώ δαπανήθηκε για ενοποίηση αρχαιολογικών χώρων και για νοσοκομεία, τα οποία δεν σχετίζονται πολύ με τους Ολυμπιακούς Αγώνες, παρά μόνο έμμεσα. Όμως, μετά αφέθηκε στην κοινωνία.
Κατά συνέπεια, λοιπόν, το καθαρό ποσό κόστους των Ολυμπιακών Αγώνων είναι 4,5 δισεκατομμύρια ευρώ. Όμως και σ’ αυτό συμπεριλαμβάνονται και παρεμφερή δημόσια έργα που ωφελούν την κοινωνία, πέραν από τις εγκαταστάσεις, όπως είναι η κατασκευή του ολυμπιακού δακτυλίου, η ανάπλαση της παραλιακής ζώνης του φαληρικού όρμου, κ.λπ.. 
Ακόμα, όμως και αυτά τα 4,5 δισεκατομμύρια ευρώ δεν είναι κόστος για το φορολογούμενο, διότι οι Ολυμπιακοί Αγώνες δημιούργησαν νέα δραστηριότητα, έφεραν τουριστικό ρεύμα, κ.λπ.. Μόνο και μόνο από το ΦΠΑ που έχουμε υπολογίσει ότι έχει εισπραχθεί από τις επιχειρήσεις που έχουν δραστηριοποιηθεί, είναι παραπάνω από 3,5 δισεκατομμύρια ευρώ. Άρα, μένει ένα δισεκατομμύριο ευρώ.
Εάν τώρα λάβουμε υπ’ όψιν μας και τα παραπάνω έσοδα από τον τουρισμό και από όλη αυτήν τη δημοσιότητα που έλαβε η Ελλάδα, φυσικά η ανάλυση κόστους-οφέλους αφήνει καθαρό όφελος από τους Ολυμπιακούς Αγώνες. 
Μάλιστα, ο πρώην συνάδελφός σας κ. Καρτάλης έχει κάνει μια σημαντική μελέτη, την οποία τον παροτρύνω να δημοσιοποιήσει, για να δούμε επακριβώς ποια είναι η σχέση κόστους-οφέλους. 
Ευχαριστώ πολύ.","ΙΩΑΝΝΗΣ ΣΤΟΥΡΝΑΡΑΣ",168
"42497"," Το λόγο έχει ο κ. Πανούσης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42498"," Κύριε Υπουργέ, θα ήθελα να φωτίσω και μια άλλη πλευρά του θέματος, για τη σημαντικότητα της οποίας νομίζω πως ως ακαδημαϊκός θα συμφωνήσετε. 
Η πολιτική στη μετα-ολυμπιακή περίοδο δεν στάθηκε ικανή να αναδείξει και να αξιοποιήσει αποδοτικά τα υλικά, αλλά κυρίως τα άυλα οφέλη από τη διοργάνωση των Ολυμπιακών Αγώνων του 2004. Αναφέρομαι στις υποδομές, στις εγκαταστάσεις, στον εθελοντισμό, στην τεχνογνωσία, αλλά ακόμα και στην εικόνα της Αθήνας. Όλα αυτά έμειναν στα αζήτητα. Η κρίση που ακολούθησε θόλωσε ή ακόμα και κατέστρεψε και τη συλλογική μνήμη σαν να διέγραψε από την ιστορία αυτό το γεγονός. 
Μεσοπρόθεσμα ούτε ο ελληνικός τουρισμός ούτε ο πολιτισμός ούτε η ποιότητας ζωής στις μεγαλουπόλεις ούτε ο ελληνισμός ούτε η βιώσιμη ανάπτυξη παραμελημένων περιοχών, αλλά ούτε και η επιχειρηματική δραστηριότητα αναπτύχθηκαν. Η δόξα εκείνων των ημερών αντικαταστάθηκε από τη λήθη και, όπως έχει λεχθεί, η υπερένταση του 2004 αντικαταστάθηκε από τη μετα-ολυμπιακή αμηχανία. Επίσης, δεν έγινε καμμία τομή στο μοντέλο ανάπτυξης και τα έργα δεν αποτέλεσαν κινητήρια δύναμη, ενώ δεν υπήρξε και σχεδιασμός αξιοποίησης αυτών. Τέλος, θα ήθελα να πω ότι ακόμα δεν έχει αποσαφηνιστεί ούτε καν το ιδιοκτησιακό καθεστώς των έργων. 
Το υπερβολικό και δυσβάσταχτο κόστος έπνιξε τη δημόσια επένδυση και ο ιδιωτικός τομέας δεν ανέλαβε επενδυτικά ρίσκα, ίσως ελλείψει σταθερού και σαφούς νομοθετικού πλαισίου και κινήτρων. Η αθλητική προτεραιότητα και η κοινωνική χρησιμότητα  θυσιάστηκαν μπροστά στη γραφειοκρατία και την αβουλία. Το ευνοϊκό ευρωπαϊκό και διεθνές περιβάλλον έστρεψε αλλού το ενδιαφέρον του. Τα φώτα έσβησαν, αλλά τα ερείπια παρέμειναν. Το «brand name» των Ολυμπιακών Αγώνων του 2004 ξεχάστηκε. Άλλωστε, δεν θελήσαμε και τότε να στείλουμε το μήνυμα της «δίχως τείχη και δόρατα πόλης και χώρας». Η δυναμική ενός άλλου μοντέλου ανάπτυξης δεν απέδωσε και ξαναγυρίσαμε στις μικρές κλίμακες και στις χαμηλές προσδοκίες. Όμως και αυτές καρκινοβατούν.
Κύριε Υπουργέ, νομίζω ότι είναι ευκαιρία να μάθει ο ελληνικός λαός αν έχουμε ένα μεγαλεπήβολο σχέδιο για την εικόνα της χώρας, της Ελλάδας, του ελληνισμού, βάσει και των όσων αναμνήσεων έχουν απομείνει από τους Ολυμπιακούς Αγώνες.","ΙΩΑΝΝΗΣ ΠΑΝΟΥΣΗΣ",391
"42499","  Ευχαριστούμε, κύριε Πανούση. 
Το λόγο έχει ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42500","  Αγαπητέ μου φίλε Γιάννη, συμφωνώ με πολλά από αυτά που είπες και κατανοώ τους προβληματισμούς σου. Βέβαια, στην πρωτομιλία μου προσπάθησα να καταδείξω ότι οι Ολυμπιακοί Αγώνες όχι μόνο δεν είχαν κόστος για την Ελλάδα, αλλά αντίθετα υπάρχει και καθαρό όφελος για την ελληνική οικονομία. Όσον αφορά τώρα το γεγονός ότι μετά περάσαμε στη λήθη, φταίμε εμείς οι ίδιοι που αφήσαμε την Ελλάδα και μπήκε στη μεγάλη κρίση. Δεν φταίνε οι Ολυμπιακοί Αγώνες γι’ αυτό. 
Πράγματι, το 2004 ήταν μια σημαντική στιγμή για τον Ελληνισμό. Κανείς δεν περίμενε ότι θα κάναμε τέτοιους αγώνες. Κι όμως, εμείς τους κάναμε. Μάλιστα, τους διοργανώσαμε άψογα και με χαμηλό κόστος. Για να το διαπιστώσετε αυτό, θα μπορούσατε να δείτε το κόστος των Ολυμπιακών Αγώνων που ακολούθησαν. 
Κύριε συνάδελφε, κατανοώ τους προβληματισμούς σας. Παρ’ όλο που έχει σημειωθεί πρόοδος προς την κατεύθυνση της αξιοποίησης των ολυμπιακών εγκαταστάσεων, υπάρχουν ακόμα πολλά να γίνουν σ’ αυτόν τον τομέα. 
Θα ήθελα να τονίσω ότι η περαιτέρω αξιοποίηση των ολυμπιακών εγκαταστάσεων, αρμοδιότητας «ΕΤΑΔ Α.Ε.», εξετάζεται στο πλαίσιο του εκπονούμενου συνολικού επιχειρησιακού σχεδίου αξιοποίησης ακινήτων. Σ’ αυτό εμπλέκεται και το ΤΑΙΠΕΔ. Το εν λόγω σχέδιο θα βασιστεί σε μία ολοκληρωμένη προσέγγιση και όχι σε αποσπασματικές λύσεις που δεν πετυχαίνουν τα μέγιστα δυνατά οφέλη, τόσο για τα δημόσια έσοδα, όσο και για ευκαιρίες ανάπτυξης και επενδύσεων. 
 Η Αντιπολίτευση ερμηνεύει την προσπάθεια αξιοποίησης των εθνικών περιουσιακών στοιχείων ως την πλήρη αποξένωση του δημοσίου από την περιουσία του. Αυτό δεν είναι σωστό. Είμαι της άποψης ότι το δημόσιο αποξενώνεται από την περιουσία του, όταν την αφήνει να ρημάζει και να γίνεται λεία και πεδίο πολλαπλών καταπατήσεων, όπως γλαφυρά αποκαλύπτουν και τα αρνητικά δημοσιεύματα του ξένου Τύπου, στα οποία αναφέρεται η ερώτησή σας.
Οι εικόνες εγκατάλειψης των ολυμπιακών εγκαταστάσεων όσο και των περιβαλλόντων χώρων τους δεν συνάδουν με μία χώρα που αναζητά μια καινούργια προοπτική. Ως προς αυτό, λοιπόν, συμφωνώ απολύτως με σας, κύριε συνάδελφε. 
Έχουμε δυνατότητες τις οποίες πρέπει να αξιοποιήσουμε και θα το κάνουμε. 
Η διοργάνωση των Ολυμπιακών Αγώνων του 2004 ήταν ένα πολύ σημαντικό γεγονός για τη χώρα μας, γιατί δημιούργησε αξιόλογες υποδομές στον αστικό ιστό της Αθήνας, αλλά και σε άλλες πόλεις και έδειξε ότι μπορούμε να δράσουμε γρήγορα και αποφασιστικά με θεαματικά αποτελέσματα. 
Σε κάθε περίπτωση, θα ήθελα να τονίσω ότι η μετα-ολυμπιακή αξιοποίηση των ολυμπιακών εγκαταστάσεων είναι ένα πολύπλοκο ζήτημα, που απασχόλησε όλες τις χώρες όπου διεξήχθησαν οι Ολυμπιακοί Αγώνες, ακόμα και εκείνες που είχαν πλήρες σχέδιο μετα-ολυμπιακής χρήσης. 
Λαμβάνοντας υπ’ όψιν την επίσπευση των προσπαθειών που γίνονται στον τομέα της αξιοποίησης των ολυμπιακών εγκαταστάσεων, που σας ανέφερα λίγο πριν -και όχι μόνο- με την εμπέδωση κλίματος ασφάλειας και εμπιστοσύνης στην ελληνική κοινωνία, προσδοκώ ότι το επόμενο διάστημα θα κάνουμε λόγο για αξιοποιημένες εγκαταστάσεις πολλαπλών χρήσεων.
Σας ευχαριστώ πολύ.","ΙΩΑΝΝΗΣ ΣΤΟΥΡΝΑΡΑΣ",168
"42501"," Και εμείς σας ευχαριστούμε, κύριε Υπουργέ.
Εισερχόμεθα τώρα στην πέμπτη με αριθμό 840/15-1-2013 επίκαιρη ερώτηση πρώτου κύκλου του Βουλευτή Αττικής του Λαϊκού Συνδέσμου-Χρυσή Αυγή κ. Ηλία Κασιδιάρη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη διαχείριση των εγκληματιών από τις δικαστικές αρχές.
Ορίστε, κύριε Κασιδιάρη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42502"," Κατ’ αρχάς θα ήθελα να επισημάνω ότι μέσα σε αυτήν την Αίθουσα μας διέπει μία αμετροέπεια στους λόγους μας, διότι άκουσα μόλις τον κύριο Υπουργό Οικονομικών να λέει ότι οι Ολυμπιακοί Αγώνες του 2004 ήταν μία μεγάλη στιγμή για τον Ελληνισμό. Αυτό είναι τρομερό να λέγεται. Μεγάλες στιγμές για τον Ελληνισμό ήταν η Μάχη του Μαραθώνα, η Ναυμαχία της Σαλαμίνας, η ανακήρυξη της ελληνικής ανεξαρτησίας μετά την Επανάσταση του 1821 και όχι οι Ολυμπιακοί Αγώνες του 2004, κύριε Υπουργέ, όπου τα οικονόμησαν κάποιοι εργολάβοι και έβαλαν πολύ μεγάλο φέσι στο ελληνικό δημόσιο. Αυτό ως παρένθεση.
Θα περάσω σε ένα ζήτημα που είναι μείζον για εμάς και άπτεται της πορείας της ελληνικής κοινωνίας. Και θα μου επιτρέψετε κατ’ αρχάς στην πρωτολογία μου όχι να αναπτύξω το θέμα αλλά να αναγνώσω το κείμενο της επίκαιρης ερώτησής μας για ένα πολύ συγκεκριμένο λόγο, τον οποίο και θα εξηγήσω εν συνεχεία. 
Διαβάζω: «Κύριε Υπουργέ, μετά από την κατά λάθος αποφυλάκιση ενός εκ των κατηγορουμένων για τη δολοφονία των αστυνομικών της ΔΙΑΣ στο Ρέντη, μετά από τις τόσες αποφυλακίσεις λόγω παρέλευσης του 18μηνου, με λύπη μας μάθαμε ότι από 12 Δεκεμβρίου 2012 έχει ακυρωθεί το βούλευμα κράτησης των τριών ληστών με τα καλάσνικωφ, οι οποίοι είναι υπαίτιοι για πολλές ένοπλες ληστείες και για τον τραυματισμό αστυνομικού που υπηρετεί στο Αστυνομικό Τμήμα Φαρσάλων κατά τη διάρκεια ένοπλης ληστείας σε τράπεζα της πόλεως. 
Η ακύρωση του βουλεύματος έγινε, διότι ο γραμματέας του αρμόδιου δικαστικού συμβουλίου δεν ειδοποίησε έγκαιρα και εντός των νομίμων προθεσμιών τους προφυλακισμένους κατηγορούμενους ή τους συνηγόρους τους για να διατυπώσουν τις απόψεις τους με έγγραφο υπόμνημα. 
Ερωτάται ο κύριος Υπουργός: 
Τελικά θα βρεθεί κάποιος να αναλάβει τις ευθύνες του; Υπάρχει αρμόδιος πειθαρχικός έλεγχος ή μόνο για τους αστυνομικούς οι απολογίες και οι διαθεσιμότητες υπάρχουν έστω και για ψύλλου πήδημα; 
Έως πότε οι αστυνομικοί με άμεσο κίνδυνο της ζωής τους θα αντιμετωπίζουν και θα συλλαμβάνουν επικίνδυνους κακοποιούς και αυτοί μετά από λίγο καιρό θα είναι ελεύθεροι, είτε γιατί δεν επέστρεψαν από άδεια, είτε από λάθη υπαλλήλων σαν το παραπάνω;».
Θέλω να επισημάνω ότι το παρόν κείμενο δεν εγράφη από εμένα ή από το νομικό τμήμα της Χρυσής Αυγής, για να μας πείτε και πάλι ότι εμείς είμαστε ναζί ή να μας πείτε τι συνέβαινε επί Γ΄ Ράϊχ, το κείμενο αυτό φέρει την υπογραφή της Ομοσπονδίας Αστυνομικών Υπαλλήλων Λάρισας.","ΗΛΙΑΣ ΚΑΣΙΔΙΑΡΗΣ",204
"42503"," Κύριε Υπουργέ, έχετε το λόγο. Σας εύχομαι Χρόνια Πολλά για χθες.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42504"," Στην ερώτησή του ο κύριος Βουλευτής αναφέρθηκε σε περισσότερα ζητήματα από αυτά που καταγράφονται στην ερώτηση. Με ταχύτητα δώστε μου τη δυνατότητα να αναφερθώ σε αυτά. 
Πρώτον, σας είναι γνωστό ότι για την υπόθεση του Ρέντη είχαν χωριστεί οι δικογραφίες, η μία για ληστεία και η άλλη για ανθρωποκτονία. Για τη ληστεία ο συγκεκριμένος κατηγορούμενος, που δεν είναι μάλιστα μετανάστης, ας το καταγράψουμε αυτό, απαλλάχθηκε. Ο αρμόδιος εισαγγελέας διαβίβασε στις φυλακές το φάκελο, λέγοντας να αφεθεί ελεύθερος,  αφού απαλλάχθηκε, εκτός και αν κατηγορείται για άλλο αδίκημα. Στις φυλακές έγινε, για λόγους που εξηγείται στο πόρισμα που εκδόθηκε από την αρμόδια εισαγγελέα, η παράλειψη να συνδυαστεί η περίπτωσή του με άλλον φάκελο που υπήρχε εκεί κι έτσι αφέθη ελεύθερος. Τέθηκαν σε διαθεσιμότητα από εμένα, από το Υπουργείο, εν πάση περιπτώσει, οι δύο υπάλληλοι και για ένα χρονικό διάστημα η διευθύντρια. Η διευθύντρια απαλλάχθηκε πάσης ευθύνης με βάση το πόρισμα. Έτσι συνεχίζεται ο πειθαρχικός έλεγχος και όχι μόνο, αλλά και ο ποινικός εάν προκύψουν στοιχεία για τους δύο υπαλλήλους.
Το δεύτερο περιστατικό που αναφέρεται στην ερώτησή σας, κύριε Βουλευτά, σε ό,τι αφορά στον Αφγανό εκ του νόμου προβλέπεται ότι ανήλικος ο οποίος κατηγορείται για διάπραξη του κακουργήματος κρατείται για έξι μήνες. Μπορεί το Συμβούλιο Πλημμελειοδικών να παρατείνει την κράτηση για άλλους τρεις μήνες. Για τον συγκεκριμένο δεν παρέτεινε. Κατόπιν αυτού μεταφέρθηκε σε ένα ίδρυμα στο Βόλο, που δεν είναι φυλακή, που δεν είναι κράτηση -το προβλέπει ο νόμος. Με καταλάβατε; Και είναι περίπου ημιελεύθερη έως και ελεύθερη διαβίωση. Δύο ημέρες, λοιπόν, πριν από τη δίκη του ο Αφγανός αυτός απέδρασε. 
Στο δεύτερο ερώτημά σας, που λέτε τι πρέπει να κάνει, τι σκέπτεται και τι οργανώνει να κάνει το Υπουργείο Δικαιοσύνης, επειδή υπήρξε ένα πρόβλημα διάγνωσης, επειδή υπήρξε όντως ένα πρόβλημα με κάποιους που δήλωναν ανηλικότητα, ήδη προβαίνουμε σε μία πρόταση για να γίνει διάταξη νόμου ώστε να γίνεται πραγματογνωμοσύνη για την ακριβή διάγνωση. Σήμερα, υπάρχει η δυνατότητα εξακρίβωσης της ηλικίας των κατηγορουμένων.
Το δεύτερο, δεν αφορά μόνο την ερώτησή σας, αλλά αφορά γενικά όλους οι οποίοι παραπέμπονται για διάπραξη αδικήματος, για το οποίο αποφασίζεται η προφυλάκιση. Η πρόταση νόμου που θα κατατεθεί πολύ σύντομα στη Βουλή, προβλέπει ότι πρέπει να τελειώνει όλη η δίκη -εφόσον πρόκειται για βαθμό κακουργήματος μέχρι δώδεκα μήνες με τις παρατάσεις- στους δεκαοκτώ μήνες. Μάλιστα, η πορεία της κάθε υπόθεσης θα αναγράφεται στο φάκελο του δικαστή και του εισαγγελέα που χειρίζεται την υπόθεση, για να διαπιστώνεται αν τυχόν υπάρχουν παραλείψεις. 
Στη δευτερολογία μου θα αναφερθώ στο περιστατικό της Κατερίνης.
ΠΡΟΕΔΡΕΟΥΣΑ (Μαρία Κόλλια-Τσαρουχά):  Ευχαριστούμε, κύριε Υπουργέ.
Ο κ. Κασιδιάρης έχει το λόγο.","ΑΝΤΩΝΙΟΣ ΡΟΥΠΑΚΙΩΤΗΣ",1
"42505"," Μόλις προ ενός λεπτού, άκουσα από τον κύριο Υπουργό κάτι το οποίο εμένα προσωπικά με συγκλόνισε, ότι ένας δολοφόνος –αναφέρθηκε στον Αφγανό- που από ό,τι θυμόμαστε δολοφόνησε ψυχρά και στυγνά έναν Έλληνα, ένα συμπολίτη μας, ένα συμπατριώτη μας, αφέθηκε ουσιαστικά ελεύθερος. Μας είπε ότι αυτό είναι νόμιμο. Ενδεχομένως, πράγματι, αυτό να είναι νόμιμο. Ο μόνος νόμος που επιτρέπει τέτοιου είδους καταστάσεις, κατ’ εμέ είναι ο νόμος της ζούγκλας. 
Δεν είναι δυνατόν αυτός ο άνθρωπος -του οποίου βλέποντας κανείς την όψη του, μπορεί να κρίνει ότι είναι ενήλικος- να αφήνεται ελεύθερος. 
Και εσείς, κύριε Υπουργέ, είπατε ότι θα μπορούσε να είχε παραταθεί η κράτησή του επί τρίμηνο στις φυλακές ανηλίκων. Δεν έγινε κάτι τέτοιο. Αυτό είναι συγκλονιστικό. Δεν μιλάμε πλέον για μία κοινωνία, μιλάμε για μία ζούγκλα.
Εμείς θέσαμε ένα συγκεκριμένο ερώτημα. Ποιες πειθαρχικές κυρώσεις είχαν οι συγκεκριμένοι δικαστικοί, οι οποίοι πήραν αυτήν την απόφαση; Διότι πλέον, όπως και στην περίπτωση της Κατερίνης, δεν μιλάμε για εγκληματική αμέλεια αλλά για πολύ συγκεκριμένο έγκλημα. Το θέμα το θέτουν και οι αστυνομικοί, των οποίων την ανακοίνωση προανέφερα.
Εάν έχετε καταλάβει, τους αστυνομικούς τους στέλνουμε κυριολεκτικά ως πρόβατα επί σφαγή. Και συνεχίζω αυτό το θέμα της Κατερίνης, γιατί θα αναφερθείτε κι εσείς στη δευτερολογία σας. Εκεί έχουμε κάποιους κακοποιούς, οι οποίοι σε μια ληστεία χρησιμοποιούν πολεμικά όπλα, αυτόματα τυφέκια εφόδου, με φυσίγγια 7,62 χιλιοστών. Και για να το κατανοήσετε αυτό, να σας μεταφέρω μία εμπειρία μου από το στρατό.  
Όταν πηγαίναμε σε μία άσκηση που προσομοίωνε με τις συνθήκες της μάχης που ο εχθρός κατεβαίνει με τέτοια όπλα όπως κατεβαίνουν αυτοί οι κακοποιοί -εκεί φόραγες ένα γιλέκο και το γέμιζες με πλάκες. Ήταν πενήντα κιλά και δεν μπορούσες να προχωρήσεις. Και αυτό δεν σου έσωζε τη ζωή σε καμμία περίπτωση. 
Κι εμείς σήμερα έχουμε αποφασίσει να στέλνουμε αστυνομικούς στο καθήκον κυριολεκτικά γυμνούς, κυριολεκτικά στο θάνατο και αυτοί να κάνουν το καθήκον τους ως ήρωες. Άλλοι θα μπορούσαν να πουν ότι είναι τρελοί αυτοί που πηγαίνουν να αντιμετωπίσουν «Καλάσνικοφ» με αυτό το αλεξίσφαιρο, το πολυκαιρισμένο και το ληγμένο. Τους στέλνουμε, λοιπόν, εκεί, κάνουν τη δουλειά τους σωστά, συλλαμβάνουν τους κακοποιούς κι έρχεται μετά ένας υπάλληλος και λέει επί λέξει «δεν ειδοποίησε έγκαιρα το δικηγόρο του κακοποιού» και αφέθηκε ο κακοποιός ελεύθερος και είναι έτοιμος να διαπράξει τα ίδια εγκλήματα.
Από ό,τι φαίνεται, η Κυβέρνηση αποδέχεται ότι ζούμε σε μία ζούγκλα. Το μόνο που μπορούμε να κάνουμε εμείς αυτήν τη στιγμή, που δεν διοικούμε το κράτος είναι να υποβάλουμε κάποιες προτάσεις. Θα τις θέσω και πάλι υπ’ όψιν του κυρίου Υπουργού στο λίγο χρόνο που διαθέτω. 
Σε ανάλογο περιστατικό, είχα κληθεί να σχολιάσω σε έναν τηλεοπτικό σταθμό και είχα πει ότι πρέπει να θεσπιστεί επιτέλους το ιδιώνυμο αδίκημα για όποιο έγκλημα τελεί αλλοδαπός, για τα πολεμικά όπλα τα οποία κατά εκατοντάδες χιλιάδες κυκλοφορούν μέσα στην Ελλάδα. Πρέπει να αυστηροποιηθεί το θεσμικό πλαίσιο. Δύο μέρες μετά, με ευχαρίστηση είδαμε στα τηλεοπτικά κανάλια να διαγγέλει ο κ. Σαμαράς μέσω διαρροών ότι θα θεσπίσει αυτό το ιδιώνυμο αδίκημα. Δεν ξέρω για ποιο λόγο δεν έγινε κάτι τέτοιο, ενδεχομένως, από δική σας πρωτοβουλία, επειδή γνωρίζουμε τις ιδιαίτερες δικές σας ευαισθησίες ως προς το θέμα αυτό. 
Σχετικά με τις πενθήμερες άδειες. Σηκώνεται ο κακοποιός και φεύγει και δεν ξαναπατάει το πόδι του στη φυλακή. Είχατε πει κάποιες θεωρίες για βραχιολάκια που θα μένει μόνιμα επάνω του κ.λπ.. Δεν είδαμε να γίνεται τίποτα.
Ακούστε αυτές τις προτάσεις μας. Βλέπετε πόση καλή διάθεση έχουμε παρ’ όλο που έξω η κοινωνία βοά, παρ’ όλο που η βαριά εγκληματικότητα πλέον έχει γίνει μία ανοικτή πληγή για την κοινωνία. Παρακαλώ μία συγκεκριμένη απάντηση επί των προτάσεων αυτών. 
ΠΡΟΕΔΡΕΟΥΣΑ (Μαρία Κόλλια-Τσαρουχά):  Ευχαριστούμε, κύριε Κασιδιάρη.
Ο κύριος Υπουργός έχει το λόγο.","ΗΛΙΑΣ ΚΑΣΙΔΙΑΡΗΣ",204
"42506"," Δεν ξέρω σε πόσες από τις ερωτήσεις θα προλάβω να απαντήσω.
Κύριε Βουλευτή, σε χρόνο δυόμιση μηνών η αρμόδια επιτροπή τα οργάνωσε όλα, ώστε έτσι να δύναμαι σήμερα να ανακοινώσω ότι είμαστε στο τελευταίο στάδιο για την προκήρυξη διαγωνισμού, για το πώς θα αποκτηθούν τα βραχιολάκια που θα διασφαλίσουν τη δυνατότητα στο αρμόδιο όργανο από ελεγκτικό κέντρο να δει εάν τηρούνται ή όχι οι προϋποθέσεις για να μην καταστραφεί το βραχιολάκι. Αυτό είναι το ένα.
Δεύτερον, δεν αναγνωρίζω σε κανέναν το μονοπώλιο υπεράσπισης των αστυνομικών, όταν διακινδυνεύουν στην προσφορά των υπηρεσιών τους για χάρη του ελληνικού λαού και των πολιτών. Όλοι έχουμε χρέος να υπερασπιστούμε τη ζωή τους και την ακεραιότητά τους. Άρα το δικό σας ενδιαφέρον είναι και των πάντων ενδιαφέρον και του κράτους και των Υπουργών και των Βουλευτών και κάθε υπηρεσίας.
Τρίτον, οι υψηλοί τόνοι και οι βαρείς χαρακτηρισμοί, δεν λύνουν το πρόβλημα. Είμαστε σε μία κοινωνία, όπου το έγκλημα έχει πάρει άλλες διαστάσεις και άλλες μορφές και κάνουμε ό,τι είναι δυνατό για να υπερασπιστούμε την ελληνική κοινωνία απ’ αυτόν τον κίνδυνο. 
Τέταρτον, σ’ ό,τι αφορά το περιστατικό της Κατερίνης, περίπου το είπατε αλλά δεν το είπατε ολόκληρο. Δεν έχουν βγει όλοι επειδή κρατούνται και για κάποιο άλλο αδίκημα, άρα έχει παραταθεί η κράτησή τους. 
Τι έγινε ωστόσο; Με βούλευμα αρχικά του αρμοδίου Συμβουλίου Πλημμελειοδικών προσωρινώς κρατήθηκαν. Όταν τελείωσε το πρώτο χρονικό διάστημα ως εκ του νόμου προβλέπεται –τους νόμους ευτυχώς δεν τους κάνει στη δημοκρατία που εμείς πιστεύουμε ο Υπουργός αλλά τους ψηφίζει η Βουλή- το συμβούλιο συγκροτήθηκε για να παρατείνει την κράτηση. Παράλειψη του γραμματέα ήταν να ειδοποιήσει τους κατηγορουμένους ή τους συνηγόρους ότι συγκροτήθηκε το συμβούλιο, για να παραταθεί η κράτηση σύμφωνα με το νόμο. Σύμφωνα με πολλές αποφάσεις του Ευρωπαϊκού Δικαστηρίου Δικαιωμάτων του Ανθρώπου πρέπει να έχουν ίσα δικαιώματα και ο εισαγγελέας που κατηγορεί αλλά και ο κατηγορούμενος που προσέρχεται. Με την τυπική αυτή παράλειψη, ακυρώθηκε το βούλευμα που προέβλεπε την παράταση της κράτησης. 
Όπως μού γνωρίζει ο αντιεισαγγελέας του Αρείου Πάγου κ. Παντελής, διετάχθη κατεπείγουσα προκαταρκτική εξέταση, προκειμένου να αναδειχθούν οι ευθύνες, πειθαρχικές ή άλλες, τόσο των δικαστών όσο και του γραμματέα, δηλαδή του υπαλλήλου. Προσθέτει μάλιστα ότι εκείνος που είναι έξω δίνει καθημερινά το «παρών» ή εν πάση περιπτώσει τηρεί τους όρους που τέθηκαν.
Όσο για τον Αφγανό, το Συμβούλιο Πλημμελειοδικών θα μπορούσε να αποφασίσει την παράταση ή μη, αλλά και να αποφάσιζε, μπορεί και να μην είχε γίνει η δίκη γιατί είναι πολλές οι αναβολές.
Με τη διάταξη που πολύ σύντομα θα κληθείτε κι εσείς να κρίνετε για όσους προσωποκρατούνται, για όσους προφυλακίζονται, πρέπει να τελειώνει η υπόθεσή τους εντός των δεκαοκτώ μηνών ώστε να μην υπάρχει κίνδυνος εκείνοι οι οποίοι κατηγορούνται για βαριά μάλιστα αδικήματα να βγαίνουν μετά την πάροδο του δεκαοκταμήνου χωρίς να έχει τελειώσει η υπόθεσή τους.","ΑΝΤΩΝΙΟΣ ΡΟΥΠΑΚΙΩΤΗΣ",1
"42507"," Ευχαριστούμε τον κύριο Υπουργό.
Εμείς δεν αμφισβητούμε τις προτεραιότητες και τις θετικές διαθέσεις, ωστόσο θα πρέπει να αυξηθεί ο αριθμός των δικαστών και των υπαλλήλων στα δικαστήρια. Δεν μπορεί να ψηφίζουμε μόνο νόμους στη Βουλή και να μην μπορούν να εφαρμόζονται στην πράξη.
Θα συζητηθεί η πρώτη με αριθμό 817/15-1-2013 επίκαιρη ερώτηση δευτέρου κύκλου της Βουλευτού Α΄ Αθήνας της Νέας Δημοκρατίας κ. Φωτεινής Πιπιλή προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη δήμευση και την εκποίηση των περιουσιών προσώπων που καταδικάστηκαν τελεσίδικα για οικονομικά εγκλήματα κατά του δημοσίου.
Ορίστε, κυρία συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42508"," Κυρία Πρόεδρε, κύριε Υπουργέ, όλο αυτό το διάστημα, εμείς οι Βουλευτές και πολύ περισσότερο η κοινωνία, βιώνουμε μία τελείως τρελή και απαράδεκτη κατάσταση. Αναφέρομαι στην περίφημη λίστα Λαγκάρντ και στις άλλες λίστες που ακούμε κατά καιρούς, με κύριο ερώτημα ειδικά από την κοινωνία αλλά και από μας ως Βουλευτές -που υφιστάμεθα τις πιέσεις της κοινωνίας- αν η λίστα Λαγκάρντ έχει φοροφυγάδες από διάφορες διαρροές. Προς το παρόν όμως, είναι αναμενόμενη η απάντηση -και ελπίζω να μη χρονίσει- τού αν είναι όντως φοροφυγάδες.
Εδώ, όμως, κύριε Υπουργέ, έχουμε περιπτώσεις που έχουν τελεσιδικήσει, έχουν φυλακιστεί, έχουν αποφυλακιστεί την τελευταία δεκαετία -για να βάλουμε ένα χρονικό όριο- περιπτώσεις εγκληματιών εις βάρος της κοινωνίας και του ελληνικού δημοσίου και θα σας δώσω ένα απλό επιγραμματικό παράδειγμα. Το περίφημο παραδικαστικό κύκλωμα, για το οποίο ολοκληρώθηκε όλη η νομική διαδικασία. 
Ως δημοσιογράφος θυμάμαι ότι λέγαμε τότε, ότι το Υπουργείο Δικαιοσύνης έχει δημεύσει ή θα δημεύσει ή δήμευσε -ονομαστικά ας πούμε- της αρχικατηγορουμένης, της κ. Μπουρμπούλια, της τέως συναδέλφου σας, την περιουσία. Θυμάμαι κιόλας μία βίλα που βρέθηκε και ήταν στην Πεντέλη. Δεν έχει, βέβαια, σημασία. Η περίπτωση Καλούση, Μπουρμπούλια, όλων αυτών του παραδικαστικού και άλλων τελεσιδίκων οριστικών αποφάσεων, με οδηγεί στην απλή κατάθεση της ερώτησης. 
Επειδή η κοινωνία λέει συλλήβδην «δεν θέλω να τον ταΐζω στη φυλακή, εγώ θέλω να του δημευθεί η περιουσία και να επιστρέψουν τα κλεμμένα στο κράτος», ερωτώ τον κύριο Υπουργό. Την τελευταία δεκαετία, πόσες περιπτώσεις δήμευσης περιουσιών έχουν καταγραφεί; Πόσα χρήματα υπέρ του ελληνικού δημοσίου επεστράφησαν προς όφελος της κοινωνίας;","ΦΩΤΕΙΝΗ ΠΙΠΙΛΗ",430
"42509"," Το λόγο έχει ο Υπουργός, κ. Ρουπακιώτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42510"," Στη Βουλευτή κ. Πιπιλή θα απαντήσω στο μέτρο της δικής μου λειτουργικής ευθύνης, γιατί κατά ένα μεγάλο μέρος, τις απαντήσεις θα μπορούσε να τις δώσει το Υπουργείο Οικονομικών.
Παρ' όλα αυτά, επειδή πολύ σύντομα είχατε την ευγένεια και το ενδιαφέρον να καταθέσετε την ερώτησή σας, παρ' ότι δεν είμαστε αρμόδιοι, επιλέξαμε για μία πληρέστερη απάντηση σε εσάς αλλά δεν κατέστη δυνατό σε πέντε μέρες, από τις 7 Ιανουαρίου 2013, περίπου δηλαδή μαζί με τις γιορτές, να έχουμε στοιχεία και από το Υπουργείο Οικονομικών. Επιτρέψτε μου, λοιπόν, να μείνουμε στο θεσμικό και ελπίζω όχι ευκαταφρόνητο μέρος της δικής μας απάντησης, στη σημαντική δική σας ερώτηση.
Γνωρίζετε πολύ καλά ότι η γενική δήμευση, σύμφωνα με το Σύνταγμα απαγορεύεται. Επιτρέπεται, όμως, με βάση διατάξεις νόμου η ειδική δήμευση, σε μια σειρά από εγκλήματα και απόκτηση περιουσιακών στοιχείων εξαιτίας των εγκληματικών ενεργειών. Εκεί τι προβλέπεται; Ακόμη και με πράξη του ανακριτή ή απόφαση του Συμβουλίου Πλημμελειοδικών να κατάσχεται ή να δεσμεύεται είτε ακίνητο με δήλωση-πράξη στο υποθηκοφυλακείο, όπου ο υποθηκοφύλακας είναι υποχρεωμένος να εγγράψει ώστε να μην είναι εφικτή μεταβίβαση είτε ακόμα να ανοίγεται χρηματοκιβώτιο είτε οποιοσδήποτε τραπεζικός λογαριασμός, ώστε να δεσμεύεται. Όταν εκδοθεί αμετάκλητη απόφαση του ποινικού δικαστηρίου, τότε εκείνη η περιουσία που αποκτήθηκε εξαιτίας εγκληματικών ενεργειών δημεύεται και μάλιστα εάν έχει εκποιηθεί αυτό το περιουσιακό στοιχείο που αποκτήθηκε, μπορεί το δικαστήριο να επιβάλει την αναπλήρωσή του καθ' οιονδήποτε τρόπο του έτσι απαλλοτριωθέντος, με την έννοια μεταβιβασθέντος στοιχείου, με άλλο περιουσιακό στοιχείο. 
Επιπρόσθετα, έχει τη δυνατότητα το ελληνικό δημόσιο να καταθέσει και αγωγή κατ' εκείνου, ο οποίος πορίστηκε ή απέκτησε περιουσιακά στοιχεία ή  αντιθέτως αυτά τα μεταβίβασε μετά την εγκληματική του πράξη ή την καταδίκη του και να ζητήσει αγωγή αποζημίωσης.
Αυτά ήθελα να πω στο πρώτο μέρος και θα επανέλθω.","ΑNΤΩNΙΟΣ ΡΟΥΠΑΚΙΩΤΗΣ",1
"42511"," Το λόγο έχει η κ. Πιπιλή για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42512"," Νομίζω ότι θα περίμενε ο κόσμος, όπως και εγώ, κύριε Ρουπακιώτη, σεβόμενη βέβαια το μικρό χρονικό διάστημα που είστε Υπουργός, μία πιο σαφή απάντηση.
Δηλαδή, περιμένει ο κόσμος ότι, ναι, το Υπουργείο Δικαιοσύνης την τελευταία δεκαετία –επιγραμματικά- δήμευσε τρείς βίλες, δύο κότερα, πέντε αυτοκίνητα και κατέσχεσε και 100.000 ευρώ ή 1.000.000 ευρώ.
Βλέπω ότι δεν είναι έτοιμο το Υπουργείο Δικαιοσύνης. Θα μου επιτρέψετε να σας παρακαλέσω, να δώσετε εντολή στις υπηρεσίες σας σε μια εβδομάδα, σε δέκα μέρες, σε είκοσι μέρες, να έχουμε πλήρη ενημέρωση και καταγραφή. Δεν μπορεί να μην ξέρει το Υπουργείο Δικαιοσύνης δέκα χρόνια πίσω, αν έχει προσποριστεί η ελληνική κοινωνία κάποιο όφελος απ’ αυτούς τους εγκληματίες του «μαύρου» χρήματος. 
Επανέρχομαι. Ο κόσμος λέει: «Δεν θέλω να τον ταΐζω στη φυλακή. Θέλω να του πάρεις το σπίτι, το αυτοκίνητο, τα κοσμήματα και το κότερο.» Αυτό πρέπει να το καταλάβουμε.
Και μ’ αυτήν την αφορμή. Πότε θα συνεργαστείτε, λοιπόν, με το Υπουργείο Οικονομικών; Και εσείς το αναφέρετε και εγώ το κατανοώ. Να συνεργαστείτε τα δύο αρμόδια Υπουργεία για την κάθαρση πολιτών και πολιτικών, ώστε πολύ σύντομα να έρθει νέος νόμος στη Βουλή σε συνεργασία με τους δύο Υπουργούς. Νομίζω ο κ. Στουρνάρας, το έχει ζητήσει, αν θυμάμαι καλά.  Να αλλάξει ο νόμος, να γίνει πάρα πολύ αυστηρός, πολύ σύντομες οι διαδικασίες, ειδικά για τις κραυγαλέες περιπτώσεις. Δεν μιλάω τώρα για αυτόν που είναι στη φυλακή για 100.000 ευρώ. Δεν είναι εκεί το πρόβλημα. Εδώ μιλάμε για τερατώδη ποσά. Να αλλάξει άμεσα ο νόμος με ευθύνη δική σας και του κ. Στουρνάρα, ώστε οι περιπτώσεις που είναι οι μισοί στον Κορυδαλλό και οι άλλοι μισοί κάπου αλλού να δικάζονται και να μην έχουν δικαίωμα αναστολής στα πλαίσια βέβαια των διεθνών και ευρωπαϊκών νομικών δημοκρατικών διαδικασιών. 
Τώρα τι έχουμε; Έχουμε τον ζάμπλουτο που έκλεψε και του λέει ο δικηγόρος: «Μείνε έξι μήνες χρυσό μου αλλά μην ανησυχείς, θα δικαστείς και θα καταδικαστείς με αναστολή.» Θα πάρει, λοιπόν, και όλα τα λεφτά, θα ζήσει πολυτελώς πιθανόν στην Καραϊβική ή δεν ξέρω κι εγώ πού και ο κόσμος θα λέει: «Μα καλά, είναι κράτος δικαίου αυτό;» 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και δεν μιλάμε μόνο για τον φτωχό συνταξιούχο ή τον άνεργο. Ακόμα και εμείς που εξακολουθούμε να έχουμε ένα επίπεδο ζωής, κυρία Πρόεδρε, αγανακτούμε. Ειδικά οι Βουλευτές, που μας σταματάνε στο δρόμο και μας λένε -γιατί δεν ξέρει και καλά ο κόσμος την διαδικασία- :Τι κάνετε, κυρία Πιπιλή, τι κάνετε οι τριακόσιοι της Βουλής και είναι όλοι οι πλούσιοι στη φυλακή και μετά με αναστολή βγαίνουν; 
Ανήκεστη βλάβη; Δεν με νοιάζει. Σέβομαι την αρρώστια. Να του πάρεις το σπίτι, το κότερο, το σκάφος και τα κοσμήματα.","ΦΩΤΕΙΝΗ ΠΙΠΙΛΗ",430
"42513"," Και να τον αφήσεις να ζήσει με 300 ευρώ!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42514"," Όχι, εγώ δεν φτάνω σ’ αυτό.","ΦΩΤΕΙΝΗ ΠΙΠΙΛΗ",430
"42515"," Το λένε και αυτό όμως και δίκιο έχουν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42516"," Πήγε φυλακή, τιμωρήθηκε, να του πάρεις ό,τι έκλεψε για να ικανοποιηθεί η κοινωνία, κομμάτι της οποίας, κύριε Υπουργέ, όπως ξέρετε, είμαστε και εμείς και μονίμως ο κόσμος μας «δέρνει».
Άρα, παράκληση άμεσα. Ρουπακιώτης – Στουρνάρας, φέρνετε τέτοιο νόμο. Κομμένες οι αλληλοεξυπηρετήσεις, αναστολές και «είμαι άρρωστος και πονάει ο γοφός μου» και ο,τιδήποτε. 
Πάρτε τα σπίτια για να ηρεμήσει ο κόσμος και να καταλάβει την προσπάθεια που κάνει η Κυβέρνηση, κύριε Ρουπακιώτη, και εμείς που υφιστάμεθα τις ύβρεις του κόσμου, ότι τουλάχιστον υπάρχει ο άνεργος αλλά και ο κλέφτης του δημοσίου χρήματος τιμωρήθηκε με την μεγαλύτερη ποινή που είναι να του πάρεις τη βιλάρα.
Ευχαριστώ.","ΦΩΤΕΙΝΗ ΠΙΠΙΛΗ",430
"42517"," Ευχαριστούμε, κυρία Πιπιλή.
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42518"," Να διευκρινιστεί ότι δεν πρόκειται για το ότι το Υπουργείο Δικαιοσύνης δεν είναι έτοιμο αλλά πρόκειται για χωριστές αρμοδιότητες.
Το Υπουργείο Οικονομικών δύναται να αξιοποιήσει τις δυνατότητες που ο νόμος προσφέρει, προκειμένου να υλοποιηθούν οι δικαστικές αποφάσεις οι οποίες επέβαλαν -όποιες επέβαλαν- δήμευση.
Πρώτον, η απάντησή μου που σας δόθηκε, δεν ήταν μόνο από αβρότητα στο πρόσωπό σας αλλά από ένα ουσιαστικό χρέος του Υπουργού Δικαιοσύνης, παρ’ ότι μη αρμοδίου -δεν αφήνω αιχμές για κανέναν Υπουργό- να δει πόσες απ’ αυτές τις αποφάσεις έχουν εκτελεστεί.
Δεύτερον, αδιακρίτως του ποιος έχει την πατρότητα, αυτάρεσκα δεν μιλάνε στο ελληνικό Κοινοβούλιο. 
Κυρία Πιπιλή, αν όχι αύριο, τη Δευτέρα κατατίθεται νομοσχέδιο στη Βουλή που προβλέπει ότι όχι μόνο οι γενικοί γραμματείς και οι διευθύνοντες σύμβουλοι, οι οποίοι καταδολιεύτηκαν την περιουσία του ελληνικού λαού ή το δημόσιο χρήμα -γι’ αυτούς υπάρχει νόμος- αλλά και οι υπάλληλοι του δημοσίου, νομικών προσώπων δημοσίου δικαίου, ΔΕΚΟ, ακόμα και γιατροί, μηχανικοί και όποιοι άλλοι με το γνωστό «φακελάκι» και γι’ αυτούς προβλέπεται μία μέγιστη ποινή ή μεγαλύτερη απ’ αυτήν που προβλεπόταν και είναι η επιβολή ως παρεπόμενης ποινής, υποχρεωτικά, στο πεντηκονταπλάσιο του κέρδους ή του ωφελήματος που είχαν από τη συναλλαγή αυτή. 
Τι σημαίνει αυτό; Σημαίνει ότι όντως αυστηροποιούμε τη νομοθεσία, παρ’ ότι βαθύτατα πιστεύω ότι χρειάζεται μία γενικότερη θεσμική και πολιτισμική ανάταση όλης της κοινωνίας και του πολιτικού συστήματος, για να χτυπήσουμε και τη διαφθορά και τη συναλλαγή. Όμως στο Υπουργείο Δικαιοσύνης, πράττουμε αυτό που οφείλουμε. Αυτό είναι το δεύτερο.
Θα επαναλάβω, το είπα και προηγουμένως, ότι στο ίδιο νομοσχέδιο, θα δείτε διάταξη για την ταχύτητα διεκπεραίωσης αυτών των δικών. Δηλαδή προβλέπουμε σε πόσο χρόνο θα γίνει η ανάκριση, σε πόσο χρόνο θα προτείνει ο εισαγγελέας, σε πόσο χρόνο θα εκδικαστεί η δίκη αυτών που αφορούν –επαναλαμβάνω- την καταδολίευση της περιουσίας ή του δημοσίου χρήματος. 
Μην τα περιμένουμε όλα μόνο από τους νόμους. Να αναδείξουμε όλοι τη συνευθύνη μας, έτσι ώστε να επικρατήσει μία άλλη αντίληψη σε τούτη την κοινωνία. Οι νόμοι μόνοι τους -που είναι αναγκαίοι- δεν σώζουν, όσο αυστηρούς κι αν τους κάνουμε.","ΑΝΤΩΝΙΟΣ ΡΟΥΠΑΚΙΩΤΗΣ",1
"42519"," Ευχαριστούμε, κύριε Υπουργέ.
Η δεύτερη με αριθμό 830/15-1-2013 επίκαιρη ερώτηση δευτέρου κύκλου της Βουλευτού Β΄ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Χαρούλας Καφαντάρη προς τους Υπουργούς Περιβάλλοντος, Ενέργειας και Κλιματικής Αλλαγής και Οικονομικών, σχετικά με τη λήψη μέτρων για την αντιμετώπιση του νέφους της αιθαλομίχλης και την προστασία της δημόσιας υγείας, δεν θα συζητηθεί σε συνεννόηση του κυρίου Υπουργού με την κυρία Βουλευτή και διαγράφεται.
Σειρά έχει η έβδομη με αριθμό 820/15-1-2013 επίκαιρη ερώτηση δευτέρου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Δικαιοσύνης Διαφάνειας και Ανθρωπίνων Δικαιωμάτων, σχετικά με την υποστελέχωση και την έλλειψη υλικοτεχνικής υποδομής των γραφείων των οικονομικών εισαγγελέων. 
Ο κ. Κωνσταντίνος Μαρκόπουλος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42520"," Ευχαριστώ, κυρία Πρόεδρε.
Κύριε Υπουργέ, η συγκυρία είναι εξαιρετική. Μετά τη χθεσινή συνεδρίαση για την προκαταρκτική επιτροπή, έρχεται σήμερα να συζητηθεί μία επίκαιρη ερώτησή μου σ’ εσάς, σχετικά με τη στελέχωση των γραφείων των οικονομικών εισαγγελέων. 
Η ερώτησή μου, ξεκινάει με το «τους τελευταίους μήνες..». Επειδή όμως αυτήν την ερώτηση την έχω απευθύνει στο Υπουργείο σας εδώ και πάρα πολλούς μήνες και δεν έχει απαντηθεί -έτυχε, δεν κάνω αρνητική κρίση- θα κάνω μία διόρθωση και θα πω. Τα τελευταία δύο χρόνια, κύριε Υπουργέ, υπάρχουν δημοσιεύματα, καταγγελίες, ακόμα και παραιτήσεις των οικονομικών εισαγγελέων και μεταξύ των αιτιών ήταν η υποστελέχωση των γραφείων τους. 
Τα δημοσιεύματα τα οποία έχουν υπάρξει δεν χρειάζεται να τα μνημονεύσω. Είμαι σίγουρος ότι έχουν περιπέσει στην αντίληψή σας. Η κοινωνία περιμένει  πάρα πολλά  από εμάς, το πολιτικό σύστημα, από εσάς, που είστε ο προϊστάμενος Υπουργός της Δικαιοσύνης αλλά και από το δικαστικό σύστημα, ιδιαίτερα από τους οικονομικούς εισαγγελείς, να ξεκαθαριστούν επιτέλους γόρδιοι δεσμοί διαφθοράς. Χθες απασχολήθηκε με παρόμοιο ζήτημα η Βουλή επί πάρα πολλές ώρες με πολύ μεγάλη ένταση. 
Θέλω, λοιπόν, να  πληροφορηθώ και να πληροφορηθεί η Ολομέλεια, οι συνάδελφοι όλοι, τα κόμματα και η κοινωνία, τι έχει κάνει το Υπουργείο για τη στελέχωση των γραφείων των οικονομικών εισαγγελέων στο χωροταξικό, στη γραμματειακή τους υποστήριξη, στην τεχνολογική τους υποστήριξη, στην τεχνοκρατική τους υποστήριξη με ειδικούς. Διότι ένας οικονομικός εισαγγελέας δεν μπορεί να τα ξέρει όλα, τα τελωνειακά, τα οικονομικά, τα φοροτεχνικά. Τι έχετε κάνει ως Υπουργείο και τι έχει κάνει η Κυβέρνηση, για την προτεραιότητα ακόμα και οικονομικών κονδυλίων στην ενίσχυση του έργου των οικονομικών εισαγγελέων; 
Οφείλω εδώ να πω, κυρίες και κύριοι συνάδελφοι, κυρία Πρόεδρε, ότι η δική μας η δουλειά σ’ αυτήν την Αίθουσα και η διαλεύκανση δεκάδων υποθέσεων που είχαν μείνει στο συρτάρι -για λόγους που δεν είναι η στιγμή να τους συζητήσουμε- και η καθυστέρηση της επίλυσης αυτών των ζητημάτων, τραυματίζει πάρα πολύ το αίσθημα δικαίου του κόσμου. 
Έχουμε, λοιπόν, υποχρέωση όλοι και εσείς. Και θέλουμε να μας ενημερώσετε, τι έχετε κάνει για όλες αυτές τις ερωτήσεις, για την αστυνομική τους φύλαξη, τι έχετε κάνει, δηλαδή, για να τους δώσετε τη δυνατότητα, γρήγορα, σωστά, αξιολογικά και αξιοκρατικά, να προχωρήσουν σε απαντήσεις που θα διευκολύνουν όλους μας. 
Και η απάντησή σας αυτή, εάν είναι στην καλή κατεύθυνση –που θέλω να πιστεύω ότι θα είναι στην καλή κατεύθυνση- νομίζω ότι θα δώσει αίσθημα ανακούφισης σε όλους μας σ’ αυτήν την Αίθουσα και στην κοινωνία έξω.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"42521"," Ευχαριστούμε, κύριε Μαρκόπουλε.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων, κ. Ρουπακιώτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42522"," Κυρία Πρόεδρε, και κύριε Μαρκόπουλε, είμαι Υπουργός Δικαιοσύνης μόνο, δεν είμαι και Υπουργός Οικονομικών και Υπουργός Προστασίας του Πολίτη.
Γνωρίζετε ως παλαιός κοινοβουλευτικός ότι η οργάνωση και η στελέχωση του γραφείου του οικονομικού εισαγγελέα είναι αρμοδιότητας του Υπουργείου Οικονομικών. Δεν είναι αρμοδιότητας του Υπουργού Δικαιοσύνης. Ωστόσο, το Υπουργείο Οικονομικών, σύμφωνα με τα μέχρι σήμερα στοιχεία, έχει μετακινήσει δεκαοκτώ υπαλλήλους και δύο αστυνομικούς στο Υπουργείο Προστασίας του Πολίτη.
Απευθύνθηκε προς εμάς να ενισχύσουμε τη γραμματεία του κυρίου εισαγγελέα, τόσο του ιδίου όσο και του αναπληρωτή του. Και εμείς κατά νόμο –θα έλεγα- και κατά το Σύνταγμα, απευθυνθήκαμε στα αρμόδια όργανα και κρίθηκε κατ’ αρχάς ότι αυτό δεν είναι εφικτό. 
Στη συνέχεια, απευθυνθήκαμε στο νομικό σύμβουλο του Υπουργείου, το νομικό σύμβουλο του κράτους. Μας έδωσε τη δυνατότητα, να επαναφέρουμε το ερώτημα στο αρμόδιο συμβούλιο και κρίθηκε ότι μπορεί και το Υπουργείο Δικαιοσύνης να ενισχύσει με απόσπαση το γραφείο του κυρίου οικονομικού εισαγγελέα, όπως έγινε μέσα στο Δεκέμβριο μήνα, γιατί μιλάμε γι’ αυτήν την εποχή. Έτσι πέντε υπάλληλοι και ένας επιμελητής, έχουν μετακινηθεί στο γραφείο του οικονομικού εισαγγελέα. Αυτό είναι το πρώτο.
Δεύτερον, κύριε Μαρκόπουλε, σ’ αυτό το νομοσχέδιο που προηγουμένως αναφέρθηκα, προβλέπεται ακριβώς και η ταχεία εκδίκαση αυτών των υποθέσεων αλλά κυρίως μελετάμε την οργάνωση ενός ειδικού σώματος, που να αποτελείται από εξειδικευμένα στελέχη που να έχουν τη δυνατότητα με βάση τα σύγχρονα τεχνολογικά μέσα να διακρίνουν το έγκλημα, την αιτία, τους χρόνους, αυτά που διαπράττονται κυρίως μέσω –επαναλαμβάνω- των ηλεκτρονικών μέσων. Αυτό το Σώμα δεν μπορεί να γίνει, όμως ούτε σε ένα μήνα ούτε σε δύο. 
Καταθέτω, όμως, στη Βουλή την πληροφορία ότι αυτό είναι μέσα στην απόφαση του Υπουργείου. Θα δείτε πολύ σύντομα σχέδιο, να το κρίνετε, να το ψηφίσετε ή να μην το ψηφίσετε.
Κατά τα άλλα, στο μέτρο του εφικτού αλλά και του επιτρεπτού κατά νόμον, το Υπουργείο Δικαιοσύνης βρίσκεται πάντοτε σε μία επικοινωνία λειτουργικού αποκλειστικά χαρακτήρα με όλες τις δικαστικές, εισαγγελικές αρχές, άρα και με τον οικονομικό εισαγγελέα. Και όπου μπορούμε, προστρέχουμε.
Λάβετε υπ’ όψιν σας ότι ο προϋπολογισμός του Υπουργείου Δικαιοσύνης από 932 εκατομμύρια πρόπερσι, έγινε πέρυσι 720 εκατομμύρια και φέτος 545 εκατομμύρια και μειώθηκε περαιτέρω κατά 15 εκατομμύρια.
Ευχαριστώ πολύ.","ΑΝΤΩΝΙΟΣ ΡΟΥΠΑΚΙΩΤΗΣ",1
"42523"," Το λόγο έχει ο κ. Μαρκόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42524"," Κύριε Υπουργέ, και ο οικογενειακός προϋπολογισμός των πολιτών μειώνεται θεαματικά και στην ίδια ποσόστωση περίπου, μπορεί και χειρότερη απ’ αυτήν που μου αναφέρατε πριν, και μία από τις αιτίες –είναι πολλές οι αιτίες- είναι η διαφθορά και το οικονομικό έγκλημα.
Μου απαντήσατε μερικώς στην ερώτησή μου και εύχομαι στη δευτερολογία σας, να με ικανοποιήσετε. Ξέρω πάρα πολύ καλά ότι οι οικονομικοί εισαγγελείς και τα γραφεία τους, είναι στην αρμοδιότητα του Υπουργείου των Οικονομικών. 
Έχω, λοιπόν, μπροστά μου με ημερομηνία 26 Ιουλίου 2011 μία προκήρυξη και μία εντολή σε όλες τις υπηρεσίες, του κ. Βενιζέλου ως Υπουργού των Οικονομικών, όπου ζητάει να στελεχωθεί το γραφείο εισαγγελέα οικονομικού εγκλήματος με απόσπαση διαρκείας δύο ετών, χωρίς τη γνώμη υπηρεσιακών συμβουλίων, με είκοσι έξι εξειδικευμένους υπάλληλους στους οικονομικούς εισαγγελείς, οικονομικούς επιθεωρητές, εφοριακούς, τελωνειακούς, εξειδικευμένους με γνωστικό αντικείμενο χρηματοπιστωτικές εργασίες και συναλλαγές, τέσσερις εξειδικευμένους σε οικονομικά ζητήματα του Εθνικού Συστήματος Υγείας, δύο εξειδικευμένους σε θέματα οικονομικής διαχείρισης ΟΤΑ, δύο οικονομολόγους, δύο υπάλληλους με αποδεδειγμένες γνώσεις λογιστικής, έξι δικαστικούς, δύο αστυνομικούς και δύο επιμελητές. Αυτό στις 26 Ιουλίου του 2011!
Το Δεκέμβριο του 2011, οι δύο οικονομικοί εισαγγελείς απείλησαν με παραίτηση –παραιτήθηκαν ουσιαστικά και μετά τη γύρισαν πίσω- και μία από τις αιτίες ήταν η μηδενική στελέχωση, η οποία θα γινόταν κατά παρέκκλιση των υπηρεσιακών συμβουλίων. 
Άρα, λοιπόν, το κράτος, η Κυβέρνηση, δεν έχει κανένα άλλοθι αυτήν τη στιγμή, για το γεγονός ότι δεκατέσσερις μήνες μετά δεν έχει γίνει απολύτως τίποτα σε αυτήν την κατεύθυνση ή αν έχει γίνει, να μου το πείτε. Θέλουμε, δηλαδή, να μάθουμε τι είναι αυτοί οι άνθρωποι -τι εξειδίκευση έχουν- που βρίσκονται κοντά τους. Το ότι είναι καμμιά δεκαριά υπάλληλοι δεν μου λέει τίποτα. Τους εξειδικευμένους ψάχνουμε. Και αυτός ο νόμος, ο οποίος πήγε να τηρηθεί τον Ιούλιο του 2011 με εισήγηση του κ. Βενιζέλου, ο οποίος προφανώς το ξέχασε μέχρι να φύγει, διότι δεν το υλοποίησε, είναι ο ν. 2523/1997. Από το 1997, λοιπόν, μέχρι τότε και πολύ φοβάμαι μέχρι σήμερα, στους οικονομικούς εισαγγελείς δεν υπάρχει τίποτε απ’ αυτά. Είναι ευθύνη δική μας; Είναι ευθύνη δική σας; Είναι ευθύνη του Υπουργού των Οικονομικών; Σε κάθε περίπτωση πάντως, είναι ευθύνη της Κυβέρνησης.
Δεύτερον, δεν μπορεί η Κυβέρνηση να κρύβεται πίσω από τους νόμους, τη γραφειοκρατία και τις διαφορετικές δικαιοδοσίες των Υπουργών. Είμαι σίγουρος ότι καθημερινά το γραφείο σας ασχολείται, με σοβαρότητα και με την εμπειρία την οποία έχετε, με το οικονομικό έγκλημα. Πώς λέτε εδώ δηλαδή ότι ενδεχομένως «δεν είναι αρμοδιότητα δική μου και δεν μπορούμε να ξεπεράσουμε το δημοσιονομικό, δεν μπορούμε να ξεπεράσουμε το οικονομικό, δεν μπορούμε να ξεπεράσουμε τη γραφειοκρατία»;
Αν είναι μετά απ’ αυτά που έχει περάσει η χώρα, μετά τις δώδεκα ώρες αναμέτρησης χθες σ’ αυτήν εδώ την Αίθουσα, να συζητάμε με αυτόν τον τρόπο, τότε φοβάμαι πάρα πολύ ότι σε ένα εύλογο χρονικό διάστημα θα βρεθούμε μπροστά σε βουνά δυσεπίλυτα, αργοπορίες και καθυστερήσεις. Κι ενώνω στο σημείο αυτό τη φωνή μου με τη φωνή της κ. Πιπιλή που έφυγε πριν από λίγο, στην ερώτησή της. Η κοινωνία δεν ζητάει τιμωρία οριζόντια και αδιακρίτως. Ζητά όμως οπωσδήποτε διαλεύκανση και τιμωρία των πραγματικών ενόχων. Δεν ζητάει λαϊκισμό και αγχόνες ούτε λαϊκή ετυμηγορία στις πλατείες, αλλά κάποια στιγμή πρέπει να βοηθήσουμε αυτήν την κοινωνία που χειμάζεται απ’ αυτήν την οικονομική κρίση, να τη δικαιώσουμε και να την οπλίσουμε με εκείνο το κουράγιο που χρειάζεται μέσα από τη δικαιοσύνη, να αντέξει αυτήν την κρίση. 
Εύχομαι, λοιπόν, η δευτερολογία σας να μου δώσει απαντήσεις γι’ αυτό το προσωπικό για το οποίο ο νόμος από το 1997 δεν έχει υλοποιηθεί, παρ’ ότι από τις 26 Ιουλίου 2011, με υπογραφή του κ. Βενιζέλου  -το έχω εδώ και θα το καταθέσω στη Βουλή- έχουν προκηρυχθεί θέσεις με απόσπαση κατά παρέκκλιση των υπηρεσιακών συμβουλίων. Εάν δεν έχει υλοποιηθεί, ως Βουλευτή του Ελληνικού Κοινοβουλίου δεν με ενδιαφέρει αν είναι αποκλειστικά γραφειοκρατικά δική σας ευθύνη ή του σημερινού Υπουργού των Οικονομικών. Σε κάθε περίπτωση, είναι ευθύνη της Κυβέρνησης. Κι ακόμη περισσότερο είναι ευθύνη του συνολικού πολιτικού συστήματος για το οποίο έξω, όπου κι αν ανήκουμε, αν στηρίζουμε αυτήν την Κυβέρνηση ή αν δεν τη στηρίζουμε αυτήν την Κυβέρνηση, υποφέρουμε το ίδιο, κύριε Υπουργέ. Αυτή είναι η πραγματικότητα.
Θέλω να σας παρακαλέσω να μου απαντήσετε επί της ουσίας, διότι είμαι σίγουρος ότι ξέρετε καλύτερα από μένα το νόμο, διότι εσείς είστε νομικός, ενώ εγώ δεν είμαι. Αν αυτό δεν έχει υλοποιηθεί, τότε αυτό είναι περόνη τραβηγμένη κάτω από τα θεμέλια της δικαιοσύνης και της αποτελεσματικότητος ενός κράτους για το οποίο έχουμε πολύ μεγάλη ανάγκη σήμερα να δούμε αποτελέσματα, δικαιοσύνη και προοπτική.
Ευχαριστώ, κυρία Πρόεδρε.
(Στο σημείο αυτό ο Βουλευτής κ. Κωνσταντίνος Μαρκόπουλος  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"42525"," Ευχαριστούμε, κύριε Μαρκόπουλε.
Ο κ. Ρουπακιώτης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42526"," Ευχαριστώ, κυρία Πρόεδρε.
Είναι βέβαιο ότι ο κ. Μαρκόπουλος στην κατάθεση των σκέψεών του, χωρίς να το θέλει, μίλησε να καλυφθούμε πίσω από το νόμο. Αλίμονο! Καλυπτόμαστε πίσω από το νόμο ή τον εφαρμόζουμε; Θα μου δώσετε, ελπίζω, κύριε Βουλευτά, τη δυνατότητα εγώ να τονίζω ότι πρέπει να τον εφαρμόζουμε, εφόσον εσείς τον ψηφίζετε, και όχι να επικαλούμαστε ότι καλυπτόμαστε πίσω από το νόμο.
Έλεος! Σε μία δημοκρατία που έχει ένα οργανωμένο θεσμικό σύστημα, προκειμένου να λειτουργούν οι Υπουργοί, οι Γραμματείς, τα στελέχη του κρατικού μηχανισμού, δεν πρέπει να εφαρμόζεται ο νόμος; Και να λέμε «καλυπτόμαστε πίσω από το νόμο»; Αυτό είναι το ένα.
 Δεύτερον, δεν μιλάμε γενικά «η Κυβέρνηση»  και «ειδικά» η Βουλή. Εδώ υπάρχουν πεδία, όχι μόνο ευθύνης, αλλά λειτουργικής αρμοδιότητας. Το Υπουργείο Δικαιοσύνης, λοιπόν, δεν είναι λειτουργικά αρμόδιο. Δεν υποκρύπτεται τίποτε, δεν υπάρχει υπαινιγμός ότι το Υπουργείο Οικονομικών δεν κάνει αυτό που έπρεπε, αλλά εμείς ως Υπουργείο Δικαιοσύνης δεν μπορούμε να κάνουμε πέραν εκείνων που ο νόμος προβλέπει. Αυτά που ο νόμος προβλέπει και αφορούν στο Υπουργείο Δικαιοσύνης, θα παρακαλέσω γι’ αυτά να μας ελέγξετε. Εξάλλου, κύριε Βουλευτά, η ερώτησή σας απευθύνεται στο Υπουργείο Δικαιοσύνης για συγκεκριμένα ζητήματα, τα οποία εν μέρει είναι αρμοδιότητάς μας, τα περισσότερα όμως, είναι του Υπουργείου Οικονομικών.
Τέλος, βεβαιωθείτε. Χωρίς υπερβολές, θα ήθελα να βεβαιώσω εσάς και την ελληνική κοινωνία, στο μέτρο που μας παρακολουθεί, ότι οι εισαγγελείς, παρά τις δύσκολες συνθήκες, ακόμα και τις χωροταξικές δυσκολίες που επισημαίνετε σωστά, παρά την έλλειψη υπαλλήλων γενικώς στα δικαστήρια, παρά τις δυσκολίες σε ό,τι αφορά τη μηχανοργάνωση, κάνουν καλά τη δουλειά τους, προπαντός στο κυνήγι εκείνων των εγκληματιών που διασπάθισαν το δημόσιο χρήμα.
Και το Υπουργείο Δικαιοσύνης -προσέξτε και μην το λησμονείτε, παρακαλώ και μην διανοίγετε ευθύνες εκεί όπου δεν υπάρχουν- στο μέτρο της λειτουργικής του αρμοδιότητας και ευθύνης είναι πάντα κοντά λειτουργικά -το τονίζω- και στους οικονομικούς εισαγγελείς και σε όλο το δικαστικό σύστημα. Μην το προσπερνάμε και το συνδέουμε με τη δυστυχία που κατέλαβε την ελληνική κοινωνία, όταν λέμε ότι ο προϋπολογισμός του Υπουργείου Δικαιοσύνης είναι στο εξευτελιστικό επίπεδο των 530 εκατομμυρίων. Με το ζόρι τα βγάζουμε, πώς να σας το πω; Όταν, λοιπόν, τα βγάζουμε με το ζόρι, με τέτοια δυσκολία, γίνεται αντιληπτό ότι αυτό χτυπάει και το πώς λειτουργούν και πώς οργανώνονται και τα γραφεία της εισαγγελίας και των δικαστηρίων. 
Μία συμπλήρωση, κυρία Πρόεδρε, μου επιτρέπετε να κάνω; Δεν το λέω για να επαινέσω τους δικηγορικούς συλλόγους και άλλους φορείς. Υπάρχουν στις περισσότερες περιφέρειες, ενδεχομένως και στη δική σας, κύριε Μαρκόπουλε, οι δικηγορικοί σύλλογοι και άλλοι φορείς, που ενισχύουν τα δικαστήρια και τις εισαγγελίες, ώστε να καλύψουν λειτουργικές τους ανάγκες. 
Σας ευχαριστώ πολύ.","ΑΝΤΩΝΙΟΣ ΡΟΥΠΑΚΙΩΤΗΣ",1
"42527"," Έτσι συμβαίνει στους δικηγορικούς συλλόγους, ωστόσο και το οικονομικό έγκλημα πρέπει να παταχθεί.
Ολοκληρώθηκε η συζήτηση αυτής της επίκαιρης ερώτησης.
Εισερχόμεθα στην τρίτη με αριθμό 822/15-1-2013 επίκαιρη ερώτηση δεύτερου κύκλου του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις ενέργειες για το χαρακτηρισμό της Χίου ως πυρόπληκτης περιοχής και τη χρηματοδότησή της από το Ευρωπαϊκό Ταμείο Αλληλεγγύης.
Έχετε το λόγο, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42528"," Κυρία Πρόεδρε, ευχαριστώ πάρα πολύ.
Κύριε Υπουργέ, πριν από πέντε μήνες ακριβώς, σαν σήμερα τέτοια ώρα στη Χίο εκκενώνονταν πάνω από πέντε, έξι χωριά και οικισμοί, καταστρέφονταν περιουσίες και γίνονταν στάχτη τόσο τα δάση μας, όσο και τα βοσκοτόπια και η μελισσοκομική μας παραγωγή. 
Πέντε μήνες μετά ερχόμαστε εδώ με μια επίκαιρη συζήτηση, προκειμένου να διερευνήσουμε, όχι μόνο γιατί δεν κατατέθηκε σχετικό ερώτημα για τη μεγαλύτερη ή μία από τις μεγαλύτερες πυρκαγιές στην Ευρώπη, αλλά και σχετικό αίτημα το οποίο θα υποβαλλόταν στο Ταμείο Αλληλεγγύης της Ευρωπαϊκής Ένωσης. Ερχόμαστε να διερευνήσουμε για ποιο λόγο δεν έχει μέχρι τώρα καταβληθεί επαρκές χρηματικό ποσό, ούτως ώστε να προβούμε σε αποκατάσταση τόσο της αγροτικής, της κτηνοτροφικής, της μελισσοκομικής μας παραγωγής όσο, όμως, και της αποκατάστασης του δασικού μας περιβάλλοντος. 
Ερχόμαστε εδώ για να διερευνήσουμε πώς και γιατί μια υπηρεσία η οποία έχει ως αρμοδιότητα να βοηθάει, να προσπαθεί να τεκμηριώνει τα αιτήματά μας προς την Ευρωπαϊκή Ένωση, καταλήγει η ίδια να κρίνει ποια από αυτά είναι βάσιμα και ποια από αυτά είναι αβάσιμα.
Ερχόμαστε σήμερα, κύριε Υπουργέ, καταθέτοντας την έκτη κατά σειρά ερώτησή μου και έρχομαι προσωπικά ως εκπρόσωπος του Νομού Χίου, προκειμένου να λάβουμε γνώση εμείς οι πολίτες της Χίου για τη μεγαλύτερη καταστροφή που έχουμε υποστεί τα τελευταία χρόνια στο νησί μας, για μία από τις μεγαλύτερες πυρκαγιές που έχει συμβεί σε νησί της Ελλάδος, για μία από τις μεγαλύτερες πυρκαγιές του 2012 στην Ευρώπη, για ποιο λόγο, κύριε Υπουργέ, μέχρι σήμερα δεν είναι γνωστός ένας σχεδιασμός, ο οποίος να δημιουργεί προοπτικές ανάπτυξης στα δημοτικά διαμερίσματα εκείνα, τα οποία επλήγησαν σε συντριπτικό βαθμό από τη μεγάλη πυρκαγιά της 18ης Αυγούστου και πώς το Υπουργείο σας μπορεί να δημιουργήσει προοπτικές με ενέργειες συγκεκριμένες και σχεδιασμό συνεκτικό, προκειμένου ένα σχέδιο το οποίο ήδη είναι στα χέρια σας να χρηματοδοτηθεί.
Γνωρίζω ότι έχουμε δύσκολη δημοσιονομική κατάσταση, αλλά πρέπει να χρηματοδοτηθεί, κύριε Υπουργέ, μέσα από τα αδιάθετα του ΕΣΠΑ, τα οποία είναι στην αρμοδιότητά σας. Πρέπει να χρηματοδοτηθεί με τέτοιον τρόπο, ούτως ώστε να  καλυφθεί το χαμένο έδαφος και να μπορέσουμε να αναπνεύσουμε ξανά στη Χίο. Είναι μια νησιωτική περιοχή που, όπως γνωρίζετε, καταβάλλει κάθε δυνατή προσπάθεια, προκειμένου να ανταπεξέλθει στις δυσκολίες που έχει δημιουργήσει όλη αυτή η κατάσταση, η οποία δημιουργήθηκε αμέσως μετά την καταστροφική πυρκαγιά του καλοκαιριού.
Ευχαριστώ πολύ.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"42529"," Ευχαριστούμε και εμείς, κύριε συνάδελφε.
Στην ερώτηση θα απαντήσει ο Αναπληρωτής Υπουργός κ. Σταύρος Καλογιάννης. 
Ορίστε, κύριε Υπουργέ, έχετε το λόγο.
","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42530"," Ευχαριστούμε, κύριε Υπουργέ. 
Το λόγο έχει ο κ. Τριαντάφυλλος για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42531"," Κύριε Υπουργέ, έχετε επαναλάβει δύο φορές -και αυτή εδώ είναι η τρίτη- τον όρο «περιφερειακός πληθυσμός». Έχω απαντήσει κατ’ επανάληψη πάνω σε αυτό το θέμα, ωστόσο πρέπει να το επαναλάβω: Όταν ο Κανονισμός του Ταμείου Αλληλεγγύης της Ευρωπαϊκής Ένωσης αναφέρεται στον όρο regional, το οποίο είναι μια αγγλική λέξη, δεν εννοεί τον πληθυσμό της περιφέρειας, εννοεί τον πληθυσμό του νομού. 
Αυτό αν η υπηρεσία είχε ασχοληθεί περισσότερο από μισή ώρα, για να σας κάνει τη σχετική γνωμοδότηση -την οποία παρακαλώ, κύριε Υπουργέ, να την καταθέσετε στα Πρακτικά, διότι δεν την έχουμε δει ακόμα- από την οποία η χώρα και η Χίος έχει χάσει περισσότερο από 8 εκατομμύρια ευρώ, θα μπορούσε να ανακαλύψει ότι στην έκθεση του 2010, όταν κρίθηκε η περίπτωση και απορρίφθηκε η Αττική, οι δασικές πυρκαγιές της Αττικής, η λέξη «πληθυσμός» δεν αναφερόταν στην περιφέρεια, αλλά στον πληθυσμό της Αττικής. 
Όταν κρίθηκαν οι πλημμύρες της Εύβοιας το 2009, δεν αναφερόταν ο πληθυσμός της Στερεάς Ελλάδας, αναφερόταν ο πληθυσμός της Ευβοίας. Όταν κρίθηκε η περίπτωση του Έβρου, που ήταν η τελευταία περίπτωση που χρηματοδοτήθηκε από το Ταμείο Αλληλεγγύης για την Ελλάδα, ως πληθυσμός αναφοράς δεν ήταν ο πληθυσμός της Ανατολικής Μακεδονίας και Θράκης, αν επλήγη σε επίπεδο μακροχρόνιο. Ως πληθυσμός αναφοράς αναφέρεται ρητά -και γι αυτό λέω ότι δεν ασχολήθηκαν με το θέμα- ο πληθυσμός του Έβρου, της τάξης των 150.000 περίπου.
Λέτε ότι από την πρώτη στιγμή ενδιαφερθήκατε. Δεν ξέρω αν δεν έχετε ενημερωθεί, αλλά το μεγαλύτερο κομμάτι του πληθυσμού μας, το ένα πέμπτο της Χίου, έχει καεί. Το μεγαλύτερο κομμάτι της Δυτικής Χίου είναι καμένο σήμερα, κύριε Υπουργέ. Και λόγω της φύσης και του χαρακτήρα της αρχιτεκτονικής ιδιομορφίας των μεσαιωνικών οικισμών της Χίου δεν έχουμε το πρόβλημα των κτηρίων. 
Όμως δεν είναι δυνατόν να αναφέρεται αυτό στη Βουλή των Ελλήνων ως αιτιολογία του γιατί δεν προχωράμε διαδικασίες, πέντε μήνες μετά, προκειμένου να αποζημιωθούν οι άνθρωποι, των οποίων ακόμα και οι αυλές τους έχουν καεί. 
Επομένως, τι θα έπρεπε το Υπουργείο να κάνει, αντί να βγάζει ανακοινώσεις, υιοθετώντας πράγματα που τα έχουμε ήδη απαντήσει, σχετικά με τον περιφερειακό πληθυσμό και πόσο αυτός έχει επηρεαστεί σε επίπεδο μακροχρόνιο, που δεν είναι ο περιφερειακός πληθυσμός Βορείου Αιγαίου; Γιατί ποτέ, κανένα νησί του Βορείου Αιγαίου δεν θα μπορούσε να χρηματοδοτηθεί για καμμία καταστροφή και εν προκειμένω στη Χίο, ακόμα και εάν επρόκειτο για ολοσχερή καταστροφή. Αυτό το κριτήριο δεν θα επληρούτο, όπως πολύ καλά γνωρίζετε. 
Επομένως, ακόμα και αν ένας σεισμός είχε πλήξει το νησί και αν είχαν πέσει όλα τα κτήρια, αυτό δεν θα ήταν το 50% της Περιφέρειας Βορείου Αιγαίου. Όμως, ο Κανονισμός  το προβλέπει, όπως προβλέπει και το κριτήριο για τη νησιωτικότητα και για τις απομακρυσμένες περιοχές και για τις εξαιρετικές περιπτώσεις. Όταν έχεις τη μεγαλύτερη πυρκαγιά στην Ευρώπη, που συμβαίνει σε ένα μικρό νησί του Αιγαίου, δεν είναι δυνατόν να μην καταθέτεις το αίτημα, επειδή σου γνωμοδότησε η υπηρεσία. 
Αντιθέτως, τη 19η Αυγούστου αντί να στείλετε το κλιμάκιο –που καλά κάνατε και το στείλατε- θα έπρεπε να βάλετε την υπηρεσία να ετοιμάσει το φάκελο, για να έχουμε μέσα σε δέκα εβδομάδες έναν φάκελο, που να μπορεί να υποστηριχθεί. Αν τον είχατε καταθέσει, κύριε Υπουργέ, αν σας είχε αφήσει αυτή η υπηρεσία –που εγώ επιμένω ότι πρέπει να διερευνηθούν και πειθαρχικές ευθύνες εδώ και θα επανέλθουμε, αν δεν το κάνετε- αν σας είχαν βοηθήσει οι υπηρεσίες σας, εγώ είμαι σίγουρος ότι θα μπορούσαμε να πάμε με αξιώσεις και να διεκδικήσουμε αυτά τα χρήματα. Όμως, δεν το πράξατε και σε αυτό, προφανώς, εμείς αντιτιθέμεθα. 
Τώρα, βρισκόμαστε μπροστά σε μια πραγματικότητα. Δεν μπορούμε να καταθέσουμε εκ νέου αίτημα και γι’ αυτό το λόγο, κύριε Υπουργέ, εμείς αυτό που λέμε είναι το εξής: Έχετε στα συρτάρια σας –ελπίζω ακόμα- ένα συγκεκριμένο σχέδιο. Αυτό το σχέδιο έχει προοπτικές, δίνει λύσεις. Ας δοθεί η δυνατότητα μέσα από την Επιτροπή Εργασίας, η οποία συσκέπτεται επί πέντε μήνες, μέσα από τα αδιάθετα του ΕΣΠΑ –διότι δεν έχουμε εθνικούς πόρους- να μπορέσει να φτιαχτεί ένα πρόγραμμα, όχι πολύ υψηλό, αλλά στα πλαίσια του λογικού, έτσι ώστε μέσα από αυτά τα αδιάθετα του ΕΣΠΑ να προχωρήσουμε το αναπτυξιακό κομμάτι –που έχει πολλή ανάγκη, τόσο η δυτική, όσο και η ανατολική Χίος- το οποίο περιλαμβάνει πρώτα από όλα το ζήτημα των αντιδιαβρωτικών έργων. Ευτυχώς, δεν έχουν γίνει μέχρι τώρα μεγάλες βροχές.
Το αναπτυξιακό κομμάτι περιλαμβάνει ακόμα τα αντιπλημμυρικά έργα. Ευτυχώς, μέχρι τώρα δεν έχουν γίνει μεγάλες βροχές και δεν έχει πνιγεί κανένα χωριό στη Χίο ακόμα, για να θρηνήσουμε θύματα. Επίσης...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"42532"," Πρέπει να ολοκληρώσετε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42533"," Τελειώνω, κυρία Πρόεδρε.
Η ανάπτυξη, λοιπόν, περιλαμβάνει και το κομμάτι το οποίο έχει να κάνει με την παραγωγή μας, με τη μαστιχοκαλλιέργεια, με την ελαιοκαλλιέργεια, με την τουριστική-αγροτουριστική επιχείρηση, η οποία έχει πληγεί βάναυσα αυτή τη στιγμή -και είναι λογικό να έχει πληγεί βάναυσα- σε όλο το δυτικό και το νότιο κομμάτι του νησιού, αλλά και ταυτόχρονα περιλαμβάνει το κομμάτι το οποίο έχει να κάνει με την κτηνοτροφική και μελισσοκομική μας παραγωγή.
Αυτά προβλέπονται μέσα στο σχέδιο, το οποίο σας έχει υποβληθεί από την Περιφέρεια Βορείου Αιγαίου. Γνωρίζω ότι και ο συντοπίτης μου, ο κ. Μουσουρούλης, έχει κάνει σχετικές συζητήσεις και παρεμβάσεις
Παρακαλώ πολύ, κύριε Υπουργέ, να προχωρήσουμε άμεσα, έτσι ώστε να κηρυχθεί επιτέλους και ο νομός πυρόπληκτος, που γνωρίζω ότι δεν είναι κυρίως δική σας αρμοδιότητα, αλλά κυρίως να προχωρήσει αυτό που είναι δική σας αρμοδιότητα, δηλαδή, να διατεθούν τα κονδύλια αυτά μέσα από τα αδιάθετα του ΕΣΠΑ, ούτως ώστε να προχωρήσει το σχέδιο αποκατάστασης, προοπτικής και ανάπτυξης του νησιού.
Ευχαριστώ πολύ.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"42534"," Ευχαριστούμε, κύριε συνάδελφε.
Κύριε Υπουργέ, έχετε το λόγο.
","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42535"," Ευχαριστούμε και εμείς, κύριε Υπουργέ.
Εισερχόμαστε τώρα στην έβδομη με αριθμό 836/15-1-2013 επίκαιρη ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αναστολή λειτουργίας των δημοσίων ΚΤΕΟ.
Ορίστε, έχετε το λόγο, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42536"," Ευχαριστώ.
Κύριε Υπουργέ, υπάρχει πολύ σοβαρή κατάσταση στα δημόσια ΚΤΕΟ. Υπήρξαν σκόπιμες καθυστερήσεις των υπηρεσιών του Υπουργείου σας, υπήρξαν και παλινωδίες. Ποιο ήταν το αποτέλεσμα; Απαξίωση, υπονόμευση των δημόσιων ΚΤΕΟ, με ταυτόχρονη ενίσχυση και επέκταση των δραστηριοτήτων των ιδιωτικών ΚΤΕΟ.
Ήταν σκόπιμη η καθυστέρηση χορήγησης από τις υπηρεσίες του Υπουργείου των στοιχείων πληροφορικού συστήματος, διακρίβωσης μηχανημάτων, λογισμικού, συντήρησης και λοιπών στοιχείων, που ήταν απαραίτητα για να προχωρήσει η προβλεπόμενη από το ν.4070/2012 πιστοποίηση.
Ποιες είναι οι παλινωδίες; Κατατέθηκε μία τροπολογία συναρμοδίων Υπουργών, προκειμένου να τροποποιηθεί η διάταξη του άρθρου 185, για να δοθεί παράταση ενός χρόνου στη διαπίστευση των δημόσιων ΚΤΕΟ. Αυτή η τροπολογία αποσύρθηκε, χωρίς καμμία αιτιολόγηση. Δέκα μέρες μετά, στις 28.12.2012, υπογράφηκε απόφαση, με την οποία δίνεται παράταση χρόνου στα ιδιωτικά ΚΤΕΟ μέχρι τις 30.6.2013 για τον εξοπλισμό τους. 
Εδώ έχουμε έναν ακόμα κρίκο στην ενίσχυση των ιδιωτών σε βάρος του δημόσιου αγαθού. Έτσι, η οδική ασφάλεια, η αντιρρύπανση, αλλά και τα σχετικά έσοδα που δεν θα τα εισπράξει το δημόσιο, παραδίδονται βορά στην κερδοφορία των ιδιωτικών επιχειρήσεων των ΚΤΕΟ. Ταυτόχρονα, βέβαια, θα έχουμε και απώλεια θέσεων εργασίας απ’ αυτή καθ’ αυτή την απαξίωση των δημόσιων ΚΤΕΟ. 
Κύριε Υπουργέ, σας ρωτάμε τι μέτρα θα πάρετε για να ανακαλέσετε τις σχετικές διατάξεις, για να δώσετε παράταση εύλογου χρόνου –για ένα έτος, λόγου χάρη- για την πιστοποίηση των δημοσίων ΚΤΕΟ, με όλα τα σχετικά τεχνικά στοιχεία, έτσι ώστε να μπορέσει να συνεχιστεί απρόσκοπτα και αναβαθμισμένα, βέβαια, η λειτουργία τους. 
Φυσικά, θεωρούμε ότι το Υπουργείο δεν θα πρέπει να αλλάξει τους όρους και τις προϋποθέσεις της πιστοποίησης. Περιμένουμε μία απάντησή σας.","ΣΠΥΡΙΔΩΝ ΧΑΛΒΑΤΖΗΣ",534
"42537"," Ευχαριστώ, κύριε συνάδελφε.
Την απάντηση θα τη δώσει ο Αναπληρωτής Υπουργός κ. Σταύρος Καλογιάννης.
Ορίστε, κύριε Υπουργέ, έχετε το λόγο.
","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42538"," Ευχαριστούμε, κύριε Υπουργέ. 
Κύριε Χαλβατζή, έχετε το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42539"," Κύριε Υπουργέ, είναι πολύ απλά τα ζητήματα, αλλά δεν «περπατάνε». Το Υπουργείο γνώριζε πρακτικά καλύτερα από τον καθένα ότι χρονικά δεν υπήρχε η δυνατότητα υλοποίησης της επένδυσης για τα ΚΤΕΟ, αφού υπάρχει και διεθνής διαγωνισμός. Είναι πάνω από ένα εκατομμύριο. Οι διαδικασίες του οκτάμηνου ήταν φανερό ότι δεν έδιναν τη δυνατότητα να ολοκληρωθούν αυτές οι διαδικασίες. Και εδώ υπάρχουν συγκεκριμένα ζητήματα. Μάλιστα, θα ήθελα να σας πω ότι και εσείς οι ίδιοι σκεφτήκατε αυτήν την παράταση. Συναρμόδια Υπουργεία κατέθεσαν την τροπολογία, η οποία απεσύρθη χωρίς καμμία δικαιολογία και χωρίς καμμία απάντηση. 
Κοιτάξτε να δείτε, κύριε Υπουργέ. Εδώ έχουμε την Ένωση Περιφερειών Ελλάδας, η οποία ζητά την παράταση ενός χρόνου. Δεν την ακούτε, κύριε Υπουργέ; 
","ΣΠΥΡΙΔΩΝ ΧΑΛΒΑΤΖΗΣ",534
"42540"," Αντιπολίτευση είναι και αυτή; 
","ΣΠΥΡΙΔΩΝ ΧΑΛΒΑΤΖΗΣ",534
"42541"," Έχουμε την Περιφέρεια Αττικής, η οποία έχει πέντε ΚΤΕΟ. Και αυτή, λοιπόν, ζητά την παράταση. 
","ΣΠΥΡΙΔΩΝ ΧΑΛΒΑΤΖΗΣ",534
"42542"," Δεν είχε το χρόνο. 
","ΣΠΥΡΙΔΩΝ ΧΑΛΒΑΤΖΗΣ",534
"42543"," Τελικά, η λογική της ιδιωτικοποίησης προχωράει με όλους τους τρόπους. Και βέβαια τα ΚΤΕΟ έχουν έσοδα. Βάσει κάποιων στοιχείων που έχουμε από το 2003-2010, τα έσοδα μόνο για την Αττική ήταν 100 εκατομμύρια ευρώ. Και υπάρχει ένας ανταγωνισμός, ενώ γίνεται μια προσπάθεια να κερδίσουν οι ιδιώτες χρήματα. Βέβαια, υπάρχουν και πεντακόσιοι εργαζόμενοι, των οποίων κινδυνεύει η θέση εργασίας τους. 
Εμείς θεωρούμε ότι μπορούν να διασφαλιστούν και τα απαραίτητα ποιοτικά στοιχεία, προκειμένου να προετοιμαστούν τα δημόσια ΚΤΕΟ να λειτουργήσουν. Μην τα απαξιώνετε, λοιπόν, κύριε Υπουργέ. Μην τα υπονομεύετε με πράξεις και παραλείψεις. Και φυσικά, δεν εννοώ εσάς προσωπικά, κύριε Υπουργέ. Η πολιτική της Κυβέρνησης είναι αυτή η οποία ενισχύει τον ιδιωτικό τομέα και βοηθά να κερδίζουν τα ιδιωτικά ΚΤΕΟ. Τα δημόσια ΚΤΕΟ έχουν δυνατότητα να παρέχουν όλες αυτές τις υπηρεσίες. Μάλιστα, αυξήθηκε –σχεδόν διπλασιάστηκε- και το παράβολο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΣΠΥΡΙΔΩΝ ΧΑΛΒΑΤΖΗΣ",534
"42544"," Ευχαριστούμε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42545"," Τελικά, πού θα πάει η κατάσταση; Ο κόσμος πληρώνει συνέχεια για φόρους, για χαράτσια και για πάρκινγκ, με αποτέλεσμα το αυτοκίνητο να καταντάει είδος πολυτελείας. Και εσείς, η Κυβέρνηση, φορολογείτε το αυτοκίνητο και αφήνετε αφορολόγητα τα σκάφη.","ΣΠΥΡΙΔΩΝ ΧΑΛΒΑΤΖΗΣ",534
"42546"," Ευχαριστούμε, κύριε Χαλβατζή. Τελικά, το είπατε αυτό που θέλατε. 
Κύριε Υπουργέ,  έχετε το λόγο. 
","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42547"," Δουλεύουν δραστήρια εκεί!
","ΣΠΥΡΙΔΩΝ ΧΑΛΒΑΤΖΗΣ",534
"42548"," Και εγώ σας ευχαριστώ, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία αφού προηγουμένως συμμετείχαν στο εκπαιδευτικό πρόγραμμα «Η Αρχή της Δεδηλωμένης από τον Τρικούπη στο σήμερα» που οργανώνει το Ίδρυμα της Βουλής, τριάντα μαθητές και μαθήτριες και τρεις εκπαιδευτικοί από το 12ο Γυμνάσιο Καλλιθέας. 
Η Βουλή σάς καλωσορίζει. Καλή χρονιά.
(Χειροκροτήματα απ’ όλες τις πτέρυγες της Βουλής)
Εισερχόμεθα τώρα στην πέμπτη επίκαιρη ερώτηση δευτέρου κύκλου με αριθμό 841/15-1-2013 του Βουλευτή Επικρατείας του Λαϊκού Συνδέσμου-Χρυσή Αυγή κ. Χρήστου Παππά προς τον Υπουργό Εξωτερικών, σχετικά με την οριοθέτηση της ΑΟΖ μεταξύ Ελλάδας και Αλβανίας και τις δηλώσεις Αλβανών πολιτικών περί «Τσαμουριάς». 
Ορίστε, κύριε Παππά, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42549"," Τελευταία ερώτηση αλλά καλύτερη.","ΧΡΗΣΤΟΣ ΠΑΠΠΑΣ",418
"42550"," Έτσι νομίζω κι εγώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42551"," Κυρία Πρόεδρε, είμαστε στον απόηχο της χθεσινής συνεδρίασης της Βουλής. Είναι συνεδρίαση που θα χαρακτηριζόταν –τουλάχιστον, εγώ θα τη χαρακτήριζα- ως φαρσοκωμωδία, τη στιγμή που η ελληνική κοινωνία βιώνει μια κοινωνική και οικονομική πρωτίστως κρίση, μια κρίση που θα προσέθετα ότι είναι κρίση θεσμών και αξιών και τη στιγμή που όλοι γινόμαστε μάρτυρες ενός θεάτρου που παίχτηκε εδώ μέσα χθες στο Κοινοβούλιο, ενός θεάτρου σκιών –ξέρετε και στην Κατοχή λειτουργούσαν τα θέατρα- στον απόηχο αυτής της χθεσινής ημέρας, όπου η χθεσινή μέρα θα ήταν μια εξαιρετική επιθεώρηση αν δεν είχαμε το ενάμισι εκατομμύριο ανέργων, εάν δεν είχαμε τις αυτοκτονίες των συμπολιτών μας, αν δεν είχαμε την πείνα και αν δεν είχαμε όλα αυτά που υποθηκεύονται και ξεπουλιέται η χώρα από την Τρικομματική μνημονιακή Κυβέρνηση με την έγκριση των Βουλευτών, όπως και με την έγκριση και υπογραφή του Προέδρου της Δημοκρατίας.
Δεν σπαταλώ το χρόνο μου και μπαίνω στην ουσία της σημερινής επίκαιρης ερώτησης και λέμε το εξής και ρωτάμε το Υπουργείο Εξωτερικών: Η Αλβανική Κυβέρνηση λειτουργώντας ως φερέφωνο της Άγκυρας διαμήνυσε προ ημερών μέσω διαρροών στον Τύπο και χαρακτηριστικά ανέφεραν: «Θα αντιδράσουμε ενεργά σε περίπτωση που η Ελλάδα θα υποβάλει μονομερώς στα Ηνωμένα ΄Εθνη τους χάρτες των θαλασσίων συνόρων με τις γειτονικές χώρες». Έχει διαρρεύσει ότι προτίθεται η Ελλάς να υποβάλει στον Οργανισμό Ηνωμένων Εθνών  τις συντεταγμένες των θαλασσίων ορίων της.
Επιπλέον, συνεχίζονται με αμείωτο ρυθμό οι προκλητικές δηλώσεις από 
Αλβανούς πολιτικούς παράγοντες σχετικά με τις διεκδικήσεις της Αλβανίας, αυτή τη λεγόμενη «Τσαμουριά», την ελληνικότατη περιοχή της Θεσπρωτίας. Η πιο πρόσφατη πρόκληση έγινε από τον επικεφαλής της Αξιωματικής Αντιπολίτευσης, τον κ. Έντι Ράμα, ο οποίος δήλωσε ότι στο κόμμα του υπάρχει πρόγραμμα και η βασική του θέση είναι το «Τσαμικό ζήτημα». 
Να προσθέσω ότι ανάλογες τοποθετήσεις σε συνεντεύξεις του έχει κάνει και ο Πρόεδρος της Αλβανίας.
Ερωτάται, λοιπόν, το Υπουργείο Εξωτερικών και εσείς: 
Με ποιο τρόπο θα πορευθεί η ελληνική Κυβέρνηση στο θέμα της ΑΟΖ, όχι μόνο σε ό,τι αφορά –θα μας πάρει πολύ χρόνο βέβαια- την ελληνοαλβανική μεθόριο αλλά και τα θαλάσσια σύνορα Ελλάδας και Αλβανίας; 
Με ποιο τρόπο –η κυριότερη απάντηση που περιμένουμε- θα απαντήσει η ελληνική πλευρά στις προκλήσεις των Αλβανών για το θέμα αυτό; 
Πώς θα αντιδράσετε στις δηλώσεις των Αλβανών αξιωματούχων που επιμένουν για «Τσάμικο Ζήτημα»; 
Όλα αυτά πώς θα τα κάνει η ελληνική πλευρά τη στιγμή που καταδυναστεύονται από τους Αλβανούς οι Βορειοηπειρώτες αδελφοί μας στη Βόρειο Ήπειρο;","ΧΡΗΣΤΟΣ ΠΑΠΠΑΣ",418
"42552"," Ευχαριστούμε, κύριε Παππά.
Το λόγο έχει ο Υφυπουργός Εξωτερικών κ. Κωνσταντίνος Τσιάρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42553"," Αγαπητέ κύριε συνάδελφε, όπως συχνά έχω αναφέρει και μάλιστα με την ευκαιρία προηγούμενων δικών σας επίκαιρων ερωτήσεων, το Υπουργείο Εξωτερικών παρακολουθεί με πολύ μεγάλη προσοχή τις εξελίξεις στη γειτονική Αλβανία. 
Έχουμε κατ’ επανάληψη επισημάνει προς την αλβανική πλευρά ότι η ανοχή και πολύ περισσότερο η συνεργασία με ακραίους κύκλους, οι οποίοι στρέφονται ευθέως κατά των σχέσεων καλής γειτονίας και της περιφερειακής ασφάλειας και σταθερότητας, δεν μπορεί παρά να επηρεάσουν αρνητικά τις διμερείς μας σχέσεις.
Κατ’ αρχάς η θέσπιση ΑΟΖ στον ελληνικό θαλάσσιο χώρο αποτελεί κυριαρχικό δικαίωμα, το οποίο η χώρα μας θα ασκήσει στον κατάλληλο χρόνο συνεκτιμώντας τις γενικότερες συνθήκες καθώς και τις εν εξελίξει διαπραγματεύσεις με τις όμορες χώρες.
Ήδη από το 1995 κατά την επικύρωση της σύμβασης για το Δίκαιο της Θάλασσας –η οποία είναι από το 1982- η πατρίδα μας, η Ελλάδα, κατέθεσε την εξής δήλωση: «Η Ελλάδα επικυρώνοντας τη Σύμβαση των Ηνωμένων Εθνών για το Δίκαιο της Θάλασσας, διασφαλίζει όλα τα δικαιώματά της και αναλαμβάνει όλες τις υποχρεώσεις που απορρέουν από τη σύμβαση». Η Ελλάδα θα αποφασίσει πότε και πώς θα ασκήσει τα εν λόγω δικαιώματα σύμφωνα με την εθνική της στρατηγική. Τούτο δεν σημαίνει ούτε κατ’ ελάχιστο απεμπόληση εκ μέρους της Ελλάδος των δικαιωμάτων αυτών. 
Επιπροσθέτως, το ενδεχόμενο θέσπισης αποκλειστικής ΑΟΖ έχει ληφθεί υπ’ όψιν και από τον ν.2289/95 με τον τίτλο «Αναζήτηση, έρευνα και εκμετάλλευση υδρογονανθράκων και άλλες διατάξεις» όπως τροποποιήθηκε το 2011, όπου πλέον καθίσταται σαφές ότι όταν αποφασιστεί η κήρυξη ΑΟΖ στον ελληνικό θαλάσσιο χώρο, τα εξωτερικά της όρια θα είναι τα ίδια με τα όρια της υφαλοκρηπίδας. Ελλείψει συμφωνίας οριοθέτησης με γειτονικά κράτη, η μέση γραμμή.
Όσον αφορά το άλλο σκέλος της ερώτησής σας για τις δημόσιες τοποθετήσεις ακραίων στοιχείων στην Αλβανία, αυτές κατά καιρούς –θα το πω ευθαρσώς- αγγίζουν τα όρια της φαιδρότητας και προσωπικά τις θεωρώ ανάξιες σχολιασμού, καθώς είναι εμφανές ότι δεν εκπροσωπούν παρά μία μειοψηφία του φίλου όπως πιστεύουμε Αλβανικού λαού. Από την άλλη πλευρά οι δηλώσεις και οι επιλογές προσώπων της κεντρικής πολιτικής σκηνής, όπως αυτή στην οποία αναφερθήκατε, οφείλουν να συμβαδίζουν με το κλίμα εμπιστοσύνης, το οποίο επιθυμούμε και να διατηρήσουμε και να εμβαθύνουμε.
Υπενθυμίζω ότι στο πλαίσιο αυτό υπήρξε άμεση, αποφασιστική αντίδραση της Κυβέρνησης στις πρόσφατες ατυχείς δηλώσεις του Αλβανού Πρωθυπουργού κ. Μπερίσα, οι οποίες αποδοκιμάστηκαν και εξακολουθούν να αποδοκιμάζονται, τόσο από τον ελληνικό πολιτικό κόσμο όσο και από την ευρωπαϊκή και διεθνή κοινότητα.
Τέλος, υπενθυμίζουμε στην αλβανική πλευρά ότι η πορεία της χώρας προς την Ευρωπαϊκή Ένωση της οποίας πλήρως μέλος επιθυμεί και η ίδια να καταστεί στο μέλλον, είναι άρρηκτα συνδεδεμένη –αυτή δηλαδή η πορεία- με τη διασφάλιση των σχέσεων καλής γειτονίας και τη διαφύλαξη της περιφερειακής σταθερότητας.
Ευχαριστώ.","ΚΩΝΣΤΑΝΤΙΝΟΣ ΤΣΙΑΡΑΣ",513
"42554"," Και εμείς, κύριε Υπουργέ.
Ο κ. Χρήστος Παππάς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42555"," Κύριε Υπουργέ, σε παλαιότερη παρουσία σας εδώ που είχατε έλθει να απαντήσετε σε σχετική μας ερώτηση, μάς είχατε πληροφορήσει για τη βορειοηπειρωτική καταγωγή σας και μάλιστα είχατε αναφερθεί και στην έκφραση «Βόρειος Ήπειρος», έναν διπλωματικό όρο που είναι απαγορευμένος στο Υπουργείο Εξωτερικών. Είναι ένας διπλωματικός όρος ο οποίος εμάς, βεβαίως, δεν μάς καλύπτει διότι για τη Χρυσή Αυγή η Ήπειρος είναι μία και ενιαία. Το ένα κομμάτι της είναι ελεύθερο και μόνο το βόρειο κομμάτι της είναι υπό αλβανική κατοχή, μία κατοχή την οποία, όπως γνωρίζετε, το αλβανικό καθεστώς, είτε ήταν κομμουνιστικό είτε είναι δημοκρατικό, είναι βάναυση, μία κατοχή η οποία δοκιμάζει τους βορειοηπειρώτες αδελφούς μας οι οποίοι, αν θέλετε, για μας κακώς αναφέρονται από ελληνικής πλευράς με τον όρο «μειονότητα» τον οποίο εμείς θεωρούμε απαξιωτικό. 
Εν πάση περιπτώσει, εσείς πολύ λίγες μέρες πριν από τη σημερινή μας επίκαιρη ερώτηση είχατε πει ότι το Υπουργείο Εξωτερικών αδυνατεί πραγματικά να παρακολουθήσει τις δημόσιες τοποθετήσεις ακραίων στοιχείων. Αλλιώς μάς τα λέτε τώρα, αλλιώς μάς τα λέτε σε απάντησή σας. 
Από την απάντησή σας λοιπόν συνάγεται το εξής: Στον Αλβανό Πρόεδρο του Σοσιαλιστικού Κόμματος, τον ανεκδιήγητο αυτό κ. Ράμα, η ελληνική Κυβέρνηση επέτρεψε να έλθει στην Αθήνα, στο Σπόρτινγκ και να προβαίνει σε ανθελληνικές δηλώσεις, να κάνει συγκέντρωση όλων των Αλβανών λαθροεποίκων και κατσαπλιάδων και να υβρίζει και να λοιδορεί την Ελλάδα. 
Ερωτώ λοιπόν: Αυτός ο Αρχηγός της αλβανικής αντιπολίτευσης είναι ακραίο στοιχείο; Ο Πρόεδρος της Αλβανίας ο οποίος και αυτός προέβη σε ανάλογες δηλώσεις στον τύπο σε συνέντευξή του είναι ακραίο στοιχείο; 
Προσθέτω ότι στις προθέσεις σας είναι να καταθέσετε τις συντεταγμένες. Στις προθέσεις γίνεται όλο αυτό. Στη στρατηγική του πολέμου, είτε είναι οικονομικός είτε πολιτικός είτε στρατιωτικός, υπάρχει και η αρχή του αιφνιδιασμού. Τολμήστε λοιπόν ως Υπουργείο Εξωτερικών, τολμήστε ως ελληνική πλευρά.
Ερώτημα: Μάς δημιουργείται η εντύπωση –μακάρι να κάνουμε λάθος, αλλά δυστυχώς δεν κάνουμε- ότι στο Υπουργείο Εξωτερικών υπάρχει μία άκαπνη, ανίκανη και ανιστόρητη κάστα ανθρώπων και γι’ αυτούς τους λόγους εθνικά επικίνδυνη η οποία δεν έχει τη θέληση να εφαρμόσει εθνική εξωτερική πολιτική.
Απολαύσαμε όλοι στην Επιτροπή Εξωτερικών και Άμυνας το νέο Έλληνα πρέσβη στα Τίρανα, τον κ. Ροκανά, να μοιράζει την κάρτα του εν είδει εμπορικού αντιπροσώπου σε όλους και να χαμογελά και να προβαίνει σε κάποιες δηλώσεις. Προσπάθησε να μας πείσει για την ευρυμάθειά του και προέβη σε κάποιες δηλώσεις ανάλογες με τις δηλώσεις του κ. Γλέζου περί Αρβανιτών οι οποίες αγγίζουν τα όρια της εθνικής μειοδοσίας. Με τέτοιους ανθρώπους θα κάνουμε εξωτερική πολιτική; Έτσι θα πάμε μπροστά;
Τη στιγμή αυτή εξυφαίνονται και κάποιες άλλες εξελίξεις –αυτή όμως θα είναι μία άλλη ερώτηση την επόμενη Πέμπτη- σχετικά με το όνομα της Μακεδονίας μας, το ξεπούλημα κατ’ ουσίαν του ονόματος της Μακεδονίας μας μετά και από την επίσκεψη του κ. Νίμιτς στην Αθήνα και στα Σκόπια. Αναρωτιόμαστε στη Χρυσή Αυγή: Όταν ο Πρόεδρος της Βουλής χαρίζει καραβάκι στον Τούρκο Υπουργό Εξωτερικών και ακούγονται συμβολικά οι λέξεις «το Αιγαίο μας, η γέφυρα φιλίας», πού πάμε ως Ελλάδα και ως εξωτερική πολιτική;
Δυστυχώς, λοιπόν, εσείς στα προγράμματα του κόμματός σας, στα βιογραφικά των Βουλευτών και της Κυβέρνησης προβάλλετε μία επίπλαστη, θα έλεγα, πατριωτική θέση ότι είστε πατριώτες. Εγώ θα πω κάτι που δεν απευθύνεται στο πρόσωπό σας, ότι δηλαδή όλα αυτά αποδεικνύονται στην πράξη, ότι είναι «μαϊμού» πατριωτισμός.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΧΡΗΣΤΟΣ ΠΑΠΠΑΣ",418
"42556"," Κύριε συνάδελφε, ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42557"," Τελειώνω, κυρία Πρόεδρε.
Κύριε Υπουργέ, μην ξεπουλάτε το εθνικό ζήτημα της Βορείου Ηπείρου. Είναι ζωντανό ακόμη και πραγματικά είναι εθνικό. Μην αφήνετε τους βορειοηπειρώτες αδελφούς μας έρμαια στην αλβανική τρομοκρατία και καταπίεση.
Θέλω να σας ζητήσω μία χάρη: Γνωρίζετε ότι η ενδοτικότητα και η μόνιμη στάση της Κυβέρνησης, εσείς που θέλετε να αποδείξετε στους προστάτες μας, στους δανειστές μας ότι είστε politically correct, κατήντησαν την Ελλάδα μία χώρα της σφαλιάρας. Έφτασαν ακόμα και οι Αλβανοί, αυτοί οι κατσαπλιάδες –θα έλεγα- της Ευρώπης, αυτοί που έχουν το πλιάτσικο στο dna τους, να σηκώνουν ανάστημα απέναντι στην ελληνική πλευρά.
Κύριε Υπουργέ, ακόμα και ένα σκυλί να χτυπήσεις στο δρόμο –ευτυχώς δεν μού έχει συμβεί- δεν θα το αφήσεις αβοήθητο. Θα κατέβεις και θα δεις τι έχει γίνει. Εσείς αφήνετε αβοήθητους και εγκαταλείπετε τους αδελφούς μας, τους σκλάβους αδελφούς μας στη Βόρειο Ήπειρο.
Δεν τους δίνετε συντάξεις του ΟΓΑ. Τους παιδεύετε χρόνια, για να τους δώσετε χαρτιά Ελλήνων, ελληνική ταυτότητα!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΧΡΗΣΤΟΣ ΠΑΠΠΑΣ",418
"42558"," Ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42559"," Κύριε Υπουργέ, ακούγοντας τη φωνή των προγόνων σας, τιμώντας τη βορειοηπειρωτική καταγωγή σας, θα παρακαλούσα να δώσετε ένα μήνυμα προς την αλβανική πλευρά, ένα μήνυμα θάρρους προς τους Βορειοηπειρώτες αδερφούς μας. Εμείς το δίνουμε και με τα αυτοκόλλητα που έχουμε κυκλοφορήσει στη Βόρειο Ήπειρο, που λένε «Βόρειος ήπειρος γη ελληνική». Θα σας παρακαλούσα, λοιπόν, ακούγοντας τη φωνή του αίματος σας, να μην απαντήσετε, να μην δευτερολογήσουμε. Θέλουμε, κύριε Υπουργέ, πράξεις και όχι λόγια.
Η Χρυσή Αυγή δηλώνει ότι θα αγωνιστεί με όλες της τις δυνάμεις για την επίτευξη του εθνικού στόχου, δηλαδή να γίνει και πάλι η Βόρειος Ήπειρος ελεύθερη και ελληνική. Σας παρακαλώ να μην απαντήσετε. Θα είναι ένα δείγμα προς την αλβανική πλευρά.","ΧΡΗΣΤΟΣ ΠΑΠΠΑΣ",418
"42560"," Σας ευχαριστώ.
Το λόγο έχει ο Υφυπουργός Εξωτερικών κ. Τσιάρας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42561"," Κύριε συνάδελφε, θέσατε τόσα πολλά ζητήματα, τα οποία αφ’ ενός μεν φεύγουν από το πνεύμα της ερώτησης, αλλά από την άλλη με υποχρεώνουν να δώσω συγκεκριμένες απαντήσεις.
Ξεκαθαρίζω κατευθείαν το εξής: Η Κυβέρνηση, όπως ξέρετε, όλη αυτήν την περίοδο και ειδικά διά του Υπουργείου Εξωτερικών έχει ασκήσει μία τέτοια πολιτική, ούτως ώστε η χώρα μας να βγαίνει μπροστά, να δημιουργεί άλλες προοπτικές εξωτερικής πολιτικής και πολύ περισσότερο να δημιουργεί τις προοπτικές εκείνες που την καθιστούν εκ νέου πρωταγωνίστρια χώρα στο συγκεκριμένο γεωγραφικό πλάτος και μήκος που βρίσκεται. 
Άρα, λοιπόν, αν καθίσει κάποιος να εξετάσει πώς έχουν εξελιχθεί το τελευταίο διάστημα τα ζητήματα που αφορούν την εξωτερική πολιτική, δεν μπορεί να μην κρίνει ότι η χώρα μας έχει αναβαθμίσει σε πολύ μεγάλο βαθμό και τη θέση και το ρόλο της. Θα σας θυμίσω τις τελευταίες εξελίξεις που αφορούσαν την προοπτική της γείτονος χώρας να μπει σε μία διαδικασία ένταξης ή κατ’ αρχάς να λάβει ημερομηνία έναρξης διαπραγματεύσεων με την Ευρωπαϊκή Ένωση. 
Αντιλαμβάνεστε ότι όλα αυτά τα ζητήματα κρίνονται μέσα από τον τρόπο που λειτουργεί η εξωτερική πολιτική. Η εξωτερική μας πολιτική τουλάχιστον το τελευταίο διάστημα, επαναλαμβάνω για άλλη μια φορά, όχι απλώς και μόνο χαίρει επιτυχιών, αλλά χαίρει και της εμπιστοσύνης της ελληνικής κοινωνίας, μιας και φαίνεται καθαρά ότι έχουμε γυρίσει σελίδα και θέματα και ζητήματα που αφορούν την εθνική μας πορεία προσδιορίζονται ως κυρίαρχα στην ατζέντα των αναζητήσεων της Κυβέρνησης.
Σε ό,τι με αφορά προσωπικά, κάνατε μια συγκεκριμένη αναφορά σε δηλώσεις ή τοποθετήσεις που έκανα σε προηγούμενη ερώτησή σας. Εγώ σε καμμία περίπτωση δεν είπα ότι η Κυβέρνηση αδυνατεί να παρακολουθήσει τις δηλώσεις. Η ενδεχόμενη –και μην παίρνετε μόνο τις τρεις λέξεις- αναφορά ήταν ότι ο καθένας μπορεί να κάνει ό,τι δηλώσεις θέλει, εμείς δεν καθόμαστε να παρακολουθήσουμε αυτού του είδους τις δηλώσεις. 
Ωστόσο, σας σχολίασα συγκεκριμένα τόσο τις δηλώσεις του Πρωθυπουργού της Αλβανίας του κ. Μπερίσα όσο και τις δηλώσεις του κ. Ράμα, όταν βρέθηκε εδώ, εκτιμώντας ότι τέτοιου είδους δηλώσεις όχι μόνο δεν προάγουν την ευρωπαϊκή προοπτική της γείτονος χώρας, αλλά από την άλλη πλευρά καταδικάζονται από το σύνολο του πολιτικού κόσμου και της Ελλάδος και της Ευρώπης.
Σας είπα, λοιπόν, από την πρωτολογία μου ότι η αντίδραση της Κυβέρνησης σε αυτές τις δηλώσεις και τοποθετήσεις ήταν τόσο άμεση, ώστε να καταδεικνύουν ότι δεν συνάδουν με τον αμοιβαίο σεβασμό ούτε από την άλλη πλευρά δείχνουν ότι μπορούν να προωθηθούν οι φιλικές σχέσεις μεταξύ των δύο χωρών.
Σε ό,τι αφορά τα ενδεχόμενα ατομικά αιτήματα που αναφέρατε για το «Τσάμικο» που άπτονται των περιουσιακών δικαιωμάτων, έχουμε πολλές φορές υπογραμμίσει ότι η Ελλάδα είναι κράτος δικαίου και η ελληνική δικαιοσύνη έχει κρίνει και συνεχίζει να κρίνει τη βασιμότητα τέτοιων αιτημάτων, βάσει όχι μόνο του εθνικού αλλά και του διεθνούς εφαρμοστέου δικαίου. Άρα, λοιπόν, δεν υπάρχει τέτοιου είδους ζήτημα.
Όσον αφορά στην ΑΟΖ, η Ελληνοαλβανική Συμφωνία Οριοθέτησης των Θαλασσίων Ζωνών από τις 27 Απριλίου 2009 καθιερώνει όριο πολλαπλών χρήσεων, το οποίο οριοθετεί τόσο τις υφιστάμενες ζώνες της δικαιοδοσίας όσο και τις μελλοντικές, συμπεριλαμβανομένης και της ΑΟΖ. 
Όπως είναι γνωστό, η Συμφωνία Οριοθέτησης των Θαλασσίων Ζωνών με την Αλβανία δεν έχει τεθεί σε ισχύ. Από πλευράς μας, σεβόμαστε απόλυτα τη Συμφωνία και τη συμφωνηθείσα οριοθετική γραμμή και αναμένουμε από την αλβανική πλευρά την επίλυση του εσωτερικού προβλήματος που προέκυψε μετά την υπογραφή της συμφωνίας από την απόφαση του Αλβανικού Συνταγματικού Δικαστηρίου.
Μετά απ’ όλα αυτά θα μου επιτρέψετε να σας επαναλάβω ότι η ελληνική κυβέρνηση δεν διαμορφώνει την εξωτερική της πολιτική με βάση την ψυχολογία ή τη σκοπιμότητα της στιγμής, αλλά από τη βάση συγκεκριμένου σχεδίου και με αποκλειστικό γνώμονα το διαχρονικό συμφέρον του έθνους.
Το ζήτημα της ανάπτυξης ακραίων πολιτικών τάσεων στην Αλβανία, ιδίως δε όταν ή αν αυτές στρέφονται κατά της Ελλάδος ή της ελληνικής μειονότητας -το πώς χαρακτηρίζεται ένας πληθυσμός αφορά μια συγκεκριμένη ορολογία, η οποία ουσιαστικά έχει καθιερωθεί παγκοσμίως- βρίσκεται ψηλά σε κάθε διμερή επαφή μας με την αλβανική πλευρά. 
Εμείς θέλουμε να προοδεύσει η Αλβανία, αλλά πρέπει να προοδεύσει στη βάση της κατανόησης των συγκεκριμένων δικαιωμάτων των Ελλήνων που ζουν εκεί, αλλά βεβαίως και από την άλλη πλευρά στη βάση της πραγματικής θέσης μιας ευρωπαϊκής προοπτικής της.
Με γνώμονα την εξυπηρέτηση των συμφερόντων των δύο πλευρών και την προώθηση της περιφερειακής εργασίας θα συνεχίζουμε να προωθούμε με συνέπεια και συγκεκριμένες δράσεις την εμπέδωση της καλής γειτονίας και την ανάπτυξη των διμερών μας σχέσεων υπό την προϋπόθεση, βεβαίως, της τήρησης του σεβασμού της αρχής και της αμοιβαιότητας από την αλβανική πλευρά.
Κλείνω, επαναλαμβάνοντας μια άποψη ή μια θέση, η οποία έρχεται από το παρελθόν και πιστεύω ότι εκφράζει το ρόλο και τον τρόπο με τον οποίο λειτουργεί το Υπουργείο Εξωτερικών -επαναλαμβάνω- το τελευταίο διάστημα «έχουσι γνώση οι φύλακες».
Ευχαριστώ πολύ.","ΚΩΝΣΤΑΝΤΙΝΟΣ ΤΣΙΑΡΑΣ",513
"42562"," Ευχαριστούμε και εμείς.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"42563"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"42564"," Με τη συναίνεση του Σώματος και ώρα 13:12΄ λύεται η συνεδρίαση για την Δευτέρα 21 Φεβρουαρίου 2013 και ώρα 18:00, με αντικείμενο εργασιών του Σώματος κοινοβουλευτικό έλεγχο, συζήτηση επίκαιρων ερωτήσεων
Ο","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
