"","Content","name","ParlmemberID"
"133531","Date","7-11-2012",NA
"133532"," Σύμφωνα με την από 6-11-2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΞΔ΄ συνεδριάσεώς του, της Τρίτης 6 Νοεμβρίου 2012, σε ό,τι αφορά την ψήφιση στο σύνολο του σχεδίου νόμου «Κύρωση των υπ’ αριθμ. 137 και 138/30-9-2011 Αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης με τις οποίες υιοθετήθηκε η Τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης» και την ψήφιση στο σύνολο: 
α. της έγκρισης του Απολογισμού Δαπανών της Βουλής, οικονομικού έτους 2011 και β. του Σχεδίου Προϋπολογισμού Δαπανών της Βουλής, οικονομικού έτους 2013.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: « ","ΕΠΙΚΥΡΩΣΗ ΠΡΑΚΤΙΚΩΝ",NA
"133533"," Όχι.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι.","ΠΑΝΑΓΙΩΤΗΣ ΛΑΦΑΖΑΝΗΣ",279
"133534","  Για να μην αρχίσουμε νέο κύκλο ομιλητών επί του διαδικαστικού, παρακαλώ να τοποθετηθεί ο κ. Λαφαζάνης και ο κ. Μαριάς και αμέσως μετά να συζητήσουμε.
Ο κ. Λαφαζάνης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133535"," Κύριε Πρόεδρε, εμείς και χθες στην επιτροπή αμφισβητήσαμε έντονα τη δυνατότητα της Κυβέρνησης να προτείνει να συζητηθεί ως κατεπείγον ένα τέτοιο νομοσχέδιο τόσο κρίσιμης, μάλιστα, σημασίας, ένα από τα πιο κρίσιμα νομοσχέδια, που συζητάει ποτέ το ελληνικό Κοινοβούλιο στα χρονικά του.
Δεν είναι δυνατόν λοιπόν να πάμε με διαδικασίες εξπρές. Γι’ αυτό χθες στην επιτροπή εμείς διατυπώσαμε μία πολύ διαφορετική γνώμη, πέρα από αυτήν που έχουμε, βεβαίως, για την απόσυρση του νομοσχεδίου, να συζητηθεί, δηλαδή, με κανονικές διαδικασίες. Εκεί όσα ακολουθήθηκαν ήταν διάτρητα, προκειμένου να περάσει άρον-άρον ως κατεπείγον το νομοσχέδιο. Η ψηφοφορία, η οποία υποτίθεται ότι έγινε, ήταν ένα όνειδος. 
Δεν ξέρω αν παρακολουθήσατε, κύριε Πρόεδρε, τα της Επιτροπής. Θα έχετε σχηματίσει κι εσείς μία γνώμη.
Στην πραγματικότητα δεν έγινε καμμία ψηφοφορία, παρ’ ότι καταθέσαμε και αντιρρήσεις επί της ψηφοφορίας. Έπρεπε να γίνει με διαφανή τρόπο, ανοιχτά, για να ξέρουμε πόσοι ψήφισαν και τι ψήφισαν. Αυτά τα πράγματα διακωμωδούν τη λειτουργία της Βουλής. 
Με βάση αυτήν τη χθεσινή διαδικασία λοιπόν ας μιλήσουμε τώρα για το κατεπείγον. Εμείς σας λέμε ότι η ψηφοφορία που έγινε εχθές, δεν παράγει κανένα έννομο αποτέλεσμα. Εμείς την αμφισβητούμε πλήρως. 
Όμως, όσον αφορά το σήμερα, δεν είναι δυνατόν, κύριε Πρόεδρε, σε δέκα ώρες, με τέτοιου είδους διαδικασίες και σε τόσο κρίσιμα νομοσχέδια να βγάλουμε στοιχειωδώς σε πέρας ένα τέτοιο νομοσχέδιο. Δεν βγαίνει! Τι προτείνουμε; Προτείνουμε να παρατείνετε το χρόνο συζήτησης του νομοσχεδίου. Ξέρουμε ότι είναι δέκα ώρες, αλλά νομίζω ότι δέκα ώρες είναι όχι απλώς ελάχιστος χρόνος, αλλά διακωμώδηση όλων των διαδικασιών. Προτείνουμε λοιπόν να παραταθεί ο χρόνος και να πάμε μέχρι τα μεσάνυχτα. Ξεκινήσαμε ήδη αργά και πρέπει να πάμε τουλάχιστον μέχρι τα μεσάνυχτα. Μετά να ακολουθήσει η ονομαστική ψηφοφορία που θα την υποβάλουμε και θα γίνει. Έτσι θα δοθεί κάποια δυνατότητα –πολύ μικρή, ελάχιστη- να μιλήσουν κάπως περισσότεροι συνάδελφοι.
Το δεύτερο είναι οι Υπουργοί. Εδώ συναρμόδιοι Υπουργοί είναι όλο το Υπουργικό Συμβούλιο. Αν μιλήσουν ο Υπουργός Οικονομικών και όλοι οι συναρμόδιοι Υπουργοί –βεβαίως, εδώ έχουμε και κάτι παρατράγουδα με τις υπογραφές και τα ονόματα, αλλά το αφήνω προς στιγμήν κατά μέρος- με συγχωρείτε, αλλά θα φάμε το δεκάωρο!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εδώ λοιπόν πρέπει να μπει και ένας περιορισμός στους Υπουργούς που θα μιλήσουν έτσι, ώστε να έχουν τη δυνατότητα να εκφραστούν και οι Βουλευτές. Προτείνουμε δηλαδή να μη μιλήσουν όλοι οι Υπουργοί. Αυτό είναι το δεύτερο αίτημα.
Επίσης, κύριε Πρόεδρε, οφείλουμε να σας γνωστοποιήσουμε ότι κατά τη διαδικασία, εμείς θα υποβάλουμε και μία ένσταση αντισυνταγματικότητας επί του νομοσχεδίου, διότι αυτό το νομοσχέδιο είναι ένα αντισυνταγματικό έκτρωμα. Όμως σας ενημερώνουμε ότι αυτό θα γίνει στην πορεία.","ΠΑΝΑΓΙΩΤΗΣ ΛΑΦΑΖΑΝΗΣ",279
"133536"," Ο συνάδελφος κ. Μαριάς έχει το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, εχθές πραγματικά είδαμε στο Κοινοβούλιο να εισάγεται μία νέα μεθοδολογία στην ψηφοφορία. Ήταν η ψηφοφορία διά της εις άτοπον απαγωγής. Μέτρησε ο Προεδρεύων τα «ΝΑΙ» και δεν διεξήγαγε κανονικά την ψηφοφορία. Εξηγήσαμε ότι η ψηφοφορία επί του κατεπείγοντος είναι άκυρη έτσι όπως διεξήχθη και ότι η απόφαση που πάρθηκε για να προχωρήσει η διαδικασία, επίσης είναι αντίθετη με τον Κανονισμό.
Πρακτικά τώρα, κύριε Πρόεδρε, μας έδωσαν αυτό εδώ το νομοσχέδιο, το οποίο είναι επτακόσιες τριάντα πέντε σελίδες. Δεν υπήρχε ο χρόνος όχι να το μελετήσει κανείς, αλλά ούτε να το διαβάσει. Και επειδή δεν θέλουμε να μπούμε στη διαδικασία στην οποία μπήκαν κάποιοι στο πρώτο μνημόνιο και είπαν «δεν ξέραμε, δεν διαβάσαμε, δεν είχαμε εικόνα τι ψηφίσαμε», εμείς καταγγείλαμε τη διαδικασία και εξηγήσαμε ότι δεν μπορεί να υπάρξει αυτή η διαδικασία με το χαρακτήρα του κατεπείγοντος. Χρειαζόταν να υπάρξει η δυνατότητα του χρόνου για τους Βουλευτές, για να μελετήσουν και να τοποθετηθούν. Αυτό είναι το πρώτο θέμα.
Το δεύτερο θέμα, αμφισβητώντας βεβαίως τη διαδικασία, είναι το εξής: Εμείς πιστεύουμε ότι δεν μπορεί να συνεχιστεί με τη διαδικασία του κατεπείγοντος. Αν επιμένετε εσείς ως Προεδρείο και το Σώμα, πιστεύουμε ότι πρέπει να δοθεί η δυνατότητα στους Βουλευτές να μιλήσουν και να υπάρξει περιορισμός του αριθμού των Υπουργών και του χρόνου που διαθέτουν, για να υπάρχει η δυνατότητα να μιλήσουν οι Βουλευτές. Να συνεχιστεί η συζήτηση μέχρι της εξαντλήσεως του καταλόγου των ομιλητών, προκειμένου ο κάθε Βουλευτής σ’ αυτό το καθοριστικό ζήτημα, σ’ αυτό το κατάπτυστο νομοσχέδιο που καθορίζει τις τύχες του λαού μας για τα επόμενα χρόνια, να έχει την ευκαιρία να μιλήσει.
Επίσης, κύριε Πρόεδρε -όπως δηλώσαμε στην επιτροπή και καταθέσαμε πριν λίγο στο Προεδρείο- έχουμε καταθέσει ένσταση αντισυνταγματικότητας, διότι είναι διάτρητο και αντισυνταγματικό το νομοσχέδιο κι όταν θα έρθει η στιγμή της ανάλυσης της αιτήσεως επί της αντισυνταγματικότητας θα την κάνει η συνάδελφος, κ. Γιαταγάνα. 
Για τα θέματα αυτά θέλουμε να υπάρξει τοποθέτηση του Προεδρείου και δυνατότητα σε όλους τους συναδέλφους να μιλήσουν. Είναι ιστορικές στιγμές, κύριε Πρόεδρε, και θα πρέπει ο καθένας να πάρει θέση για το τι θα γίνει στα επόμενα χρόνια στην πατρίδα μας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133537"," Το λόγο έχει ο κ. Αθανάσιος Παφίλης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133538"," Κύριε Πρόεδρε, θεωρούμε απαράδεκτη και προκλητική αυτήν τη διαδικασία του κατεπείγοντος. Με αυτό το «ψεκάστε, σκουπίστε, τελειώσατε», καταστρέφετε τη ζωή του ελληνικού λαού. Κατεδαφίζετε ό,τι έχει απομείνει μέσα σε χρόνο ρεκόρ κυριολεκτικά. Το κεντρικό θέμα δεν είναι αν δεν έχουν διαβάσει οι Βουλευτές της συγκυβέρνησης αυτό το κείμενο. Είναι υποχρέωση τους να το διαβάσουν. Αυτοί αποφάσισαν κι έχουν και την πλήρη ευθύνη απέναντι στον ελληνικό λαό για το τι θα ψηφίσουν. Αυτό έχει να κάνει και με την ψηφοφορία. Παρ’ ότι έγινε ό,τι έγινε, εμείς δηλώσαμε ότι όποιος από την κυβερνητική Πλειοψηφία διαφωνεί να βγει ευθέως και να το πει στο λαό κι όχι να καλλιεργούνται θολές εντυπώσεις ότι υπάρχουν κάποιοι που δεν θέλουν κ.λπ.. 
Βουλή είναι εδώ και ο καθένας που εκλέγεται έχει την πολιτική ευθύνη να πει στον ελληνικό λαό τι γνώμη έχει και για το κατεπείγον, αλλά κυρίως για την ουσία του νομοσχεδίου. 
Τώρα πού φτάσαμε; Να αποφασίσουμε τι, κύριε Πρόεδρε; Να δώσουμε μάχη πάνω σε τι; Αν θα είναι μισή ώρα παραπάνω ή όχι η συνεδρίαση; Το καλύτερο είναι να δοθεί η δυνατότητα μέσα σ’ αυτό το πλαίσιο και μέχρι τις δώδεκα το βράδυ να μιλήσουν οι περισσότεροι. Όμως από εκεί και πέρα δεν έχει και νόημα. Είναι σαν να σε κλείσουν σε μία φυλακή και να σου λένε «διάλεξε τι σπορ θέλεις να ακολουθήσεις ή τι πρόκειται να κάνεις». Είναι καθορισμένη η διαδικασία μέχρι το βράδυ όσο το δυνατόν να μιλήσουν περισσότεροι Βουλευτές και να αποκαλυφθούν πλευρές αυτού του νομοσχεδίου. Άλλο τίποτα δεν υπάρχει. 
Η Κυβέρνηση παίρνει την πολιτική ευθύνη και για τη διαδικασία, αλλά κυρίως για την καταστροφή του ελληνικού λαού, γι’ αυτό και τον καλούμε σε ανυπακοή και οργανωμένη απειθαρχία για το επόμενο διάστημα.","ΑΘΑΝΑΣΙΟΣ ΠΑΦΙΛΗΣ",425
"133539"," Ο κ. Χρήστος Παπάς έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133540"," Κύριε Πρόεδρε, αυτές οι σελίδες, αυτό που έφερε η Κυβέρνηση πριν από λίγες ώρες, δηλαδή προχθές το βράδυ προς μελέτη δεν χρειάζεται καμμία μελέτη. Είναι μέτρα που οδηγούν στη φτωχοποίηση της Ελλάδας. Είναι μέτρα που κάνουν την Ελλάδα ένα προτεκτοράτο της Γερμανίας, ένα Ελ Ντοράντο των τοκογλύφων και των χρυσοθήρων και των οικονομικών καταπιεστών. Σήμερα καλούμεθα να ψηφίσουμε για να γίνει η Ελλάδα ένα νέο Μπαγκλαντές, σύμφωνα με τις επιταγές της Κυβέρνησης. 
Κύριε Πρόεδρε, μπορείτε να περάσετε στην ιστορία. Θα προχωρήσω ένα βήμα παραπέρα όχι για το αντισυνταγματικό του πολυνομοσχεδίου, αλλά θα σας καλέσω να πείτε εσείς προσωπικά ένα μεγάλο «όχι», να αναβάλετε τη διαδικασία, να αναλάβετε τις ευθύνες σας, να αναλάβει τις ευθύνες και ο ανώτατος άρχων της χώρας, ο Πρόεδρος της Δημοκρατίας -ο ανεύθυνος κατά το Σύνταγμα- να συγκαλέσει Συμβούλιο Πολιτικών Αρχηγών και να προχωρήσουμε σε εκλογές τώρα, να αποφασίσει ο ελληνικός λαός. 
Ούτως ή άλλως, αν αυτό το πολυνομοσχέδιο ψηφιστεί ή δεν ψηφιστεί, θα περάσει στο καλάθι της ιστορίας. Δεν θα εφαρμοστεί στην πράξη. Θα το αποτρέψει ο ελληνικός λαός.","ΧΡΗΣΤΟΣ ΠΑΠΠΑΣ",418
"133541"," Ο κ. Νικόλαος Τσούκαλης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133542"," Κύριε Πρόεδρε, χθες στην κοινοβουλευτική επιτροπή τοποθετηθήκαμε, γιατί συμφωνούμε κι εμείς με τη διαδικασία του κατεπείγοντος. 
Όμως, κύριε Πρόεδρε, νομίζω ότι θα πρέπει να γίνει αποδεκτή η πρόταση που κατατέθηκε από τον κ. Λαφαζάνη για τις 24.00΄.","ΝΙΚΟΛΑΟΣ ΤΣΟΥΚΑΛΗΣ",520
"133543"," Κυρίες και κύριοι συνάδελφοι, αφού ολοκληρώσαμε τον κύκλο της τοποθέτησης των Κοινοβουλευτικών Εκπροσώπων, θα ήθελα να σας πω ότι κατ’ αρχάς το Προεδρείο όχι μόνο δεν αντιδικεί με τις εκλεκτές συναδέλφισσες και τους εκλεκτούς συναδέλφους, αλλά προσπαθεί πράγματι να βρει εκείνο τον τρόπο μέσα στο πλαίσιο του Κανονισμού, ώστε να μιλήσουν οι περισσότεροι συνάδελφοι και να γίνει όσο το δυνατόν πιο πολλή συζήτηση και διάλογος, προκειμένου να τοποθετηθούν όλοι και τελικά να έχουμε τις απόψεις όλων. 
Πιστεύω ότι οι διατάξεις για το κατεπείγον δεν είναι ό,τι πιο ευχάριστο για τη Βουλή και νομίζω ούτε και για την Κυβέρνηση. Μάλιστα, θα έλεγα ότι δεν τιμά κανέναν να κάνει κατάχρηση τέτοιων διατάξεων. Απ’ ό,τι όμως εξήγησε χθες η Κυβέρνηση στην επιτροπή, υπάρχουν έκτακτες περιστάσεις, περιστάσεις που απαιτούν γρήγορες και έκτακτες αποφάσεις, οι οποίες βεβαίως θα πρέπει να είναι και σωστές και αποδεκτές και από τους πολίτες και από το Σώμα, γιατί δεν είναι μόνο το έκτακτο, αλλά και το σωστό και αποτελεσματικό. 
Ο Κανονισμός της Βουλής προβλέπει ότι από τη στιγμή που η Κυβέρνηση προσδιορίζει την έννοια του κατεπείγοντος και η Βουλή μέσω της επιτροπής αποδέχεται κατά πλειοψηφία την έννοια του κατεπείγοντος, στην Ολομέλεια έρχεται να συζητηθεί ως κατεπείγον, σύμφωνα με τις διατάξεις που προβλέπει ο Κανονισμός για τη συζήτηση του κατεπείγοντος.
Δεύτερον, θα ήθελα να πω ότι παρακολούθησα και εγώ χθες την επιτροπή, όπως την παρακολουθώ πάντα και όπως παρακολουθώ και όλες τις επιτροπές. Θα ήθελα να σας πω ότι ειδικά στις επιτροπές δεν προβλέπεται ονομαστική ψηφοφορία και η πλειοψηφία τεκμαίρεται μέσω των Κοινοβουλευτικών Εκπροσώπων. Γι’ αυτό, άλλωστε, στη συζήτηση κατά τη διάρκεια του Κανονισμού για τις ψηφοφορίες στις επιτροπές, δεν έχει προβλεφθεί άρθρο που να προβλέπει ονομαστική ψηφοφορία, διότι τεκμαίρεται. Εάν δηλαδή στις επιτροπές, στις οποίες μπορεί να μην είναι όλοι οι Βουλευτές την ώρα που θα γίνει η ψηφοφορία, οι Κοινοβουλευτικοί Εκπρόσωποι οι οποίοι εκπροσωπούν το σύνολο των συναδέλφων που συμμετέχουν στην επιτροπή ή στις επιτροπές συμφωνεί, τεκμαίρεται ότι υπάρχει πλειοψηφία. 
Κατά συνέπεια, και χθες επειδή είδα την ψηφοφορία, οφείλω να σας πω ότι σύμφωνα με τον Κανονισμό και όχι με την αριθμητική εκπροσώπηση -διότι εγώ δεν είχα εικόνα της εκπροσώπησης- η ψηφοφορία είναι έγκυρη. Δεν υπάρχει ακυρότητα της ψηφοφορίας. Ως εκ τούτου, εισάγεται το νομοσχέδιο στην Ολομέλεια, σύμφωνα με τον Κανονισμό, όπως αυτό ήρθε από την επιτροπή και με το χαρακτηρισμό που δίνει η Κυβέρνηση ως «κατεπείγον».
Τρίτον, θα ήθελα να πω ότι θα παρακαλούσα πολύ οι όποιες παρατυπίες γίνονται στον Κανονισμό, να γίνονται με ομόφωνη απόφαση του Σώματος και θα έλεγα και ατύπως. Γι’ αυτό και μόνος μου σας είπα πώς θα εξοικονομήσουμε χρόνο και πώς θα δώσουμε το λόγο σε περισσότερους συναδέλφους για να μιλήσουν, χωρίς να πω ότι θα ξεπεράσουμε το δεκάωρο, το οποίο και θεωρώ αυτονόητο. Όμως δεν είναι ανάγκη να το πείτε και εσείς και ο Πρόεδρος και να καταγραφεί. Αφού όμως θέλετε να το πούμε και να καταγραφεί, να το πούμε. Όμως, θα ήθελα να είναι με ομόφωνη απόφαση του Σώματος μια τέτοια παράβαση του Κανονισμού. 
Γι’ αυτό ακριβώς και σας λέω ότι ζήτησα από την Κυβέρνηση -γιατί έχετε δίκιο, ετέθη και χθες ότι οι συναρμόδιοι Υπουργοί είναι πολλοί- σε συνεννόηση με τους Γραμματείς των Κοινοβουλευτικών Ομάδων να πάρουν το λόγο ο Υπουργός Οικονομικών, ο Αναπληρωτής Υπουργός Οικονομικών και ο Υπουργός Εργασίας. Αυτά είναι τα κυρίαρχα ζητήματα που αφορούν το νομοσχέδιο. 
Εάν όμως τεθούν ζητήματα που αφορούν και άλλους Υπουργούς που απαιτούν απαντήσεις και το Σώμα κρίνει ότι πρέπει να δοθούν απαντήσεις, θα έλεγα ότι κατ’ οικονομίαν θα μπορούσαμε να δώσουμε ένα πεντάλεπτο στον Υπουργό που θα κρίνει το Σώμα με μια συνεννόηση που θα έχουμε κατά τη διάρκεια της συζήτησης, ώστε να μπορέσει να απαντήσει. 
Εγώ πιστεύω ότι με τη συνεννόηση που μπορούμε να έχουμε και κατά τη διάρκεια της ημέρας, θα μπορέσουμε –και μάλιστα ομοφώνως- να πάρουμε κάποιες αποφάσεις οι οποίες θα διευκολύνουν και θα βοηθήσουν τη συζήτηση με το άρθρο του κατεπείγοντος, το οποίο επαναλαμβάνω ότι δεν βοηθάει και δεν θα πρέπει να γίνεται κατάχρηση. 
Ως εκ τούτου λοιπόν συμφωνούμε, κατ’ αρχήν, ότι θα εξαντλήσουμε τον κατάλογο αυτών των ομιλητών που είπαμε, δηλαδή, δύο παραπάνω από την Αξιωματική Αντιπολίτευση και από το πλειοψηφούν κόμμα και έναν παραπάνω από τα υπόλοιπα κόμματα. Άρα θα υπάρχουν τρεις ομιλητές, ένας εισηγητής, ο κοινοβουλευτικός εκπρόσωπος και ο Πρόεδρος της Κοινοβουλευτικής Ομάδας για το πλειοψηφούν κόμμα και για την Αξιωματική Αντιπολίτευση. Για τα υπόλοιπα κόμματα θα μιλήσει ο ειδικός αγορητής, δύο ομιλητές, ο Κοινοβουλευτικός Εκπρόσωπος και ο Πρόεδρος της Κοινοβουλευτικής Ομάδας, εφόσον θέλει να πάρει το λόγο. Κατά τη διάρκεια της συζήτησης θα προχωρήσουμε στην ψηφοφορία. Εάν αυτή θα γίνει στις 11 η ώρα, στις 12 ή στη 1 η ώρα, αυτό νομίζω ότι θα κριθεί και από τη διάρκεια της συζήτησης. 
Εγώ πάντως προτείνω οι εισηγητές, οι αγορητές και οι Υπουργοί να περιοριστούν αυστηρά στο χρόνο τους και το Προεδρείο να είναι αυστηρό, για τους Προέδρους των Κοινοβουλευτικών Ομάδων να υπάρχει μία ανοχή και στις δευτερολογίες των εισηγητών επίσης να είναι πολύ αυστηρός ο χρόνος. Από εκεί και πέρα νομίζω ότι η Βουλή μπορεί πράγματι να προχωρήσει στην ψήφιση ενιαία του άρθρου και της αρχής.
Κύριοι συνάδελφοι, έχω στα χέρια μου δύο προτάσεις αντισυνταγματικότητας: Η μία είναι από το ΣΥΡΙΖΑ και η άλλη από τους Ανεξάρτητους Έλληνες. Πριν αρχίσουμε τη συζήτηση επί του νομοσχεδίου και πάρουν το λόγο οι εισηγητές, θα παρακαλούσα πολύ…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133544"," Κύριε  Πρόεδρε, θα ήθελα το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"133545"," Επί του θέματος, κύριε  Λαφαζάνη;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133546"," Ναι, κύριε  Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"133547"," Είδατε, όμως; Θα σπαταλήσουμε έτσι το χρόνο. Παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133548"," Κύριε Πρόεδρε, ήθελα να πω ότι θα έχουμε μία συζήτηση όπου δεν θα μιλήσουν τελικά Βουλευτές. Περί αυτού πρόκειται. Από την Αξιωματική Αντιπολίτευση θα μιλήσουν τρεις Βουλευτές. Είναι δυνατόν να γίνει αυτό για ένα τέτοιο νομοσχέδιο; Εδώ περνάνε νομοσχέδια τα οποία δεν έχουν καμμία αξία, έχουν δευτερεύουσα και τριτεύουσα σημασία κι έχουμε πλήθος ομιλητών και σε αυτό το νομοσχέδιο θα περιοριστούμε σε τρεις Βουλευτές, όταν όλες οι Κοινοβουλευτικές Ομάδες θέλουν να μιλήσουν; 
Σας παρακάλεσα να δώσετε λίγο χρόνο παραπάνω -δεν είναι τόσο φοβερό- ώστε να μπορέσουν να γραφτούν περισσότεροι Βουλευτές. Ούτε και αυτό το δέχεστε;","ΠΑΝΑΓΙΩΤΗΣ ΛΑΦΑΖΑΝΗΣ",279
"133549"," Κύριε Λαφαζάνη, δέχομαι τον επιπλέον χρόνο, απλώς σας λέω ότι δεν μπορούμε να εξαντλήσουμε τον κατάλογο, διότι όλοι οι συνάδελφοι θα θέλουν να μιλήσουν.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133550"," Θα μιλήσουν όσοι προλάβουν. Θα κάνουμε έναν καταμερισμό. Θα πάμε σε περισσότερους συναδέλφους.","ΠΑΝΑΓΙΩΤΗΣ ΛΑΦΑΖΑΝΗΣ",279
"133551"," Ωραία, λοιπόν, ας εγγραφούν οι συνάδελφοι, δεν υπάρχει αντίρρηση από το Προεδρείο. Όμως να μην κάνουμε ξανά κύκλο επί του διαδικαστικού και σπαταλάμε το χρόνο, που πιστεύω ότι εσείς θέλετε να μην περιοριστεί εις βάρος των ομιλητών.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133552"," Απλό είναι.","ΠΑΝΑΓΙΩΤΗΣ ΛΑΦΑΖΑΝΗΣ",279
"133553"," Κύριε Λαφαζάνη, σας λέω ότι, πρώτον, εφαρμόζεται ο Κανονισμός και ότι δεύτερον, εφαρμόζεται με την ανοχή ομόφωνα του Σώματος στη διάρκεια του χρόνου. Τώρα αν μπορέσουν να μιλήσουν και τέσσερις ή και πέντε ομιλητές από το κόμμα σας, ευχαρίστως, λέω  όμως ότι δεσμευόμαστε κατ’ αρχήν να μιλήσουν οι συγκεκριμένοι, να δώσουν τα κόμματα τον κατάλογο των ομιλητών. Πιστεύω όμως ότι δυστυχώς δεν θα υπάρχει άλλος χρόνος -δεν βγαίνει χρονικά με τα λεπτά που έχουμε βάλει εδώ- ακόμα και αν τηρηθεί στο έπακρο. Συμφωνείτε και συμφωνούμε ότι το νομοσχέδιο πρέπει να ψηφιστεί το αργότερο μέχρι τις 12 το βράδυ. 
Σας λέω συνεπώς ότι αν θέλετε να ανοιχθεί κατάλογος, θα είναι μία παράβαση του Κανονισμού η οποία νομίζω ότι δεν βοηθάει κανέναν. Θα υπάρχει, όμως, η παράταση του χρόνου με τους επιπλέον ομιλητές. Αυτό, πρώτον, δεν έχει ξαναγίνει και δεύτερον, παρακαλώ να είναι και ομόφωνο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μπορώ να έχω το λόγο;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133554"," Επί του θέματος, κύριε  Μαριά;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα είμαι σύντομος, κύριε  Πρόεδρε.
Εσείς ο ίδιος είπατε να τεθεί στο Σώμα εάν θα υπάρξει η δυνατότητα όσων Βουλευτών ενδιαφέρονται να μιλήσουν. Εμείς έχουμε τουλάχιστον δέκα Βουλευτές που επιθυμούν να μιλήσουν. Θέλετε να σταματήσει η συζήτηση στις 24.00’ για να πάμε για ύπνο; Εμείς πιστεύουμε ότι πρέπει να συνεχιστεί η συζήτηση, διότι με αυτές τις αποφάσεις που φέρνει η Κυβέρνηση και με το κατεπείγον καταστρέφεται ο ελληνικός λαός. Να υπάρξει, λοιπόν, η άνεση τοποθέτησης όλων των συναδέλφων, να αναλάβουν οι κύριοι της Πλειοψηφίας τις ευθύνες τους. Εφόσον θα περάσουν το Ρουβίκωνα, να αναλάβουν τις ευθύνες τους.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133555"," Κυρίες και κύριοι συνάδελφοι, δεν νομίζω ότι χρειάζεται να επαναλάβω ότι ο Κανονισμός έχει και προβλέπει διάταξη που έχει ψηφιστεί από το Σώμα. Είναι Κανονισμός λειτουργίας του Σώματος. Το Σώμα τον ψήφισε, δεν τον ψήφισε η εκτελεστική εξουσία ούτε μας τον επέβαλε η δικαστική εξουσία. Το Σώμα μόνο του έχει καταρτίσει τον Κανονισμό λειτουργίας. Ο Κανονισμός ορίζει δεκάωρη συζήτηση για το κατεπείγον. 
Σας λέω λοιπόν ότι συμφωνώ κι εγώ μαζί σας ότι πρέπει να υπάρχει άνεση χρόνου, παρακαλώ πολύ, όμως, η άνεση χρόνου να μην υπερβεί και δεύτερη μέρα. Γι’ αυτό ακριβώς σας λέω να υπάρξουν επιπλέον ομιλητές οι οποίοι θα μπορούν να τοποθετηθούν. Είμαι σίγουρος ότι όλοι θα ήθελαν να μιλήσουν, όχι μόνο οι δέκα Βουλευτές οι δικοί σας, όλο το Κοινοβούλιο θα ήθελε να μιλήσει. Δυστυχώς, με τον Κανονισμό τον οποίο έχουμε, αυτό ισχύει. Ευχαρίστως όταν θα συζητήσουμε τις τροποποιήσεις του Κανονισμού να συζητήσουμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και τρεις εκπαιδευτικοί συνοδοί τους από το 10ο Γυμνάσιο Νίκαιας.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, όπως σας είπα, από την Κοινοβουλευτική Ομάδα των Ανεξαρτήτων Ελλήνων και από το ΣΥΡΙΖΑ προβάλλονται αντιρρήσεις συνταγματικότητας και ζητείται να αποφανθεί η Βουλή.
Με βάση, λοιπόν, την παράγραφο 2 του άρθρου 100 του Κανονισμού της Βουλής έχουν δικαίωμα να μιλήσουν από τους Ανεξάρτητους Έλληνες η κ. Γιαταγάνα, όπως έχει ήδη προταθεί από τον κ. Μαριά και από το ΣΥΡΙΖΑ η κ. Κωνσταντοπούλου και αντιλέγων ο κ. Κωνσταντίνος Τασούλας.
Ορίστε, κυρία Γιαταγάνα, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133556"," Η ακροτελεύτια διάταξη του άρθρου 120 του Συντάγματος προβλέπει ότι η τήρηση του Συντάγματος επαφίεται στον πατριωτισμό των Ελλήνων, οι οποίοι δικαιούνται και κυρίως υποχρεούνται να αντιστέκονται με κάθε μέσο σε οποιονδήποτε επιχειρεί την καταλύσει αυτού. 
Εμείς, οι Ανεξάρτητοι Έλληνες, είμαστε εδώ αντιπροσωπεύοντας αυτούς που μας ψήφισαν αλλά και όλο τον ελληνικό λαό και προβάλλουμε ένσταση αντισυνταγματικότητας, γιατί αυτός εδώ ο νόμος –σας τον δείχνω- είναι καθ’ ολοκληρίαν αντισυνταγματικός, όπως θα καταδείξουμε στη συνέχεια.
Ειδικότερα, σύμφωνα με το άρθρο 1 του Συντάγματος το πολίτευμα της Ελλάδας είναι η Προεδρευομένη Κοινοβουλευτική Δημοκρατία και θεμέλιο του πολιτεύματος είναι η λαϊκή κυριαρχία. 
Στο άρθρο 26 του Συντάγματος καθιερώνεται η διάκριση των εξουσιών σε νομοθετική, εκτελεστική και δικαστική. 
Όσον αφορά τη Βουλή, στο άρθρο 52 του Συντάγματος ορίζεται η ελεύθερη και ανόθευτη εκδήλωση της λαϊκής θέλησης ως έκφραση της λαϊκής κυριαρχίας, η οποία τελεί υπό την εγγύηση όλων των λειτουργών της πολιτείας που έχουν υποχρέωση να τη διασφαλίζουν σε κάθε περίπτωση.
Στο άρθρο 60 παράγραφος 1 του Συντάγματος ορίζεται ότι οι Βουλευτές έχουν απεριόριστο δικαίωμα γνώμης και ψήφου κατά συνείδηση. 
Στη συγκεκριμένη περίπτωση τι συνέβη; Κατατέθηκε στη Βουλή προς ψήφιση αυτός ο νόμος, οκτακόσιες δύο σελίδες είναι. Αυτός είναι, δείτε τον. Αυτός κατατέθηκε. Κατατέθηκε, λοιπόν, στις 5 Νοεμβρίου στις 9.00 το βράδυ και διανεμήθηκε σήμερα το πρωί στους Βουλευτές, μία ώρα πριν έρθουμε εδώ να ψηφίσουμε. Για να τον εκτυπώσει αυτόν το νόμο από το internet ο κάθε Βουλευτής ήθελε τουλάχιστον τρεις ώρες. Και ερωτώ: Ποιος από εσάς που θέλετε να τον ψηφίσετε το διάβασε αυτόν το νόμο; Ποιος; Κι έρχεστε να τον ψηφίσετε! 
Εγώ κάνω ένσταση αντισυνταγματικότητας σε αυτά τα άρθρα που μέσα στο πεντάλεπτο μπορώ να αναπτύξω. Εσείς που θα τον ψηφίσετε –γιατί εμείς θα τον καταψηφίσουμε- τον διαβάσατε ή ήρθατε ωσάν κύριοι Χρυσοχοΐδιδες να πείτε «δεν διαβάσαμε τι ψηφίσαμε»; Δεν ντρέπεστε;
(Χειροκροτήματα)
Έτσι λοιπόν καταλύετε όλες αυτές τις διατάξεις του Συντάγματος. Αυτός ο νόμος βάζει ταφόπλακα στο Κοινοβούλιο. Βάλατε ταφόπλακα στη δικαιοσύνη και τώρα βάζετε ταφόπλακα και στο Κοινοβούλιο αν ψηφισθεί αυτός ο νόμος. Δεν έχουμε νόημα να υπάρχουμε εδώ. 
Βεβαίως, αυτή που δεν έχει νόημα να υπάρχει είναι η Κυβέρνηση, η οποία έχει καταστεί υποχείριο των Γερμανών. Εδώ έχουμε μια γερμανοκρατούμενη πλέον Κυβέρνηση.
Θα προβάλω αντισυνταγματικότητα μόνο στις διατάξεις 2 έως 11. Αυτές προλάβαμε να διαβάσουμε, σ’ αυτές θα κάνουμε συγκεκριμένη ένσταση. 
Το άρθρο 73 παράγραφος 2 του Συντάγματος αναφέρει ότι τα νομοσχέδια για συντάξεις πρέπει να είναι ειδικά. Δεν επιτρέπεται να αναγράφονται διατάξεις για συντάξεις σε νόμους που αποσκοπούν στη ρύθμιση άλλων θεμάτων. 
Το νομοσχέδιο αυτό ρυθμίζει διάφορα θέματα και δεν είναι ειδικό. Επομένως θα ακυρωθεί. Είναι βέβαιο αυτό. 
Ασκώντας τον έλεγχο της εσωτερικής, τυπικής συνταγματικότητας, δεν καταλείπεται καμμία αμφιβολία ότι παραβιάζονται οι διατάξεις του Συντάγματος που προανέφερα. 
Όσον αφορά την ουσιαστική αντισυνταγματικότητα του νομοσχεδίου, θα αναφερθώ στις διατάξεις 2 έως 11. Οι διατάξεις αυτές αντίκεινται στο άρθρο 2 παράγραφος 1, στο άρθρο 4 παράγραφοι 1, 2 και 5 και στο άρθρο 25 παράγραφοι 2 και 3 του Συντάγματος. 
Με τις διατάξεις 2 έως 11 προβλέπεται μείωση των συντάξεων του ευρύτερου δημόσιου τομέα πέραν αυτών που ήδη έχουν επιβληθεί μέχρι σήμερα και οι οποίες έχουν φαλκιδεύσει τις συντάξεις μέχρι 50%. Ως εκ τούτου, δεν προστατεύεται το θεμελιώδες και απαράγραπτο δικαίωμα στη λήψη σύνταξης για τη θεμελίωση της οποίας έχουν υποβληθεί σε κρατήσεις του μισθού τους επί μακρότατο χρονικό διάστημα. 
Συνεπώς το κράτος καταχρηστικά ασκεί το δικαίωμά του να μειώσει περαιτέρω αυθαίρετα τη σύνταξή τους δεδομένου ότι ήδη σε διάστημα δυόμισι ετών έχει μειώσει τη σύνταξή τους επτά φορές με τον ν.3833/10, με τον ν.3848/10, με τον  ν.3865/10, με τον ν.3986/11, με τον ν.4002/11, με τον ν.4024/11 και με τον ν.4051/12. Περαιτέρω μείωση θα υποβαθμίσει περισσότερο το βιοτικό τους επίπεδο. Κατ’ αυτόν τον τρόπο ωθούνται μεγάλες κατηγορίες συνταξιούχων σε εξαθλίωση. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Μπορεί να υποστηριχθεί ότι για λόγους δημοσίου συμφέροντος λόγω της παρατεταμένης οικονομικής κρίσης μπορεί ο νομοθέτης να θεσπίσει μέτρα που συνεπάγονται οικονομική επιβάρυνση μεγάλων κατηγοριών του πληθυσμού, πλην όμως, η δυνατότητα αυτή έχει ως όριο την καθιερωμένη στο άρθρο 4 παράγραφος 5 του Συντάγματος αρχή της ισότητας στην κατανομή στα δημόσια βάρη καθώς και τη θεσπιζόμενη στο άρθρο 2 παράγραφος 1 του Συντάγματος αρχή του σεβασμού της αξιοπρέπειας του ανθρώπου. 
Η επιλεκτική, μονομερής, διαρκής επιβάρυνση των συνταξιούχων έναντι άλλων ομάδων πολιτών που φοροδιαφεύγουν και εξάγουν τον πλούτο τους παράνομα στο εξωτερικό, δημιουργεί άνιση μεταχείριση των πολιτών κι έρχεται σε αντίθεση με τις προαναφερόμενες διατάξεις του Συντάγματος και προφανώς με τη διάταξη του άρθρου 25 παράγραφος 4 που επιτάσσει να εκπληρώνουν όλοι οι πολίτες το χρέος της κοινωνικής και εθνικής αλληλεγγύης. 
Όσον αφορά τους συνταξιούχους δικαστικούς λειτουργούς, στο άρθρο 88 παράγραφος 2 του Συντάγματος προβλέπεται ειδική μισθολογική μεταχείριση των δικαστών, οι οποίοι αποτελούν την τρίτη εξουσία. Η δικαιοσύνη είναι η τρίτη εξουσία και επομένως δεν μπορεί να υπολείπεται των άλλων.
Κύριοι συνάδελφοι, σήμερα καλείστε να ψηφίσετε ένα νόμο.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"133557"," Ολοκληρώνετε, παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133558"," Τελειώνω, κύριε Πρόεδρε.
Όλες οι διατάξεις του παραβιάζουν όλες τις διατάξεις του Συντάγματος. Καλείστε να σταθείτε στο ύψος των περιστάσεων. Μη μας πείτε, όπως ο κ. Γεωργιάδης -ο οποίος δεν ξέρει κιόλας νομικά και δεν μπορεί να μας μιλήσει νομικά- ότι είναι τεχνικό το θέμα. Η παραβίαση των διατάξεων αυτού του Συντάγματος δεν είναι τεχνικό θέμα, κύριοι. 
Για να ψηφιστεί αυτό το Σύνταγμα το αίμα τους έχυσαν οι πρόγονοί μας. Εσείς θα το καταλύσετε αυτό το Σύνταγμα; Ποιοι είστε; 
(Χειροκροτήματα από την πτέρυγα των Ανεξαρτήτων Ελλήνων)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"133559"," Παρακαλώ, κύριοι συνάδελφοι, μη φέρνετε σε δύσκολη θέση το Προεδρείο. Δεν είναι σωστό και ως προς το σεβασμό προς τους υπόλοιπους ομιλητές και στους υπόλοιπους συναδέλφους.
Η κ. Κωνσταντοπούλου έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133560"," Κύριε Πρόεδρε και κύριοι Βουλευτές, σήμερα ο καθένας από εμάς και ο καθένας από εσάς αναμετριέται όχι με τον αρχηγό του κόμματός του στο πλαίσιο της κομματικής πειθαρχίας, αλλά με τη συνείδησή του και με την ιστορία. 
Το νομοσχέδιο αυτό, που έρχεται ως εκβιασμός στη Βουλή  με την διαδικασία του κατεπείγοντος με την Κυβέρνηση να ζητεί από τους Βουλευτές να ψηφίσουν «ναι» ή «όχι» χωρίς να έχουν διαβάσει, χωρίς να έχουν μελετήσει και χωρίς να εκφραστούν, αποτελεί προσβολή  μέχρι του βαθμού καταλύσεως του δημοκρατικού πολιτεύματος. 
Το νομοσχέδιο αυτό αυτοτελώς παραβιάζει το συνταγματικό πυρήνα προστασίας των θεμελιωδών δικαιωμάτων των πολιτών. Αυτό, δηλαδή, που είναι το πιο πολύτιμο σε μια δημοκρατία, αυτό που ήταν και είναι το πιο πολύτιμο στη δική μας πολύπαθη δημοκρατία, αυτό που θωρακίστηκε με το Σύνταγμα του 1975 μετά από μια αιματηρή και επώδυνη επταετία. 
Με το άρθρο μόνο -που όσο και αν το συμπτύξατε με μικρή γραμματοσειρά- συνεχίζει να είναι αυτό το ογκώδες νομοθέτημα, παραβιάζεται το άρθρο 2 του Συντάγματος που κατοχυρώνει και προστατεύει την προστασία της αξίας του ανθρώπου ως πρωταρχική  υποχρέωση της πολιτείας. 
Παραβιάζεται το άρθρο 4 του Συντάγματος που κατοχυρώνει την ισότητα όλων των Ελλήνων ενώπιον του νόμου και ακόμη ορίζει ότι οι Έλληνες πολίτες συνεισφέρουν, χωρίς διακρίσεις στα δημόσια βάρη, ανάλογα με τις δυνάμεις τους. Έχουμε νέα επιδρομή, νέα επέλαση στους πιο αδύναμους, στους συνταξιούχους, στους  μισθωτούς, στους ανέργους ακόμη-ακόμη, την ίδια ώρα που επιφυλάσσεται υπόθαλψη, συνέργια, ανοχή και ασυλία σε εκείνους που είναι οι προνομιακοί συνομιλητές και αυτής της Κυβέρνησης και της προηγούμενης. Καμμία ενέργεια δεν έγινε για τη φορολόγηση μεγάλων εισοδημάτων και μεγάλων καταθέσεων του εξωτερικού. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Καμμία ενέργεια δεν έγινε για την λίστα Λαγκάρντ την οποία ο κ. Παπακωνσταντίνου κράτησε στην τσέπη του, ο κ. Βενιζέλος κράτησε στο συρτάρι του  και ο κ. Στουρνάρας περιορίστηκε στο να κάνει μια επιστολή στον κ. Μοσκοβισί στις 12 Οκτωβρίου, λέγοντας στην Επιτροπή Θεσμών και Διαφάνειας ότι επί δώδεκα συναντήσεις των πολιτικών αρχηγών στις οποίες συμμετείχε ο ίδιος, δεν συζητήθηκε ούτε μια φορά η φορολόγηση καταθέσεων Ελλήνων στο εξωτερικό. Χωρίς να έχετε συζητήσει ούτε μια φορά αυτό το θέμα, τολμάτε να φέρνετε στη Βουλή υπό τύπον εκβιασμού αυτό το νομοθέτημα με το οποίο επελαύνετε  για πολλοστή φορά στα εισοδήματα των πλέον αδυνάμων. 
Παραβιάζετε το άρθρο 17 του Συντάγματος που προστατεύει τα περιουσιακά δικαιώματα και την ιδιοκτησία, διότι στο άρθρο αυτό εντάσσεται και το συνταξιοδοτικό δικαίωμα. 
Σας τα είπε, κύριε Υπουργέ, το Ελεγκτικό Συνέδριο. Υπάρχει γνωμοδότησή του, την οποία θα καταθέσουμε στα Πρακτικά. Είναι η υπ’ αριθμόν 09868/2-11-2012. Αυτός είναι ο αριθμός πρωτοκόλλου του Υπουργείου σας. 
Γιατί περιφρονείτε το Ελεγκτικό Συνέδριο, που σας λέει ότι είναι αντισυνταγματικές οι ρυθμίσεις για τα συνταξιοδοτικά;
Παραβιάζετε το άρθρο 20 του Συντάγματος που κατοχυρώνει το δικαίωμα στην έννομη προστασία και το δικαίωμα της προηγούμενης ακρόασης, διότι γνωρίζετε ότι με τις διατάξεις αυτές παρεμβαίνετε σε ανοικτές δίκες και μάλιστα σε δίκες ενώπιον του Συμβουλίου της Επικρατείας για την ακύρωση και των διατάξεων και των πράξεών σας, με τις οποίες ξεπουλάτε το δημόσιο πλούτο, τη δημόσια περιουσία και τις δημόσιες επιχειρήσεις και μιας σειράς άλλων πράξεων του ΤΑΙΠΕΔ.
Παραβιάζετε το άρθρο 21 του Συντάγματος για την προστασία της οικογένειας, του γάμου, της μητρότητας και της παιδικής ηλικίας, αλλά και για τα δικαιώματα των ατόμων με αναπηρία.
Παραβιάζετε το άρθρο 21 για την προστασία στο δικαίωμα στην υγεία.
Παραβιάζετε το άρθρο 22 του Συντάγματος που κατοχυρώνει το δικαίωμα στην εργασία και στην αξιοπρεπή αμοιβή, το δικαίωμα στην ανάπαυση.
Παραβιάζετε το άρθρο 23 του Συντάγματος που κατοχυρώνει και προστατεύει τη συνδικαλιστική ελευθερία.
Παραβιάζετε το άρθρο 25 του Συντάγματος, το οποίο κατοχυρώνει ως θεμελιώδη αρχή και οδηγό για την εφαρμογή των ανθρωπίνων δικαιωμάτων στη χώρα μας, την αρχή του κοινωνικού κράτους δικαίου και την αρχή της αναλογικότητας.
Παραβιάζετε το άρθρο 26 του Συντάγματος. Και είναι καλό που μόλις έρχεται στην Αίθουσα και ο συνταγματολόγος κ. Μανιτάκης, γιατί δεν περιμέναμε ποτέ –ποτέ!- ότι ο κ. Μανιτάκης, με όσα έχει γράψει και πει, θα υπέγραφε αυτό το κατάπτυστο, εκβιαστικό, αντισυνταγματικό νομοθέτημα!
(Χειροκροτήματα από την πτέρυγα του ΣΥΡΙΖΑ-ΕΚΜ)
Παραβιάζετε το άρθρο 73 του Συντάγματος, γιατί καταλύεται η κοινοβουλευτική λειτουργία του πολιτεύματος, καταλύεται αυτό που αποτελεί –σας το είπα και χθες και νομίζω ότι δεν το καταλάβατε- κατά το άρθρο 134Α, του Ποινικού Κώδικα, θεμελιώδη αρχή και θεσμό λειτουργίας του πολιτεύματος.
Παραβιάζετε το άρθρο 88 του Συντάγματος που εγγυάται την ανεξαρτησία των δικαστικών λειτουργών.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ολοκληρώσω. Νομίζω ότι είναι αρκετά σοβαρά τα θέματα.
Παραβιάζετε το άρθρο 95 του Συντάγματος για την αρμοδιότητα του Συμβουλίου της Επικρατείας στην οποία υπεισέρχεστε παρανόμως και αντισυνταγματικώς.
Παραβιάζετε το άρθρο 102 του Συντάγματος που κατοχυρώνει την αυτοτέλεια και ανεξαρτησία των οργανισμών τοπικής αυτοδιοίκησης. Κι εκεί παρεμβαίνετε και εγκαθιδρύετε καθεστώς μνημονίων.
Παραβιάζετε το άρθρο 103 του Συντάγματος για τους δημοσίους υπαλλήλους.
Παραβιάζετε το άρθρο 106 του Συντάγματος που ορίζει ότι για την εδραίωση της κοινωνικής ειρήνης και την προστασία του γενικού συμφέροντος, το κράτος προγραμματίζει και συντονίζει την οικονομική δραστηριότητα στη χώρα. 
Η κοινωνική ειρήνη και το γενικό συμφέρον είναι οδηγοί, όχι το ιδιωτικό συμφέρον των συνομιλητών – δανειστών σας, όχι τα ίδια και άδηλα συμφέροντα εκείνων που απολαμβάνουν την προστασία και την ασυλία σας!
(Χειροκροτήματα από την πτέρυγα του ΣΥΡΙΖΑ-ΕΚΜ)
Και παραβιάζετε, κύριοι Υπουργοί, κύριοι της Κυβέρνησης, ευθέως το άρθρο 120 του Συντάγματος, το άρθρο που επιτάσσει σε όλους μας να προστατεύουμε το Σύνταγμα και την πατρίδα, να προστατεύουμε τη δημοκρατία και να αντιστεκόμαστε εναντίον όποιου προσπαθεί να καταλύσει το δημοκρατικό πολίτευμα με τη βία.
Είναι πραγματικά οδυνηρό, είναι εξοργιστικό ότι καταπατάτε το σύνολο και την ακροτελεύτια διάταξη του Συντάγματός μας. Δεν θα σας κρίνει, βεβαίως, αυτή η Βουλή. Θα σας κρίνει η ιστορία!
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"133561"," Κύριε Πρόεδρε, πράγματι η ψήφιση του νομοσχεδίου, που συζητάμε σήμερα, θέτει θέματα αντισυνταγματικότητας, κυρίαρχα θέματα, πιο κυρίαρχα από αυτά που έθεσαν οι συνάδελφοι οι οποίοι μίλησαν.
Όντως, κύριε Πρόεδρε, αν δεν ψηφιστεί αυτό το νομοσχέδιο κι αν αμέσως μετά δεν αρχίσει αυτό που όλοι επιθυμούμε, μία πορεία ανάκαμψης και ανάπτυξης της ελληνικής οικονομίας, θα είναι η έσχατη αντισυνταγματικότητα, η οποία θα οδηγήσει τη χώρα στον όλεθρο και την καταστροφή. 
(Χειροκροτήματα από την πτέρυγα της Νέας Δημοκρατίας)
Αυτή την αντισυνταγματικότητα καλούμεθα να αποτρέψουμε.
Επικαλέστηκε το άρθρο 120 του Συντάγματος η πρώτη ομιλήσασα συνάδελφος και το είπε λειψό, κατηγορώντας συγχρόνως ότι δεν έχουμε διαβάσει το νομοσχέδιο το οποίο καλούμεθα να ψηφίσουμε, ενώ η ίδια ή δεν είχε διαβάσει ή -ακόμη χειρότερο που δεν το πιστεύω- δεν ήξερε το άρθρο 120 του Συντάγματος.
(Θόρυβος από την πτέρυγα των Ανεξαρτήτων Ελλήνων)
Το άρθρο 120 του Συντάγματος καλεί τους πολίτες να το προασπίσουν εναντίον κάθε επιβουλής ως δικαίωμα και ως υποχρέωση τους όχι με βάση μια υποκειμενική ερμηνεία καταλύσεως, αλλά εφόσον επιχειρείται να καταλυθεί με τη βία και αποκρύψατε τη φράση «με τη βία».","ΚΩΝΣΤΑΝΤΙΝΟΣ ΤΑΣΟΥΛΑΣ",493
"133562"," Ντροπή σας!","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"133563"," Δεν έχετε διαβάσει το Σύνταγμα, το οποίο ζητάτε να προασπίσουμε.
(Χειροκροτήματα από την πτέρυγα της Νέας Δημοκρατίας)
Επιπλέον, η απόφαση του Ελεγκτικού Συνεδρίου, η οποία είναι γνωμοδοτική, ομιλεί όντως ότι για δύο - τρεις περιπτώσεις -και το επαναλαμβάνει- ενδέχεται να δημιουργηθούν προβλήματα συμβατότητος. Όπως όμως ξέρουν καλύτερα από εμένα πολλοί συνάδελφοι, που είναι καλύτεροι νομικοί, η ερμηνεία του Συντάγματος γίνεται και νομικά και πολιτικά. 
Μάλιστα, ο πατριάρχης των συνταγματολόγων Αριστόβουλος Μάνεσης, μιλάει για την «επιγενόμενη διάσταση» στην ερμηνεία του Συντάγματος. Και επιγενόμενη διάσταση στην ερμηνεία του Συντάγματος είναι να λαμβάνεις υπ’ όψιν τη νομική διατύπωση και το κοινωνικό, ιστορικό και πολιτικό υπόβαθρο, το οποίο διαδραματίζεται την εποχή της ερμηνείας του Συντάγματος. 
Αυτήν τη στιγμή, λοιπόν, κυρίες και κύριοι συνάδελφοι, όντως τίθεται ένα μείζον θέμα συνταγματικότητας στη χώρα μας εν όψει του νομοσχεδίου των διακοσίων τριάντα σελίδων και όχι χιλίων ή πεντακοσίων χιλιάδων που ισχυρίζεστε. Όντως τίθεται ένα θέμα συνταγματικότητος. 
(Θόρυβος στην Αίθουσα)
Γι’ αυτήν τη δοκιμασία που βιώνει ο ελληνικός λαός δεν ευθύνεται το καθεστώς της κοινοβουλευτικής δημοκρατίας που είπατε ότι υπάρχει στη χώρα, ευθύνεται το καθεστώς του υπαρκτού λαϊκισμού που υπήρχε στη χώρα.
(Χειροκροτήματα από την πτέρυγα της Νέας Δημοκρατίας)
Αυτό το καθεστώς του υπαρκτού λαϊκισμού υπηρετήσατε και εμείς υπηρετήσαμε.
(Θόρυβος στην Αίθουσα  - κωδωνοκρουσίες)
Η διαφορά είναι ότι εμείς παραδεχόμαστε τα λάθη μας τα οποία οδήγησαν εδώ τη χώρα, ενώ εσείς αγωνιάτε μήπως καταρρεύσει οριστικά το καθεστώς του υπαρκτού λαϊκισμού. Η δοκιμασία την οποία βιώνει ο ελληνικός λαός θα λάβει τέλος εφόσον παραμείνουμε στην Ευρώπη, εφόσον μετά τα δύσκολα μέτρα που λαμβάνονται ξεκινήσει μια πορεία ανάπτυξης και μεταρρυθμίσεων.
Η ύπατη συμβολή στη συνταγματικότητα, στην τήρηση του Συντάγματος, στην προάσπιση της δημοκρατίας και στην αποτροπή των φρικτών χειρότερων που περιμένουν τον ελληνικό λαό αν ακολουθηθεί η συμπόρευση με το καθεστώς του υπαρκτού λαϊκισμού που προτείνετε, είναι η μεγαλύτερη προάσπιση του Συντάγματος.
Καλώ τους κυρίους και τις κυρίες συναδέλφους, να αντιμετωπίσουν και να αντιδράσουν στην έσχατη αντισυνταγματικότητα, η οποία επικρέμεται εις βάρος του λαού και της χώρας. Η έσχατη αντισυνταγματικότητα είναι η εξαθλίωση του λαού, η κατάργηση της δημοκρατίας και η παραμονή του καθεστώτος του υπαρκτού λαϊκισμού που επιθυμείτε να παραμείνει. 
Πρέπει να ψηφίσουμε τα μέτρα. Πρέπει να αρχίσει η πορεία ανάπτυξης με άλλο σύστημα πολιτικό στην Ελλάδα, με άλλες προτεραιότητες που θα βοηθήσουν την χώρα να βγει από την κρίση.
Αυτό είναι το καθήκον μας. Αυτή είναι η μόνη αντισυνταγματικότητα, η οποία απειλεί τη χώρα. Κι έναντι αυτής της αντισυνταγματικότητας, είμαι βέβαιος, ότι η πλειοψηφία των συναδέλφων ενσυνειδήτως θα κάνει το καθήκον της. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΤΑΣΟΥΛΑΣ",493
"133564"," Κύριε Πρόεδρε, θα ήθελα το λόγο για μισό λεπτό, για να καταθέσω ένα έγγραφο.","ΖΩΗ ΚΩΝΣΤΑΝΤΟΠΟΥΛΟΥ",272
"133565"," Θα ήθελα να πω, τι καταθέτω για τα Πρακτικά.","ΖΩΗ ΚΩΝΣΤΑΝΤΟΠΟΥΛΟΥ",272
"133566"," Θα ήθελα να σας πω, τι καταθέτω για να καταγραφεί.","ΖΩΗ ΚΩΝΣΤΑΝΤΟΠΟΥΛΟΥ",272
"133567"," Κύριε Πρόεδρε, καταθέτουμε για τα Πρακτικά τη γνωμοδότηση του Ελεγκτικού Συνεδρίου…","ΖΩΗ ΚΩΝΣΤΑΝΤΟΠΟΥΛΟΥ",272
"133568"," …των υπ’ αριθμόν 66 και 65 αποφάσεων της Επιτροπής του Ευρωπαϊκού Κοινωνικού Χάρτη και τη γνωμοδότηση των καθηγητών κ. Χρυσόγονου και Γκαϊδατζή για την αντισυνταγματικότητα των διατάξεων.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΖΩΗ ΚΩΝΣΤΑΝΤΟΠΟΥΛΟΥ",272
"133569"," Ποιο είναι το προφανές, κύριε Πρόεδρε;","ΕΛΕΝΑ ΚΟΥΝΤΟΥΡΑ",248
"133570"," Να γίνει καταμέτρηση. 
Κύριε Πρόεδρε, για μετρήστε κεφάλια!","ΗΛΙΑΣ ΠΑΝΑΓΙΩΤΑΡΟΣ",385
"133571"," Κύριε Πρόεδρε, μετρήστε κεφάλια!","ΗΛΙΑΣ ΠΑΝΑΓΙΩΤΑΡΟΣ",385
"133572"," Να μετρήσετε κεφάλια!","ΧΡΗΣΤΟΣ ΠΑΠΠΑΣ",418
"133573"," Παρακαλώ, κύριε Πρόεδρε, μετρήστε!","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"133574"," Κύριε Πρόεδρε, αμφισβητούμε την καταμέτρηση. Να γίνει ονομαστική ψηφοφορία.","ΠΑΝΟΣ ΚΑΜΜΕΝΟΣ",181
"133575"," Τώρα να γίνει η ονομαστική, όχι το βράδυ!","ΗΛΙΑΣ ΠΑΝΑΓΙΩΤΑΡΟΣ",385
"133576"," Αφήστε τον πολιτισμό, κύριε Πρόεδρε.","ΗΛΙΑΣ ΚΑΣΙΔΙΑΡΗΣ",204
"133577"," Τώρα.","ΗΛΙΑΣ ΚΑΣΙΔΙΑΡΗΣ",204
"133578"," Τώρα να γίνει η ονομαστική ψηφοφορία. Να κλείσουν οι πόρτες.
(Θόρυβος- διαμαρτυρίες στην Αίθουσα)","ΕΛΕΝΑ ΚΟΥΝΤΟΥΡΑ",248
"133579"," Ας κάνει σωστά τη δουλειά του!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"133580"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Προχωρούμε στην ονομαστική ψηφοφορία την οποία ανέφερα, αφού μάλιστα έχουν υποβληθεί αιτήσεις ονομαστικής ψηφοφορίας Βουλευτών του ΣΥΡΙΖΑ και των Ανεξαρτήτων Ελλήνων, των οποίων τα κείμενα έχουν ως εξής:
(να καταχωρισθούν οι σελίδες 44α και 44β)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133581"," Το λόγο έχει ο κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, σύμφωνα με τον Κανονισμό, η διακοπή για τη διεξαγωγή ονομαστικής ψηφοφορίας είναι δέκα λεπτά. Εσείς το κάνατε μισή ώρα, αλλά έχει περάσει μια ώρα και πλέον, προκειμένου να γίνει η πανστρατιά Βουλευτών στη διαδικασία. Αντιλαμβανόμαστε την απροθυμία που υπήρχε στους Βουλευτές της Πλειοψηφίας γι’ αυτό το ζήτημα και για το κατά πόσο θα μπορούσαν να υποστηρίξουν πράγματι τις θέσεις τους για το θέμα του κατάπτυστου νομοσχεδίου. 
Εμείς λέμε το εξής: Θεωρούμε ότι η παρέλευση τόσο μεγάλου χρονικού διαστήματος γίνεται, προκειμένου να καταναλωθεί το δεκάωρο. Πιστεύουμε, λοιπόν, ότι η ονομαστική ψηφοφορία που θα διεξαχθεί δεν μπορεί να αθροιστεί μέσα στη δεκάωρη συζήτηση. Διαφορετικά, θα έχουμε άλλο ένα πρόβλημα ουσίας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133582"," Και υπάρχει έγερση μόνο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επομένως, θεωρούμε ότι η όποια διακοπή και διεξαγωγή, όπως λέτε, μετά από αίτημά μας, δεν θα μετρήσει στις δέκα ώρες. 
Δεύτερον, κύριε Πρόεδρε, εφόσον προχωρούμε στην ονομαστική ψηφοφορία, το ερώτημα είναι: Γίνεται με δική σας πρωτοβουλία ή με βάση το γραπτό αίτημα που καταθέσαμε εμείς; Εάν είναι με δική σας πρωτοβουλία, τότε οφείλατε εκείνη την ώρα να κάνατε την καταμέτρηση και όχι να διακόψετε. Εάν είναι με δική μας πρωτοβουλία, τότε παρακαλώ να διαβάσετε την αίτηση και τα ονόματα αυτών που έχουν αιτηθεί αυτήν τη διαδικασία. 
Κυρίως, αυτό που μας ενδιαφέρει να ξεκαθαριστεί είναι ότι ο χρόνος της διακοπής και ο χρόνος της διεξαγωγής της ονομαστικής ψηφοφορίας δεν θα μετρήσουν στη δεκάωρη συζήτηση την οποία προσδιορίζει ο Κανονισμός και ότι θα υπάρξει επιπλέον και ανοχή στους Βουλευτές, όπως είπαμε, προκειμένου να εκφράσουν τη γνώμη τους. Προφανώς, θα είναι αρκετά μακριά η νύχτα, αλλά να καθήσουν όλοι να αναλάβουν τις ευθύνες τους. 
Για εμάς, κύριε Πρόεδρε, η απόφαση, η οποία υπήρχε και έπρεπε να υπάρχει, είναι η εξής: Δι’ εγέρσεως αποδείχθηκε ότι η ένσταση αντισυνταγματικότητας έγινε δεκτή από το Σώμα.
(Χειροκροτήματα)
Γι’ αυτό υπάρχει αποδεικτικό υλικό, φωτογραφίες, βίντεο, τα οποία κυκλοφορούν τώρα στο διαδίκτυο. Για εμάς η απόφαση του Σώματος ήταν ότι έγινε δεκτή η ένσταση αντισυνταγματικότητας και δεν μπορείτε να προχωρήσετε από εδώ και πέρα σε αυτήν την υπόθεση. Τελείωσε η ιστορία «μνημόνιο 3»!
(Χειροκροτήματα)
(Θόρυβος στην Αίθουσα)","ΠΑΝΟΣ ΚΑΜΜΕΝΟΣ",181
"133583"," Κυρίες και κύριοι συνάδελφοι, σας παρακαλώ.
Κύριε συνάδελφε, ολοκληρώστε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε.
Για εμάς, η απόφαση του Σώματος, που έχει γίνει πλέον πανελληνίως γνωστή, είναι ότι αυτό το νομοσχέδιο είναι αντισυνταγματικό και πρέπει να σταματήσει εδώ η διαδικασία της Βουλής. Τελείωσε η ιστορία «μνημόνιο 3», τελείωσε η ιστορία «μέτρα». Αυτή είναι η απόφαση που έχουμε και αυτή είναι η απόφαση της Βουλής που δεν μπορεί να αλλάξει, κύριε Πρόεδρε.
Ευχαριστώ.
(Χειροκροτήματα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133584"," Κυρίες και κύριοι συνάδελφοι, κατ’ αρχάς θέλω να ξεκαθαρίσω ότι πρέπει να γίνει μία συζήτηση με ηρεμία. Δεν νομίζω ότι μέσα σε αυτήν την Αίθουσα –και μάλιστα σε τέτοιες ώρες κρίσιμες- αρμόζουν αυτές οι κραυγές. 
Θέλω να σας πω το εξής: Η Βουλή πάντα δι’ εγέρσεως αποφασίζει τη συνταγματικότητα, ο Πρόεδρος ανακοινώνει στο Σώμα και όπως σας είπα και στην αρχή, τεκμαίρεται ότι υπάρχει η πλειοψηφία. Υπήρξε, λοιπόν, ένσταση και αίτηση ονομαστικής ψηφοφορίας από εσάς. Αυτό σημαίνει αμφισβήτηση αυτού που έβλεπε ο Πρόεδρος από επάνω. Ο Πρόεδρος της Βουλής είπε να πάμε σε ονομαστική, όπως το ζητήσατε και εφαρμόσαμε τον Κανονισμό. Διακόψαμε, όπως προβλέπει ο Κανονισμός και ξεκινάμε…
(Θόρυβος στην Αίθουσα)
Κοιτάξτε, δεν είμαστε πάντα με το ρολόι στο χέρι και έχει συμβεί πάρα πολλές φορές να καθυστερήσουμε και να περιμένουμε και κάποιους συναδέλφους που λείπουν ή οτιδήποτε άλλο. 
Κατά συνέπεια, διεκόπη η συνεδρίαση και πάμε στην ονομαστική, όπως ζήτησαν οι Ανεξάρτητοι Έλληνες και ο ΣΥΡΙΖΑ.
Ξεκινάμε, λοιπόν, την ονομαστική.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133585"," Κύριε Πρόεδρε, το λόγο παρακαλώ.","ΖΩΗ ΚΩΝΣΤΑΝΤΟΠΟΥΛΟΥ",272
"133586"," Κυρία Κωνσταντοπούλου, θα ανοίξουμε νέο κύκλο συζήτησης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133587"," Κύριε Πρόεδρε, ζητώ το λόγο επ’ αυτού του θέματος.","ΖΩΗ ΚΩΝΣΤΑΝΤΟΠΟΥΛΟΥ",272
"133588"," Για ένα λεπτό μόνο σας παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133589"," Κύριε Πρόεδρε, κατόπιν της συζήτησης επί της ένστασης αντισυνταγματικότητας, καλέσατε τους Βουλευτές που συμφωνούν με την ένσταση αντισυνταγματικότητας να εγερθούν και αυτό αποτελεί απόλυτη απόδειξη αποτελέσματος της ψηφοφορίας.","ΖΩΗ ΚΩΝΣΤΑΝΤΟΠΟΥΛΟΥ",272
"133590"," Το οποίο ανακοίνωσα…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133591"," Επιτρέψτε μου.","ΖΩΗ ΚΩΝΣΤΑΝΤΟΠΟΥΛΟΥ",272
"133592"," Με συγχωρείτε, κυρία Κωνσταντοπούλου, γιατί δεν θέλω να κάνω διάλογο.
Ανακοίνωσα, λοιπόν, ότι εγέρθησαν οι λιγότεροι. Αυτό αμφισβητήσατε και πάμε σε ονομαστική.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133593"," Επιτρέψτε μου, υπάρχει εικόνα καταγεγραμμένη που αποδεικνύει πλήρως και απολύτως ότι εκείνοι οι οποίοι εγέρθησαν είναι περισσότεροι. 
(Θόρυβος-διαμαρτυρίες στην Αίθουσα)
Όσο και αν φωνάζουν εκείνοι οι οποίοι ήρθαν οψίμως δεν θα αλλάξουν αυτήν την εικόνα και αυτό το αποτέλεσμα. 
Όπως λοιπόν θυμάστε και καταγράφηκε, εμείς σας ζητήσαμε εκείνη την ώρα να γίνει καταμέτρηση. Αρνηθήκατε το αίτημά μας.","ΖΩΗ ΚΩΝΣΤΑΝΤΟΠΟΥΛΟΥ",272
"133594"," Όχι, κυρία Κωνσταντοπούλου. Μου ζητήσατε εγγράφως ονομαστική ψηφοφορία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133595"," Ζητήσαμε επί τόπου καταμέτρηση…","ΖΩΗ ΚΩΝΣΤΑΝΤΟΠΟΥΛΟΥ",272
"133596"," Έχω το  κείμενο…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133597"," Το ξέρω το κείμενο. Ζητήσαμε όμως καταμέτρηση…","ΖΩΗ ΚΩΝΣΤΑΝΤΟΠΟΥΛΟΥ",272
"133598"," Εσείς λέτε: Αμφισβητούμε το αποτέλεσμα της….","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133599"," Κύριε Πρόεδρε, φτάνει πια!","ΜΑΥΡΟΥΔΗΣ ΒΟΡΙΔΗΣ",69
"133600"," Έλεος!
(Κωδωνοκρουσίες)  
(Θόρυβος-διαμαρτυρίες στην Αίθουσα από την πτέρυγα της Νέας Δημοκρατίας)","ΦΩΤΕΙΝΗ ΠΙΠΙΛΗ",430
"133601"," Κύριοι συνάδελφοι, σας παρακαλώ. Πρέπει να καταλάβουμε όλοι ότι η Βουλή δεν λειτουργεί με τακτικίστικους ελιγμούς. Η Βουλή οφείλει να λειτουργήσει με βάση τον Κανονισμό της.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133602"," Ζητήσαμε καταμέτρηση, δεν την κάνατε. Ζητήσαμε ονομαστική ψηφοφορία, δεν την κάνατε. Είπατε διακόπτουμε…","ΖΩΗ ΚΩΝΣΤΑΝΤΟΠΟΥΛΟΥ",272
"133603"," Δηλαδή την αποσύρετε τώρα;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133604"," Επιτρέψτε μου.","ΖΩΗ ΚΩΝΣΤΑΝΤΟΠΟΥΛΟΥ",272
"133605"," Μα, την αποσύρετε;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133606"," Επιτρέψτε μου! Γιατί βιάζεστε να αποσύρουμε, κύριε Πρόεδρε;","ΖΩΗ ΚΩΝΣΤΑΝΤΟΠΟΥΛΟΥ",272
"133607"," Γιατί σας έδωσα το λόγο για μισό λεπτό να μου πείτε και δεν μου απαντάτε. Η αίτησή σας είναι εδώ και λέτε: «Αμφισβητούμε το αποτέλεσμα….».","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133608"," Βεβαίως, όπως έκανε και το κόμμα των Ανεξαρτήτων Ελλήνων.","ΖΩΗ ΚΩΝΣΤΑΝΤΟΠΟΥΛΟΥ",272
"133609"," Μα, αφήστε να ακουστεί τι ζητήσατε: «Αμφισβητούμε το αποτέλεσμα της καταμέτρησης και ζητούμε τη διενέργεια της ονομαστικής ψηφοφορίας». Αυτό ζητάτε, σε αυτό προχωράμε.
(Θόρυβος-διαμαρτυρίες στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133610"," Κύριε Πρόεδρε, το λόγο επί της διαδικασίας.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133611"," Προχωράμε στην ονομαστική ψηφοφορία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133612"," Μπορώ να μιλήσω;","ΖΩΗ ΚΩΝΣΤΑΝΤΟΠΟΥΛΟΥ",272
"133613"," Σας είπα ότι έχετε το λόγο για ένα λεπτό και έχουν περάσει πέντε λεπτά. Δεν γίνεται να «τρώμε»                           το χρόνο έτσι.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133614"," Κύριε Πρόεδρε, οφείλατε σύμφωνα με το άρθρο 72, εάν αποφασίζατε ότι πρέπει να γίνει ονομαστική ψηφοφορία, να διακόψετε αμέσως και να διενεργήσετε ονομαστική ψηφοφορία σε δέκα λεπτά.","ΖΩΗ ΚΩΝΣΤΑΝΤΟΠΟΥΛΟΥ",272
"133615"," Διέκοψα για να διενεργήσω ψηφοφορία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133616"," Έχει περάσει μία ώρα και δέκα λεπτά και περιμένουμε τους συναδέλφους της Νέας Δημοκρατίας και του ΠΑΣΟΚ να έρθουν για να αλλοιώσουν ένα αποτέλεσμα το οποίο έχει διαμορφωθεί. Αυτό συνιστά αλλοίωση του αποτελέσματος, παραβίαση της κοινοβουλευτικής διαδικασίας.","ΖΩΗ ΚΩΝΣΤΑΝΤΟΠΟΥΛΟΥ",272
"133617"," Παραβιάζετε τον Κανονισμό. Διεκόπη η συνεδρίαση.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133618"," Έχει γίνει ξανά και ξανά σε υποθέσεις ενστάσεως αντισυνταγματικότητας να υπάρχει αυτή η ελαστικότητα του χρόνου, για να κληθούν εκείνοι που έχουν καθήκον να είναι εδώ και πλέον νοθεύεται το αποτέλεσμα.","ΖΩΗ ΚΩΝΣΤΑΝΤΟΠΟΥΛΟΥ",272
"133619"," Κύριε Πρόεδρε, παραβιάζετε τον Κανονισμό αυτή τη στιγμή βάναυσα!","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133620"," Παρακαλώ ολοκληρώστε, κυρία Κωνσταντοπούλου. Σας παρακαλώ!","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133621"," Κύριε Πρόεδρε, εφαρμόστε τον Κανονισμό. Σας παρακαλώ! Σε ψηφοφορία πάμε και όχι σε συζήτηση. Είναι ωμή, κατάφωρη παραβίαση του Κανονισμού.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133622"," Εμείς θα σας καταθέσουμε για τα Πρακτικά και τη βιντεοσκόπηση..
(Θόρυβος, διαμαρτυρίες από την πτέρυγα της Νέας Δημοκρατίας )","ΖΩΗ ΚΩΝΣΤΑΝΤΟΠΟΥΛΟΥ",272
"133623"," Κύριε Πρόεδρε, εφαρμόστε τον Κανονισμό επιτέλους.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133624"," Κυρία Κωνσταντοπούλου, ολοκληρώστε σας παρακαλώ. Δεν μπορεί να προκαλούμε όλο το Σώμα γι’ αυτά. Σας παρακαλώ!","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133625"," Σε αυτούς οι οποίοι φωνασκούν και κράζουν, παρακαλώ να απευθύνετε αυτό το οποίο πρέπει με βάση τον Κανονισμό.","ΖΩΗ ΚΩΝΣΤΑΝΤΟΠΟΥΛΟΥ",272
"133626"," Κύριε Πρόεδρε, γίνεται κατάφωρη παραβίαση του Κανονισμού. 
(Θόρυβος-κωδωνοκρουσίες)","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133627"," Κυρίες και κύριοι συνάδελφοι, όπως ανακοίνωσε ο Πρόεδρος του Σώματος και ζητήθηκε και από τα δύο κόμματα, προχωράμε στην διεξαγωγή της ονομαστικής ψηφοφορίας.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133628","  Κύριε Πρόεδρε, παρακαλώ το λόγο.","ΑΛΕΞΙΟΣ ΤΣΙΠΡΑΣ",515
"133629","  Κύριε Πρόεδρε, δεν μπορεί να παραβιάζετε μ' αυτόν τον τρόπο τον Κανονισμό.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"133630"," Κατά παραχώρηση λοιπόν, θα σας δώσω το λόγο, κύριε Πρόεδρε.
Ορίστε, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133631","  Κύριε Πρόεδρε, ζήτησα το λόγο για δύο λεπτά μόνο. 
Αντιλαμβάνομαι την αγωνία των συναδέλφων. Θα έπρεπε αγαπητοί συνάδελφοι, εάν αγωνιάτε τόσο πολύ, την ώρα που έγινε η ένσταση αντισυνταγματικότητας, να είστε παρόντες και να εγερθείτε. Όχι να ήσασταν σπίτια σας και να  σας φέρνουν με ταξί για να έλθετε να ψηφίσετε. 
(Θόρυβος, διαμαρτυρίες στην Αίθουσα)","ΑΛΕΞΙΟΣ ΤΣΙΠΡΑΣ",515
"133632"," Εσείς ήσασταν εδώ, κύριε Τσίπρα; Προσβάλλετε τους Βουλευτές.","ΣΟΦΙΑ ΒΟΥΛΤΕΨΗ",73
"133633"," Παρακαλώ να σεβαστούμε τον Αρχηγό της Αξιωματικής Αντιπολίτευσης. Σας παρακαλώ, κύριοι συνάδελφοι!
(Θόρυβος, διαμαρτυρίες από την πτέρυγα της Νέας Δημοκρατίας)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133634"," Έχετε κάθε δικαίωμα να διακόπτετε, να φωνασκείτε. Είναι η αγωνία μιας κοινοβουλευτικής Μειοψηφίας που καταρρέει και πολύ σύντομα δεν θα είναι Πλειοψηφία, θα είναι μειοψηφία και στο λαό και στη Βουλή. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Κύριε Πρόεδρε, όλα όσα ζούμε το τελευταίο διάστημα σ' αυτό το Κοινοβούλιο, αποτελούν καταρράκωση του θεσμού της κοινοβουλευτικής δημοκρατίας, αποτελούν καταρράκωση των ίδιων των διαδικασιών και του Συντάγματος της χώρας μας. 
Έρχεται ένα νομοσχέδιο που θα βυθίσει τη χώρα σε βαθιά και παρατεταμένη ύφεση και θα διαλύσει εργασιακές σχέσεις που κατακτήθηκαν με αγώνες και θυσίες, σχέσεις που είναι θεσμικό πλαίσιο της χώρας για ογδόντα και πλέον έτη. Και έρχεται σε ένα μόνο άρθρο με την διαδικασία του κατεπείγοντος, με μία διαδικασία η οποία δεν τιμά το Κοινοβούλιο και δίνει τροφή σε όσους θέλουν να απαξιώσουν την κοινοβουλευτική διαδικασία. Δεν ζητήσαμε εμείς να κριθεί μόνο η συνταγματικότητα του εν λόγω νομοσχεδίου. Έχουν αποφανθεί ήδη κορυφαίοι συνταγματολόγοι, έχει αποφανθεί το Ελεγκτικό Συνέδριο. 
Κύριε Πρόεδρε, θέλω να σταθώ στη διαδικασία. Θα μας κρίνει η ιστορία, θα μας κρίνουν οι πολίτες, θα μας κρίνουν όλοι όσοι μας παρακολουθούν με μεγάλη αγωνία. 
Πριν από λίγο έγινε η διαδικασία την οποία ορίζει ο Κανονισμός κατά την ένσταση συνταγματικότητας. Εγέρθησαν οι παρόντες και οι παρούσες Βουλευτές και Βουλευτίνες. Έχω την αίσθηση –κοινή διαπίστωση για όσους παρακολουθούσαν, εγώ το παρακολουθούσα βλέποντας το βίντεο από το κανάλι της Βουλής– ότι στους παρόντες και στις παρούσες ήταν συντριπτική η πλειοψηφία όσων εγέρθησαν υπέρ της αντισυνταγματικότητας. 
(Χειροκροτήματα από πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΤΣΙΠΡΑΣ",515
"133635"," Λάθος κάνατε κύριε Πρόεδρε.","ΑΘΑΝΑΣΙΟΣ ΝΤΑΒΛΟΥΡΟΣ",366
"133636"," Προφανώς αντιλαμβάνομαι ότι λόγοι πολιτικής σκοπιμότητας έκαναν και εσάς κύριε Πρόεδρε, να διαπιστώσετε διαφορετικά απ’ ό,τι και τα ίδια τα μάτια σας έβλεπαν εκείνη την ώρα. 
Με βάση τον Κανονισμό, το αίτημα που κατετέθη από Βουλευτές του ΣΥΡΙΖΑ και των Ανεξαρτήτων Ελλήνων, για ονομαστική ψηφοφορία, έπρεπε να γίνει εντός του χρόνου που ορίζει ο Κανονισμός. Ο Κανονισμός ορίζει ρητώς τα δέκα λεπτά. Βεβαίως υπάρχει ένα περιθώριο σε αυτές τις διαδικασίες –όλοι το γνωρίζουμε- αλλά τα δέκα λεπτά δεν μπορεί να γίνονται μιάμιση ώρα. Ως εκ τούτου εμείς αναλαμβάνουμε την ευθύνη απέναντι στους πολίτες, αλλά απέναντι και στο Σύνταγμα και στον Κανονισμό της Βουλής που θέλουμε να προστατεύσουμε και δεν συμμετέχουμε σε μία διαδικασία εκφυλισμού της Βουλής, εκφυλισμού του Συντάγματος, εκφυλισμού της δημοκρατίας. 
Αποσύρουμε την πρόταση για ονομαστική ψηφοφορία. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΛΕΞΙΟΣ ΤΣΙΠΡΑΣ",515
"133637"," Κυρίες και κύριοι συνάδελφοι, επιτρέψτε μου για ένα λεπτό, γιατί αν άκουσα καλά αποσύρει την πρόταση ονομαστικής ψηφοφορίας. 
Το Προεδρείο πρέπει να απαντήσει...","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133638"," Κύριε Πρόεδρε, να τοποθετηθούμε κι εμείς!","ΧΡΗΣΤΟΣ ΠΑΠΠΑΣ",418
"133639"," Όχι, με συγχωρείτε ένα λεπτό. Κατά παρέκκλιση του Κανονισμού έδωσα στον Αρχηγό της Αξιωματικής Αντιπολίτευσης το λόγο. 
Για να συνεννοηθούμε, κυρίες και κύριοι συνάδελφοι, έγινε μια πρόταση για την αντισυνταγματικότητα του νομοσχεδίου. Ο Πρόεδρος της Βουλής ζήτησε να εγερθούν οι Βουλευτές. Ο Πρόεδρος της Βουλής διαπίστωσε το αποτέλεσμα. Το αποτέλεσμα αυτό αμφισβητήθηκε. Συνήθως, όπως γνωρίζετε, ποτέ δεν αμφισβητείται και δεν προβλέπεται καμμία ονομαστική ψηφοφορία. 
Αμφισβητείται λοιπόν το αποτέλεσμα. Η δημοκρατικότητα του Προεδρείου είναι να κάνει δεκτή την αίτηση για ονομαστική ψηφοφορία που κάνατε. Τώρα αν καταλάβατε ότι αυτό συσπείρωσε ή επειδή ήρθαν όλοι ή επειδή οτιδήποτε και θέλετε να την αποσύρετε…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133640"," Εμείς δεν είπαμε κάτι τέτοιο.","ΠΑΝΟΣ ΚΑΜΜΕΝΟΣ",181
"133641"," Δεν απευθύνομαι σε εσάς, κύριε Αρχηγέ.
Θέλω, όμως, να σας πω ότι η Βουλή δεν είναι δυνατόν να λαμβάνει αποφάσεις συγκυριακά ανάλογα με τους τακτικισμούς κάθε κόμματος. 
(Χειροκροτήματα από την πτέρυγα της Νέας Δημοκρατίας)
Η Βουλή έλαβε απόφαση. Η Βουλή αυτήν τη στιγμή με δικό σας αίτημα, το οποίο έκανε δεκτό το Προεδρείο μαζί και μια πρωτοβουλία δικιά του, έλαβε απόφαση και προχωράμε στην ονομαστική ψηφοφορία.
Παρακαλώ, λοιπόν, επί του καταλόγου…","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133642"," Κύριε Πρόεδρε, θέλω το λόγο.","ΠΑΝΟΣ ΚΑΜΜΕΝΟΣ",181
"133643"," Σας παρακαλώ τώρα! Κήρυξα την έναρξη της ψηφοφορίας. Αν θέλετε να φάμε το χρόνο με τέτοια τερτίπια, σας λέω ότι ο χρόνος δεν θα μετρήσει. Θα μετρήσει το δεκάωρο. Όλη η Βουλή θα ακούσει αυτά που πρέπει να ακούσει και όλοι οι Έλληνες πολίτες θα ενημερωθούν για τις προθέσεις της τρικομματικής Κυβέρνησης για να μπορέσει ο τόπος να προχωρήσει μπροστά. Με κοινοβουλευτικούς τακτικισμούς και τερτίπια δεν μπορούμε να προχωρήσουμε.
(Χειροκροτήματα από την πτέρυγα της Νέας Δημοκρατίας)
Παρακαλώ, κύριε Πρόεδρε, μη με φέρνετε σε δύσκολη θέση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133644"," Θα ήθελα το λόγο, κύριε Πρόεδρε!","ΠΑΝΟΣ ΚΑΜΜΕΝΟΣ",181
"133645"," Όλοι έχουν μιλήσει εκτός από τη Νέα Δημοκρατία.","ΜΑΥΡΟΥΔΗΣ ΒΟΡΙΔΗΣ",69
"133646"," Κύριε Πρόεδρε, δεν έχετε το λόγο. Ξεκίνησα τη διαδικασία της ψηφοφορίας. Σας παρακαλώ πάρα πολύ. Έκανα μια παραχώρηση στον Αρχηγό της Αξιωματικής Αντιπολίτευσης, ο οποίος αποσύρει την πρόταση. Την αποσύρετε κι εσείς;
Παρακαλώ, έχετε το λόγο για ένα λεπτό.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133647"," Κύριε Πρόεδρε, είναι μέσα σε λίγες μέρες που το Προεδρείο για μία ακόμη φορά παρασύρεται από τον κυβερνητικό επίτροπο που έχει μπει στο Προεδρείο της Βουλής για πρώτη φορά. Την πρώτη φορά ανακοινώσατε αποτέλεσμα ψηφοφορίας ότι δήθεν πέρασε το άρθρο τέταρτο, ενώ είχε καταψηφιστεί και εν συνεχεία ζητήσατε συγγνώμη χωρίς να ζητήσετε συγγνώμη από το Σώμα. Για δεύτερη φορά μέσα σε λίγες μέρες το Προεδρείο της Βουλής των Ελλήνων ακούγοντας συμβούλους παραβιάζει τον Κανονισμό. 
Γίνομαι συγκεκριμένος, κύριε Πρόεδρε. Υπάρχει στον Κανονισμό το άρθρο 72 για την ονομαστική ψηφοφορία, το οποίο προβλέπει συγκεκριμένες διαδικασίες. Η ονομαστική ψηφοφορία γίνεται, εφόσον αμφισβητηθεί το αποτέλεσμα της ψηφοφορίας δι’ εγέρσεως βάσει του κειμένου που σας στείλαμε και εμείς αλλά και ο ΣΥΡΙΖΑ και η οποία διεξάγεται, βάσει του άρθρου 72 παράγραφος 3, εντός δέκα λεπτών, για να δείξει, δηλαδή, το αποτέλεσμα της ψηφοφορίας δι’ εγέρσεως η οποία έγινε και είχε ως αποτέλεσμα ακόμη μια φορά να καταψηφιστεί η Κυβέρνηση, να θεωρηθεί αντισυνταγματικό το νομοσχέδιο. 
Αυτή είναι η λογική του Κανονισμού της Βουλής. Εκείνη την ώρα, λοιπόν, λέει ο Κανονισμός ότι διαβάζετε τον κατάλογο των ενισταμένων και αφού τον διαβάσετε και είναι παρόντες, εντός δέκα λεπτών διεξάγεται η ψηφοφορία για να δούμε αν τα μάτια το Προεδρείου συμπίπτουν με τα μάτια της κάμερας που βλέπει ο ελληνικός λαός, εάν δηλαδή είναι περισσότεροι εκείνοι που ηγέρθησαν ή εκείνοι που είναι καθισμένοι.","ΠΑΝΟΣ ΚΑΜΜΕΝΟΣ",181
"133648"," Ολοκληρώνετε, κύριε Πρόεδρε, σας παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133649"," Εσείς, κύριε Πρόεδρε, αντί να διαβάσετε τον κατάλογο των ενισταμένων, ώστε να γίνει η ψηφοφορία εντός δεκαλέπτου, είπατε –συγκεκριμένα από τα Πρακτικά τα οποία έχουμε ανεβάσει ήδη στο διαδίκτυο, γιατί φοβόμαστε πια τους κυβερνητικούς επιτρόπους που είναι δίπλα σας και σας συστήνουν την παραβίαση του Κανονισμού, όπως έγινε με το άρθρο τέταρτο πριν λίγες μέρες- ότι με δική σας πρωτοβουλία κάνετε την ονομαστική ψηφοφορία. Η ονομαστική ψηφοφορία με δική σας πρωτοβουλία προβλέπεται μόνο από το άρθρο 72 παράγραφος 3, αλλά με την ίδια διαδικασία του δεκαλέπτου.
Κύριε Πρόεδρε, αυτήν τη στιγμή που ελληνικός λαός έξω περιμένει να δει τι θα αποφασίσει η Βουλή των Ελλήνων και οι εκπρόσωποί του, πρέπει εσείς ως Πρόεδρος της Βουλής, έχοντας θεσμικό καθήκον και όχι κομματικό, να προστατεύσετε τον κοινοβουλευτισμό και τη δημοκρατία.
Δεν είναι δυνατόν εντός δέκα ημερών, ψηφοφορίες που γίνονται, να ανατρέπονται με λάθος δηλώσεις, όπως αυτή του άρθρου 4 ή η σημερινή της εγέρσεως. Δεν είναι δυνατόν να δίνουμε μιάμιση ώρα χρόνο για να συγκαλέσουμε τους Βουλευτές από το αυτί και ουσιαστικά να εξευτελίσουμε στα μάτια του ελληνικού λαού το Κοινοβούλιο. Έχετε υποχρέωση εσείς θεσμικά να το προστατεύσετε και να ακολουθήσετε την αλήθεια, την οποία βλέπει ο ελληνικός λαός από το κλειστό κύκλωμα της τηλεόρασης.
(Χειρoκροτήματα από την πτέρυγα των Ανεξαρτήτων Ελλήνων)","ΠΑΝΟΣ ΚΑΜΜΕΝΟΣ",181
"133650"," Θα πρέπει να πω στο Σώμα, για να ολοκληρώνουμε, ότι η δεκάλεπτη προθεσμία κατ’ αρχήν είναι ενδεικτική. Στα τόσα χρόνια που είμαστε εδώ, γνωρίζουμε όλοι –και εσείς, κύριε Πρόεδρε, είστε παλιός κοινοβουλευτικός- ότι οι ψηφοφορίες αυτές καθυστερούσαν και μισή ώρα και μία ώρα και δύο ώρες. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Γι’ αυτό κατάντησε έτσι...","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133651"," Σας άκουσα και εγώ και όλη η Βουλή με ηρεμία. Παρακαλώ.
Εγώ αποδέχομαι τις επιφυλάξεις σας και τις ενστάσεις σας, διότι πράγματι βλέπετε ότι θα γίνει μία ψηφοφορία, η οποία δεν έχει και νόημα, επειδή ακριβώς περνάει. Αυτό, όμως, σημαίνει πρώτον ότι αν αποσύρετε την ονομαστική ψηφοφορία, κατά τη γνώμη μου, αποδέχεστε το αποτέλεσμα που ανακοίνωσα. Άρα, προς τι όλη αυτή η διαδικασία και η φασαρία;
(Χειρoκροτήματα από την πτέρυγα της Νέας Δημοκρατίας)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133652"," Λάθος κάνετε.","ΠΑΝΟΣ ΚΑΜΜΕΝΟΣ",181
"133653"," Εάν πάλι δεν την αποσύρετε και γίνει η ονομαστική, να καλέσω επί του καταλόγου και να προχωρήσουμε. Να μη χάνουμε και το χρόνο μας, γιατί είναι κρίμα. Δεν έχουμε άλλες λύσεις σύμφωνα και με τις δικές σας κινήσεις. 
Ο Πρόεδρος της Βουλής, σας ξαναλέω, ανακοίνωσε το αποτέλεσμα, το οποίο έβλεπε. Μπορεί να το έβλεπε και λάθος; Δεν αναγνωρίζετε και λάθη; Ζητήσατε ονομαστική. Πάμε στην ονομαστική. 
Παρακαλώ, λοιπόν, επί του καταλόγου ο κ. Τζαμτζής και η κ. Σακοράφα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133654"," Κύριε Πρόεδρε, έχω ζητήσει το λόγο.","ΧΡΗΣΤΟΣ ΠΑΠΠΑΣ",418
"133655"," Κύριε Πρόεδρε, έχει ζητήσει το λόγο εδώ και μία ώρα ο κ. Παππάς.","ΗΛΙΑΣ ΚΑΣΙΔΙΑΡΗΣ",204
"133656"," Ωραία, το λόγο έχει ο κ. Παππάς και ο κ. Βενιζέλος και προχωράμε στην ονομαστική ψηφοφορία.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133657"," Κύριε Πρόεδρε, επειδή μιλήσατε πριν από λίγο για τα τόσα χρόνια, είναι αλήθεια ότι πέρασαν πολλά χρόνια. Είναι τριάντα οκτώ χρόνια που έχουν περάσει και που με τους δικούς στα τακτικισμούς, με τις τακτικές της Νέας Δημοκρατίας και του ΠΑΣΟΚ, φέρατε την Ελλάδα σε αυτήν τη θέση σήμερα. Σίγουρα, απεφάνθη το Κοινοβούλιο περί της αντισυνταγματικότητας. Εσείς δεν είδατε καλά. Εφαρμόσατε έναν τακτικισμό, για να ανατρέψετε αυτήν την απόφαση.
Εμείς σας λέμε λοιπόν ότι τα ντοκουμέντα αυτά που υπάρχουν με την έγερση των Βουλευτών υπέρ της αντισυνταγματικότητας, να είστε σίγουροι ότι θα χρησιμοποιηθούν στο μελλοντικό Ειδικό Δικαστήριο. Είναι παράνομη η διαδικασία που συνεχίζεται και πρέπει να σταματήσει αυτήν τη στιγμή.","ΧΡΗΣΤΟΣ ΠΑΠΠΑΣ",418
"133658"," Το λόγο έχει ο κ. Βενιζέλος, Πρόεδρος του ΠΑΣΟΚ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133659"," Η πολιτική ουσία αυτής της συζήτησης είναι πάρα πολύ απλή. Αντιμετωπίζουμε ως χώρα τεράστια, εξαιρετικά δύσκολα διλήμματα και συγκρούονται δύο γραμμές, δύο αντιλήψεις. Συγκρούστηκαν στις εκλογές δύο φορές το Μάιο και τον Ιούνιο ενώπιον του ελληνικού λαού. Συγκρούονται τώρα συμβολικά, μέσα στο χώρο της Βουλής. Διαφωνούμε. Υπάρχει μία αντίληψη που εκφράζει η κυβερνητική Πλειοψηφία και μία αντίληψη που εκφράζει σύσσωμη η Αντιπολίτευση από διαφορετικές ιδεολογικές αφετηρίες, αλλά τελικά σε μία κοινή πολιτική κοίτη.
 Δεν μπορούμε να κρύψουμε αυτήν τη διαφωνία για το μέλλον του τόπου και τη διαχείριση της κρίσης, πίσω από διαδικαστικά ή δήθεν νομικά επιχειρήματα. Δεν θα υφαρπάξει κανείς μία απόφαση της Βουλής, επικαλούμενος μία παρερμηνεία του Κανονισμού. Τα ζητήματα της συνταγματικότητας, όποιος θέλει να τα θέσει πραγματικά, ας τα θέσει στα δικαστήρια. Και τα δικαστήρια θα κρίνουν, όπως έχει κρίνει η Ολομέλεια του Συμβουλίου της Επικρατείας στη βαρυσήμαντη απόφασή της για την πρώτη δανειακή σύμβαση. 
(Θόρυβος από την πτέρυγα των Ανεξαρτήτων Ελλήνων)
Εν προκειμένω, υπάρχει ένας Κανονισμός, ένα Σύνταγμα και μια κοινοβουλευτική παράδοση. Στις φανερές ψηφοφορίες είτε με ανάταση είτε με έγερση, τεκμαίρεται η αρχή της δεδηλωμένης. Η δεδηλωμένη πλειοψηφία της Βουλής που στηρίζει την Κυβέρνηση, αποφασίζει. 
(Χειροκροτήματα)
Στο άρθρο 100 του Κανονισμού προβλέπεται μάλιστα ρητά ότι η απόφαση σε τυχόν ένσταση αντισυνταγματικότητας λαμβάνεται αποκλειστικά με έγερση. Ως εκ του περισσού όμως, για να ξεφύγουμε από μία προσχηματική συζήτηση επί της διαδικασίας και να πάμε στην ουσία, εφόσον κάποιος αμφισβητεί την αρχή της δεδηλωμένης που διαπίστωσε ο Πρόεδρος της Βουλής, όπως είχε καθήκον σύμφωνα με την κοινοβουλευτική αρχή, πάμε σε ονομαστική ψηφοφορία, για να τελειώνουμε. Αν αποσύρονται οι προτάσεις ονομαστικής ψηφοφορίας, έχουμε έστω και καθυστερημένα αποδοχή της αρχής της δεδηλωμένης. Έτσι λειτουργεί το Κοινοβούλιο, έτσι λειτουργεί η δημοκρατία. 
(Χειροκροτήματα)","ΕΥΑΓΓΕΛΟΣ ΒΕΝΙΖΕΛΟΣ",58
"133660"," Το λόγο θα πάρουν ο κ. Παφίλης, ο κ. Βορίδης και ολοκληρώνεται αυτή η συζήτηση, για να πάμε στην ψηφοφορία. 
Ορίστε, κύριε Παφίλη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133661"," Κύριε Πρόεδρε, νομίζουμε ότι ο ελληνικός λαός και από τη σημερινή συνεδρίαση μπορεί να αντιληφθεί την ουσία της αστικής δημοκρατίας και τη λειτουργία του αστικού κοινοβουλίου και να βγάλει συμπεράσματα. Πράγματι υπάρχει πολιτική ουσία, όπως είπε ο κ. Βενιζέλος, η οποία δεν λύνεται βέβαια με διαδικασίες και με συνδικαλιστικά κόλπα, για να μην πω τίποτε άλλο. Ωστόσο είναι καταδικαστέα όλη η τακτική που ακολούθησε η Κυβέρνηση φέρνοντας ένα νόμο-μαμούθ, ένα νόμο-καρμανιόλα, ένα νόμο-νεκροθάφτη για το λαό και ζητάει με τη διαδικασία του κατεπείγοντος να συζητηθεί.
Το δεύτερο που θέλουμε να πούμε είναι το εξής: Όσο και αν αποφασίσετε ότι είναι συνταγματικό, θα το καταργήσει ο λαός στην πράξη. Τον καλούμε σε απειθαρχία, ανυπακοή, να συντρίψει αυτήν την πολιτική και να ανοίξει δρόμο να πάρει την εξουσία στα χέρια του, γιατί εδώ δεν φτάσαμε ούτε από τακτικισμούς, ούτε από τίποτε άλλο. Καπιταλισμό έχουμε. Αυτό το σύστημα υπηρετήσατε. Οδηγείτε στη βαρβαρότητα τους εργαζομένους και γι’ αυτό έχουν υποχρέωση -και θα το κάνουν αργά ή γρήγορα- να ανατρέψουν συνολικά αυτό το βάρβαρο σύστημα.
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"133662"," Το λόγο έχει ο κ. Βορίδης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133663"," Ευχαριστώ, κύριε Πρόεδρε. 
Κυρίες και κύριοι συνάδελφοι, τρεις ώρες τώρα συζητάμε ζητήματα διαδικασίας εις βάρος όλων όσων υποτίθεται ότι κόπτονται να συζητήσουν για την ουσία. 
(Χειροκροτήματα από την πτέρυγα της Νέας Δημοκρατίας)
Αυτοί που παραπονούνται για το κατεπείγον δεν σέβονται βέβαια το χρόνο του Κοινοβουλίου. Και δεν είναι, κύριε Πρόεδρε, μόνο ότι δεν σέβονται το χρόνο του Κοινοβουλίου, δεν σέβονται τη βασική κοινοβουλευτική αρχή, την αρχή της πλειοψηφίας και της δεδηλωμένης και θέλουν με τερτίπια να την υφαρπάξουν.
(Χειροκροτήματα από την πτέρυγα της Νέας Δημοκρατίας)
Νομίζαμε, κύριε Πρόεδρε, μέχρι χθες ότι αυτό ήταν μια ιδιορρυθμία της κ. Κωνσταντοπούλου. Καλύφθηκε σήμερα από τη θέση του κ. Τσίπρα. Είναι η τακτική του ΣΥΡΙΖΑ στο Κοινοβούλιο, δεν είναι ιδιορρυθμία.
(Χειροκροτήματα από την πτέρυγα της Νέας Δημοκρατίας)
Να ξεκαθαρίζουμε λοιπόν και τα διαδικαστικά ζητήματα, για να τελειώνουμε. Ένσταση αντισυνταγματικότητας: Έγερση ή μη έγερση, διαπίστωση από το Προεδρείο. Δεν μας αρέσει η απόφαση του Προεδρείου; Πάρα πολύ ωραία, προβλέπει ο Κανονισμός. Ασκήσατε το δικαίωμά σας: Ονομαστική ψηφοφορία. Πάμε στην ονομαστική ψηφοφορία να διαπιστώσουμε τις πλειοψηφίες, για να τελειώνουμε με την ουσία του θέματος.
(Χειροκροτήματα από την πτέρυγα της Νέας Δημοκρατίας)
Αυτή είναι η πραγματικότητα. Και είναι ντροπή η Αξιωματική Αντιπολίτευση να αποπειράται να υφαρπάξει την ψήφο του Κοινοβουλίου.
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"133664"," Κατόπιν όλων αυτών,  προχωρούμε στην ψηφοφορία. Ακούστηκαν όλες οι απόψεις …
(Θόρυβος στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133665"," Ένα λεπτό, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"133666"," Η ΔΗΜΑΡ δεν έχει πάρει το λόγο. Η ΔΗΜΑΡ δικαιούται να ομιλήσει, διότι δεν έχει πάρει το λόγο ο Κοινοβουλευτικός της Εκπρόσωπος.
Κύριε Λαφαζάνη, από εσάς μίλησε η κ. Κωνσταντοπούλου, μίλησε ο κ. Τσίπρας. Σεβαστείτε να πάρει το λόγο η ΔΗΜΑΡ. Δεν έχει μιλήσει καθόλου.
Το λόγο έχει ο κ. Τσούκαλης.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133667"," Κύριε Πρόεδρε, πριν λίγο καταθέσαμε μία δήλωση για τα Πρακτικά, επειδή δεν είχαμε τη δυνατότητα να τοποθετηθούμε επί του αιτήματος αντισυνταγματικότητας. Είμαι υποχρεωμένος να τη διαβάσω. Είναι σύντομη.
Λέει το εξής: «Η ένσταση αντισυνταγματικότητας πρέπει σε κοινοβουλευτικό επίπεδο να μην υποβάλλεται καταχρηστικά και για λόγους κομματικού εντυπωσιασμού, αλλά να αφορά κυρίως…
(Χειροκροτήματα από την πτέρυγα της Νέας Δημοκρατίας)
(Θόρυβος στην Αίθουσα)
…σε ζητήματα παραβίασης δομών του πολιτεύματος, άρθρο 120 του Συντάγματος. Ο τυπικός έλεγχος των εσωτερικών διαδικασιών της Βουλής, παραδείγματος χάριν κατεπείγον, μορφή άρθρου, με βάση τον Κανονισμό και την κοινοβουλευτική παράδοση, συναρτάται με την πολιτική διαχείριση πραγματικών και κρίσιμων κινδύνων για τη χώρα. Η ΔΗΜΑΡ συμμετέχει στην Κυβέρνηση εθνικής ανάγκης και ευθύνης και στηρίζοντας την ειρηνική ευρωπαϊκή πορεία της χώρας, θεωρεί ότι η στάθμιση ανάμεσα σε τυπολατρικές εμμονές και την πίεση πολιτικού χρόνου πρέπει να γίνει με κριτήριο το δημόσιο και εθνικό συμφέρον και όχι με βάση κομματικές σκοπιμότητες συγκυρίας». 
Τελειώνω με το εξής, κύριε Πρόεδρε. Έχουμε όλοι εκφωνήσει λόγους περί νηφαλιότητας και λόγους περί προστασίας των θεσμών αυτής της χώρας, ιδίως σε αυτήν την κρίσιμη περίοδο. Είχαμε την απαίτηση τουλάχιστον οι παλαιοί κοινοβουλευτικοί να μεταλαμπαδεύσουμε στους νέους την παράδοση που υπάρχει σε αυτήν την Αίθουσα, την αρχή της δεδηλωμένης.
Πέντε χρόνια που είμαι σε αυτό το έδρανο, πολλές φορές αμφισβητήθηκε το αποτέλεσμα και στις μεταξύ μας συζητήσεις, αλλά κανείς δεν τόλμησε να θέσει επισήμως στο Προεδρείο ότι αμφισβητείται. Έτσι λοιπόν ετέθη για πρώτη φορά θέμα ονομαστικής. 
Ρωτώ όσους θέτουν διάφορα ζητήματα. Το αποτέλεσμα δηλαδή της Ολομέλειας αυτού του Σώματος επί του συγκεκριμένου ζητήματος είναι υποδεέστερο της πρόσκαιρης εκείνης εκτίμησης που σε τελευταία ανάλυση συνεπαγόταν και με πρόσκαιρη απουσία κάποιων από εμάς; Ξέρετε πόσοι ήμασταν παρόντες εκείνη τη στιγμή από τη Δημοκρατική Αριστερά; Τρεις και κάποιοι άλλοι είχαν δουλειές, ήταν επάνω στο γραφείο. Εκμεταλλευόμαστε δηλαδή με τον πλέον χυδαίο τρόπο συνδικαλιστικά τερτίπια; Μα, αν είναι δυνατόν! 
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)","ΝΙΚΟΛΑΟΣ ΤΣΟΥΚΑΛΗΣ",520
"133668"," Προχωρούμε, κυρίες και κύριοι συνάδελφοι. Νομίζω ότι πήρατε όλοι το λόγο.
(Θόρυβος, διαμαρτυρίες στην Αίθουσα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133669"," Κύριε Πρόεδρε, έχω μία απορία…
(Θόρυβος από την πτέρυγα της Νέας Δημοκρατίας)","ΜΑΝΩΛΗΣ ΓΛΕΖΟΣ",143
"133670"," Κύριε Γλέζο, αμέσως μετά την ψηφοφορία, σας παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133671"," Κύριε Πρόεδρε, ως Βουλευτής του Κοινοβουλίου έχω μία απορία και θέλω να μου τη λύσετε. Δικαιούμαι να τη θέσω.","ΜΑΝΩΛΗΣ ΓΛΕΖΟΣ",143
"133672"," Πείτε τη, κύριε Πρόεδρε, κατά παραχώρηση σε εσάς. Σας παρακαλώ, όμως, σύντομα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133673"," Κύριε Πρόεδρε, θα ήθελα και εγώ το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"133674"," Κύριε Λαφαζάνη, δεν θα πάρετε το λόγο γιατί μιλάει και ο κ. Γλέζος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133675"," Θα τελειώσω αμέσως.
Ο λόγος για τον οποίο επεβλήθη από την τρόικα το κατεπείγον…
(Θόρυβος στην Αίθουσα)","ΜΑΝΩΛΗΣ ΓΛΕΖΟΣ",143
"133676"," Σας παρακαλώ πολύ, κύριοι συνάδελφοι!","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133677"," Ο λόγος για τον οποίο επεβλήθη από την τρόικα το κατεπείγον ήταν ένας, να γίνουν οι εκλογές στις Ηνωμένες Πολιτείες. Αφού έγιναν οι εκλογές στις Ηνωμένες Πολιτείες, γιατί χρειάζεται να πάμε στο κατεπείγον; Για να ξεφεύγουμε από παρουσίες –απουσίες και να μπαίνουμε στην ουσία των πραγμάτων. Σε αυτό θέλω να απαντήσετε.","ΜΑΝΩΛΗΣ ΓΛΕΖΟΣ",143
"133678"," Κυρίες και κύριοι συνάδελφοι, καλούνται επί του καταλόγου: ο κ. Ιορδάνης Τζαμτζής από τη Νέα Δημοκρατία και η κ. Σοφία Σακοράφα από το ΣΥΡΙΖΑ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133679"," Κύριε Πρόεδρε…","ΣΟΦΙΑ ΣΑΚΟΡΑΦΑ",447
"133680"," Η κ. Διώτη;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133681"," Μου επιτρέπετε, κύριε Πρόεδρε; Με αναφέρατε.","ΣΟΦΙΑ ΣΑΚΟΡΑΦΑ",447
"133682"," Για ψηφολέκτη σας ανέφερα, όχι για να σας δώσω το λόγο. Προς Θεού! Από την Αξιωματική Αντιπολίτευση έχουν μιλήσει έξι Βουλευτές μέχρι στιγμής, μαζί με τον Πρόεδρο, ο οποίος σας έχει καλύψει πλήρως. Σας παρακαλώ πολύ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133683"," Κύριε Πρόεδρε, με καλέσατε να ανέβω στην Έδρα και θέλω να σας πω ότι δεν ανεβαίνω, γιατί αρνούμαι να συμμετάσχω σε μία πραξικοπηματική διαδικασία που ευτελίζει το Κοινοβούλιο.
(Χειροκροτήματα από την πτέρυγα του ΣΥΡΙΖΑ- ΕΚΜ)","ΣΟΦΙΑ ΣΑΚΟΡΑΦΑ",447
"133684"," Κυρίες και κύριοι του ΣΥΡΙΖΑ, θέλω να σας πω το εξής: Ή αποδέχεστε αυτό που είπε ο Πρόεδρος ως αποτέλεσμα της ψηφοφορίας δι’ εγέρσεως ή προχωράμε στην ονομαστική ψηφοφορία. Άλλος τρόπος δεν υπάρχει για να λύσουμε το αν εγώ είδα σωστά ή όχι. Πώς θα γίνει αυτό; Πώς το βλέπετε; 
Προχωρούμε λοιπόν, στην ονομαστική ψηφοφορία. 
Αφού δεν θέλει κανείς από το ΣΥΡΙΖΑ, καλείται επί του καταλόγου ο κ. Λεωνίδας Γρηγοράκος από το ΠΑΣΟΚ.
Οι αποδεχόμενοι την ένσταση αντισυνταγματικότητας του νομοσχεδίου λέγουν «ΝΑΙ».
Οι μη αποδεχόμενοι την ένσταση αντισυνταγματικότητας του νομοσχεδίου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Σας ενημερώνω ότι έχουν έρθει στο Προεδρείο τηλεομοιοτυπίες (φαξ) συναδέλφων, σύμφωνα με  το άρθρο 70Α του Κανονισμού  της Βουλής, με τις οποίες γνωστοποιούν την ψήφο τους επί της ένστασης αντισυνταγματικότητας του νομοσχεδίου. 
Αυτές οι ψήφοι αυτές θα ανακοινωθούν και θα συνυπολογισθούν στην καταμέτρηση.
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(Διαρκούσης της ψηφοφορίας την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"133685"," Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70 Α΄ του Κανονισμού της Βουλής, καταχωρίζονται στα Πρακτικά και έχουν ως εξής: 
(να καταχωρισθούν οι σελίδες 77-81)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"133686"," Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"133687"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά 217 Βουλευτές.
Υπέρ της ένστασης δηλαδή «ΝΑΙ» ψήφισαν 47 Βουλευτές. 
Κατά της ένστασης δηλαδή «ΟΧΙ» ψήφισαν 170 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
(να καταχωρισθεί το πρωτόκολλο σελ. 83α)","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"133688"," Συνεπώς οι αντιρρήσεις συνταγματικότητας δεν έγιναν δεκτές.
Επανερχόμεθα στη συζήτηση του σχεδίου νόμου του Υπουργείου Οικονομικών. 
Το λόγο έχει ο εισηγητής της Νέας Δημοκρατίας κ. Σπυρίδων-Άδωνις Γεωργιάδης για δώδεκα λεπτά.
Ορίστε, κύριε Γεωργιάδη, έχετε το λόγο.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"133689"," Κυρίες και κύριοι συνάδελφοι, κύριε Πρόεδρε, αυτό το οποίο ζήσαμε κατά την έναρξη της σημερινής συνεδριάσεως, θα μου επιτρέψετε ως εισαγωγική παρατήρηση να σημειώσω ότι είναι ακριβώς δηλωτικό τού γιατί η χώρα μας έχει φτάσει στη χρεοκοπία.
Ξεκινάμε σε μια συζήτηση, που ξέρουμε ότι έχει προκαθορισμένο χρόνο δέκα ώρες. Γίνεται μια ένσταση από την πλευρά της Αξιωματικής Αντιπολιτεύσεως, κύριε Βούτση, κατά τη γνώμη μου, ορθή ένσταση ότι έπρεπε να βρούμε τρόπο να μιλήσουν περισσότεροι συνάδελφοι. Ξοδέψαμε στη συζήτηση για το πώς θα βρούμε τρόπο να μιλήσουν περισσότεροι συνάδελφοι, περίπου σαράντα λεπτά. 
Στη συνέχεια ετέθη ένα διαδικαστικό ζήτημα, το οποίο θα ελύνετο σε κάθε φυσιολογικό κοινοβούλιο και μόνο με την επίκληση της αρχής της δεδηλωμένης και ως αποτέλεσμα αυτού του διαδικαστικού ζητήματος είναι, ότι έχουμε χάσει τώρα ακριβώς τρεις ώρες και σαράντα πέντε λεπτά.
Δηλαδή, για ένα θέμα που υποτίθεται ότι όλες οι πτέρυγες της Βουλής αγωνιούσαμε για το πώς θα αξιοποιήσουμε και το τελευταίο λεπτό του διαθεσίμου χρόνου, ώστε να μιλήσουμε για την ουσία που πραγματικά υπάρχει σε αυτό το νομοσχέδιο, εμείς, η αντανάκλαση της κοινωνίας, ο καθρέφτης αυτής της χώρας, ξοδέψαμε τρεις ώρες και σαράντα πέντε λεπτά σε ανοησίες.
Αυτό κάνουμε εδώ και σαράντα χρόνια. Και επειδή κάνουμε αυτό εδώ και σαράντα χρόνια, δεν μας πιστεύει κανένας. Επειδή κάνουμε αυτό εδώ και σαράντα πέντε χρόνια, δεν μπορούμε να παράξουμε πλούτο. Επειδή κάνουμε αυτό εδώ και σαράντα πέντε χρόνια, φτάνουμε, κυρίες και κύριοι, στο να …","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133690"," Τον κατάλογο των ομιλητών θα τον ανοίξετε, κύριε Πρόεδρε;","ΖΩΗ ΚΩΝΣΤΑΝΤΟΠΟΥΛΟΥ",272
"133691"," Δεν μπορώ να μιλώ με την κ. Κωνσταντοπούλου να διακόπτει, κύριε Πρόεδρε! Κρατήστε μου το χρόνο. Με συγχωρείτε, δεν μπορώ! Δεν μπορώ να συγκεντρωθώ! Κρατήστε μου το χρόνο.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133692","  Συνεχίστε, κύριε Γεωργιάδη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"133693"," Λύστε τα θέματα με την κ. Κωνσταντοπούλου και παρακαλώ πολύ κρατήστε μου το χρόνο.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133694","  Συνεχίστε, κύριε Γεωργιάδη.","Î¤Ï�Î±Î³Î±ÎºÎ·Ï‚ Î™Ï‰Î±Î½Î½Î·Ï‚",505
"133695"," Θα συνεχίσω, κύριε Πρόεδρε, αλλά δεν θέλω άλλη διακοπή. Ειλικρινά, δεν αντέχω να ακούω άλλες τέτοιου είδους διακοπές. 
Επανέρχομαι, λοιπόν και θέλω να απευθυνθώ, για να μπούμε τώρα στην ουσία του σημερινού νομοσχεδίου, στο σεβαστό κ. Γλέζο. Το Σάββατο διάβασα μια συνέντευξη του κ. Γλέζου που μου έκανε πολύ μεγάλη εντύπωση. Ο κ. Γλέζος είπε –ακούστε, κύριοι συνάδελφοι!- ότι όποιος δανείζεται, χάνει την εθνική του κυριαρχία. Όποιος δανείζεται, στην πραγματικότητα βρίσκει αφεντικά. 
Συμφωνώ, κύριε Γλέζο, 100% με τη δήλωσή σας και επειδή συμφωνώ σας καλώ να ψηφίσετε τα μέτρα που φέρνουμε σήμερα! Ακούστε γιατί. Αν κάνετε τον κόπο να διαβάσετε τους τελευταίους πίνακες αυτού του νομοσχεδίου, θα διαπιστώσετε ότι αυτές οι παρεμβάσεις που κάνουμε σήμερα, γίνονται για έναν κατά βάση δημοσιονομικό στόχο: να αποκτήσει η χώρα μας επιτέλους, αρχικά σε πρώτη φάση, πρωτογενές ισοδύναμο αποτέλεσμα –δηλαδή, ίσα βάρκα ίσα νερά- και από τον επόμενο χρόνο να έχουμε και πρωτογενή πλεονάσματα, δηλαδή να ξοδεύουμε λιγότερα απ’ όσα εισπράττουμε. 
Ασφαλώς εκείνος ο οποίος ξοδεύει λιγότερα απ’ όσα εισπράττει δεν έχει ανάγκη δανείων. Άρα αυτός ο οποίος ξοδεύει λιγότερα απ’ όσα εισπράττει είναι αυτός που μπορεί, πράγματι, να πει –αν το θελήσει- «όχι» στους δανειστές. 
Αντιθέτως, αυτό που κάνει ο ΣΥΡΙΖΑ, υποσχόμενος προς πάσα κατεύθυνση τα πάντα, έχοντας γίνει στην πραγματικότητα ένα κακέκτυπο της δεκαετίας του ’80, πού οδηγεί; Σε πρωτογενή ελλείμματα, αγαπητοί κύριοι του ΣΥΡΙΖΑ. Όταν όμως έχεις πρωτογενή ελλείμματα, πώς θα καλύψεις αυτά τα ελλείμματα; Ένας τρόπος είναι να βρέξει λεφτά. Συνήθως, δεν βρέχει. Δεύτερος τρόπος είναι να πας να δανειστείς. Αν όμως πας να δανειστείς, τότε προσκρούεις στην αρχή που έδωσε ο κ. Γλέζος, ότι δεν πρέπει να δανείζεσαι γιατί όποιος δανείζεται βρίσκει αφεντικά. 
Άρα, λοιπόν, αν όντως πιστεύετε, αν στ' αλήθεια πιστεύετε ότι η πατρίδα μας πρέπει να μπει σε μια λογική να μη χρειάζεται διαρκώς νέα δανεικά, τότε εσείς πρέπει περισσότερο από εμάς να είστε ταγμένοι στο πρόγραμμα της δημοσιονομικής προσαρμογής. 
Έρχομαι, κυρίες και κύριοι συνάδελφοι, κυρίως για να μας ακούσουν οι πολίτες που βλέπουν τώρα τη σημερινή συνεδρίαση –και απευθύνομαι και στον καλό συνάδελφο κ. Κουΐκ- στο εξής: Ξεκίνησα την ημέρα μου σήμερα βλέποντας τα αποτελέσματα των εκλογών στην Αμερική. Εκεί συνέβη το εξής –πιστεύω- πολύ χαρακτηριστικό. Ο Πρόεδρος Ομπάμα επανεξελέγη Πρόεδρος των Ηνωμένων Πολιτειών της Αμερικής λαμβάνοντας το 49,5% των ψήφων και ο Ρόμνεϊ ητήθη με 49%. 
Προσέξτε. Με το που έγινε γνωστό το αποτέλεσμα της μισής μονάδας διαφορά, ο Ρόμνεϊ βγήκε να συγχαρεί τον Ομπάμα και είπε ότι ψυχή τε και σώματι θα υποστηρίξει τον Πρόεδρο των Ηνωμένων Πολιτειών για το καλό της Αμερικής και ο Ομπάμα ευχαρίστησε τον Ρόμνεϊ και τον συνεχάρη για την πολύ μεγάλη προσπάθεια να κερδίσει τις εκλογές. 
Την ώρα, λοιπόν, που τα παρακολουθούσα αυτά στην τηλεόραση σκεφτόμουν, αν ήμασταν εδώ, τον κ. Λαφαζάνη να μιλά για εκτροπή, για πραξικόπημα, για δικτατορία, για ό,τι άλλο έχετε στη φαντασία σας! 
(Χειροκροτήματα από την πτέρυγα της Νέας Δημοκρατίας)
 Όμως, κυρίες και κύριοι συνάδελφοι, έτσι δουλεύουν οι δημοκρατίες, με τις πλειοψηφίες και είτε σας αρέσει είτε δεν σας αρέσει, ο ελληνικός λαός δύο φορές φέτος έδωσε σε εμάς την πλειοψηφία. Τι να κάνουμε τώρα;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133696"," Το 28% είναι πλειοψηφία;","ΠΑΝΑΓΙΩΤΗΣ ΛΑΦΑΖΑΝΗΣ",279
"133697"," Δείτε τώρα το ακόμη πιο οξύμωρο που αγγίζει έως και το τραγελαφικό. Ακούστε, κύριε Παπαδημούλη. Θα σας αρέσει. Ο Κοινοβουλευτικός Εκπρόσωπος της Χρυσής Αυγής έκανε μια δριμεία τοποθέτηση και ζήτησε με πάθος εκλογές τώρα για να μιλήσει ο λαός.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133698"," Ευρωεκλογές.","ΚΩΝΣΤΑΝΤΙΝΟΣ ΤΑΣΟΥΛΑΣ",493
"133699"," Εκλογές; Θα κάνουμε γι’ αυτούς και πρόωρες ευρωεκλογές, αν θέλουν. 
Προσέξτε, λοιπόν, τώρα. Καλά, προσπερνώ το γεγονός της εξάρσεως δημοκρατικότητας της Χρυσής Αυγής –αυτό το αφήνω στην κρίση του ακροατηρίου- και πάω στην ουσία. Το 2007 είχαμε εθνικές εκλογές. Πόσο είναι η συνταγματική θητεία μιας κυβερνήσεως; Τέσσερα χρόνια. Πότε έπρεπε να ξαναέχουμε εκλογές; Το 2011. Και πότε θα ξαναείχαμε; Το 2015. 
Δηλαδή, εάν τηρούσαμε τις συνταγματικές προθεσμίες, μεταξύ του έτους 2007 και του έτους 2015 θα είχαμε δύο εθνικές εκλογές. Πάμε να μετρήσουμε τώρα: Από το 2007 μέχρι σήμερα, που είναι 2012 έχουμε κάνει τέσσερις εθνικές εκλογές.
Κυρίες και κύριοι της Χρυσής Αυγής και του ΣΥΡΙΖΑ, τέσσερις εθνικές εκλογές! Πόσο άλλο να μιλήσει ο λαός; Μα, αυτός ο λαός μόνο μιλάει σε αυτήν τη χώρα. Θα κάνουμε κάποτε καμμιά δουλειά; Θα πάρουμε και καμμιά απόφαση; Αυτό είναι που συζητούμε σήμερα.
Πάμε, κυρίες και κύριοι, στην ουσία. Τι είναι αυτό το πρόγραμμα το οποίο εισάγουμε προς ψήφιση σήμερα στο εθνικό Κοινοβούλιο. Είναι δύο πράγματα. Έχει δύο σκέλη που πρέπει να εξηγήσουμε με σαφήνεια στον ελληνικό λαό γιατί τα παίρνουμε και γιατί τα ψηφίζουμε.
Σκέλος πρώτο: Το σκέλος της δημοσιονομικής προσαρμογής. Το είπαμε και χθες στην επιτροπή. Το σκέλος της δημοσιονομικής προσαρμογής είναι λυπηρό, κανείς μας δεν το ψηφίζει με ευχαρίστηση. Αντιλαμβανόμαστε ότι για το προσωπικό μας και ιδιοτελές πολιτικό συμφέρον θα ήταν πολύ καλύτερο να μοιράζουμε λεφτά από το να κόβουμε, αλλά οφείλουμε να το κάνουμε. Για ποιο λόγο; Για να αποκτήσει η χώρα μας εκ νέου δημοσιονομική ισορροπία, για να πετύχουμε αυτό που ο κ. Γλέζος ήθελε να κάνουμε, να μην έχουμε ανάγκη δανειστών.
Αυτό κάνουμε, απλώς ο ΣΥΡΙΖΑ δεν το έχει καταλάβει ακόμα. Στην ουσία, ακολουθούμε την προτροπή του κ. Γλέζου: Δεν θέλουμε να έχουμε ανάγκη άλλων δανείων. Γι’ αυτό παίρνουμε τα δημοσιονομικά μέτρα, γιατί όλα τα προηγούμενα χρόνια τα κόμματα που κυβέρνησαν μοίραζαν λεφτά στον κόσμο για να τον έχουν ευχαριστημένο, μόνο που τα λεφτά που μοίραζαν δεν ήταν δικά μας, ήταν ξένα. Τα μοιράσαμε όλοι, γιατί ο ΣΥΡΙΖΑ και η Αριστερά υποστήριξε κάθε συνδικαλιστικό αίτημα και κάθε διεκδίκηση που υπήρξε όλα αυτά τα χρόνια στην Ελλάδα. Άρα δεν είστε αθώοι του αίματος.
Παραδείγματος χάριν, απευθύνω το ερώτημα στους Ανεξάρτητους Έλληνες, που μιλούν διαρκώς για τους τοκογλύφους δανειστές.
Κύριε Χαϊκάλη ή κύριε Κουΐκ, που είστε επιμελής και με το διαδίκτυο, παρακαλώ πολύ, μέχρι τη λήξη της σημερινής συνεδριάσεως θέλω να καταθέσετε στα Πρακτικά του Σώματος μία ερώτηση του Αρχηγού σας, του κ. Πάνου Καμμένου, μία ερώτηση του Εκπροσώπου Τύπου του κόμματός σας, του κ. Ζώη, μία ερώτηση του κ. Μαρκόπουλου, μία ερώτηση της κ. Κουντουρά όσο ήταν Βουλευτές και Υπουργοί της Νέας Δημοκρατίας, οι οποίοι εξέφραζαν ενστάσεις για το δανεισμό της χώρας. Πείτε μου μία ερώτηση που κάνατε τότε προς την κυβέρνηση του τύπου «μη δανείζεσαι άλλο, μη μοιράζεις λεφτά, γιατί αυτό θα μας πάει στους τοκογλύφους δανειστές».
Ψάχνω από την πρώτη μέρα που φτιάχτηκε αυτό το κόμμα. Δεν υπάρχει ούτε μία δήλωση κατά των τοκογλύφων δανειστών όσο αυτοί -που σήμερα λένε ότι είναι οι Ανεξάρτητοι Έλληνες, λες και οι άλλοι είμαστε οι εξαρτημένοι- έτρωγαν τα λεφτά. Όταν μοίραζαν τα λεφτά, δεν ήταν τοκογλύφοι. Τώρα που πρέπει να τα πληρώσετε, έγιναν.
Ε, δεν πάει έτσι η λογική, κυρίες και κύριοι. Όποιος δανείζεται, κάποτε πληρώνει.
Το ένα σκέλος, λοιπόν, είναι το δημοσιονομικό. Δυσάρεστο, επίπονο, μας πονάει όλους, δυστυχώς πρέπει να το λάβουμε υπ’ όψιν. Και όπως είπαμε και χθες στην επιτροπή και είναι βασικό, δεν έχει κατατεθεί καμμία άλλη πρόταση. Θέλω να πω ένα παράδειγμα από τη χθεσινή μας επιτροπή, για να το ακούσουν οι Έλληνες πολίτες που τώρα μας παρακολουθούν.
Δέκα ώρες συνεδρίαση, κυρίες και κύριοι συνάδελφοι. Πάρα πολλοί συνάδελφοι του ΣΥΡΙΖΑ πήραν το λόγο. Τους είπαμε να μας προτείνουν ένα οποιοδήποτε δημοσιονομικό μέτρο για να μπορέσουμε να κόψουμε κάποιο από αυτό το κομμάτι των περικοπών. Μας έφεραν; Τίποτα. Ως αποτέλεσμα, ακόμα και την εξαίρεση της περικοπής των ατόμων με ειδικές ανάγκες τη φορτώνουμε στις συντάξεις των 1.500 ευρώ, γιατί δεν μπόρεσε η Αξιωματική Αντιπολίτευση, οι Ανεξάρτητοι Έλληνες και όλοι οι υπόλοιποι, παρά τις μεγάλες διακηρύξεις τους, να φέρουν στην Κυβέρνηση -και τους προκαλώ να το κάνουν σήμερα- ένα λογαριασμό με πραγματικά λεφτά που μπορούμε αύριο να εισπράξουμε. Αντιθέτως, παραμύθια και ψεύδη.
(Στο σημείο αυτό την Προεδρική Έδρα καταλαμβάνει ο Δ’ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Το ένα, λοιπόν, σκέλος είναι το δημοσιονομικό.
Υπάρχει, όμως, κυρίες και κύριοι συνάδελφοι, και ένα δεύτερο σκέλος, ένα σκέλος το οποίο όλη η Αντιπολίτευση σκοπίμως το αποκρύπτει από τον ελληνικό λαό. Είναι το μεταρρυθμιστικό σκέλος, όπου μέσα εκεί υπάρχουν πράγματα όπως η κατάργηση του Κώδικα Βιβλίων και Στοιχείων, που ζητούσαν όλες οι μικρομεσαίες επιχειρήσεις εδώ και είκοσι πέντε χρόνια, στο οποίο υπάρχει η θέσπιση του Γενικού Γραμματέα Εσόδων, για να μπορούμε να πατάξουμε τη φοροδιαφυγή, για την οποία εσείς δήθεν κόπτεσθε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε,  ένα λεπτό μόνο ακόμη.
Όμως, είναι μέσα σ’ αυτό το μνημόνιο, το τρισκατάρατο, όπως λέτε.
Υπάρχουν θεσπίσεις, όπως η κατάργηση της βουλευτικής συντάξεως, για το οποίο τόσες πολλές συζητήσεις έχουν γίνει σ’ αυτήν την Αίθουσα. Υπάρχουν μέτρα, όπως η μείωση της σπατάλης σε Οργανισμούς Τοπικής Αυτοδιοικήσεως, η μείωση των αμοιβών των λεγομένων -που λέγαμε παλιά- golden boys.
Όλα αυτά η Αντιπολίτευση σκοπίμως τα αποκρύπτει από τον ελληνικό λαό για να μην ξέρει ο κόσμος ότι σήμερα η Νέα Δημοκρατία και η Κυβέρνηση του Αντώνη Σαμαρά δεν περισώζουν μόνο τη δημοσιονομική μας κυριαρχία, εκτελώντας έναν προϋπολογισμό που από συνεχή ελλείμματα θα περάσει σε πλεονάσματα, αλλά προκαλούν και ψηφίζουν τη μεγαλύτερη θεσμική μεταρρύθμιση αυτού του τόπου εδώ και σαράντα χρόνια.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133700"," Κύριε συνάδελφε, παρακαλώ ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133701"," Αυτό, κυρίες και κύριοι συνάδελφοι, το πιστώνεται η Κυβέρνησή μας και ο Πρωθυπουργός μας.
Κλείνω, κύριε Πρόεδρε, με μια απάντηση στην κυρία συνάδελφο των Ανεξαρτήτων Ελλήνων που μας έκανε μαθήματα για το αν ψηφίζουμε με ελεύθερη βούληση και συνείδηση οι Βουλευτές της Νέας Δημοκρατίας. Σας απαντούμε ότι ψηφίζουμε με ελεύθερη βούληση και συνείδηση διότι έχουμε εμπιστοσύνη στον Πρωθυπουργό μας, διότι πιστεύουμε ότι το πρόγραμμα θα πετύχει και διότι γνωρίζουμε ότι, δυστυχώς, αν η Ελλάδα έπεφτε στα χέρια σας, μαύρη μοίρα θα μας περίμενε όλους.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133702"," Το λόγο έχει ο κ. Τσακαλώτος για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133703"," Κυρίες και κύριοι συνάδελφοι, στην ιστορία της φιλοσοφίας η πρόοδος δεν γίνεται όπως συνήθως νομίζουμε. Ο Καντ, ο Χέγκελ, ο Μαρξ, ο Βιτγκενστάιν δεν ήλθαν να δώσουν διαφορετικές απαντήσεις στις ίδιες ερωτήσεις, αλλά αμφισβήτησαν ποια είναι η σημαντική ερώτηση. Η πρόοδος στη φιλοσοφία, αλλά και στην οικονομική επιστήμη, ήλθαν σε στιγμές στις οποίες κάποιοι είπαν ότι το ερώτημα που βάζετε δεν είναι το σωστό ερώτημα, ότι πρέπει να δούμε τον κόσμο αλλιώς. 
Η πλειοψηφία της πλειοψηφίας σ’ αυτήν την Αίθουσα εδώ και καιρό μας λέει ότι ένα είναι το βασικό ερώτημα, που θα βρείτε τα λεφτά. Το έβαλε αυτό το ερώτημα το 2010, το έβαλε το 2011, το έβαλε το 2012. Αυτό ήταν το ερώτημα:  Πού θα βρείτε τα λεφτά;
Για να μιλήσω και για τους συναδέλφους και τις συναδέλφισσες της μειοψηφίας της πλειοψηφίας, εάν δεν αλλάξει κάτι, αυτό το ερώτημα, αν είναι και το 2013 και το 2014 και το 2015, θα έχουμε ακριβώς τις ίδιες απαντήσεις και τα αποτελέσματα που είχαμε το 2010 και το 2011 και το 2012. Γι’ αυτό εμείς λέγαμε και λέμε ότι από την αρχή πρέπει να αλλάξουμε το ερώτημα. Το ερώτημα είναι αν υπάρχει ένα σχέδιο ανασυγκρότησης της κοινωνίας του κράτους, ανασυγκρότησης της οικονομίας, που μπορεί να μας βγάλει από την κρίση. 
Γιατί αλλάξαμε το ερώτημα; Έχουμε μάθει από την οικονομική ιστορία ότι καμμία χώρα με το χρέος που έχει η Ελλάδα ή η Ισπανία ή η Πορτογαλία ή η Ιταλία δεν βγήκε μέσα από τη δημοσιονομική αναπροσαρμογή. Όλες αυτές οι χώρες, που δεν είχαν πρόβλημα στο παρελθόν, είχαν τρεις βασικούς τρόπους να βγουν από την κρίση και από την κρίση χρέους: είτε έκαναν αναδιάρθρωση –τη λέξη που μας απαγορεύατε να λέμε πριν από λίγα χρόνια, διότι ήταν σχεδόν αντιπατριωτική λέξη η αναδιάρθρωση- είτε μέσα από τον πληθωρισμό είτε μέσα από την ανάπτυξη. 
Μάθαμε από την οικονομική ιστορία ότι δεν είναι προϋπόθεση για να σωθεί μία κοινωνία να την καταστρέψεις πρώτα με δημοσιονομικές περικοπές και περικοπές στους πιο φτωχούς. 
Μάθαμε ότι χρειάζεται μία τελείως διαφορετική πολιτική και να μπορείς να διαπραγματευθείς και είτε μπορείς να διαπραγματευθείς -και πρέπει να το αρχίσουμε τώρα- είτε δεν μπορείς και δεν θα μπορέσουμε, αγαπητοί και αγαπητές συναδέλφισσες της ΔΗΜΑΡ και ενός μέρους του ΠΑΣΟΚ, ποτέ. Αν μπορούμε να διαπραγματευθούμε, τώρα έπρεπε να το κάνουμε. 
Θα μιλήσουμε αύριο για τον προϋπολογισμό. Θα εξηγήσουμε τους μαγικούς αριθμούς αυτού του προϋπολογισμού, που προκύπτουν από το μεσοπρόθεσμο. 
Θα μιλήσουμε για φανταστικούς πολλαπλασιαστές που έχει αυτός ο προϋπολογισμός. Θα μιλήσουμε για μαγικές ελαστικότητες ανάμεσα στην ανάπτυξη και την ανεργία ή την ανάπτυξη και την απασχόληση. Θα μιλήσουμε για το 3,5% της ανάπτυξης που αυτά τα μέτρα θα φέρουν και για το 4,5% των πλεονασμάτων. 
Όμως, επιτρέψτε μου να μιλήσω σήμερα για τα μέτρα και από την πλευρά της πολιτικής προσφοράς, στο οποίο υποτίθεται ότι αναφέρεται το αναπτυξιακό κομμάτι αυτού του μεσοπρόθεσμου προγράμματος. Είναι το κομμάτι αυτό που θα μας φέρει την ανάπτυξη. Έχει τις μεταρρυθμίσεις που έπρεπε να κάνουμε, είτε είχαμε μνημόνιο είτε δεν είχαμε. 
Θα ήθελα να πω, πρώτον, ότι είναι μία πολιτική που δεν είναι ουδέτερη. Είναι ακραία νεοφιλελεύθερη με την έννοια ότι θα μπορούσες, όπως μας είπε ο κ. Ανδρουλάκης στη δική μας την επιτροπή το Σαββατοκύριακο, να είσαι λίγο νεοφιλελεύθερος ή να είσαι λίγο φιλελεύθερος και να θέλεις κάποιες πολιτικές σαν αυτές που υπάρχουν στο μεσοπρόθεσμο, αλλά να μην τις θέλεις τώρα. 
Να κατανοήσω ότι οι απολύσεις δημοσίων υπαλλήλων, η ευελιξία στην αγορά εργασίας, δεν βοηθούν σ’ αυτήν την κρίση. Όμως, αυτή η γραμμή που έχει αυτό το νομοσχέδιο είναι νεοφιλελεύθερη και μακροπρόθεσμα και μεσοπρόθεσμα αλλά λέει ότι και τώρα σ’ αυτήν την κρίση πρέπει να αρχίσουμε μ’ αυτές τις πολιτικές.
Ποιες είναι αυτές οι πολιτικές; Είναι η αποδιοργάνωση των εργασιακών σχέσεων, η μείωση του κόστους απολύσεων, η κατάργηση του κατώτατου μισθού, το σπρώξιμο των επιχειρήσεων, ώστε να μην είναι καν μέρος εργοδοσιακών οργανώσεων, για να μην υπάρχει καθόλου η συλλογική διαπραγμάτευση.
Αλήθεια, κύριε Στουρνάρα, από ποια οικονομική θεωρία, από ποια στάση διαπραγματευόσασταν με τον κ. Τόμσεν;","ΕΥΚΛΕΙΔΗΣ ΤΣΑΚΑΛΩΤΟΣ",510
"133704"," Εσείς;","ΑΙΚΑΤΕΡΙΝΗ ΣΙΔΗΡΟΠΟΥΛΟΥ-ΠΑΠΑΚΩΣΤΑ",408
"133705"," Ποιες ήταν οι εμπειρικές μελέτες που καταθέσατε στον κ. Τόμσεν που έλεγαν ότι αν μειώσουμε το κόστος των απολύσεων, θα αυξηθεί η απασχόληση και θα μειωθεί η ανεργία; Δεν τις ξέρετε όλες αυτές τις μελέτες που έχουμε συζητήσει που λένε ότι αν κάνεις τις απολύσεις πιο εύκολες, οι επιχειρήσεις παίρνουν στην άνοδο του κύκλου περισσότερους εργαζόμενους, αλλά απολύουν και περισσότερους, όταν είμαστε στην καθοδική πορεία; Δεν ξέρετε ότι απ’ όλες τις οικονομετρικές μελέτες για τη σχέση ανάμεσα στην αγορά εργασίας και την ανεργία, καμμία δεν δείχνει ότι αυτές οι αλλαγές θα αλλάξουν προς το καλύτερο το πράγμα;
Δεν ξέρετε, επίσης, γιατί στο 19ο αιώνα οι ίδιες οι επιχειρήσεις σταμάτησαν την πληρωμή με το κομμάτι; Διότι ήξεραν ότι ήταν κακό ακόμα και γι’ αυτόν τον καπιταλισμό! Ήξεραν ότι όταν έχεις εργαζόμενους που πολεμούν για μία στοιχειώδη ύπαρξη, όταν τσακώνονται μεταξύ τους για το ποιος θα έχει δουλειά, αυτό δεν είναι καλό ούτε καν για την επιχείρηση, γιατί η επιχείρηση θέλει και συνεργασία, θέλει και εμπιστοσύνη, θέλει –για όλες τις οικονομίες, είτε μέσα σ’ αυτά που οραματίζεται το ΚΚΕ, είτε εμείς, είτε όμως και οι οικονομίες της αγοράς- ένα κοινό πλαίσιο, θέλει κάποιες συλλογικές αποφάσεις, θέλει κάποιους περιορισμούς που επιτρέπουν την ανάδειξη και της εμπιστοσύνης και της συνεργασίας. 
Αυτά καταρρέουν μ’ αυτό το νομοσχέδιο. Αυτό το νομοσχέδιο είναι τόσο ακραίο που λέει ότι δεν χρειαζόμαστε καμμία πολιτική συλλογική απόφαση που να περιορίζει τον ανταγωνισμό. Δεν υπάρχει κανένα σημείο, όσον αφορά το κοινό που έχουμε μεταξύ μας ως κοινωνία, να παρέμβουμε για να υπάρχουν κάποιες αξίες για το τι μπορεί να κάνει η επιχείρηση ή πότε μπορεί να το κάνει.
Ας επιστρέψουμε τώρα στην αγορά προϊόντων, όπου υποτίθεται ότι η φιλελευθεροποίηση θα μας βοηθήσει. Ανατρέξτε στο πόρισμα του Τσετσίνι στη δεκαετία του 1980 που υποτίθεται ότι έστρωσε το δρόμο για την ενιαία αγορά το 1986 και μας έλεγε ότι μόλις απελευθερώσουμε όλες τις αγορές προϊόντων, όταν ελευθεροποιήσουμε τα κλειστά επαγγέλματα –που δεν είναι κλειστά, είναι ρυθμισμένα, όπως ξέρουμε- τότε θα έχει η Ευρώπη μία άνοδο στους ρυθμούς ανάπτυξης, εφάπαξ θα αυξηθεί το ΑΕΠ και θα είναι μία δυναμική επίδραση με υψηλότερους ρυθμούς ανάπτυξης. 
Το είδατε αυτό πουθενά; Διαψεύστηκε το πόρισμα Τσετσίνι; Το έχετε μελετήσει; 
Απλώς μελετήσατε μόνο την έρευνα του ΙΟΒΕ για τα κλειστά επαγγέλματα, που ο κ. Βορίδης πριν από ενάμιση χρόνο στη Βουλή τα είχε αμφισβητήσει και είχε πει ότι από πουθενά δεν προκύπτει ότι αυτή η φιλελευθεροποίηση θα αυξήσει το ρυθμό ανάπτυξης αυτής της χώρας. 
Ας πάμε και στη Δημόσια Διοίκηση και τις απολύσεις. Εμείς στο ΣΥΡΙΖΑ έχουμε οργανώσει ένα διαγωνισμό, όπου θα δώσουμε ένα βραβείο μέχρι τις 25 Δεκεμβρίου για όποιο μέλος της πλειοψηφίας βρει τον καλύτερο ευφημισμό για τις απολύσεις. Διότι υπάρχουν διάφορες λέξεις εδώ μέσα που είναι για τις απολύσεις και τις λέτε με οργουελικό τρόπο. Λέτε για παράδειγμα ότι δεν είναι απόλυση, ότι είναι μετακίνηση, ότι είναι απομάκρυνση, ότι είναι μεταφορά. 
Σε αυτήν την κρίση, τώρα, αυτήν τη στιγμή, το να απολύσεις δημοσίους υπαλλήλους πώς βοηθάει τον ιδιωτικό τομέα; Πώς βοηθάει όταν θα έχουμε λιγότερη ζήτηση -ασχέτως τι θέλετε να κάνετε μεσοπρόθεσμα και μακροπρόθεσμα- να απολύσετε τώρα εργαζόμενους και εργαζόμενες δημοσίους υπαλλήλους; Θα βοηθήσει τον ιδιωτικό τομέα; 
Αν είσαι ένας ιδιωτικός υπάλληλος λογιστής και τώρα έχεις έναν απολυμένο δημόσιο υπάλληλο λογιστή, θα σε βοηθήσει αυτό ή θα μειωθεί ακόμα περισσότερο ο μισθός και η ανταμοιβή του λογιστή; Γιατί θα βοηθήσει κάποιους απ’ αυτούς είτε στη ζήτηση είτε στον ανταγωνισμό, για να έχουμε σοβαρά επαγγέλματα; 
Στην αρχή, με το πρώτο μνημόνιο, αυτοί που το υποστηρίξατε, τα βάλατε με τους δημόσιους υπαλλήλους και είπατε ότι οι δημόσιοι υπάλληλοι δεν μπορεί να έχουν τις ανταμοιβές που έχουν όταν οι ιδιωτικοί υπάλληλοι δεν έχουν τη μονιμότητα. Και είπατε ότι εκεί θα τελειώσει, ότι δεν θα υπάρξουν άλλα μέτρα και ότι ήσασταν μόνο εναντίον των δημοσίων υπαλλήλων και ότι ο ιδιωτικός τομέας έχει το δυναμισμό του και γρήγορα θα είμαστε και πάλι στις αγορές και με ανάπτυξη το 2012 και το 2013. 
Μετά ήρθατε και είπατε κάτι άλλο για τους ιδιωτικούς υπαλλήλους: «Μα οι κακόμοιροι οι άνεργοι. Δεν τους σκέφτεστε αυτούς; Πώς μπορούν οι ιδιωτικοί υπάλληλοι, οι εργαζόμενοι και οι εργαζόμενες του ιδιωτικού τομέα να έχουν υψηλούς μισθούς όταν υπάρχουν και άνεργοι;» 
Τώρα έρχεστε, επιτέλους, για να έχετε την ισότητα των απόψεών σας και λέτε ότι είστε ενάντια όλου του κόσμου της εργασίας. Δεν κάνετε διακρίσεις, είτε είναι ιδιωτικοί υπάλληλοι είτε είναι δημόσιοι υπάλληλοι είτε είναι άνεργοι είστε ενάντιά τους. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Λέμε το εξής, ότι όλη η στρατηγική σας από την πρώτη στιγμή ήταν ο κατακερματισμός του κόσμου της εργασίας, να βάλετε εργαζόμενους και εργαζόμενες να πολεμούν μεταξύ τους, μετανάστες με Έλληνες εργαζόμενους και εργαζόμενες, δημόσιους με ιδιωτικούς, αγροτικό τομέα με βιομηχανικό τομέα. 
Η λύση που ήξερε κάποτε η σοσιαλδημοκρατία είναι ότι η απάντηση είναι όταν ισχύει η οικουμενική τάξη να είναι η εργατική τάξη. Όχι όπως μας λένε οι νεοφιλελεύθεροι -και που είναι σ’ αυτά τα μέτρα- ότι η οικουμενική τάξη είναι το κεφάλαιο και πρέπει να του κάνουμε όλα τα θελήματα και πρέπει να του μειώσουμε τους φόρους και πρέπει να μπορούν να απολύουν εργαζόμενους και εργαζόμενες όποτε θέλουν, και ότι μπορούν να έχουν ό,τι εργασιακές σχέσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Εμείς της Αριστεράς λέμε ότι η λύση αυτής της κρίσης, όπως και μίας προηγούμενης κρίσης, του ’30, θα έρθει όταν ξεπεράσουμε τον κατακερματισμό του κόσμου της εργασίας, όταν υπάρχει ενότητα της Αριστεράς, που αυτή η ενότητα της Αριστεράς βασίζεται και είναι κοινωνικά γειωμένη, γειωμένη στην ενότητα της εργατικής τάξης και του κόσμου της εργασίας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Και σ’ αυτήν την ενότητα και σ’ αυτήν τη μάχη εναντίον του κατακερματισμού, εναντίον της ζούγκλας της αγοράς, εναντίον της ζούγκλας όλων, εναντίον όλων, θα παλέψουμε και είμαστε σίγουροι ότι θα υπάρχει λύση σ’ αυτήν την κατεύθυνση. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΚΛΕΙΔΗΣ ΤΣΑΚΑΛΩΤΟΣ",510
"133706"," Ο κ. Ιωάννης Μανιάτης έχει το λόγο για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133707","  Κύριε Πρόεδρε, παρακαλώ, θα ήθελα το λόγο για ένα λεπτό.","ΝΙΚΟΛΑΟΣ ΔΕΝΔΙΑΣ",122
"133708"," Η απόφαση του Προεδρείου κύριε Υπουργέ, είναι να μην έχετε το λόγο παρά μόνο αν υπάρξει σοβαρός λόγος και δεν άκουσα από τον κ. Τσακαλώτο τίποτα που να αφορά το Υπουργείο σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133709"," Κύριε Πρόεδρε, δεν αφορά την τοποθέτηση του κ. Τσακαλώτου, αλλά ένα θέμα επί του οποίου ακριβώς δεν τοποθετήθηκε ο κ. Τσακαλώτος. Γι’ αυτό, θα ήθελα το λόγο για ένα λεπτό. Αφορά τους υπαλλήλους και θα παρακαλούσα να μου δώσετε το λόγο.","ΝΙΚΟΛΑΟΣ ΔΕΝΔΙΑΣ",122
"133710"," Κύριε Υπουργέ, επειδή υπάρχουν πολλοί Υπουργοί, η απόφαση του Προεδρείου είναι ότι δεν μπορούν να μιλούν όλοι οι Υπουργοί χωρίς κάποιο συγκεκριμένο λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133711"," Κύριε Πρόεδρε, με συγχωρείτε. Ζητώ το λόγο για ένα λεπτό επί ενός σημαντικοτάτου θέματος. Έτσι κι αλλιώς, δεν θα μετάσχω στη συζήτηση.","ΝΙΚΟΛΑΟΣ ΔΕΝΔΙΑΣ",122
"133712"," Η διαδικασία που επέλεξε η Κυβέρνηση, κύριε Υπουργέ, επί αυτού του νομοσχεδίου είναι η διαδικασία του κατεπείγοντος. Αυτό σημαίνει ότι έχουμε δέκα ώρες στη διάθεσή μας από την αρχή της διαδικασίας. 
Εάν, λοιπόν, όλοι οι Υπουργοί ζητήσουν να μιλήσουν, δεν θα μείνει χρόνος στους Βουλευτές για να μιλήσουν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133713"," Εσείς το επιλέξατε!","ΖΩΗ ΚΩΝΣΤΑΝΤΟΠΟΥΛΟΥ",272
"133714"," Κύριε Πρόεδρε, έχετε δώσει το λόγο στον κ. Μανιάτη.","ΕΥΑΓΓΕΛΟΣ ΒΕΝΙΖΕΛΟΣ",58
"133715"," Κύριε Πρόεδρε, μπορούμε να τελειώσουμε το διάλογο μεταξύ «υμών» και «υμών»; Έχει ανέβει ο ομιλητής στο Βήμα.","ΙΩΑΝΝΗΣ ΜΑΝΙΑΤΗΣ",297
"133716"," Κύριε Μανιάτη, ο διάλογος δεν είναι μεταξύ ημών. Κύριοι συνάδελφοι, έχετε και εσείς άποψη. Τι λέει το Σώμα; Θέλει το Σώμα να δώσουμε το λόγο στον κύριο Υπουργό; 
(Θόρυβος στην Αίθουσα)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133717"," Κύριε Πρόεδρε, όταν υπάρχει ομιλητής στο Βήμα είναι δυνατόν να υπάρχει τέτοιος διάλογος;","ΙΩΑΝΝΗΣ ΜΑΝΙΑΤΗΣ",297
"133718"," Ωραία, ας ολοκληρώσει ο κ. Μανιάτης. 
Πάντως, κύριε Μανιάτη, δεν είναι καπρίτσιο του Προεδρείου αυτό το οποίο είπα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133719"," Κύριε Πρόεδρε, λέω ότι όταν ανέβει ο ομιλητής στο Βήμα, είναι η πρώτη φορά που στέκεται ο ομιλητής και αναμένει να ολοκληρωθεί ο διάλογος…","ΙΩΑΝΝΗΣ ΜΑΝΙΑΤΗΣ",297
"133720"," Ο κύριος Υπουργός διέκοψε. Θα μπορούσατε να στηρίξετε μια συλλογική απόφαση του Προεδρείου στην οποία συμμετείχατε και εσείς. 
Πάντως, κύριε Μανιάτη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133721"," Ευχαριστώ, κύριε Πρόεδρε, που μου δίνετε το λόγο. 
Κυρίες και κύριοι συνάδελφοι, άκουσα μόλις πριν το συνάδελφο κ. Τσακαλώτο να περιγράφει μία ενδιαφέρουσα διεθνή πραγματικότητα. Προφανώς στην Ελλάδα πλην του ΣΥΡΙΖΑ δεν υπάρχει πουθενά αλλού σε κανένα άλλο κόμμα η σοσιαλιστική ή εργατική αλληλεγγύη. 
Προφανώς, επίσης, επειδή την ίδια πολιτική που υποχρεωτικά ακολουθεί η χώρα μας ακολουθεί και η Πορτογαλία, και στην Πορτογαλία δεν υπάρχει καμμία απολύτως σοσιαλιστική ή εργατική ευαισθησία. 
Επίσης, προφανώς και στην Ιρλανδία που ακολουθεί τις ίδιες πολιτικές, δεν υπάρχει καμμία εργατική ή σοσιαλιστική ευαισθησία και αλληλεγγύη. 
Προφανώς, επίσης, στην Κύπρο και στην Ισπανία, που διαπραγματεύονται ακριβώς τους ίδιους όρους, δεν υπάρχει ευαισθησία και εργατική αλληλεγγύη.
Θα ήθελα πάρα πολύ να μην ξυπνήσουμε ποτέ από αυτό το όνειρο. Λυπάμαι, όμως, να πω πως είμαστε υποχρεωμένοι να παραδεχτούμε όλοι όσοι θέλουμε να κοιτάμε κατάματα την πραγματικότητα ότι ζούμε κάτι που μοιάζει με εφιάλτη, ζούμε αυτό που η ανθρωπότητα το έζησε και στη δεκαετία του ’30. Επομένως θα πρέπει να αποφασίσουμε να αντιμετωπίσουμε με εντιμότητα και ειλικρίνεια τα λάθη της γενιάς των σαραντάρηδων, των πενηντάρηδων και των εξηντάρηδων που πέρασαν καλά και άνετα, όχι επειδή παρήγαγαν περισσότερο εθνικού πλούτο, αλλά επειδή δανείστηκαν από τα παιδιά τους και θα τα καλέσουν τώρα να πληρώσουν τα επόμενα χρόνια αυτά που αυτοί ως μη όφειλαν απήλαυσαν. Θεωρώ, λοιπόν, ότι έχουμε χρέος να είμαστε έντιμοι κυρίως απέναντι στον εαυτό μας και τη συνείδησή μας. 
Αναρωτιέμαι επίσης το εξής: Αφού υπάρχουν τόσο εύκολες λύσεις, τόσο απλές, όμορφες, γοητευτικές και λύσεις που δεν προκαλούν κανένα κοινωνικό πόνο, γιατί για παράδειγμα η αντικειμενικά αριστερή κυβέρνηση της Κύπρου, η κυβέρνηση του Προέδρου Χριστόφια δεν έχει βρει αυτές τις προτάσεις, προκειμένου να λύσει το ίδιο πρόβλημα που έχει η Κύπρος, όπως και η Ελλάδα; 
Επειδή, λοιπόν, θέλω να είμαι σε αυτό το Βήμα και σ’ αυτήν την κρίσιμη στιγμή απολύτως υπεύθυνος πρώτα με τον εαυτό μου και μετά με τους πολίτες που μας παρακολουθούν, οφείλω να πω, κυρίες και κύριοι συνάδελφοι, ότι δυστυχώς είμαστε υποχρεωμένοι μέσα σε λίγες ώρες να πάρουμε αποφάσεις σκληρές, δύσκολες και σε μεγάλο βαθμό άδικες, αλλά αποφάσεις που θα προσδιορίσουν το μέλλον της Ελλάδας για τα επόμενα είκοσι και τριάντα χρόνια. 
Για μας, για το ΠΑΣΟΚ, δεν υπάρχει δεύτερη σκέψη. Αγωνιζόμαστε πάντα για μα σύγχρονη, ανοιχτή και δημοκρατική χώρα και για μια ανταγωνιστική οικονομία. Αυτήν την κρίσιμη ώρα θα εκτελέσουμε στο ακέραιο το πατριωτικό μας καθήκον. Δεν δραπετεύουμε από τις ευθύνες μας, δεν παζαρεύουμε τις αποφάσεις μας. Στεκόμαστε στην πρώτη γραμμή της μάχης κρατώντας ζωντανή την ελπίδα για ένα καλύτερο μέλλον. Κάποιοι στο παρελθόν σε ανάλογες κρίσιμες στιγμές δεν ανέλαβαν τις ευθύνες τους. Αλήθεια, δεν θα ήταν πολύ διαφορετικά τα πράγματα στην πατρίδα μας τώρα, εάν τότε κάποιοι άλλοι αναλάμβαναν επίσης τις ευθύνες τους; Όμως, κάλλιο αργά παρά ποτέ. 
Σήμερα φαίνεται πως όλοι έχουμε μάθει από τα λάθη μας και αντιλαμβανόμαστε τις αστοχίες και τα λάθη του πρόσφατου παρελθόντος. Διανύσαμε ήδη το μεγαλύτερο μέρος μιας οδυνηρής και επίπονης διαδρομής για να βγούμε από την κρίση. Χρειαζόμαστε νέα θεμέλια για την πραγματική ανασυγκρότηση της χώρας και την αλλαγή του σημερινού στρεβλού και αντιπαραγωγικού μοντέλου ανάπτυξης. Είναι έγκλημα να παραιτηθούμε, αφήνοντας τον ελληνικό λαό στην τύχη του. Είναι τυχοδιωκτισμός το παιχνίδι με τη φωτιά. Μπορεί να είναι γλυκό το άκουσμα των «Σειρήνων» του δημαγωγικού λαϊκισμού, αλλά οι υποσχέσεις μελλοντικών παραδείσων αποτελούν το διαβατήριο της εισόδου στη χειρότερη κόλαση: στην κόλαση της χρεοκοπίας.
Βρεθήκαμε πολλές φορές μπροστά σε ωμούς εκβιασμούς εκ μέρους της Τρόικας σε πολλά θέματα. Δεν πρέπει, όμως, να εγκαταλείψουμε στη μέση την προσπάθεια. Δεν θα το κάνουμε και δεν θα αφήσουμε τη χώρα στη μοίρα της. Γιατί ο πατριωτισμός έχει πολύ συγκεκριμένο περιεχόμενο. Ο πατριωτισμός συνεπάγεται ευθύνη πολιτική και προσωπική. Δεν θα δώσουμε τη δυνατότητα στο λόμπι της δραχμής να καταντήσει το έθνος μας παρία στην ευρύτερη περιοχή. Θα είμαστε μπροστά και μόνο μπροστά στο καθήκον, στον καθορισμό των στόχων, στη μάχη για τη διεκδίκηση και την εκπλήρωση όλων όσων θέλουμε.
Αγαπητοί συνάδελφοι, η ψήφιση των μέτρων δεν αποτελεί αυτοσκοπό. Είναι ένα υποχρεωτικό, αναγκαίο, επώδυνο μέσο. Είναι ένα εργαλείο για να υπάρξει ρευστότητα στην αγορά και για να σταθεί στα πόδια της η εθνική οικονομία, προκειμένου να δημιουργήσουμε νέες θέσεις εργασίας και να μπούμε επιτέλους σε θετικούς ρυθμούς ανάπτυξης. Γιατί μόνο έτσι δεν θα υπάρξουν άλλα μέτρα στο μέλλον. Γιατί η χώρα και η κοινωνία δεν αντέχουν άλλα τέτοια μέτρα. Τελεία και παύλα. Η Ελλάδα ό, τι είχε να κάνει, το κάνει και το ολοκληρώνει σήμερα. Από αύριο είναι η ώρα της Ευρώπης, η οποία οφείλει να ξεφύγει από το αδιέξοδο των εθνικών στρατηγικών που η ευρωπαϊκή δεξιά, η οποία επικρατεί ως πολιτικό σύστημα στα περισσότερα κράτη, την έχει ρίξει την τελευταία δεκαετία, που την απειλεί με διάλυση στο όνομα μιας ακατανόητης προτεσταντικής ηθικής, που δεν έχει ιστορικό προηγούμενο.
Η Ευρωπαϊκή Ένωση, κυρίες και κύριοι συνάδελφοι, έχει νόημα, έχει ρόλο, έχει λόγο ύπαρξης ως υπερεθνική οντότητα αλληλεγγύης, ανεκτικότητας και κοινής προσπάθειας. Δεν έχει λόγο ως ένα αυτιστικό όχημα για την επικράτηση της μιας ή της άλλης εθνικής επιδίωξης. Η ευρωπαϊκή ατζέντα δεν μπορεί παρά να έχει διακυβεύματα, όπως η τραπεζική ένωση, η δημοσιονομική και εν τέλει, η πολιτική ενοποίηση. Οι εταίροι πρέπει να συνειδητοποιήσουν ότι στην Ένωση το συμφέρον μας είναι κοινό. Είναι η αλληλεγγύη των κρατών και των κοινωνιών. Και αυτή η αλληλεγγύη δεν εξυπηρετείται από εμπρηστικές δηλώσεις, που θέτουν υπό αμφισβήτηση τη θέση της χώρας μας στην Ένωση και στη ζώνη του Ευρώ.
Δεν κρύβουμε ότι πιστεύουμε πως η διαπραγμάτευση με τους εταίρους έπρεπε να γίνει με διαφορετικό τρόπο. Το είπαμε από την αρχή. Όμως, επιλέξαμε ως ΠΑΣΟΚ, από τη στιγμή που η Κυβέρνηση είχε άλλες επιλογές, να στηρίξουμε και να ισχυροποιήσουμε με συνεχείς διπλωματικές πρωτοβουλίες τη θέση της χώρας μας. Μπορούμε, όμως, να έχουμε θέση στην Ευρώπη, αν ακολουθήσουμε αυτούς που μας προτείνουν ως εναλλακτική λύση είτε να γίνουμε η Αλβανία του Χότζα είτε η Βενεζουέλα του Τσάβες; Γιατί η καταγγελία του μνημονίου αδιαμφισβήτητα οδηγεί εκεί. Όπως επίσης, δεν θα έχουμε θέση στην Ευρώπη, αν ακολουθήσουμε αυτούς που προτάσσουν τη βία, τον αυταρχισμό, το ρατσισμό, ως μεθόδους επίλυσης των κοινωνικών προβλημάτων. Υπάρχουν σοβαροί προβληματισμοί από την αδυναμία της Ευρώπης να δώσει λύσεις σε πραγματικά θέματα, που είναι αποτέλεσμα της –δυστυχώς- επικράτησης αποκλειστικά νεοφιλελεύθερων οικονομικών πολιτικών στα περισσότερα κράτη-μέλη.
Ως ΠΑΣΟΚ θα δώσουμε τη μάχη με τις προοδευτικές και δημοκρατικές δυνάμεις για την αλλαγή των ευρωπαϊκών πολιτικών συσχετισμών. Θα συνεχίσουμε να δίνουμε τη μάχη και στο εσωτερικό της χώρας για τη διαμόρφωση πολιτικών οικονομικής ανασυγκρότησης και κοινωνικής ανασύνταξης.
Η εκταμίευση του συνόλου της δόσης των 31,5 δισεκατομμυρίων ευρώ και η εκταμίευση και των υπολοίπων δόσεων μέχρι το τέλος του 2012 είναι μόνο μία προϋπόθεση. Η δεύτερη προϋπόθεση είναι να ισχύσουν όλα αυτά που οφείλει η Κυβέρνηση να διεκδικήσει και η ελληνική πολιτεία να παλέψει σε κάθε επίπεδο, που είναι η επιμήκυνση του χρόνου δημοσιονομικής προσαρμογής, που είναι τα οικονομικά και κοινωνικά αντίβαρα, που είναι ουσιαστικά η επανεξέταση του τρόπου ρύθμισης του χρέους της χώρας.
Η ανακεφαλαιοποίηση των τραπεζών δεν μπορεί να είναι λευκή επιταγή και δεν θα επιτρέψουμε να είναι λευκή επιταγή απέναντι στους τραπεζίτες. Δεν θα πάρουν χρήματα του ελληνικού λαού οι τράπεζες προς όφελος των ιδιοκτητών τους. Τα χρήματα πρέπει να φτάσουν στις επιχειρήσεις και τους πολίτες που ασφυκτιούν. Πρέπει να αντιμετωπιστεί αποφασιστικά το θέμα της ανακούφισης των υπερχρεωμένων νοικοκυριών και επιχειρήσεων. Ουδείς ενδιαφέρεται και κατανοεί τη διάσωση της χώρας, όταν την ίδια στιγμή κινδυνεύει να χάσει το σπίτι του. Και αυτό πρέπει να είναι σαφές προς κάθε κατεύθυνση.
Εμείς έχουμε ήδη αναλάβει πρωτοβουλίες και θα συνεχίσουμε ως Κοινοβουλευτική Ομάδα να αναλαμβάνουμε κι άλλες. Είναι η ώρα της πολιτικής να πάρει αποφάσεις, να ξεπεράσει τις αδυναμίες και την αδράνεια. Είναι η ώρα της πολιτικής να κερδίσει έστω ένα μέρος από το παγκόσμιο στοίχημα, που είναι κάποιες νίκες της πολιτικής έναντι των αγορών.
Βασική μας θέση είναι η μεγάλη φυγή προς τα εμπρός. Πρέπει να την τολμήσουμε αυτήν τη φυγή προς τα εμπρός. Πρέπει να υπερβούμε τις ανεύθυνες και λαϊκίστικες επιλογές. Εμείς θέλουμε μία ομαλή έξοδο από τα μνημόνια, μέσα από την ανάπτυξη και την ανόρθωση της εθνικής οικονομίας. 
Για να γίνει αυτό χρειάζεται μία νέα κοινωνική συμφωνία. Απαιτείται η δέσμευση των υγιών κοινωνικών και παραγωγικών δυνάμεων της χώρας, απαιτείται ουσιαστικά η πολιτική δέσμευση αυτών που παράγουν εθνικό πλούτο και όχι αυτών που καταναλώνουν μόνο εθνικό πλούτο. Απαιτείται μία νέα κοινωνική συμμαχία, για να συμβάλουμε όλοι στην επανεκκίνηση της εθνικής οικονομίας, να προχωρήσουμε μαζί με τόλμη και χωρίς συμβιβασμούς στις διαρθρωτικές αλλαγές που θα αντιμετωπίσουν αποτελεσματικά την καθυστέρηση, την σπατάλη, τον κρατισμό, τα κατεστημένα που κρατούν αιχμάλωτη τη χώρα. 
Δεν υπάρχει εναλλακτικό σχέδιο. Είμαστε υποχρεωμένοι να πετύχουμε. Βασική επιδίωξη πρέπει να είναι η συνεργασία όλων των πολιτικών δυνάμεων του τόπου. Αλλά για να είμαστε ειλικρινείς, δεν μπορούμε να φαντασιωνόμαστε κόσμους που δεν υπάρχουν. 
Θα ήταν πανευτυχής οποιοσδήποτε πολιτικός αν με κάποιον τρόπο κάποιος του έδινε χρήματα για να τα δαπανήσει σε δημόσιες δαπάνες. Όμως, κανείς δεν λέει πού θα βρεθούν αυτά τα χρήματα για τις δημόσιες δαπάνες, εννοείται υπό την αίρεση ότι είσαι στο ευρώ. Γιατί αν είσαι στη δραχμή, τότε είναι επαρκές να βάλεις το Εθνικό Νομισματοκοπείο να δουλεύει εικοσιτέσσερις ώρες το εικοσιτετράωρο και να σου παράγει δραχμές, κρύβοντας ότι την ίδια στιγμή το βιοτικό επίπεδο, κυρίως του φτωχού και αδύναμου που δεν μπόρεσε να βγάλει τα λεφτά του έξω, θα έχει πέσει κατά τουλάχιστον 80%.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όμως, δεν μπορούμε να εμφανιζόμαστε ως υπεύθυνοι στα εύκολα και να δραπετεύουμε στα δύσκολα. Η κοινή πορεία απαιτεί ειλικρίνεια, κανόνες και συνευθύνη και βεβαίως ο σκληρά υπερφορολογούμενος πολίτης απαιτεί δύο βασικές, στοιχειώδεις προδιαγραφές: Δημόσια ασφάλεια και αξιοπρεπές επίπεδο περίθαλψης.
Σε συνθήκες κρίσης οτιδήποτε νομιμοποιεί την προσβολή των δημοκρατικών θεσμών και οδηγεί στην καταπάτηση ατομικών δικαιωμάτων πυροδοτεί ένα φαύλο κύκλο στην αρχή υποδόριας και στη συνέχεια ξεδιάντροπης τρομοκρατίας. Η τρομοκρατία σε όλα της τα χρώματα δεν μπορεί να συνιστά απειλή για τη δημοκρατία, τον πολιτισμό, την επιβίωση της χώρας κι έχουμε χρέος όλοι να αποτρέψουμε ένα τέτοιο πιθανό ενδεχόμενο.
Ασφαλώς το πολιτικό σύστημα νοσεί και νοσεί βαθύτατα, το φάρμακο, όμως, δεν είναι ούτε «η Νύκτα των Κρυστάλλων» ούτε η έφοδος κατάληψης των Χειμερινών Ανακτόρων.","ΙΩΑΝΝΗΣ ΜΑΝΙΑΤΗΣ",297
"133722"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133723"," Τελειώνω σε ένα λεπτό, κύριε Πρόεδρε.
Εδώ πρέπει να ορθώσουμε τις αρχές και τις αξίες μας. 
Ο εφιάλτης δεν ξορκίζεται με ξόρκια. Πρέπει να βάλουμε μπροστά όλες τις θετικές δυνάμεις. Πριν δέκα χρόνια οι έρευνες πετρελαίου ήταν ταμπού. Μέσα σε δύο χρόνια είναι πραγματικότητα. Αυτό λέει πολλά.
Οι δυνατότητες υπάρχουν. Ο εθνικός πλούτος υπάρχει. Οι ευκαιρίες υπάρχουν. Οι άνθρωποι υπάρχουν. Απαιτείται όμως και σχέδιο, βούληση και αποτέλεσμα. Ε, λοιπόν, δεν πρέπει να τα τινάξουμε όλα στον αέρα.
Κυρίες και κύριοι συνάδελφοι, κλείνοντας θέλω να τονίσω ότι η στάση της Κοινοβουλευτικής Ομάδας του ΠΑΣΟΚ στην ψηφοφορία της Ολομέλειας θα είναι στάση εθνικής ευθύνης. Ματαιοπονούν όσοι ψάχνουν άλλοθι ή επιδιώκουν να δημιουργούν παραπολιτικές γραφικότητες. 
Αυτή τη στιγμή, αυτόν τον καιρό το ΠΑΣΟΚ ζει στην περίοδο της σκοτεινής πλευράς της Σελήνης. Όμως, δεν θα παραιτηθούμε από τον αγώνα να γυρίσουμε τον ήλιο. Ξέρουμε πως θέλει πολλή δουλειά για να γυρίσει ο ήλιος. Ο ήλιος αυτός ήταν, είναι και θα είναι για εμάς, για πάντα ο ήλιος της εθνικής αξιοπρέπειας, της δημοκρατικής επαγρύπνησης, της κοινωνικής προόδου.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΙΩΑΝΝΗΣ ΜΑΝΙΑΤΗΣ",297
"133724"," Το λόγο έχει ο Υπουργός κ. Δένδιας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133725"," Ευχαριστώ θερμά για την κατανόηση, κύριε Πρόεδρε. Δεν θα παρενέβαινα στη διαδικασία αλλά θεωρώ απολύτως θεσμικά ορθό να προβώ σε μια καταγγελία στην Εθνική Αντιπροσωπεία που αφορά τον ΣΥΡΙΖΑ. 
Ο λόγος που ανέμενα να ακούσω τον εισηγητή είναι για την απίθανη πιθανότητα να καταθέσει στην Εθνική Αντιπροσωπεία δήλωση ότι το επεισόδιο κακώς εγένετο.
Κυρίες και κύριοι συνάδελφοι, χθες συνέβη κάτι που είναι πρωτοφανές στα ελληνικά πολιτικά χρονικά. Δεν νομίζω ότι έχει ξανασυμβεί οποτεδήποτε στη χώρα. Βουλευτές του ΣΥΡΙΖΑ συνοδευόμενα και από άλλα στελέχη του ΣΥΡΙΖΑ, επιχείρησαν να ελέγξουν αστυνομικούς υπηρετούντες στην Ασφάλεια στην οδό Σόλωνος. Και σαν να μην έφτανε αυτό τους φωτογράφισαν και ανάρτησαν σε επίσημη σελίδα του ΣΥΡΙΖΑ, στην ","ΝΙΚΟΛΑΟΣ ΔΕΝΔΙΑΣ",122
"133726"," Αίσχος!","ΜΑΥΡΟΥΔΗΣ ΒΟΡΙΔΗΣ",69
"133727"," Ντροπή!","ΑΘΑΝΑΣΙΟΣ ΜΠΟΥΡΑΣ",350
"133728"," Κυρίες και κύριοι συνάδελφοι, αυτά συνιστούν το αδίκημα της αντιποίησης αρχής…","ΝΙΚΟΛΑΟΣ ΔΕΝΔΙΑΣ",122
"133729"," Εσείς κάνετε ότι δεν ακούτε ποτέ…","ΗΛΙΑΣ ΚΑΣΙΔΙΑΡΗΣ",204
"133730"," Αυτά συνιστούν το αδίκημα της αντιποίησης αρχής.
(Χειροκροτήματα από την πτέρυγα της Νέας Δημοκρατίας)
Είναι υποχρέωση της Κυβέρνησης να προστατεύσει την Ελληνική Αστυνομία.
Αναμένω από το κόμμα του ΣΥΡΙΖΑ ευθέως να αποκηρύξει ό,τι εγένετο και ευθέως να ζητήσει συγγνώμη και ευθέως να δηλώσει ότι αυτό δεν πρόκειται να επαναληφθεί.
(Χειροκροτήματα από την πτέρυγα της Νέας Δημοκρατίας)","ΝΙΚΟΛΑΟΣ ΔΕΝΔΙΑΣ",122
"133731"," Κύριε Υπουργέ, για τα χημικά ζητήσατε συγγνώμη;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"133732"," Κυρίες και κύριοι συνάδελφοι, δεν έχω διάθεση να αντιδικήσω με κανέναν. Προηγουμένως όμως σας ανακοίνωσα την ομόφωνη απόφαση του Προεδρείου. Απ’ ό,τι αντιλαμβάνομαι δεν υπάρχει διάθεση να τηρηθεί η ομόφωνη απόφαση του Προεδρείου.
Κύριε  Υπουργέ, μπορούσατε την καταγγελία να την κάνετε πριν μιλήσει ο εισηγητής του ΣΥΡΙΖΑ. Αφού ήταν καταγγελία προς ένα κόμμα, μπορούσατε πριν τον εισηγητή του κόμματος να θέσατε το θέμα για να δοθεί απάντηση, εάν υπάρχει απάντηση. Τώρα είμαι υποχρεωμένος να δώσω το λόγο στον κ. Λαφαζάνη…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133733"," Το ήξερε αλλά δεν ζήτησε συγγνώμη.","ΧΡΗΣΤΟΣ ΚΕΛΛΑΣ",220
"133734"," Κύριε  συνάδελφε, επιμένετε να μην τηρούμε τη διαδικασία; Δικαίωμά σας. Η Βουλή μπορεί να κάνει ό,τι θέλει. Μπορεί να παράγει και εντυπώσεις πάνω στα ερείπια της κοινωνίας.
Ο κ. Λαφαζάνης έχει το λόγο για ένα λεπτό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133735"," Κύριε  Πρόεδρε, εγώ εκτιμώ το λόγο σας και την παρουσία σας εδώ, η οποία είναι πάντοτε αντικειμενική και θα έλεγα σε ήρεμους τόνους. Αλλά απορώ με τον κύριο Υπουργό ο οποίος είναι ασυγκράτητος.
Κύριε  Υπουργέ, ξέρετε σε ποια φάση είμαστε; Έχουμε τους εισηγητές των κομμάτων. Διακόπτετε τους εισηγητές για να κάνετε αυτές τις βρώμικες καταγγελίες;","ΠΑΝΑΓΙΩΤΗΣ ΛΑΦΑΖΑΝΗΣ",279
"133736"," Βρώμικες είναι;","ΑΘΑΝΑΣΙΟΣ ΜΠΟΥΡΑΣ",350
"133737"," Βρώμικες καταγγελίες που έρχονται από το παρελθόν και δυστυχώς είναι κολλημένες…","ΠΑΝΑΓΙΩΤΗΣ ΛΑΦΑΖΑΝΗΣ",279
"133738"," Είναι οι πράξεις σας.","ΝΙΚΟΛΑΟΣ ΔΕΝΔΙΑΣ",122
"133739"," Δεν έχετε το λόγο, κύριε  Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133740"," Είναι βρώμικες καταγγελίες που έρχονται από το παρελθόν και είναι κολλημένες –σας το έχω ξαναπεί- στη δεκαετία του ’50. Ξέρετε, είμαστε στο 2012 και όχι στο 1950.
Εσείς κάνετε το αδίκημα του ακροδεξιού παραληρήματος σ’ αυτήν την Αίθουσα και αντί να είστε αυτός που κατευνάζει τα πνεύματα είστε αυτός που ρίχνει λάδι στη φωτιά και μάλιστα σε μέρες που είναι πολύ κρίσιμες. Δεν υπάρχει καμμία αντιποίηση αρχής. Απολύτως καμμία.","ΠΑΝΑΓΙΩΤΗΣ ΛΑΦΑΖΑΝΗΣ",279
"133741"," Να γίνουν διώξεις.","ΜΑΥΡΟΥΔΗΣ ΒΟΡΙΔΗΣ",69
"133742"," Απολύτως καμμία. Πρόκειται για μια συζήτηση που έγινε με τους υπεύθυνους των αστυνομικών αρχών. Όταν εμφανίζονται ότι είναι δήθεν της Ασφάλειας κι έχουν διάφορα από πίσω -τσαντάκια, τσαντούλες, σακίδια και σακιδιάκια- έχουμε υποχρέωση να ερωτώνται οι υπεύθυνοι: κύριοι, τι έχουν αυτοί μέσα στις τσαντούλες τους; Μήπως είναι αυτοί που προκαλούν διάφορα επεισόδια κατά καιρούς στο όνομα της περιφρούρησης της τάξης και της δημόσιας ασφάλειας; Αυτό το λέτε αντιποίηση αρχής;
(Χειροκροτήματα από την πτέρυγα του ΣΥΡΙΖΑ-ΕΚΜ)
Λυπάμαι πάρα πολύ, αλλά οποιοσδήποτε πολίτης έχει δικαίωμα να απευθύνεται στην αστυνομική…","ΠΑΝΑΓΙΩΤΗΣ ΛΑΦΑΖΑΝΗΣ",279
"133743"," Τις φωτογραφίες γιατί τις βάλατε στο internet;","ΝΙΚΟΛΑΟΣ ΔΕΝΔΙΑΣ",122
"133744"," Αν ήταν νόμιμες, γιατί…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"133745"," Κύριε Υπουργέ, δεν έχετε το λόγο. Πώς συμπεριφέρεστε έτσι, κύριε Δένδια;  
Κύριε Λαφαζάνη, αν έχετε τη καλοσύνη ολοκληρώστε τη φράση σας, γιατί βλέπω κι εγώ εδώ ότι υπάρχει ένα κλίμα που θα πρέπει να το ερμηνεύσουμε και ως Προεδρείο. 
Τι ήρθαμε να κάνουμε σήμερα εδώ, κύριε Υπουργέ;
Ολοκληρώστε, κύριε Λαφαζάνη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133746"," Ολοκληρώνω, κύριε Πρόεδρε.
Βλέπω, κύριε Δένδια, χάνετε την ψυχραιμία σας και αντί επιχειρημάτων κραυγάζετε από τα έδρανα. Λυπάμαι πάρα πολύ.
Οι φωτορεπόρτερ ξέρετε είναι πυκνοί σε διαδηλώσεις και κινητοποιήσεις εργαζομένων. Δεν είμαστε απομονωμένοι. Αν υπάρχουν φωτορεπόρτερ στις κινητοποιήσεις και λαμβάνουν φωτογραφίες που περνάνε στο διαδίκτυο, δεν ευθύνεται γι’ αυτό ο οποιοσδήποτε πολίτης ή ο οποιοσδήποτε Βουλευτής του ΣΥΡΙΖΑ. Είναι φωτογραφίες ανθρώπων που εμφανίζονται με ακάλυπτο πρόσωπο.","ΠΑΝΑΓΙΩΤΗΣ ΛΑΦΑΖΑΝΗΣ",279
"133747"," Ολοκληρώστε, κύριε Λαφαζάνη. Θα έχουμε συνέχεια και δε θέλω να δοθεί συνέχεια.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133748"," Με συγχωρείτε. Γιατί σας ενοχλούν; Δεν μπορούν να φωτογραφηθούν οποιοιδήποτε και από τα Σώματα Ασφαλείας, που είναι στις διαδηλώσεις, τα ΜΑΤ, οποιοσδήποτε; Δεν επιτελούν ένα δημόσιο ρόλο; Τι είναι αυτά που λέτε;","ΠΑΝΑΓΙΩΤΗΣ ΛΑΦΑΖΑΝΗΣ",279
"133749"," Σας παρακαλώ. Δεν μπορεί η Ολομέλεια να γίνει ανακριτικό σώμα και να εξετάζουμε τέτοια θέματα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133750"," Είναι φωτορεπόρτερ που κάνουν αυτήν τη δουλειά και είναι το επάγγελμά τους. Έχουν φωτογραφήσει εγκλήματα που κάνουν αστυνομικά όργανα. Όχι όλα, αλλά κάποια αστυνομικά όργανα. Και χάρις στους φωτορεπόρτερς μάθαμε πολλά πράγματα.","ΠΑΝΑΓΙΩΤΗΣ ΛΑΦΑΖΑΝΗΣ",279
"133751"," Δεν βοηθάτε όμως, κύριε Λαφαζάνη. Εξισώνονται οι δυο καταστάσεις. Πρόκληση από εδώ…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133752"," Παρακαλώ να ηρεμήσετε. Και αυτές τις καταγγελίες σάς τις επιστρέφουμε. Δεν θα μας γυρίσετε σε άλλες εποχές. 
Ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"133753"," Προτείνω ψυχραιμία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133754"," Κύριε Πρόεδρε, θα ήθελα το λόγο.","ΝΙΚΟΛΑΟΣ ΔΕΝΔΙΑΣ",122
"133755"," Όχι, κύριε Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133756"," Μα, με συγχωρείτε…","ΝΙΚΟΛΑΟΣ ΔΕΝΔΙΑΣ",122
"133757"," Όχι, κύριε Υπουργέ. Είστε στη Βουλή και υπόκειστε κι εσείς σε έναν Κανονισμό. Πυροδοτήσατε μια συζήτηση που θέλω να σταματήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133758"," Γιατί, κύριε Πρόεδρε; Την έχετε ακούσει πολλές φορές να γίνεται;","ΝΙΚΟΛΑΟΣ ΔΕΝΔΙΑΣ",122
"133759"," Μα, δεν χρειάζονται πολλές φορές. Η πυρκαγιά αρκεί μια φορά. Σταματάει ο διάλογος","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133760"," Τέσσερα λεπτά μίλησε ο κ. Λαφαζάνης έναντι του ενός.","ΝΙΚΟΛΑΟΣ ΔΕΝΔΙΑΣ",122
"133761"," Όχι, δεν σας δίνω το λόγο, κύριε Υπουργέ. Αν θέλετε, κάντε μομφή στο Προεδρείο. Προτείνω στο Σώμα ψυχραιμία. Έχουμε ένα πολύ δύσκολο νομοσχέδιο να συζητήσουμε.
Το λόγο έχει ο κ. Μαρκόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"133762"," Ευχαριστώ, κύριε Πρόεδρε. 
Δεν μπορώ να το αφήσω ασχολίαστο. Δεν μπαίνω στην ουσία των γεγονότων. Δεν την ξέρω. Θα τη δω, θα τη μάθω και θα κρίνω. 
Κύριε Υπουργέ της Προστασίας του Πολίτη, μην επιχειρείτε με αυτόν τον τρόπο να γίνετε αρεστός στους ένστολους. Μην επιχειρείτε, δηλαδή, με αυτόν τον πολύ απλοϊκό τρόπο να κλείσετε το μάτι σε μια πολύ μεγάλη κοινωνική ομάδα που σας προστατεύει, μας προστατεύει, προστατεύει τις οικογένειές μας, την ασφάλεια και την τάξη σ’ αυτήν τη χώρα. Μην προσπαθείτε να τους γίνετε αρεστός επειδή τους κοροϊδέψατε ευθέως όταν υποσχόσασταν όταν δεν θα πειράξετε ποτέ τα ειδικά τους μισθολόγια, εσείς και οι πολιτικοί σας προϊστάμενοι.
Επίσης, δεν μπορείτε να γίνετε τώρα αρεστός όταν εκ των προτέρων έχει παραδοθεί στην Ένωση των Ενστόλων όλων των κατηγοριών ως δικαιολογία για το κόψιμο των ειδικών μισθολογίων, των υπερωριών, ακόμη και του 0,3, των 30 λεπτών των υπερωριών, των βραδινών, χθες από Βουλευτή της Νέας Δημοκρατίας το αγγλικό κείμενο της τρόικας το οποίο περιλαμβάνει τα ακριβή ποσοστά περικοπών σε όλους τους ένστολους, όλων των κατηγοριών. Αυτό για να φανεί ποιος κυβερνάει αυτόν τον τόπο.
Το καταθέτω για τα Πρακτικά.
(Στο σημείο αυτό ο Βουλευτής κ. Κωνσταντίνος Μαρκόπουλος                         καταθέτει για τα Πρακτικά το προαναφερθέν κείμενο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δεν μπορώ να μην απαντήσω στον αξιότιμο κ. Άδωνι Γεωργιάδη, εισηγητή της Νέας Δημοκρατίας, ο οποίος ούτε λίγο ούτε πολύ μας είπε ότι καταναλώσαμε αδίκως και ασκόπως τρεις ώρες και σαράντα πέντε λεπτά για την αντισυνταγματικότητα αυτού του σχεδίου νόμου. Τόσο πολύ σέβεστε το Σύνταγμα; 
ΣΠΥΡΙΔΩΝ –","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"133763"," Κύριε συνάδελφε…","ΑΔΩΝΙΣ ΓΕΩΡΓΙΑΔΗΣ",96
"133764"," Αν, λοιπόν, έχετε ακόμα περισσότερες απορίες για το αν είναι αντισυνταγματικό ή όχι –επειδή απεφάνθη το Σώμα- σας παραπέμπω στην Ολομέλεια του Αρείου Πάγου, που πριν από πέντε λεπτά ανακοίνωσε εν ολομελεία την αντισυνταγματικότητα των περικοπών αυτού του νομοσχεδίου. 
(Χειροκροτήματα από τις πτέρυγες των Ανεξάρτητων Ελλήνων και του ΣΥΡΙΖΑ-ΕΚΜ)
Σας παραπέμπω! Να μάθετε να κρίνετε συνταγματικά σε αυτήν την Αίθουσα και να μην παρασύρετε ούτε για εντυπωσιασμό ούτε για την ουσία των γεγονότων τους συναδέλφους της Πλειοψηφίας. Αυτό επιχειρήσατε να κάνετε. Κυρίως, όμως, να σέβεστε το Σύνταγμα, γιατί είναι ο καταστατικός χάρτης της δημοκρατίας μας, για τον οποίο ίδρωσαν, μάτωσαν και πολέμησαν –κι εσείς είστε γνώστης της ιστορίας- οι πρόγονοί μας, για να μπορούμε να είμαστε σε αυτήν την Αίθουσα και να διαφωνούμε συνταγματικά και συντακτικά και να μας κρίνουν οι πολίτες.
Θα πάτε, λοιπόν, στην ολομέλεια του Αρείου Πάγου τώρα να πάρετε την απόφαση! Αλλιώς θα τη φέρουμε εμείς.
Τρίτον, είχατε απορίες, κύριε εισηγητά της Νέας Δημοκρατίας, για το πότε ο κ. Καμμένος, εγώ ή άλλοι συνάδελφοι κάναμε ερωτήσεις για τα τοκογλυφικά επιτόκια. Δεν έχω κάνει ερωτήσεις για τα τοκογλυφικά επιτόκια. Θα σας πω, όμως, πού θα μάθετε την αλήθεια. 
Πρώτα απ’ όλα, θα ενημερωθείτε από τον έσχατο Πρόεδρο από αυτούς που έχετε περάσει, το σημερινό Πρωθυπουργό της χώρας κι επί πολλά χρόνια προσωπικό μου φίλο, τον Αντώνη Σαμαρά, που ήταν Υπουργός των Οικονομικών και Ευρωβουλευτής - εισηγητής του προϋπολογισμού της Ευρωπαϊκής Ένωσης, για το πότε ήταν τα τοκογλυφικά επιτόκια. Σας υπενθυμίζω ότι τότε ο κ. Σαμαράς δεν είχε ψηφίσει το ευρώ ως σκηνικό νομισματικό στην Ευρωπαϊκή Ένωση, με πολύ συγκεκριμένη λογική τότε. Με σεβασμό το λέω.
Μετά θα πάτε στον κ. Καραμανλή, τον πρώην Πρωθυπουργό, να σας ενημερώσει πώς ο κ. Παπαθανασίου το Φεβρουάριο του 2009, για τελευταία φορά προ του μνημονίου, δανείστηκε με 2,5% περίπου 55 δισεκατομμύρια για όλον το χρόνο, τότε που εσείς κραυγάζατε «δεν χρειάζονται άλλα μέτρα, οδηγείτε τη χώρα στον γκρεμό». 
Το ίδιο κάνατε τότε, κύριε Γεωργιάδη, εσείς και το κόμμα σας και ο κ. Καρατζαφέρης, όταν ο κ. Καραμανλής ζήτησε πρόσθετα μέτρα στο τέλος της διακυβέρνησης Καραμανλή, όπως έκανε και το ΠΑΣΟΚ τότε, το οποίο αρνιόταν και ζητούσε εκλογές, όπως έκανε και ο ΣΥΡΙΖΑ, με όποιο σχηματισμό ήταν, όπως έκαναν και οι Βουλευτές της Δημοκρατικής Αριστεράς, όπου κι αν βρισκόντουσαν τότε. Αυτή είναι η αλήθεια. Και μετά ήρθε το μνημόνιο.
Μετά θα πάτε στον κ. Παπανδρέου. Κι εκεί θα μάθετε γιατί δεν δανείστηκε το Φεβρουάριο του 2010, όταν του προσφερόντουσαν χρήματα με συγκεκριμένο επιτόκιο, πώς μας πήγε στο μνημόνιο 1, το οποίο εσείς το ψηφίσατε όταν η Νέα Δημοκρατία φώναζε σε αυτήν την Αίθουσα ότι είναι τοκογλυφικό, ότι είναι ανεδαφικό και ότι οδηγεί στο γκρεμό.
Αφού, λοιπόν, τα μάθετε αυτά, τότε θα κάνετε κρίση και σύγκριση. Διότι η κρίση και η σύγκριση, κυρίες και κύριοι συνάδελφοι, είναι το πιο σημαντικό πράγμα για να μπορούμε να μιλάμε σε αυτήν την Αίθουσα, όπως η ιστορική μνήμη και η πολιτική μνήμη, που για πολλούς από εμάς έχει φύγει από το μυαλό μας, έχει σκοτίσει το μυαλό μας, έχει θολώσει τη σκέψη μας και μας έχει κάνει να ανταγωνιζόμαστε σε αυτήν την Αίθουσα ποιος είναι πιο πατριδοκάπηλος και ποιος είναι πιο εθνικόφρων, με την έννοια της αγάπης σε αυτήν την πατρίδα, όταν έπρεπε να έχουμε ενώσει το πολιτικό σύστημα και όχι να υβρίζετε οι μεν τους δε και κυρίως τα κυβερνητικά κόμματα, ότι όλοι όσοι διαφωνούμε με το μνημόνιο είμαστε οπαδοί της καταστροφής της χώρας και της φυγής από το ευρώ. Ποιος σας τα είπε αυτά;
Ποιος σας είπε ότι έχετε το δικαίωμα να ταυτίζετε τον εαυτό σας με το ευρώ και την Ευρώπη; Ποιοι είστε εσείς; Και μιλώ για τους ομιλητές και όχι για τους συναδέλφους που με ακούν, πολλοί από τους οποίους είναι προσωπικοί μου φίλοι και καταλαβαίνουν πολύ καλά τι τους λέω.
Για να δούμε, λοιπόν, πώς φτάσαμε σήμερα σ’ αυτήν τη συζήτηση. Πράγματι, έγιναν δύο εκλογές που οδήγησαν σε μια τρικομματική συγκυβέρνηση. Και η τρικομματική συγκυβέρνηση έφτιαξε ένα κείμενο προγραμματικής σύγκλισης -τι δημοκρατικότερο;- με το οποίο ήρθε και πήρε, κύριοι συνάδελφοι της ΔΗΜΑΡ, του ΠΑΣΟΚ και της Νέας Δημοκρατίας, την ψήφο εμπιστοσύνης.
Διαβάζω σταχυολογώντας τρία πράγματα από το κείμενο που υπέγραψαν οι τρεις. Η συλλογική αυτονομία και η ισχύς των συλλογικών συμβάσεων θα είναι σύμφωνα με όσα προσδιορίζει το ευρωπαϊκό κοινωνικό δίκαιο και το ευρωπαϊκό κεκτημένο με το οποίο το ύψος του μισθού στον ιδιωτικό τομέα συμφωνείται μεταξύ των κοινωνικών εταίρων. Αυτό μας φέρατε; Αυτό ψηφίζετε; Μα, μ’ αυτό πήρατε ψήφο εμπιστοσύνης. Εσείς την δώσατε. Εμείς δεν την δώσαμε.
Αποκατάσταση αδικιών. Χαμηλοσυνταξιούχοι, πολυτεκνικά επιδόματα. Αυτό κάνατε ή το εξαιρετικά ανάποδο; 
Ρύθμιση των ληξιπρόθεσμων υποχρεώσεων των φορολογουμένων για φέτος που να μην ξεπερνάει το 25% του εισοδήματος τους. Αυτό κάνατε ή μειώσατε τα εισοδήματα χωρίς να μειώσετε τις ληξιπρόθεσμες οφειλές και τους έχετε στείλει άλλους στην αγχόνη, άλλους στην απελπισία, άλλους να χάνουν τα σπίτια τους και άλλους από εσάς, όπως ο κ. Βορίδης, Κοινοβουλευτικός Εκπρόσωπος εσχάτως νεοδημοκράτης, να λέει ότι είναι δίκαιο και σωστό και τα πρώτα σπίτια να πάνε στους πλειστηριασμούς για να δικαιωθούν οι τράπεζες; Συγχαρητήρια! Και δεν το διέψευσε το κόμμα σας.
Λέει παρακάτω: Επέκταση του επιδόματος ανεργίας για ένα ακόμα χρόνο από κοινοτικούς πόρους. Αυτό κάνατε ή κόψατε το ήδη υπάρχον επίδομα ανεργίας και μετά το φορολογείτε κιόλας. 
Λέει: Μείωση των φορολογικών συντελεστών του ΦΠΑ για αγροτικά εφόδια, σπόρους, λιπάσματα, φυτοφάρμακα. Αυτό κάνατε ή τα αυξήσατε;
Λέει: Όχι απολύσεις στο δημόσιο. Αυτό κάνατε ή το αντίθετο;
Λέει: Αγροτική Τράπεζα, επανακεφαλαιοποίηση και εξυγίανση της. Εσείς τα έχετε υπογράψει, κύριοι συνάδελφοι. Εσείς τα ψηφίζατε σ’ αυτήν την Αίθουσα. Αυτά κάνατε;
Τώρα -επειδή δεν κάνατε αυτά και το ξέρετε- πρέπει να μας πείτε δύο πράγματα. Ή επαναδιαπραγματευτήκατε και είσαστε ανίκανοι να επαναδιαπραγματευτείτε -και δεν είναι προσωπικό, είναι βαθύτατα πολιτικό ή εκβιάστηκε η χώρα και υποχωρήσατε -και αυτό είναι πάρα πολύ κακό για εσάς- ή μας είπατε ψέματα και αυτό θα το πείτε στους Έλληνες πολίτες γιατί έτσι θα πάτε στις επόμενες εκλογές όποτε και αν γίνουν. Αυτή είναι η ωμή πραγματικότητα, γραπτά κείμενα δικά σας.
Φτάσαμε σ’ αυτό το πλαίσιο το σημερινό μ’ όλα αυτά τα ψεύδη ή την ανικανότητα ή τη μη διαπραγμάτευση που μετά έγινε επιμήκυνση, που μετά χάθηκε η επιμήκυνση και τα μέτρα, κύριοι συνάδελφοι, έγιναν χιλιόμετρα, για τα οποία κανείς από τους εισηγητές που μέχρι τώρα μίλησαν και στηρίζουν την πλειοψηφία δεν είπαν μια κουβέντα. Δεν είπαν μια κουβέντα για τον αγρότη που χάνει 30 ευρώ αν δεν έχει σπίτι και 50 αν έχει σπίτι αρκεί να μην έχει άλλο εισόδημα. Μετά θα πάτε να πείτε για τη σωτηρία της χώρας σ’ αυτόν που πληρώνει τα φάρμακά του, σ’ αυτόν που θα πληρώσει 25 ευρώ όταν μπει στο νοσοκομείο αν δηλαδή πάθει κάτι, σ’ αυτόν που δεν έχει εμβόλια για τα εγγόνια του και δεν έχει και δουλειά. Γι’ αυτά γιατί δεν μιλάτε; Είναι θεωρητική η σωτηρία της χώρας; Υπάρχει σωτηρία της χώρας χωρίς ελπίδα για τους πολίτες; Αυτά έγιναν. 
Τι υπάρχει σ’ αυτό το μνημόνιο που έχουμε; Υπάρχουν όλα όσα δεν πέρασαν στο μνημόνιο 1, στο μνημόνιο 2 και σ’ όλα τα πολυνομοσχέδια όσα αρνήθηκε η εθνική αντιπροσωπεία είτε είναι δραστική ουσία είτε είναι η αδειοδότηση των ιατρείων και των πολυϊατρείων σε ιδιώτες είτε είναι ακόμα και το δικαίωμα οι ξεναγοί να είναι ξένοι και να διαφημίζουν τον ελληνικό τουρισμό ξένοι, που κοστίζουν περισσότερο στα ξένα πρακτορεία για να τους φέρουν εδώ, γιατί έχουν να τους ταΐσουν, να τους ποτίσουν, να τους κοιμίσουν, αλλά δεν θέλετε τελικά τους δικούς μας. 
Όλα αυτά δεν πέρασαν. Ούτε τα ασφαλιστικά ταμεία πέρασαν στον ΕΟΠΥΥ πριν από μια εβδομάδα και τα ξαναφέρατε εδώ. Άρα, υπακούτε σε ένα συγκεκριμένο manual. Να το πείτε. Να το πείτε ότι είναι το manual αυτό που μας υποχρεώνει. Άρα δεν διαπραγματευτήκατε. Είναι το αρχικό σχέδιο που υπέγραψε ο Γιώργος Παπανδρέου. Αυτή είναι η ωμή πραγματικότης. Πέτυχε; Να το στηρίξουμε. Αν όμως δεν πέτυχε, αν όλα αυτά που έλεγε η Νέα Δημοκρατία και η Δημοκρατική Αριστερά όπου και αν ανήκαν οι συνάδελφοι που τους εκτιμώ όλους όταν δηλαδή το μνημόνιο 1 μας έριχνε στα βράχια, όταν το μνημόνιο 1 έφερε το μνημόνιο 2, γιατί ακολουθούμε αυτό το manual;
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Και τι άλλο κάνει αυτό το σχέδιο νόμου; Αυτό το σχέδιο νόμου έρχεται και ουσιαστικά ικανοποιεί τα απόνερα του PSI. Διότι –κι εκτιμώ πάρα πολύ το ότι είναι εδώ Υπουργός Εργασίας, ενώ ο Υπουργός Οικονομικών δεν μας έκανε την τιμή, ούτε άλλοι Υπουργοί που έχουν υπογράψει- αν δεν είχαν χαθεί τα 12,5 δισεκατομμύρια ευρώ από το ασφαλιστικό σύστημα στο κούρεμα των ομολόγων του ασφαλιστικού συστήματος, σήμερα δεν θα μιλούσαμε, ούτε για συντάξεις ούτε για αύξηση ασφαλιστικών εισφορών, ούτε για τα επικουρικά ούτε για τον ΕΟΠΥΥ ούτε για τα νοσοκομεία. Διότι, όλα αυτά ήταν στο δύσκολο φτωχό, αλλά πάντως, πολύ πιο ισχυρό ασφαλιστικό σύστημα από αυτό που έχετε σήμερα. Κι, όμως, δεν δανειστήκαμε γι’ αυτό. Δανειστήκαμε μόνο για τις τράπεζες. 
Εντάξει, ορθώς δανειστήκαμε για τις τράπεζες. Στο κάτω- κάτω της γραφής, είμαστε η μόνη χώρα που δεν ήταν το τραπεζικό σύστημα που την έριξε έξω, αλλά η χώρα, τα δημοσιονομικά είναι αυτά που έριξαν το τραπεζικό σύστημα έξω. Κατ’ αντίθετο, δηλαδή, ρόλο και βαθμό απ’ ότι έγινε στην Ιρλανδία. 
Δανειστήκαμε, λοιπόν, τα είκοσι πέντε δισεκατομμύρια από τα 31,5 που θα πάρουμε, για να πάνε στις τράπεζες. Τις σώζουμε τις τράπεζες; Λέτε, λοιπόν, ότι θα έρθει το χρήμα στην αγορά. Μα, με συγχωρείτε, δεν έχετε διαβάσει ότι τα 25 δισεκατομμύρια θα έρθουν να ικανοποιήσουν το 9% ή το 10% των αποθεματικών των τραπεζών για να είναι συμβατές με τη λειτουργία τους με τη Βασιλεία ΙΙ και δεν μπορεί να φύγει ούτε 1 ευρώ προς την αγορά, γιατί ουσιαστικά οι τράπεζες θα είναι μη βιώσιμες; Αν δεν τα ξέρετε αυτά, ρωτήστε τον κ. Στουρνάρα ευθέως. Τον ερωτώ εγώ –δεν είναι εδώ- για να μας απαντήσει. 
Θα πρέπει, όμως, να μας απαντήσει και κάτι άλλο: Τι θα γίνει με τις εγγυήσεις του ελληνικού δημοσίου τις πρώτες, τα 203 δισεκατομμύρια που έχουν πάρει οι τράπεζες από το 2008 που πρέπει να επιστραφούν στο ελληνικό δημόσιο το 2013. Τα έχουν οι τράπεζες ή θα ξαναδανειστούμε, οπότε αυτά δεν είναι τα τελευταία μέτρα; Εάν δεν δανειστούμε για να είναι τα τελευταία μέτρα και τα βάλει το κράτος με αύξηση μετοχικού κεφαλαίου, σημαίνει ότι οι τράπεζες πηγαίνουν για κρατικοποίηση. 
Υπάρχει ανάπτυξη σ’ ένα τόπο που βρίσκεται στο χείλος του γκρεμού, με το χρέος μη βιώσιμο και με τις τράπεζες κρατικές; Όχι. Δεν θα έρθει κανείς –μα, κανείς- αν γίνουν αυτά για να επενδύσει σε αυτόν τον τόπου. Ιδού, λοιπόν, το αδιέξοδο, το οποίο οδηγείτε τη χώρα. 
Ας δούμε, λοιπόν, ποιο είναι αυτό, το οποίο μας οδήγησε ως εδώ. Δεν είναι θολά η αποτυχία μιας Μεταπολίτευσης. Εγώ θα σας διαβάσω δέκα στιγμιότυπα με επικεφαλίδες.","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"133765","  Κι ολοκληρώστε μέ αυτό, κύριε συνάδελφε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133766"," Μάλιστα, κυρία Πρόεδρε.
«1986, τα δωράκια του Μαυράκη»: Διαφθορά. 
«Ειδικό Δικαστήριο Κοσκωτάς»: Χαμένα λεφτά για το κράτος, τα οποία δεν βρέθηκαν ποτέ.
«Ειδικό Δικαστήριο για την «CALCESTRUZZI»: Χαμένα λεφτά, τα οποία δεν βρέθηκαν ποτέ. 
Ο τότε όμως, πρόεδρος της «ΑΓΕΤ Ηρακλής» που οδήγησε στο σκάνδαλο «CALCESTRUZZI», ο κ. Σταυρίδης, ήρθε προχθές στην Επιτροπή Θεσμών και Διαφάνειας ως υποψήφιος πρόεδρος της ΕΥΔΑΠ για να κάνει νέα αποκρατικοποίηση. Έρχονται τα φαντάσματα πίσω ένα προς ένα. Άλλα χαμένα λεφτά εκεί. 
«Φούσκα του Χρηματιστηρίου»: Χαμένα λεφτά κι αυτά και κανείς δεν τιμωρήθηκε. 
«SWAPS του κ. Σημίτη»: Κρυμμένα λεφτά για τα οποία κανείς δεν λογοδότησε. 
ΣΠΥΡΙΔΩΝ -","ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ",308
"133767"," Κυρία Πρόεδρε, μιλάει ήδη δεκατέσσερα λεπτά.","ΑΔΩΝΙΣ ΓΕΩΡΓΙΑΔΗΣ",96
"133768","  Κι εσείς δεκατέσσερα λεπτά μιλήσατε, κύριε εισηγητά. Την παρατήρηση την επιστρέφω.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133769"," Αν κάποιος ενοχλείται, μπορώ να κατέβω και τώρα. 
Να συνεχίσω;","ΚΩΝΤΑΝΤΙΝΟΣ ΜΑΡΚΟΠΟΥΛΟΣ",308
"133770","  Ολοκληρώστε, κύριε Μαρκόπουλε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133771"," «Φούσκα των Ολυμπιακών Αγώνων»: Οι ίδιοι φωνάζατε. Την κουκουλώσατε κι αυτήν τη φούσκα.
«Υποβρύχια»: Τα κουκουλώσατε κι αυτά.","ΚΩΝΤΑΝΤΙΝΟΣ ΜΑΡΚΟΠΟΥΛΟΣ",308
"133772"," Υπουργός ήσουν.","ΑΘΑΝΑΣΙΟΣ ΜΠΟΥΡΑΣ",350
"133773"," Κι έναντι του κουκουλώματος των υποβρυχίων, ο κ. Σάθας στα ναυπηγεία ζητάει από το ελληνικό δημόσιο –εκτός απ’ αυτά που χάσαμε- 1,2 δισεκατομμύρια.
Εγώ σας λέω νούμερα, εσείς χαμογελάτε.
«Λίστα Λαγκάρντ»: Να τη βρείτε τη λίστα, όχι για να κρεμάσουμε ανθρώπους αλλά για να βρούμε τα χαμένα χρήματα. 
Ύστερα, να τελειώσουμε με την ιστορία της «SIEMENS». 
Όλα αυτά είναι δεκάδες, εκατοντάδες δισεκατομμύρια. Έναντι αυτών θα κόψετε τους μισθούς και τις συντάξεις; Έναντι αυτών θα κάνετε απολύσεις, έναντι δηλαδή, της ανικανότητας ενός πολικού συστήματος να βρει την περπατησιά του; 
Δεν συμφωνούμε, λοιπόν, μαζί σας. Δεν το στεφανώνουμε το νομοσχέδιο. Συνιστώ στους συναδέλφους όλων των πτερύγων και προτείνω και ζητώ με όσο δικαίωμα έχει ένας ομιλητής ταπεινός σε αυτήν την Αίθουσα ένα «όχι» της ελληνικής Βουλής, που θα σημαίνει τη μεγαλύτερη ανατροπή του ευρωπαϊκού διαλόγου. Αυτό σημαίνει ότι η ελληνική Βουλή και το δημοκρατικό σύστημα μιας χώρας που το σέβονται οι Ευρωπαίοι περισσότερο απ’ αυτούς που το υπηρετούν εδώ, μπορεί να δώσει την πρώτη απάντηση σε αυτό που δοκιμάζεται στην Ευρώπη, σε αυτό που δοκιμάζεται στην Ελλάδα, την Ελλάδα που έχει τη μαγική ουσία της δημοκρατίας και της ιστορίας όπως είπε ο Φωτής Κόντογλου. 
Ευχαριστώ πολύ.
 (Χειροκροτήματα από την πτέρυγα των Ανεξαρτήτων Ελλήνων)","ΚΩΝΤΑΝΤΙΝΟΣ ΜΑΡΚΟΠΟΥΛΟΣ",308
"133774"," Σας ευχαριστώ, κύριε συνάδελφε.
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών «Κύρωση της Τροποποίησης του άρθρου 20 παράγραφος 1 της Σύμβασης για την εξάλειψη όλων των μορφών διακρίσεων κατά των γυναικών, όπως υιοθετήθηκε κατά τη συνάντηση των κρατών μερών στην ανωτέρω Σύμβαση, στις 22.5.1995 και εγκρίθηκε από τη Γενική Συνέλευση των Ηνωμένων Εθνών στις 22.12.1995 (A/RES/50/202/23-2-1996)».
Το λόγο έχει ο κ. Ηλίας Παναγιώταρος από τη Χρυσή Αυγή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133775"," Κυρία Πρόεδρε, κατ’αρχάς να δώσουμε ορισμένες γρήγορες απαντήσεις.
(Θόρυβος στην Αίθουσα)","ΗΛΙΑΣ ΠΑΝΑΓΙΩΤΑΡΟΣ",385
"133776"," Κύριοι συνάδελφοι, όσοι θέλετε να βγείτε από την Αίθουσα, να το κάνετε γρήγορα, χωρίς συζητήσεις εντός της Αιθούσης, για να έχουν οι ομιλητές ησυχία και να καταθέτουν τις θέσεις τους.
Κύριε Παναγιώταρε, ξεκινά ο χρόνος σας τώρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133777"," Ευχαριστώ, κυρία Πρόεδρε.
Πριν ξεκινήσουμε, θα ήθελα να πω ότι κάποιοι συνάδελφοι της συγκυβέρνησης απευθύνθηκαν προς τη Χρυσή Αυγή, σχετικά με ζητήματα δημοκρατίας. Θέλουμε να υπενθυμίσουμε ένα περιστατικό του 1985, όταν αυτή η Βουλή ψήφιζε για Πρόεδρο της Δημοκρατίας και απαιτούνταν εκατόν ογδόντα ψήφοι, συμπεριλαμβανομένου του Προέδρου της Βουλής. Υπήρξε πολύ μεγάλη διένεξη τότε και ζητήθηκαν συνταγματικές απόψεις πολλών. Τελικά, εντελώς ξαφνικά βρέθηκε τότε ο νεαρός και πολύ έγκριτος συνταγματολόγος, που δεν τον ήξερε κανένας, ο κ. Βενιζέλος και απεφάνθη ότι η ψήφος του Αλευρά ήταν καλή. 
Όμως, δεν είναι αυτό το ζητούμενο. Μιας και μιλάμε για δημοκρατία, το ζητούμενο είναι ότι η ψηφοφορία, ενώ δεν ήταν φανερή αλλά κρυφή, υπήρχαν ψηφοδέλτια διαφορετικού χρώματος για το «ΝΑΙ» και για το «ΌΧΙ». Το λέω, για να θυμόμαστε και κάποια πράγματα από το παρελθόν και τις διαδικασίες που έχουν εφαρμοστεί κατά καιρούς σ’ αυτήν τη Βουλή.
Επανέρχομαι τώρα στο θέμα μας. Μας φέρατε χθες ένα ογκωδέστατο νομοσχέδιο, με ένα μόνο άρθρο και ζητάτε από τη Βουλή των Ελλήνων να το ψηφίσει. Οι περισσότεροι από εσάς δεν το έχετε μελετήσει ακόμη και σήμερα και αναγκάζεστε να το ψηφίσετε ή να το καταψηφίσετε κάποιοι ολόκληρο, έστω και αν υπάρχουν κάποια υποάρθρα μέσα, τα οποία είναι θετικά. Φυσικά, όμως, δεν μπορούμε να ψηφίσουμε καμμία θετική διάταξη, όταν πετσοκόβονται μισθοί και συντάξεις απλών Ελλήνων πολιτών. 
Επίσης, αυτό το νομοσχέδιο, το καινούργιο μνημόνιο, έχει μέσα πάμπολλες άθλιες διατάξεις. Τα προείπαν κάποιοι εκ των Βουλευτών. Προσπαθείτε μέσα σε αυτήν τη λαίλαπα να περάσετε και κάποιες μικροδιατάξεις, τις οποίες τους προηγούμενους μήνες δεν καταφέρατε να τις περάσετε.
Ακόμη, δίνετε άφεση αμαρτιών –περί αυτού πρόκειται- με άλλες διατάξεις, όπως για παράδειγμα για τις ποινές για το λαθρεμπόριο πετρελαίου, οι οποίες είναι αστείες, ενώ την ίδια ώρα, αν και το είχατε αναγάγει σε πρώτο θέμα, οι Έλληνες πολίτες δεν μπορούν να βρουν τρόπο να αγοράσουν πετρέλαιο για τη θέρμανσή τους.
Δυστυχώς, όλα όσα συμβαίνουν αυτές τις ημέρες στο Κοινοβούλιο δείχνουν ότι δεν υπάρχει πολιτική ελευθερία, γιατί ο λαός δεν έχει αυτήν την Κυβέρνηση, η οποία αντιπροσωπεύει τα αισθήματα και τους πόθους του. Δυστυχώς η εν λόγω Κυβέρνηση αντιπροσωπεύει πολύ λίγους και όχι τη συντριπτική πλειοψηφία του ελληνικού λαού.
Κύριοι της Κυβέρνησης, ψεύδεστε ασυστόλως. Δεν πρέπει να ξεχάσουμε τα λόγια του κ. Σαμαρά στο μνημόνιο 1, που μιλούσε για το εθνοκτόνο μνημόνιο, που έβγαινε παντού και έλεγε ότι και ο Βούδας να κατέβει κάτω εγώ δεν το ψηφίζω, που ειρωνευόταν όσους έλεγαν αυτά που λένε τώρα, όπως «μνημόνιο ή δραχμή», «μνημόνιο ή τανκς», «μνημόνιο ή χάος» κ.λπ.. Πρόκειται για επιχειρήματα που χρησιμοποιεί τώρα έναντι όλων όσοι είναι αντίθετοι, κάποιοι εκ των οποίων ήταν σε άλλα κόμματα εκείνη την περίοδο. 
Μας έχετε μπερδέψει.","ΗΛΙΑΣ ΠΑΝΑΓΙΩΤΑΡΟΣ",385
"133778"," Όχι εμείς.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133779"," Πάντως, πρέπει να κρατάμε σημειώσεις. 
Και ξαφνικά όλα άλλαξαν. Επίσης, θα πούμε την κλασική ατάκα «είναι οι τελευταίες περικοπές», που φυσικά είχε ακουστεί και στα προηγούμενα μνημόνια και χρησιμοποιείται κατά κόρον πριν από κάθε καινούργια ψήφιση. 
Κύριοι της Κυβέρνησης είστε ψεύτες, γιατί από τα δεκαοκτώ μέτρα που έχουμε διαβάσει και δεν μας χαλάει να τα διαβάζουμε συνεχώς, δεν έχετε εφαρμόσει κανένα και δεν έχετε πρόθεση να εφαρμόσετε. Κοροϊδέψατε τον ελληνικό λαό. Γι’ αυτό να μη λέτε για την ψήφο του ελληνικού λαού, γιατί την υφαρπάξατε. 
Ψεύδεστε, γιατί γνωρίζετε πολύ καλά ότι το 2016, μόλις τελειώσουν αυτά τα μέτρα, αν δεν έχουν μπει και άλλα εν τω μεταξύ, θα έχουμε 360 δισεκατομμύρια έλλειμμα. Ψεύδεστε γιατί όπως είπε χθες ή προχθές ο κ. Σόιμπλε στους G20 στο Μεξικό δεν έχει βρεθεί βιώσιμη λύση για την Ελλάδα, αλλά το παλεύουμε. Την ίδια ώρα πειραματίζεστε στον ελληνικό λαό και τον έχετε εξοντώσει, εξουθενώσει, του κάνετε μια αφαίμαξη και τίποτα άλλο. 
Ο κ. Στουρνάρας είπε χθες, απαντώντας σε κάποιους Βουλευτές της Αντιπολίτευσης ότι θέλετε να κάνετε την Ελλάδα Βόρεια Κορέα. Και ο κ. Βρούτσης, όπως και πολλοί άλλοι κυβερνώντες είπε ότι κανείς δεν θα έχει δουλειά εάν δεν ψηφισθούν τα μέτρα. Έφυγε ο κ. Βρούτσης, έφυγε και ο κ. Στουρνάρας πριν, τέλος πάντων. 
Βόρεια Κορέα μάς έχετε κάνει, όταν υπάρχουν εκατοντάδες συσσίτια παντού, όταν ο κόσμος ψάχνει στα σκουπίδια για να φάει, όταν η ανεργία έχει ξεπεράσει το 25%, όταν ένα μεγάλο μέρος του ελληνικού λαού, που δεν συμπεριλαμβάνεται σ’ αυτό το 25%, πρώην ελεύθεροι επαγγελματίες, είναι χρεοκοπημένοι, κατεστραμμένοι, όταν έχουμε χιλιάδες αυτοκτονίες, όταν έχουμε άστεγους σε κάθε γωνιά των δρόμων της πρωτευούσης και αλλού, όταν έχουμε άπορους παντού. Και σίγουρα είστε και ηθικά υπεύθυνοι, ειδικότερα για τους χιλιάδες θανάτους από αυτοκτονίες και για τις χιλιάδες απόπειρες ανθρωποκτονίας. Κάποια στιγμή κάποιοι θα δώσουν λόγο και γι’ αυτό. 
Ίσως βέβαια επειδή είδατε τα στατιστικά των αυτοκτονιών, γι’ αυτό και επιβάλατε μέσα σε όλα τα άλλα τα χαράτσια αύξηση τελών στις νεκροφόρες, από 250 έως 650 ευρώ. Φαίνεται ότι σκεφθήκατε ότι έχουν πολλή δουλειά οι άνθρωποι. Είστε πολύ μακάβριοι. 
Ο κ. Μανιάτης είπε πριν ότι είμαστε παρίας της Διεθνούς Κοινότητας. Ενώ τώρα, τι είμαστε; Παρακαλάτε σαν τα πρεζάκια που παρακαλούν για να πάρουν τη δόση και θα κάνετε οτιδήποτε προκειμένου να την πάρετε.
Δεν μάθατε τίποτα από το παρελθόν; Δεν διορθώσατε κανένα κακώς κείμενο. Υπάρχουν πάμπολλα παραδείγματα μέσα σ’ αυτόν τον τόμο που μας έχετε φέρει που μπορεί να είναι και δικογραφία στο μέλλον και τα επαναλαμβάνετε. Δεν ξέρετε να κάνετε οικονομία, αυτό είναι δεδομένο. Καθόλου. Από πού θα εξοικονομήσετε λεφτά; Είχαμε το χθεσινό παράδειγμα της Ευρωπαϊκής Τράπεζας ανάπτυξη-ανασυγκρότηση, όπου η Ελλάδα συμμετέχει, δίνοντας εκατοντάδες εκατομμύρια. 
Παραχωρήσατε εθνική κυριαρχία. Ναι, παραχωρήσατε εθνική κυριαρχία, όταν πλέον στις διενέξεις μας με τους δανειστές μας θα εφαρμόζατε το Αγγλικό Δίκαιο. Όταν έχετε βάλει επιτρόπους παντού. Όταν τους προϋπολογισμούς τους έχετε μεταφράσει σε ξένες γλώσσες. Όταν παραχωρείτε ελληνική περιουσία ακόμα και σε Τούρκους και σε νησιά της Ελλάδος που είναι στην πρώτη γραμμή του πυρός. Όταν μετατρέψατε το χρέος των τραπεζών σε χρέος ενός ολόκληρου λαού. Δεν καταφέρατε τίποτα διότι η ατιμωρησία συνεχίζει να ζει και να βασιλεύει. 
Είπαν και κάποιοι από τους προλαλήσαντες κάποια περιστατικά. Ας συνεχίσουμε εμείς γιατί κάποιοι κύριοι με πολύ στόμφο θέλησαν να μας διδάξουν και να μας μιλήσουν για δημοκρατία και για θεσμούς, τη στιγμή που θα έπρεπε να είναι, αν όχι προφυλακιστέοι, με περιοριστικούς όρους. Έφερναν τα στικάκια, τις λίστες, τα CD, τα DVD και τα έκρυβαν. Και όλοι αυτοί συνεχίζουν να παραμένουν αλώβητοι. 
Τα δεκάδες δισεκατομμύρια που έχουν διαφύγει στο εξωτερικό να μένουν απείραχτα κι αντ’ αυτού να πειράζετε μισθούς και συντάξεις των 1.000, 1.500 και 2.000 ευρώ. Βάλατε μείωση 15% από 2.000 ευρώ και πάνω. Δηλαδή οι μεγάλοι μισθοί και οι μεγάλες συντάξεις σε έναν ενιαίο φορολογικό συντελεστή και την ίδια ώρα που λέτε ότι η μείωση είναι μόνο 5% σε κάποιες συντάξεις, αν υπολογίσουμε και την κατάργηση των δώρων και των επιδομάτων αργίας, αυτές οι μειώσεις αγγίζουν το 15%.
Εφαρμόζετε παλαιοκομματικές τακτικές ακόμη και σε αυτό το καινούργιο μνημόνιο όπου η υποβάθμιση της θέσης στο δημόσιο συνεπάγεται και μισθολογική μείωση. Αυτό θυμίζει κάτι από τους περασμένους αιώνες όπου τα κόμματα τρώγονταν μεταξύ τους και γι’ αυτό υπήρξε η μονιμότητα του δημοσίου ώστε το κάθε κόμμα που κυβερνάει να μην κυνηγάει δημοσίους υπαλλήλους υποστηρικτές άλλου κόμματος.
Τα εργασιακά δικαιώματα γιοκ. Παρ’όλα αυτά βλέπουμε ένα φοβερό μπόνους εισπράξεων για τον Υπουργό Οικονομικών και για κάποιους υπεύθυνους σε κάποιες εφορίες και αλλού. Βλέπουμε μισθολογικές αδικίες. Γενικός Γραμματέας Υπουργείου να παίρνει διπλάσιο μισθό από τον Αρχηγό ΓΕΕΘΑ. Βλέπουμε, την ίδια στιγμή που ζητάτε από τον ελληνικό λαό να βάλει ξανά το χέρι στην τσέπη και την ίδια στιγμή που του περικόπτετε τα πάντα, να βγαίνουν αφειδώς κονδύλια υπέρ των λαθρομεταναστών, για διάφορους λόγους και με διάφορους τρόπους. Σίγουρα υπάρχουν άλλοι τρόποι για να μπορέσουμε να βγούμε από αυτό το τέλμα. Υπάρχει και τρίτος δρόμος, κύριε Γεωργιάδη, εκτός από τους δύο που είπατε και σίγουρα πολύ καλύτερος από αυτά τα εθνοκτόνα μνημόνια. Εσείς διαλέξατε την ευκολότερη και χειρότερη λύση. 
Έχουμε και μία απορία. Την ξαναλέμε προς όλους όσους διετέλεσαν Υπουργοί ως επί το πλείστον Οικονομικών, αλλά και σε άλλους Υπουργούς που όλοι τους ανεξαιρέτως έχουν περάσει από διάφορα κλειστά λόμπι και από την Λέσχη Μπίλντερμπεργκ. Ενδεχομένως αν δίνουν είναι για να παίρνουν οδηγίες. Τότε οι οδηγίες που τους δίνουν είναι πολύ λανθασμένες γιατί έχετε φτάσει αυτή την πατρίδα στο  μηδέν. Εκτός πια και αν υπάρχουν και άλλοι λόγοι. 
Τελειώνοντας, θα ήθελα να σας δείξω τι εννοώ λέγοντας ότι υπάρχουν και άλλοι τρόποι. Όταν το 1936 το ελληνικό κράτος αρνήθηκε να αποπληρώσει ένα δάνειο σε μία βελγική τράπεζα, η βελγική τράπεζα με τη συνδρομή του Βελγικού κράτους πήγε στο τότε Διεθνές Δικαστήριο, τον προπομπό του ΟΗΕ και μας κατήγγειλε. Το υπόμνημα της Ελλάδος έλεγε: «Η Κυβέρνηση της Ελλάδος, ανήσυχη για τα ζωτικά συμφέροντα του ελληνικού λαού και για τη διοίκηση, την οικονομική ζωή, την κατάσταση της υγείας και την εσωτερική και εξωτερική ασφάλεια της χώρας, δεν θα  μπορούσε να προβεί σε άλλη επιλογή. Όποια Κυβέρνηση και αν ήταν στη θέση της, θα έκανε το ίδιο». Μάλλον δεν είχε υπ’όψιν τη δική σας Κυβέρνηση.","ΗΛΙΑΣ ΠΑΝΑΓΙΩΤΑΡΟΣ",385
"133780"," Μήπως είχε δραχμή;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133781"," Δραχμή είχε. Γιατί ρωτάτε;","ΗΛΙΑΣ ΠΑΝΑΓΙΩΤΑΡΟΣ",385
"133782"," Καταλαβαίνετε τη διαφορά.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133783"," Παρακαλώ μην κάνετε διάλογο. 
Ολοκληρώστε, κύριε Παναγιώταρε. 
(Θόρυβος από την πτέρυγα της Χρυσής Αυγής)
Κύριοι συνάδελφοι της Χρυσής Αυγής, έχετε τον εισηγητή σας στο Βήμα. Μην τον απαξιώνετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133784"," Και συνεχίζει τότε στο υπόμνημα η ελληνική Κυβέρνηση στο δικαστήριο: «Ενίοτε μπορεί να υπάρξει μία έκτακτη κατάσταση, η οποία κάνει αδύνατο για τις κυβερνήσεις να εκπληρώσουν τις υποχρεώσεις τους προς τους δανειστές και προς το λαό τους. Οι πόροι της χώρας είναι ανεπαρκείς για να εκπληρώσουν και τις δύο υποχρεώσεις ταυτόχρονα. Είναι αδύνατο να πληρώσει μία Κυβέρνηση το χρέος και την ίδια στιγμή να παρασχεθεί στο λαό η κατάλληλη διοίκηση και οι εγγυημένες συνθήκες για την ηθική, κοινωνική και οικονομική ανάπτυξη. Πρέπει να επιλέξει ανάμεσα στα δύο. Φυσικά το καθήκον του κράτους να εξασφαλίσει την εύρυθμη λειτουργία των βασικών δημόσιων υπηρεσιών υπερτερεί έναντι της πληρωμής των χρεών της. Από κανένα κράτος δεν απαιτείται να εκπληρώσει, μερικά ή ολικά, τις χρηματικές του υποχρεώσεις  αν αυτό θέτει σε κίνδυνο τη λειτουργία των δημοσίων υπηρεσιών του κι έχει σαν αποτέλεσμα την αποδιοργάνωση της διοίκησης της χώρας. Στην περίπτωση που η αποπληρωμή των χρεών θέτει σε κίνδυνο την οικονομική ζωή και την διοίκηση, η Κυβέρνηση είναι υποχρεωμένη να διακόψει ή και να μειώσει την εξυπηρέτηση του χρέους».
Κερδίσαμε αυτήν την υπόθεση και παρ’ ό,τι ήταν υπόθεση του ’36 το 2003 χρησιμοποιήθηκε από άλλη χώρα και ξανακερδήθηκε. 
Και επειδή διαβάσαμε και κάτι άλλο, βλέπουμε εδώ μια φωτογραφία με χαλιά ελληνικών οικογενειών σε πλειστηριασμό. Τεράστιες ποσότητες κινητής περιουσίας πλειστηριάστηκαν με αφορμή τη μη πληρωμή του εξοντωτικού φόρου περιουσίας. Αυτό είναι το βαριλίκι που έβαζαν οι Τούρκοι στους Έλληνες όταν ήθελαν να τους εξοντώσουν. Το ίδιο κάνουν τώρα και οι εγχώριοι και οι εισαγόμενοι κυβερνήτες αυτής της χώρας.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"133785"," Ευχαριστούμε, κύριε Παναγιώταρε.
Το λόγο έχει η κ. Ασημίνα Ξηροτύρη από τη Δημοκρατική Αριστερά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133786"," Κύριοι συνάδελφοι, ζούμε σε μια ιδιαίτερα κρίσιμη περίοδο για τη χώρα με περαιτέρω υποβάθμιση της ζωής των πολιτών, με βαθιά παρατεταμένη ύφεση της ελληνικής οικονομίας, συνέπεια τόσο των χρόνιων προβλημάτων της όσο και της αναποτελεσματικότητας των πολιτικών που εφαρμόστηκαν για την αντιμετώπιση και τη διέξοδο από την κρίση.
Βασική ιδέα των προγραμμάτων διάσωσης της οικονομίας, που εφαρμόστηκαν μετά το 2009, ήταν μονοσήμαντα η αποκατάσταση των δημοσιονομικών, δηλαδή η δημοσιονομική εξυγίανση. Σήμερα, τέσσερα χρόνια μετά φαίνεται ότι τα υφεσιακά αποτελέσματα της πολιτικής που ακολουθήθηκε ήταν και παραμένουν μεγαλύτερα από τα αναμενόμενα.
Αυτό που διακυβεύεται σήμερα, κύριοι συνάδελφοι, δεν είναι μόνο η συμφωνία με τους δανειστές για τη συνέχιση του προγράμματος προσαρμογής, αλλά και ο τρόπος της συνέχισης και η ιεράρχηση των προτεραιοτήτων γι’ αυτό το πρόγραμμα. Η ανάγκη, λοιπόν, μιας ολοκληρωμένης στρατηγικής εξόδου είναι αδήριτη και υπαγορεύει τον επανασχεδιασμό της ακολουθούμενης πολιτικής. 
Το κόμμα μας, η Δημοκρατική Αριστερά, έκανε τον Ιούνιο μια σημαντική επιλογή να στηρίξει την Κυβέρνηση συνευθύνης μαζί με τις δυνάμεις με τις οποίες βεβαίως έχουμε πολιτικές και ιδεολογικές διαφορές. Με τη συμμετοχή μας στην Κυβέρνηση προσπαθούμε μέσα σε αντίξοες συνθήκες να πετύχουμε το διπλό στόχο της παραμονής της χώρας στο ευρώ και της προστασίας των πιο αδύναμων στρωμάτων της κοινωνίας μας. Στόχος μας είναι μια πολιτική συμφωνία προς το μέλλον που θα βλέπει μακριά και θα δημιουργεί ένα πλαίσιο βιώσιμης λύσης από οικονομική και κοινωνική άποψη.
Ο εύκολος αντιπολιτευτικός λόγος που αξιοποιεί τις πιεστικές και πολύ δύσκολες για το λαό καταστάσεις, χωρίς να προτείνει λύσεις πραγματικής εξόδου, δεν ήταν ποτέ χρήσιμος και πολύ περισσότερο σήμερα δεν είναι υπεύθυνος. Δεν επενδύουμε στη χρεοκοπία της χώρας. Εμείς θέλουμε να συμβάλουμε στο να αποφευχθεί η καταστροφή και γι’ αυτό επιμένουμε στη μόνη ρεαλιστική πολιτική γραμμή που αναγνωρίζει ότι η δανειακή σύμβαση αποτελεί ένα δεσμευτικό πλαίσιο για τη χώρα και ταυτόχρονα παλεύουμε σοβαρά και συγκροτημένα να αλλάξουμε αυτό το πλαίσιο. 
Με τη συμμετοχή μας στην Κυβέρνηση έχουμε καταβάλει τεράστιες προσπάθειες και πιστεύουμε ότι διαδραματίσαμε εποικοδομητικό και σταθεροποιητικό πολιτικό ρόλο. Συμφωνήσαμε να υπάρξει μια διαδικασία αναδιαπραγμάτευσης που αφ’ενός θα υλοποιεί το πρόγραμμα προσαρμογής και αφ’ετέρου θα το τροποποιήσει, για να γίνει οικονομικά αποτελεσματικό, συνδεόμενο με την ανάπτυξη και κοινωνικά βιώσιμο, με ορθολογικό επιμερισμό των βαρών, λήψη μέτρων ελάφρυνσης των βαρών και ανακούφισης των κοινωνικά αδύναμων.
Παράλληλα, κύριοι συνάδελφοι, πρέπει να αναγνωρίσουμε ότι πρέπει να αναμετρηθούμε με τα βαθύτερα αίτια και να αντιμετωπίσουμε τις παθογένειες που χαρακτηρίζουν την οικονομική και πολιτική συγκρότηση της χώρας και επιπλέον να είμαστε παρόντες με όλα τα δικαιώματα που εξασφαλίζει η συμμετοχή μας στην Ευρωζώνη, στις εξελίξεις που αναπόφευκτα θα δρομολογηθούν στην Ευρωπαϊκή Ένωση. Γιατί θεωρούμε ότι ακόμη και εντός του δεδομένου δυσμενούς πλαισίου με τους ισχυρούς εξωτερικούς περιορισμούς, δηλαδή τις απαιτήσεις της τρόικας που τις περισσότερες φορές είναι υπερβολικές και εκτός πραγματικότητας, υπάρχουν δυνατότητες επιλογών.
Γι’ αυτόν το λόγο, άλλωστε, συνεχίζουμε να υποστηρίζουμε ότι είναι απαραίτητη η ενίσχυση της διαπραγμάτευσης και σε πολιτικό επίπεδο με τους Ευρωπαίους εταίρους προκειμένου να πετύχουμε την αλλαγή του προγράμματος δημοσιονομικής προσαρμογής, για να δώσω έτσι την πρώτη απάντησή μου στον κ. Τσακαλώτο. Θέλουμε να επιταχύνουμε μια συμφωνία δημοσιονομικής προσαρμογής που να περιλαμβάνει τη χρονική επιμήκυνση, τη ένταξη της ρήτρας αντικατάστασης ιδιαιτέρως επαχθών μέτρων από όλα εκείνα τα οποία θα προκύπτουν ως προϊόν εσόδων, την ενίσχυσή της με αναπτυξιακές παρεμβάσεις για την αντιμετώπιση της ύφεσης.
Επίσης, τονίσαμε με σαφήνεια τη θέση μας για την ανακοπή της επίθεσης που γίνεται από την τρόικα και μέρος των εργοδοτικών δυνάμεων για τη διάλυση των εργασιακών σχέσεων και την περαιτέρω υποβάθμιση των δικαιωμάτων των εργαζομένων. Τα εργασιακά θέματα αποτελούν τον οδικό χάρτη για την εικόνα της χώρας μετά τη δημοσιονομική εξυγίανση και δεν είναι ένα δευτερεύον πρόβλημα. Η συγκεκριμένη εκδοχή εργασιακών σχέσεων προωθεί ρυθμίσεις που διαμορφώνουν για τους εργαζόμενους ένα περιβάλλον αποσαθρωμένων δικαιωμάτων. 
Η έμφαση που δίνει και η αντίθεση που προβάλλει η Δημοκρατική Αριστερά στα εργασιακά οφείλεται κατ’αρχάς στο γεγονός ότι στην προγραμματική συμφωνία αναφέρεται ρητά ότι η συλλογική αυτονομία και ότι η ισχύς των συλλογικών συμβάσεων εργασίας επανέρχεται και δεν πάει πίσω, στο επίπεδο που προσδιορίζουν το Κοινοτικό Δίκαιο και το ευρωπαϊκό κεκτημένο, σύμφωνα με το οποίο το ύψος του μισθού στον ιδιωτικό τομέα συμφωνείται μεταξύ των κοινωνικών εταίρων, στο γεγονός ότι το αίτημα για αλλαγές στα εργασιακά δεν έχει καμμία δημοσιονομική βάση και εδράζεται αποκλειστικά σε ιδεολογικές εμμονές της τρόικας στο ότι οι αλλαγές στα εργασιακά θα παραμείνουν σε ισχύ και μετά την πάροδο της κρίσης. Τα δημοσιονομικά μπορεί να αλλάξουν αλλά ό,τι καθιερωθεί στις εργασιακές σχέσεις, θα χαρακτηρίζει τις επόμενες δεκαετίες. Το σχέδιο της τρόικας ουσιαστικά καταργεί την εθνική γενική συλλογική σύμβαση εργασίας και αποδυναμώνει πλήρως τις κλαδικές συμβάσεις. 
Επιμένοντας εξαρχής στα εργασιακά ως Δημοκρατική Αριστερά δεν αναζητούμε, κύριοι συνάδελφοι, το αριστερό αντίβαρο το πακέτο των μέτρων για τα δημοσιονομικά που γνωρίζουμε ότι είναι δυσβάσταχτα. Εκείνο που διεκδικούμε είναι να μην αποδυναμωθούν ακόμη περισσότερο τα δικαιώματα των εργαζομένων. Η συμμετοχή της Δημοκρατικής Αριστεράς στην Κυβέρνηση θεωρούμε ότι πρέπει να έχει ουσιαστικό αντίκρισμα στο επίπεδο της ασκούμενης πολιτικής σε σχέση με το θέση των εργαζομένων αλλά και το μοντέλο εξόδου από την κρίση γιατί εξαρχής και με απόλυτη πολιτική ευκρίνεια η Δημοκρατική Αριστερά είπε ότι θα καταψηφίσει τα εργασιακά μέτρα. Και αυτό είναι μια δεύτερη απάντηση προς το ΣΥΡΙΖΑ.
Όσον αφορά τα δημοσιονομικά μέτρα του μεσοπρόθεσμου, δουλέψαμε συστηματικά αυτούς τους τρεις μήνες και πετύχαμε την εξαίρεση αρκετών δυσβάσταχτων μέτρων. Θα θέλαμε περισσότερο και καταθέσαμε εναλλακτικές προτάσεις. Εξακολουθούμε να επιμένουμε να υπάρχει χρονική επιμήκυνση του προγράμματος και να αμβλυνθεί η εμπροσθοβαρής πρόβλεψη σε σχέση με τις περικοπές για να λειτουργήσει ρήτρα αντικατάστασης των επαχθών μέτρων στο βαθμό που θα έχουμε απόδοση των εσόδων, να υπάρχει αναπτυξιακή ενίσχυση του Προγράμματος Δημοσίων Επενδύσεων, αξιοποίηση του ΕΣΠΑ αλλά και με ειδικό πρόγραμμα αναπτυξιακών παρεμβάσεων καταπολέμησης της ανεργίας με χρηματοδότηση από την Ευρωπαϊκή Ένωση και την Ευρωπαϊκή Τράπεζα Επενδύσεων. Αυτό είναι απαραίτητο ώστε να μειωθεί η αρνητική υφεσιακή επίπτωση της προβλεπόμενης μείωσης των δημοσίων δαπανών και να δημιουργηθούν εισοδήματα σε νέους τομείς και νέους ανθρώπους. Μόνο έτσι μπορεί να γίνουν βήματα αναστροφής της καθοδικής πορείας και αυτό είναι μια τρίτη απάντηση προς το ΣΥΡΙΖΑ και τους άλλους συναδέλφους της Αντιπολίτευσης. 
Παράλληλα εμείς, κύριοι συνάδελφοι, έχουμε κηρύξει προς όλες τις κατευθύνσεις τη μάχη για την πάταξη της φοροδιαφυγής και του λαθρεμπορίου, της παραοικονομίας, τη μάχη για την άμεση είσπραξη των εσόδων του κράτους που έχουν διαφύγει και την αξιοποίησή τους ως ισοδύναμο μέτρο. 
Και βέβαια, επιτρέψτε μου να πω, κύριοι συνάδελφοι, ότι η Δημοκρατική Αριστερά έχει τεράστιο ηθικό έρεισμα και μη χρησιμοποιείτε επικοινωνιακά τερτίπια που ακούστηκαν πριν από λίγο στην Αίθουσα. Δίνουμε αυτήν τη μάχη και έχουμε και το μεγάλο ηθικό έρεισμα για να δώσουμε αυτήν τη μάχη. 
Σε σχέση με την εξέλιξη της οικονομίας, κύριε Υπουργέ των Οικονομικών, κύριε Υπουργέ της Ανάπτυξης, θεωρούμε ότι είναι λανθασμένη η προσέγγιση ότι πρώτα πρέπει να βγούμε από την ύφεση και μετά να πάμε στην ανάπτυξη. Η δημοσιονομική προσαρμογή πρέπει να γίνει, αλλά με άλλον τρόπο, χωρίς να καθηλώνει την ανάπτυξη. Χρειάζεται γι' αυτό ένα εθνικό σχέδιο ανασυγκρότησης της χώρας με νέο αναπτυξιακό και παραγωγικό πρότυπο. Στην κατεύθυνση αυτή, όπως σας είπα, πρέπει να γίνει αξιοποίηση όλων των επενδυτικών πόρων. 
Κύριοι συνάδελφοι, τι έχει επισημάνει και σε τι έχει συμβάλει η Δημοκρατική Αριστερά με τις προτάσεις της, ειδικότερα για τα αναπτυξιακά μέτρα; Να μην υπάρχει αύξηση των αναγκαίων ενσήμων για ελάχιστη σύνταξη από τεσσερισήμισι χιλιάδες στα έξι χιλιάδες. Επισημάναμε τη ρήτρα αντικατάστασης ισοδυνάμου, γιατί δεν αποφύγαμε μεν τις περικοπές σε μισθούς και συντάξεις, αλλά με την εφαρμογή της ρήτρας ισοδυνάμου, την οποία θα αναλύσω παρακάτω, θα μπορέσουμε να αντικαταστήσουμε σιγά-σιγά τα δύσκολα μέτρα. Επίσης, να μη γίνουν απολύσεις στο δημόσιο, να ενισχυθούν οι περικοπές σε πράγματι λειτουργικά έξοδα και δαπάνες που δεν χρειάζονταν, να μην κοπούν τα αναπηρικά επιδόματα, να μην υπάρχουν δίδακτρα στα μεταπτυχιακά και πολλά άλλα θέματα. 
Διαφωνήσαμε, κύριοι συνάδελφοι, με τον τρόπο που σχεδιάζονται να γίνουν οι αποκρατικοποιήσεις καταψηφίζοντας το άρθρο 2, όπως και με τη διαδικασία αξιοποίησης της δημόσιας περιουσίας καταψηφίζοντας το άρθρο 3, ενώ δεν καταφέραμε να εξαλειφθούν και άλλα πολύ δυσβάσταχτα μέτρα. 
Έτσι εγκαίρως κάναμε τη σημαντική κοινωνική πρόταση για τη ρήτρα ισοδυνάμου με προτεραιότητα την ανάληψη των παρακάτω: Για τις κλιμακωτές μειώσεις στις συντάξεις, θέλουμε να αντικατασταθούν αυτές οι μειώσεις το ταχύτερο δυνατόν ξεκινώντας από τις χαμηλότερες. Για την κατάργηση των δώρων των συνταξιούχων, θέλουμε ομοίως να αντικατασταθεί αυτή η κατάργηση ξεκινώντας από τα χαμηλότερα. Για την ενίσχυση των οικογενειακών επιδομάτων, για την επέκταση των επιδομάτων ανεργίας και την ενίσχυση του ύψους τους. Για τη μισθολογική δαπάνη. Ομοίως, θέλουμε την αντικατάσταση των μειώσεων στους μισθούς και στα δώρα στο δημόσιο ξεκινώντας από τα χαμηλότερα. Για την κάλυψη των αναγκών σε προσωπικό, σε εκπαίδευση, υγεία και πολιτισμό. 
Κύριοι Υπουργοί, παρά την άρνησή μας, δεν καταφέραμε να μην περάσει η ρύθμιση για την αύξηση των ορίων συνταξιοδότησης από τα εξήντα πέντε στα εξήντα επτά, η οποία θα επιφέρει μεν μία σημαντική δημοσιονομική απόδοση, αλλά δημιουργεί τεράστιο πρόβλημα στους εργαζομένους και στον προγραμματισμό των νοικοκυριών τους. Θέλουμε οπωσδήποτε να δείτε άμεσα τουλάχιστον τη μεταβατικότητα αυτής της διάταξης. Δεν μπορεί να λειτουργήσει από σήμερα αυτό το θέμα. 
Πρέπει να δούμε τα ζητήματα για τους ανάπηρους. Διατηρήθηκαν μεν τα αναπηρικά επιδόματα, αλλά πρέπει να δούμε τα προβλήματα που δημιουργούν οι περικοπές στο μισθολόγιο των ΑΜΕΑ. Τα οικογενειακά επιδόματα αντικατέστησαν στις φορολογικές ελαφρύνσεις. Τα προβλήματα όμως, μεγαλώνουν γιατί αυτά τα επιδόματα είναι πάρα πολύ χαμηλά –40 έως 50 ευρώ- και πρέπει να αυξηθούν. Θεωρούμε απαράδεκτο ότι περνούν στο μεσοπρόθεσμο ως προτεραιότητα –που δεν ήταν ανάγκη- σημαντικές ρυθμίσεις για τη λειτουργία της δημόσιας εκπαίδευσης και ιδιαίτερα προνόμια για την ιδιωτική εκπαίδευση. Δεν χρειαζόταν η επιπλέον επιβολή της έκτακτης εισφοράς για τις ΑΠΕ. 
Κύριοι συνάδελφοι, θέλω να τονίσω ότι η οικονομική προσαρμογή δεν είναι μονόδρομος. Τα νούμερα έχουν φυσικά την αξία τους. Δεν μπορούμε να κλείνουμε τα μάτια σε αυτά, όπως κάνει η Αντιπολίτευση, αλλά την ίδια στιγμή τα νούμερα δεν εξαντλούν την πραγματικότητα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε. 
Οι οικονομικές πολιτικές δεν κρίνονται βάσει του αν οι εξισώσεις στις οποίες στηρίζονται είναι σωστές. Κρίνονται βάσει του ότι μπορούν να εφαρμοστούν. Εδώ βρίσκεται η ουσία της ένστασής μας. 
Θυσίες μπορεί να γίνουν. Τα εισοδήματα μπορεί να μειωθούν, η κοινωνία πιθανώς να μπορέσει ακόμα λίγο να κάνει υπομονή, αρκεί όλα αυτά να έχουν νόημα, αρκεί να πειστεί ότι τα βάρη κατανέμονται δίκαια, ότι οι θυσίες δεν εξαερώνονται λόγω νεοφιλελεύθερων εμμονών της τροϊκανής ή άλλης προέλευσης. Επιλέξαμε να υπάρξει Κυβέρνηση και μέσα από συνεχή προσπάθεια να μη δημιουργηθεί πολιτική αστάθεια, διότι αυτή θα είχε τεράστιες επιπτώσεις στην κοινωνία, έτσι ώστε να υπηρετήσουμε την παραμονή της χώρας στο ευρώ και όχι την επιστροφή στη δραχμή. Αυτή η επιλογή μας παραμένει και όποιος επιχειρεί να συμψηφίσει τη σταθερή μας τάση να υπερασπιζόμαστε τα εργασιακά, κάνει λάθος. 
Εμείς πιστεύουμε πραγματικά ότι το ζητούμενο δεν είναι να εμφανίσουμε την εικόνα του κράτους που ευθυγραμμίζεται πλήρως με τις επιλογές της τρόικας. Το ζητούμενο είναι να αποδείξουμε ότι είμαστε υπεύθυνη χώρα, με γνώση και ευθύνη για το πρόγραμμα προσαρμογής, αλλά και για την κοινωνική πολιτική και ισορροπία. Και υπάρχουν πάρα πολλοί σύμμαχοι στην Ευρωπαϊκή Ένωση. 
Πιστεύουμε ότι έτσι θα μας δοθεί –και θα το διεκδικήσουμε- σημαντική δυνατότητα να υπάρξει διαπραγμάτευση σε υψηλότερο πολιτικό επίπεδο μπροστά στους λαούς της Ευρώπης. Και εκεί υπάρχουν, όπως είπα, πολλοί σύμμαχοι από όλο το πολιτικό φάσμα. Για όλους αυτούς τους λόγους, κύριοι συνάδελφοι, εμείς θα ψηφίσουμε «ΠΑΡΩΝ» στο νομοσχέδιο του Μεσοπρόθεσμου Πλαισίου Δημοσιονομικής Στρατηγικής και στα επείγοντα μέτρα εφαρμογής. 
(Χειροκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"133787"," Ευχαριστούμε, κυρία Ξηροτύρη. 
Κυρίες και κύριοι συνάδελφοι, πρέπει να σας πω ότι δεν έχω την τιμή, όμως ως Προεδρείο έχω την υποχρέωση να ανακοινώσω στο Σώμα την κύρωση μιας άλλης ακόμα πράξης νομοθετικού περιεχομένου. 
Οι Υπουργοί Εργασίας, Κοινωνικής Ασφάλισης και Πρόνοιας και Οικονομικών κατέθεσαν σχέδιο νόμου: «Κύρωση της Πράξης Νομοθετικού Περιεχομένου “Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.02.2012 Πράξης Υπουργικού Συμβουλίου (Α’ 39)” (Α’ 188)».
Παραπέμπεται στην αρμόδια Διαρκή Επιτροπή.
Το λόγο έχει ο κ. Καραθανασόπουλος ως ειδικός αγορητής του Κομμουνιστικού Κόμματος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133788"," Ευχαριστώ, κυρία Πρόεδρε. 
Το πρωί γίναμε μάρτυρες μιας διαδικασίας η οποία ουσιαστικά κατέληξε σε μια συμπαιγνία ανάμεσα στην Κυβέρνηση και στην Αξιωματική Αντιπολίτευση για να χαθεί πολύτιμος χρόνος. 
Κάποιοι φαίνεται πλανώνται πλάνην οικτρά αν πιστεύουν ότι με συνδικαλιστικά τερτίπια, με διαδικαστικούς ελιγμούς, μπορούν να καλλιεργούν στον κόσμο την αυταπάτη ότι με αυτόν τον τρόπο –με το διαδικαστικό, δηλαδή- μπορούν να καταργήσουν την αντιλαϊκή πολιτική, τα μνημόνια και τους εφαρμοστικούς νόμους. 
Όμως αυτή η υπόθεση της κατάργησης δεν είναι διαδικαστικό ζήτημα. Είναι ζήτημα πολιτικό. Είναι ζήτημα συσχετισμού δυνάμεων. Και γι’ αυτό εκτιμάμε ότι κανένα αστικό δικαστήριο και καμμία απόφασή του που μπορεί να εξυπηρετεί ιδιοτελή συμφέροντα δεν μπορεί να λύσει το ζήτημα των νόμων αυτών. Μόνο με την ανυπακοή, την απειθαρχία μπορεί να λυθεί, μόνο αν αποφασίσει λοιπόν, ο λαός να σαλπίσει τη λαϊκή αντεπίθεση. 
Όμως λέμε ότι η Κυβέρνηση με συνέπεια και με ιδιαίτερη σοβαρότητα υλοποιεί τις προεκλογικές της δεσμεύσεις. Επιβεβαιώνει καθημερινά –και βεβαίως με τη συμφωνία ανάμεσα στα τρία κόμματα- ότι είναι στρατευμένη στην υλοποίηση, στην εξυπηρέτηση των αναγκών και των προτεραιοτήτων του μεγάλου κεφαλαίου, σε συνθήκες βαθιάς και παρατεταμένης καπιταλιστικής κρίσης. 
Σε αυτές τις συνθήκες της κρίσης ζήτησε άλλωστε η προηγούμενη Κυβέρνηση και τη συμβολή και τη βοήθεια της λεγόμενης τρόικας, δηλαδή του Διεθνούς Νομισματικού  Ταμείου, της Ευρωπαϊκής Ένωσης και της Ευρωπαϊκής Κεντρικής Τράπεζας. Και βεβαίως για να επιβάλει αυτά τα βάρβαρα και  αντιλαϊκά μέτρα καταφεύγει για ακόμη μία φορά στην κινδυνολογία, στον τρόμο, δηλαδή ότι αν δεν υλοποιηθούν αυτά, θα έρθει φτώχεια. Όμως η υλοποίηση αυτής της πολιτικής είναι που έχει οδηγήσει και οδηγεί καθημερινά όλο και περισσότερα λαϊκά στρώματα στη φτώχεια, στην εξαθλίωση και στη μιζέρια, μόνο και μόνο για να σώσετε τα συμφέροντα, για να σωθούν οι μονοπωλιακοί όμιλοι. 
Πού στοχεύει αυτό το πολυνομοσχέδιο; Στοχεύει σε δύο πολύ βασικά ζητήματα: Πρώτον, στη δημοσιονομική προσαρμογή, μία δημοσιονομική προσαρμογή που θα γίνει σε βάρος των εργαζομένων και των πλατιών λαϊκών στρωμάτων, ενώ αντίθετα θα παραμείνουν άθικτα τα συμφέροντα της πλουτοκρατίας, της οικονομικής ολιγαρχίας. Έτσι, λοιπόν, όσον αφορά τους εργαζόμενους προχωρείτε, μέσα από τις μειώσεις στα ειδικά μισθολόγια του δημοσίου, σε περαιτέρω μειώσεις στους μισθούς. Προχωράτε  σε μειώσεις στο σύνολο των συντάξεων για όλους τους συνταξιούχους, ακόμη και του ΟΓΑ, λες και παίρνουν τα πολλά λεφτά. Καταργείτε τον δέκατο τρίτο και δέκατο τέταρτο μισθό, δηλαδή τα δώρα Χριστουγέννων, Πάσχα και το επίδομα αδείας για όλους τους δημοσίους υπαλλήλους, για όλους τους συνταξιούχους, προετοιμάζοντας μ’ αυτόν τον τρόπο το έδαφος για να προχωρήσει και η κατάργηση του δέκατου τρίτου και δέκατου τέταρτου μισθού και στον ιδιωτικό τομέα.
Στους αγρότες μειώνετε τις αγροτικές συντάξεις, όπως προείπα, μειώνετε τις επιστροφές από φόρους, φορολογείτε την αγροτική γη. Και  βεβαίως το ίδιο κάνετε και σε όλο το λαό. Ένα ευρώ –λέει- «νταβατζηλίκι» -γιατί μόνο έτσι μπορεί να χαρακτηριστεί- για κάθε φαρμακευτική συνταγή που θα εκτελείται, που θα πηγαίνει προς όφελος του ΕΟΠΥΥ. Είκοσι πέντε ευρώ –χαράτσι είναι αυτό- θα δίνει κάθε άρρωστος για κάθε εισαγωγή που θα κάνει στα δημόσια νοσοκομεία. Θα πληρώνει εκ των προτέρων 25 ευρώ. Άμα δεν τα έχει, δεν κάνει εισαγωγή. 
Επίσης, επιβάλλετε αύξηση της φορολογίας στο πετρέλαιο θέρμανσης, αύξηση των ειδικών φόρων κατανάλωσης στα τσιγάρα και στον καπνό. Και για όλα αυτά ως αντιστάθμισμα λέτε ότι σ’ έναν επόμενο χρόνο «θα» καταργήσετε τη βουλευτική σύνταξη, όταν εμείς εδώ και πάρα πολύ καιρό είχαμε κάνει πρόταση νόμου για κατάργηση της βουλευτικής σύνταξης για όλους, όχι μόνο για τους καινούργιους αλλά και γι’ αυτούς που ήδη την παίρνουν ή και γι’ αυτούς που τη δικαιούνται. Όμως αυτά δεν τα βάλαμε την εποχή εκείνη σε αντιστάθμισμα για να νομιμοποιήσουμε τις μειώσεις των μισθών και των συντάξεων. Εσείς γι’ αυτόν το σκοπό το κάνετε, για να αποδεχθεί ο κόσμος ότι τα μέτρα αυτά είναι δίκαια, άρα πρέπει να δεχθεί το σφαγιασμό των μισθών, των συντάξεων και των δικαιωμάτων του. Και βεβαίως είναι το συνολικό «πακέτο» το οποίο κρύπτεται πίσω απ’ αυτό το μεσοπρόθεσμο σχέδιο και το πολυνομοσχέδιο, ένα συνολικό «πακέτο» που έως το 2016, χωρίς να υπολογιστούν τα δημοσιονομικά κενά, φθάνει σε ακαθάριστο πακέτο δημοσιονομικών προσαρμογών που προσεγγίζουν τα 23 δισεκατομμύρια ευρώ. Βεβαίως θα χρειαστούν και νέα μέτρα λόγω ακριβώς των δημοσιονομικών κενών και των αστοχιών που θα έχετε στην πρόβλεψη της πορείας της οικονομίας. 
Και το δεύτερο μεγάλο ζήτημα το οποίο υλοποιείτε είναι ότι συνεχίζετε αυτό που ονομάζετε αναγκαίες προσαρμογές, αναγκαίες μεταρρυθμίσεις που πρέπει να τις δεχθεί ο λαός και που ακόμη κι αν δεν ήταν η τρόικα, έπρεπε να τις βάλουμε. Τι είναι αυτές; Είναι ουδέτερες; Έχουν σαφή κατεύθυνση. Και ποια είναι η κατεύθυνση αυτή; Είναι το να διευκολύνουν την αναπαραγωγή του κεφαλαίου και  να επιδεινώσουν ακόμη περισσότερο τη θέση της λαϊκής οικογένειας. Για να θωρακιστεί τι με αυτές τις αλλαγές; Η ανταγωνιστικότητα και η κερδοφορία των επιχειρηματικών ομίλων. 
Έτσι, πρώτον, προχωράτε στην αύξηση του βαθμού εκμετάλλευσης της εργατικής τάξης: Μειώσεις στο δημόσιο που συμπαρασύρουν τους μισθούς και στον ιδιωτικό τομέα, καθορισμός του κατώτερου μεροκάματου στα 586 ευρώ και στα 510 ευρώ γι’ αυτόν που είναι κάτω των είκοσι πέντε χρόνων, κατάργηση οποιουδήποτε επιδόματος, δηλαδή γάμου, οικογενειακού για όσους το έπαιρναν, ανθυγιεινού επαγγέλματος. Λέτε ότι θα έχουν τις τριετίες. Μόνο που τις αναστέλλετε για το αύριο. Πότε θα έρθει αυτό το αύριο που θα μειωθεί η ανεργία στο 10% μόνον εσείς το γνωρίζετε! Άρα, ο κατώτερος μισθός, οι αποδοχές του εργαζόμενου θα είναι 586 ευρώ κι όταν θα καταργηθεί κι η μετενέργεια ουσιαστικά με αυτόν τον τρόπο οδηγείτε στην κατάργηση των συλλογικών συμβάσεων, όχι βεβαίως συλλογικών συμβάσεων ως εργαλεία εκφυλισμού του συνδικαλιστικού κινήματος στο πλαίσιο του κοινωνικού διαλόγου και της συναίνεσης, αλλά ως μέσο για την ενίσχυση της οργάνωσης και της πάλης της εργατικής τάξης, της ενίσχυσης του ταξικού προσανατολισμού της. 
Προχωράτε σε κατάργηση των εργοδοτικών εισφορών -το προσπαθήσατε κι άλλες φορές, αλλά δεν το πετύχατε, τώρα θέλετε να το κάνετε- του ΟΕΚ και του ΟΑΕΕ, αυτό είναι 1,5% όφελος για τους εργοδότες και, βεβαίως, μέχρι να φτάσετε στο συνολικό πακέτο της μείωσης των εργοδοτικών εισφορών όπως περιέχεται στο μνημόνιο 2, που είναι 5%. Άρα, δηλαδή, θα ακολουθήσουν και άλλες περικοπές και άλλες μειώσεις των εργοδοτικών εισφορών στα ασφαλιστικά ταμεία. Και μετά μιλάτε για βιωσιμότητα των ασφαλιστικών ταμείων.
Προχωράτε σε περαιτέρω διευθέτηση του χρόνου εργασίας. Κάνετε πιο φθηνές τις υπερωρίες. Αυξάνετε τον ατομικά εργάσιμο καθημερινό χρόνο για να μπορεί να υπάρξει διευθέτηση σε ατομική βάση. Ουσιαστικά το οκτάωρο έχει γίνει πλέον παρελθόν. Αυξάνετε τα όρια συνταξιοδότησης.
Αυτά, κύριοι της Αξιωματικής Αντιπολίτευσης, δεν είναι αποδιοργάνωση της αγοράς εργασίας. Αυτά είναι απελευθέρωση της αγοράς εργασίας, που προβλέπονταν από τη Συνθήκη του Μάαστριχτ, όταν μιλούσε για ελευθερία, κίνηση κεφαλαίων, εργαζόμενων και υπηρεσιών. Είναι απελευθέρωση που οδηγεί στην ακόμη μεγαλύτερη μείωση της τιμής της εργατικής δύναμης, στην κατάργηση των εργασιακών και ασφαλιστικών δικαιωμάτων, για να διαμορφωθούν ακόμα πιο ανταγωνιστικές συνθήκες για το μεγάλο κεφάλαιο. 
Και, βεβαίως, στο πλαίσιο αυτής της απελευθέρωσης προχωρείτε στην απελευθέρωση και άλλων τομέων, στην επιτάχυνση ενέργειας, όπως κάνετε με τις ρυθμίσεις για τα φωτοβολταϊκά, για να συγκεντρωθεί η δραστηριότητα παραγωγής της ηλεκτρικής ενέργειας από τα φωτοβολταϊκά στους μεγάλους επιχειρηματικούς ομίλους, στην ενσωμάτωση της οδηγίας για τη ρύθμιση της αγοράς του φυσικού αερίου, στην κατάργηση ουσιαστικά μίας σειράς αδειών στο όνομα του ανοίγματος των λεγόμενων «κλειστών επαγγελμάτων», τις άδειες για τα φορτηγά δημόσιας χρήσης, τις άδειες για ταξί. Τα καταργείτε, πλέον. Δεν υπάρχει λόγος να έχει κάποιος άδεια φορτηγού δημοσίας χρήσης από τη στιγμή που μία επιχείρηση μπορεί να παίρνει οποιοδήποτε φορτηγό μπορεί να κυκλοφορεί ελεύθερα στη χώρα μας –και από τρίτες χώρες της Ευρωπαϊκής Ένωσης, του Ενιαίου Ευρωπαϊκού Χώρου- και να το χρησιμοποιεί για τις μεταφορικές της ανάγκες, για να καλύψει το μεταφορικό της έργο. Άρα, λοιπόν, γιατί να πάει σε έναν ο οποίος έχει άδεια φορτηγού δημοσίας χρήσης; 
Με αυτόν τον τρόπο, λοιπόν, κάνετε πολύ πιο ευνοϊκό το έδαφος για τη δράση του επιχειρηματικού, του μονοπωλιακού κεφαλαίου. Επεκτείνετε την επιχειρηματική δράση και σε νέους τομείς ακόμη περισσότερο.
Παιδεία: Τα κολλέγια αναβαθμίζονται, γίνονται ισότιμα και επίσημα με τα πανεπιστήμια. Διευκολύνετε ουσιαστικά τη δράση των κολλεγίων. Τους επιτρέπετε ακόμη να λειτουργούν -όχι μόνο τα κολλέγια, αλλά το σύνολο των ιδιωτικών δομών στην εκπαίδευση, από την πρωτοβάθμια μέχρι και τα κολλέγια αυτά με τα franchise- μέσα στις ίδιες δημόσιες δομές, που μπορεί να λειτουργούν και τα δημόσια σχολεία, τα δημόσια γυμνάσια, τα δημόσια πανεπιστήμια. Προχωρείτε στην ενσωμάτωση της ευρωπαϊκής οδηγίας για την πλήρη αντιστοίχιση των επαγγελματικών δικαιωμάτων μίας τριετούς φοίτησης, με μία πενταετή φοίτηση. 
Και μετά κατά τ’ άλλα το ΤΕΕ σαλπίζει την υπόθεση της μη υποβάθμισης των πτυχίων και των επαγγελματικών δικαιωμάτων. Να πώς προχωράει τώρα, με μία απλή διάταξη και με μία απλή ρύθμιση. Και την ίδια στιγμή προχωράτε ακόμη περαιτέρω στον οικονομικό στραγγαλισμό με τις ρυθμίσεις των πανεπιστημίων. 
Για την υγεία: Έχουμε πλήρη απελευθέρωση στις δομές της ιδιωτικής πρωτοβάθμιας φροντίδας υγείας. Δεν είναι υποχρεωμένος πλέον να είναι γιατρός αυτός που θα ανοίξει το ιατρείο, αρκεί να απασχολεί γιατρό. Δεν είναι υποχρεωμένος να είναι οδοντίατρος αυτός που θα ανοίξει το οδοντιατρείο, αρκεί να απασχολεί οδοντίατρο. Και καταλαβαίνετε πάρα πολύ καλά, κάτω από ποιες συνθήκες θα απασχολεί το γιατρό ή τον οδοντίατρο σε αυτό το ιδιωτικό φαρμακείο, στο ιδιωτικό ιατρείο, στο ιδιωτικό οδοντιατρείο. Και, βεβαίως, δίνετε τη δυνατότητα να έχει παραρτήματα παντού, όχι μόνο στο σύλλογο που είναι γραμμένος ο γιατρός, όπως ίσχυε μέχρι τώρα, αλλά σε όλη την Ελλάδα, να ανοίξει τέτοιου είδους παραρτήματα. 
Και, βεβαίως, προχωρείτε στην απελευθέρωση του επαγγέλματος των φυσιοθεραπευτών, των οδοντοτεχνιτών, των αισθητικών για να μπορεί ο καθένας να ασκεί τέτοια επαγγέλματα, ανεξάρτητα από το εάν έχει γνώση ή δεν έχει γνώση πάνω στο συγκεκριμένο αντικείμενο. 
Άρα προετοιμάζετε και το έδαφος της επέκτασης και σε νέους τομείς, όπως για παράδειγμα της ιδιωτικοποίησης των απορριμμάτων από τη συλλογή, την αποκομιδή μέχρι και τη διαχείριση. Γι’ αυτό απαγορεύεται στους ΟΤΑ να προσλάβουν μέχρι το 2016 εργαζόμενους της πρωτοβάθμιας και της δευτεροβάθμιας εκπαίδευσης. Και, βεβαίως, έχουμε τη μείωση των αστικών κρατικών δομών με νέες απολύσεις μέσα στο πλαίσιο της διαθεσιμότητας, όπως την ονομάζετε.
Αυτά, λοιπόν, είναι μέτρα με συνοχή. Δεν είναι ατάκτως ερριμμένα. Υλοποιούν τις στρατηγικές επιλογές της Ευρωπαϊκής Ένωσης, εξυπηρετούν τις ανάγκες των μονοπωλιακών ομίλων, ακριβώς για να μπορούν να διαχειριστούν την κρίση, αλλά και να διευκολύνουν την αναπαραγωγή του κεφαλαίου, δηλαδή να στηρίξουν την κερδοφορία των επιχειρηματικών ομίλων. 
Επιβεβαιώνεται για μια ακόμη φορά –και ιδιαίτερα το τελευταίο διάστημα- η απάτη της επαναδιαπραγμάτευσης. Δεν κατηγορούμε την Κυβέρνηση ότι δεν διαπραγματεύεται. Όμως, όλοι όσοι έχουν διαπραγματευθεί σκληρά, διαπραγματεύθηκαν σκληρά όχι για λογαριασμό των λαών τους, αλλά για λογαριασμό των επιχειρηματικών τους ομίλων. 
Τι έκανε η Πορτογαλία που διαπραγματεύθηκε σκληρά; Νέο πακέτο μέτρων 5,3 δισεκατομμυρίων. Η Ιταλία; Νέο πακέτο μέτρων 11,6 δισεκατομμυρίων. Η Ισπανία; Νέο πακέτο μέτρων 40 δισεκατομμυρίων. Αλλά και η Γαλλία του νέου ανέμου του Ολάντ που πνέει στην Ευρώπη –σήμερα το γράφουν οι εφημερίδες- τι μέτρα παίρνει; Είκοσι δισεκατομμύρια από μειώσεις σε δαπάνες και αύξηση της φορολογίας. Και αυτά τα 20 δισεκατομμύρια τι θα τα κάνει; Με αυτά δεν θα εξυπηρετήσει το δημόσιο χρέος, αλλά θα χρηματοδοτήσει τους επιχειρηματικούς ομίλους και θα στηρίξει την ανταγωνιστικότητα, μειώνοντας τις φορολογικές εισφορές αντίστοιχα των επιχειρηματικών ομίλων στη Γαλλία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Να, λοιπόν, ποια είναι η ταξική πολιτική! Και επιμένουν κάποιοι να λένε ότι μπορεί μέσα σε αυτά τα πλαίσια να υπάρξει διέξοδος και ανάπτυξη προς όφελος του λαού; Αφού η ανταγωνιστικότητα εξυπηρετεί μόνο τους επιχειρηματικούς ομίλους! 
Όσο, λοιπόν, επιμένουν κάποιοι ότι μέσα από μια τέτοια διαδικασία, χωρίς να αμφισβητείται η Ευρωπαϊκή Ένωση, χωρίς να θίγεται η κυριαρχία των  μονοπωλίων, με μια απλή αλλαγή σε κυβερνητικό επίπεδο μπορούν να λυθούν τα λαϊκά προβλήματα, λένε ψέματα στο λαό. Αυτά ούτε στα όνειρά τους δεν μπορούν να συμβούν! Ούτε καν στα όνειρά τους δεν μπορούν να συμβούν!","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"133789","  Παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133790"," Ολοκληρώνω, κυρία Πρόεδρε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"133791"," Ο κ. Μαρκόπουλος μίλησε 16 λεπτά!","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133792"," Το λέμε αυτό γιατί η πραγματικότητα είναι βάρβαρη. Δεν έχει να κάνει με αλλαγή του μοντέλου που λέτε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"133793"," Κύριε Γεωργιάδη, αφήστε τις ειρωνείες προς το Προεδρείο. Άλλες φορές μιλάτε εσείς παραπάνω. Σας παρακαλώ! Χωρίς λόγο κάνετε παρατήρηση στο Προεδρείο;
Ολοκληρώστε, κύριε Καραθανασόπουλε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133794"," Λέω, λοιπόν, ότι όλα αυτά δεν έχουν σχέση με το αποτυχημένο μοντέλο που εσείς εφαρμόσατε, γιατί η συρρίκνωση της παραγωγικής βάσης ήταν επιλογή του κεφαλαίου και όχι λόγω του ότι ζούσαμε με περισσότερα δανεικά. Δηλαδή η ανάγκη για υγεία, παιδεία, στέγαση στην ελληνική οικογένεια είναι ζήτημα δανεικών;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"133795","  Παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133796"," Λέμε, λοιπόν, ότι αυτό είναι το αποτέλεσμα του καπιταλιστικού βάρβαρου τρόπου ζωής. Δεν είναι ούτε της Βόρειας Κορέας ούτε της Αλβανίας. Αυτή η πραγματικότητα υπάρχει παντού σε όλο τον ανεπτυγμένο ή υπανάπτυκτο καπιταλιστικό κόσμο. 
Απέναντι σε αυτή τη βαρβαρότητα του καπιταλιστικού συστήματος δύο δρόμοι υπάρχουν για το λαό. Ο ένας δρόμος είναι να υποταχθεί στη μοίρα του και να ζει στη φτώχεια και την εξαθλίωση –όταν οι παραγωγικές δυνάμεις υπάρχουν, όταν υπάρχουν όλα τα μέσα να ζήσει- και ο άλλος δρόμος είναι να διεκδικήσει την αξιοπρέπεια, ανατρέποντας αυτό το βάρβαρο και εκμεταλλευτικό σύστημα, αποδεσμευόμενος από την Ευρωπαϊκή Ένωση και από τα δεσμά του κεφαλαίου. 
Ευχαριστώ.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"133797"," Ευχαριστούμε. 
Πάντως, κύριε Γεωργιάδη, τρεις συνάδελφοι της συγκυβέρνησης είναι εισηγητές. Άρα, ουσιαστικά ο χρόνος για να τα πείτε είναι πλέριος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133798"," Ο κ. Μαρκόπουλος είχε μεγάλη εύνοια από το Προεδρείο!","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133799"," Εισερχόμαστε στις ομιλίες των αγορητών. 
Ο κ. Κυριάκος Μητσοτάκης έχει το λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133800"," Σας ευχαριστώ, κυρία Πρόεδρε και είμαι βέβαιος ότι θα τηρήσετε τη διαδικασία όπως πρέπει, με την ανάλογη ανοχή που επιδείξατε και στους προηγούμενους ομιλητές.","ΚΥΡΙΑΚΟΣ ΜΗΤΣΟΤΑΚΗΣ",320
"133801"," Ευχαριστώ πολύ για την παρατήρηση. Πάντως, δεν την δέχομαι ως προσωπική αιχμή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133802"," Όχι, καθόλου.","ΚΥΡΙΑΚΟΣ ΜΗΤΣΟΤΑΚΗΣ",320
"133803"," Ωραία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133804"," Αντιθέτως, θα έπρεπε να τη δεχθείτε ως κολακευτικό σχόλιο. Λυπάμαι αν την εκλάβατε ως αιχμή. 
Κυρίες και κύριοι συνάδελφοι, η ελληνική Βουλή βρίσκεται σήμερα αντιμέτωπη –και δεν είναι υπερβολή αυτό- με την κρίση της ιστορίας. Μια κοινωνία που δυστυχώς έμαθε να ζει πάνω από τις δυνάμεις της, που συχνά λησμόνησε ότι εκτός από δικαιώματα έχει και υποχρεώσεις, αναγκάζεται να προσαρμοστεί συχνά με έναν βίαιο τρόπο σε μια νέα πραγματικότητα και ένα πολιτικό σύστημα, το οποίο εξέθρεψε τον κρατισμό και τις πελατειακές σχέσεις, κάνει, έστω και καθυστερημένα, την αυτοκριτική του και βέβαια όχι όλο το πολιτικό σύστημα, διότι άκουσα και κάποιους εκπροσώπους κομμάτων που διαχειρίστηκαν εξουσία, οι οποίοι μίλησαν ωσάν να μη θυμούνται ότι διαχειρίστηκαν δημόσιο χρήμα. 
Σε συνθήκες μεγάλης κοινωνικής έντασης είναι αρκετά φυσικό και αναμενόμενο να ακούγονται πολλά. Ακούγονται κραυγές, απλοποιημένες θεωρίες, πλην όμως τα γεγονότα, τα οποία καλούμαστε να αντιμετωπίσουμε σήμερα, είναι αναμφισβήτητα. 
Κυρίες και κύριοι συνάδελφοι, η Ελλάδα σήμερα είναι μία χρεοκοπημένη χώρα, μια χώρα η οποία επιζεί τα τελευταία χρόνια μόνο χάρη στην εξωτερική βοήθεια. Και σήμερα που μιλάμε, δυστυχώς, ακόμη δεν έχουμε το περιβόητο πρωτογενές πλεόνασμα.
Είναι ταυτόχρονα και μια χώρα η οποία δεν έχει βρει τη θέση της στο νέο παγκόσμιο καταμερισμό της οικονομικής δραστηριότητας, μια χώρα η οποία μετέθετε πάντα για την επόμενη μέρα τις δύσκολες αλλαγές που θα την έκαναν πιο ανταγωνιστική, αλλαγές οι οποίες θα ήταν τελικά προς όφελος των πολλών πολιτών και όχι των λίγων πελατών. Οι πελάτες αυτοί είχαν πάρει διαφορετικές μορφές. Μπορεί να ήταν οργανωμένες συντεχνίες που εξασφάλιζαν προνόμια με πολιτική στήριξη ή μπορεί, βέβαια, να ήταν και κρατικοδίαιτοι επιχειρηματίες οι οποίοι εξέθρεψαν αυτό το πολύ ιδιότυπο μοντέλο του ελληνικού ολιγαρχικού καπιταλισμού.
Μόνο που, κυρίες και κύριοι συνάδελφοι, η επόμενη μέρα πια, αυτή η επόμενη μέρα έφθασε και έστω και υπό την πίεση της βοής των επερχόμενων γεγονότων, η κυβερνητική πλειοψηφία κάνει το καθήκον της και φέρνει σήμερα προς ψήφιση ένα νομοσχέδιο το οποίο έχει δύο σκοπούς. Ο πρώτος είναι να ολοκληρώσουμε επιτέλους αυτή τη διαδικασία της δημοσιονομικής προσαρμογής, για να μπορούμε τουλάχιστον να καλύψουμε τις πρωτογενείς μας ανάγκες, αλλά να βάλουμε και τα θεμέλια για μια οικονομία η οποία θα είναι πιο ανταγωνιστική, που θα στηρίζει την ιδιωτική πρωτοβουλία, αλλά και την ευρηματικότητα του Έλληνα.
Για το πρώτο κομμάτι της δημοσιονομικής προσαρμογής δεν θα πω πολλά. Θα εκφράσω απλά την προσωπική μου άποψη.
Αν είχαμε τολμήσει, κυρίες και κύριοι συνάδελφοι, να κάνουμε μια πραγματική αξιολόγηση των δημοσίων υπαλλήλων, του προσωπικού του δημοσίου τομέα με ουσιαστικές επιπτώσεις για αυτούς που συστηματικά δεν απέδιδαν, δεν θα έπεφτε σήμερα τόσο βαρύς ο πέλεκυς επί δικαίων και αδίκων.
(Χειροκροτήματα από την πτέρυγα της Νέας Δημοκρατίας)
Πρέπει κάποια στιγμή να έχουμε το θάρρος, αγαπητοί συνάδελφοι του ΣΥΡΙΖΑ, να κάνουμε μια ειλικρινή συζήτηση και να διαχωρίσουμε το περιττό από το απαραίτητο κράτος. Διότι σήμερα αυτό το οποίο κάνουμε είναι να θυσιάζουμε, δυστυχώς, το απαραίτητο κράτος για να διατηρήσουμε τα προνόμια του περιττού κράτους.
Εγώ λυπάμαι -το λέω ανοιχτά- που φτάσαμε στο σημείο ο Αρχηγός του ΓΕΕΘΑ να παίρνει τα ίδια χρήματα με μία καθαρίστρια του ΟΣΕ.
(Χειροκροτήματα από την πτέρυγα της Νέας Δημοκρατίας)
Δυστυχώς, μίκρυνε…","ΚΥΡΙΑΚΟΣ ΜΗΤΣΟΤΑΚΗΣ",320
"133805"," Δεν υπάρχει καθαρίστρια στον ΟΣΕ.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"133806"," Προσέξτε να δείτε.","ΚΥΡΙΑΚΟΣ ΜΗΤΣΟΤΑΚΗΣ",320
"133807"," Είναι δανεικοί όλοι και παίρνουν 300 ευρώ.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"133808"," Κυρία Πρόεδρε, δεν δέχομαι διακοπές.
Δεν δέχομαι διακοπές, κυρία συνάδελφε. Να λάβετε το λόγο να μιλήσετε και να σεβαστείτε τους κανόνες αυτής της Αίθουσας.
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)","ΚΥΡΙΑΚΟΣ ΜΗΤΣΟΤΑΚΗΣ",320
"133809"," Ηρεμήστε, κύριοι του ΣΥΡΙΖΑ, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133810"," Λοιπόν, φθάσαμε στο σημείο να μικρύνουμε απελπιστικά την ψαλίδα μεταξύ των ηγετών και των κατώτερων και αυτό είναι προβληματικό και θα το βρούμε μπροστά μας.
Όμως, εκτός από τη δημοσιονομική προσαρμογή, οι διαφορετικές αλλαγές που εισάγει το νομοσχέδιο τι είναι, κυρίες και κύριοι συνάδελφοι; Είναι το αναπτυξιακό ανάχωμα σε μια επώδυνη ύφεση η οποία ήταν αναπόφευκτη και αναμενόμενη. Και αν είχαμε το θάρρος να τις κάνουμε αυτές τις διαρθρωτικές αλλαγές πριν από δύο χρόνια, σήμερα θα ήμασταν σε πολύ καλύτερη κατάσταση.
Δεν έχω χρόνο να μιλήσω αναλυτικά για αυτές τις αλλαγές, αλλά είμαι βέβαιος ότι, αν είχαμε τη δυνατότητα να συζητήσουμε αναλυτικά για αυτές τις διαρθρωτικές αλλαγές, αν τις βλέπαμε μία-μία, θα είχε μεγάλη δυσκολία η Αξιωματική Αντιπολίτευση να μην τις υποστηρίξει, όπως, παραδείγματος χάριν, την κατάργηση του Κώδικα Βιβλίων και Στοιχείων, ο οποίος αποτελούσε την αφορμή για διαφθορά και διαπλοκή μεταξύ των φοροεισπρακτικών μηχανισμών και των μικρομεσαίων επιχειρηματιών. Είναι μια σημαντική τομή αυτή η οποία προωθείται.
Δεν θα μιλήσω για άλλες, διότι δυστυχώς δεν έχω το χρόνο, κυρία Πρόεδρε.
Κυρίες και κύριοι συνάδελφοι, σήμερα έξω από αυτή τη Βουλή χιλιάδες πολίτες θα ασκήσουν το συνταγματικά κατοχυρωμένο τους δικαίωμα στη διαμαρτυρία για τα μέτρα που θα ψηφίσει η κυβερνητική Πλειοψηφία. Όμως, σε αυτοί οι πολίτες δεν είναι όλοι το ίδιο. Πολλοί από αυτούς που θα διαμαρτύρονται σήμερα είναι πραγματικοί απελπισμένοι. Και ποιοι είναι οι πραγματικοί απελπισμένοι σήμερα; Είναι πρωτίστως οι άνεργοι του ιδιωτικού τομέα. Αυτοί είναι οι πραγματικοί απελπισμένοι, οι άνεργοι του ιδιωτικού τομέα, ο οποίος επωμίστηκε, δυστυχώς, όλο το βάρος της δημοσιονομικής προσαρμογής.
(Χειροκροτήματα από την πτέρυγα της Νέας Δημοκρατίας)
Θα υπάρχουν, όμως και κάποιοι που είναι οι βολεμένοι του συστήματος. Είναι αυτοί οι οποίοι χάνουν τα προνόμια τα οποία το ίδιο το πελατειακό κράτος τούς είχε εξασφαλίσει και είναι αυτοί οι οποίοι έλκονται από τη ρητορική όσων τους υπόσχονται την επαγγελία της αδύνατης, όμως, επιστροφής στο παρελθόν, των δημαγωγών με τον πατριωτικό μανδύα. Τους πλήρωσε πολύ ακριβά η χώρα αυτούς και δεν έχει την πολυτέλεια να τους επιτρέψει ένα νέο πρωταγωνιστικό ρόλο.
Κλείνω, κυρία Πρόεδρε, λέγοντας το εξής. Η σωτηρία της χώρας δεν τελειώνει σήμερα.
Δεν αρκεί να κάνουμε το καθήκον μας εμείς με ελεύθερη τη βούληση να ψηφίσουμε το πολυνομοσχέδιο, το οποίο συζητείται σήμερα σ’ αυτήν την Αίθουσα. Πρέπει τα μέτρα να εφαρμοστούν από την επόμενη κυβέρνηση, αλλά πρέπει και η Ευρώπη να αναγνωρίσει την προσπάθεια του ελληνικού λαού με άμεση εκταμίευση, όχι απλά των 31 δισεκατομμυρίων, αλλά των 43 δισεκατομμυρίων, που μας οφείλονται από το πρόγραμμα στήριξης, με περισσότερους αναπτυξιακούς πόρους, αλλά και με μία ειλικρινή συζήτηση, η οποία θα ξεκινήσει αναπόφευκτα για τη βιωσιμότητα του ελληνικού χρέους.
Κυρία Πρόεδρε, κλείνω λέγοντας ότι δεν υπάρχουν σήμερα περιθώρια για πισωγυρίσματα. Εγώ προσωπικά, παρά τις όποιες επιμέρους επιφυλάξεις μπορεί να έχω, με ήσυχη τη συνείδησή μου, έχοντας πλήρως διαβάσει το κείμενο, θα το στηρίξω και καλώ και όλους τους συναδέλφους της πλειοψηφίας που στηρίζουν αυτήν την Κυβέρνηση να πράξουν το ίδιο.
Σας ευχαριστώ και για την ανοχή σας.
(Χειροκροτήματα από την πτέρυγα της Νέας Δημοκρατίας)","ΚΥΡΙΑΚΟΣ ΜΗΤΣΟΤΑΚΗΣ",320
"133811"," Ευχαριστώ κι εγώ για τη συνέπειά σας, κύριε Μητσοτάκη.
Ο κ. Ιωάννης Δραγασάκης έχει το λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133812"," Μόνο; Δεν κανονίσαμε οχτώ;","ΙΩΑΝΝΗΣ ΔΡΑΓΑΣΑΚΗΣ",137
"133813"," Μπορείτε να έχετε ένα λεπτό ακόμη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133814"," Θα υποστώ τις συνέπειες των συλλογικών αποφάσεων.
Αυτό που συζητούμε σήμερα εδώ δεν είναι σχέδιο σωτηρίας. Είναι μία «λαιμητόμος» για την κοινωνία, ένα βαρύ πλήγμα για τη δημοκρατία, μία ακύρωση της Βουλής. Η υλοποίηση αυτών των μέτρων θα διώξει κόσμο από τις δουλειές, θα καταστήσει κι άλλους ανέργους, θα οδηγήσει επιχειρήσεις σε χρεοκοπία και νοικοκυριά σε εξαθλίωση. 
Γιατί γίνεται αυτό; Γιατί δεν βάζετε κάποιο φρένο; Διότι η Κυβέρνηση Σαμαρά φαίνεται ότι ως όραμά της έχει την Ελλάδα μετά τον εμφύλιο. Το όραμά της είναι μία αυταρχική Ελλάδα σε μία αυταρχική Ευρώπη.
Ποιες θα είναι οι συνέπειες, όμως; Αυτό ρωτάει ο κόσμος. Ποιες θα είναι οι συνέπειες εάν τα μέτρα αυτά εφαρμοστούν; 
Η Κυβέρνηση προβλέπει ύφεση 4,5%. Όμως, οι περισσότεροι διεθνείς οργανισμοί προβλέπουν ύφεση πάνω από 6%. Η πρώην συνάδελφος, η κ. Κατσέλη, μας έστειλε χθες μία μελέτη, η οποία προβλέπει ύφεση 7%. Αυτό σημαίνει -για να ξέρει ο κόσμος τι θα γίνει το 2013 - τα εξής:
Πρώτον, ο προϋπολογισμός έχει καταρρεύσει πριν ψηφιστεί –δεν υπάρχει προϋπολογισμός- διότι στηρίζεται σε λάθος δεδομένα.
Δεύτερον, η ανεργία ενδέχεται να ξεπεράσει και το 30%, όπως προβλέπει και το Ινστιτούτο Εργασίας, αλλά και η «ALPHA BANK». Θα έχουμε υστέρηση εσόδων, άρα νέο έλλειμμα. Θα έχουμε μείωση των εισφορών στα ασφαλιστικά ταμεία, άρα μεγαλύτερο έλλειμμα στα ασφαλιστικά ταμεία. Και, βέβαια, θα έχουμε μεγαλύτερο δημόσιο χρέος ως ποσοστό του εθνικού εισοδήματος.
Άρα, θα έχουμε αυτό που η Κυβέρνηση αποκλείει. Θα έχουμε ξανά νέα μέτρα. Σε ένα χρόνο από σήμερα ή και πολύ λιγότερο, θα συζητούμε ξανά για τη δόση, θα συζητούμε ξανά για νέα μέτρα. Ο καταστροφικός φαύλος κύκλος θα συνεχίζεται.
Ποιες είναι, όμως, οι γενικότερες προοπτικές; Άκουσα κάποια σενάρια για το μέλλον και από τη Νέα Δημοκρατία, και από τον κ. Μανιάτη του ΠΑΣΟΚ. 
Είμαστε χώρα χωρίς προοπτική, κύριε Μανιάτη, με αυτό το πρόγραμμα. Δεν έχουμε πια μία κρίση οικονομική, έχουμε μία κρίση κοινωνική και ανθρωπιστική. Δεν υπάρχει ορίζοντας ούτε μετά το 2020 το χρέος να γίνει βιώσιμο. 
Διάβαζα χθες κάποιες δηλώσεις –δεν ξέρω αν τις είδατε- του Προέδρου της Παγκόσμιας Τράπεζας, του κυρίου Γιονγκ Κιμ. Μαθαίνουμε, λοιπόν, ότι η Κυβέρνηση των Αθηνών έχει ζητήσει επισήμως βοήθεια από την Παγκόσμια Τράπεζα. 
Ποιος έχει ζητήσει βοήθεια, κύριε Υπουργέ, από την Παγκόσμια Τράπεζα; Ποιος; Ρωτάω εσάς. Ποιος Υπουργός έστειλε επιστολή; Τι λέει η επιστολή; Τι ζητάει η ελληνική Κυβέρνηση από μία τράπεζα, η οποία ειδικεύεται σε χώρες του τρίτου κόσμου;","ΙΩΑΝΝΗΣ ΔΡΑΓΑΣΑΚΗΣ",137
"133815"," Εκδήλωσε δημόσια…(δεν ακούστηκε).","ΚΩΝΣΤΑΝΤΙΝΟΣ ΧΑΤΖΗΔΑΚΗΣ",546
"133816"," Χαίρομαι που το αναγνωρίζει ο κύριος Υπουργός. 
Το συμπέρασμα, λοιπόν, είναι ότι με το πρώτο μνημόνιο αποκτήσαμε μισθούς Βαλκανίων. Με το δεύτερο μνημόνιο αποκτήσαμε κοινωνικό κράτος Ανατολικής Ευρώπης. Με το τρίτο μνημόνιο αποκτούμε το στάτους της τριτοκοσμικής χώρας η οποία ζητάει βοήθεια από την Παγκόσμια Τράπεζα για να φτιάξει θεσμούς, διότι δεν έχει. Μας αντιμετωπίζουν ως χώρα τριτοκοσμική και ως κράτος αποτυχημένο. Κάνετε λάθος όσοι υποτιμάτε αυτή τη στάση. Άλλωστε, σας θυμίζω πώς άρχισε αυτή η ιστορία. Κάποτε είχε μιλήσει κάποιος άλλος για την τεχνογνωσία του Διεθνούς Νομισματικού Ταμείου. Έτσι άρχισε αυτή η ιστορία. 
Άκουσα από τον εισηγητή της Πλειοψηφίας κ. Γεωργιάδη και πρώην Βουλευτή του κ. Καρατζαφέρη να λέει ότι όταν έχεις χρέη, πρέπει να τα πληρώνεις. Δηλαδή, κύριε Γεωργιάδη να κάνουμε κριτική στην κ. Λαγκάρντ και το Διεθνές Νομισματικό Ταμείο, που λένε ότι πρέπει να υπάρξει «κούρεμα» του ελληνικού χρέους; Δηλαδή, κυρίες και κύριοι της Συμπολίτευσης, να κάνουμε κριτική εκ των υστέρων στη Γερμανία, η οποία το 1953 δεν πλήρωσε τα δικά της χρέη; Για να πληρώσει ένα κράτος τα χρέη του, θα πρέπει να έχει ανάπτυξη. Γι’ αυτό και η Γερμανία ζήτησε το 1953 ρήτρα ανάπτυξης. Είπε ότι θα πληρώνω όταν θα έχω ανάπτυξη. 
Ο ΣΥΡΙΖΑ ζητάει το ίδιο πράγμα. Εσείς τι ζητάτε; Εμείς ζητάμε ρήτρα ανάπτυξης. Ζητάμε διαγραφή του μεγαλύτερου μέρους του χρέους. Και θα ρωτήσει κάποιος το εξής: Γίνονται αυτά; Θα γίνουν αυτά, διότι τα χρέη δεν μπορούν να πληρωθούν. Και δεν μιλάμε μόνο για τα ελληνικά χρέη, αλλά και για τα ιταλικά και για τα ισπανικά. Το χρέος είναι πανευρωπαϊκό πρόβλημα και θα πρέπει να παλέψουμε μαζί με όλους τους λαούς. Αυτή είναι η πρόταση του ΣΥΡΙΖΑ. 
Άκουσα να τίθεται το εξής ερώτημα: Πού θα βρείτε τα λεφτά; Εσείς πού θα τα βρείτε; Άκουσα πριν να λέτε ότι εμείς παίρνουμε τα μέτρα και ελπίζουμε οι Ευρωπαίοι να κάνουν και αυτοί ό,τι τους αναλογεί. Και αν δεν το κάνουν; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου)
Όμως, έχουμε ένα ολοκληρωμένο σχέδιο, ένα σχέδιο παντός καιρού. Έχουμε πει τι θα κάνουμε. Εσείς τι θα κάνετε; Εμείς λέμε ότι μια χώρα σοβαρή θα πρέπει να έχει σχέδιο για όλα τα ενδεχόμενα. Σας καλούμε και εσάς να συζητήσουμε ένα σχέδιο και να μην είμαστε πάντα υπό τον εκβιασμό. 
Τελειώνω, κυρία Πρόεδρε, λέγοντας ότι το κρίσιμο ερώτημα δεν είναι πώς θα βγούμε από την κρίση, αλλά το ποιες δυνάμεις θα μας βγάλουν από την κρίση. Αυτές καθορίζουν και τον τρόπο. Δεν μπορούν να μας βγάλουν από την κρίση οι δυνάμεις που μας έφεραν ως εδώ. Δεν μπορούν να μας βγάλουν από την κρίση οι δυνάμεις της πλουτοκρατίας που έχουν τα χαρτοφυλάκιά τους στο εξωτερικό, οι δυνάμεις της διαπλοκής, οι δυνάμεις του μαύρου χρήματος, οι οικονομικές και κοινωνικές δυνάμεις που είναι με το ένα πόδι στην παρανομία, στη διαφθορά, στα κάθε λογής λαθρεμπόρια και αποτελούν την κοινωνική βάση ενός πολυσχιδούς και μαφιόζικου καπιταλισμού. Δεν θα πρέπει ο ελληνικός λαός να περιμένει λύσεις από αυτές τις δυνάμεις. 
Αυτά τα συμφέροντα πρέπει να απομονωθούν ακριβώς για να ξεχωρίσουν οι δυνάμεις της νόμιμης επιχειρηματικότητας και της καινοτομίας που έχουν συμφέρον να ενδιαφέρονται για το μέλλον αυτού του τόπου και αυτής της κοινωνίας. 
Την έξοδο από την κρίση θα την πετύχουμε με μια μεγάλη συσπείρωση της μεγάλης πλειοψηφίας της κοινωνίας, με ένα νέο συνασπισμό συμφερόντων, στον πυρήνα του οποίου θα είναι οι άνθρωποι του μόχθου, οι δυνάμεις της εργασίας και της γνώσης, τα παραδοσιακά και τα νέα τμήματα της εργατικής τάξης, οι εργαζόμενοι στον αγροτικό χώρο, οι αυτοαπασχολούμενοι, η νεολαία.","ΙΩΑΝΝΗΣ ΔΡΑΓΑΣΑΚΗΣ",137
"133817"," Ολοκληρώστε σας παρακαλώ, κύριε Αντιπρόεδρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133818"," Δεν χρειαζόμαστε, λοιπόν, νέες δόσεις σε περιτύλιγμα καταστροφής. Χρειαζόμαστε μία νέα διάγνωση για το ελληνικό πρόβλημα, μια νέα διάγνωση για τις αιτίες, ένα σχέδιο ανασυγκρότησης της οικονομίας, του κράτους και των θεσμών και μία κυβέρνηση η οποία μαζί με την κοινωνία θα μας βγάλει από την κρίση. Σ’ αυτήν την προοπτική αγωνίζεται ο ΣΥΡΙΖΑ, σ’ αυτήν την προοπτική καλεί το λαό σε κινητοποίηση. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΔΡΑΓΑΣΑΚΗΣ",137
"133819"," Το λόγο έχει ο κ. Αθανάσιος Μωραΐτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133820"," Ευχαριστώ, κυρία Πρόεδρε. 
Κυρίες και κύριοι συνάδελφοι για ακόμα μία φορά βρισκόμαστε μπροστά στο ίδιο δίλλημα, βρισκόμαστε και πάλι υπό την απειλή ασύντακτης χρεοκοπίας και υπό την ασφυκτική πίεση χρόνου. 
Πραγματικά δεν μπορώ να μην σχολιάσω την κατάθεση του πολυνομοσχεδίου που κρίνει την πορεία της χώρας με τη διαδικασία του κατεπείγοντος. Ψήφισα κατά της αντισυνταγματικότητας, αλλά αυτό δεν σημαίνει ότι δίνω άλλοθι σε τέτοιες διαδικασίες, ότι δίνω άλλοθι σ’ αυτές τις πρακτικές. 
Την ώρα που η δημοκρατία και οι θεσμοί της πρέπει να αντιμετωπίσουν τη χειρότερη κρίση και τη συνολική αμφισβήτηση του πολιτικού συστήματος, πιστεύω ότι θα έπρεπε να δίνουμε μεγαλύτερη αξία αυτές τις κρίσιμες ώρες στις κοινοβουλευτικές διαδικασίες. Αυτό αφορά, αν θέλετε και τις λανθασμένες πρακτικές προηγούμενων κυβερνήσεων. Δεν μπορεί μέχρι την τελευταία στιγμή, αγαπητοί συνάδελφοι και μετά από τέσσερις μήνες απραξίας να έχουμε δεκάδες αλλαγές και διευθετήσεις, οι οποίες αλλάζουν δραματικά τις ζωές των πολιτών και όχι μόνο. 
Κυρίες και κύριοι συνάδελφοι, το 2009 η χώρα οδηγήθηκε στα βράχια με τρομακτικές ευθύνες των κυβερνήσεων που δημιούργησαν το χρέος και τα τεράστια ελλείμματα, που δεν συγκρότησαν ένα σύγχρονο και αποτελεσματικό κράτος, που δεν εφάρμοσαν ένα βιώσιμο αναπτυξιακό μοντέλο, που δεν μοίρασαν δίκαια τον πλούτο της χώρας, με αποκορύφωμα βέβαια την καταστροφική πενταετία Καραμανλή, την τελευταία κυβέρνηση που θα μπορούσε να πατήσει φρένο και να αποφύγει η χώρα το σκόπελο. 
Εμείς παραλάβαμε 36 δισεκατομμύρια έλλειμμα. Μέσα σ’ αυτές τις συνθήκες πολέμου εκείνη η κυβέρνηση κατάφερε να δημιουργήσει από το μηδέν το μηχανισμό στήριξης, πέτυχε τη μεγαλύτερη μείωση ελλείμματος στην παγκόσμια οικονομική ιστορία, ολοκλήρωσε με επιτυχία μία πρωτοφανή στα χρονικά σύνθετη διαδικασία όπως αυτή του PSI. Μέσα σε αυτές τις πολεμικές συνθήκες οι κυβερνήσεις του ΠΑΣΟΚ με τα λάθη, τις παραλείψεις τους, τις ατολμίες τους προχώρησαν αλλαγές και μεταρρυθμίσεις που δεν είχαν γίνει για δεκαετίες στη χώρα. 
Κυρίες και κύριοι συνάδελφοι, η δική μου γενιά κλήθηκε να διαχειριστεί τη χρεοκοπία μιας άλλης γενιάς και δεν δίστασε να αναλάβει το βάρος που δεν της αναλογεί. Αυτό το οποίο θέλω να ξεκαθαρίσω σήμερα και μάλιστα στο ελληνικό Κοινοβούλιο είναι ότι δεν πρόκειται να ανεχτούμε το ίδιο πολιτικό προσωπικό που μας οδήγησε σε αυτό το μεταπολιτευτικό έκτρωμα, να έρχεται σήμερα και να λέει, ότι μπορεί κάτω απ’ αυτές τις συνθήκες να σώσει τη χώρα. Αυτό είναι κάτι το οποίο δεν θα γίνει ανεκτό σε καμμία περίπτωση.
Κυρίες και κύριοι συνάδελφοι, εδώ και εννέα μήνες ο χρόνος  και οι εξελίξεις στη χώρα έχουν παγώσει εξαιτίας της εμμονής της Νέας Δημοκρατίας και μόνο, να ανέλθει στην εξουσία. Το κλίμα αβεβαιότητας γιγαντώθηκε και η έλλειψη ρευστότητας συνεχίστηκε. Χιλιάδες επιχειρήσεις έβαλαν λουκέτο και χιλιάδες εργαζόμενοι οδηγήθηκαν στην ανεργία. Και θέλω να ρωτήσω όλους, αν κερδίσαμε κάτι όλο αυτό το διάστημα. 
Η τελευταία επιτυχία της χώρας σε επίπεδο διαπραγμάτευσης, θέλω να θυμίσω, ότι ήταν η συμφωνία της 26ης Οκτωβρίου του 2011. Και προκαλώ όσους ενοχλούνται απ’ αυτό, να μας πουν τι άλλο έχει πετύχει η χώρα στο διαπραγματευτικό επίπεδο από τότε. Τα μέτρα έγιναν 19,5 δισεκατομμύρια, οι μεταρρυθμίσεις πάγωσαν, το τρένο της ανάπτυξης και τα 18 δισεκατομμύρια των ισοδυνάμων μέτρων του τότε Προέδρου της Νέας Δημοκρατίας πήγαν περίπατο. Η χώρα κυβερνάται εδώ και τέσσερις μήνες χωρίς συνεδριάσεις Υπουργικών Συμβουλίων με πράξεις νομοθετικού περιεχομένου και μόνο. 
Κυρίες και κύριοι συνάδελφοι, θέλω σ’ αυτό το σημείο να ξεκαθαρίσω ότι εμείς, οι Βουλευτές του ΠΑΣΟΚ, δεν δώσαμε καμμία λευκή επιταγή σε κανέναν. Αυτή η Κυβέρνηση έχει νόημα όταν οι δεσμεύσεις της τηρούνται. Αυτό μας ενώνει, αν μας ενώνει κάτι ακόμα σ’ αυτήν την Κυβέρνηση. Το πακέτο που εισηγείται σήμερα είναι προϊόν των εμμονών της τρόικας και της πλήρους αποτυχίας του Πρωθυπουργού και της Κυβέρνησης να μπορέσει να διαπραγματευτεί. Κανείς εδώ μέσα εκτός από κάποιες εξαιρέσεις δεν πιστεύει σ’ αυτά τα μέτρα, δεν πιστεύει σ’ αυτό το συγκεκριμένο μείγμα πολιτικής που σήμερα εισηγείται στην Ολομέλεια. 
Η χώρα, αγαπητοί συνάδελφοι, θα έχει μέλλον  μόνο αν το πολιτικό σύστημα πάρει την απόφαση να συγκρουστεί με χρόνιες παθογένειες, να αφήσει πίσω τις διευθετήσεις των συμφερόντων που γίνονται ακόμα και αυτήν τη στιγμή και να επιλέξει το δρόμο των τολμηρών αλλαγών και συγκρούσεων. 
Και μέσα σ’ αυτό το βαρύ κλίμα που διαμορφώνεται στην κοινωνία, κάτω απ’ αυτές τις συνθήκες, καλούνται σήμερα οι Βουλευτές να ζυγίσουν την απόφασή τους. 
Προσωπικά, αγαπητοί συνάδελφοι, θα ψηφίσω για τρεις συγκεκριμένους λόγους. Ο πρώτος λόγος είναι για να παραμείνει η χώρα μου στο ευρωπαϊκό τραπέζι, διότι η οποιαδήποτε λύση συμφωνηθεί σε επίπεδο Ευρωπαϊκής Ένωσης  για την κρίση χρέους και δανεισμού, πρέπει να αφορά και την Ελλάδα. Μου είναι αδιανόητο ότι η χώρα μπορεί να κάνει ένα άλμα στο κενό και από ένα ατύχημα να χαθεί η ιστορική ευκαιρία να είμαστε παρόντες σε μία ολοκληρωμένη ευρωπαϊκή λύση που επιδιώκουμε. 
Ο δεύτερος λόγος είναι η αναδιάρθρωση του παραγωγικού μας μοντέλου και η ανασυγκρότηση των δομών του δημοσίου τομέα που χρειάζονται γενναίες και θαρραλέες αλλαγές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Αυτές οι αλλαγές δεν μπορούν να γίνουν κάτω από συνθήκες χάους. Δεν μπορούν να γίνουν απ’ αυτούς που πρωτοστατούν ενάντια σ’ αυτές τις αλλαγές, απ’ αυτούς που κάνουν σημαία την ακινησία, παρέχοντας ασυλία σε απόψεις και συμπεριφορές που έχουν ηττηθεί.
Ο τρίτος λόγος είναι ότι εδώ και τρία χρόνια, κανείς στη χώρα υπεύθυνα δεν έχει διατυπώσει την αντιπρόταση, τον άλλο δρόμο, την άλλη λύση. Η Αξιωματική Αντιπολίτευση, τα τρία τελευταία χρόνια επενδύει σε έναν ανεύθυνο λαϊκισμό. Δεν μας λέει τι πρέπει να γίνει, για να μπορέσει να υπάρξει ουσιαστικό αύριο και τι πρέπει να γίνει την επόμενη ημέρα και, μάλιστα, συγκεκριμένα, με βήματα, με χρονοδιάγραμμα, κατονομάζοντας συμμάχους και πηγές χρηματοδότησης. 
Αντίθετα, είδαμε έναν πανικό μπροστά στην πιθανότητα απόρριψης των μέτρων. Και όλα αυτά περί εκλογών δεν πείθουν κανέναν και πιστεύω ότι δεν πείθουν ούτε εσάς τους ίδιους.
Κυρίες και κύριοι συνάδελφοι, ο Πρωθυπουργός μίλησε για την ευθύνη των Βουλευτών και θέλω σ’ αυτό το σημείο να διαχωρίσω τους Βουλευτές του ΠΑΣΟΚ. Οι Βουλευτές του ΠΑΣΟΚ δεν δέχονται σ’ αυτή τη συγκυρία καμμία έκκληση ευθύνης. Είναι οι Βουλευτές που σήκωσαν μόνοι τους το σταυρό του μαρτυρίου επί δυόμισι χρόνια, λοιδορήθηκαν και προπηλακίστηκαν μέσα σε ένα νοσηρό κλίμα, για το οποίο έχει καταλυτική ευθύνη ο τότε Πρόεδρος της Νέας Δημοκρατίας. 
Κυρίες και κύριοι συνάδελφοι, πιστεύω ότι οι Βουλευτές του ΠΑΣΟΚ θα σταθούν όρθιοι, θα δείξουν ψυχή και θα αποδείξουν για μία ακόμα φορά ότι η χώρα είναι πάνω απ’ όλα. Είμαι βέβαιος ότι θα σταθούν όρθιοι και θα είναι απέναντι και στα σενάρια που ονειρεύονται κάποιοι για τη δημιουργία ενός ανιστόρητου τεχνητού διπολισμού, ο οποίος περνά μέσα από το βιασμό της πολιτικής.
Κυρίες και κύριοι συνάδελφοι, το σύνθημα «λεφτά υπάρχουν» πληρώθηκε πάρα πολύ ακριβά σ’ αυτή τη χώρα. Όμως, στο επόμενο διάστημα θα δοκιμαστεί η αντοχή μίας άλλης υπόσχεσης, της υπόσχεσης ότι αυτά είναι τα τελευταία μέτρα. Κι εγώ είμαι απ’ αυτούς που εύχομαι όντως αυτά να είναι τα τελευταία μέτρα. Στην περίπτωση, όμως, που υπάρξουν επόμενα, δεν είμαι καθόλου βέβαιος για το ποια κυβέρνηση, ποιος πρωθυπουργός θα μπορέσει να τα εισηγηθεί και για το ποια κυβερνητική πλειοψηφία θα τα υπερψηφίσει.
Ευχαριστώ.
(Χειροκροτήματα)","ΑΘΑΝΑΣΙΟΣ ΜΩΡΑΪΤΗΣ",354
"133821"," Ευχαριστούμε, κύριε Μωραΐτη.
Ο κ. Ηλίας Κασιδιάρης από το Λαϊκό Σύνδεσμο Χρυσή Αυγή έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133822"," Θίγονται και παρεξηγούνται ορισμένοι παράγοντες και Βουλευτές της Νέας Δημοκρατίας, επειδή τους είπαμε κάποτε ότι είναι κυβέρνηση της πλάκας. Πριν από μισή ώρα, μέσα σ’ αυτήν την Αίθουσα, ένας Υπουργός τους μπροστά σε ένα στέλεχος της Αντιπολίτευσης έκατσε προσοχή και μόλις του είπε το στέλεχος της Αντιπολίτευσης «μη μιλάς, κάτσε κάτω», έκατσε κάτω και δεν είπε τίποτα.
Μην παρεξηγείστε με τη φρασεολογία μας. Η μόνη αντιποίηση που διαπράττεται σ’ αυτή τη χώρα, διαπράττεται από τον κ. Σαμαρά και τους Υπουργούς του που παριστάνουν την Κυβέρνηση, ενώ στην πραγματικότητα είναι ένα πολιτικό ανδρείκελο των πιστωτών μας. Δεν είναι δυνατόν να μην μπορείτε να σταθείτε σ’ αυτήν την Αίθουσα και να λέτε στον ελληνικό λαό ότι δήθεν κυβερνάτε.
Θα έρθω, όμως, στην ουσία αυτού του νομοσχεδίου που έρχεται σήμερα προς ψήφιση, φέροντας εδώ μαζί μου δύο εκκαθαριστικά σημειώματα μισθοδοσίας. Το ένα είναι το δικό μου και γράφει «Ηλίας Κασιδιάρης του Παναγιώτη, ιδιώτης Βουλευτής».
Στο τελικό ποσό προσθέτω το 20% υπέρ κόμματος, νόμιμη κράτηση, προσθέτω και κάποιες επιτροπές που όλοι λίγο πολύ πηγαίνουμε –γράφονται και αυτές- και αθροίζεται ένα ποσό στο τέλος πέραν των 8.000 ευρώ. Πάνω από 8.000 στο πρώτο εκκαθαριστικό. Και με τις περικοπές που ενδεχομένως να γίνουν, με βάση τη χθεσινή ψηφοφορία, το ποσό αυτό θα μειωθεί ελάχιστα, εξ όσων γνωρίζουμε. Το δεύτερο εκκαθαριστικό που έχω μαζί μου…","ΗΛΙΑΣ ΚΑΣΙΔΙΑΡΗΣ",204
"133823"," Κάνετε λάθος. Το λέτε συνεχώς και κάνετε λάθος.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133824"," Επιτρέψτε μου παρακαλώ. Παίρνω παραπάνω από εσάς;","ΗΛΙΑΣ ΚΑΣΙΔΙΑΡΗΣ",204
"133825"," Τι παίρνετε δεν ξέρετε, 5.000 ευρώ παίρνετε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133826"," Να το καλύψετε πωλώντας σειρές εγκυκλοπαίδειας.","ΗΛΙΑΣ ΚΑΣΙΔΙΑΡΗΣ",204
"133827"," Κάνετε λάθος.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133828"," Πόσα παίρνετε, κύριε Γεωργιάδη, εσείς;","ΗΛΙΑΣ ΚΑΣΙΔΙΑΡΗΣ",204
"133829"," Σας παρακαλώ, κύριε Γεωργιάδη, μην κάνετε διάλογο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133830"," Παίρνω 5.000 ευρώ παίρνω!","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133831"," Δεν παίρνετε 5.000, παίρνετε πάνω από 7.000. Είστε ψεύτης! Παίρνετε πάνω από 7.000 και να τα χαίρεστε!
Το δεύτερο εκκαθαριστικό…","ΗΛΙΑΣ ΚΑΣΙΔΙΑΡΗΣ",204
"133832"," …(Δεν ακούστηκε)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133833"," Κύριε Γεωργιάδη, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133834"," Εδώ μιλάμε με αριθμούς, δεν λέμε παραμύθια, δεν παραφιλολογούμε. Μιλάμε με αριθμούς!","ΗΛΙΑΣ ΚΑΣΙΔΙΑΡΗΣ",204
"133835"," Μην κάνετε τσαμπουκάδες σε μένα!","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133836"," Γιατί τι θα γίνει; Τι θα γίνει, κύριε Γεωργιάδη;","ΗΛΙΑΣ ΚΑΣΙΔΙΑΡΗΣ",204
"133837"," Να είστε κύριος στη Βουλή.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133838"," Εγώ είμαι κύριος. Εσείς με διακόπτετε τώρα, εντελώς παράτυπα.","ΗΛΙΑΣ ΚΑΣΙΔΙΑΡΗΣ",204
"133839"," Επί του θέματος, κύριε Κασσιδιάρη. Στην εισήγησή σας παρακαλώ και μην απαντάτε, για να μην έχουμε και τέτοιους διαξιφισμούς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133840"," Ο αριθμός που είπα είναι ακριβέστατος, ουδείς μπορεί να τον αμφισβητήσει. Οκτώ χιλιάρικα παίρνουν οι Βουλευτές. Από εκεί και πέρα, το δεύτερο εκκαθαριστικό το οποίο έχω…","ΗΛΙΑΣ ΚΑΣΙΔΙΑΡΗΣ",204
"133841"," Δεν παίρνουν 8.000, κύριε συνάδελφε, αν μου επιτρέπετε τώρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133842"," Πόσα παίρνουν, κυρία Πρόεδρε;","ΗΛΙΑΣ ΚΑΣΙΔΙΑΡΗΣ",204
"133843"," Αφού θέλετε να μιλάμε για το πόσα παίρνουν οι Βουλευτές, δεν παίρνουν τόσα χρήματα οι Βουλευτές.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133844"," Πόσα παίρνουν;","ΗΛΙΑΣ ΚΑΣΙΔΙΑΡΗΣ",204
"133845"," Εν πάση περιπτώσει, τοποθετηθείτε για να τελειώσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133846"," Μα τι συζητάμε τώρα;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133847"," Να τα πάμε 7.000; Πόσα να τα κάνουμε; Πείτε μου πόσα είναι!
(Θόρυβος στην Αίθουσα)","ΗΛΙΑΣ ΚΑΣΙΔΙΑΡΗΣ",204
"133848"," Κύριε Υπουργέ, να δίνετε κι σε εμάς αυτά που δίνετε στη Χρυσή Αυγή. Είναι απαράδεκτο αυτό…","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133849"," Αφήστε αυτές τις γελοιότητες!","ΗΛΙΑΣ ΚΑΣΙΔΙΑΡΗΣ",204
"133850"," Στη δευτερολογία σας, κύριε Γεωργιάδη, θα απαντήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133851"," Καταγγέλλουμε την Κυβέρνηση που δίνει στη Χρυσή Αυγή παραπάνω λεφτά!","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133852"," Δεν είναι τηλεοπτικό στούντιο του Blue Sky εδώ πέρα για να κάνετε αυτό το θέατρο!","ΗΛΙΑΣ ΚΑΣΙΔΙΑΡΗΣ",204
"133853"," …(Δεν ακούστηκε)","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133854"," Τι μας λέτε και εσείς τώρα; Να πάτε εκεί που ήσασταν, στον Καρατζαφέρη!","ΝΙΚΟΛΑΟΣ ΜΙΧΑΛΟΛΙΑΚΟΣ",322
"133855"," Παρακαλώ, ηρεμία από τη Χρυσή Αυγή! Κύριε Μιχαλολιάκο, θα έχετε το λόγο μετά, αν θέλετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133856"," Τα χιλιάρικα αυτά που παίρνουν οι Βουλευτές, τα παίρνουν άπαντες και να σταματήσει επιτέλους αυτή η ανοησία.","ΗΛΙΑΣ ΚΑΣΙΔΙΑΡΗΣ",204
"133857"," Κύριε Κασσιδιάρη, στο θέμα παρακαλώ. Ολοκληρώστε τη σκέψη σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133858"," Από εκεί και πέρα, το δεύτερο παράδειγμα αφορά τα χρήματα που παίρνουν οι νέοι αξιωματικοί του Ελληνικού Στρατού. Τυχαίνει να δω το εκκαθαριστικό σημείωμα του αδελφού μου που είναι νέος ανθυπολοχαγός, ο οποίος μικτά θα παίρνει οκτώμισι κατοστάρικα. Και δεν μιλάω για οποιονδήποτε εργαζόμενο, μιλάω για ένα νέο αξιωματικό του στρατού που εμείς θα του πούμε αύριο, όταν μπούνε μέσα στη χώρα οι Τούρκοι, να κάτσουν αυτοί οι άνθρωποι και να φάνε τις σφαίρες.
Και ερωτώ σε όσους ειρωνεύτηκαν: Υπάρχει κανείς που να θεωρεί ότι αξίζει να εισπράττει εδώ μέσα πολλαπλάσιο μισθό από ένα νέο αξιωματικό του Ελληνικού Στρατού, δεκαπλάσιο, οκταπλάσιο, ό,τι θέλετε; Υπάρχει κανείς που να θεωρεί ότι ο εαυτός του είναι ικανότερος και αξίζει περισσότερο από ένα νέο αξιωματικό του Ελληνικού Στρατού; 
Κύριοι, νομοθετείτε ένα πράγμα, να ζείτε εις βάρος των άλλων. Εδώ δεν υπάρχει τρόικα. Όσον αφορά τις χιλιάδες ευρώ που παίρνουν οι Βουλευτές, είναι δική σας πολιτική απόφαση να μην τις περικόψετε δραστικά, δεν είναι απόφαση καμμίας  τρόικα!
Κι αν θέλετε, επειδή μας κατηγορείτε για απρεπή συμπεριφορά, εμείς κινούμαστε πάντα θεσμικά. Είχαμε φέρει και ειδική πρόταση νόμου για να καταργηθούν, να μειωθούν, να περικοπούν δραστικά οι κρατικές χρηματοδοτήσεις προς τα κόμματα, γιατί εκεί είναι πολλά τα εκατομμύρια και ουδείς δύναται να το αμφισβητήσει αυτό. Είναι πάρα πολλά τα εκατομμύρια!
Όμως, το μόνο που κάνατε αυτούς τους πέντε μήνες διακυβερνήσεώς σας ήταν ευχολόγια, ουσία μηδέν. Και αυτή η πρόταση νόμου που έχει κάνει η Χρυσή Αυγή δεν ήρθε ποτέ στην Ολομέλεια, γιατί τότε θα καλούμασταν όλοι ονομαστικά να ψηφίσουμε υπέρ ή κατά αυτής. Η πρόταση μας, λοιπόν, είναι συγκεκριμένη. Εφόσον θέλετε πραγματικά να στέκεστε και να κοιτάτε στα μάτια την κοινωνία, ξεκινήστε από εκεί τις περικοπές. Δραστικές μειώσεις στους μισθούς των Βουλευτών και στις κομματικές επιχορηγήσεις. Είστε όμως αλαζόνες –το αποδείξατε και τώρα ότι είστε αλαζόνες- και αυτή η αλαζονεία σας είναι που θα σας καταστρέψει.
Και μία θερμή παράκληση προς τους κυρίους της Νέας Δημοκρατίας κυρίως. Αφήστε ήσυχη την πατρίδα. Μην λέτε ότι διαπράττετε αυτά τα οποία διαπράττετε για την πατρίδα. Αφήστε την πατρίδα στην άκρη. Υπήρχαν θρυλικές μορφές στην ιστορία μας που δεν είπαν ότι σώζουν την πατρίδα. Ο Κολοκοτρώνης είπε ότι «πήραμε τα όπλα για της πατρίδος την ελευθερία», δεν είπε «σώσαμε την πατρίδα». Αυτό το λέει μόνο ο Σαμαράς! Λίγη σοβαρότης, λοιπόν και να μην είστε αλαζόνες, διότι η αλαζονεία σας αυτή είναι που θα σας οδηγήσει στην καταστροφή.
Όπως προείπα τους πέντε μήνες της διακυβερνήσεώς σας δεν πράξατε τίποτα. Η ανακήρυξη της Ελληνικής Αποκλειστικής Οικονομικής Ζώνης που είχατε προαναγγείλει δεν έγινε. Στην ουσία, δεν ξεκινήσατε έρευνες για ενεργειακά κοιτάσματα, κάνατε κάποιες αδειοδοτήσεις μόνο για τη δυτική Ελλάδα. Δεν κάνατε για την ευαίσθητη και πλούσια περιοχή νοτίως της Κρήτης, διότι είχε έρθει εδώ ο απεσταλμένος των Αμερικανών του State Department κ. Μόρνινγκσταρ και είπε –και δεν δόθηκε απάντηση από την Κυβέρνησή σας σε αυτό- περιμένετε, μην προχωρήσετε σε εκμετάλλευση αυτών των πηγών, μην κάνετε καμμία μονομερή κίνηση αν δεν το κάνετε μαζί με τους Τούρκους.
Απάντηση δεν δόθηκε. Αδειοδοτήσεις δόθηκαν μόνο για τη δυτική Ελλάδα, όχι για τις περιοχές της Αποκλειστικής Οικονομικής Ζώνης, που το διεθνές δίκαιο αναγνωρίζει ότι είναι δικές μας. 
Στο δια ταύτα και για να μην μακρηγορώ, η Ελλάς διαθέτει και εθνικό πλούτο, διαθέτει και εθνικό δυναμικό. 
Η πρόταση της Χρυσής Αυγής –επειδή δεν είμαστε μονοθεματικοί, όπως λέτε, έχουμε πολύ συγκεκριμένη πρόταση- είναι να κάνετε διαπραγμάτευση. Να κάνετε αυτή τη σκληρή διαπραγμάτευση που είχατε πει και σας κατέκριναν μέχρι και οι δικοί σας και οι συνδικαλιστές. Και για τους συνδικαλιστές εγώ δεν τρέφω καμμία απολύτως εκτίμηση. Ορθώς, όμως, σας είπαν για τα «καλσόν». Γιατί ουδεμία διαπραγμάτευση έγινε. Και αν θέλετε απόδειξη γι’ αυτό, ρωτήστε τον κ. Στουρνάρα, ο οποίος για το μείζον ζήτημα των ιδιωτικοποιήσεων και αν θα περνάνε από τη Βουλή, είπε στην κρατική τηλεόραση δημοσίως ότι δεν έχει λήξει η διαπραγμάτευση. Είπατε όμως ότι έχει δίκιο η τρόικα στο θέμα αυτό.","ΗΛΙΑΣ ΚΑΣΙΔΙΑΡΗΣ",204
"133859"," Πότε το είπα;","ΙΩΑΝΝΗΣ ΣΤΟΥΡΝΑΡΑΣ",168
"133860"," Έτσι είπατε, αγαπητέ, ότι έχει δίκιο η τρόικα, ότι δεν είναι δυνατόν να έρθει ο επενδυτής στη χώρα εφόσον περνάνε οι ιδιωτικοποιήσεις από τη Βουλή. Εσείς το είπατε. Αν θέλετε να σας φέρω και το βίντεο. Και μετά λέτε ότι πάτε για διαπραγμάτευση. 
Εμείς καλούμε τον ελληνικό λαό σε συστράτευση. Όλοι οι Έλληνες ενωμένοι πρέπει να προχωρήσουμε. Διαθέτουμε ένα δυναμικό ενάμισι εκατομμυρίων Ελλήνων ανέργων. Το πρόβλημα με τα μέτρα δεν είναι οι μειώσεις των μισθών, είναι η ύφεση και η ανεργία που προκαλεί, καθώς και το αναξιοποίητο δυναμικό μας. 
Μέσω της αξιοποίησης του ελληνικού δυναμικού, των Ελλήνων, των νέων Ελλήνων, θα απαλλαγούμε σίγουρα και από το πολιτικό κατεστημένο και από την πλουτοκρατία που ρήμαξε τη χώρα και θα προχωρήσουμε σε μία νέα και δυνατή Ελλάδα, σε μία νέα χρυσή αυγή για τον Ελληνισμό. 
(Χειροκροτήματα από την πτέρυγα της Χρυσής Αυγής)","ΗΛΙΑΣ ΚΑΣΙΔΙΑΡΗΣ",204
"133861"," Ευχαριστούμε τον κ. Κασιδιάρη.
Κυρίες και κύριοι συνάδελφοι, θα μου επιτρέψετε να αναφέρω κάτι που το ξέρετε όλοι. Προς επίρρωση κάποιων ίσως στρεβλών τοποθετήσεων ή εντυπώσεων θα πρέπει να σας πω αυτό που γνωρίζουμε όλοι, ότι δεν παίρνουμε τόσα χρήματα οι Βουλευτές. Αυτοί δε που έχουν επιλέξει εκ πεποιθήσεως να μην ασκούν και το επάγγελμά τους μπαίνοντας στην Ελληνική Βουλή –είναι επιλογή τους και δεν είναι ήρωες- όπως ξέρετε και πρέπει να το ξέρει και ο ελληνικός λαός, περνούν πάρα πολύ δύσκολα. 
(Στο σημείο αυτό αποχωρούν οι Βουλευτές της Χρυσής Αυγής)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133862"," Κυρία Πρόεδρε, φεύγουν.","ΣΟΦΙΑ ΒΟΥΛΤΕΨΗ",73
"133863"," Ας φύγουν, δεν πειράζει. Εγώ το λέω για να κατατεθεί για τα Πρακτικά και για να διορθώσω όσο μπορώ από τη θέση μου κάποιες στρεβλώσεις και λάθος εντυπώσεις.
Αν κάποιοι παίρνουν από το λογιστήριο της Βουλής πολύ περισσότερα, δεν ξέρω πως γίνεται αυτό. Πάντως υπάρχουν Βουλευτές και Βουλευτές, όπως υπάρχουν Υπουργοί και Υπουργοί, όπως υπάρχουν στρατιωτικοί και στρατιωτικοί. Η Ελληνική Βουλή τιμά τον Ελληνικό Στρατό και ο κάθε Βουλευτής βέβαια τοποθετείται κατά πόσο πιστεύει και κατά πόσο κρίνει. 
(Χειρoκροτήματα)
Το λόγο έχει η κ. Μαρία Ρεπούση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133864"," Κυρίες και κύριοι συνάδελφοι, πριν αναφερθώ στα ζητήματα του μεσοπρόθεσμου που έχει έρθει προς ψήφιση στη Βουλή, θα ήθελα να κάνω ένα-δύο σχόλια σε όσα υπομονετικά έχω ακούσει από το πρωί σε αυτήν την Αίθουσα. 
Σε σχέση με αυτά που ανέφερε ο κ. Μητσοτάκης –δεν είναι εδώ τώρα- να πω ότι η κατάσταση στην οποία βρισκόμαστε έχει να κάνει όχι μόνο με το τι καταναλώναμε και τι δημιουργούσαμε, αλλά και με το πελατειακό κομματικό κράτος που διαμορφώθηκε όλα αυτά τα χρόνια στην Ελλάδα, όπου την κύρια ευθύνη έχουν η Νέα Δημοκρατία και το ΠΑΣΟΚ. Η διαφθορά και η φοροδιαφυγή έκαναν στη χώρα μας να στοιχίζουν πολύ περισσότερο τα πράγματα απ’ ό,τι έπρεπε να στοιχίζουν. Αυτό το κομματικό και πελατειακό σύστημα θα πρέπει να το καταπολεμήσουμε γιατί ακόμη και αυτές τις κρίσιμες ώρες έχουμε πάρα πολλές ενδείξεις ότι προσπαθεί και σήμερα να επιβιώσει. 
Το δεύτερο σχόλιο απευθύνεται στον κ. Δραγασάκη και στο φαύλο κύκλο.
Δεν έχουμε πειστεί, κύριε Δραγασάκη, ότι ο ΣΥΡΙΖΑ έχει μια εναλλακτική πρόταση εξόδου από την κοινωνική, οικονομική και πολιτική κρίση. Το κούρεμα για το οποίο μιλήσατε δεν αντιμετωπίζει την κρίση από τη στιγμή που υπάρχει πρωτογενές έλλειμμα. Και αυτό το πρωτογενές έλλειμμα δεν μας έχετε πει πώς θα το καλύψετε αν όχι μειώνοντας τις λειτουργικές και τις μισθολογικές δαπάνες του κράτους. 
Περνάω στο μεσοπρόθεσμο πλαίσιο δημοσιονομικής στρατηγικής 2013-2016. Όπως γνωρίζετε, η Δημοκρατική Αριστερά δεν το ψηφίζει. Οι λόγοι εξηγήθηκαν επαρκώς από την εισηγήτριά μας, κ. Ασημίνα Ξηροτύρη. Εγώ θα αρκεστώ να πω ότι δεν μπορούμε να το ψηφίσουμε διότι συμπεριλαμβάνει θεσμικές αλλαγές για τις εργασιακές σχέσεις με τις οποίες η Δημοκρατική Αριστερά βρίσκεται σε πλήρη αντίθεση. 
Στην πραγματικότητα επεμβαίνει το κράτος όχι για να προστατεύσει την εργασία αλλά για να επιβάλει θεσμικά την απορρύθμισή της. Σε μια κοινωνία που πλήττεται ανεπανόρθωτα, με οικογένειες που αλλάζουν άρδην τον τρόπο της ζωής τους για να επιβιώσουν, με εργαζόμενους που αναγκάζονται να χάσουν βασικά εργασιακά και κοινωνικά δικαιώματα, δεν μπορεί να έρχεται στο κράτος με ρυθμίσεις που δίνουν τη χαριστική βολή στις εργασιακές σχέσεις. 
Κυρίες και κύριοι συνάδελφοι, ως Δημοκρατική Αριστερά μας ήταν εξαιρετικά επώδυνο να συμφωνήσουμε στα δημοσιονομικά μέτρα. Ήταν όμως υποχρέωση της χώρας απέναντι στους δανειστές και τους εταίρους της. Όπως γνωρίζετε, είχαμε δεσμευθεί γι’ αυτό. Είχαμε υποσχεθεί και προεκλογικά ως Δημοκρατική Αριστερά ότι θα τηρήσουμε τις δεσμεύσεις της χώρας για να παραμείνουμε στη μεγάλη ευρωπαϊκή οικογένεια και ταυτόχρονα θα επαναδιαπραγματευθούμε για να βελτιώσουμε ό,τι βελτιώνεται με τελικό στόχο την αλλαγή των όρων της δανειακής σύμβασης και τη σταδιακή απαγκίστρωση από το μνημόνιο. Αυτό προσπαθήσαμε να κάνουμε και αυτό προσπαθούμε ακόμα. 
Δεν καταφέραμε να αλλάξουμε όσα θέλαμε. Τα νούμερα ήταν αμείλικτα, η χώρα είχε αφεθεί για πολλά χρόνια στην διαφθορά, στη φοροδιαφυγή και στην παραμέληση της δημόσιας διοίκησης. Το πολιτικό και διοικητικό προσωπικό είχε εθιστεί, αν όχι στη συναλλαγή, τουλάχιστον στην ανοχή της διαφθοράς και της αναποτελεσματικότητας. Ταυτόχρονα η βαθιά ύφεση καθιστούσε τις αλλαγές ακόμα πιο δύσκολες. 
Σ’ αυτές τις συνθήκες πάλεψε η Δημοκρατική Αριστερά ώστε να υπάρξει το μέγιστο δυνατό βάρος σε μέτρα εξυγίανσης και εξορθολογισμού, όπως είναι η μείωση των δαπανών λειτουργίας του κράτους. Προσπάθησε να θεσπιστεί η ρήτρα αντικατάστασης, ώστε να δοθεί δυνατότητα μη εφαρμογής ενός μέτρου, αν πετύχουμε δημοσιονομική απόδοση. Προσπάθησε και επέμεινε να μη γίνουν οι προβλεπόμενες μαζικές απολύσεις στο δημόσιο τομέα, να μην μπει πλαφόν στα νοσήλια, να μην αυξηθούν τα ένσημα από τεσσεράμισι χιλιάδες σε έξι χιλιάδες. Ας μην περάσω σε μικρότερης σημασίας ζητήματα που είναι όμως καθοριστικά για την καθημερινότητα των πολιτών. 
Για να μην σας κουράσω με όσα εμείς θεωρούμε ως επιτεύγματα, βασικός μας στόχος είναι η σύνδεση της δημοσιονομικής προσαρμογής με την ανάπτυξη και η προώθηση ενός αντίστοιχου σχεδίου που θα αντιμετωπίζει την ύφεση. Ο στόχος αυτός όμως θέλει το χρόνο του. Δεν έχουμε το μαγικό ραβδάκι. Απλώς θέλουμε να ελπίζουμε ότι στο τέλος της κοινοβουλευτικής περιόδου η Κυβέρνηση με όλες τις δυσκολίες που έχει θα έχει να επιδείξει κάποιο έργο. 
Ερχόμαστε και πάλι στο μεσοπρόθεσμο. Όσα προείπα γι’ αυτό νομίζω ότι δικαιολογεί την αρνητική μας ψήφο. Τη διαφωνία μας ωστόσο αυτή επιλέγουμε να την εκφράσουμε με το «ΠΑΡΩΝ» που είναι βέβαια αρνητική ψήφος, δεν αθροίζεται ωστόσο στις δυνάμεις που μέσα σ’ αυτό το Κοινοβούλιο δεν έχουν ψηφίσει θετικά σε τίποτα, καταγγέλλοντας τα πάντα ακόμα και ρυθμίσεις που οι ίδιες έχουν προκρίνει. 
Να θυμίσω εδώ ότι οι συνάδελφοι του ΣΥΡΙΖΑ δεν ψήφισαν ούτε τις αλλαγές που φέραμε στο ν. 4009 για τα ανώτατα εκπαιδευτικά ιδρύματα, ούτε καν τις προτάσεις που είχε υποστηρίξει τόσο η πανεπιστημιακή κοινότητα, όσο και η φιλική τους παράταξη στα πανεπιστήμια. Το λέω αυτό ως χαρακτηριστικό δείγμα της πολιτικής της άρνησης που έχουν υιοθετήσει εφ’ όλης της ύλης. Οπαδοί του όχι σε όλα έχουν υιοθετήσει αυτή τη στρατηγική της καταγγελτικής παράδοσης της Αριστεράς και έχουν αφήσει πίσω τους παντελώς την κουλτούρα της μεταρρυθμιστικής Αριστεράς, που συμμετέχει προκειμένου να αλλάξει τα πράγματα. 
Εμείς, συνάδελφοι, έχουμε επιλέξει αυτό το δρόμο και θα τον βαδίσουμε σταθερά με ό,τι αυτό σημαίνει: το δρόμο της δυναμικής συμμετοχής, της διαπραγμάτευσης, των διαρθρωτικών αλλαγών, όπως λέγαμε κάποτε, για να διακρίνουμε το δικό μας το δρόμο απ’ άλλους που θεωρούσαμε αδιέξοδους. 
Πήραμε και το δύσκολο δρόμο της συγκυβέρνησης, για να δώσουμε λύσεις στο κυβερνητικό αδιέξοδο που οδήγησε σε επαναληπτικές εκλογές τον Ιούνιο και που κινδύνευε να οδηγήσει και σε τρίτες, με ανυπολόγιστες συνέπειες για την παραμονή της χώρας στο ευρώ και στην ευρωζώνη. 
Κανείς άλλος δεν ήθελε και δεν μπορούσε να κυβερνήσει. Και αυτό ισχύει, δυστυχώς, ακόμα. Δεν υπάρχει εναλλακτική κυβερνητική πρόταση. Το γνωρίζουμε καλά όλοι και όλες σε αυτή την Αίθουσα. Το γνωρίζουν και οι πολίτες, ανεξάρτητα από τις κομματικές τους πεποιθήσεις. 
Αυτή είναι η πραγματικότητα. Η τρικομματική κυβέρνηση έχει πολλές αδυναμίες, κάμποσα προβλήματα. Αυτή, όμως, υπάρχει ως η μόνη δυνατή λύση και οφείλουμε να τη στηρίξουμε, διορθώνοντας ταυτόχρονα το βηματισμό της και επενδύοντας στην αποτελεσματικότητά της.","ΜΑΡΙΑ ΡΕΠΟΥΣΗ",441
"133865"," Ολοκληρώστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133866"," Η επιλογή του «παρών» σε σχέση με το «όχι» δεν εξυπηρετεί τη διαφοροποίησή μας μόνο από τις δυνάμεις του «όχι», αλλά εκφράζει και αυτή μας την πεποίθηση, ότι αυτή τη στιγμή η Κυβέρνηση εθνικής ευθύνης, όπως θέλουμε να είναι, είναι η μόνη κυβερνητική λύση που διασφαλίζει την παραμονή της χώρας στο ευρώ και μπορεί να την οδηγήσει στην ανάπτυξη. Δεν θέλουμε, συνεπώς, να την αποσταθεροποιήσουμε.","ΜΑΡΙΑ ΡΕΠΟΥΣΗ",441
"133867"," Κλείστε σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133868"," Κλείνω, κυρία Πρόεδρε. Ευχαριστώ.
Διεκδικούμε, όμως, ταυτόχρονα, τη διαφοροποίησή μας από τους άλλους κυβερνητικούς εταίρους. 
Γι’ αυτό και η άρνησή μας να υπερψηφίσουμε το μεσοπρόθεσμο, είναι ταυτόχρονα ένα μήνυμα που απευθύνεται διπλά και προς την κοινωνία και προς τους κυβερνητικούς μας εταίρους. Προς την κοινωνία για να πει ότι είμαστε εδώ για να υποστηρίξουμε όσο γίνεται το κοινωνικό κράτος, για να σώσουμε ό,τι σώζεται και προς τους κυβερνητικούς εταίρους, για να υποστηρίξουμε και να δώσουμε το μήνυμα ότι δεν είμαστε δεδομένοι.","ΜΑΡΙΑ ΡΕΠΟΥΣΗ",441
"133869"," Ευχαριστούμε, κυρία Ρεπούση. Έχετε ξεπεράσει και το χρόνο της δευτερολογία σας","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133870"," Η Κυβέρνηση αυτή απαρτίζεται από πολιτικές δυνάμεις με διαφορετικές ιδεολογικές και πολιτικές θέσεις και οφείλει να αναπτύξει μία κουλτούρα συνύπαρξης, προκειμένου να ανταπεξέλθει στο δύσκολο έργο της.
Ευχαριστώ πολύ και συγνώμη.
(Χειροκροτήματα από την πτέρυγα της Δημοκρατικής Αριστεράς)","ΜΑΡΙΑ ΡΕΠΟΥΣΗ",441
"133871"," Ευχαριστώ κι εγώ, κυρία Ρεπούση. Όλοι θέλουμε χρόνο για να αναπτύξουμε τις θέσεις μας. Καταλαβαίνετε, όμως, ότι πιεζόμαστε για να είμαστε συνεπείς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133872"," Αλλά κάποιοι αποφάσισαν το κατεπείγον.","ΖΩΗ ΚΩΝΣΤΑΝΤΟΠΟΥΛΟΥ",272
"133873"," Ας μην μπούμε ξανά στη συζήτηση.
Ο κ. Χρήστος Κατσώτης από το Κομμουνιστικό Κόμμα Ελλάδος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133874"," Ακούσαμε εδώ για τα 850 ευρώ του ανθυπολοχαγού. Δεν ειπώθηκε, όμως, τίποτα για τα 580 ευρώ του κατώτερου μισθού. Αλλά, ναι, αφού στέλνει η Χρυσή Αυγή στους βιομήχανους Έλληνες στις θέσεις των μεταναστών με 18 ευρώ την ημέρα και ατελείωτες ώρες δουλειάς.
Δυστυχώς, έχετε κλείσει τα αυτιά σας στα «αχ» και τα «βαχ» του λαού, στο αγκομαχητό του, στην οργή του, στο θυμό του. Σε λίγο θα είναι έξω χιλιάδες εργαζόμενοι, αυτοαπασχολούμενοι, νέοι και νέες. Όχι, δεν θα τους ακούσετε. Δεν τους ακούτε. Ακούτε μόνο τη φωνή του κυρίου σας, ακούτε μόνο τη φωνή των βιομηχάνων, των εφοπλιστών, των ξενοδόχων, των εμπόρων. Αυτούς υπηρετείτε. 
Έργο σας είναι οι άστεγοι. Έργο σας είναι οι άνεργοι, το ενάμιση εκατομμύριο. Έργο σας είναι τα τετρακόσια τριάντα εννέα χιλιάδες παιδιά τα οποία είναι κάτω από το όριο της φτώχειας. Είναι δικό σας έργο το 68% του λαού που είναι στα όρια της φτώχειας. Είναι δικό σας έργο χιλιάδες συνταξιούχοι να μην μπορούν να επιβιώσουν, να αγωνιούν πώς θα πάρουν τα φάρμακά τους. Είναι έργο σας ο εργασιακός μεσαίωνας, το σύγχρονο δουλεμπόριο. Είναι έργο σας τα παιδιά μας να μην έχουν όνειρα. 
Είναι έργο σας η ασφάλεια και τα χειροκροτήματα που σας δίνουν οι επιχειρηματίες, οι βιομήχανοι και η ανασφάλεια, η αβεβαιότητα από την άλλη της μεγάλης πλειοψηφίας του λαού. Όχι δεν κάνετε λάθος. Δεν είναι αποτέλεσμα παραλήψεων. Είναι συνειδητή επιλογή σας. Είναι επιλογή της πολιτικής σας που έρχεται να υπηρετήσει ακριβώς τις ανάγκες του μεγάλου κεφαλαίου. Είναι η επιλογή σας που γυρίζει πολλά χρόνια πίσω τη θέση της εργατικής τάξης και του λαού μας. Ζητάτε τώρα απ’ αυτόν τον λαό, που τον ρίξατε εδώ, να πληρώσει άλλα 18 δισεκατομμύρια ευρώ. 
Χθες και σήμερα εκατοντάδες χιλιάδες εργαζόμενοι, νέοι και νέες, συνταξιούχοι διαδηλώνουν ενάντια σ’ αυτήν την εγκληματική πολιτική. Με τα συνθήματά τους καταδεικνύουν τον κοινό εχθρό που είναι τα μονοπώλια και η εξουσία τους. Αντηχεί σε κάθε τόπο δουλειάς, σε κάθε πόλη, σε κάθε πλατεία, στους δρόμους του αγώνα η ανάγκη να μην ματώσει ο λαός για την πλουτοκρατία. Οι θυσίες που τους καλείτε να κάνουν δεν έχουν τέλος. Είναι θυσίες που ενισχύουν τη δικτατορία των μονοπωλίων. Είναι θυσίες που κάνουν τη ζωή του λαού κόλαση. 
Χρησιμοποιείτε τη γνωστή συνταγή. Ποντάρετε στο φόβο των εργαζομένων, στο φόβο του λαού. Ενισχύετε τα τρομοκρατικά διλλήματα, τους εκβιασμούς για να χειραγωγήσετε, να υποτάξετε το λαό να αποδεχτεί αυτήν την εγκληματική πολιτική ως μονόδρομο. 
Λέτε ότι είναι τα τελευταία μέτρα. Το ίδιο έλεγαν και οι προηγούμενοι. Στην ίδια γραμμή, για τον ίδιο σκοπό με συγκεκριμένους ρόλους τα στελέχη των κομμάτων της συγκυβέρνησης, της Νέας Δημοκρατίας, του ΠΑΣΟΚ και της ΔΗΜΑΡ, τα ακριβοπληρωμένα τσιράκια της πλουτοκρατίας στα μέσα μαζικής ενημέρωσης, αλλά και στους χώρους δουλειάς προβάλουν την αναγκαιότητα των μέτρων για να βγουν από την κρίση, να κάνουν το χρέος βιώσιμο, να επανεκκινήσει η οικονομία, να παραμείνουν στην ευρωζώνη και στο ευρώ και άλλοι τέτοιοι στόχοι των μονοπωλιακών ομίλων που είναι και στόχοι και των άλλων κομμάτων του ΣΥΡΙΖΑ, των Ανεξαρτήτων Ελλήνων και της Χρυσής Αυγής. 
Η ΔΗΜΑΡ καμώνεται πως διαφωνεί για τα εργασιακά, ενώ όλα τα μέτρα, όλη η επίθεση έχει την υπογραφή της, έχει τα πυρά της κυβερνώσας αριστεράς. Τη ζωή του λαού τη βάλατε στον προκρούστη για να ικανοποιήσετε αυτούς που υπηρετείτε, τις ανάγκες των μονοπωλίων. Πόσο κάτω θα πάτε τη ζωή του λαού για να σώσετε το κεφάλαιο; Πόσες από τις βασικές ανάγκες πρέπει να στερείται η λαϊκή οικογένεια για να ενισχύετε αενάως το κεφάλαιο και να το χρηματοδοτείτε διαρκώς;
Τα νέα μέτρα σαρώνουν κυριολεκτικά τους μισθούς, τις κύριες και επικουρικές συντάξεις, αυξάνουν τα όρια ηλικίας συνταξιοδότησης, κόβουν τα εφάπαξ και μάλιστα αναδρομικά, καταργούν τα ειδικά επιδόματα ανεργίας, χτυπούν τα πολυτεκνικά επιδόματα, λύνουν τα χέρια των εργοδοτών για απολύσεις μειώνοντας τις αποζημιώσεις, προσαρμόζουν το χρόνο εργασίας σύμφωνα με τις ανάγκες τη εργοδοσίας, δουλειά μέχρι και δεκατρείς ώρες την ημέρα.
Ισχυρίζεστε ότι όλα αυτά θα ενισχύσουν την ανταγωνιστικότητα της οικονομίας, θα δημιουργήσουν νέες θέσεις εργασίας. Διαχρονικά επικαλείστε, όπως και τώρα την ανεργία για να καταργήσετε ότι υποχρεωθήκατε να δώσετε στους εργαζόμενους κάτω από τους αγώνες. Προσπαθείτε να στρέψετε τους άνεργους ενάντια στους εργαζόμενους δείχνοντας ότι τα δικαιώματα φταίνε για την ανεργία που δεν μειώνεται. Δεν υπάρχει μεγαλύτερο ψέμα από αυτό. Η ανεργία όχι μόνο δεν θα μειωθεί, αλλά θα αυξηθεί πάρα πέρα. Έχει γίνει -και γίνεται- ο εφιάλτης για κάθε οικογένεια, για κάθε νέο και νέα. 
Τώρα έτσι συμφέρει την πολιτική σας να στρέφετε τους εργαζόμενους του ιδιωτικού τομέα ενάντια στους εργαζόμενους του δημόσιου τομέα -το είπε και εδώ ο κ. Μητσοτάκης- που ενώ πάντα επιχειρούσατε να τους έχετε συμμάχους δεν διστάζετε τώρα να τους δείχνετε σαν υπεύθυνους για όλα τα κακά. Η πολιτική σας δεν αφήνει κανέναν απέξω. Τους θίγει όλους. Αυξάνετε τα όρια ηλικίας στα 67. Δεν θέλετε να δίνετε σύνταξη. Θέλετε δουλειά μέχρι τον τάφο.
Αλήθεια, κύριε Βρούτση, όταν απολυθεί κάποιος στα 50 ή στα 55 δεν θα είναι στα αζήτητα μέχρι τα 67 του χρόνια; Λέτε με σαράντα χρόνια δουλειάς, δηλαδή δώδεκα χιλιάδες ημέρες ασφάλισης, σύνταξη στα 62. Κοροϊδεύετε τους εργαζόμενους, κοροϊδεύετε το λαό.
Ποιος μπορεί να έχει δώδεκα χιλιάδες ημέρες ασφάλισης, όταν γενικεύετε τις ελαστικές μορφές δουλειάς κι όταν οι εργαζόμενοι είναι περιπλανώμενοι με συμβάσεις ορισμένου χρόνου, λίγων ημερών, λίγων ωρών, όταν τους δίνετε βορά στους δουλεμπόρους, στις εταιρίες ενοικίασης εργαζομένων; 
Αλήθεια, με μισθό 586 ευρώ, εσείς μπορείτε να ζήσετε; Μπορείτε με δυο άνεργους στο σπίτι να πληρώνετε τη φοροληστεία, τα χαράτσια, τα τιμολόγια της ΔΕΗ, της ΕΥΔΑΠ, να πληρώνετε για την υγεία και την παιδεία που την έχετε εμπορευματοποιήσει; 
Καταργείτε τις συλλογικές συμβάσεις εργασίας. Κοροϊδεύετε όταν προβλέπετε ότι μπορούν να διαπραγματεύονται ζητήματα που δε θα έχουν κόστος. Προβλέπετε ακόμη, ότι αυτά θα συμφωνούνται, αλλά θα είναι αποδεκτά ή υλοποιήσιμα απ’ αυτούς που θα είναι μέλη των εργοδοτικών οργανώσεων. 
Μπροστά σε κάθε εργαζόμενο που ζει την κόλαση που εσείς δημιουργείτε, μπροστά σε κάθε αυτοαπασχολούμενο, μπροστά στο φτωχό αγρότη που ξεκληρίζεται, στον απόμαχο της δουλειάς, στο νέο και τη νέα ένα δίλλημα μπορεί να υπάρξει: Είστε με τα μονοπώλια ή με το λαό; Υποταγή ή αντεπίθεση; Συμβιβασμός για να φτάσουμε στον πάτο ή οργάνωση για την αντεπίθεση παντού για να έρθουν τα πάνω κάτω;
Θέλετε το συμβιβασμό. Αυτόν επιδιώκετε. Ο Πρωθυπουργός για πολλοστή φορά προκαλεί την εργατική τάξη, όταν φέρνει το παράδειγμα της χαλυβουργίας σαν καλή πρακτική της Κυβέρνησης στην υπεράσπιση των επιχειρηματιών. Η ιστορία ήδη έχει γράψει αυτή σας την ενέργεια με μαύρα γράμματα.","ΧΡΗΣΤΟΣ ΚΑΤΣΩΤΗΣ",214
"133875","  Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133876"," Ολοκληρώνω, κυρία Πρόεδρε.
Χρησιμοποιήσατε κατασταλτικές δυνάμεις, τη δήθεν ανεξάρτητη δικαιοσύνη, ξοδέψατε χρήμα για να καταστείλετε τον ηρωικό αγώνα των εργατών χαλυβουργών που στη συνείδηση του συνόλου της εργατικής τάξης είναι νικηφόρος.
Το επιχείρημά σας είναι ότι σώσατε την επιχείρηση από μια παράνομη απεργία. Αλήθεια, ποιος την έβγαλε παράνομη την απεργία; Αλήθεια, ποιες θέσεις εργασίας σώσατε; Σταματήσατε ή ενισχύσατε την άθλια, τη βάρβαρη επίθεση του φίλου βιομήχανου του κυρίου Πρωθυπουργού απέναντι στους εργαζόμενους; Σταματήσατε τις απολύσεις ή τις ενισχύσατε; Σταματήσατε τη μείωση των μισθών ή συμβάλλατε στη μείωση τους κατά 25% στο Βόλο; Και τώρα έχουμε τη τρίμηνη διαθεσιμότητα στους εργαζόμενους του Ασπροπύργου.","ΧΡΗΣΤΟΣ ΚΑΤΣΩΤΗΣ",214
"133877","  Ολοκληρώστε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133878"," Μπροστά στον αγώνα που δίνει η εργατική τάξη και ο λαός για τα απροκάλυπτα μέτρα δέχεται μεγάλη υπονόμευση από τους αντιπάλους. 
Μεγαλύτερη υπονόμευση, όμως, ήταν προβολή των εκλογών σαν λύση που πρότεινε ο ΣΥΡΙΖΑ, εκλογές που σύμφωνα με τη λογική της κυρίαρχης τάξης μπορούν να αλλάξουν διαχειριστή και να είναι ευνοϊκές οι εξελίξεις και για τα μονοπώλια και για το λαό. Η πολιτική της «πάσης θυσίας» μέσα στην Ευρωπαϊκή Ένωση, με τα μονοπώλια να κάνουν κουμάντο είναι ένα διαρκές μνημόνιο για την εργατική τάξη και η διέξοδος για τους επιχειρηματικούς ομίλους.","ΧΡΗΣΤΟΣ ΚΑΤΣΩΤΗΣ",214
"133879","  Ολοκληρώστε, σας παρακαλώ. Σας παρακαλώ, βοηθήσετε το Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133880"," Το ΚΚΕ καλεί το λαό σε συστηματική και καλά οργανωμένη πειθαρχία και ανυπακοή, όχι μόνο στις αποφάσεις της Κυβέρνησης, αλλά γενικότερα στο σύστημα. Αυτή είναι μια προϋπόθεση για να οργανωθεί η αντεπίθεση, για να καταλήξει στην κατάργηση των μονοπωλίων, στην απεμπλοκή από τις δεσμεύσεις της Ευρωπαϊκής Ένωσης, στην αποδέσμευση για να προχωρήσει ο δρόμος για την εξουσία της εργατικής τάξης με τη λαϊκή κυριαρχία.","ΧΡΗΣΤΟΣ ΚΑΤΣΩΤΗΣ",214
"133881","  Ευχαριστούμε, κύριε συνάδελφε. 
Το λόγο έχει η Βουλευτής της Νέας Δημοκρατίας κ. Άννα-Μισέλ Ασημακοπούλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133882"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, πρέπει να ομολογήσω ότι αισθάνομαι ένα δέος που στέκομαι μπροστά σας σήμερα, ένα δέος που εγώ μια νεοεκλεγείσα Βουλευτής από τα Γιάννενα έχω την τιμή να συμμετέχω σε αυτή τη συζήτηση. Αισθάνομαι δέος, γιατί έχω πλήρη συναίσθηση ότι αυτή είναι μια ιστορική στιγμή και η απόφασή μας είναι καθοριστική για το μέλλον της Ελλάδας. Αισθάνομαι δέος, γιατί ενδεχομένως να αποτελέσω μια υποσημείωση σε ένα μελλοντικό βιβλίο ιστορίας για την πατρίδα μας. 
Αλήθεια, κύριοι συνάδελφοι, πόσο πολύ θα ήθελα να έχω ένα αντίγραφο αυτού του βιβλίου στα χέρια μου αυτή την ώρα.
Παρά τη συναισθηματική φόρτιση, όμως, σας λέω μετά λόγου γνώσεως ότι αναμετρήθηκα με τη συνείδησή μου, διάβασα το νομοσχέδιο και αποφάσισα να το ψηφίσω. 
Είναι ψήφος ευθύνης, διότι όταν πολιτεύτηκα, υποσχέθηκα ότι θα λέω πάντα την αλήθεια, όσο σκληρή και όσο δυσάρεστη και αν είναι. Οφείλω, βεβαίως, να πω την αλήθεια πρώτα απ’ όλα στον εαυτό μου. Και η αλήθεια είναι ότι όταν ορκίστηκα μέσα σε τούτη την Αίθουσα, ήξερα ότι θα έρθει αυτή η μέρα. Ήξερα ότι θα κληθώ και να πω και να κάνω πράγματα σκληρά και δυσάρεστα, ότι θα χρειαστεί να συγκρουστώ με συμφέροντα, με κεκτημένα, να δυσαρεστήσω ανθρώπους που με στήριξαν, να γίνω μη αρεστή. 
Βεβαίως, ήξερα επίσης ότι όλα αυτά μπορεί να με καταστήσουν πολιτικά αναλώσιμη. Και τα γνωρίζω και τα αποδέχομαι όλα αυτά. Γιατί; Γιατί θέλω, επιτέλους, να δω τη χώρα μας να αλλάζει προς το καλύτερο. Θέλω, επιτέλους, αυτό να γίνει. Και θα γίνει με αλήθεια, με ευθύνη. 
Κυρίες και κύριοι, το σημερινό νομοσχέδιο απαιτεί δύσκολες και επώδυνες θυσίες από όλους μας. Πληρώνουμε όλοι το τίμημα για τα λάθη του παρελθόντος. Όλοι κάναμε λάθη. Όλοι ζούσαμε στο ίδιο στρεβλό σύστημα, αλλά δεν φταίμε όλοι το ίδιο και πρέπει να αποδοθούν ευθύνες εκεί που αναλογούν και στο μέγεθος που αναλογούν, χωρίς διακρίσεις και εξαιρέσεις. 
Θα συμμετέχουμε, όμως, όλοι στο τίμημα τώρα από αίσθημα ευθύνης απέναντι στους εαυτούς μας, στα παιδιά μας, για να διαφυλάξουμε το μέλλον τους, για να πιάσουν τόπο οι θυσίες που έχουμε κάνει μέχρι τώρα, για να ανακτήσουμε τη χαμένη μας αξιοπιστία σαν Έλληνες. Γιατί είμαστε Έλληνες που μοχθούμε, που έχουμε λόγο, φιλότιμο και περηφάνια και πρέπει να μείνουμε στο δρόμο της Ευρώπης, γιατί εκεί ανήκουμε.
Δεν θα επιτρέψουμε στα ψεύτικα τα λόγια τα μεγάλα να μας βγάλουν από αυτόν το δρόμο. Δεν θα υποκύψουμε σε πολιτικά χλιμιντρίσματα, σε σειρήνες λαϊκισμού, σε φωνές των άκρων. Όχι άλλες κάλπικες υποσχέσεις! Θα τολμήσουμε και θα πετύχουμε να αλλάξουμε τη χώρα μας προς το καλύτερο. Έχουμε ήδη ξεκινήσει να το κάνουμε εδώ μέσα, να αλλάζουμε την εικόνα της χώρας μας στο εξωτερικό, να συμμαζεύουμε το σπάταλο κράτος, να εξορθολογίζουμε το δημόσιο τομέα, να τον κάνουμε πιο αποτελεσματικό, πιο δίκαιο, να δημιουργούμε το κατάλληλο κλίμα για επενδύσεις, να απλοποιούμε τις διαδικασίες που στηρίζουν την επιχειρηματικότητα.
Αυτά είναι όλα πράγματα αυτονόητα, πράγματα που έπρεπε να έχουν γίνει εδώ και χρόνια ανεξάρτητα από την κρίση, πράγματα που ισχύουν σε όλες τις προηγμένες χώρες του κόσμου και πολλά βήματα που κινούνται προς τη σωστή κατεύθυνση περιλαμβάνονται και σε αυτό το νομοσχέδιο.
Κυρίες και κύριοι συνάδελφοι, το νομοσχέδιο έχει ένα άρθρο, γιατί μόνο μία απόφαση έχουμε να πάρουμε σήμερα: Ναι ή όχι στην Ελλάδα, για να εγγυηθούμε ότι θα μείνουμε στην Ευρώπη και στο ευρώ, για να εξασφαλίσουμε την άμεση χρηματοδότηση ύψους 31,5 δισεκατομμυρίων ευρώ, για να μπούμε σε μία περίοδο σταθερότητας και να γίνει επιτέλους η επανεκκίνηση της οικονομίας μας. Και εάν συνεχίσουμε σε αυτόν το δρόμο, εάν συμβάλλουμε όλοι αφήνοντας πίσω τις πρακτικές και τις νοοτροπίες του παρελθόντος που μας οδήγησαν εδώ που μας οδήγησαν σήμερα, τότε θα μπορέσουμε να περιορίσουμε τις θυσίες που καλούμαστε να κάνουμε σήμερα. Αυτό είναι οι ρήτρες ισοδυνάμων. 
Γι’ αυτό η ψήφος μου σήμερα δεν είναι μόνο ψήφος ευθύνης. Είναι και ψήφος ελπίδας. Η ελπίδα ξεπηδά από την αλήθεια και βασίζεται στην ευθύνη, στην υπεύθυνη στάση όλων μας. Είναι η ώρα που σημασία έχει το «εμείς», όχι το «εγώ». 
Το βιβλίο της ιστορίας πιστεύω ότι θα δικαιώσει την επιλογή που κάνω σήμερα και την ψήφο μου, όχι γιατί τρέφω αυταπάτες για την πρωτοτυπία ή για τη βαρύτητα του συλλογισμού μου, αλλά γιατί πιστεύω στη μοίρα της Ελλάδας. Όπως είπε ο σύγχρονος ιστορικός Μαρκ Μαζάουερ, τώρα που τίθεται εν αμφιβόλω το μέλλον της Ευρώπης, είναι ταιριαστό που η Ελλάδα, ένα από τα αρχαιότερα και πιο δημοκρατικά έθνη της Ευρώπης, πολεμά στην πρώτη γραμμή του αγώνα για το μέλλον. 
Και επειδή η ελπίδα απαιτεί και πίστη, κυρίες και κύριοι συνάδελφοι, σε αυτά τα σοφά λόγια επιτρέψτε μου να δηλώσω ότι πιστεύω επίσης και στον Έλληνα Πρωθυπουργό, στις πράξεις, στις αποφάσεις και στην πορεία που οραματίζεται και επιδιώκει σθεναρά για την Ελλάδα. Και τον πιστεύω και τον εμπιστεύομαι.
Πιστεύω στην Ελλάδα και στους Έλληνες γιατί, κυρίες και κύριοι συνάδελφοι, η Ελλάδα μπορεί και η Ελλάδα θα τα καταφέρει. 
(Χειροκροτήματα από την πτέρυγα της Νέας Δημοκρατίας)","ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ",41
"133883"," Ευχαριστούμε, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133884"," Κυρία Πρόεδρε, το λόγο.","ΙΩΑΝΝΗΣ ΒΡΟΥΤΣΗΣ",77
"133885"," Κύριε Υπουργέ, θέλετε να κάνετε κάποια διόρθωση ή συμπλήρωση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133886"," Ναι, κυρία Πρόεδρε.
Θα καταθέσω στο Σώμα μία προσθήκη-αναδιατύπωση σχετικά με το θέμα των αναπήρων. Αποτελεί προϊόν της χθεσινής συζήτησης στην Επιτροπή, όπως εισαγωγικά ανέφερε ο κ. Στουρνάρας χθες. Είναι αυτή η νομοτεχνική βελτίωση, την οποία θα καταθέσω και η οποία παρακαλώ να μοιραστεί στους συναδέλφους ομιλητές.","ΙΩΑΝΝΗΣ ΒΡΟΥΤΣΗΣ",77
"133887"," Διαβάστε την παρακαλώ έως ότου μοιραστεί, για να ενημερωθεί το Σώμα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133888"," Βεβαίως, κυρία Πρόεδρε, τη διαβάζω αμέσως. 
1). Στην παράγραφο ΙΑ3, Ι εδάφιο, περίπτωση 6, στο τέλος προστίθεται η φράση: «Για τους συνταξιούχους λόγω αναπηρίας καθώς και για τα τέκνα που λαμβάνουν σύνταξη λόγω θανάτου του γονέα τους, δεν απαιτείται όριο ηλικίας.».
2). Στην παράγραφο ΙΑ3, ΙΙ εδάφιο, στο τέλος προστίθεται η φράση: «Από τις ανωτέρω μειώσεις εξαιρούνται οι συνταξιούχοι που προβλέπονται από τις διατάξεις των εδαφίων 4 και 5 της παραγράφου 2 του άρθρου 2 του ν. 4024/2011 (Α’ 226) όπως έχει τροποποιηθεί και ισχύει.
3). Στην παράγραφο ΙΑ3, ΙΙ εδάφιο, στην περίπτωση γ’ διαγράφονται οι λέξεις: «και άνω» και προστίθενται οι λέξεις: «έως 3.000,00 ευρώ». 
4). Στην παράγραφο ΙΑ3, ΙΙ εδάφιο, μετά την περίπτωση γ’ προστίθεται: «δ. Ποσό σύνταξης ή συντάξεων από 3.000,01 ευρώ και άνω μειώνεται κατά ποσοστό 20% και σε κάθε περίπτωση το ποσό που εναπομένει δεν μπορεί να υπολείπεται των 2.550,01 ευρώ.».
5). Στην παράγραφο ΙΑ3, V εδάφιο, στο τέλος προστίθεται η φράση «παραμένει σε ισχύ το πρώτο εδάφιο της παραγράφου 1 του άρθρου 32 του ν. 3896/2010».","ΙΩΑΝΝΗΣ ΒΡΟΥΤΣΗΣ",77
"133889"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133890"," Και εγώ ευχαριστώ.
(Στο σημείο αυτό ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης, καταθέτει στα Πρακτικά της Βουλής τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να φωτογραφηθούν οι νομοτεχνικές βελτιώσεις)","ΙΩΑΝΝΗΣ ΒΡΟΥΤΣΗΣ",77
"133891"," Παρακαλώ αυτές οι νομοτεχνικές βελτιώσεις να διανεμηθούν στους κυρίους συναδέλφους.
Ο συνάδελφος κ. Δημήτριος Στρατούλης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133892"," Κυρία Πρόεδρε, κυρίες και κύριοι Βουλευτές, η Κυβέρνηση με αυτό το νομοσχέδιο «τέρας» επιφέρει εννέα θανάσιμα χτυπήματα στους εργαζόμενους, τους ανέργους, τους συνταξιούχους και τους αναπήρους.
Χτύπημα πρώτο. Ο κατώτερος μισθός αντί να συμφωνείται μεταξύ της ΓΣΕΕ και των εργοδοτικών φορέων, θα καθορίζεται πλέον με απόφαση του Υπουργού Εργασίας, ο οποίος θα μπορεί να τον μειώνει όσο θέλει, όποτε θέλει προκειμένου να υλοποιηθεί ο μνημονιακός στόχος –το δεύτερο μνημόνιο- της σημερινής Κυβέρνησης, για να φτάσουν οι κατώτεροι μισθοί στην Ελλάδα στα επίπεδα Βουλγαρίας και Ρουμανίας, δηλαδή 150 με 165 ευρώ το μήνα.
Αφού πρώτα οι μνημονιακές κυβερνήσεις μείωσαν τον κατώτερο μισθό σε 500 ευρώ καθαρά τον μήνα, τον κατώτερο μισθό για τους νέους μέχρι 25 χρονών σε 400 ευρώ καθαρά το μήνα και για τους μερικά απασχολούμενους σε 200 ευρώ το μήνα, έρχονται τώρα να αλλάξουν και τον τρόπο καθορισμού. 
Ακουμπάτε –το είπα χθες, θα το επαναλάβω και σήμερα, παρ’ ότι δημιουργεί ανατριχίλα στο κυρίαρχο πολιτικό και μιντιακό σύστημα- τον τρόπο καθορισμού του κατώτερου μισθού. Κάνετε κάτι που δεν τόλμησαν να κάνουν από τότε που ισχύει, από το 1935, ούτε δύο δικτατορίες του Μεταξά και της χούντας και ούτε καν οι κατοχικές κυβερνήσεις των δοσίλογων επί γερμανικής κατοχής. Απαράδεκτο. Ντροπή και αίσχος στην Κυβέρνηση! Ντροπή και αίσχος σε όσες και όσους ψηφίσουν μία τέτοια διάταξη! Ανεξίτηλο και διαρκές στίγμα ηθικό και πολιτικό θα παραμείνει για όσους το διαπράξουν αυτό. 
Βέβαια, μειώνοντας τον κατώτερο μισθό, καταργώντας την καθολικότητά του, παγώνοντας τις τριετίες, καταργώντας το επίδομα γάμου, το επίδομα σπουδών και ανθυγιεινής εργασίας, μαζί με ό,τι έκαναν οι προηγούμενες μνημονιακές κυβερνήσεις για τις κλαδικές συλλογικές συμβάσεις εργασίας –δεν φθάνει που τους μειώσατε μέχρι σήμερα όλους τους μισθούς, κατά 50%- θέλετε να τους εξαερώσετε. Θέλετε να φτάσετε όλους τους μισθούς μέσω ατομικών συμβάσεων εργασίας στον κατώτερο μισθό. Να τους συμπιέσετε προς τα κάτω. Γιατί; Για να λύσετε το δημοσιονομικό πρόβλημα της χώρας; Μα, δεν επωφελείται. Οι μόνοι που επωφελούνται είναι τα μεγάλα αφεντικά, οι μεγαλομέτοχοι των μεγάλων επιχειρήσεων.
Δεύτερο θανάσιμο πλήγμα. Κάνετε ακόμη πιο φθηνές και πιο εύκολες για τις επιχειρήσεις τις απολύσεις και κυρίως για τις τράπεζες των εργαζομένων, μειώνοντας και την αποζημίωση των απολύσεων και τον χρόνο προειδοποίησης για τις απολύσεις.
Τι κάνετε έτσι; Ξηλώνετε το ν. 2112/1920, που ισχύει εδώ και ενενήντα δύο χρόνια, πιο πολλά από την εθνική γενική συλλογική σύμβαση εργασίας. Και αυτό το νόμο, τον προστατευτικό μέχρι τώρα για τους εργαζόμενους, δεν είχαν τολμήσει να τον αγγίξουν όχι δύο, αλλά τρία δικτατορικά καθεστώτα -βάζοντας μέσα και του Πάγκαλου- ούτε καν οι κατοχικές κυβερνήσεις. 
Ντροπή και αίσχος και γι’ αυτό το οποίο κάνετε και το κάνετε για να εξυπηρετήσετε τις μεγάλες επιχειρήσεις, το κάνετε για να διευκολύνετε τις απολύσεις σε μία περίοδο που η ανεργία έχει φτάσει στα ύψη, μην υπολογίζοντας ότι οδηγείτε στην πείνα όσους απολύονται και ότι αυξάνετε ακόμη περισσότερο την ανεργία. 
Τρίτο θανάσιμο πλήγμα. Καταργείτε στην ουσία το οκτάωρο και το πενθήμερο κάνοντας «λάστιχο» το ωράριο εργασίας, μετατρέποντας τους εργαζόμενους και τις εργαζόμενες σε ανθρώπινους διακόπτες, που τους ανοιγοκλείνουν οι εργοδότες όποτε θέλουν και για όσο θέλουν. Και βέβαια αυτό το κάνετε για να επωφεληθούν οι φίλοι σας, να επωφεληθούν οι βιομήχανοι, να επωφεληθούν οι εφοπλιστές, να επωφεληθούν οι τραπεζίτες, να επωφεληθούν οι μεγαλέμποροι. Καταργείτε έτσι τις αποζημιώσεις υπερωριών των εργαζομένων και ταυτόχρονα διαλύετε με αυτόν τον τρόπο την οικογενειακή και κοινωνική ζωή τους.
Τέταρτον θανάσιμο πλήγμα. Καταργείτε τις εργοδοτικές εισφορές 1,1% στον ΟΕΚ και στην Εργατική Εστία, καταργώντας έτσι κοινωνικές πολιτικές κοινωνικών οργανισμών που δεν επιβαρύνουν το δημόσιο για να δώσετε 247 εκατομμύρια ευρώ το χρόνο στους εργοδότες, στις μεγάλες επιχειρήσεις κυρίως. Ταυτόχρονα, έχετε στόχο να μειώσετε κατά 5% τις εργοδοτικές εισφορές μέχρι το 2014, πάλι για να επωφεληθούν οι επιχειρήσεις, οδηγώντας, όμως, σε σίγουρη οικονομική κατάρρευση τα ασφαλιστικά ταμεία που τα στερείτε και από άλλα έσοδα.
Πέμπτο θανάσιμο χτύπημα. Καταργείτε κάθε κανόνα λειτουργίας των ιδιωτικών γραφείων εύρεσης εργασίας και των εταιρειών ενοικίασης των εργαζομένων. Έτσι, στέλνετε τους νέους και τις νέες να βρουν εργασία στα σύγχρονα δουλεμπορικά γραφεία. Διευκολύνετε την ενοικίασή τους. Όμως, οι άνεργοι, οι νέοι και οι νέες, τα παιδιά και τα εγγόνια μας, τα παιδιά και τα εγγόνια του ελληνικού λαού δεν είναι ούτε ποδήλατα ούτε σπίτια για να τα ενοικιάζετε. Είναι νέοι άνθρωποι με ανάγκες και δικαιώματα για εργασία με αξιοπρέπεια και τους θέλουμε στην πατρίδα για να την ανασυγκροτήσουμε και όχι ξεριζωμένους στην ξενιτιά για να βρουν δουλειά.
Έκτο θανάσιμο χτύπημα. Καταργείτε μία σειρά ειδικές και εποχιακές επιδοτήσεις ανεργίας στέλνοντας στην απελπισία και στην πείνα πολύ μακροχρόνια ανέργους λίγο πριν την συνταξιοδότησή τους. Τους στερείτε εισόδημα αναγκαίο για να ζήσουν και τους αφαιρείτε κάθε δυνατότητα να πάρουν σύνταξη. 
Έβδομο θανάσιμο χτύπημα. Μειώνετε εκ νέου τις συντάξεις. Μειώνετε τα εφάπαξ βοηθήματα ακόμα και κατά 83% για τους εργαζόμενους στο φάρμακο. Αυξάνετε χωρίς καμμία μεταβατική περίοδο τα όρια ηλικίας συνταξιοδότησης πολύ περισσότερο από τα δύο χρόνια. Καταργείτε για τους συνταξιούχους τα δώρα Χριστουγέννων και Πάσχα και μάλιστα για κάποιους -όπως είδα, κύριε Υπουργέ- τα καταργείτε από αυτά τα Χριστούγεννα. Δηλαδή, κυριολεκτικά η Κυβέρνηση παίρνει το ψωμί από το χριστουγεννιάτικο τραπέζι των συνταξιούχων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Γράφετε στα παλιά σας τα παπούτσια ως Κυβέρνηση την απόφαση του Ελεγκτικού Συνεδρίου για την αντισυνταγματικότητα αυτών των διατάξεων για τις μειώσεις των συντάξεων. Καταργείτε το ΕΚΑΣ για όσους είναι μέχρι εξήντα τεσσάρων χρονών. Εντάσσετε στον ΕΟΠΥΥ ταμεία υγείας για να τους κλέψετε τα αποθεματικά. Διαλύετε ακόμα περισσότερο τη δημόσια κοινωνική ασφάλιση και μετατρέπετε με αυτά σας τα μέτρα τους συνταξιούχους σε σύγχρονους φτωχούς ζητιάνους με συντάξεις που μοιάζουν με παιδικά φιλοδωρήματα. 
Δεν εξαιρείτε ούτε καν όλα τα ΑΜΕΑ και με αυτή την τροπολογία που καταθέσατε για πάνω από 67% από αυτές τις μειώσεις συντάξεων, οδηγώντας τα κυριολεκτικά σε ευθανασία. Μειώνετε κατά 88 εκατομμύρια ευρώ τα έξοδα κίνησης των νεφροπαθών που πάνε για αιμοκάθαρση. Επιβάλλετε συνταγογράφηση φθηνότερων γεννοσήμων στους χρονίους πάσχοντες βάζοντας σε κίνδυνο την υγεία και τη ζωή τους. 
Όγδοο θανάσιμο χτύπημα. Αλλάζετε τον τρόπο του υπολογισμού των πολυτεκνικών και τριτεκνικών επιδομάτων για να μειώσετε τους δικαιούχους και τα επιδόματα σε μία περίοδο λιτότητας, που δυσκολεύονται επειδή έχουν πιο πολλά μέλη να τα βγάλουν πέρα και σε μία περίοδο έντασης του δημογραφικού, γιατί δεν μπορούν τα νέα παιδιά να κάνουν οικογένειες. 
Ένατο και τελευταίο θανάσιμο χτύπημα. Καταργείτε τα δώρα, τα επιδόματα άδειας στους δημοσίους υπαλλήλους. Μειώνετε τα ειδικά μισθολόγια. Εξοντώνετε οικονομικά τους ένστολους και μια σειρά άλλες κατηγορίες δημοσίων υπαλλήλων. Τους οδηγείτε σε καθαρές απολύσεις και μάλιστα με ειδική διάταξη λέτε ότι δεν θα παίρνουν ούτε σύνταξη, όπως προβλεπόταν μέχρι τώρα, ολοκληρώνοντας τη μισθολογική, οικονομική και κοινωνική καταστροφή τους. 
Όλα αυτά τα κάνετε, κύριοι της Κυβέρνησης, όχι για να σώσετε την πατρίδα, αλλά για να βρείτε πόρους για τους τοκογλύφους πιστωτές της χώρας και για τους τραπεζίτες, για να αυξήσετε τα κέρδη των μεγάλων επιχειρήσεων. 
Αδιαφορείτε πλήρως για το λαό. Τον οδηγείτε σε φτωχοποίηση, σε ανεργία, σε εξαθλίωση. Οδηγείτε τη χώρα σε παραγωγική, οικονομική, κοινωνική παρακμή και ανθρωπιστική κρίση. Είστε μία πάρα πολύ επικίνδυνη Κυβέρνηση για το λαό και τη χώρα. Οι εκατοντάδες χιλιάδες διαδηλωτές εχθές και σήμερα σε όλη τη χώρα βροντοφωνάζουν ότι ήρθε η ώρα της ανατροπής σας. Φύγετε το γρηγορότερο δυνατό πριν ολοκληρώσετε την καταστροφή. Δεν έχετε καμμία λαϊκή νομιμοποίηση να γυρίσετε το ρολόι της ιστορίας διακόσια χρόνια πίσω ψηφίζοντας αυτό το κατεδαφιστικό πακέτο μέτρων. Υποκλέψατε την ψήφο του λαού με άλλες προεκλογικές δεσμεύσεις. Ό,τι και να ψηφίσετε, δεν θα μπορέσετε να το εφαρμόσετε.
Ο ΣΥΡΙΖΑ-Ενωτικό Κοινωνικό Μέτωπο ζητά να αποσυρθεί το πακέτο των μέτρων, έστω και τώρα. Να γίνουν τώρα εκλογές, να υπάρξει επιτέλους, πολιτική και ελπιδοφόρα λύση και κάθαρση στο δράμα του ελληνικού λαού. Και να ξέρετε πολύ καλά ότι εμείς του ΣΥΡΙΖΑ-Ενωτικού Κοινωνικού Μετώπου και η Αριστερά ό,τι και να ψηφίσετε σήμερα, με τη στήριξη του ελληνικού λαού –να το ξέρετε καλά- θα τα πάρουμε όλα πίσω.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"133893"," Η κ. Τζάκρη έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"133894"," Αν με ερωτούσε κάποιος ποια είναι η πιο δύσκολη, η χειρότερη στιγμή που έζησα στην κοινοβουλευτική μου πορεία, χωρίς κανένα δισταγμό, κυρίες και κύριοι συνάδελφοι, θα έλεγα πως είναι η σημερινή στιγμή, ακριβώς αυτή η στιγμή που ζούμε τώρα. 
Το φορτίο είναι πολύ βαρύ και οι αποφάσεις μπορεί να φαίνονται εύκολες για την Αντιπολίτευση, είναι όμως χωρίς αμφιβολία ιδιαίτερα δύσκολες για τα κόμματα της Συμπολίτευσης. Τα διλήμματα είναι πολύ μεγαλύτερα από αυτά του πρώτου ακόμα και του δεύτερου μνημονίου και από την αρχή της κρίσης, όπου υπήρχαν ακόμα συντάξεις, κοινωνικό κράτος και η ανεργία, αν και υψηλή, δεν είχε λάβει τις δραματικές διαστάσεις που έχει σήμερα με το 50% των νέων να βρίσκονται εκτός εργασίας και εκτός προοπτικής. Και με όσους έχουν εργασία να βρίσκονται υπό τη διαρκή δαμόκλειο σπάθη της απόλυσης.
Τα διλήμματα είναι ακόμη πιο μεγάλα με την ελληνική οικονομία να κινδυνεύει από στιγμή σε στιγμή με την κατάρρευση του τραπεζικού μας συστήματος. Τα ασφαλιστικά ταμεία να μην μπορούν να προμηθεύσουν ακόμη και τα βασικά φάρμακα στους ασφαλισμένους και να στηρίζονται στο βερεσέ από τα φαρμακεία. Τα νοικοκυριά στη βόρεια Ελλάδα  να μην μπορούν να προμηθευτούν ούτε πετρέλαιο θέρμανσης και τους υπαλλήλους του ιδιωτικού τομέα να γνωρίζουν πως οι αλλαγές στα εργασιακά έχουν ραφτεί για τη δική τους γούνα.
Από την άλλη έχουμε μπροστά μας και καλούμαστε να ψηφίσουμε ένα πακέτο μέτρων που όμοιό του δεν έχει γνωρίσει άλλο ευρωπαϊκό κράτος. Θυμάμαι όλους αυτούς τους διατεταγμένους αναλυτές και φοβερούς ειδικούς που υποστήριζαν στην αρχή της κρίσης ότι πολύ σύντομα αν προβούμε σε διαρθρωτικά μέτρα και περικοπές, η ελληνική οικονομία θα έχει βγει άμεσα στις αγορές χρήματος. Σήμερα έχουμε ξεπεράσει κάθε όριο στην ύφεση και όχι απλά δεν βλέπουμε φως, αλλά βρισκόμαστε ακόμα στην αρχή της κρίσης.
Το νομοσχέδιο που μας παραδόθηκε προχθές το βράδυ, θα εξετάζεται στο μέλλον από τους παγκόσμιους οικονομολόγους ως το εγχειρίδιο των πλέον ανερμάτιστων οικονομικών μέτρων. Γιατί πώς αλλιώς μπορεί να χαρακτηρίσει κάποιος, κυρίες και κύριοι συνάδελφοι, αυτά τα μεγέθη της ύφεσης, της ανεργίας, της σωρευτικής μείωσης των εισοδημάτων και της ευημερίας των Ελλήνων πολιτών; Μέσα σε αυτό το κλίμα με την Ευρώπη των ανάξιων και μικρών πολιτικών, του Μπαρόζο, του Ρομπάι, της Μέρκελ, του Σόιμπλε, μας ζητούν να ψηφίσουμε –και το κόμμα μου, δεν το βγάζω απ’ έξω- ένα άρθρο τριακοσίων σχεδόν σελίδων με περικοπές, μέσα από τις οποίες δήθεν η ελληνική οικονομία θα δει το φως της ανάπτυξης και θα αποτινάξει από πάνω της τις αμαρτίες του παρελθόντος.
Καλό  το παραμύθι σας, κύριε  Στουρνάρα, αλλά πλέον δεν σας πιστεύει κανείς ούτε εσάς, ούτε τον κ. Σαμαρά. Από πού να ξεκινήσει κανείς; Από τις απολύσεις; Από τις περικοπές στους μισθούς και στις συντάξεις, στα οικογενειακά επιδόματα, στις παροχές του κράτους πρόνοιας; Από τα κατάπτυστα εργασιακά μέτρα που δεν είναι δίχως άλλο παρά τα ανομολόγητα χρέη του κ. Στουρνάρα, τον συντάκτη των καρφωτικών non papers στην τρόικα; Ή  του προστάτη του κ. Σαμαρά που στο πρόσωπό του βρήκε τον τέλειο υπηρέτη των συμφερόντων;
Τα διλήμματα, κυρίες και κύριοι συνάδελφοι, είναι πολύ μεγάλα παρ’ όλα αυτά και εξηγούμαι: Έχουμε μπροστά μας έναν Πρωθυπουργό που από την πρώτη στιγμή της διακυβέρνησής του προσέφυγε στην τρόικα και τη νεοφιλελεύθερη κυβέρνηση της Γερμανίας, με όρους απόλυτης υποταγής και εθνικής αναξιοπρέπειας. Ο κ. Σαμαράς όχι μόνο δεν διαπραγματεύτηκε αλλά έβαλε στο τραπέζι και θέματα όπως τα εργασιακά που δεν υπήρχαν καν στις δεσμεύσεις του Μαρτίου και φυσικά δεν έχουν να κάνουν σε τίποτα με το έλλειμμα και την ανταγωνιστικότητα της ελληνικής οικονομίας καθώς το εργασιακό κόστος στη χώρα μας είναι από τα χαμηλότερα της Ευρώπης. Είναι περίπου στο 8%. Μέρα με την ημέρα τα μέτρα αυξάνονταν και από τα 6 δισεκατομμύρια περικοπές στους μισθούς και τις συντάξεις το Μάρτιο, μετά από δύο απανωτές εκλογικές αναμετρήσεις, οι οποίες διενεργήθηκαν στη βάση ακριβώς ότι τα μέτρα θα είναι ηπιότερα για τον ελληνικό λαό, πήγαμε στα 9,3 δισεκατομμύρια περικοπές σε μισθούς και συντάξεις. 
Μαζί με τις μειώσεις δαπανών αποτελούν ένα πακέτο μέτρων 18 δισεκατομμυρίων ευρώ και σε αυτά βεβαίως έρχονται να προστεθούν και τα πρόσθετα αδιευκρίνιστου χαρακτήρα μέτρα 5 περίπου δισεκατομμυρίων ευρώ για το μέλλον. Η προβολή της ύφεσης σχεδόν στο 5% είναι και αυτή για γέλια καθώς είναι ήδη στο 7% και οι οικονομολόγοι λένε πως μπορεί να φτάσει ακόμη και στο 10%. Ωστόσο, αυτό δεν απασχολεί καθόλου τον υπάλληλο του ΣΕΒ και τον άνθρωπο που έκανε τα πάντα για να γίνει Πρωθυπουργός. 
Ποιος μπορεί να ξεχάσει τη θεατρική παράσταση που ανέβασε ο κ. Σαμαράς με την κυβέρνηση Παπαδήμου ως ο προστάτης των συνταξιούχων και των αδυνάτων; Ποιος μπορεί να ξεχάσει το Ζάππειο 1, 2 και 3 και τα 18 δισεκατομμύρια ισοδύναμα; Ποιος μπορεί να ξεχάσει τις προεκλογικές υποσχέσεις του Πρωθυπουργού που γύρισε το κουμπί του ψεύδους αμέσως μόλις έκλεισαν οι κάλπες; Ποιος μπορεί να ξεχάσει τις καταγγελίες του για ξεπούλημα της δημόσιας περιουσίας ενώ μόλις προχθές μας ζήτησε να στείλουμε σε πιάτο τον πλούτο του ελληνικού λαού να τον ξεπουλήσει χωρίς καμμιά προϋπόθεση και χωρίς κανέναν έλεγχο από το ελληνικό Κοινοβούλιο; Ποιος μπορεί να ξεχάσει την κοροϊδία για το κούρεμα των δανείων των ελληνικών νοικοκυριών που μετά τις εκλογές έγιναν εκκλήσεις από προβεβλημένα στελέχη της κοινοβουλευτικής ομάδας της Νέας Δημοκρατίας  για πλειστηριασμό ακόμη και της πρώτης κατοικίας;
Κυρίες και κύριοι συνάδελφοι, με ακούτε αυτήν τη στιγμή να ομιλώ τη γλώσσα της αλήθειας και όλοι ξέρετε, ακόμη και οι σχεδιαστές αυτού του προγράμματος που πρόθυμα εκτελεί ο κ. Σαμαράς ότι οι πιθανότητες να βγει είναι σχεδόν αδύνατες. Ωστόσο, σας λέω ευθαρσώς ότι έχοντας επίγνωση τι σημαίνει αυτό το πρόγραμμα για τον ελληνικό λαό, θα το ψηφίσω για έναν και μοναδικό λόγο, διότι παράλληλα έχω επίγνωση ότι αφενός δεν υπάρχει κανένα άλλο σχέδιο στην παρούσα στιγμή για την ομαλή χρηματοδότηση της ελληνικής οικονομίας, δηλαδή σχέδιο β’, ακόμη και από την Αντιπολίτευση, ακόμα και από το  ΣΥΡΙΖΑ που αυτήν τη στιγμή ζητά εκλογές και αφετέρου πως οι σχεδιαστές αυτού του προγράμματος ο κ. Σαμαράς και ο κ. Στουρνάρας όντας σε διατεταγμένη υπηρεσία αν αρνηθούμε την ψήφο μας σήμερα, δεν θα μας γυρίσουν απλώς στη δραχμή αλλά ακόμα πιο πίσω, στο αρχαίο τάλαντο.
(Θόρυβος στην Αίθουσα από την πτέρυγα του ΣΥΡΙΖΑ-ΕΚΜ)
Και αυτοί οι σχεδιαστές του προγράμματος φρόντισαν να μην υπάρχει σχέδιο β’, φρόντισαν ο ελληνικός λαός διά των εκπροσώπων του να μη διαπραγματευτεί και να βρεθεί για άλλη μια φορά με το πιστόλι στον κρόταφο. 
Έτσι αισθάνομαι και εγώ, κυρίες και κύριοι συνάδελφοι, σήμερα, με το πιστόλι στον κρόταφο. Ψηφίζω τα μέτρα με το πιστόλι στον κρόταφο του κ. Σαμαρά, γνωρίζοντας πως το ΠΑΣΟΚ δεν μπορεί να ανταποκριθεί στην παρούσα φάση στην ιστορική πρόκληση παρά να απαντήσει με τον ίδιο τρόπο στο ίδιο δίλημμα. Ωστόσο, σας διαβεβαιώνω πως με την τελευταία μου αυτή ψήφο αποτινάσσω το πιστόλι από τον κρόταφό μου και πως από εδώ και στο εξής όποιο και να είναι το δίλημμα και όποια και να είναι η θέση του κόμματος μου θα με βρίσκετε απέναντί σας, απέναντί σας στην περαιτέρω φτωχοποίηση του ελληνικού λαού, απέναντί σας στο ξεπούλημα της δημόσιας περιουσίας. Από τούδε και στο εξής μπορείτε να θεωρείτε ότι για εμένα τα διλήμματα απλώς έφτασαν στο τέλος τους. 
(Χειροκροτήματα από την πτέρυγα του ΠΑΣΟΚ)
(Στο σημείο αυτό την Προεδρική Εδρα  καταλαμβάνει ο  Ε’ Αντιπρόεδρος της Βουλής κ.  ΛΕΩΝΙΔΑΣ ΓΡΗΓΟΡΑΚΟΣ )","ΘΕΟΔΩΡΑ ΤΖΑΚΡΗ",497
"133895"," Το λόγο έχει ο κ. Αναγνωστάκης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133896"," Ευχαριστώ, κύριε Πρόεδρε.
Κυρίες και κύριοι συνάδελφοι, είναι όντως ιστορική αυτή η συνεδρίαση παρόλο που κάθε πολιτικός χώρος προσεγγίζει τη σημερινή διαδικασία με τη δική του πολιτική οπτική γωνία. Η Δημοκρατική Αριστερά τον Ιούνιο και μάλιστα στις 18 πήρε μια σημαντική απόφαση, να στηρίξει την Κυβέρνηση εθνικής ευθύνης γιατί εκτιμήθηκε τότε ότι η χώρα δεν μπορεί να πάει σε τρίτες συνεχόμενες εκλογές. Και αυτό ήταν ένα ρίσκο πολιτικό και εμπεριέχει μια τεράστια πολιτική ευθύνη.
Είναι γεγονός αναμφισβήτητο ότι τα τρία κόμματα που συνθέτουν, απαρτίζουν, στελεχώνουν αυτήν την Κυβέρνηση έχουν τεράστιες, μεγάλες πολιτικές, ιδεολογικές διαφορές.
Έχουμε όμως μία σοβαρή στρατηγική επιδίωξη να παραμείνει η χώρα στην Ευρωζώνη και στο ευρώ και βέβαια εμείς ως Δημοκρατική Αριστερά να εγγυηθούμε, όπως προεκλογικά είχαμε δεσμευτεί, να μείνει η κοινωνία όρθια, δηλαδή να εγγυηθούμε την προστασία των αδύνατων στρωμάτων της κοινωνίας μας. 
Είναι αλήθεια, κυρίες και κύριοι συνάδελφοι, ότι προσπαθήσαμε και προσπαθούμε να αποφευχθεί η καταστροφική συνέπεια της πιθανής εξόδου από την Ευρωζώνη και το πισωγύρισμα στην αστάθεια και την αβεβαιότητα της δραχμής. Ως Δημοκρατική Αριστερά είχαμε διατυπώσει και προεκλογικά τη διαφωνία μας για το χαρακτήρα των συγκεκριμένων μέτρων. Μέσα από τη συμμετοχή μας στην Κυβέρνηση καταθέσαμε επανειλημμένως εναλλακτικές προτάσεις για την εξυγίανση και τον εξορθολογισμό, αλλά και για να υπάρξει όσο το δυνατόν μικρότερη επιβάρυνση σε μισθούς, συντάξεις και επιδόματα. 
Χαρακτηρίστηκε από κάποιες πολιτικές δυνάμεις ως υποκρισία, ως θεατρική παράσταση η διαφωνία μας, η κεντρική αντίθεσή μας στα εργασιακά. Θέλω να πιστεύω ότι η πορεία των πραγμάτων, η εξέλιξη των γεγονότων τους διαψεύδει οικτρά. Οι Κασσάνδρες, λοιπόν, όχι απλά διαψεύστηκαν, αλλά απαιτώ ως εκπρόσωπος της Δημοκρατικής Αριστεράς να υπάρξει αυτή η επανόρθωση, για να κατοχυρωθεί ανάμεσά μας αυτό που λέγεται πολιτικός πολιτισμός και πολιτική ειλικρίνεια, γιατί έτσι θα λειτουργήσουμε και παιδευτικά στην ελληνική κοινωνία που παρακολουθεί με ενδιαφέρον και ιδιαίτερη αγωνία τις αποφάσεις του Κοινοβουλίου. 
Έτσι, λοιπόν, κυρίες και κύριοι συνάδελφοι, για εμάς τα εργασιακά θέματα αποτελούν τον οδικό χάρτη για την εικόνα της χώρας -μετά βέβαια τη δημοσιονομική εξυγίανση- και όχι ένα παρεμπίπτον ζήτημα, ένα δευτερεύον πρόβλημα. Η συγκεκριμένη εκδοχή εργασιακών σχέσεων προωθεί δυστυχώς ρυθμίσεις που διαμορφώνουν για τους εργαζόμενους ένα περιβάλλον πλήρως αποσαθρωμένων δικαιωμάτων. Η υποτίμηση που επιχειρήθηκε από κάποιες δυνάμεις και κάποιους συναδέλφους δείχνει μάλλον την άγνοια που έχουν για την επίπτωση που υπάρχει στη ζωή πολλών εργαζόμενων που ζουν στα όρια της φτώχειας ή κάτω και από τα όρια της φτώχειας. Και βεβαίως ως πολιτική δύναμη ευθύνης αναδεικνύουμε το θέμα της επεκτασιμότητας των συμβάσεων, γιατί η κατάργησή τους θα απομειώσει περαιτέρω τους μισθούς και γενικότερα την αμοιβή εργασίας. 
Θέλουμε να ξεκαθαρίσουμε και θέλουμε να είμαστε απόλυτα ειλικρινείς με την ελληνική κοινωνία, αλλά και με τους υπόλοιπους συναδέλφους. Αυτές οι ρυθμίσεις δεν έχουν καμμία σχέση με τη δημοσιονομική προσαρμογή και τις αναγκαίες διαρθρωτικές μεταρρυθμίσεις. Αντίθετα, συγκροτούν μια επιχείρηση πολιτικής ιδεολογικής επιβολής ενός νεοφιλελεύθερου μοντέλου ανταγωνιστικότητας και εργασιακών σχέσεων που καμμία σχέση δεν έχει με τη δική μας κουλτούρα, με το δικό μας πολιτικό πρόγραμμα. 
Σε αυτό το σημείο θέλω να μου επιτρέψει ο κ. Αλέξης Μητρόπουλος να κάνω μία ιδιαίτερη αναφορά στην χθεσινή τοποθέτησή του στην Επιτροπή Οικονομικών Υποθέσεων, μία τοποθέτηση που υιοθετεί στο 100% τη θέση της Δημοκρατικής Αριστεράς. Καλωσορίζουμε και άλλους, όσους πραγματικά αντιλαμβάνονται έστω και αυτήν τη στιγμή την ορθότητα της απόφασής μας. 
Η έμφαση που δίνει και η αντίθεση που προβάλλει η Δημοκρατική Αριστερά στα εργασιακά οφείλεται σε τρεις άξονες, σε τρεις συγκεκριμένους λόγους: πρώτον, στην προγραμματική συμφωνία που έχουμε συνυπογράψει τα τρία κόμματα, δεύτερον, στο γεγονός ότι το αίτημα για αλλαγές στα εργασιακά δεν έχει, όπως είπα καμμιά δημοσιονομική ωφέλεια, τρίτον, στο ότι οι αλλαγές στα εργασιακά θα παραμείνουν και θα καθορίσουν τη ζωή των εργαζομένων και μετά την περίοδο της κρίσης. 
Στην ουσία δηλαδή η τρόικα απαιτεί να καταργηθεί η εθνική συλλογική σύμβαση εργασίας και βεβαίως η απαίτηση αυτή έχει ως αποτέλεσμα την αποδυνάμωση πλήρως των κλαδικών συλλογικών συμβάσεων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"133897"," Ολοκληρώστε, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133898"," Τελειώνω, κύριε Πρόεδρε. Θα ήθελα την ανοχή σας για ένα λεπτό. 
Οι βασικές διαφωνίες μας στα εργασιακά βρίσκονται σε τέσσερις ενότητες. Διαφωνούμε με το πώς περιγράφεται στο μεσοπρόθεσμο οι αμοιβές μέσου κατώτατου μισθού και των συλλογικών διαπραγματεύσεων. Κατάργηση της επεκτασιμότητας της εθνικής συλλογικής σύμβασης εργασίας και των κλαδικών συλλογικών συμβάσεων. 
Διαφωνούμε με τη μείωση του κόστους απόλυσης και αντικατάστασης των συμβάσεων. Τέλος, κεντρική μας διαφωνία είναι και η ευελιξία του ωραρίου. Στην ουσία δηλαδή κατοχυρώνεται το σαραντάωρο, με ό,τι αυτό συνεπάγεται. 
Θα ήθελα όμως, για να είμαι ακριβοδίκαιος, να πω ότι αυτή η επιλογή μας, δηλαδή να θέσουμε βέτο στα εργασιακά, δεν έχει μόνο την αποδοχή της Γενικής Συνομοσπονδίας Εργατών Ελλάδας, της ΓΣΕΕ, που έχει ακριβώς την ίδια άποψη που εκφράζει και η Δημοκρατική Αριστερά. Την ίδια απόφαση στηρίζει και η Κομισιόν, λέγοντας ότι πολλά απ’ αυτά που απαιτεί η τρόικα είναι έξω από το ευρωπαϊκό δίκαιο, το ευρωπαϊκό κεκτημένο.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"133899"," Ολοκληρώστε, σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133900"," Σε μισό λεπτό τελειώνω, κύριε Πρόεδρε.
Η πρότασή μας είναι παράλληλα και διεκδίκηση. Εξακολουθούμε να επιμένουμε ότι πρέπει να υπάρχει χρονική επιμήκυνση του προγράμματος και να αμβλυνθεί η εμπροσθοβαρής πρόβλεψη σε σχέση με τις περικοπές. Αυτό είναι απαραίτητη προϋπόθεση για να λειτουργήσει ουσιαστικά και εποικοδομητικά η ρήτρα αντικατάστασης των επαχθών μέτρων, στο βαθμό που θα έχουμε απόδοση εσόδων. 
Τέλος, δεν πρέπει μόνο σήμερα να κάνουμε την κριτική και την αυτοκριτική μας. Πρέπει να προτείνουμε το όραμα και την ελπίδα να εκκινήσει επιτέλους η αναπτυξιακή διαδικασία στη χώρα, αφού πρώτα συγκροτηθεί ένα εθνικό σχέδιο ανασυγκρότησης και εξυγίανσης της ελληνικής οικονομίας. 
Η Δημοκρατική Αριστερά, λοιπόν, λέει «παρών», γιατί το «παρών» σημαίνει «ναι» στα μέτρα εκείνα που έχει ανάγκη η ελληνική οικονομία για την εξυγίανσή της και που θα έπρεπε να είχαμε πάρει μόνοι μας, χωρίς την επιβολή της τρόικας. Λέμε όμως «όχι» στα μέτρα που εξαθλιώνουν και γονατίζουν τους Έλληνες εργαζόμενους.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"133901"," Το λόγο έχει ο Πρόεδρος της Κοινοβουλευτικής Ομάδας του Λαϊκού Συνδέσμου Χρυσή Αυγή κ. Νικόλαος Μιχαλολιάκος….","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133902"," Πριν απ’ αυτό, κύριε Πρόεδρε, υπάρχει ένα θέμα πολύ σοβαρό που μας ενδιαφέρει όλους. 
Άκουσα πιο πριν ένα μέλος της Κυβερνήσεως να διαβάζει ένα σημείωμα το οποίο για μένα δεν λέει τίποτα. Τι σημαίνει παράγραφος τάδε, άρθρο τάδε, του νόμου τάδε; Η Κυβέρνηση αυτή, ως γνωστόν, στηρίζεται σε τρία κόμματα. Δεν είναι μονοκομματική Κυβέρνηση της Νέας Δημοκρατίας. Πρωθυπουργός είναι ο κ. Σαμαράς, αλλά υπάρχουν άλλα δύο κόμματα και πρέπει η Κυβέρνηση να το καταλάβει αυτό. 
Τίποτα δεν θα ψηφιστεί αν προηγουμένως δεν γνωρίζουν και το ΠΑΣΟΚ, υποθέτω και η ΔΗΜΑΡ –εν πάση περιπτώσει, μιλώ για το ΠΑΣΟΚ- περί τίνος πρόκειται. Εν συνεχεία, πρέπει να γνωρίζει και ολόκληρη η Βουλή. 
Σ’ αυτές τις έκτακτες συνθήκες δεν μπορούν τα πράγματα να γίνονται όπως γινόταν παλαιότερα με τις μονοκομματικές κυβερνήσεις, όπου υποτίθεται ότι συζητούσαν, ήξεραν και μετά ερχόταν ο Υπουργός στη Βουλή. Τι είναι αυτό; Πρώτα-πρώτα, δεν μπορεί κατά τον Κανονισμό να έρθει να ψηφιστεί ουσιαστική διάταξη. Ακούω για δεκάδες σελίδες που δεν ξέρω ποιοι μανδαρίνοι τις προετοιμάζουν και ποιοι Υπουργοί απλώς τις μονογράφουν. 
Θέλω να σας πω κάτι ξεκάθαρα. Θα το μεταφέρετε στην Κυβέρνηση, στα τρία κόμματα.","ΑΠΟΣΤΟΛΟΣ ΚΑΚΛΑΜΑΝΗΣ",172
"133903"," Θα το μεταφέρω, κύριε Πρόεδρε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133904"," Αν ό,τι έρχεται εδώ είναι συμφωνία και έγκριση των κομμάτων που στηρίζουν την Κυβέρνηση, εν συνεχεία θα τίθεται υπόψη όλου του Σώματος, όπως λέει ο Κανονισμός. 
Πώς ζητά η Κυβέρνηση αυτές τις θυσίες, όταν μέχρι στιγμής τουλάχιστον, δεν έχει γίνει τίποτα για το περίφημο «πόθεν έσχες», για τις περίφημες σπατάλες; Ακόμη και ο απολογισμός των Olympic Games του 2004 δεν έχει γίνει. Πώς ζητά αυτές τις θυσίες από το λαό; 
Το πλέον εξωφρενικό είναι ότι όλα αυτά δεν θα προέλθουν μόνο από περικοπές στα εισοδήματα, αλλά θα υπάρχει και ειδικό ψαλίδισμα που θα ισχύσει αναδρομικά από τον Αύγουστο του 2012. 
Τι έγινε με αυτό το «αναδρομικά»; Για την περίπτωση αυτή δεν ισχύει το Σύνταγμα; Υπό αυτήν την έννοια ας ισχύσει αναδρομικά και ένας νέος νόμος περί ευθύνης Υπουργών και να καθίσουν στο εδώλιο, να διαγραφούν όλες οι παραγραφές που έχουν υπάρξει στο παρελθόν, για τα αδικήματα και για τα σκάνδαλα. 
Εκεί όμως, που η περιστολή των εξόδων για τη «σωτηρία» της χώρας ξεπέρασε κάθε όριο είναι στη δραματική μείωση -όπως προκύπτει και από τον προϋπολογισμό- των δαπανών για τις Ένοπλες Δυνάμεις. Εμείς σαν Χρυσή Αυγή, το είπαμε και το επαναλαμβάνουμε: «Ούτε μια σφαίρα λιγότερη για τις Ένοπλες Δυνάμεις. Ούτε ένα ευρώ λιγότερο για τα εξοπλιστικά προγράμματα». 
Δυστυχώς, οι Ένοπλες Δυνάμεις αποδυναμώνονται. Και την ίδια στιγμή η Τουρκία προχωρεί σε συνεχείς εξοπλισμούς, ενώ οι άνεμοι του πολέμου πνέουν στην περιοχή μας και είναι σίγουρο ότι μια πολεμική ανάφλεξη στη Μέση Ανατολή, θα μας χτυπήσει και την πόρτα.
Άλλο θέμα το οποίο επέλεξα να θίξω από το περίφημο πολυνομοσχέδιο, είναι τα κριτήρια για τα οικογενειακά επιδόματα. Όλα τα οικογενειακά επιδόματα, όπως γνωρίζετε, καταργούνται από το νομοσχέδιο και αντικαθίστανται από ένα ενιαίο οικογενειακό επίδομα που θα καταβάλετε από το πρώτο παιδί. 
Το ενιαίο επίδομα στήριξης τέκνων θα καταβάλετε στοχευμένα στα παιδιά που αντιμετωπίζουν μεγαλύτερη ανάγκη και για το λόγο αυτό, θα υπολογίζεται βάσει κλιμακούμενου εισοδηματικού κριτηρίου. 
Ας δούμε, λοιπόν, αυτό το κριτήριο: Το πλήρες επίδομα μας λέει το πολυνομοσχέδιο, θα το λαμβάνουν οικογένειες, οι οποίες θα έχουν ετήσιο εισόδημα έως 6.000 ευρώ. Δηλαδή 500 ευρώ το μήνα. Μιλάμε για κατάσταση πενίας. Πλήρους ένδειας. Μεγαλόψυχο το μνημόνιο! Μεγαλόψυχη η συγκυβέρνηση του μνημονίου! «Από 6.000 ευρώ έως 12.000 ευρώ θα παίρνουν τα 2/3 του επιδόματος. Και από 12.000 ευρώ έως 18.000 ευρώ θα παίρνουν το 1/3.»
Και ερχόμαστε στο σημείο όπου υπολογίζεται το ενιαίο επίδομα στήριξης τέκνων και έχουμε 40 ευρώ το μήνα για κάθε παιδί. Δηλαδή 1,33 ευρώ την ημέρα, μια τυρόπιτα, ένα κουλούρι για κάθε ελληνόπουλο, τη στιγμή που η χώρα μας αντιμετωπίζει σοβαρό δημογραφικό πρόβλημα! Ο ελληνισμός δημογραφικά πεθαίνει! 
Αυτά όμως, είναι λεπτομέρειες για τη συγκυβέρνηση του μνημονίου. «Για να ευημερήσουν οι αριθμοί και να δυστυχήσουν οι άνθρωποι», είχε πει ο αείμνηστος Γεώργιος Παπανδρέου κάποτε στη δεκαετία του ’60. Για δύο τέκνα θα παίρνουν 80 ευρώ. Για τρία τέκνα θα παίρνουν 130 ευρώ. Και όσοι έχουν τέσσερα τέκνα θα παίρνουν 180 ευρώ. 
Όποιος έχει τέσσερα παιδιά, τα 180 ευρώ του φτάνουν μόνο για το σκοινί και για το σαπούνι, για να κρεμαστεί και όχι για να θρέψει τέσσερα παιδιά, όπως όλοι γνωρίζετε.
Υπάρχει όμως και κάτι άλλο στο πολυνομοσχέδιο, το οποίο δείχνει και τη συνέπεια του κ. Σαμαρά, ως Πρωθυπουργού, και των συνεταίρων του στη μνημονιακή συγκυβέρνηση. Αναφέρεται επιγραμματικά ότι «το επίδομα θα δίνεται εκτός των Ελλήνων, σε ομογενείς αλλοδαπούς» - ναι, σε ομογενείς αλλοδαπούς, δεν έχουμε κανένα πρόβλημα- «σε πολίτες άλλων κρατών που διαμένουν μόνιμα στην Ελλάδα και είναι γονείς τέκνων ελληνικής υπηκοότητας».
Τι έγινε, κύριοι της Νέας Δημοκρατίας που θα αλλάζατε το νόμο Ραγκούση; Εδώ προβλέπετε και επιδόματα, βάσει του νόμου Ραγκούση! 
Αυτό που ο Υπουργός Εργασίας πριν κατέθεσε εγώ αρνούμαι να το λάβω υπ’ όψιν μου, διότι κανείς δεν είναι σε θέση να καταλάβει τι σημαίνει το ότι διατηρείται η παράγραφος τάδε του άρθρου δείνα κ.λπ.. Τι σημαίνει αυτό; 
Ελπίζω να γίνομαι κατανοητός από παντού. Αρκετά! Ως εδώ!","ΑΠΟΣΤΟΛΟΣ ΚΑΚΛΑΜΑΝΗΣ",172
"133905"," Κύριε Πρόεδρε, έγινε αντιληπτό αυτό και θα μεταφερθεί στον Πρόεδρο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133906"," Είναι για τους αναπήρους αυτό και έτυχε της εγκρίσεως των κομμάτων.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133907"," Παρακαλώ! Κύριε Γεωργιάδη, δεν θα μας βάλετε εδώ σε σειρά όπως νομίζετε. 
Απευθύνομαι στο Προεδρείο. Εάν ο καθένας εδώ από την Κυβέρνηση ή από οποιαδήποτε πλευρά θα λέει «ξέρετε, αυτό είναι για τον τάδε, για την τάδε ομάδα» δεν θα έχουμε αντίρρηση. Όμως πρέπει να ξέρουμε και όχι απλώς να λέει «είναι…» Δεν έχω αντίρρηση και για τους αναπήρους και για τους πολυτέκνους και για ολόκληρο τον ελληνικό λαό.","ΑΠΟΣΤΟΛΟΣ ΚΑΚΛΑΜΑΝΗΣ",172
"133908"," Κύριε Πρόεδρε, πιστεύω ότι η  πλειοψηφία της Βουλής των Ελλήνων συμφωνεί μαζί σας, αλλά…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133909"," Με παρακολουθείτε;","ΑΠΟΣΤΟΛΟΣ ΚΑΚΛΑΜΑΝΗΣ",172
"133910"," Σας παρακολουθώ απόλυτα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133911"," Διότι ακούω εδώ τη διακοπή που γίνεται εκ μέρους των συναδέλφων, που λένε ότι «είναι για τους τάδε». Τι πάει να πει αυτό; 
ΣΠΥΡΙΔΩΝ –","ΑΠΟΣΤΟΛΟΣ ΚΑΚΛΑΜΑΝΗΣ",172
"133912"," Μα, το είπαμε στην επιτροπή χθες και το συμφωνήσαμε.","ΑΔΩΝΙΣ ΓΕΩΡΓΙΑΔΗΣ",96
"133913"," Μη διακόπτετε, σας παρακαλώ. Αρκετά!
Κύριε Πρόεδρε, απευθύνομαι με υπευθυνότητα. Αυτό δεν αφορά εμένα προσωπικά, αλλά ολόκληρη τη Βουλή. Πρέπει να ξέρουμε ποιες αλλαγές και πώς  θα γίνουν στο νομοσχέδιο αυτό.","ΑΠΟΣΤΟΛΟΣ ΚΑΚΛΑΜΑΝΗΣ",172
"133914"," Κύριε Προεδρε, θα το λάβω σοβαρά υπ’ όψιν. Θα το μεταφέρω και στην Κυβέρνηση. Διά του Προέδρου θα το μεταφέρω στην Κυβέρνηση. 
Το λόγο έχει  ο Πρόεδρος της Χρυσής Αυγής κ. Νικόλαος Μιχαλολιάκος για δώδεκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133915"," «Κύριε Πρόεδρε, καταψηφίζουμε τα μέτρα του μηχανισμού στήριξης. Κάθε πολιτικό κόμμα χαρακτηρίζεται στη συνείδηση του λαού από τα «ναι» τα μεγάλα και τα «όχι» τα μεγάλα που λέει στις κρίσιμες επιλογές του τόπου κι όχι από τα μεγάλα λόγια που εκστομίζουν οι Αρχηγοί στις προεκλογικές συγκεντρώσεις. Το «όχι» το λέμε σήμερα στα μέτρα που μας προτείνει η Κυβέρνηση, γιατί οδηγούν σε ύφεση χωρίς τέλος. Η ιστορία θα κρίνει κι εμάς κι εσάς. Εμείς δεν φοβόμαστε την ετυμηγορία της. Εσείς έχετε κάθε λόγο να είστε και πιο ανήσυχοι. Και μπορεί να μη σας ενδιαφέρει εσάς αν αυτή είναι η τελευταία σας θητεία ως Πρωθυπουργού αυτής της χώρας, αλλά σας διαβεβαιώ ότι ενδιαφέρει απολύτως τη χώρα». Αυτά που είπα προηγουμένως δεν είναι λόγια δικά μου. Είναι λόγια του σημερινού Πρωθυπουργού της μνημονιακής συγκυβέρνησης, Αντώνη Σαμαρά, το Μάιο του 2010. 
Λίγους μήνες αργότερα, στις 30 Νοεμβρίου του 2010 –όλα αυτά είναι από τα Πρακτικά της Βουλής- ο κ. Σαμαράς είχε πει: «Απορρίψαμε το πρόγραμμα αυτό διότι δεν κτυπά τη σπατάλη. Δεν είναι σπατάλη οι συντάξεις των 800 ευρώ που περικόπηκαν». Και τώρα μας λέει να περικόψουμε τις συντάξεις των 600 και των 500 ευρώ! Άλλος ο κ. Σαμαράς του 2010 και άλλος ο Σαμαράς του 2012. Τότε απευθυνόταν στον Πρωθυπουργό, που ήταν ο Γεώργιος Ανδρέα Παπανδρέου. Σήμερα τα λόγια αυτά αφορούν ασφαλώς τον ίδιο, ο οποίος, όπως καθόλα δείχνει η εξέλιξη των πραγμάτων, θα έχει την τύχη του προ-προκατόχου του, προ Παπαδήμου, του κ. Παπανδρέου. 
Πριν λίγες ημέρες μιλώντας στην Επιτροπή Οικονομικών Υποθέσεων της Βουλής ο και παρών Αναπληρωτής Υπουργός Οικονομικών κ. Χρήστος Σταϊκούρας είπε: «Βρισκόμαστε στο σημείο καμπής, κάνοντας βήματα σταθεροποίησης της δημόσιας οικονομίας. Όμως η αναγκαία προσπάθεια είναι μεγάλη. Οφείλουμε όλοι να αντιληφθούμε ότι χρειάζεται υπομονή και επιμονή. Ο αγώνας είναι αντοχής και όχι ταχύτητας. Με άλλα λόγια μπορούμε να πούμε ότι βρισκόμαστε μέσα σ’ ένα ανηφορικό τούνελ». Ναι, η χώρα βρίσκεται σ’ ένα ανηφορικό τούνελ. Όμως δεν εξετάσαμε πώς φθάσαμε στο σημείο η χώρα να βρίσκεται σ’ ένα ανηφορικό τούνελ και αυτό που δεν μας είπαν κι αυτό που δεν φαίνεται είναι φως στο τούνελ.
Το σημερινό πολυνομοσχέδιο, το λεγόμενο και μνημόνιο 3, προβλέπει ότι το 2013 θα είναι μία πολύ σκληρή χρονιά για τους εργαζόμενους και οι μισθωτοί και οι συνταξιούχοι όλων των ταμείων θα κληθούν να πληρώσουν μέτρα ύψους 9,3 δισ. ευρώ. 
Δεν πάνε πολλές μέρες που εν όψει της σημερινής ψηφοφορίας –κρίσιμης και ιστορικής λένε κάποιοι, δεν γνωρίζω αν ο ιστορικός του μέλλοντος θα ασχοληθεί με τη σημερινή μέρα, δεν το γνωρίζω και πολύ αμφιβάλλω- ο κ. Σαμαράς μιλώντας στους Βουλευτές του είπε τα εξής: «Αρχίσαμε μια αληθινή εκστρατεία για το χτύπημα της λαθρομετανάστευσης. Η εικόνα αλλάζει παντού, κυρίως στα κέντρα των πόλεων που είχαν καταληφθεί από λαθρομετανάστες και είχαν παραδοθεί στις παράνομες δραστηριότητές τους. Η ανακατάληψη των πόλεών μας που είχαμε υποσχεθεί, άρχισε.»
Φαίνεται πως κάποιοι παραπληροφορούν τον κ. Σαμαρά. Δεν νομίζω ότι από μόνος του, συνειδητά λέει τέτοια εξωφρενικά πράγματα! Η Ανωτάτη Εμπορική, όπου οι λαθρομετανάστες πωλούν λαθραία προϊόντα, είναι ενάμισι χιλιόμετρο από εδώ και όταν η αστυνομία πάει να επέμβει, τους επιτίθενται από μέσα! 
Στην ίδια ομιλία του ο κ. Σαμαράς είπε: «Όταν αναλάβαμε, η Ελλάδα ήταν μια χώρα χωρίς πρωτεύουσα. Σήμερα ο νόμος υπάρχει και εφαρμόζεται σε κάθε τετράγωνο του κέντρου της Αθήνας.» Πού το είδε αυτό ο κ. Σαμαράς; Στην ίδια ομιλία του συνέχισε λέγοντας: «Μας λένε ότι είμαστε τάχα ασυνεπείς. Κάνουν μεγάλο λάθος. Όλες οι προεκλογικές δεσμεύσεις μας ισχύουν απολύτως.»
Δεν νομίζω ότι υπάρχουν λόγια, για να απαντήσει κανείς σε αυτόν τον ισχυρισμό. Τι να πρωτοθυμηθεί κανείς; Τις μη περικοπές μισθών και συντάξεων που είχαν υποσχεθεί; Την επαναδιαπραγμάτευση, η οποία δεν έγινε; Το νομοσχέδιο Ραγκούση, το οποίο θα άλλαζε; Τίποτα δεν έγινε! Όμως, λέμε λόγια ότι είμαστε συνεπείς. Όσοι πιστοί προσέλθετε και όσοι θέλουν ας το πιστέψουν. 
Είπε όμως και κάτι άλλο. Μετά το φόβο της πείνας, τον οποίο έχει απλώσει στον ελληνικό λαό ότι δήθεν αν δεν ψηφιστεί αυτό το μνημόνιο, αν δεν έλθουν τα χρήματα των Φράγκων, θα καταρρεύσουν τα πάντα σε αυτήν εδώ τη χώρα, καλλιεργεί και έναν άλλο φόβο, το φόβο ενός δήθεν εμφυλίου πολέμου, ο οποίος βρίσκεται προ των πυλών. 
Χαρακτηριστικά, λοιπόν, δήλωσε: «Σκεφτείτε ακόμα και τις πολιτικές επιπτώσεις και εδώ θα πρέπει να τις σκεφτόμαστε πολιτικά. Πρωτοφανείς συνθήκες πόλωσης της κοινωνίας, κοινωνικές εκρήξεις, με πρωταγωνιστές τους εξτρεμιστές των δύο άκρων» –εννοώντας εμάς και την Αριστερά- «και συγκρούσεις μέσα σε μια κοινωνία που διαλύεται και μπροστά σε ένα κράτος που καταρρέει. Φανταστείτε τους ακραίους όλων των αποχρώσεων να συγκρούονται μεταξύ τους και να τρομοκρατούν τους πάντες!»
Μυθιστόρημα ολόκληρο! Δεν τίθεται θέμα εμφυλίου πολέμου. Ας αφήσουν αυτά τα παραμύθια επιτέλους οι σωματοφύλακες του μνημονίου και των παγκόσμιων τοκογλύφων! Κανέναν εμφύλιο πόλεμο δεν θέλει ούτε η Χρυσή Αυγή ούτε –πιστεύω- η Αριστερά ούτε πρόκειται να ωφεληθεί ο τόπος από έναν ακόμα εμφύλιο πόλεμο! Αυτά είναι λόγια, λόγια για να φοβίσουν τους νοικοκυραίους! Αλλά τους νοικοκυραίους τους έχουν τελειώσει με αυτά τα μέτρα, δεν έχει μείνει κανείς και αυτό θα το δουν όποτε και αν επιλέξουν να γίνει η προσεχής εκλογική αναμέτρηση. 
Υπάρχει μια έκφραση, μια λέξη γνωστή, η λέξη «Ψωροκώσταινα» που –έτσι έχει συνηθιστεί- αναφέρεται στο ελληνικό κράτος, σαν ένα κράτος φτωχό που βασίζεται περισσότερο στην εθελοντική συνδρομή και προσπάθεια των κατοίκων του, παρά στη σωστή και επιστημονική οργάνωση και διαχείριση των εσόδων του. Αυτό ζούμε και σήμερα. 
Για την ιστορία –γιατί η ιστορία διδάσκει- η Ψωροκώσταινα ήταν μια ζητιάνα που είχε βρεθεί στα 1826 στο Ναύπλιο, η οποία κατήγετο από το Αϊβαλί, από τις Κυδωνίες της Μικράς Ασίας, τις οποίες έχει καταστρέψει ο τουρκικός στρατός. Στα 1826, λοιπόν, η ιερά πόλις του Μεσολογγίου ψυχομαχούσε και γινόταν έρανος, γιατί δεν υπήρχαν χρήματα για πολεμοφόδια και για τρόφιμα και αυτό δυο χρόνια μετά το 1824, όταν είχαμε πάρει το πρώτο δάνειο του Αγώνα, που το λεηλάτησαν! 
Τώρα το λεηλατούν οι εργολάβοι και οι διάφοροι ημέτεροι, τότε ήταν άλλοι, όπως, παραδείγματος χάριν, ο Γκούρας που έλεγε ότι έχει δώδεκα χιλιάδες στρατιώτες και έπαιρνε λουφέδες χρήματα για δώδεκα χιλιάδες στρατιώτες, ενώ είχε δυο-τρεις χιλιάδες! Το είχαν λεηλατήσει, λοιπόν, το δάνειο, όπως λεηλάτησαν τόσα και τόσα δάνεια που είχε πάρει η χώρα. 
Η Ψωροκώσταινα, λοιπόν, τότε, η ζητιάνα, έβγαλε την ασημένια της βέρα και ένα γρόσι και το έβαλε για το Μεσολόγγι.
Ναι, ο ελληνικός λαός είναι αποφασισμένος για θυσίες, αλλά ποιο είναι το Μεσολόγγι της συγκυβέρνησης; Το ΔΝΤ και οι παγκόσμιοι τοκογλύφοι; Αυτές τις θυσίες να ξέρουν ότι δεν πρόκειται να τις κάνει ο ελληνικός λαός και ότι θα τον βρουν απέναντί τους.
Εάν νομίζουν, επίσης, ότι με την εξαθλίωση και τον οικονομικό όλεθρο θα υποτάξουν ένα γενναίο λαό, όπως ο ελληνικός, κάνουν λάθος και θα το διαπιστώσουν σύντομα. Ό,τι και να υπογράψουν, ό,τι και να ψηφίσουν, η Ελλάδα δεν πωλείται, γιατί είναι ιδέα, είναι ένα έθνος με χιλιάδων ετών ιστορία. Δεν μπορούν να την αγοράσουν με το χρυσάφι όλου του κόσμου ούτε οι παγκόσμιοι τοκογλύφοι ούτε οι Φράγκοι συνεταίροι της.
Η Χρυσή Αυγή, πιστή στη γραμμή της, συνεπής με την ιδεολογία και τις πολιτικές της αρχές, θα καταψηφίσει τα μέτρα, μέτρα τα οποία δεν οδηγούν στη σωτηρία της πατρίδας, αλλά αποτελούν αντίθετα ένα βήμα ακόμη προς την ολιστική καταστροφή της. Αυτό που προπαντός θέλουν με την οικονομική εξαθλίωση -γιατί, όπως λέει ο Πλάτων, το ίδιο διασύρει και η μεγάλη ένδεια και ο μεγάλος πλούτος- είναι να γονατίσουν το λαό και να παραδοθεί χωρίς μάχη στην εξουσία των ξένων, που στη συγκεκριμένη περίπτωση είναι οι παγκόσμιοι τοκογλύφοι.
Ο ελληνισμός πέρασε και άλλες δύσκολες στιγμές, ακόμη δυσκολότερες, τραγικές και επιβίωσε. Ο μεγάλος εχθρός δεν είναι η οικονομική χρεοκοπία. Είναι η πολιτική και ηθική χρεοκοπία. Αυτό που έχουν ανάγκη σήμερα όλοι οι αληθινοί Έλληνες και Ελληνίδες αυτού του τόπου είναι να μην τα παρατήσουν, είναι να μη γονατίσουν. Χρειάζεται μία εθνική αναγέννηση, με όλο το λαό ενωμένο και ας αφήσουν τα παραμύθια περί εμφυλίου. Ο εχθρός δεν βρίσκεται εντός των πυλών. Είναι οι παγκόσμιοι τοκογλύφοι που θέλουν να λεηλατήσουν τη χώρα.
Θα έλθει αυτή η ώρα και τότε και τα μνημόνια της υποταγής θα πεταχτούν σαν άχρηστα χαρτιά κάποιων μοιραίων ανθρώπων, ανάξιων των περιστάσεων, στον σκουπιδοτενεκέ της ιστορίας.
Κύριε Πρόεδρε, ό,τι και να ψηφίσετε, ό,τι νόμο και να περάσετε, εμείς έχουμε να πούμε τούτο. Η Ελλάδα δεν πωλείται και εάν, βάσει του αγγλικού δικαίου, με το οποίο υπέγραψε τα μνημόνια η συγκυβέρνηση, έρθουν να πάρουν τη γη μας και την πατρίδα μας, τότε θα δουν μία Ελλάδα ενωμένη που δεν την έχουν φανταστεί ούτε στους χειρότερους εφιάλτες τους.
Σας ευχαριστώ.
(Χειροκροτήματα από την πτέρυγα της Χρυσής Αυγής)","ΝΙΚΟΛΑΟΣ ΜΙΧΑΛΟΛΙΑΚΟΣ",322
"133916"," Μετά από την παρέμβαση του κ. Κακλαμάνη και σε συνεννόηση με τον Πρόεδρο της Βουλής και την Κυβέρνηση, καμμία τροπολογία ή νομοτεχνική βελτίωση δεν θα γίνει αποδεκτή, εφόσον δεν έχει γίνει συνεννόηση μεταξύ των κομμάτων. Νομίζω ότι λύθηκε η παρεξήγηση.
Το λόγο έχει η κ. Κόλλια-Τσαρουχά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133917"," Εμείς, η Αντιπολίτευση, δεν υπάρχουμε, κύριε Πρόεδρε;","ΠΑΝΑΓΙΩΤΗΣ ΛΑΦΑΖΑΝΗΣ",279
"133918"," Κανείς δεν αμφισβήτησε το ρόλο σας, κύριε Λαφαζάνη, αλλά την παρέμβαση την έκανε ο κ. Κακλαμάνης.
Ορίστε, κυρία Αντιπρόεδρε, κυρία Κόλλια, έχετε το λόγο, για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133919"," Ευχαριστώ πολύ, κύριε Πρόεδρε.
Θα μου επιτρέψετε, κυρίες και κύριοι συνάδελφοι, να σας πω ότι εμείς, οι παλαιότεροι Βουλευτές, θα πρέπει να είμαστε πολύ προσεκτικοί στο τι λέμε, γιατί τα σημερινά μας λόγια μας ακολουθούν, οι πράξεις μας μάς ακολουθούν και δυστυχώς ή ευτυχώς, υπάρχουν και Πρακτικά που θυμίζουν τι λέγαμε.
Απαντώ στον κ. Γεωργιάδη και εμμέσως και αμέσως και στους άλλους συναδέλφους Βουλευτές της Νέας Δημοκρατίας -οι οποίοι λένε ότι εμείς, οι Βουλευτές που διαγραφήκαμε και είμαστε τώρα Ανεξάρτητοι Έλληνες, στηρίζουμε, ακολουθούμε, ψηφίζουμε ΣΥΡΙΖΑ και τέτοια- το εξής: Εμείς ψηφίζουμε Ελλάδα, κύριε Γεωργιάδη. Ψηφίζουμε κατά συνείδηση και η συνείδησή μας και τότε και τώρα λέει ότι οι Ανεξάρτητοι Έλληνες ψηφίζουν Ελλάδα.
(Χειροκροτήματα από την πτέρυγα των Ανεξαρτήτων Ελλήνων)
Καταθέτω, λοιπόν, Πρακτικά από τις τοποθετήσεις μου στον προϋπολογισμό του 2005 μέχρι και το 2009 και το 2010, όπου, ως κυβερνητική Βουλευτής τότε και με Πρωθυπουργό τον Κώστα Καραμανλή, πάντα κατέθετα τη θέση μου, την άποψή μου, την αντίθεσή μου. Όμως, γνωρίζετε πολύ καλά πόσο αρχηγικά είναι τα κόμματα, πώς λειτουργούν οι Κοινοβουλευτικές Ομάδες και δεν έχουν, δυστυχώς, τη δυνατότητα οι Βουλευτές να πούνε τα πράγματα με το όνομά τους κάθε φορά.
Έτσι, λοιπόν, τα καταθέτω στα Πρακτικά, όπως, επίσης, καταθέτω και Πρακτικά από μία από τις προσεγγίσεις σας, κύριε Άδωνη Γεωργιάδη, και δεν περιμένω να πράξετε κι εσείς το ίδιο και να θυμίσετε στο Σώμα και στον ελληνικό λαό τι λέγατε διαχρονικά.
(Στο σημείο αυτό η ΣΤ΄ Αντιπρόεδρος της Βουλής κ. Μαρία Κόλλια-Τσαρουχά καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Εμείς οι Μακεδόνες, λοιπόν, έχουμε και τιμή και λόγο και, πάντως, πιστεύουμε ότι αραιά και που αυτός που λέει πολλά λόγια, λέει και μερικές αφέλειες.
(Χειροκροτήματα από την πτέρυγα των Ανεξάρτητων Ελλήνων)
Θα μου επιτρέψετε, λοιπόν, να συνεχίσω την παρέμβασή μου, αν θέλουμε, κυρίες και κύριοι συνάδελφοι, να είμαστε δίκαιοι και να έχουμε τη διάθεση να το παραδεχθούμε μελετώντας όσα κατά καιρούς ειπώθηκαν περί κατ’ επείγοντος και περί αντισυνταγματικότητας και περί αδιαφανών διαδικασιών. Θα διαπιστώσουμε ότι οι αιτιάσεις όλων των συναδέλφων είναι ισχυρές.
Καλείστε να στηρίξετε σήμερα μέτρα και πολιτικές, που στο κοντινό παρελθόν επιχειρηματολογούσατε για το αντίθετο. Το ζήτημα είναι καθαρά πολιτικό, είναι βαθύτατα πολιτικό.
Ο Πρωθυπουργός της χώρας, που αποκάλεσε πριν μερικούς μήνες κάποιους «τζάμπα μάγκες», περίπου το 1/3 της Κοινοβουλευτικής Ομάδας του τότε, δεν τόλμησε να απευθυνθεί προχθές έτσι με αυτό το στυλ, παρά είχε τη δυνατότητα, είχε την επιλογή να διαγράψει ακόμα και διαθέσεις συναδέλφων Βουλευτών αξιόλογων. Μα, να θυμάται ότι όταν χρειάζεται να θυμίσω ότι «εσύ κάνεις κουμάντο», τότε πιθανότατα είσαι εσύ αυτός που δεν κάνεις κουμάντο και πως ανέκαθεν υπήρχαν δύο μέθοδοι, που έπρεπε κάποιος να κυβερνά, η βία και η πονηριά. Και τα δύο μαζί είναι ένας κακός δρόμος χωρίς επιστροφή.
Αλλάξτε, λοιπόν, πολιτική πριν αναγκαστείτε να το κάνετε και σας το επιβάλει ο λαός.
Κυρίες και κύριοι συνάδελφοι, οπωσδήποτε λάθη κάνουμε όλοι μας. Όμως, υπάρχουν ορισμένα λάθη, που μόνο κάποιοι με διδακτορικά μπορούν να κάνουν και είναι αυτοί που για χρόνια συμμετείχαν, επέβαλαν, καθόριζαν οικονομικές εξελίξεις στην πατρίδα μας, συμμετείχαν στην υποδούλωσή της και σήμερα παρουσιάζονται ως «λευκές περιστερές» πάλι μπροστά μας.
Περπατώντας, λοιπόν, στο δρόμο, αν τολμήσουμε και ρωτήσουμε κάποιον συμπολίτη μας «Τι κάνεις; Πώς πάει», στην καλύτερη περίπτωση θα μας πει «δόξα τω Θεώ, το παλεύω» ή το συνηθέστερο είναι να πει «δεν έχω πλέον χρήματα, δεν βγαίνω, έδιωξαν τη γυναίκα μου από τη δουλειά» «στην οικοδομή αποφασίσαμε να μην ανάψουμε το καλοριφέρ» «φέτος ο ξάδελφος έφυγε στο εξωτερικό» «οι γονείς μου δεν έχουν φάρμακα» «έχουμε απλήρωτους λογαριασμούς στη ΔΕΗ», «αυτοί μας φορολογούν σαν να μην υπάρχει αύριο» και πάρα πολλά άλλα. «Λες να γίνει κανένα πραξικόπημα; Λες να έχουμε ξανά εμφύλιο;» Φόβος και τρόμος επικρατεί.
Θυμίζω ότι τουλάχιστον ένας στους τέσσερις Έλληνες και μία στις τρεις Ελληνίδες πάσχουν από ήπια έως και βαριά κατάθλιψη με τάση ανοδική. 
Τι έχουμε σήμερα με το μεσοπρόθεσμο και με τον προϋπολογισμό, κυρίες και κύριοι συνάδελφοι; Έχουμε μία ατελείωτη λίστα νέων μέτρων, τα οποία εντός του επομένου έτους θα πάρουν από τις τσέπες των Ελλήνων, μισθωτών και συνταξιούχων, 11 δισεκατομμύρια ευρώ. Στην τετραετία 2013-2016 το συνολικό πακέτο των μέτρων θα φτάσει κοντά στα 19 δισεκατομμύρια ευρώ. Θα είναι μία νέα τετραετία σκληρής λιτότητας. Το δημόσιο χρέος θα φτάσει του χρόνου στο 189% του ΑΕΠ. Η οικονομία θα παραμείνει για έκτη συνεχή χρονιά σε καθεστώς ύφεσης. Η ανεργία θα φτάσει το 2013 το 22,8%, χωρίς αυτό να είναι ακόμη μετρημένο με ακρίβεια. Η πραγματική επίπτωση των μέτρων της λιτότητας, επίσης, δεν έχει μετρηθεί.
Γιατί η σημερινή Κυβέρνηση, κυρίες και κύριοι συνάδελφοι, συνεχίζει τα ίδια λάθη, τις αστοχίες των προηγούμενων, εμμένει στην ίδια αδιέξοδη και καταστροφική πολιτική;
Καταφέρατε να κάνετε το λαό μας απαισιόδοξο και αυτό γιατί χρόνια τώρα έχει ακούσει πάρα πολλούς αισιόδοξους και τους βαρέθηκε πια. Όποιος φοβάται να αντιμετωπίσει την αλήθεια, είναι βέβαιο ότι σύντομα θα τη βρει μπροστά του. Οι περισσότεροι γνωρίζουμε και παραδεχόμαστε ότι η δύσκολη περίοδος είναι αποτέλεσμα και δικών μας λαθών και επιλογών.
Αν, όμως, κυρίες και κύριοι συνάδελφοι, όλων των πτερύγων δεν αλλάξουμε το δημόσιο διάλογο, αν δεν αλλάξουμε τις σκέψεις μας, δεν θα χρειαστεί εξωτερικός εχθρός. Είναι μέσα στη χώρα.
Η καταγγελία, λοιπόν, που έγινε διαπραγμάτευση, διολίσθησε σε επιμήκυνση και κατέληξε σε υπόσχεση περί τελευταίου ποτηρίου και μέχρι το επόμενο. Με το μνημόνιο, αν υπήρξε ο χρόνος, οι τράπεζες να απαλλαγούν από τα ελληνικά ομόλογα. Με το PSA απαλλοτριώθηκε το ρευστό χρήμα των πανεπιστημίων, νοσοκομείων, ασφαλιστικών ταμείων μετατρέποντάς τα σε κρατικά ομόλογα, τα οποία, όμως, «κουρεύτηκαν» άγρια εν γνώσει αυτών που τα έκαναν, δηλαδή χρήματα Ελλήνων φορολογουμένων εκλάπησαν, κυρίες και κύριοι συνάδελφοι,  και το μνημόνιο 2 υπογράφηκε για να πάρουν οι τράπεζες τα 30 δισεκατομμύρια τα οποία εγγράφονται στο δημόσιο χρέος.
Μα, οι συνέπειες όλων αυτών είναι καταστροφικές. Στο κατώφλι της φτώχειας και του οικονομικού αποκλεισμού οδηγούνται μέρα με τη μέρα ολοένα και περισσότεροι συνάνθρωποί μας.
Γιατί, όμως, θέλουν τον ελληνικό λαό σε κατάσταση παραζάλης και υπαρξιακού καταποντισμού; Για τον ίδιο λόγο που τραγικά νομοσχέδια εκατοντάδων σελίδων  χωρίς σημαντική κοινοβουλευτική συζήτηση μέσα σε ένα και δύο εικοσιτετράωρα ψηφίζονται για να περάσουν μεθαύριο στο Eurogroup και να εγκριθούν.
Δεν αντιλαμβάνεστε ότι το δύσκολο δεν είναι η σημερινή ψηφοφορία αλλά η υλοποίηση αυτών των μέτρων που οδηγούν σε μεγαλύτερη ύφεση και απομείωση των εισοδημάτων; 
Λέτε «δεν συμφωνούμε με την πολιτική του μνημονίου, δεν τη θέλουμε, αλλά την εφαρμόζουμε για να σωθεί η χώρα». Καλά, έχουμε ξεπεράσει τα όρια της κοινής λογικής, κυρίες και κύριοι συνάδελφοι! Σταματήστε να κλαίτε, επειδή είστε δήθεν αναγκασμένοι να εφαρμόσετε μία πολιτική που δεν την πιστεύετε! Αν, αλήθεια, θεωρείτε ότι η χώρα θα σωθεί απ’ αυτές τις προτάσεις σας, υιοθετήστε τες, υποστηρίξτε τες, αλλά εφαρμόστε τες! Όμως, φέρτε το λαό εκεί που ήταν! 
Θα έλεγε κανείς «όχι» στο να αντιμετωπίσουμε τις λειτουργίες της Δημόσιας Διοίκησης, τις υψηλές τιμές, τη γραφειοκρατία και πολύ περισσότερο τη διαφθορά και τόσα άλλα άσχημα που πραγματικά υπάρχουν και θα μπορούσαν να διορθωθούν απ’ όλες τις πτέρυγες της Βουλής; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Άλλαξαν τρεις κυβερνήσεις, μέσα σ’ ένα χρόνο έγιναν εκλογές δυο φορές, επιβάλατε χαράτσια, αυξήσατε φόρους, διαλύσατε τον ιδιωτικό τομέα –ο δημόσιος εννοείται ότι είναι διαλυμένος από χρόνια- διακόψατε τη λειτουργία της πραγματικής κοινωνίας και της πραγματικής οικονομίας!","ΜΑΡΙΑ ΚΟΛΛΙΑ-ΤΣΑΡΟΥΧΑ",229
"133920"," Ολοκληρώστε, κυρία συνάδελφε, σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133921"," Θα ήθελα για μισό λεπτό, κύριε Πρόεδρε, την ανοχή σας. Ας κάνω και εγώ αυτό που κάνουν και άλλοι συνάδελφοι.","ΜΑΡΙΑ ΚΟΛΛΙΑ-ΤΣΑΡΟΥΧΑ",229
"133922"," Το έχετε, αλλά όχι υπερβολικά, σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133923"," Εντάξει, κύριε Πρόεδρε.
Θα καταλήξω με το εξής: Καλείσθε, κυρίες και κύριοι συνάδελφοι, να στηρίξετε με την ψήφο σας άλλη μία διεθνή σύμβαση, η οποία συνεχίζει την ίδια καταστροφική πολιτική, εξαθλιώνει ακόμα περισσότερο τα μικρά εισοδήματα, ξεπουλάει κάθε πλουτοπαραγωγική πηγή της χώρας και ενοχλεί τους πολύτεκνους οι οποίοι έρχονται και μας λένε «έχουμε πρόβλημα να μεγαλώσουμε τα παιδιά μας αλλά είμαστε αξιοπρεπείς και δεν σας ζητάμε να μας βοηθήσετε γι’ αυτό». Μιλάμε για νομοθετικά εκτρώματα.
Αν, λοιπόν, οι Βουλευτές εκλέγονταν σύμφωνα με το Σύνταγμα…","ΜΑΡΙΑ ΚΟΛΛΙΑ-ΤΣΑΡΟΥΧΑ",229
"133924"," Σας παρακαλώ, κυρία Κόλλια. Συντομεύετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133925"," Οι Ανεξάρτητοι Έλληνες, λοιπόν, αυτοί που είχαν και έχουν την τόλμη να παρουσιάζονται ενώπιον του ελληνικού λαού και ενώπιον του ελληνικού Κοινοβουλίου, πιστεύουμε ότι είμαστε σε θέση μάχης. Βγήκε στο προσκήνιο η διαπλοκή και τα τσιράκια της και εμείς είμαστε απέναντί της. 
Αυτό, λοιπόν, κάνουμε με την καταψήφιση και αυτού του μεσοπρόθεσμου. Το διακύβευμα είναι οικονομικό, κοινωνικό και εθνικό και εμείς σ’ αυτό λέμε «ναι». «όχι» λέμε στο μεσοπρόθεσμο!
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)","ΜΑΡΙΑ ΚΟΛΛΙΑ-ΤΣΑΡΟΥΧΑ",229
"133926"," Κυρίες και κύριοι συνάδελφοι, προς ενημέρωσή σας σας λέω ότι θα μιλήσει τώρα ο Βουλευτής κ. Γερμενής για έξι λεπτά. Μετά το λόγο θα πάρουν ο κ. Σταϊκούρας και οι Κοινοβουλευτικοί Εκπρόσωποι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133927"," Μισό λεπτό, κύριε Πρόεδρε! Έχουν οριστεί ήδη ομιλητές από τα κόμματα! Κάνετε λάθος!","ΙΟΡΔΑΝΗΣ ΤΖΑΜΤΖΗΣ",498
"133928"," Θα κάνει παρέμβαση ο Υπουργός και μετά θα μιλήσει ο κ. Στουρνάρας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133929"," Μισό λεπτό, κύριε Πρόεδρε. Πρέπει να ολοκληρωθεί ο κατάλογος με τους ομιλητές που έχουν αρχίσει!","ΙΟΡΔΑΝΗΣ ΤΖΑΜΤΖΗΣ",498
"133930"," Κάτσε κάτω τώρα να πούμε τα πράγματα με το όνομά τους. Κύριε Πρόεδρε, κόψτε του το λόγο! Έχουμε ακούσει εδώ πέρα πολλά τώρα!","ΓΕΩΡΓΙΟΣ ΓΕΡΜΕΝΗΣ",90
"133931"," Κύριε Πρόεδρε, τι είναι αυτά τώρα;","ΙΟΡΔΑΝΗΣ ΤΖΑΜΤΖΗΣ",498
"133932"," Να ακουστούν λίγο αλήθειες, κύριε Τζαμτζή, σ’ αυτό το Κοινοβούλιο! Καθίστε λίγο κάτω! Κυβερνητικός είστε! Μιλάτε πάρα πολύ! Φθάνει! Μιλήσατε τριάντα οκτώ ολόκληρα χρόνια σ’ αυτήν την Αίθουσα, κύριε Τζαμτζή! Ας εισακουστούν αλήθειες μια φορά σ’ αυτό το Κοινοβούλιο!","ΓΕΩΡΓΙΟΣ ΓΕΡΜΕΝΗΣ",90
"133933"," Μα τι λέτε τώρα;","ΙΟΡΔΑΝΗΣ ΤΖΑΜΤΖΗΣ",498
"133934"," Μας ακούει ολόκληρη η Ελλάδα! Υπάρχει τηλεόραση! Ολόκληρος ο ελληνικός λαός έχει στηθεί στις τηλεοράσεις του και μας ακούει! Ας εισακουστούν μια φορά αλήθειες σ’ αυτό το Κοινοβούλιο!
Εδώ μπροστά μου, λοιπόν, έχω μία μισθοδοσία ενός Βουλευτή της Χρυσής Αυγής. Ακούστε τα, λοιπόν, γιατί προηγουμένως έγιναν κάποια παρατράγουδα! Ο καθαρός μισθός του Βουλευτή είναι 7.600 ευρώ. Θα το καταθέσω στα Πρακτικά. Βάλτε και έξοδα γραφείου, 1.169,99 ευρώ. Βάλτε και τις επιτροπές. Για ποιον Έλληνα εργαζόμενο, επιτέλους, δίνουμε και έξοδα γραφείου 1.200 ευρώ; 	 
Το καταθέτω, κύριε Πρόεδρε.
(Στο σημείο αυτό ο Βουλευτής κ. Γεώργιος Γερμενής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Ας μην κοροϊδευόμαστε άλλο σ’ αυτήν την Αίθουσα, γιατί υπάρχει έξω κόσμος που πεινάει. Και στα κομματικά σας στελέχη, στον ειδικό γραμματέα του Υπουργείου, δίνετε 3.000 ευρώ από 3.200 ευρώ, δηλαδή θα τους κόψετε 200 ευρώ. Με την κατάθεση του προϋπολογισμού του 2013, από έναν πρόχειρο έλεγχο που κάναμε, βγαίνει περίπου το κόψιμο του κάθε Βουλευτή για τον προϋπολογισμό του 2013 στο περίπου 452,30 ευρώ. Υπάρχει μεγαλύτερο σκάνδαλο απ’ όλα αυτά;
Γίνονται περικοπές στον Αρχηγό του ΓΕΕΘΑ και από 2.437 ευρώ μεικτά, τώρα θα πάρει 1.837 ευρώ. Διαλύετε την εθνική άμυνα της χώρας. Διαλύετε την προστασία του πολίτη, προκειμένου να ικανοποιήσετε τα υψηλόβαθμα στελέχη του κόμματός σας. Εκλεγήκατε με ψέματα. Είστε μία ψεύτικη Κυβέρνηση.
Είπατε πως θα διαπραγματευτείτε υπέρ της Ελλάδας και το μόνο που κάνετε, είναι να φέρνετε το τρίτο μνημόνιο καθαρά εις βάρος του ελληνικού λαού. 
Η διαπραγμάτευσή σας ήταν η εξής: Μειώσεις μισθών και συντάξεων του δημοσίου και του ευρύτερου δημόσιου τομέα, αύξηση των ορίων ηλικίας από τα εξήντα πέντε στα εξήντα επτά και έπεται συνέχεια, πάμε στα εβδομήντα τέσσερα, κατάργηση των δώρων Χριστουγέννων και Πάσχα καθώς και τα επιδόματα αδείας. Προάγγελοι μεταρρυθμίσεων και του ιδιωτικού τομέα, μέτρα που οδηγούν στην εξαθλίωση των χαμηλοσυνταξιούχων και των χαμηλών εισοδημάτων. 
Καταστρατηγείτε τα δικαιώματα των εργαζομένων, κατακτήσεις δεκαετιών. Διαμορφώνετε ένα νέο εργασιακό περιβάλλον, προκειμένου να εξυπηρετήσετε τα συμφέροντα των δανειστών σας. Τα νομοσχέδια είναι αλληλένδετα, πρώτα η ανακεφαλαιοποίηση των τραπεζών έπειτα η ιδιωτικοποίηση των ΔΕΚΟ και του δημοσίου τομέα και τώρα έρχονται και τα εργασιακά για να διασφαλίσετε απολύσεις. 
Πάμε στο άλλο. Διάβασα, όσο μπόρεσα να διαβάσω απ’ αυτό το ογκωδέστατο. Οδηγήσατε τον ελληνικό λαό με διαφημίσεις στις τηλεοράσεις, στην επένδυση ανανεώσιμων πηγών ενέργειας, τοποθέτηση φωτοβολταϊκών. Τώρα; Τα φορολογείτε με ένα ειδικό χαράτσι. Ωθήσατε τον κοσμάκη, να βάλει αέριο στο αυτοκίνητό του. Τώρα; Βάζετε και τεράστια φορολογία. Εξισώσατε το πετρέλαιο θέρμανσης με αυτό της κίνησης και καλά για να πατάξετε το λαθρεμπόριο. Έτρεξε ο κοσμάκης να αγοράσει ξυλόσομπες και τώρα αλλάζετε τον τρόπο υπολογισμού της τιμής του ξύλου. 
Συνεπώς κοροϊδεύετε τον ελληνικό λαό. Οπουδήποτε βρίσκει ο λαός κάποιες οικονομικές λύσεις, τρέχετε σαν τα κοράκια να τον φορολογήσετε, μη σας ξεφύγει τίποτα. Αντιθέτως γίνεται πάρτι στα στρώματα τα υψηλά, που δικαιολογεί η  λίστα Λαγκάρντ που για δύο χρόνια ήταν κρυμμένη σε ένα συρτάρι. Και είχαμε εδώ πριν λίγο τον κ. Βενιζέλο να μας κάνει και μαθήματα νομιμοφροσύνης για την ψηφοφορία. Αν είναι δυνατόν! Να έρθει ο κ. Βενιζέλος και να μας πει, πώς έκατσε δύο χρόνια αυτή η λίστα μέσα στο συρτάρι. 
Κανένας δεν πιστεύει, λοιπόν, ότι ο Γολγοθάς των απλών Ελλήνων πολιτών τελειώνει εδώ και πως δεν θα υπάρχουν νέες περικοπές, όπως ανέφερε ο κ. Σαμαράς και η Κοινοβουλευτική του Ομάδα. Οι περισσότεροι θεωρούν ότι τώρα αρχίζει το δύσκολο ανηφορικό κομμάτι του Γολγοθά. 
(Θόρυβος στην Αίθουσα)
Είπατε κάτι, κύριε Γεωργιάδη;","ΓΕΩΡΓΙΟΣ ΓΕΡΜΕΝΗΣ",90
"133935"," Μιλούσα στον κύριο συνάδελφο.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133936"," Διότι το ρολόι που φοράτε στο χέρι σας είναι ROLEX κι έχει 7.000 ευρώ.","ΓΕΩΡΓΙΟΣ ΓΕΡΜΕΝΗΣ",90
"133937"," Έπρεπε να ζητήσω την άδειά σας;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133938"," Εδώ δεν υπάρχει Βουλευτής από τη Χρυσή Αυγή που να φοράει ρολόι ROLEX.","ΓΕΩΡΓΙΟΣ ΓΕΡΜΕΝΗΣ",90
"133939"," Έπρεπε να ζητήσω την άδειά σας;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"133940"," Εγώ προσωπικά για δέκα χρόνια ξυπνούσα τέσσερις η ώρα το πρωί για να πάω στο φούρνο, γιατί είμαι αρτοποιός. 
Μας ζητάτε να ψηφίσουμε τα μέτρα. Τα μέτρα όμως δεν απαντάνε στα ερωτήματα, για το πώς θα βγούμε από την κρίση. Η αιτιολογική έκθεση του νομοσχεδίου περιέχει θολές και αβέβαιες προβλέψεις. Έχουν περάσει τρία χρόνια από την έναρξη της εποχής του μνημονίου και ακόμα δεν έχουμε δει κανένα δείγμα για τη βελτίωση της οικονομικής κατάστασης. Το μόνο δεδομένο που βιώνουμε όλοι μας είναι η εντατικοποίηση της ύφεσης και το σάρωμα της ζωής και ο εξευτελισμός. 
Αναφορικά τώρα με το άνοιγμα των επαγγελμάτων. Ανοίγετε τα κλειστά επαγγέλματα. Στην ουσία είναι άνοιγμα των συγκεκριμένων επαγγελμάτων στους οικονομικά, κοινωνικά και πολιτικά ισχυρούς κι ο αποκλεισμός για τους μεσαίους, τους αδυνάτους, γι’ αυτούς που δεν έχουν «μπάρμπα στην Κορώνη», που δεν έχουν λυμένα όλα τους τα προβλήματα ή τις κατάλληλες άκρες. Πας στο Βέλγιο βγαίνεις από το αεροδρόμιο και δεν βρίσκεις ένα Βέλγο ταξιτζή. Το ίδιο θα κάνετε κι εδώ. Οι ταξιτζήδες της Αθήνας θα είναι με τουρμπάνια στο κεφάλι. 
Έρχομαι τώρα στην προ ολίγων ημερών δήλωση της Καγκελαρίου της Γερμανίας Άνγκελας Μέρκελ. Τι δήλωσε; Με ένα χρέος που υπερβαίνει το 80% ή 90% του ΑΕΠ γίνεται όλο και  πιο δύσκολο να διατηρήσει κανείς την ανεξαρτησία του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Μιλάτε για δημοκρατία. Για ποια δημοκρατία μιλάτε; Πώς μπορεί να είναι δημοκρατικό, αυτό που δημοσιεύθηκε χθες το μεσημέρι στον Τύπο, ότι ο Υπουργός Δικαιοσύνης Αντώνης Ρουπακιώτης αρνείται να υπογράψει τα μέτρα και υπέκυψε μόνο μετά τη συνάντηση που είχε με τον Πρόεδρο της ΔΗΜΑΡ κ. Κουβέλη; Προσέξτε, δεν πείστηκε, υπέκυψε. 
Τα Μέσα Μαζικής Ενημέρωσης έγραψαν ότι ο κ. Κουβέλης κάλεσε τον Υπουργό Δικαιοσύνης στο γραφείο του και του άσκησε αφόρητες πιέσεις και με το καλό και με το άσχημο. Είναι αυτό ελεύθερη βούληση; Είναι δημοκρατία; Και τέλος, είναι δημοκρατικό το γεγονός ότι το πιο σημαντικό νομοσχέδιο οκτακοσίων σελίδων παραδόθηκε στους Βουλευτές λίγες ώρες πριν συζητηθεί στην αρμόδια Επιτροπή εν τω μέσω της νυκτός, όπως είχε έρθει στις 3.00΄ τη νύχτα ο Γκράτσι στο σπίτι του Ιωάννη Μεταξά; Όμως, τότε το τιμόνι της χώρας το κράταγε ένας άνδρας και του είπε ένα μεγάλο «όχι». 
(Θόρυβος-Διαμαρτυρίες)","ΓΕΩΡΓΙΟΣ ΓΕΡΜΕΝΗΣ",90
"133941"," Κύριε συνάδελφε, θα πρέπει να ολοκληρώσετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133942"," Κύριοι της Κυβέρνησης, μην προσπαθείτε να ξεγελάσετε τον εαυτό σας, όπως ομολογείτε και εσείς οι ίδιοι. Τα περνάτε με ένα άρθρο και όχι κατ’ άρθρο, για να μην έχετε απώλειες στην ψηφοφορία από τα στελέχη σας. Ακόμα και αν ψηφιστούν τα μέτρα, δεν πρόκειται να εφαρμοστούν για πολύ. Το μόνο που θα καταφέρετε είναι να γράψει τα ονόματά σας η ιστορία με τα πιο μελανά χρώματα. Η πορεία των μέτρων είναι προδιαγεγραμμένη, όπως είναι και η δική σας πορεία. Και γι’ αυτό δεν φταίει το μνημόνιο, αλλά η πορεία που έχετε χαράξει πολλά χρόνια πριν και τα κρίματα που σας βαραίνουν για το γεγονός ότι φτάσαμε έως εδώ. 
Ευχαριστώ, κύριε Πρόεδρε. 
(Χειροκροτήματα από την πτέρυγα της Χρυσής Αυγής)","ΓΕΩΡΓΙΟΣ ΓΕΡΜΕΝΗΣ",90
"133943"," Το λόγο έχει ο κ. Παύλος Χαϊκάλης. Θα τελειώσουμε με τους Βουλευτές κ. Διαμάντω Μανωλάκου και κ.κ. Ιορδάνη Τζαμτζή και Αλέξη Μητρόπουλο. Μετά θα πάρει το λόγο ο κ. Σταϊκούρας και μετά οι Κοινοβουλευτικοί Εκπρόσωποι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133944"," Κύριε Πρόεδρε, με συγχωρείτε αλλά δεν γίνεται αυτό.","ΠΑΝΑΓΙΩΤΗΣ ΛΑΦΑΖΑΝΗΣ",279
"133945"," Δεν γίνεται, γιατί έχουμε αργήσει. Με ακούνε όλοι οι Βουλευτές. Βάσει του Κανονισμού της Βουλής, πρέπει να μιλήσει και ο κ. Αλέξης Μητρόπουλος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133946"," Κύριε Πρόεδρε, με συγχωρείτε, αλλά δεν θα κάνετε εσείς τη δική σας λίστα.","ΠΑΝΑΓΙΩΤΗΣ ΛΑΦΑΖΑΝΗΣ",279
"133947"," Όχι. Αυτός είναι ο κατάλογος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133948"," Κύριε Πρόεδρε…","ΠΑΝΑΓΙΩΤΗΣ ΛΑΦΑΖΑΝΗΣ",279
"133949"," Κοιτάξτε, κύριε Λαφαζάνη, αλλά ο Κανονισμός της Βουλής λέει ότι θα πρέπει να μιλήσει και ο κ. Αλέξης Μητρόπουλος και μετά να δώσουμε το λόγο στον κύριο Υπουργό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133950"," Κύριε Πρόεδρε, βάζετε τώρα τον Αλέξη Μητρόπουλο, για να μας πείτε ότι είναι από την παράταξή μας;","ΠΑΝΑΓΙΩΤΗΣ ΛΑΦΑΖΑΝΗΣ",279
"133951","  Όχι, κύριε Λαφαζάνη. Ίσα-ίσα. Θα μιλήσουν και η κ. Διαμάντω Μανωλάκου και οι κ.κ. Ιορδάνης Τζαμτζής και Αλέξης Μητρόπουλος. 
Κύριε Λαφαζάνη, πρέπει να συμπληρωθεί ο αριθμός των Βουλευτών και μετά να πάρει το λόγο ο κύριος Υπουργός. Δεν μπορώ να μη δώσω το λόγο στον κύριο Υπουργό για να μιλήσετε εσείς, κύριε Λαφαζάνη. Εκτός αν θέλετε να μιλήσετε χωρίς να μιλήσει ο Υπουργός.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133952"," …(δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"133953"," Θέλετε να μιλήσετε πριν από τον κύριο Υπουργό;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133954"," Να ακούσω τον κύριο Υπουργό; Τον έχω ακούσει, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"133955"," Γι’ αυτό σας λέω, κύριε Λαφαζάνη. 
Κύριε Χαϊκάλη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133956"," Κυρίες και κύριοι συνάδελφοι, σύμφωνα με το άρθρο 60 του Συντάγματος, ο κάθε Βουλευτής έχει δικαίωμα ψήφου κατά συνείδηση. Όμως, για να έχεις συνείδηση, θα πρέπει να έχεις και γνώση. Και εδώ, πραγματικά, υποκλίνομαι στην ικανότητα γνώσης που απέκτησαν οι Βουλευτές της Πλειοψηφίας, ώστε να έχουν διαβάσει όλο το νομοσχέδιο σε αυτό το μικρό χρονικό διάστημα. 
Και δεν είναι ειρωνικό το σχόλιο. Μάλλον ειρωνικό θα ήταν το σχόλιο που άκουσα χθες στην επιτροπή από τον κ. Γιακουμάτο, την ώρα που μιλούσε ο κ. Μαριάς, ο οποίος είπε «βάλτε μας και διαγώνισμα». Εμείς δεν έχουμε να βάλουμε κανένα διαγώνισμα. Εξετάσεις, όμως, θα δώσετε στον ελληνικό λαό για αυτά τα οποία θα ψηφίσουμε ή δεν θα ψηφίσουμε σήμερα.
Εκείνο που έχει σημασία είναι ότι χθες ενώ ρωτούσαμε αν θα υπάρχει τροπολογία, ξαφνικά στις 9.25΄ χθες το βράδυ φέρατε μια τροπολογία για το ξεπούλημα του ΟΠΑΠ. Εκεί βάζετε φόρο 10% στα κέρδη που ξεκινούν από 1 ευρώ. Μάλιστα, κύριε Υπουργέ, έχετε πει ότι θα βάλετε και πρόσθετο φόρο 35% στη μεικτή κερδοφορία στον ΟΠΑΠ. Αυτό θα το κάνετε στον ΟΠΑΠ που είναι ο πρώτος οργανισμός στο είδος του στην Ευρώπη και δεύτερος στον κόσμο. Και αυτό το κάνετε, για να τον ξεπουλήσετε, γιατί γνωρίζετε ότι την Παρασκευή ανοίγουν οι αγορές...","ΠΑΥΛΟΣ ΧΑΪΚΑΛΗΣ",533
"133957"," Δεν κάνει καλό αυτό στην πορεία των πραγμάτων.","ΙΩΑΝΝΗΣ ΣΤΟΥΡΝΑΡΑΣ",168
"133958"," Όχι, κάνει πολύ καλό γιατί θα πέσουν οι τιμές. Κάνετε λάθος, γιατί οι αγορές, όταν θα ανοίξουν την Παρασκευή, ξέρουν πολύ καλά ότι με το φόρο του 10% από το πρώτο ευρώ, θα πέσει η τιμή του και θα τον πάρουν πολύ πιο χαμηλά.","ΠΑΥΛΟΣ ΧΑΪΚΑΛΗΣ",533
"133959"," Τι λέτε; Το αντίθετο γίνεται.","ΣΟΦΙΑ ΒΟΥΛΤΕΨΗ",73
"133960"," Μη γελιέστε, κυρία Βούλτεψη, και μην κάνετε πως δεν καταλαβαίνετε. 
Ερχόμαστε, λοιπόν, στο σημερινό νομοσχέδιο. Θα πρέπει να μας εξηγήσετε το στρατηγικό σχεδιασμό τον οποίο έχετε για την εξαφάνιση της ελληνικής οικογένειας. 
Θέλω να ξεκινήσω από τους νέους. Έχετε αναλογιστεί τι σημαίνει για κάποιον που είναι είκοσι έως είκοσι πέντε ετών να πληρώνεται με 430 ευρώ καθαρά; Τι σχέδια να κάνει αυτό το παιδί για το μέλλον και με τι προοπτική να σκεφτεί, όταν αυτά τα χρήματα δεν του φθάνουν ούτε για ενοίκιο; 
Πώς λοιπόν, θα πάει μπροστά η χώρα όταν το πιο ενεργό κομμάτι του πληθυσμού, του δυναμικού της, είναι εγκλωβισμένο σε αδιέξοδα τα οποία εσείς δημιουργείτε; Κι αν βρει δουλειά. Στην Ευρωπαϊκή Ένωση η μεγαλύτερη αύξηση ανεργίας σε ένα χρόνο από τον Ιούλιο του 2011 μέχρι τον Ιούλιο του 2012 καταγράφηκε στην Ελλάδα από 17% σε 25%. Στην ανεργία των νέων πάλι είμαστε πρώτοι για το 2012, 54,2 ενώ το 2009 ήταν στο 24,3. Υπερδιπλασιάστηκε δηλαδή.
Νομοθετείτε με βασικό μισθό 586 ευρώ και 510 για τους νέους κάτω των είκοσι πέντε ετών. Καταργείτε επιδόματα, τριετίες και όλες τις ωφέλειες τις οποίες είχε ο εργαζόμενος και για τις οποίες, κύριε Γεωργιάδη, έχει γίνει μεγάλος αγώνας. Γιατί σαράντα χρόνια αναρωτιέστε τι γινόταν σ’ αυτή τη χώρα. Σαράντα χρόνια προσπαθούσαν οι εργαζόμενοι να κάνουν αγώνες για να κερδίσουν ψίχουλα, την ώρα που τα καρβέλια τα έτρωγαν κάποιοι άλλοι, οι οποίοι βρίσκονται στις λίστες Λαγκάρντ και στις υπόλοιπες λίστες και τις οποίες δεν μπορείτε να ανακαλύψετε γιατί τις έχετε κάπου κρυμμένες και δεν ξέρετε πού να τις βρείτε. Αυτή είναι ουσιαστικά η ιστορία.
Και ο νέος πάνω από είκοσι πέντε ετών ούτε συζήτηση βέβαια για οικογένεια, γιατί άντε, να βρει μία κοπέλα που παίρνει τον ίδιο μισθό να πάει στα 1.000 ευρώ. Εσείς πιστεύετε ότι με 1.000 ευρώ μπορεί να κάνει οικογένεια; Αφού δεν πρόκειται να κάνουν παιδί, γιατί να παντρευτούν; Ευνόητο δεν είναι; Με 1.000 ευρώ πώς να κάνεις οικογένεια; Γιατί ερχόσαστε μετά και κάνετε και την επόμενη κίνηση. Βάζετε φόρο και στα παιδία. Κάποιον που έχει τριμελή ή τετραμελή οικογένεια τον ισοπεδώνετε.
Και άντε, δίνετε και επιδόματα. Δίνετε και ένα επίδομα 40 ευρώ σε ετήσιο εισόδημα 6.000 ευρώ. Με 40 ευρώ το παιδί ζει τέσσερις-πέντε μέρες. Τις υπόλοιπες τι θα κάνει; Εδώ είναι το ζητούμενο.
Οι νέοι έχουν εξαφανιστεί, τους έχει φάει η απογοήτευση, δεν έχουν πια όνειρα, δεν έχουν κανένα δείκτη μπροστά τους που να τους δείχνει ότι το μέλλον τους ανήκει. Τους έχετε εξαφανίσει. 
Πρόσφατα, ο οικονομικός Διευθυντής του Ινστιτούτου Εργασίας ο κ. Ρομπόλης εκτίμησε ότι η ανεργία θα φτάσει στο 29 η καταγεγραμμένη και 34 με 35. Εσείς προβλέπετε στον προϋπολογισμό 22,8. Ό,τι πείτε. Σύμφωνα πάντως με τα λεγόμενά του, το πρόβλημα της Ελλάδας φαίνεται να είναι συγκρίσιμο με την ανεργία της μεγάλης ύφεσης της δεκαετίας του 1930. Πρέπει αυτό να το δούμε πολύ σοβαρά.
Και καλά, τους νέους τους αποκλείσαμε από το δικαίωμα να κάνουν παιδιά. Πάει η δημογραφική πολιτική. Στους πολύτεκνους ή τρίτεκνους τι θα πείτε; Θα τους πείτε ότι κακώς μας πιστέψατε όταν νομοθετούσαμε με το ν.1892/1990, που είχαμε θεσπίσει κριτήρια για επίδομα και σύνταξη στην πολύτεκνη μητέρα και επίδομα στο τρίτο παιδί και ότι τώρα αυτά ήταν λάθος, τα παίρνουμε πίσω, κόψτε το λαιμό σας; 
Είναι νωπές, επίσης, οι δηλώσεις του κ. Σαμαρά -και μη βιαστείτε να μου πείτε πάλι ότι τον κατηγορώ, είναι γνωστή η συνέπεια και η συνέχεια στο λόγο του- ότι η Ελλάδα δεν γεννάει αλλά γερνάει και ότι η ενίσχυση των πολυτέκνων, λέει, δεν είναι σπατάλη, αλλά επένδυση στο μέλλον του τόπου. Αυτό θα έλεγα ότι είναι θέμα SOS για τις εξετάσεις τις οποίες έχετε να αντιμετωπίσετε κοιτώντας κατάματα τον ελληνικό λαό.
Και να πάμε στο απόλυτο φετίχ σας, τους συνταξιούχους, οι άνθρωποι που σας τρελαίνουν, που δεν τους αντέχετε και τους το δείχνετε. Η σύνταξη θα πάει στο 67%. Γιατί; Γιατί τα 550 εκατομμύρια τα οποία θα έπρεπε να πάρετε από τις προνομιακές μετοχές από τις τράπεζες, δεν τα δίνετε αλλά προτιμάτε να πάνε οι συνταξιούχοι στο 67% με σαράντα έτη πλήρεις, πραγματικές συντάξιμες υπηρεσίες και του εξηκοστού δευτέρου της ηλικίας τους.
Εδώ να σημειωθεί ότι απαιτούνται σαράντα χρόνια. Έχετε δει κανέναν οικοδόμο ή κανέναν τεχνίτη ο οποίος με αυτό το κύμα της ανεργίας να μπορεί να έχει σαράντα χρόνια πραγματικής υπηρεσίας; Θα τρελαθούμε τελείως! Και μετά ό,τι δεν του έχει μείνει του ανθρώπου –γιατί θέλετε να τους διώξετε γρήγορα τους συνταξιούχους, να τους στείλετε εκεί που θα πάμε όλοι μας κάποια στιγμή- τον βάζετε στον ΕΟΠΥΥ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ζητώ συγγνώμη, κύριε Πρόεδρε, ένα λεπτό ακόμα.","ΠΑΥΛΟΣ ΧΑΪΚΑΛΗΣ",533
"133961"," Σας παρακαλώ, ολοκληρώνετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133962"," Από τον ΕΟΠΥΥ βιαστήκατε. Είχαμε πείσει και τον κύριο Υπουργό ότι όλο το Κοινοβούλιο μιλάει για τη δραστική ουσία και δεν την υποστηρίζει καθόλου, εσείς τη βάλατε κατόπιν πίεσης της τρόικας. Ενώ στο Κοινοβούλιο στηρίζαμε να μην μπει μέσα στο μνημόνιο, όμως το βάλατε. Τέλος πάντων. 
Ειλικρινά σας θαυμάζω που θα μπορείτε να κυκλοφορείτε σε λίγο έξω στον κόσμο κοιτώντας τον στα μάτια, να ζητήσετε πάλι την ψήφο τους, να τους μιλήσετε, έχοντας υποστηρίξει και έχοντας ψηφίσει αυτό το κατάπτυστο νομοσχέδιο, με την πρόφαση ότι όλο αυτό γίνεται για το καλό της χώρας, για να σωθούν οι άνθρωποι και η χώρα. Μόνο που η χώρα πρέπει να ξέρετε ότι είναι η ιστορία της και ο πολιτισμός της, η σκέψη των ανθρώπων της.","ΠΑΥΛΟΣ ΧΑΪΚΑΛΗΣ",533
"133963"," Σας ευχαριστούμε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133964"," Τζογάρατε πάνω στον ανθρώπινο πόνο. Ξέρετε ότι τα νούμερα δεν βγαίνουν, αλλά το κάνατε επίτηδες. Θα παίξετε σε ένα παιχνίδι στο οποίο θα χάσει μόνο η Ελλάδα και οι Έλληνες. Νομίζετε ότι βρεθήκατε σε μία κυβέρνηση για να σώσετε τη χώρα. Βρεθήκατε σε μία πένθιμη συνουσία, από την οποία τον μόνο που πρόκειται να παράξετε είναι νεκρές γενιές. 
Ο Θεός μαζί σας.
(Χειροκροτήματα από την πτέρυγα των Ανεξαρτήτων Ελλήνων)","ΠΑΥΛΟΣ ΧΑΪΚΑΛΗΣ",533
"133965"," Η κ. Διαμάντω Μανωλάκου έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133966"," Πολυνομοσχέδιο καρμανιόλα με τη μέθοδο fast track. Δεν αφήνει τίποτα όρθιο. Ισοπεδώνονται τα απομεινάρια που άφησαν τα προηγούμενα αντιλαϊκά σκληρά τσουνάμια. Το πολυνομοσχέδιο του ενός άρθρου αφορά όλους από διαφορετική όμως σκοπιά. 
Οι τραπεζίτες, οι εμποροβιομήχανοι, οι μεγαλοξενοδόχοι, οι εφοπλιστές τρίβουν τα χέρια τους από χαρά. Η αποζημίωση απόλυσης μειώνεται στο 50%. Θα απολύουν, λοιπόν, εργάτες, υπαλλήλους όποτε θέλουν για να πάρουν άλλους φθηνότερους.
Πώς θα ζήσουν οι νέοι; Θα ζήσουν στην κόλαση χωρίς να μπορούν να κάνουν οικογένεια. Πώς να δημιουργήσουν οικογένεια με 400 ευρώ ή 500 ευρώ και κάτω το μηνιάτικο; 
Ζωή μιζέριας. Συνθήκες γαλέρας. Γυρίζετε το λαό πίσω στο μεσαίωνα όταν η εξέλιξη της επιστήμης και της τεχνολογίας έχει οδηγήσει τον άνθρωπο στην εξερεύνηση του πλανήτη Άρη. 
Κατακρεουργείτε ό,τι απέμεινε και σκοτώνετε το μέλλον της νεολαίας. Το πώς θα ζήσουν οι οικογένειες, τα παιδιά, οι ηλικιωμένοι, δεν σας νοιάζει. Μέχρι και επιδόματα αναπήρων, πολύτεκνων και τρίτεκνων κόβεται μέσα από μία αυστηριοποίηση των κριτηρίων. Γι’ αυτό δημαγωγεί και η φασιστική Χρυσή Αυγή, δημιούργημα της αστικής τάξης για να τη στηρίξει σε αυτές τις συνθήκες. 
Είναι απάνθρωπο το σύστημά σας και ξεπερασμένο. Άλλωστε σαπίζει. Δεν λύνει προβλήματα. Αντίθετα, οξύνει τα παλιά και δημιουργεί νέα, αυξάνοντας την αντιδραστικοποίηση. Γι’ αυτό είναι αδιέξοδη κάθε μορφής και μείγμα καπιταλιστικής διαχείρισης όποιος και να την κάνει, Συμπολίτευση ή Αξιωματική Αντιπολίτευση. 
Όμως και τα λαϊκά στρώματα τα στύβετε σαν λεμονόκουπα, όπως και τους μισθωτούς και τους άνεργους. Τη φτωχή αγροτιά τη στραγγίζετε για να καταστραφεί μία ώρα αρχύτερα και να είναι ευκολότερη και γρηγορότερη η συγκέντρωση της παραγωγής και της γης στις καπιταλιστικές αγροτικές μονάδες. Τους αρπάζετε ένα δισεκατομμύριο ευρώ συνολικά με το πολυνομοσχέδιο.
Αλήθεια, με την αύξηση κατά 214% στον ειδικό φόρο κατανάλωσης στο πετρέλαιο που χρησιμοποιούν οι αγρότες, όπως και με τη δραστική μείωση στην επιστροφή του ΦΠΑ, τι νομίζετε ότι θα καταφέρετε; Να φτωχύνουν και άλλο οι αγρότες και να αυξήσετε το κόστος παραγωγής. Αυτό σε συνδυασμό με τις συμφωνίες της Ευρωπαϊκής Ένωσης για την κατάργηση δασμών και ελεύθερες, φθηνότερες εισαγωγές ομοειδών αγροτικών προϊόντων, μεταποιημένων και μη, από το Μαρόκο –και θα ακολουθήσει η Τυνησία, η Αλγερία και η Αίγυπτος- σημαίνει πλήγμα στη ντόπια παραγωγή. 
Με λίγα λόγια, όχι μόνο δεν θα υπάρχει ανάπτυξη αλλά αντίθετα θα υπάρξει ενίσχυση της ύφεσης και μεγαλύτερη εξάρτηση στο διατροφικό τομέα. Γι’ αυτό είναι αδιέξοδη αυτή η πολιτική είτε λέγεται μαφιόζικος καπιταλισμός είτε νόμιμη επιχειρηματικότητα. 
Όσα μνημόνια και πολυνομοσχέδια να έρθουν με κούρεμα ή και χωρίς κούρεμα, το χρέος και το έλλειμμα θα αυξάνουν και ο λαός θα εξαθλιώνεται, γιατί η Ευρωπαϊκή Ένωση και η καπιταλιστική διαχείριση δεν δίνουν προοπτική για το λαό. 
Η βαρβαρότητά σας εκδηλώνεται στους φτωχότερους. Είναι αξιοθρήνητο όμως ότι κόβονται δώρα, αυξάνονται τα όρια στις συντάξεις του ΟΓΑ, ενώ τους υπερήλικες του ΟΓΑ που έπαιρναν μία μικρή σύνταξη από τη χώρα που ξενιτεύτηκαν από ανάγκη για λίγα χρόνια –για πέντε, δέκα χρόνια- τώρα τους τιμωρείτε και τους καταδικάζετε. Τους κόβετε τη σύνταξη του ΟΓΑ που έπαιρναν μέχρι τώρα. Είναι μερικές χιλιάδες και είναι ντροπή σας. 
Αλήθεια, γιατί δεν το κάνετε στους ήδη συνταξιούχους Βουλευτές που παίρνουν δύο και τρεις συντάξεις; Γιατί δεν δέχεστε την πρόταση του ΚΚΕ για μία μόνο σύνταξη στο Βουλευτή, όπως ισχύει για όλους τους συνταξιούχους; Γιατί παίρνετε μέτρα μόνο για τους αδύνατους οικονομικά; 
Αυτή είναι η πολιτική σας! Ταξική, ανελέητη ενάντια στο λαό που είναι ο εχθρός σας. Αλλά και τους μικροεπαγγελματίες και αυτούς που έχουν απομείνει και δύσκολα τα φέρνουν βόλτα, θέλετε γρήγορα να τους εξοντώσετε. Οι απελευθερώσεις χτυπάνε τους μικρούς για να συγκεντρώσουν τη δραστηριότητά τους οι μεγάλοι. 
Δεν υποστηρίζουμε -και το λέμε καθαρά- την αστική σας δημοκρατία γιατί λειτουργεί σε βάρος της εργατικής τάξης και των λαϊκών στρωμάτων. Το βιώνουν εξάλλου. Απλά δεν διστάζετε να την καταπατήσετε και αυτήν και να δείξετε κυνικά αυτό που φωνάζει το Κομμουνιστικό Κόμμα Ελλάδας, ότι, δηλαδή, έχουμε δικτατορία του κεφαλαίου. Το σημερινό κοροϊδιλίκι του κατεπείγοντος το αποδεικνύει. Νομοθετήματα fast track για να μη χάσει χρόνο το κεφάλαιο στην εκμετάλλευση των εργαζομένων, γιατί έτσι βελτιώνει την ανταγωνιστικότητά του και αντλεί κέρδη. 
Γι’ αυτό μια λύση μόνο υπάρχει υπέρ του λαού: Η ανατροπή της καπιταλιστικής βαρβαρότητας. Αυτό σημαίνει απειθαρχία, ανυπακοή σε ό,τι κατακρεουργεί τη ζωή μας, πλώρη για εξουσία και οικονομία που συμφέρει και ικανοποιεί τις λαϊκές ανάγκες εκτός Ευρωπαϊκής Ένωσης, και καμμία αναγνώριση του χρέους που καρπώθηκε και ενισχύθηκε το κεφάλαιο και τα παράσιτά του. Καταψηφίζουμε τις θηλιές που βάζετε στις ζωές του λαού και χαιρετίζουμε τις χιλιάδες διαδηλωτών σε όλην την Ελλάδα. 
Καλούμε να συνεχίσουν το επόμενο διάστημα ακόμα πιο δυνατά για να μην περάσει στην πράξη η βαρβαρότητά σας.","ΔΙΑΜΑΝΤΩ ΜΑΝΩΛΑΚΟΥ",302
"133967"," Ευχαριστούμε.
Ο κ. Ιορδάνης Τζαμτζής έχει το λόγο για έξι λεπτά.
Ακολουθεί ο κ. Μητρόπουλος που είναι ο τελευταίος από τους προταθέντες ομιλητές. Κλείνει αυτός ο κύκλος των κομμάτων και θα μιλήσει ο Αναπληρωτής Υπουργός, κ. Σταϊκούρας και οι Κοινοβουλευτικοί Εκπρόσωποι των κομμάτων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133968"," Άκουσα, κύριε Πρόεδρε, τη μόλις κατελθούσα από το Βήμα συνάδελφο του ΚΚΕ. Το ΚΚΕ, ξέρουμε ότι έχει μια άλλη διαφορετική πρόταση μόνο που αυτή η πρόταση έχει καταρρεύσει σε όλον τον πλανήτη.","ΙΟΡΔΑΝΗΣ ΤΖΑΜΤΖΗΣ",498
"133969"," Ενώ η δική σας;","ΧΡΗΣΤΟΣ ΚΑΤΣΩΤΗΣ",214
"133970"," Θα επανέλθουμε δριμύτεροι.","ΑΘΑΝΑΣΙΟΣ ΠΑΦΙΛΗΣ",425
"133971"," Δεν μπορούμε καν να πούμε ότι έχουμε δείγμα γραφής πλέον. 
Κυρίες και κύριοι συνάδελφοι, πριν από λίγο ήταν στο Βήμα και μιλούσε ο Πρόεδρος της Χρυσής Αυγής, ο κ. Μιχαλολιάκος. Από την επόμενη στιγμή που μίλησε και ο ίδιος και ο κ. Γερμενής άδειασαν τα έδρανα. Δεν υπάρχει κανείς. Είναι δείγμα σεβασμού στο Κοινοβούλιο. 
Εγώ ξέρω πολύ καλά ότι δεν νιώθουν, όπως και οι ίδιοι έχουν δηλώσει, τόσο βολικά μέσα στο ναό της δημοκρατίας. Θα ήθελα όμως να πω στον κ. Μιχαλολιάκο ένα πράγμα. Για την αποφυγή του εμφυλίου πολέμου στη χώρα φρόντισε ο αείμνηστος Κωνσταντίνος Καραμανλής όταν έβαλε την Ελλάδα στην Ευρωπαϊκή Ένωση. Ο πρώτος λόγος που μπήκε η Ελλάδα στην Ευρωπαϊκή Ένωση δεν ήταν οικονομικός, αλλά πολιτικός. Βαθύτατα πολιτικός για να κατοχυρωθεί, για να περιφρουρηθεί, για να θωρακιστεί η δημοκρατία στη χώρα μας. 
Χθες, άκουσα τον εισηγητή της Χρυσής Αυγής να λέει: «εμείς θα μπορούσαμε να υπερψηφίσουμε κάποια πράγματα από εδώ μέσα αλλά μας δώσατε το νόμο τελευταία στιγμή». Σήμερα με έκπληξή μου άκουσα και τον ίδιο αλλά και τον Αρχηγό της Χρυσής Αυγής αλλά και τον Κοινοβουλευτικό Εκπρόσωπο να ωρύονται και να λένε «δεν ψηφίζουμε τίποτα, είναι κατάπτυστος νόμος» και πάει λέγοντας. Θα τους απαντήσω με μια λέξη που μου έμαθε ο κ. Παναγιώταρος. 
Κύριοι της Χρυσής Αυγής, είστε παπάντζες. Παπάντζες σημαίνει παπατζήδες. 
Άκουσα από το ΣΥΡΙΖΑ ουσιαστικά να λέει όλα αυτά που ακούσαμε τις τελευταίες μέρες. Με το ένα πόδι είναι μέσα στην Ευρωπαϊκή Ένωση με το άλλο πόδι απ’ έξω. Δεν ξέρω. Ζηλεύει το ΚΚΕ ο ΣΥΡΙΖΑ; 
Ο κ. Τσίπρας την ώρα που μιλάει με τον κ. Σούλτς, μιλάει την ευρωπαϊκή γλώσσα. Όταν έρχεται μέσα στην Ελλάδα, τότε θυμάται τις κομμουνιστικές του ρίζες και τις επιρροές και υπόσχεται τα πάντα. 
Αυτό, όμως, που ισχύει για όλα τα κόμματα της Αντιπολίτευσης είναι ότι απ’ όλους σας και χθες και σήμερα δεν έχουμε ακούσει μία πρόταση. Μία πρότασή σας για το πώς θα βγούμε από την κρίση, μία πρότασή σας από πού θα βρούμε χρήματα εάν αύριο δεν ψηφιστούν τα μέτρα.
Κυρίες και κύριοι συνάδελφοι, δυστυχώς ούτε οι Ρώσοι, στους οποίους προσδοκούν κάποιοι –οι Ανεξάρτητοι Έλληνες- ούτε οι Κινέζοι ούτε ο φίλος σας από τη Λατινική Αμερική, ο Ούγκο Τσάβες, δίνουν λεφτά.
Αυτό το οποίο σήμερα γίνεται είναι να μπορέσουμε να προχωρήσουμε τις διαδικασίες, να πάρουμε τη δόση, για να κρατήσουμε την Ελλάδα όρθια. Είναι απόλυτη ανευθυνότητα από πλευράς σας -ξέρετε πολύ καλά, όμως, ότι δεν έχετε εσείς τα καυτά κάρβουνα στα χέρια σας- όλα αυτά τα οποία λέτε εδώ, όλα αυτά τα οποία υπόσχεστε, ο λαϊκισμός και το χάιδεμα των αφτιών των πολιτών που επιδιώκετε.
Τα μέτρα που καλούμαστε, κυρίες και κύριοι συνάδελφοι, να πάρουμε, είναι μέτρα δύσκολα και επώδυνα. Είναι μέτρα που δημιουργούν σε πολλούς συνανθρώπους μας σοβαρά προβλήματα. Είναι, όμως, αναγκαία μέτρα για να μπορέσει η ελληνική οικονομία από τα ελλείμματα να περάσει στα πλεονάσματα και σταδιακά να περάσει από την ύφεση στην ανάπτυξη. Πρώτη φορά το 2013 θα πετύχουμε να έχουμε έστω ένα πολύ μικρό πρωτογενές πλεόνασμα 0,4% του ΑΕΠ. 
Σε αυτήν την εθνική προσπάθεια συμμετέχουν όλοι αναλογικά. Δεν υπάρχουν στο πρόγραμμα αυτό οριζόντιες περικοπές.
Μας κατηγορεί η Αντιπολίτευση ως κοινωνικά ανάλγητους. Το 2013, όμως, έχουμε το μεγαλύτερο κοινωνικό προϋπολογισμό ύψους 21,7% μέσα στην Ευρωζώνη.
Είναι αλήθεια ότι η αναβλητικότητα των προηγουμένων κυβερνήσεων στη λήψη διαρθρωτικών μέτρων στην οικονομία και τη Δημόσια Διοίκηση, σε συνδυασμό με εσφαλμένες πολιτικές και την αποδοχή σχεδόν όλων των αιτημάτων των συνδικαλιστών και των πολιτών, διεκδικώντας την ψήφο τους, οδήγησαν τη χώρα σε μεγάλα χρέη. Τα ελλείμματα των προϋπολογισμών των τελευταίων τριάντα χρόνων συσσωρεύτηκαν και χρέωσαν όχι μόνο εμάς, αλλά και τα παιδιά μας.
Κυρίες και κύριοι συνάδελφοι, μετά το κούρεμα του ελληνικού χρέους υπάρχει απόλυτη ανάγκη ρευστότητας στην ελληνική οικονομία η οποία σήμερα είναι παγωμένη. Ένα μεγάλο μέρος της δόσης θα πάει στην ανακεφαλαιοποίηση των τραπεζών για να στηρίξουμε τις καταθέσεις των πολιτών. Όλα τα μέτρα θα οδηγούνταν στην αποτυχία και θα απαιτούνταν να ληφθούν νέα, κάτι που έγινε στο άμεσο παρελθόν, εάν δεν συνοδεύονταν από ένα πακέτο αναπτυξιακών δράσεων και μεταρρυθμίσεων που πρέπει να πραγματοποιηθούν, ώστε να μπορέσει να επανεκκινήσει η ελληνική οικονομία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα σας παρακαλέσω. Δεν θα σταματήσω στα έξι λεπτά. Μέχρι τώρα αφήνατε οκτώ λεπτά και οι συμμετέχοντες στο Προεδρείο μιλούσαν και εννέα λεπτά.","ΙΟΡΔΑΝΗΣ ΤΖΑΜΤΖΗΣ",498
"133972"," Προχωρήστε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133973"," Η αξιοποίηση του ΕΣΠΑ είναι ένα πολύ ισχυρό όπλο στη μάχη της Κυβέρνησης με την ύφεση και την ανεργία και θα επιταχυνθεί με μεγαλύτερους ρυθμούς απορρόφησης, με την απλοποίηση των διαδικασιών, την αναθεώρηση των προγραμμάτων της τρέχουσας περιόδου, με την εκτέλεση εκατόν ογδόντα ένα έργων προτεραιότητας ύψους 11,5 δισεκατομμυρίων, με την ολοκλήρωση των ημιτελών έργων της περιόδου 2000 – 2016 και την ενεργοποίηση του ΕΤΕΑΝ για την ενίσχυση των μικρομεσαίων επιχειρήσεων.
Κυρίες και κύριοι συνάδελφοι, ζούμε κρίσιμες στιγμές, κρίσιμες ώρες και πρέπει να αρθούμε στο ύψος των περιστάσεων. Οι πολίτες θα χρεώσουν σε εμάς θετικά ή αρνητικά την αυριανή πορεία της χώρας. Έχουμε το μέλλον των παιδιών μας στα χέρια μας. Η μη ψήφιση των μέτρων θα οδηγήσει τη χώρα στη χρεοκοπία και τις επόμενες γενιές πολλά χρόνια πίσω. 
Είμαστε  στο ναό της δημοκρατίας όχι μόνο για τα εύκολα, αλλά κυρίως για τα δύσκολα. Εμείς τολμούμε να πράξουμε το σωστό και όχι το πρόσκαιρα αρεστό. Η Αντιπολίτευση λειτουργεί ανεύθυνα και λαϊκίζει. Η ψήφος μου, η ψήφος όλων εμάς που ψηφίζουμε τα μέτρα είναι ψήφος σωτηρίας της χώρας. Ψηφίζουμε τα μέτρα για το καλό της Ελλάδας. Ψηφίζουμε τα μέτρα για ένα νέο ξεκίνημα της πατρίδας μας.
(Χειροκροτήματα από την πτέρυγα της Νέας Δημοκρατίας)","ΙΟΡΔΑΝΗΣ ΤΖΑΜΤΖΗΣ",498
"133974","   Ο κ. Αλέξης Μητρόπουλος, έχει το λόγο για έξι λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133975"," Ευχαριστώ, κύριε Πρόεδρε.
Κύριε Υπουργέ της Εργασίας, στη σελίδα 303 του νομοσχεδίου σας, 2β περίπτωση για να βγουν γυναίκες και άντρες στη σύνταξη σε δύο μήνες από 1-1-13 απαιτείται -διαβάζω αν το έχετε μπροστά σας- πλήρης πραγματική συντάξιμη υπηρεσία σαράντα ετών. Είπατε στα αφεντικά μας ότι από τα 2,5 εκατομμύρια σημερινούς συνταξιούχους μόνο έντεκα γυναίκες έχουν δώδεκα χιλιάδες ένσημα ή σαράντα χρόνια πραγματικής συντάξιμης υπηρεσίας, ότι δηλαδή από τα 2,5 εκατομμύρια οκτακόσιοι δέκα άντρες και έντεκα γυναίκες είχαν μέχρι τώρα αυτήν την προϋπόθεση;
Άρα, λοιπόν, δεν θέλετε να πάρουν οι γυναίκες κυρίως συντάξεις και δεν θέλετε να πάρουν άντρες και γυναίκες. Επαναλαμβάνω σελίδα 303, παράγραφος 2i και λέτε στη β υποπερίπτωση: «πλήρης πραγματική συντάξιμη υπηρεσία για να βγουν στη σύνταξη από 1-1-13.
Δεύτερον, διαβεβαιώνετε σε διάφορους τόνους ότι είναι εξασφαλισμένα τα θεμελιωμένα δικαιώματα. Σας διαβάζω τι λέτε. Το 95% γυναικών και αντρών που έχουν κατοχυρώσει 10, 11, 12 πληρώνοντας χρήματα για αναγνώριση πλασματικών σφάζονται. Σας διαβάζω σελίδα 574, το 4 υπ’ αριθμόν «θεμελιωμένα συνταξιοδοτικά δικαιώματα μέχρι 31-12-12 λόγω συμπλήρωσης των προϋποθέσεων χρόνου ασφάλισης και ορίων ηλικίας.» 
Ήρθε προχθές συγγένισσα σας και μου λέει: «Θέλω να βγω στη σύνταξη» -και θα σας κυνηγάει από σήμερα- και της λέω: «Έχεις δέκα χιλιάδες οκτακόσια  ένσημα;» Μου λέει: «Δεν έχω, θα αναγνωρίσω τριών χρόνων.» Τα ανεγνώρισε. Και στην ηλικία των πενήντα οκτώ ετών, λέω, βγαίνετε στη σύνταξη. Πώς θα βγει η συγγένισσα σας; Με τις σωρευτικές προϋποθέσεις, δηλαδή πέντε χιλιάδες οκτακόσια και στο πεντηκοστό όγδοο έτος, ενώ είναι σήμερα πενήντα πέντε ετών. Θα πάει στα εξήντα δύο , αλλά θα πάει και στα εξήντα επτά.
Σας διαβάζω τρίτη περίπτωση. Η καλόπιστη φίλη απ’ ό,τι ανέφερε και ο κ. Αναγνωστάκης που με προσοχή με άκουσε εχθές στα δώδεκα σημεία που σας εγκάλεσα. Καταργείται όλα τα επιδόματα. Να το ακούσουν εδώ και οι συνάδελφοι σας της Νέας Δημοκρατίας. Καταργείτε επίδομα γάμου,  επίδομα τέκνων, ανθυγιεινό, επικίνδυνο, σπουδών, σελίδα 588 ε υποπερίπτωση. Καταργείτε όλα τα επιδόματα και μένει μόνο το χρονοεπίδομα και θα ακούσετε πως το διατηρείτε. Διαβάζω. Πέραν της μηνιαίας τακτικής προσαύξησης λόγω προϋπηρεσίας καμμία άλλη προσαύξηση δεν περιλαμβάνεται. Και αφού καταργείτε όλα τα επιδόματα και δεν το λέτε και έτρεχαν εδώ οι Δημαρέοι και έλεγαν σώζουμε τριετίες, παγώνετε όλες τις τριετίες, υποπερίπτωση στ΄ μέχρι ώτου η ανεργία γίνει 10%. Την μετράνε από τις 14-2-2012 σελίδα 588 υποπερίπτωση στ΄. 
Και αφού παγώνετε όλες τις τριετίες το μόνο επίδομα που μένει στον πολύπαθο ιδιωτικό τομέα τις ξεπαγώνετε μετά το 2025-27, έτσι το υπολογίζει η ΓΕΣΕΕ, αλλά σ’ αυτόν που έχει δουλέψει τριάντα χρόνια και δικαιούται δέκα τριετίες του αναγνωρίζεται εσείς και η τρόικα τρεις μόνο. Διαβάζω σελίδα 587 γι΄ περίπτωση. «Ο κατά τα άνω μισθωτός προσαυξάνεται με ποσοστό 10% για κάθε τριετία συνολικά όμως για τρεις τριετίες, δηλαδή προϋπηρεσία εννέα ετών. Σε εργαζόμενο με τριάντα χρόνια του παγώνετε μέχρι το ‘27 τις τριετίες και όταν τις ξεπαγώνετε οψέποτε του αφήνετε μόνο τρεις τριετίες από τις δέκα εάν δούλευε τριάντα χρόνια. Αυτό κάνετε;
Τέταρτη περίπτωση: Έρχεστε και λέτε ότι υπάρχει και δείκτης περικοπής 20%. Στη σελίδα 60 της αιτιολογικής έκθεσης έχετε περικοπή και 20% και 25%, ενώ στη σελίδα 650 φτάνετε μέχρι το 15%. Παρακαλώ πολύ, να το κοιτάξετε και να δείτε, που λέτε την αλήθεια. Να κοιτάξετε τη σελίδα 60 της αιτιολογικής έκθεσης και τη σελίδα 405 του κυρίως κειμένου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Θα ήθελα να πω κάτι και προς τον αγαπητό φίλο και παλιόφιλο κ. Μανιτάκη. Είστε υπεύθυνος -με τόση ιστορία και στην Αριστερά και στην επιστήμη- διότι βάνετε τη συνταξιοκτόνα και μισθοκτόνα λογική του άρθρου 103 παράγραφος 4 του Συντάγματος. Δεχθήκατε -ή υποταχθήκατε- να καταργήσετε δημόσιες υπηρεσίες. Κι επειδή καταργούνται οι δημόσιες υπηρεσίες ξεπατώνετε είκοσι πέντε χιλιάδες ανθρώπους με το σκεπτικό ότι καταργούνται οι οργανικές θέσεις, οι οποίες κάθονται στις υπηρεσίες που καταργείτε.
Κυρίες και κύριοι συνάδελφοι, οι εκατοντάδες σελίδες και ρυθμίσεις του τρίτου μνημονίου έρχονται σε ένα άρθρο, παραβιάζοντας κάθε συνταγματική και κοινοβουλευτική τάξη. Το κατεπείγον της διαδικασίας ψήφισής τους γίνεται για να αποκλειστεί η ενημέρωση του λαού αλλά και των Βουλευτών, ώστε να περάσουν τα μέτρα της κοινωνικής καταστροφής με τα λιγότερα δυνατά εμπόδια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. δώστε μου ένα λεπτό. 
Το εγχείρημα αυτό της τρικομματικής Κυβέρνησης δεν είναι απλή νομοθετική παρέμβαση, είναι πλήρης καταστροφή των θεσμών που συγκροτούν το πλέγμα του ανολοκλήρωτου ελληνικού κοινωνικού κράτους. Είναι μια ομοβροντία πυρηνικών όπλων εναντίον του κοινωνικού σώματος, του κάθε Έλληνα και Ελληνίδας ξεχωριστά. 
Με την ψήφιση αυτών των μέτρων, κυρίες και κύριοι συνάδελφοι,  η αποδυναμωμένη αντιπροσωπευτική δημοκρατία μας γίνεται ταπεινή θεραπαινίδα των μεγάλων οικονομικών συμφερόντων και ο κάθε πολίτης άνεργος, ελαστικά εργαζόμενος, συνταξιούχος, αυτοαπασχολούμενος, φτωχός και όμηρος στην ίδια του την πατρίδα.
Καλούμε κάθε Έλληνα Βουλευτή που γεννήθηκε σε αυτόν τον τόπο, που έμαθε την ελληνική γλώσσα και μπορεί να συνεννοείται με τους άλλους στην προαιώνια και μοναδική διάλεκτο των προγόνων του να ρίξει μια ματιά στο τερατούργημα αυτό της απόλυτης κοινωνικής φρίκης για να διαπιστώσει πάνω από κομματικές ιδιοτέλειες και πειθαρχίες το έγκλημα, στο οποίο θα συνεργήσει εάν παρ’ ελπίδα ψηφίσει το πολυνομοσχέδιο του ανθρώπινου, οικογενειακού, κοινωνικού, οικονομικού και εθνικού ολοκαυτώματος.
Κυρίες και κύριοι συνάδελφοι, το εργασιακό πακέτο είναι πολεμικό ανακοινωθέν, είναι εμπνευσμένο και σχεδιασμένο από εχθρούς του λαού μας και δεν αφορά ελεύθερους πολίτες αλλά λαό υπό κατοχή. Στήνει το λαό στα έντεκα μέτρα και τον εκτελεί. Καταργεί ό,τι απέμεινε από το κοινωνικό κράτος. Αυτό το πακέτο δεν θα περάσει. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ- ΕΚΜ)","ΑΛΕΞΙΟΣ ΜΗΤΡΟΠΟΥΛΟΣ",319
"133976","  Κυρίες και κύριοι συνάδελφοι, για αποφυγή εντυπώσεων ο Πρόεδρος της Βουλής με ενημέρωσε να σας ανακοινώσω ότι η μικτή βουλευτική αποζημίωση για όλους ανεξαιρέτως τους Βουλευτές είναι 5.780 ευρώ μικτά. Σε αυτό το ποσό μπορούν να συμπεριληφθούν οι δαπάνες, η οργάνωση του γραφείου, τα ταχυδρομικά τέλη και η κίνηση. Αυτή είναι η πραγματική αλήθεια. Η μικτή βουλευτική αποζημίωση είναι 5.780 ευρώ μικτά. Αυτό γίνεται γνωστό για αποφυγή εντυπώσεων. 
Το λόγο έχει ο κ. Στουρνάρας για ένα λεπτό για κάποιες νομοτεχνικές βελτιώσεις.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133977"," Ευχαριστώ, κύριε Πρόεδρε.
Θέλω να κάνω μια νομοτεχνική βελτίωση επί της παραγράφου γ΄ που αφορά τη Βουλή. 
Στην υποπαράγραφο Γ.1. στην εσωτερική παράγραφο δ) της υποπερίπτωσης α. της περίπτωσης 7 διαγράφονται οι λέξεις: «Σύμφωνα με τα ειδικότερα οριζόμενα στον Κανονισμό της».
Ευχαριστώ πολύ.
 (Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(να φωτογραφηθεί η νομοτεχνική βελτίωση)","ΙΩΑΝΝΗΣ ΣΤΟΥΡΝΑΡΑΣ",168
"133978"," Το λόγο έχει ο Αναπληρωτής Υπουργός Οικονομικών κ. Χρήστος Σταϊκούρας για δέκα λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133979"," Κυρίες και κύριοι συνάδελφοι, συμφωνώ απολύτως με πολλούς από εσάς σε όλες τις πτέρυγες που είπατε ότι πρέπει να είμαστε πολύ προσεκτικοί σε ό,τι λέμε σήμερα και να αντιμετωπίσουμε κατάματα την αλήθεια, μακριά από ωραιοποιήσεις αλλά και υπερβολές και κινδυνολογίες, όπως εκφράσεις για εκτελεστικό απόσπασμα και ότι η Κυβέρνηση δήθεν το κάνει επίτηδες.
Συζητούμε σήμερα με τη μορφή του κατεπείγοντος το νομοσχέδιο που περιλαμβάνει όλες τις προαπαιτούμενες δράσεις που κρίνονται απαραίτητες για τη συνέχιση και επικαιροποίηση του προγράμματος οικονομικής πολιτικής. Να μην ξεχνάμε, του προγράμματος που περιέχει τη χρηματοδότηση της ελληνικής οικονομίας. 
Το κατεπείγον της εν λόγω νομοθετικής πρωτοβουλίας, αξιότιμε κύριε Μητρόπουλε, καθορίζεται κυρίως από το ασφυκτικό, από το πιεστικό περιβάλλον στο οποίο καταρτίστηκε και κατατέθηκε. Εξηγούμαι: Περιβάλλον στο οποίο, πρώτον, διαμορφώνεται μία ξεκάθαρη τάση περιοριστικής συσταλτικής δημοσιονομικής πολιτικής σε πολλά κράτη-μέλη της Ευρωζώνης, τα οποία και δεν αντιμετωπίζουν τα δημοσιονομικά προβλήματα στον ίδιο βαθμό με τα δικά μας, τάση όμως που συνοδεύεται από τη σταδιακή ενίσχυση της συνειδητοποίησης των συστημικών αδυναμιών της Ευρωζώνης, της αλληλεξάρτησης των προβλημάτων και της ανάγκης διαμόρφωσης ολοκληρωμένων, συνεκτικών, συνολικών ευρωπαϊκών λύσεων. Πρόκειται για απαντήσεις, στη διαμόρφωση των οποίων θα πρέπει και εμείς να λάβουμε μέρος ως ισότιμοι εταίροι.
Δεύτερον, η κατάσταση των ταμειακών διαθεσίμων του κράτους, η οποία και είναι οριακή. Το γεγονός αυτό δημιουργεί συνθήκες ασφυξίας στην οικονομία.
Τρίτον, υπάρχουν αυστηροί περιορισμοί στην άσκηση δημοσιονομικής πολιτικής.
Η αλήθεια είναι ότι η χώρα λειτουργεί σε ένα δύσκολο, σε ένα σχεδόν άκαμπτο πλαίσιο. Και αυτό συμβαίνει για τρεις ουσιαστικούς λόγους. 
Ο πρώτος λόγος, είναι ότι η χώρα εδώ και δυόμισι χρόνια έχει προσφύγει στο μηχανισμό στήριξης, γεγονός που περιορίζει τους βαθμούς ελευθερίας.
Ο δεύτερος λόγος, είναι οι μεγάλες και συνεχείς αποκλίσεις από τις προβλέψεις του προγράμματος, που οδηγούν στην αλλαγή των δεδομένων και των μακροοικονομικών και δημοσιονομικών σεναρίων για το μέλλον και άρα στο ύψος και στην κατανομή των μέτρων.
Ο τρίτος λόγος, είναι το σημαντικό έλλειμμα αξιοπιστίας της χώρας λόγω τεράστιων αποκλίσεων μεταξύ προθέσεων, σχεδιασμού, υλοποίησης και αποτελέσματος, που δεν άφησε περιθώρια για άμεση αλλαγή του προγράμματος.
Κυρίες και κύριοι συνάδελφοι, σε αυτό το περιβάλλον συντάχθηκε και κατατέθηκε το μεσοπρόθεσμο πλαίσιο δημοσιονομικής στρατηγικής, πλαίσιο το οποίο περιγράφει τις βασικές πολιτικές προτεραιότητες και κατευθύνσεις και το οποίο σε σχέση με το παρελθόν αποτυπώνει με περισσότερη ακρίβεια τις πραγματικές επιδόσεις λειτουργίας του κράτους και ενσωματώνει πληρέστερες, πραγματικές προβολές των αναγκών των φορέων της γενικής κυβέρνησης.
Βασική επιδίωξη του πλαισίου είναι να εισέλθει η χώρα σε μία  μακρά περίοδο δημοσιονομικών πλεονασμάτων, ώστε να μπορεί να πορεύεται βαθμιαία με μειούμενες δανειακές ανάγκες. 
Άμεσος και εθνικός –το επισημαίνω- στόχος είναι η επίτευξη πρωτογενούς πλεονάσματος από του χρόνου και η μετάθεση της επίτευξης πρωτογενούς πλεονάσματος 4,5% του ΑΕΠ για το 2016. Με την επίτευξη αυτού του στόχου η Ελλάδα θα αποκτήσει ζωτικούς βαθμούς ελευθερίας. Θα τονωθεί η εθνική μας αυτοπεποίθηση, θα ενισχυθεί η διαπραγματευτική μας θέση. Μόνο έτσι η ελληνική οικονομία θα καταφέρει να εισέλθει το συντομότερο δυνατό στον ενάρετο κύκλο της δημοσιονομικής σταθερότητας και ανάπτυξης και θα είναι σε θέση μακροπρόθεσμα να διαμορφώσει όρους αξιοπρέπειας και ευημερίας για όλους τους πολίτες.
Κυρίες και κύριοι συνάδελφοι, η επίτευξη αυτού του στόχου απαιτεί τη λήψη μέτρων δημοσιονομικής πολιτικής, πολλά από τα οποία αποτελούν συμβατικές υποχρεώσεις της χώρας από τον προηγούμενο Μάρτιο, μέτρα που περιλαμβάνουν τη μείωση της συνταξιοδοτικής δαπάνης, την αύξηση των ορίων συνταξιοδότησης και όχι για κάποια χρόνια, όπως ακούστηκε από τη Χρυσή Αυγή, τη μείωση των καταβαλλόμενων συντάξεων σε Βουλευτές και αιρετούς και μία σύνταξη από εδώ και πέρα για όλους τους Βουλευτές, τον εξορθολογισμό της μισθολογικής δαπάνης με τη μείωση των αποδοχών του πολιτικού προσωπικού και την επέκταση του ενιαίου μισθολογίου και έγινε συγκεκριμένη τροποποίηση τώρα από τον κύριο Υπουργό -σας θυμίζω ότι πρόσφατα, το Σεπτέμβριο, επήλθαν σημαντικές μειώσεις των απολαβών του πολιτικού προσωπικού.- τον εξορθολογισμό των αμυντικών δαπανών, χωρίς να πλήττονται οι αμυντικές δυνατότητες της χώρας, τον εξορθολογισμό της φαρμακευτικής δαπάνης και των υπηρεσιών υγείας, την αναδιάρθρωση και τη μείωση του μεγέθους των φορέων της γενικής κυβέρνησης, την καλύτερη στόχευση των κοινωνικών δαπανών, διατηρώντας όμως το ουσιαστικό επίπεδο κοινωνικής προστασίας.
Και μιας και μιλάμε για κοινωνικές δαπάνες, να αναφέρω ότι αυτές στην Ελλάδα  είναι οι υψηλότερες στην Ευρώπη, με ποσοστό 21,3% του ΑΕΠ το 2012, χωρίς όμως να επιτυγχάνεται δυστυχώς αντίστοιχη με την Ευρώπη μείωση του επιπέδου της φτώχειας. Μόλις κατά το ¼ μειώνεται το επίπεδο της φτώχειας από τις κοινωνικές δαπάνες στην Ελλάδα  σε σχέση με τον μέσο ευρωπαϊκό όρο. Γι’ αυτό χρειάζεται καλύτερη στόχευση των κοινωνικών δαπανών. Είναι αλήθεια ότι πολλά από αυτά τα μέτρα είναι σκληρά. Είναι δυσβάσταχτα, είναι επώδυνα μέτρα για τα οποία έγινε προσπάθεια να κατανεμηθούν όσο γίνεται δικαιότερα στο σύνολο της κοινωνίας. 
Κάποιοι μπορούν να ισχυριστούν ότι υπάρχουν αδικίες και ορισμένες είναι αμφιβόλου αποτελεσματικότητας ρυθμίσεις. Η διάρθρωση, όμως, του πακέτου των μέτρων είναι δυστυχώς αναπόφευκτη, εάν αναλογιστούμε ότι οι δαπάνες για μισθούς, για συντάξεις και κοινωνικά επιδόματα ξεπερνούν το 70% των δαπανών της γενικής κυβέρνησης.
Αλλά υπάρχει στο παρόν σχέδιο νόμου, κυρίες και κύριοι συνάδελφοι, και μια σειρά από διαρθρωτικές αλλαγές που για καιρό βρισκόντουσαν σε λανθάνουσα κατάσταση, εκτός ημερήσιας διάταξης. Διαρθρωτικές αλλαγές που λιμνάζουν και θα έπρεπε από καιρό να είχαν εφαρμοστεί, χωρίς να μας τα επιβάλει κάποιος δανειστής. Διαρθρωτικές αλλαγές αναγκαίες, ώστε να ανασχεθούν οι έντονες υφεσιακές πιέσεις και να τονωθεί η ρευστότητα της οικονομίας. 
Να αναφέρω ορισμένες. Εισάγονται πιο αυστηροί και αυτόματοι μηχανισμοί ελέγχου των δαπανών των φορέων της γενικής κυβέρνησης, με δημοσιονομικές και διαρθρωτικές παρεμβάσεις, προκειμένου να διασφαλίζεται η χρηστή δημοσιονομική διαχείριση.
Διαμορφώνονται συνθήκες για την αποφυγή δημιουργίας νέων ληξιπρόθεσμων οφειλών. Καταργείται ο Κώδικας Βιβλίων και Στοιχείων, αίτημα και ζητούμενο ετών και δημιουργείται απλός, αξιόπιστος, συνεκτικός κώδικας φορολογικής απεικόνισης συναλλαγών, με κύρια κατεύθυνση τον περιορισμό των υποχρεώσεων και τον εξορθολογισμό του κανονιστικού πλαισίου. 
Συστήνεται θέση μόνιμου γενικού γραμματέα δημοσίων εσόδων. Ρυθμίζονται θέματα σχετικά με την αποπληρωμή των δανείων που έχουν λάβει οι δήμοι και οι περιφέρειες της χώρας από το Ταμείο Παρακαταθηκών και Δανείων. Ρυθμίζεται ο τρόπος καταβολής των οφειλόμενων από τις τράπεζες στο ελληνικό δημόσιο για τις προνομιούχες μετοχές που κατέχουν με βάση το νόμο του 2008. Αίρονται οι υφιστάμενες στρεβλώσεις στον ανταγωνισμό που θα οδηγήσουν στην αποκλιμάκωση αμοιβών και τιμών σε παρεχόμενες υπηρεσίες. Απλοποιείται η διαδικασία της σύστασης των εταιρειών, μέσω της υπηρεσίας μιας στάσης. Εισάγεται στη μεγαλύτερη δυνατή έκτασή του ο θεσμός της υποχρεωτικής μετάταξης ή μεταφοράς προσωπικού και προβλέπεται άμεση απομάκρυνση όσων διώκονται ή τιμωρούνται για σοβαρά ποινικά αδικήματα και πειθαρχικά παραπτώματα. Επιταχύνονται οι αποκρατικοποιήσεις με ενίσχυση της λογοδοσίας και της διαφάνειας.
Κυρίες και κύριοι συνάδελφοι, είναι αλήθεια ότι η κατάσταση, τόσο στην Ελλάδα, όσο και στην Ευρώπη είναι ιδιαίτερα προβληματική. Το παγκόσμιο περιβάλλον είναι περίπλοκο, είναι ρευστό. Η χώρα πρέπει να σταθεροποιηθεί. Στην κατάσταση που βρίσκεται το υπό συζήτηση σχέδιο νόμου συνιστά ένα αναγκαίο βήμα στη μακρά και δύσκολη πορεία της. Δεν είναι, όμως, ικανό για τη βιώσιμη λύση του προβλήματος. Λύση που απαιτεί την πιο ενεργή, την πιο ουσιαστική συμμετοχή και συμβολή και των εταίρων. Δεν έχουμε αυταπάτες για τις επιδράσεις του νομοσχεδίου. Με τις ρυθμίσεις του ανατρέπονται ισορροπίες και σχεδιασμοί. Αλλά και κατεστημένες νοοτροπίες και συμφέροντα. Δυσκολεύεται περισσότερο η διαβίωση έντιμων και δημιουργικών Ελλήνων και κυρίως των οικονομικά ασθενέστερων. Προκαλούνται δικαιολογημένες δυσαρέσκειες, όμως εδώ που είμαστε δεν υπάρχει άλλο πλαίσιο αναζήτησης της λύσης του προβλήματος. Με αυτό ως δεδομένο και γνώμονα το συμφέρον της χώρας πιστεύω ότι πρέπει να βαδίσουμε γρήγορα με αλήθεια, τόλμη, ρεαλισμό αποτελεσματικότητα και ευαισθησία, επιδιώκοντας με νέα όπλα διαπραγμάτευσης και αξιοπιστία βελτιώσεις εν πορεία.
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"133980"," Το λόγο έχει ο κ. Μαριάς, για ένα λεπτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ακούσαμε τον Υπουργό ότι έφερε μια τροπολογία. Αναζητούμε την τροπολογία αυτή και δεν την βρίσκουμε. Δεν μπορούμε να τοποθετηθούμε χωρίς να την έχουμε δει και δεν μπορεί να συνεχίζεται η συζήτηση. Απ’ όσα ακούσαμε έχουμε την αίσθηση ότι γίνεται επέμβαση στο αυτοδιοίκητο της Βουλής. Το πώς θα οργανώσει τις υπηρεσίες της η Βουλή και το τι δραστηριότητες θα κάνει είναι θέμα της ίδιας της Βουλής. Εμείς κυριαρχικά θα αποφασίσουμε. Ψάχνουμε, λοιπόν, μέχρι στιγμής την τροπολογία, δεν την βρίσκουμε, δεν διανεμήθηκε, δεν μπορεί να συνεχιστεί η συζήτηση μ’ αυτούς τους όρους.
Η τροπολογία κύριε Υπουργέ, να μας πείτε αναλυτικά σε τι αφορά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133981"," Κύριε Μαριά, είναι στο φωτοτυπικό και θα διανεμηθεί σε λίγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε λίγο μιλάμε. Πώς θα τοποθετηθούμε; Να μας εξηγήσει ο Υπουργός τι αφορά, να μάθουμε ποιά ζητήματα καλύπτει κι ευχαρίστως να τη δούμε. Πείτε μας κύριε Υπουργέ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133982"," Κύριε Μαριά θα μας εξηγήσει ο Υπουργός. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ναι, ξέρετε καλύτερα τη διαδικασία. Εφόσον έρχεται και κάνει νομοτεχνική ρύθμιση, να εξηγήσει ποιους αφορά και να το μοιράσει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133983"," Ο κύριος Υπουργός έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133984"," Κύριε Πρόεδρε, παρακαλώ το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"133985"," Κύριε Πρόεδρε, είναι επί της παραγράφου γ’. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πείτε μας τι αφορά, κύριε Υπουργέ.","ΙΩΑΝΝΗΣ ΣΤΟΥΡΝΑΡΑΣ",168
"133986"," Στην ουσία αφορά τη δυνατότητα της Βουλής να καθορίζει τους μισθούς των υπαλλήλων. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αφορά τις δυνατότητες της Βουλής.","ΙΩΑΝΝΗΣ ΣΤΟΥΡΝΑΡΑΣ",168
"133987"," Βεβαίως. Δηλαδή εντάσσονται και οι υπάλληλοι στα γενικότερα μισθολόγια του δημοσίου.","ΙΩΑΝΝΗΣ ΣΤΟΥΡΝΑΡΑΣ",168
"133988"," Παρεμβαίνει ο Υπουργός στη Βουλή; Απαιτείται η υπογραφή του Προέδρου της Βουλής. Υπάρχει ή δεν υπάρχει; 
(Θόρυβος-διαμαρτυρίες στην Αίθουσα)","ΖΩΗ ΚΩΝΣΤΑΝΤΟΠΟΥΛΟΥ",272
"133989"," Θα διανεμηθεί, κύριοι συνάδελφοι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133990"," Κύριε Πρόεδρε, παρακαλώ το λόγο περί αντισυνταγματικότητας.","ΖΩΗ ΚΩΝΣΤΑΝΤΟΠΟΥΛΟΥ",272
"133991"," Ο κ. Χρυσοχοΐδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133992"," Έχω ζητήσει το λόγο περί αντισυνταγματικότητας, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"133993"," Κύριε Πρόεδρε …","ΙΩΑΝΝΗΣ ΚΟΥΡΑΚΟΣ",250
"133994"," Κύριε Κουράκο, δεν έχετε το λόγο. Σας παρακαλώ.
Ο κ. Χρυσοχοΐδης έχει το λόγο για δώδεκα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, έχει υπογραφή του Προέδρου της Βουλής;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133995"," Κύριε Μαριά, θα διανεμηθεί. Θα το δούμε. 
Ορίστε, κύριε Χρυσοχοΐδη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133996"," Κύριε Πρόεδρε, και εγώ έχω ζητήσει το λόγο εδώ και τόση ώρα.","ΖΩΗ ΚΩΝΣΤΑΝΤΟΠΟΥΛΟΥ",272
"133997"," Κυρία Κωνσταντοπούλου, υπάρχει μια δυσλειτουργία στη Βουλή για λίγο χρόνο και θα αργήσουν λίγο να βγουν οι φωτοτυπίες. Σας παρακαλώ πολύ, κάντε λίγη υπομονή. Θα διανεμηθεί.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"133998"," Κύριε Πρόεδρε, εδώ υπάρχει παρέμβαση στο αυτοδιοίκητο της Βουλής.","ΖΩΗ ΚΩΝΣΤΑΝΤΟΠΟΥΛΟΥ",272
"133999"," Πότε θα διανεμηθεί; Μας κοροϊδεύετε;","ΒΑΣΙΛΕΙΟΣ ΚΑΠΕΡΝΑΡΟΣ",185
"134000"," Θα διανεμηθεί. Θα τη δούμε. Πάμε να τελειώνουμε.","ΜΑΥΡΟΥΔΗΣ ΒΟΡΙΔΗΣ",69
"134001"," Κύριε Πρόεδρε, ποιοι φωνάζουν «πάμε, πάμε»; Έτσι γίνεται η κοινοβουλευτική διαδικασία με το «πάμε, πάμε»; Να διανείμει ο Υπουργός αυτό το οποίο κατέθεσε.","ΖΩΗ ΚΩΝΣΤΑΝΤΟΠΟΥΛΟΥ",272
"134002"," Σας παρακαλώ εδώ είναι Βουλή των Ελλήνων! Επιτέλους, δεν είναι αμφιθέατρο! Σας είπα να περιμένετε δυο λεπτά διότι ήξερα ότι είναι στο φωτοτυπικό το οποίο είχε μια δυσλειτουργία. Ήρθε τώρα. Σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134003"," Ζητώ το λόγο με το άρθρο 100.","ΖΩΗ ΚΩΝΣΤΑΝΤΟΠΟΥΛΟΥ",272
"134004"," Αυτό το παλιόχαρτο λέγεται «τροπολογία»;","ΝΙΚΗΤΑΣ ΚΑΚΛΑΜΑΝΗΣ",173
"134005"," Ορίστε, κύριε Χρυσοχοΐδη, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134006"," Κυρίες και κύριοι συνάδελφοι, δεν υπάρχουν δυσκολότερες στιγμές από εκείνες όπου η πορεία μιας ολόκληρης χώρας περικλείεται σε ένα δίλημμα. Στο δίλημμα, ναι ή όχι; Είναι άδικο για τη χώρα, είναι άδικο για τους πολίτες αλλά είναι και άδικο για τους Βουλευτές. 
Είναι, λέω, άδικο για τη χώρα…
(Θόρυβος στην Αίθουσα)","ΜΙΧΑΗΛ ΧΡΥΣΟΧΟΪΔΗΣ",554
"134007"," Κυρίες και κύριοι συνάδελφοι, σας παρακαλώ πάρα πολύ. Κύριε Κακλαμάνη, κύριε Βορίδη, σας παρακαλώ κάνετε ησυχία. Ο κ. Χρυσοχοΐδης έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134008"," Λέω, λοιπόν, ότι είναι άδικο για τη χώρα, είναι άδικο για τους πολίτες και τους Βουλευτές. Σήμερα, όμως, δεν έχουμε το χρόνο να δούμε γιατί συμβαίνει αυτό τέταρτη φορά μετά το 2010. Όμως, είμαστε εδώ μια απόφαση, μια ψήφος…","ΜΙΧΑΗΛ ΧΡΥΣΟΧΟΪΔΗΣ",554
"134009"," Κύριε Πρόεδρε εδώ καταργείται ο Κανονισμός της Βουλής με αυτήν την τροπολογία.","ΖΩΗ ΚΩΝΣΤΑΝΤΟΠΟΥΛΟΥ",272
"134010"," Το λόγο τον έχει ο κ. Χρυσοχοΐδης. Σεβαστείτε τον ομιλητή. Όταν τελειώσει, πάρτε το λόγο. Ζητήστε τον και θα σας τον δώσω. Σας παρακαλώ, μη διακόπτετε τον κ. Χρυσοχοΐδη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134011"," Έχω ζητήσει κι εγώ το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"134012"," Μετά θα πάρετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134013"," Είναι πραξικόπημα αυτό. Θίγει εσάς, το Προεδρείο.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"134014"," Κύριε Κουίκ, θα το δούμε μετά αυτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134015"," Κύριε Πρόεδρε, δεν μπορεί να διεξάγεται η συζήτηση κάτω από αυτές τις προϋποθέσεις. Σας παρακαλώ πολύ!
(Θόρυβος στην Αίθουσα)","ΜΙΧΑΗΛ ΧΡΥΣΟΧΟΪΔΗΣ",554
"134016"," Κύριοι συνάδελφοι, σας παρακαλώ πάρα πολύ. Πρέπει να σεβαστούμε τον ομιλητή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134017"," Λέω, λοιπόν, ότι είμαστε εδώ…","ΜΙΧΑΗΛ ΧΡΥΣΟΧΟΪΔΗΣ",554
"134018"," Κύριοι συνάδελφοι, καθίστε λίγο. Πρέπει να σεβαστούμε τον ομιλητή.
(Θόρυβος στην Αίθουσα)
Κύριοι συνάδελφοι, καθίστε σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134019"," Είμαστε, λοιπόν, εδώ, μια ψήφος, μια απόφαση και μια άποψη για την πορεία της χώρας. Αλλά υπάρχει και ένα δεδομένο, κυρίες και κύριοι συνάδελφοι, ότι κάθε επιλογή έχει το κόστος της. Δεν υπάρχει τίποτα απολύτως δωρεάν. Ακόμη και για εκείνους που βολικά κάθονται και κρύβονται πίσω από τις αποφάσεις των άλλων. 
Οι στιγμές είναι δύσκολες και ιστορικές. Υπάρχει μεγάλη αγωνία και πρέπει να σεβαστούμε τον πόνο, τα ερωτηματικά, την αγωνία των πολιτών και τη διαμαρτυρία τους. Πάνω απ’ όλα, όμως, οφείλουμε να υπερασπιστούμε το δικαίωμα της νέας γενιάς στην ελπίδα. Πάνω απ’ όλα οφείλουμε να οικοδομήσουμε τη νέα Ελλάδα πάνω στην πεποίθηση ότι έχουμε ένα τέλος του ανηφορικού δρόμου και ότι μας περιμένουν καλύτερες μέρες, αρκεί να το πιστέψουμε και να αγωνιστούμε ενωμένοι.
Θέλω να απευθυνθώ, κύριε Πρόεδρε, στους συναδέλφους της Αντιπολίτευσης πρώτα-πρώτα. 
Κυρίες και κύριοι συνάδελφοι, οι αγωνίες σας είναι και δικές μας αγωνίες. Οι ανησυχίες σας και οι προβληματισμοί το ίδιο. Δεν χωρά καμμιά αμφιβολία ότι υπάρχουν σκληρά μέτρα σε αυτό το νομοσχέδιο, μέτρα που μειώνουν τα εισοδήματα, μέτρα τα οποία ανατρέπουν τη ζωή των πολιτών και μάλιστα γίνονται πιο επώδυνα κάτω από το αίσθημα της αδικίας, λόγω του ότι είναι οριζόντια. 
Απέναντι σε αυτές τις δυσκολίες, αλήθεια, ποιος δεν θα ήθελε να πει όχι, ποιος δεν θα ήθελε να δείξει ότι αντιστέκεται; Με την άρνηση, όμως, δεν ξεμπερδεύεις με τα προβλήματα, εκτός κι αν ενδιαφέρεσαι να κάνεις μια πρόσκαιρη δουλειά.
Το ερώτημα, λοιπόν, είναι αμείλικτο και απευθύνεται προς την Αντιπολίτευση: Μετά το «όχι» τι; Αυτό χρειάζεται μια απάντηση. Αν είχαμε μια σοβαρή, ρεαλιστική απάντηση εγώ θα σας έλεγα να τα δούμε όλα από την αρχή. 
Πολύ φοβάμαι, όμως, ότι το «όχι» του ακούμε από εσάς, μέχρι στιγμής είναι ένα απλό σύνθημα, γιατί πίσω από αυτό δεν υπάρχει απολύτως τίποτα. Ή, για να είμαι δίκαιος, υπάρχει η συμφωνία της καταγγελίας. Υπάρχει μια άλλη διαπραγμάτευση που θα γίνει από κάποιους άλλους πολιτικούς. Υπάρχει η διαπραγμάτευση από αυτούς που έχουν την πολυτέλεια δήθεν να εκβιάσουν αλλά ταυτόχρονα θα παίρνουν και τα χρήματα του προγράμματος.
Αναρωτιέμαι τι πιθανότητες δίνετε σ’ όλα αυτά; Εκτός κι αν ορισμένοι δεν κατανοούν τι συμβαίνει στην Ευρώπη ή επιτρέψτε μου, αν η προσπάθεια να παραμείνουμε στην Ευρώπη και η αιτία αυτή είναι η εντολή που πήραμε από τον ελληνικό λαό σε δυο διαδοχικές αναμετρήσεις, εκτός κι αν αυτή η προσπάθεια αποτελεί για ορισμένους ένα ρίσκο, ένα τζόγο. Να ρισκάρουμε, να τα παίξουμε όλα, φεύγουμε από το ευρώ και βλέπουμε. Ε, λοιπόν, στο δικό σας «όχι» υπάρχει ένα δικό μας «όχι», γιατί κανείς δεν έχει το δικαίωμα να ρισκάρει την προοπτική της χώρας. Το εθνικό συμφέρον δεν είναι ούτε λοταρία ούτε άσκηση εκβιασμών.
Κυρίες και κύριοι συνάδελφοι, χρειαζόμαστε ειλικρίνεια. Ούτε με το «ναι» ξεμπερδεύουμε μ’ αυτό το πρόβλημα. Είναι και το «ναι» δύσκολη υπόθεση. Στη σκέψη όλων βρίσκεται ένα και μόνο ερώτημα: Θα πετύχουμε τους στόχους μας ή θα ξαναβρεθούμε σε λίγο για πέμπτη φορά στο ίδιο δίλημμα; Η υποστήριξη του νομοσχεδίου πρέπει να είναι ξεκάθαρη ως προς αυτό. 
Ξεκινώ από μια διαπίστωση. Αν ακολουθήσουμε τη λογική «δίνουμε τη μάχη, για να πάρουμε τη δόση», δεν θα πάμε πολύ μακριά. Η ψήφιση του νομοσχεδίου και του προϋπολογισμού δεν είναι το τέλος της ιστορίας. Τώρα αρχίζουν όλα. Δεν δίνουμε τη  μάχη για τη δόση. Δίνουμε τη μάχη για την ανάπτυξη και την ανάκαμψη της χώρας. Κι αυτή θα έρθει μόνο με τις διαρθρωτικές αλλαγές. Αυτές οι αλλαγές είναι τα ουσιαστικά ισοδύναμα για τα οποία μιλούσαν οι τρεις Αρχηγοί εδώ  και πάρα πολύ καιρό. 
Και προσοχή, η ψήφιση δεν σημαίνει αλλαγή. Αλλαγή είναι η υλοποίηση που οδηγεί σε χειροπιαστό θετικό αποτέλεσμα για όλους, για τη χώρα, για το λαό μας. Είναι δύσκολο αλλά πίσω από αυτήν τη συντριπτική εικόνα των περικοπών δεν πρέπει να κρυφθεί μια άλλη εικόνα, ότι σήμερα ψηφίζουμε και πολιτικές που επιχειρούν να ανταποκριθούν σε ένα μεγάλο διαχρονικό αίτημα των πολιτών, δηλαδή, έναν ευρύ εξορθολογισμό που απελευθερώνει την κοινωνία και την οικονομία από όλες τις αγκυλώσεις και τις στρεβλώσεις των τελευταίων σαράντα χρόνων.
Αγαπητοί συνάδελφοι, κανένα σχέδιο ανάπτυξης και ανασυγκρότησης δεν μπορεί να πετύχει αν δεν υπάρχει το στοιχείο της εμπιστοσύνης. Εδώ έχουμε δυο θετικά δεδομένα, που έχουμε τη μοναδική ευκαιρία να αξιοποιήσουμε. Πρώτον, την Κυβέρνηση εθνικής συνευθύνης. Η συναίνεση ήταν για πολλά χρόνια ζητούμενο. Την κατακτήσαμε σε πρώτο βήμα με την κυβέρνηση Παπαδήμου. Σήμερα  η συναίνεση έχει πιο στέρεη βάση. Οδηγεί σε βαθύτερη συνεργασία, σε εμπιστοσύνη. 
Ας δεσμευθούμε, λοιπόν, και ας παλέψουμε ενωμένοι για να πραγματοποιήσουμε τις εξαγγελίες δεκαετιών που βαλτώνουν κάπου ανάμεσα στα υπουργικά συρτάρια και τις καλές προθέσεις. Να δεσμευθούμε ότι θα πατάξουμε παραδειγματικά τη φοροδιαφυγή και ότι μέσα από την αύξηση των εσόδων θα αποκαταστήσουμε τις αδικίες, θα θεραπεύσουμε παθογένειες, θα κερδίσουμε το μέλλον. Μόνο έτσι θα αποκαταστήσουμε το αίσθημα της κοινωνίας, το αίσθημα της αδικίας που επικρατεί στην κοινωνία και οδηγεί πολλές φορές σε απόγνωση. Μόνο έτσι θα ανακοπεί η περαιτέρω ενίσχυση των σκοταδιστικών και λαϊκιστικών δυνάμεων που ναρκοθετούν τη δημοκρατία.
Υπάρχει όμως και ένα δεύτερο δεδομένο. Αφ’ ενός μεν αλλάζει η στάση της Ευρώπης απέναντι στη χώρα και αφ΄ ετέρου αλλάζει συνολικά η κατάσταση στην Ευρωζώνη. 
Και εδώ, λοιπόν, είναι μια ευκαιρία για την Ελλάδα. Η Ελλάδα μπορεί να εκπλήξει τα επόμενα δύο χρόνια. Και δεν μιλώ απλά για την ανάσα της επόμενης δόσης, αλλά μιλώ για την οριστική διασφάλιση της θέσης της Ελλάδας στο ευρώ, μιλώ για τις αποφάσεις σχετικά με το χρέος. Άρα, λοιπόν, αυτό το οποίο είναι κρίσιμο στοιχείο-κλειδί στην υπόθεσή μας λέγεται εμπιστοσύνη και αξιοπιστία που πρέπει να κατακτήσουμε μέσα από τη συμμετοχή μας στην ευρωπαϊκή διαδικασία, στις αγορές και στα μεγάλα διεθνή fora που συμμετέχει η χώρα. 
Η Ελλάδα, λοιπόν, μπορεί να εκπλήξει την επόμενη διετία και εξαρτάται από εμάς πλέον. Θα είναι δική μας καθοριστική, αποκλειστική ευθύνη του πολιτικού συστήματος και της τρικομματικής Κυβέρνησης. Επενδύσεις, ρευστότητα, αξιοποίηση δημόσιας περιουσίας, αποκρατικοποιήσεις, περιορισμός της ύφεσης και αρχή ανάκαμψης. Με αυτές τις σκέψεις εμείς υποστηρίζουμε το πολυνομοσχέδιο που φέρνει προς ψήφιση η Κυβέρνηση. Είναι δύσκολο, αλλά αποφασιστικό, υπό τις προϋποθέσεις που ανέφερα και οδηγεί στα επόμενα βήματα. 
Πριν κλείσω, επιτρέψτε μου μια παραίνεση προς την Αντιπολίτευση. Εγώ κατανοώ το θεσμικό σας ρόλο και πολλές φορές και τον αντιπολιτευτικό οίστρο. Πρέπει όμως να ξέρετε ότι τα βαρύγδουπα συνθήματα και οι κορώνες δεν βοηθούν πουθενά. Σας καλώ να συνοδεύσετε την άρνησή σας με κάτι που μπορεί να βοηθήσει πάρα πολύ τον ταλαιπωρημένο διάλογο στη χώρα. Να μας πείτε, λοιπόν, ποια είναι εκείνα από τα μέτρα που έρχονται σήμερα στα οποία θα μπορούσατε ενδεχομένως να συμφωνήσετε, που θα μπορούσατε να τα ψηφίσετε, που θεωρείτε ότι καλώς έρχονται και πρέπει να υλοποιηθούν. Κοιτάξτε: Εάν θεωρείτε ότι δεν υπάρχει κανένα, τότε πολύ φοβάμαι ότι ακόμα και οι δικές σας εκκλήσεις για ωριμότητα είναι μια ουτοπία. 
Απευθύνομαι σε όλους τους συμπολίτες μας αυτήν την κρίσιμη μέρα εδώ στο Κοινοβούλιο. Τους ζητάμε συναίνεση και ψυχραιμία. Να ζυγίσουν και να αξιολογήσουν όλες τις απόψεις που ακούγονται εδώ μέσα σήμερα. Απέναντι στα συγκεκριμένα προβλήματα υπάρχουν μόνο συγκεκριμένες απαντήσεις. Όποιος δεν το κατανοεί αυτό και υπόσχεται τα πάντα, όποιος επιμένει να υπόσχεται επίγειους παραδείσους, τότε είναι βέβαιο ότι κάποια συμφέροντα έχει στην κόλαση.
Ευχαριστώ, κύριε Πρόεδρε.
(Χειροκροτήματα)","ΜΙΧΑΗΛ ΧΡΥΣΟΧΟΪΔΗΣ",554
"134020"," Έχω ζητήσει το λόγο, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"134021"," Δεν έχετε το λόγο, κυρία Κωνσταντοπούλου.
Το λόγο έχει ο κ. Μαριάς για δώδεκα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρίες και κύριοι συνάδελφοι, κύριε Πρόεδρε, συμβαίνουν εξωπραγματικά γεγονότα αυτήν τη στιγμή στη Βουλή. Πριν λίγο ο Υπουργός Οικονομικών έφερε μία τροπολογία που, όπως είδατε, την αναζητούσαμε και δεν τη βρίσκαμε. Ήταν –υποτίθεται- για φωτοτυπία. Αυτή εδώ είναι η τροπολογία που πήρατε όλοι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134022"," Δεν είναι τροπολογία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η ρύθμιση η νομοτεχνική, ό,τι θέλετε. 
Δεν έχει καν την υπογραφή του κ. Στουρνάρα. Μετά την απαίτηση τη δική μας υπέγραψε ο κ. Στουρνάρας. Τι κάνετε, λοιπόν, πρακτικά; Διότι έχουμε πει. Η τρόικα πλέον επεμβαίνει και στα θέματα λειτουργίας του Κοινοβουλίου. Η τρόικα βλάπτει σοβαρά τη δημοκρατία. Η τρόικα έχει αναγκάσει αυτό το Κοινοβούλιο να γίνεται πλυντήριο αποφάσεων. 
(Χειροκροτήματα από την πτέρυγα των Ανεξαρτήτων Ελλήνων)
Μετά, λοιπόν, τις αντισυνταγματικές διαδικασίες που επιβάλατε, μετά την ιστορία με την ψηφοφορία που έγινε το πρωί, έρχεστε τώρα ως Κυβέρνηση και φέρνετε μια τροπολογία, για την οποία εξηγούμε: Από άποψη αρχής, οποιαδήποτε τροπολογία επεμβαίνει στο αυτοδιοίκητο της Βουλής είναι αντισυνταγματική. Και είναι αντισυνταγματική, γιατί παραβιάζει το άρθρο 65 παράγραφος 6. Αλλά αυτή εδώ η νομοτεχνική ρύθμιση δεν έχει καν την υπογραφή του Προέδρου της Βουλής. 
Καλούμε, λοιπόν, ως Ανεξάρτητοι Έλληνες τον κύριο Πρόεδρο της Βουλής να έρθει εδώ στην Ολομέλεια. Καλούμε τα κόμματα να πάρουν θέση και αυτό να γίνει μετά την ομιλία για να μην αφιερώσω περισσότερο χρόνο. 
Τι βλέπουμε εδώ, κύριοι συνάδελφοι; Σας το εξηγήσαμε εδώ και μέρες. Η Κυβέρνηση φέρνει συνεχώς πράξεις νομοθετικού περιεχομένου. Το έχει παρακάνει. Η Βουλή δεν παίζει κανένα ρόλο. Και όταν είναι να παίξει ρόλο, φέρνει αυτό το νομοσχέδιο των επτακοσίων πενήντα δύο σελίδων, διότι δεν είναι μόνο το κείμενο του νομοσχεδίου, κύριοι συνάδελφοι, που ξέρετε καλύτερα από μένα που είμαι καινούργιος. Πρέπει να δεις και την εισηγητική έκθεση και όλα τα έγγραφα που υπάρχουν. 
Αυτό, λοιπόν, το φέρατε και δεν δόθηκε η δυνατότητα σύμφωνα με το άρθρο 60 του Συντάγματος να υπάρχει χρόνος στους Βουλευτές να διαμορφώσουν γνώμη για να μπορούν να ψηφίσουν. Επομένως, είναι διάτρητη η διαδικασία αυτή, είναι αντισυνταγματική. 
Προχωρήσατε όμως παραπέρα. Αφού χάσατε την ψηφοφορία για την ένσταση αντισυνταγματικότητας, αφού πλέον όλη η Ελλάδα ξέρει ότι η Βουλή αποφάσισε ότι είναι αντισυνταγματικό το νομοσχέδιο, προχωρήσατε στο να σπάσετε αυτήν την απόφαση και να επιβάλετε τα δικά σας. 
Σας λέμε, λοιπόν, ότι για μας όχι μόνο είναι αντισυνταγματικό το νομοσχέδιο αυτό αλλά δεν πρόκειται να ισχύσει και να το ξέρετε πολύ καλά. Και επειδή είναι νομοσχέδιο με άρθρο μόνο, η νέα αντιμνημονιακή διακυβέρνηση με άρθρο μόνο θα καταργήσει όλους τους νόμους που πέρασαν με αφορμή το μνημόνιο, όλα τα μνημόνια και όλες τις δανειακές συμβάσεις. Αυτά για να εξηγούμαστε. 
Ζητήσαμε από τον Υπουργό από χθες να μας φέρει την πράξη του Υπουργικού Συμβουλίου, με βάση το ν.3871, διότι μας έφερε για κύρωση και ψήφιση εδώ το μεσοπρόθεσμο. Ο ν. 3871 λέει ότι για να έρθει το μεσοπρόθεσμο στη Βουλή χρειάζεται απόφαση του Υπουργικού Συμβουλίου. Φέρτε μας την απόφαση του Υπουργικού Συμβουλίου, αλλιώς είναι παράνομο το σχέδιο νόμου που έχετε φέρει. Παραβιάζετε το ν. 3871. Υπάρχει απόφαση του Υπουργικού Συμβουλίου; Συνεδριάσατε ή το πήρατε απευθείας από την τρόικα και το ενσωματώσατε στο νομοσχέδιο; 
Κυρίες και κύριοι συνάδελφοι, ακούμε το ίδιο τροπάριο. Οι συνάδελφοι θέλουν να σώσουν την Ελλάδα. Πώς θα την σώσετε την Ελλάδα, κύριοι συνάδελφοι; Όπως την έσωσαν και οι προηγούμενοι; Όπως την έσωσαν αυτοί που ψήφισαν το μνημόνιο 1; Όπως την έσωσαν αυτοί που ψήφισαν το μνημόνιο 2; Όπως την σώσατε δημιουργώντας ενάμισι εκατομμύριο ανέργους, τρεις χιλιάδες αυτοκτονίες, χιλιάδες μαγαζιά που έχουν κλείσει, οδηγώντας όλη την Ελλάδα στο πόδι, έναν κοινωνικό αρμαγεδδώνα; Έτσι θα τη σώσετε; Με τα μέτρα που φέρνετε; Διότι δεν αλλάζετε συνταγή. Η συνταγή είναι ίδια. Μείωση μισθών και συντάξεων για να πετύχετε δήθεν το μεγάλο αποτέλεσμα!
Θα τα πούμε και αύριο στον προϋπολογισμό, αλλά σήμερα σας λέμε ότι μόνο από τη μείωση των μισθών και των συντάξεων το διάστημα 2011-2013, ο περιορισμός είναι 2,8 δισεκατομμύρια. Ξέρετε στο ίδιο διάστημα τι απώλεια εσόδων υπάρχει από έμμεσους φόρους; Η απώλεια είναι 4,2 δισεκατομμύρια. Μια τρύπα στο νερό κάνετε αλλά το άσχημο είναι ότι βυθίζετε όλη την ελληνική κοινωνία μέσα σε αυτή την κατάσταση. 
Επομένως ούτε η συνταγή σας περνάει, διότι έχετε φτωχοποιήσει την Ελλάδα. Σύντομα θα κληθείτε να δώσετε απολογισμό. Διότι μέχρι στιγμής η χώρα μας έχει δανειστεί 114 δισεκατομμύρια ευρώ, πρώτο και δεύτερο δάνειο. Οι τράπεζες έχουν πάρει εγγύηση και ρευστό από το ελληνικό δημόσιο 203 δισεκατομμύρια ευρώ. Οι τράπεζες έχουν δανειστεί από την Ευρωπαϊκή Κεντρική Τράπεζα ή μέσω του συστήματος ELA 103 δισεκατομμύρια ευρώ. 
Τι έγινε; Με όλο αυτόν τον πακτωλό των χρημάτων γιατί έχουμε ανεργία; Γιατί η χώρα έχει διαλυθεί; Θα πρέπει να δώσετε μια απάντηση στο ζήτημα αυτό. Λέτε ότι αν δεν ψηφιστούν τα μέτρα θα πτωχεύσει η Ελλάδα. Ας δούμε αυτά τα 31,5 δισεκατομμύρια, αν έρθουν, διότι οι πληροφορίες, το «REUTERS» και διάφοροι λένε ότι δεν θα έρθουν. Κοροϊδεύετε τον κόσμο. 
Τα 25 δισεκατομμύρια ευρώ είναι χαρτιά για λογιστικές εγγραφές στις τράπεζες για την ανακεφαλαιοποίηση, για να σωθούν οι μεγαλομέτοχοι των τραπεζών και το υπόλοιπο ποσό εσείς έχετε δηλώσει ότι θα πάει για να πληρωθούν τα ομόλογα του ελληνικού δημοσίου. Δεν θα πάει τίποτα από αυτά για μισθούς και συντάξεις. 
	Επομένως, δεν θα πληρωθούν μισθοί και συντάξεις αφού ούτως ή άλλως αυτά τα χρήματα θα τα δώσετε αλλού. Ψεύδεστε, λοιπόν. Θα έχουμε πάρα πολλά μέτρα και επιπλέον για το λόγο του ότι δεν είναι πλέον διαχειρίσιμο το χρέος. Εσείς το λέτε «βιώσιμο». Εμείς το λέμε «διαχειρίσιμο», διότι εμείς δεν θέλουμε να επιβιώσει το χρέος. Θέλουμε να εξαλειφθεί και προτείνουμε τη διαγραφή του επονείδιστου χρέους. 
Κι επειδή μας έχετε κάνει πολλή κριτική, θα σας έλεγα το εξής. Παρακολουθήστε λίγο τις διεθνείς εξελίξεις. Προχθές ο εκπρόσωπος του Υπουργείου Οικονομικών, με εντολή του Προέδρου Ομπάμα, είπε ότι πρέπει να γίνει «κούρεμα» στο ελληνικό χρέος. Και ακόμα ψάχνεστε! Αντί να κοιτάξετε πώς θα «κουρέψετε» τα τοκογλυφικά δάνεια που έχει δώσει ο μηχανισμός στήριξης, αντί να σταματήσετε την τοκογλυφία της Ευρωπαϊκής Κεντρικής Τράπεζας που σε μια βραδιά ο κ. Ντράγκι έβγαλε 1,3 δισεκατομμύρια ευρώ εις βάρος του ελληνικού λαού, μάς φέρνετε μέτρα φτωχοποίησης όλων των Ελλήνων. Εκεί, λοιπόν, να στραφείτε. Όμως είστε εγκλωβισμένοι στη λογική της τρόικας και κυρίως στη λογική της κ. Μέρκελ. 
Σ’ αυτήν εδώ την Αίθουσα είχαμε πει στον Υπουργό κ. Στουρνάρα να διεκδικήσει τις γερμανικές αποζημιώσεις. Και η απάντηση απ’ αυτό το Βήμα ήταν. «Να πας εσύ να τις διεκδικήσεις». Αυτή είναι η αντίληψή του ως Υπουργού Οικονομικών! 
Τα ίδια είπε χθες και στην Επιτροπή Οικονομικών Υποθέσεων. Κύριοι, καταλάβετέ το. Είστε Κυβέρνηση, ναι ή όχι; Έχει υποχρέωση ο Υπουργός Οικονομικών να διεκδικήσει τις γερμανικές οφειλές, ναι ή όχι; Εάν υφίστανται οι γερμανικές οφειλές, όπως υφίστανται κι είναι δεδομένο ότι υπάρχουν και επιδικασμένα από τη διεθνή σύμβαση του ’46 τα ποσά, τότε υποχρεούστε να τα εγγράψετε στον κρατικό προϋπολογισμό, για να μπορούμε να τα διεκδικήσουμε. Αυτή είναι η μοναδική απάντηση!
(Χειροκροτήματα από την πτέρυγα των Ανεξάρτητων Ελλήνων)
	Αντ’ αυτού εσείς «κουρέψατε» τα ταμεία, φτωχοποιήσατε τον ελληνικό λαό κι έχετε πάρει μέτρα 719 εκατομμύρια για αναδιάρθρωση του δημόσιου τομέα, 1,5 δισ. για μισθολόγιο, μείωση συντάξεων 5,4 δισ. ευρώ και πάει λέγοντας. Εδώ εγώ  έχω -αλλά αυτό ισχύει για όλους σας- χιλιάδες e-mail απ’ όλους τους πολίτες,  από οργανισμούς, από ανθρώπους που διαμαρτύρονται, που τους διαλύετε τη ζωή με αυτό το κατάπτυστο νομοσχέδιο. Εδώ είναι χιλιάδες. Θα τα καταθέσω στα Πρακτικά διότι δεν προλαβαίνω να τα διαβάσω. 
(Στο σημείο αυτό ο Βουλευτής κ. Επαμεινώνδας Μαριάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
	Χθες ήταν εδώ οι παραπληγικοί με τα καροτσάκια. Ούτε αυτούς δεν σέβεστε! Έχετε επέμβει σε κάθε στοιχείο της ελληνικής κοινωνικής ζωής. Και να σας πω και κάτι άλλο, γιατί κακώς μιλάμε για μνημόνιο 3. Δεν είναι το μνημόνιο 3. Το μνημόνιο 3 θα υπάρξει αφού η τρόικα φτιάξει την Έκθεση και τότε, εφόσον θα έχετε υπογράψει τα μέτρα, θα έχετε στείλει στον Καιάδα τον ελληνικό λαό, θα μάθετε και τις ρυθμίσεις του μνημονίου 3. Και τότε θα είναι αργά. Γιατί ψηφίζετε μέτρα χωρίς να έχετε δει το μνημόνιο 3, χωρίς να έχετε δει τις δεσμεύσεις που παίρνουν οι δανειστές. Γιατί δεν παίρνουν καμμία δέσμευση απέναντί σας και γιατί λένε «αν σας δώσουμε τα λεφτά» και γιατί λένε και το εξής: «ανάλογα το πόσοι από σας θα ψηφίσετε «ναι», θα πάρετε και λίγα παραπάνω δισεκατομμύρια». Μετράνε τις ψήφους του ελληνικού Κοινοβουλίου και τις αποτιμούν σε δισεκατομμύρια δήθεν δανείου. Αυτή είναι η κατάντια που φέρατε τη χώρα! Όμως εμείς, οι Ανεξάρτητοι Έλληνες, δεν θα το επιτρέψουμε αυτό. Μαζί με τον ελληνικό λαό, τις χιλιάδες λαού που είναι απέξω θα παλέψουμε και θα ανατρέψουμε αυτήν την πορεία την οποία έχετε πάρει. 
Κάνετε επίθεση στους δημοσίους υπαλλήλους. Είναι πρωτοφανή τα γεγονότα που βλέπουμε αυτήν τη στιγμή. Βλέπετε, λοιπόν, πού έχετε φθάσει.  Αυτήν τη στιγμή έχετε πυροδοτήσει, κύριε Στουρνάρα, μία κατάσταση απαράδεκτη στο ελληνικό Κοινοβούλιο. Εκεί οδηγείτε τη  χώρα! 
Κύριοι συνάδελφοι, με την πολιτική σας επιτίθεστε στους ανθρώπους που επένδυσαν στα φωτοβολταϊκά. Είπατε ότι σας ενδιαφέρει η επιχειρηματικότητα. Ποια επιχειρηματικότητα, όταν βάζετε 35% ειδική εισφορά στους ανθρώπους που επένδυσαν στα φωτοβολταϊκά και αλλάζετε και τα συμβόλαια; Ποια συμφωνία είναι αυτή; Ποιος σας δίνει το δικαίωμα να σπάσετε τα συμβόλαια με τη ΔΕΗ; Εσείς δεν  είστε –υποτίθεται- υπέρ της ελεύθερης οικονομίας;
Εσείς δεν είσαστε αυτοί που θέλετε την προστασία του περιβάλλοντος; Έχετε διαλύσει τα πάντα. Τους αγρότες, τους παίρνετε πλέον έστω και αυτό το ποσό, το μικρό που έχουν στη σύνταξη, από 360 ευρώ, τους πάτε στα 330 ευρώ. Τους βάζετε στα θέματα της ασφάλισης επιπλέον χρήματα. Τους κόβετε δώρα Χριστουγέννων και Πάσχα. 
Για το ΦΠΑ, αντί να είναι οι επιστροφές 11%, πάει 6%. Και θέλετε να σώσετε τη χώρα με τρομερές αποφάσεις. Ζητάτε ξεναγοί να είναι ξένοι. Έτσι θα σώσετε την Ελλάδα! Αυτά είναι τα μέτρα, τα οποία περιλαμβάνετε.Διαλύσατε τα νοσοκομεία. Διαλύσατε το κοινωνικό κράτος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΚΑΛΑΝΤΖΗΣ",174
"134023"," Ολοκληρώστε, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε.
Κύριοι συνάδελφοι, είμαι ένας νέος Βουλευτής και οφείλω να απευθυνθώ σε όλους τους Βουλευτές, κυρίως στους Βουλευτές της τρικομματικής συγκυβέρνησης, αλλά κυρίως στους νέους Βουλευτές και να τους πω. Συνάδελφοι, πρέπει να σταθμίσετε σοβαρά τις αποφάσεις σας. Σας καλούμε να καταψηφίσετε αυτό το κατάπτυστο νομοσχέδιο. Σας καλούμε να μην αφήσετε να πυροδοτηθεί η κατάσταση στη χώρα. Σας καλούμε να προστατέψετε την Ελληνική Βουλή από το μακρύ χέρι της Κυβέρνησης και το μακρύ χέρι της τρόικας. Σας καλούμε να στηρίξετε το Κοινοβουλευτικό Πολίτευμα, το οποίο αυτή τη στιγμή βάλλεται. Και βάλλεται με αυτά, τα οποία που κάνετε συνεχώς. 
Σας λέμε, λοιπόν –και τελειώνω-  εάν συνάδελφοι ψηφίσετε τα μέτρα, θα διαβείτε το Ρουβίκωνα, θα πάτε στην άλλη πλευρά και οι γέφυρες θα έχουν κοπεί. Δεν θα μπορείτε να επιστρέψετε, όπως δεκάδες άλλοι Βουλευτές του ΠΑΣΟΚ, οι οποίοι ψήφισαν το μνημόνιο 1.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134024"," Συντομεύετε παρακαλώ, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Γι’ αυτό σταθείτε στο ύψος των περιστάσεων.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134025"," Τελειώστε, κύριε συνάδελφε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"134026"," Να ξέρετε όμως ότι σε κάθε περίπτωση –και τελειώνω- ότι η όποια απόφαση σας, θα μας βρει απέναντι, στο βαθμό που στηρίξατε αυτό το κατάπτυστο νομοσχέδιο.
(Στο σημείο αυτό την Προεδρική Έδρα  καταλαμβάνει ο  Γ΄ Αντιπρόεδρος της Βουλής κ.  ΧΡΗΣΤΟΣ ΜΑΡΚΟΓΙΑΝΝΑΚΗΣ )
Οι Ανεξάρτητοι Έλληνες, μαζί με τον ελληνικό λαό θα παλέψουμε και θα ανατρέψουμε την κατάσταση αυτή. 
Η Ελλάδα δεν πωλείται. Η Ελλάδα δεν τεμαχίζεται. Και αυτό να το καταλάβετε μέσα από αυτήν εδώ τη Βουλή. 
(Χειροκροτήματα από την πτέρυγα των Ανεξάρτητων Ελλήνων)","ΕΠΑΜΕΙΝΩΝΔΑΣ ΜΑΡΙΑΣ",304
"134027"," Κύριε Πρόεδρε, θα παρακαλούσα να λάβω το λόγο.","ΑΘΑΝΑΣΙΟΣ ΠΑΦΙΛΗΣ",425
"134028"," Το λόγο έχει ζητήσει ο κ. Παφίλης, για ένα λεπτό.
Ορίστε, κύριε Παφίλη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134029"," Η απαράδεκτη τροπολογία, μέσα σε ένα νομοσχέδιο καρμανιόλα που έφερε ο κ. Στουρνάρας, γιατί τροπολογία είναι και δεν είναι νομοτεχνική βελτίωση, προκάλεσε δικαιολογημένα την απεργία των υπαλλήλων της Βουλής από τις 19:00. 
Θεωρούμε ότι με απεργούς τους εργαζόμενους στη Βουλή, δεν μπορεί να συνεχιστεί η συζήτηση και η ψήφιση αυτού του νομοσχεδίου. 
(Χειροκροτήματα από την πτέρυγα του ΚΚΕ )","ΑΘΑΝΑΣΙΟΣ ΠΑΦΙΛΗΣ",425
"134030"," Κύριε Πρόεδρε, θα παρακαλούσα να λάβω το λόγο.","ΠΑΝΑΓΙΩΤΗΣ ΛΑΦΑΖΑΝΗΣ",279
"134031"," Ορίστε, κύριε Λαφαζάνη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134032"," Κύριε Πρόεδρε, είναι η σειρά μου να μιλήσω.","ΧΡΗΣΤΟΣ ΠΑΠΠΑΣ",418
"134033","  Με ενημέρωσαν, μόλις ανέβηκα στο Βήμα ότι έχει ζητήσει για ένα λεπτό το λόγο ο κ. Παφίλης και εν συνεχεία, ο κ. Λαφαζάνης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134034"," Κακώς ενημερωθήκατε.","ΧΡΗΣΤΟΣ ΠΑΠΠΑΣ",418
"134035","  Τώρα αν ήταν άλλη η σειρά δεν το γνωρίζω.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134036"," Να τηρείτε την σειρά, κύριε Πρόεδρε.","ΧΡΗΣΤΟΣ ΠΑΠΠΑΣ",418
"134037"," Εντάξει, δεν «χάλασε ο κόσμος».","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134038"," Μας αλλάζετε τη σειρά, όμως. 
 (Θόρυβος στην Αίθουσα)","ΧΡΗΣΤΟΣ ΠΑΠΠΑΣ",418
"134039"," Ορίστε, κύριε Λαφαζάνη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134040"," Κύριε Πρόεδρε, με συγχωρείτε, αλλά δεν απαντήσατε!  Να απαντήσει ο κύριος Πρόεδρος!","ΑΘΑΝΑΣΙΟΣ ΠΑΦΙΛΗΣ",425
"134041"," Θα τα πω εγώ, κύριε συνάδελφε.
Κυρίες και κύριοι συνάδελφοι, ο κ. Στουρνάρας, νομίζει ότι είναι αυτοκράτορας στη χώρα, ότι είναι δικτάτορας, ότι είναι πάνω από τον Κανονισμό, πάνω από το Σύνταγμα; Αυτή η Κυβέρνηση τι νομίζει ότι είναι; Τροϊκανή δικτατορία υπό Κοινοβουλευτικό μανδύα έχουμε; 
(Χειροκροτήματα από την πτέρυγα του ΣΥΡΙΖΑ-ΕΚΜ)
Τι είναι αυτό που φέρνετε εδώ; Τι είναι αυτό που φέρνετε, πείτε μου! Είναι νομοτεχνική βελτίωση η κατάργηση του Συντάγματος, η κατάργηση του αυτοδιοίκητου της Βουλής; Νομοθετική βελτίωση είναι; 
Και δεν ντρέπεστε να το λέτε αυτό «νομοτεχνικές βελτιώσεις επί της παραγράφου 7»; Αυτό είναι πραξικόπημα. 
Θα το πω γι’ άλλη μια φορά, γιατί η χώρα εδώ και μήνες βρίσκεται σε κατάσταση οιονεί πραξικοπήματος. Είναι πρώτη φορά που προκαλείτε τη μήνη των εργαζομένων στη Βουλή και αυτή την ώρα έχουν κηρύξει απεργία οι εργαζόμενοι της Βουλής –και δικαιολογημένη απεργία- απέναντι σε μια πράξη, η οποία διαλύει και αποσυνθέτει το πολίτευμα, το αστικό δημοκρατικό πολίτευμα! Το καθιστά μια δικτατορία της τρόικας! Αυτό έχουμε καταντήσει!
Κύριοι, πρέπει να απαντήσετε. Δεν είστε μόνο για να κάθεστε στα υπουργικά έδρανα. Δεν είναι η δουλειά σας αυτή! Πρέπει να σέβεστε τη Βουλή! Πρέπει να σέβεστε τον ελληνικό λαό! Μια λαοθάλασσα είναι έξω –έχει βουλιάξει το Σύνταγμα!- που βροντοφωνάζει ότι πρέπει να φύγετε, ότι πρέπει να απαλλαγεί η χώρα και από τα μνημόνια και από την τρόικα και να ακολουθήσει έναν άλλο δρόμο!
Αυτή την ώρα τι κάνετε; Κοιτάξτε τα αίσχη σας! Τι έφερε ο κ. Στουρνάρας, ο «Καισαρίσκος» κ. Στουρνάρας; Έφερε δεύτερο άρθρο, κύριοι. Έφερε δεύτερο άρθρο σε αυτό. Ενώ ένα άρθρο είναι όλο το μνημόνιο και το μεσοπρόθεσμο, εισάγει ως δεύτερο άρθρο και βάζει φόρο από το πρώτο ευρώ στα στοιχήματα του ΟΠΑΠ. Φόρος από το πρώτο ευρώ στα στοιχήματα του ΟΠΑΠ και το φέρνει ως δεύτερο άρθρο! Ένα άρθρο όλο το άλλο και δεύτερο άρθρο αυτό! 
Καλά, πού βρισκόμαστε; Σε μπανανία βρισκόμαστε; Και οι μπανανίες ακόμα έχουν κάποιους κανόνες! Εσείς δεν έχετε κανένα όριο, κανέναν κανόνα! Δεύτερο άρθρο γιατί; Για να κλείσετε και τα πρακτορεία, για να φορολογήσετε από το πρώτο ευρώ τα στοιχήματα, για να ξεχαρβαλώσετε δηλαδή τον ΟΠΑΠ και να ξεπουληθεί σε μια νύχτα «μπιρ παρά». Αυτό κάνετε.
Σας καλούμε αυτή τη στιγμή –και καλούμε και τα άλλα δυο κόμματα που στηρίζουν την Κυβέρνηση- να αποσύρετε και τις δυο αυτές διατάξεις. Έχουμε ένα αντισυνταγματικό έκτρωμα. Μην φέρνετε την κατάσταση στο απροχώρητο Αποσύρετε και τη νομοτεχνική βελτίωση, αυτή την κατάπτυστη ρύθμιση για τους υπαλλήλους της Βουλής, αποσύρετε και αυτό το νομοθετικό έκτρωμα-άρθρο δεύτερο για τον ΟΠΑΠ. 
Φτάνει πια με τα πραξικοπήματα! Φτάνει πια η εκτροπή! Θα ήθελα να αναφερθώ και στο άλλο αίσχος του νομοσχεδίου. Είναι δυνατόν να πάει ο γέρος εβδομήντα – εβδομήντα πέντε χρονών να εξοφλήσει μια συνταγή και να του βάζετε ένα ευρώ ανά συνταγή; Τι χαράτσι είναι αυτό; Τι φόρος είναι αυτός; Με ποιο δικαίωμα βάζετε τέτοιο φόρο, τέτοιο χαράτσι; Ένα ευρώ για κάθε συνταγή; Πού ακούστηκε αυτό το πράγμα; Με ποιο δικαίωμα;
Πείτε μου πού στηρίζεται, σε ποια διάταξη, σε ποια ρύθμιση. Δεν λέω για την κοινή λογική. Σε ποια ρύθμιση μπορείτε να βάζετε τέτοιους φόρους; Τον άρρωστο, τον ασθενή, αυτόν που πάει να πάρει μια συνταγή για να έχει το φάρμακό του, τον βάζετε να πληρώνει πέραν της συμμετοχής του και ένα ευρώ επιπλέον; 
Τι άλλο κάνετε; Εισάγετε μια νέα ρύθμιση που λέει ότι για να μπει ο ασθενής στο νοσοκομείο, πρέπει να πληρώσει 25 ευρώ. Τι πάει να πει αυτό; Τι είναι αυτό; Τι είναι αυτά που κάνετε; Πού βρισκόμαστε; Είκοσι πέντε ευρώ για να μπεις στο νοσοκομείο; Δηλαδή αν δεν έχεις να πληρώσεις, τι θα γίνει; 
Και μη μου πείτε «ένα ευρώ, είκοσι πέντε ευρώ», διότι ανοίγετε μια καινούργια λογική και αυτή η καινούργια λογική που ανοίγετε «πάει ασανσέρ» και σε λίγο θα κάνετε ιδιωτικά τα νοσοκομεία, θα καταργήσετε τα δημόσια νοσοκομεία και θα γίνουν ιδιωτικά. Για να μπεις και θα πληρώνεις και για να παραμείνεις στο νοσοκομείο, πάλι θα πληρώνεις. Πληρώνεις και τώρα, αλλά αυτό θα είναι επιπλέον. Θα βάζεις βαθιά το χέρι στην τσέπη και για τις συνταγές. 
Αυτά είναι τα αίσχη, τα οποία κάνετε αυτή την ώρα. Απαράδεκτα πράγματα! Φθάνετε στο σημείο –και δεν είναι τα κύρια πράγματα, αλλά είναι πάρα πολύ σημαντικά- και τι άλλο κάνετε; Έρχεστε εδώ και από 1-1-2013 καταργείτε τις ειδικές επιδοτήσεις της ανεργίας σε συγκεκριμένες επιχειρήσεις, όπως είναι τα Συνεταιριστικά Ελληνικά Λιπάσματα, τα Μεταλλεία Αμιάντου Βορείου Ελλάδος, τα Μεταλλεία Βωξίτου Ελευσίνας, η Πίνδος Α.Ε., οι Κλωστοϋφαντουργικές Επιχειρήσεις Νάουσας, η ΝΑΥΣΙ Α.Ε., η Βιομηχανία Φωσφορικών Λιπασμάτων Α.Ε., τα Κλωστήρια Πρεβέζης.
Ξέρετε τι είναι αυτά, κυρίες και κύριοι; Ξέρετε για ποιους εργαζόμενους μιλάμε εδώ; Μιλάμε για εργαζόμενους που είναι πενήντα πέντε, εξήντα, εξήντα δύο, εξήντα τριών και εξήντα τεσσάρων χρόνων. Είναι λίγο πριν τη σύνταξη και απολύθηκαν και παίρνουν μια ειδική ενίσχυση ανεργίας για να επιβιώσουν και προκειμένου να πάρουν σύνταξη. Έρχεστε εδώ και με μια μονοκοντυλιά βρίσκετε αυτούς τους ανθρώπους και τους πετάτε στο δρόμο, τους κόβετε την ειδική επιδότηση ανεργίας που είχε θεσπιστεί με ειδικές νομοθετικές ρυθμίσεις. Γιατί το κάνετε αυτό; Για να βρουν δουλειά οι πενηνταπεντάρηδες και οι εξηντάρηδες; Για να πεθάνουν της πείνας; Να μην έχουν να ταΐσουν τα παιδιά τους; Επίδομα ανεργίας έπαιρναν για να φτάσουν στη σύνταξη, αν έφταναν κάποτε και έρχεστε και τους το κόβετε; Τι είναι αυτά τα εγκλήματα τα οποία κάνετε μέσα σε αυτό το τερατούργημα;
Μιας και μου μιλάτε για το Σύνταγμα -και είπα πριν για το Σύνταγμα- αυτά τα οποία γίνονται με αυτό το νομοσχέδιο είναι πρωτοφανή. Καλά, το Ελεγκτικό Συνέδριο «το γράφετε στα παλιά σας τα παπούτσια» όλοι; Το Ελεγκτικό Συνέδριο το γράφετε στα παλιά σας τα παπούτσια; Δεν έχετε διαβάσει την έκθεση του Ελεγκτικού Συνεδρίου; Τι λέει εδώ ο Διονύσιος Λασκαράτος, ο Γενικός Επίτροπος Επικρατείας του Ελεγκτικού Συνεδρίου;
Λέει τα εξής: «Κατά το άρθρο 73 παράγραφος 2 του Συντάγματος, τα νομοσχέδια για συντάξεις πρέπει να είναι ειδικά. Δεν επιτρέπεται, με ποινή την ακυρότητα, να αναγράφονται διατάξεις για συντάξεις σε νόμους που αποσκοπούν στη ρύθμιση άλλων θεμάτων». Συνεπώς, το σχέδιο νόμου «Συνταξιοδοτικά θέματα του δημοσίου», που έρχεται για γνωμοδότηση στο Ελεγκτικό Συνέδριο, κατά το ως άνω άρθρο, ως μέρος άλλου νόμου που ρυθμίζει διάφορα θέματα και όχι ως ειδικό νομοσχέδιο, όπως απαιτεί το άρθρο 73 του Συντάγματος, είναι άκυρο. Ενέχει τον κίνδυνο της ακυρότητας.
Αυτά γράφει η απόφαση αυτή του Ελεγκτικού Συνεδρίου, η οποία είναι ομόφωνη.
Τι νομοθετείτε, κυρίες και κύριοι; Γιατί το Ελεγκτικό Συνέδριο το καταργείτε, το ακυρώνετε; Με ποιο δικαίωμα καταργείτε ένα θεσμό του κράτους τον οποίο εσείς ιδρύσατε και ο οποίος έχει αυτό το ρόλο, να γνωμοδοτεί για τη συνταγματικότητα, να γνωμοδοτεί για τις συντάξεις; Έρχεστε εδώ και «τον γράφετε στα παλιά σας τα παπούτσια». Είναι παράνομο και αντισυνταγματικό το νομοσχέδιο το οποίο έχετε καταθέσει και το λέμε με αδιάσειστα επιχειρήματα. Δεν το λέει ο ΣΥΡΙΖΑ. Το λέει το ίδιο το Ελεγκτικό Συνέδριο.
Όμως, εσείς σχολιάζετε εδώ και δεν θέλετε να ακούσετε. «Γράφετε στα παλιά σας τα παπούτσια» και τη Βουλή και αυτούς που ομιλούν. Το νομοσχέδιο αυτό υποτίθεται ότι το φέρατε για να κατακρεουργήσετε το δημόσιο τομέα και να πείτε ότι κάνουμε μια παρέμβαση για δημοσιονομικούς λόγους. Λέτε ψέματα. Το νομοσχέδιο αυτό δεν έρχεται για δημοσιονομικούς λόγους. Δεν αφορά κυρίως το πετσόκομμα μισθών και συντάξεων στο δημόσιο τομέα.
Κατά κύριο λόγο, το νομοσχέδιό σας λεηλατεί τον ιδιωτικό τομέα. Τον ιδιωτικό τομέα έρχεστε να κατακρεουργήσετε. Θα μιλήσω με αριθμούς. Τι κάνετε για τους αγρότες; Για τους αγρότες αυτά τα οποία έχετε κάνει είναι τουλάχιστον φρικτά. Σημειώνω εδώ αυτά τα οποία, δυστυχώς, έχετε αφαιρέσει από τον αγροτικό κόσμο: Για το πετρέλαιο θέρμανσης 53 εκατομμύρια, από τη μείωση επιστροφής του ΦΠΑ 180 εκατομμύρια, από την κατάργηση δώρων στους συνταξιούχους του ΟΓΑ 680 εκατομμύρια, από τις ασφαλιστικές επιβαρύνσεις στους αγρότες 280 εκατομμύρια. Σύνολο 1,5 δισεκατομμύριο επιβάρυνση για τον αγροτικό κόσμο και όχι επιβάρυνση εφάπαξ για ένα έτος, το 2013. Είναι επιβάρυνση διαρκής. Πώς θα επιβιώσει ο αγρότης; Πώς θα επιβιώσει η αγροτική παραγωγή;
Δημοσιονομικά είναι αυτά τα μέτρα; Αυτά τα μέτρα κατακρεουργούν τον αγροτικό κόσμο, λεηλατούν τον αγροτικό κόσμο, καταστρέφουν την αγροτική μας παραγωγή.
Και βεβαίως, αυτά τα οποία κάνετε στον ιδιωτικό τομέα δεν έχουν προηγούμενο, διότι στον ιδιωτικό τομέα, κύριε Βρούτση, αυτό το οποίο κάνετε είναι να καταργείτε τις ελεύθερες συλλογικές διαπραγματεύσεις. Καταργείτε τις συλλογικές συμβάσεις και στην ουσία, καταργείτε το συνδικαλισμό. Όταν διά νόμου καθορίζετε το κατώτατο μεροκάματο, το κατώτατο ημερομίσθιο, το οποίο το φτάνετε στα 580 και 511 ευρώ για νέους -τιμωρείτε τη νεολαία, δηλαδή, επειδή είσαι νέος θα παίρνεις λιγότερο- αυτό το οποίο κάνετε καταργεί στην ουσία και τον ίδιο το συνδικαλισμό. Τι νόημα να υπάρχει συνδικαλιστική δραστηριότητα, από τη στιγμή που έχετε τέτοιου είδους διατάξεις;
Αυτή την ώρα η Βουλή πρέπει να διακόψει.
Η Βουλή δεν μπορεί να λειτουργεί, κύριε Πρόεδρε, με τους εργαζόμενους της Βουλής απεργούς.
(Χειροκροτήματα από την πτέρυγα του ΣΥΡΙΖΑ-ΕΚΜ)
Απεργούν οι υπάλληλοι, όχι για συντεχνιακά αιτήματα. Απεργούν αυτή την ώρα για να προστατεύσουν το Σύνταγμα. Απεργούν για να προστατεύσουν το αυτοδιοίκητο της Βουλής.
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεν είναι δυνατόν να μετατρέψετε τους υπαλλήλους της Βουλής σε κυβερνητικούς υπαλλήλους. Δεν είναι δυνατόν η Βουλή να χάσει την ανεξαρτησία της από την εκτελεστική εξουσία. Όταν ο υπάλληλος της Βουλής ξέρει ότι εξαρτάται από τον Υπουργό Οικονομικών, τότε δεν θα παίζει αντικειμενικά το ρόλο που πρέπει να παίξει για να προασπίσει τη δημοκρατική λειτουργία αυτού του Κοινοβουλίου. Καταργείτε με μια μονοκοντυλιά το Σύνταγμα. Δεν έχετε το δικαίωμα να το κάνετε!
(Χειροκροτήματα από την πτέρυγα του ΣΥΡΙΖΑ-ΕΚΜ)
Πάρτε πίσω αυτή την κατάπτυστη τροπολογία που εισάγετε και αντισυνταγματικά. Εν πάση περιπτώσει, αυτή την ώρα δεν πρέπει να λειτουργεί η Βουλή! Δεν μπορεί να λειτουργεί η Βουλή!
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Εμείς θα σκεφθούμε πάρα πολύ την παρουσία μας εδώ, όσο συνεχίζεται η απεργία των υπαλλήλων της Βουλής.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"134042"," Κυρίες και κύριοι συνάδελφοι, ο κύριος Υπουργός των Οικονομικών έχει ζητήσει το λόγο για να κάνει την παρέμβαση.
Ορίστε, κύριε Υπουργέ, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134043"," Κυρίες και κύριοι Βουλευτές, η τροποποίηση που κατέθεσα μόλις πριν και αφορά στους υπαλλήλους της Βουλής και στα μισθολόγιά τους, είναι αποκλειστικά και μόνο κυβερνητική επιλογή. Και δεν είναι απλά επιλογή. Είναι απαίτηση όλης της κοινωνίας.
Είπατε περί τρόικας. Ψευδές και άθλιο και πάνω απ’ όλα λαϊκίστικο! Ο ΣΥΡΙΖΑ και οι Ανεξάρτητοι Έλληνες, όχι μόνο αγκάλιασαν μία προνομιούχα ομάδα για κομματικούς λόγους, αλλά έφθασαν στο σημείο να υποδείξουν στη συνδικαλιστική ηγεσία των υπαλλήλων της Βουλής να κηρύξουν στάση στο ναό της Δημοκρατίας. Τους καταγγέλλουμε.
(Θόρυβος-Διαμαρτυρίες)","ΙΩΑΝΝΗΣ ΣΤΟΥΡΝΑΡΑΣ",168
"134044"," Λες ψέματα! Είσαι ψεύτης!","ΓΕΩΡΓΙΟΣ ΠΑΝΤΖΑΣ",392
"134045"," Είσαι απαράδεκτος!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να το αποδείξεις! Είσαι ψεύτης! Πρέπει να ντρέπεσαι!","ΙΩΑΝΝΗΣ ΚΟΥΡΑΚΟΣ",250
"134046"," Κύριοι συνάδελφοι, παρακαλώ να ολοκληρώσει ο κύριος Υπουργός.
Συνεχίστε, κύριε Υπουργέ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134047"," Είμαι υποχρεωμένος λόγω αυτών που διακυβεύονται απόψε και του κατεπείγοντος, να αποσύρω τη συγκεκριμένη νομοτεχνική βελτίωση.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)
Όποιος έχει μάτια, βλέπει. Θα επανέλθουμε…
(Θόρυβος-Διαμαρτυρίες)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να φύγεις! Στη Μέρκελ να πας!","ΙΩΑΝΝΗΣ ΣΤΟΥΡΝΑΡΑΣ",168
"134048"," Θα επανέλθουμε με νομοτεχνική βελτίωση, η οποία…
(Θόρυβος-Διαμαρτυρίες)","ΙΩΑΝΝΗΣ ΣΤΟΥΡΝΑΡΑΣ",168
"134049"," Κύριοι συνάδελφοι, να ολοκληρώσει ο κύριος Υπουργός.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134050"," Επαναλαμβάνω, λοιπόν και λέω ότι η τροποποίηση που κατέθεσα μόλις πριν και αφορά στους υπαλλήλους της Βουλής και στα μισθολόγιά τους είναι αποκλειστικά και μόνο κυβερνητική επιλογή. Και δεν είναι απλά επιλογή, αλλά απαίτηση όλης της κοινωνίας. 
Είπατε περί τρόικας. Ψευδές και άθλιο και πάνω απ’ όλα λαϊκίστικο. Ο ΣΥΡΙΖΑ και οι Ανεξάρτητοι Έλληνες αγκάλιασαν μόνο μια προνομιούχα ομάδα για κομματικούς λόγους…","ΙΩΑΝΝΗΣ ΣΤΟΥΡΝΑΡΑΣ",168
"134051"," Πάλι τα ίδια λες! Οι εργαζόμενοι το ζήτησαν!","ΓΕΩΡΓΙΟΣ ΠΑΝΤΖΑΣ",392
"134052"," Να το πάρεις πίσω! Είναι απαράδεκτο! Είναι ντροπή!","ΠΑΥΛΟΣ ΧΑΪΚΑΛΗΣ",533
"134053"," Πάρτε το πίσω!","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"134054","  Είναι ντροπή σου!
(Θόρυβος-Διαμαρτυρίες)","ΠΑΝΑΓΙΩΤΗΣ ΚΑΜΜΕΝΟΣ",181
"134055"," Κύριοι συνάδελφοι, σας παρακαλώ!","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134056"," …και έφτασαν στο σημείο να υποδείξουν στη συνδικαλιστική ηγεσία των υπαλλήλων της Βουλής …","ΙΩΑΝΝΗΣ ΣΤΟΥΡΝΑΡΑΣ",168
"134057","  Να ανακαλέσετε! Να το πάρετε πίσω!","ΠΑΝΑΓΙΩΤΗΣ ΚΑΜΜΕΝΟΣ",181
"134058"," Ο διορισμένος Υπουργός που … ένα κόμμα! Δεν είναι εκλεγμένος! 
(Θόρυβος-Διαμαρτυρίες)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"134059"," Να το πάρεις πίσω! Είναι ντροπή!","ΓΕΩΡΓΙΟΣ ΠΑΝΤΖΑΣ",392
"134060"," Ντροπή! 
(Θόρυβος-Διαμαρτυρίες)","ΠΑΥΛΟΣ ΧΑΪΚΑΛΗΣ",533
"134061"," Κύριοι συνάδελφοι, σας παρακαλώ, αφήστε τον κύριο Υπουργό να ολοκληρώσει και μετά θα πάρετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134062"," …να κηρύξουν στάση στο ναό της Δημοκρατίας. Τους καταγγέλλουμε. Είμαι υποχρεωμένος λόγω όλων αυτών που διακυβεύονται απόψε και του κατεπείγοντος να αποσύρω τη συγκεκριμένη νομοτεχνική βελτίωση και να φέρουμε άλλη που θα εναρμονίζει τον Κανονισμό της Βουλής με το τι ισχύει στα μισθολόγια του δημόσιου τομέα. Όποιος έχει μάτια, βλέπει!
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)","ΙΩΑΝΝΗΣ ΣΤΟΥΡΝΑΡΑΣ",168
"134063"," Όλο να το αποσύρεις! Όλο!","ΡΑΧΗΛ ΜΑΚΡΗ",293
"134064","  Κύριε Πρόεδρε, θέλω το λόγο.","ΠΑΝΑΓΙΩΤΗΣ ΚΑΜΜΕΝΟΣ",181
"134065"," Το λόγο έχει ο Πρόεδρος των Ανεξαρτήτων Ελλήνων. 
Κύριε Καμμένο, έχω δώσει όμως το λόγο στον κ. Παππά. Θα σας παρακαλέσω, λοιπόν, να κάνετε μόνο μία παρέμβαση γι’ αυτό το θέμα για να συνεχίσουμε τη διαδικασία. 
Το λόγο έχει ο κ. Καμμένος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134066"," Κύριε Πρόεδρε, την προηγούμενη εβδομάδα, μεταξύ σοβαρού και αστείου, ο κ. Στουρνάρας, ο διορισμένος Υπουργός Οικονομικών, ο υπάλληλος του κ. Σημίτη και τραπεζίτης, ο οποίος δεν έχει εκλεγεί από τον ελληνικό λαό, σας υπέδειξε ενώπιον της Ολομέλειας να αλλάξετε τον Κανονισμό της Βουλής. Σας είπε ότι είναι καλύτερο να μιλάμε –όπως είπε- διαβάζοντας. Και οι περισσότεροι το πήραμε στο αστείο. Αυτή είναι η πολιτική των τραπεζιτών. Η προσπάθεια κατάργησης του Κοινοβουλευτισμού και της Δημοκρατίας. 
Εμείς, κύριε Πρόεδρε, κάναμε ένσταση αντισυνταγματικότητας όχι για το θέμα των μισθών της Βουλής. Όμως, αν θέλετε, να σας πω και κάτι άλλο; Να πάμε και σε απολύσεις υπαλλήλων της Βουλής, που οι περισσότεροι είναι συγγενικά πρόσωπα των διορισμένων Υπουργών και των διορισμένων Προέδρων! 
(Χειροκροτήματα από την πτέρυγα των Ανεξάρτητων Ελλήνων)
(Θόρυβος-Διαμαρτυρίες)","ΠΑΝΑΓΙΩΤΗΣ ΚΑΜΜΕΝΟΣ",181
"134067"," Όμως, κύριε Πρόεδρε…","ΠΑΝΑΓΙΩΤΗΣ ΚΑΜΜΕΝΟΣ",181
"134068"," Εσύ είσαι από παρθενογένεση! Ντροπή σου! Είσαι Βουλευτής από το ’93, από τα είκοσι πέντε σου! Δεν έχεις ούτε ένα ένσημο και έχεις το θράσος να μιλάς!
(Θόρυβος-Διαμαρτυρίες)","ΦΩΤΕΙΝΗ ΠΙΠΙΛΗ",430
"134069"," Κύριοι συνάδελφοι, σας παρακαλώ, αφήστε να ακούσουμε τον ομιλητή.  
Κύριοι συνάδελφοι, ο κάθε ομιλητής έχει δικαίωμα να εκφράσει τη γνώμη του. Σας παρακαλώ, αφήστε να τον ακούσουμε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134070"," Να δούμε, κύριε Πρόεδρε, ποια συγγενικά πρόσωπα έχουν διοριστεί στη Βουλή των Ελλήνων τα τελευταία είκοσι χρόνια. Και συμφωνούμε αυτοί οι διορισμοί να εξεταστούν από την αρχή. Να δούμε ποιοι κατάγονται από την Καρδίτσα εδώ μέσα! 
Όμως, προσέξτε να δείτε. Είναι άλλο αυτό και είναι άλλο να έρχεται ο διορισμένος Υπουργός Οικονομικών και να ζητάει την κατάργηση του άρθρου 65 παράγραφος 6 του Συντάγματος περί του αυτοδιοικήτου της Βουλής. Και αυτό…
(Θόρυβος-Διαμαρτυρίες)","ΠΑΝΑΓΙΩΤΗΣ ΚΑΜΜΕΝΟΣ",181
"134071"," Κύριοι συνάδελφοι, σας παρακαλώ. Δεν χρειάζεται να διακόπτουμε. 
Κύριε Καμμένο, συνεχίστε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134072","  Και αυτό, κύριε Πρόεδρε, το λέμε, διότι ουσιαστικά ο σκοπός της Κυβέρνησης, υπηρετώντας τις εντολές της τρόικας, είναι αυτός που περιέγραψε ο κ. Σόιμπλε πριν από λίγους μήνες, ότι δηλαδή δημιουργεί προβλήματα η πολιτική των Ελλήνων Βουλευτών, γιατί σταματάει αυτό το πρόγραμμα της νέας τάξης πραγμάτων που εκτελεί η σημερινή Κυβέρνηση. 
Εμείς, λοιπόν, κάναμε αίτηση αντισυνταγματικότητας, διότι η παραβίαση του άρθρου 65 παράγραφος 6 της Βουλής καταργεί και εσάς, κύριε Πρόεδρε. Καταργεί το αυτοδιοίκητο της Βουλής. 
Εάν είναι θέμα μειώσεως των μισθών. Να το φέρει ο Πρόεδρος της Βουλής στη Διάσκεψη των Προέδρων και σας λέω από τώρα, ότι θα είμαστε θετικοί.
(Γέλωτες- χειροκροτήματα από την πτέρυγα της Νέας Δημοκρατίας)
(Γέλωτες- χειροκροτήματα από την πτέρυγα του ΠΑΣΟΚ)
Αλλά με τέτοιου είδους πραξικοπηματικές ενέργειες από τη μεριά της Κυβέρνησης που ουσιαστικά έρχεται εδώ, προκειμένου να καταργήσει το άρθρο 65 δεν τις δεχόμαστε. Να δούμε από την αρχή ό,τι θέματα αφορούν το Προεδρείο της Βουλής και τη Διάσκεψη των Προέδρων, όχι όμως να έρχεται για τρίτη φορά και να καταργεί συνταγματικές διατάξεις. 
Λυπάμαι ιδιαίτερα, γιατί τόλμησε ο διορισμένος υπάλληλος της «GOLDMANN SACHS» και των τραπεζιτών, να έρθει εδώ και να συκοφαντήσει δύο κοινοβουλευτικά κόμματα με την ανοχή του Προεδρείου. 
Ζητώ, λοιπόν, να του ζητήσετε να ανακαλέσει αυτά τα οποία είπε και να παραιτηθεί ο Υπουργός Οικονομικών. 
(Χειροκροτήματα από την πτέρυγα των Ανεξάρτητων Ελλήνων)","ΠΑΝΑΓΙΩΤΗΣ ΚΑΜΜΕΝΟΣ",181
"134073"," Κατεγράφη η άποψη του κ. Καμένου.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134074"," Κύριε Πρόεδρε, παρακαλώ το λόγο.","ΑΛΕΞΑΝΔΡΑ ΠΑΠΑΡΗΓΑ",413
"134075"," Κυρία Παπαρήγα, έχω δώσει το λόγο στον κ. Λαφαζάνη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134076","  Εντάξει, ας μιλήσει, κύριε Πρόεδρε.","ΑΛΕΞΑΝΔΡΑ ΠΑΠΑΡΗΓΑ",413
"134077"," Μισό λεπτό. Είναι Πρόεδρος κόμματος, κύριε Λαφαζάνη, η κ. Παπαρήγα.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134078"," Εντάξει, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"134079"," Η κ. Παπαρήγα έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134080"," Θα σχολιάσω εάν και εφόσον ξαναέρθει αυτό το σχέδιο νόμου στη Βουλή και θα τοποθετηθούμε για το καθεστώς της εργασίας των υπαλλήλων στη Βουλή. 
Θέλω όμως να θέσω ένα ζήτημα. Αναρωτιέμαι, γιατί ο κ. Στουρνάρας έφερε αυτό το θέμα. Μήπως γιατί έχει πάρει χαμπάρι ότι υπάρχουν κόμματα της Αντιπολίτευσης μέσα στη Βουλή που λειτουργούν σαν πασαρέλα και γυρνάνε στην αλήστου μνήμης εποχή του ‘89-‘91;
(Γέλωτες- χειροκροτήματα από την πτέρυγα της Νέας Δημοκρατίας)
(Γέλωτες- χειροκροτήματα από την πτέρυγα του ΠΑΣΟΚ)","ΑΛΕΞΑΝΔΡΑ ΠΑΠΑΡΗΓΑ",413
"134081"," Σας παρακαλώ, κύριοι συνάδελφοι.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134082","  Μην χειροκροτάτε, κύριοι. Σας συμφέρει αυτή η βαβούρα για να ξεγελάτε τον κόσμο. 
Κύριε Στουρνάρα, μπορεί να μην έχετε εμπειρία στις κοινοβουλευτικές διαδικασίες. Γιατί το φέρατε αυτό σήμερα; Γιατί το φέρατε; Μπορείτε να μου πείτε; 
(Θόρυβος στην Αίθουσα-διαμαρτυρίες-κωδωνοκρουσίες)
Παιχνίδι κάνετε κι εσείς, παιχνίδι και η Αντιπολίτευση. 
Εν πάση περιπτώσει, ακούστε να δείτε, επειδή εμείς και με την ανυπακοή είμαστε και με την απειθαρχία είμαστε κι αν θέλετε, έχουμε μία ορισμένη άποψη για το Κοινοβούλιο, αλλά αυτό που έχει γίνει από το πρωί σήμερα εδώ, είναι άνω ποταμών. Κι αυτό, η Χρυσή Αυγή, αυτό το ναζιστικό φασιστικό μόρφωμα, το αξιοποιεί. 
(Θόρυβος - διαμαρτυρίες από την πτέρυγα της Χρυσής Αυγής)
(Θόρυβος στην Αίθουσα - κωδωνοκρουσίες)","ΑΛΕΞΑΝΔΡΑ ΠΑΠΑΡΗΓΑ",413
"134083"," Να ανακαλέσει αμέσως.","ΧΡΗΣΤΟΣ ΠΑΠΠΑΣ",418
"134084"," Κυρία Παπαρήγα ολοκληρώσατε;","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134085","  Μάλιστα, κύριε Πρόεδρε. 
(Θόρυβος στην Αίθουσα - Κωδωνοκρουσίες)","ΑΛΕΞΑΝΔΡΑ ΠΑΠΑΡΗΓΑ",413
"134086"," Ο κ. Λαφαζάνης έχει το λόγο για ένα λεπτό. Σας παρακαλώ να είστε σύντομος, για να προχωρήσουμε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134087"," Κοιτάξτε, δεν θέλω να σχολιάσω αυτά τα οποία είπε η κ. Παπαρήγα, όσον αφορά τη στάση του ΣΥΡΙΖΑ. 
Κυρία Παπαρήγα ούτε «πασαρέλα» κάνουμε, ούτε «βαβούρα» κάνουμε. Προσπαθούμε να παίξουμε το ρόλο μας ως κόμμα της Αντιπολίτευσης. Αν έχετε κριτικές παρατηρήσεις, ευχαρίστως να τις ακούσουμε, αλλά μην βαφτίζετε «πασαρέλα» μία προσπάθεια την οποία κάνουμε, να προασπίσουμε στοιχειώδεις συνταγματικές κατακτήσεις του ελληνικού λαού. Αυτήν την ώρα αυτό που χρειάζεται, είναι όλη η Αριστερά να συμπαραταχθεί απέναντι σε ένα μαύρο μέτωπο, το μαύρο μέτωπο το οποίο έχουν συμπήξει, με επικεφαλής τη Νέα Δημοκρατία, το κυβερνητικό στρατόπεδο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Θα προσπαθήσω να σας πω και κάτι άλλο. Κύριε Στουρνάρα, πρέπει να παραιτηθείτε αυτήν την ώρα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Αυτήν την ώρα πρέπει να παραιτηθείτε, διότι προκαλείτε και τη Βουλή και τον ελληνικό λαό και δίνετε μία εικόνα θεατρικής παράστασης εδώ, η οποία δεν ταιριάζει σ’ αυτήν την Αίθουσα. 
Ξέρατε τι κάνετε. Και κάτω από τη γενική κατακραυγή αποσύρατε αυτή τη διάταξη, όχι για να μας πείτε «έκανα ένα λάθος», όχι γιατί πρώτα πρέπει να αλλάξει το Σύνταγμα και μετά αν θέλετε μπορείτε να επιχειρήσετε το οτιδήποτε, αλλά για να μας πείτε: την αποσύρω, προκειμένου να αντιμετωπίσω τη θύελλα των αντιδράσεων προς το παρόν και να τη φέρω σε ένα άλλο νομοσχέδιο. 
Αυτό κάνατε προχθές επίσης με τις διατάξεις αυτές για το Τεχνικό Επιμελητήριο και το Ταμείο Υγείας των Δημοσιογράφων. Η Βουλή της κατήργησε και τις φέρατε στο άρθρο 1 εκβιαστικά, για να τις ψηφίσετε. Αυτά δεν είναι δημοκρατικές λειτουργίες. Αυτά είναι αντιδημοκρατικά εκτρώματα.","ΠΑΝΑΓΙΩΤΗΣ ΛΑΦΑΖΑΝΗΣ",279
"134088"," Ευχαριστούμε, κύριε Λαφαζάνη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134089"," Τέλος, κύριε Πρόεδρε, έξω έχει βουλιάξει το Σύνταγμα και οι δρόμοι της Αθήνας από μία απέραντη λαοθάλασσα που ζητάει να αποσυρθούν τα μέτρα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Και τι βλέπουμε, κύριε Πρόεδρε; Βλέπουμε για άλλη μία φορά, με τα ΜΑΤ και τώρα με τις αύρες να επιχειρείτε, να διαλυθεί το πλήθος. Αυτά είναι απαράδεκτα πράγματα. Με τους αυταρχισμούς δεν μπορείτε να επιβάλετε τη διακυβέρνηση σ’ αυτή τη χώρα, δεν μπορείτε να επιβάλετε τις εκτροπές. 
Σας καλούμε, καλούμε τον Υπουργό Δημοσίας Τάξης που καταγγέλλει το ΣΥΡΙΖΑ, γιατί δήθεν ελέγχει και κάνει αντιποίηση αρχής, να συναισθανθεί τις ευθύνες του, να μην προκαλεί τον ελληνικό λαό, να σταματήσει αυτό το παιχνίδι που παίζει έξω με τα ΜΑΤ και τις αύρες εναντίον των απλών πολιτών, των διαδηλωτών, ειρηνικών διαδηλωτών. Να σταματήσει αυτό το αίσχος.","ΠΑΝΑΓΙΩΤΗΣ ΛΑΦΑΖΑΝΗΣ",279
"134090"," Ο κ. Βορίδης έχει το λόγο κι αμέσως μετά ο κ. Χρυσοχοΐδης και μπαίνουμε στους ομιλητές. 
(Θόρυβος στην Αίθουσα - Κωδωνοκρουσίες)
Κύριε Βορίδη, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134091"," Κύριε Πρόεδρε, μπορώ να έχω το χρόνο του Κοινοβουλευτικού Εκπροσώπου; Διότι δεν έχω κάνει παρέμβαση ως Κοινοβουλευτικός Εκπρόσωπος ή έχω χρόνο μόνο για παρέμβαση;","ΜΑΥΡΟΥΔΗΣ ΒΟΡΙΔΗΣ",69
"134092"," Είχαμε διακόψει, κύριε Βορίδη και τώρα κάνουμε ένα κύκλο συζήτησης επί της δήλωσης του κυρίου Υπουργού.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134093"," Μόνο πάνω στο συγκεκριμένο, λοιπόν. 
Το πρώτο το οποίο θα ήθελα να πω, κυρίες και κύριοι συνάδελφοι, θα ήθελα να το απευθύνω πρωτίστως στους υπαλλήλους του Κοινοβουλίου και θα ήθελα να διευκρινίσω το εξής: Εμείς που δουλεύουμε μαζί τους, τιμούμε την εργασία τους, αναγνωρίζουμε την προσπάθειά τους, ξέρουμε τους κόπους τους κι από εκεί και πέρα το ζήτημα της ρυθμίσεώς τους στο μισθολογικό, είναι προφανές ότι πρέπει να ενταχθεί μέσα στη γενικότερη προσπάθεια που κάνουν όλοι οι εργαζόμενοι στον ιδιωτικό και δημόσιο τομέα της χώρας. Αυτό είναι ως γενική κατεύθυνση. Δεν έχει να κάνει με τη μείωσή τους, δεν έχει να κάνει με την απαξίωσή τους. Αντίθετα. Έχει να κάνει όμως με προσαρμογές που είμαστε όλοι υποχρεωμένοι να κάνουμε και κάνουν τα συγκεκριμένα μέτρα. 
Το πρώτο. Η Βούληση της Κυβέρνησης, κυρίες και κύριοι συνάδελφοι, ήταν να ρυθμίσει ενιαία το ζήτημα των υπαλλήλων της Βουλής. Πολύ λυπάμαι σε αυτούς που έρχονται να υπερασπιστούν τα δίκαια αυτών που διαδηλώνουν, ότι αρνήθηκαν αυτή τη συγκεκριμένη ρύθμιση και να δούμε πώς θα εξηγήσουν αυτό το συγκεκριμένο στους διαδηλωτές, ότι θέλουν και ζητούν μία εξαιρετική ρύθμιση. 
(Χειροκροτήματα από την πτέρυγα της Νέας Δημοκρατίας)
Να δούμε πώς θα το εξηγήσουν. Κι αυτή η παρέμβαση έχει δύο συγκεκριμένα κομματικά ονόματα: ΣΥΡΙΖΑ και Ανεξάρτητοι Έλληνες. Αυτή ήταν η στάση σας και κρίνεστε γι’ αυτήν. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"134094"," …(Δεν ακούστηκε)","ΖΩΗ ΚΩΝΣΤΑΝΤΟΠΟΥΛΟΥ",272
"134095"," Δεν θα λέω στον κάθε συνάδελφο τι θα λέει.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134096"," Κρύβεστε πίσω από το συνταγματικό ζήτημα. Διότι όποιος διαβάσει προσεκτικά τον Κανονισμό, καταλαβαίνει ότι μιλά για ρυθμίσεις που έχουν να κάνουν με την πρόσληψη και υπηρεσιακή κατάσταση, όχι όμως για τη μισθολογική εξέλιξη. Αυτό κάλλιστα μπορεί να ρυθμιστεί και διαφορετικά. 
Όμως αυτό ήταν το μεγάλο ζήτημα στη σημερινή συζήτηση; Όχι προφανώς. Επιλέξατε αυτό, παρασυρμένοι από το λαϊκισμό της στιγμής. Οι διαδηλώσεις εντός του Κοινοβουλίου νίκησαν τις διαδηλώσεις εκτός του Κοινοβουλίου. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"134097"," Ο κ. Μιχαήλ Χρυσοΐδης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134098"," Κύριε Πρόεδρε, είμαι από τους παλιούς συναδέλφους σ’ αυτή την Αίθουσα και στη διαδρομή μου είκοσι χρόνια τώρα έχω συναντήσει εξαιρετικούς και σπουδαίους υπαλλήλους, με υψηλά προσόντα, όπου ορισμένοι από αυτούς έχουν και μια μεγάλη κοινωνική και κοινοβουλευτική προσφορά σ’ αυτή την Αίθουσα. Ωστόσο, αυτή τη στιγμή όλος ο υπαλληλικός κόσμος της χώρας και όλοι οι εργαζόμενοι τίθενται κάτω από ένα ενιαίο καθεστώς. 
Αλήθεια, υπάρχει κάποιος σ’ αυτή την Αίθουσα ο οποίος αντιλέγει; Δηλαδή, επειδή ο κ. Λαφαζάνης όπως τον άκουσα να απαντά στην κ. Παπαρήγα…","ΜΙΧΑΗΛ ΧΡΥΣΟΧΟΪΔΗΣ",554
"134099"," Για την αίτηση αντισυνταγματικότητας…","ΙΩΑΝΝΗΣ ΣΤΑΘΑΣ",475
"134100"," Παρακαλώ. Μιλάνε οι Κοινοβουλευτικοί Εκπρόσωποι. Θα τους πούμε εμείς τι να πούνε;
Συνεχίστε, κύριε Χρυσοχοϊδη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134101"," Κύριοι συνάδελφοι, πρώτα-πρώτα θα μας πείτε αν συμφωνείτε με την ουσία αυτής της ρύθμισης. Συμφωνείτε, λοιπόν, ναι ή όχι; Αφήστε τα μαύρα μέτωπα, αφήστε τις ρητορικές. Θα μας πείτε αν συμφωνείτε οι υπάλληλοι της Βουλής να εξισωθούν με όλους τους υπόλοιπους εκατοντάδες χιλιάδες υπαλλήλους αυτής της χώρας;","ΜΙΧΑΗΛ ΧΡΥΣΟΧΟΪΔΗΣ",554
"134102"," Ντροπή! Γιατί το φέρατε σήμερα;","ΙΩΑΝΝΗΣ ΣΤΑΘΑΣ",475
"134103"," Δεύτερον, δεν μπορείτε…
(Θόρυβος στην Αίθουσα)","ΜΙΧΑΗΛ ΧΡΥΣΟΧΟΪΔΗΣ",554
"134104"," Παρακαλώ! Κύριοι συνάδελφοι, αφήστε να ολοκληρώσει ο κ. Χρυσοχοίδης. Είναι Κοινοβουλευτικός Εκπρόσωπος. Τον ίδιο σεβασμό δείχνουμε σε όλους όσους μιλάνε.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134105"," Ντροπή…","ΙΩΑΝΝΗΣ ΣΤΑΘΑΣ",475
"134106"," Σας παρακαλώ, καθίστε!
Συνεχίστε, κύριε Χρυσοχοϊδη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134107"," Επειδή έχει περισσέψει ο λαϊκισμός όλα τούτα τα χρόνια και κυρίως σήμερα που είναι μια κρίσιμη μέρα για τη χώρα και επειδή αντιλαμβάνομαι πάρα πολύ καλά και δεν θέλω να πω τίποτα περισσότερο δημόσια ότι ο Υπουργός Οικονομικών, ο Πρωθυπουργός και η Κυβέρνηση αλλά και η τριτοκομματική σήμερα πλειοψηφία της Βουλής είναι σε μια εξαιρετικά δύσκολη και ευαίσθητη θέση, γιατί τη Δευτέρα, σε αυτή τη χώρα επιτέλους πρέπει να υπάρχει η δόση των 31,2 δισεκατομμυρίων ευρώ και εσείς από την άλλη μεριά ανευθυνολογείτε, πρέπει να πάρετε θέση σ’ αυτά τα ζητήματα.
Επιτέλους, να σταματήσετε να κρύβεστε. Είναι ντροπή να υπερασπίζεστε…
(Θόρυβος-Διαμαρτυρίες στην Αίθουσα)","ΜΙΧΑΗΛ ΧΡΥΣΟΧΟΪΔΗΣ",554
"134108"," Ολοκληρώστε παρακαλώ.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134109"," Είναι ντροπή να υπερασπίζεστε το άδικο, τη στιγμή που χιλιάδες άνθρωποι έξω διαδηλώνουν.
(Θόρυβος-Διαμαρτυρίες από την πτέρυγα του ΣΥΡΙΖΑ-ΕΚΜ)","ΜΙΧΑΗΛ ΧΡΥΣΟΧΟΪΔΗΣ",554
"134110"," Κύριε Πρόεδρε, ζητώ τη δική σας προσοχή. Εάν υπάρχουν συνδικαλιστικά όργανα των εργαζομένων της Βουλής ή δεν ξέρω ποιοι άλλοι ενδεχομένως, που απείλησαν ή επιχείρησαν να μπουν στην Αίθουσα…","ΜΙΧΑΗΛ ΧΡΥΣΟΧΟΪΔΗΣ",554
"134111"," Όχι, δεν έγινε.","ΓΕΩΡΓΙΟΣ ΚΑΛΑΝΤΖΗΣ",174
"134112"," Δεν το ξέρω. Κάτι άκουσα.","ΜΙΧΑΗΛ ΧΡΥΣΟΧΟΪΔΗΣ",554
"134113"," Όχι, δεν υπάρχουν.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134114"," Καλώς.","ΜΙΧΑΗΛ ΧΡΥΣΟΧΟΪΔΗΣ",554
"134115"," Παρακαλώ να προχωρήσουμε στη συζήτηση.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134116"," Κλείνοντας, θέλω να πω ότι σήμερα αποκαλυφθήκατε και πρέπει να πάτε τώρα έξω να απολογηθείτε σ’ αυτούς τους χιλιάδες ανθρώπους.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ) (Θόρυβος-Διαμαρτυρίες από την πτέρυγα του ΣΥΡΙΖΑ-ΕΚΜ)","ΜΙΧΑΗΛ ΧΡΥΣΟΧΟΪΔΗΣ",554
"134117"," Κυρίες και κύριοι συνάδελφοι, ολοκληρώθηκε ο κύκλος της συζήτησης επί του θέματος.
Ο κ. Παππάς έχει το λόγο.
(Θόρυβος-Διαμαρτυρίες από την πτέρυγα του ΣΥΡΙΖΑ-ΕΚΜ)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134118"," Κύριε Πρόεδρε, να προχωρήσουμε και να ψηφίσουμε αν θέλουμε όλοι οι Έλληνες πολίτες να είναι ίσοι μεταξύ τους. Να μην αποσυρθεί η τροπολογία. Να ψηφίσουμε τώρα. Είναι δυνατόν να διακόπτεται η συνεδρίαση λόγω απεργίας;","ΙΩΑΝΝΗΣ ΜΑΝΙΑΤΗΣ",297
"134119"," Καλώς, καταγράφτηκε η άποψή σας.
Ολοκληρώθηκε ο κύκλος της συζήτησης επί της τοποθέτησης του κυρίου Υπουργού.
Ο κ. Παππάς έχει το λόγο.
(Θόρυβος στην Αίθουσα)
Κύριοι συνάδελφοι, παρακαλώ να σεβαστούμε τον ομιλητή.
Σας ξαναβάζω το χρόνο, κύριε Παππά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134120"," Κύριε Στουρνάρα, θα με ακούσεις.","ΧΡΗΣΤΟΣ ΠΑΠΠΑΣ",418
"134121"," Το ξέρεις το τραγούδι «Don’t cry for me Argentina?» που έλεγε η Εβίτα Περόν; Αργεντινή το κάνατε και Αργεντινή θα το κάνει ο ελληνικός λαός! Τα κάνατε πάνω σας για δύο, τρεις υπαλλήλους της Βουλής –δικούς σας ανθρώπους, που τους διορίσατε- και αποσύρατε αμέσως την τροποποίηση. Εσείς τη φέρατε, σε μισή ώρα την αποσύρατε. Ο υπόλοιπος λαός που διαδηλώνει έξω; Να αποσύρετε όλη αυτή τη δικογραφία, όπως το λέω εγώ. «Δικογραφία» το έχω γράψει. Η μελλοντική σας δικογραφία είναι. Να το αποσύρετε όλο. Και είπε ο κ. Χριστοφοράκος προηγουμένως, «η Βουλή δεν είναι αμφιθέατρο». Δίκιο έχει.
(Θόρυβος από την πτέρυγα της Νέας Δημοκρατίας)
Ο Γρηγοράκος. 
Ο Χριστοφοράκος δικός σας είναι και αυτός. Εσείς τον φιλοξενούσατε. Σε δικά σας σπίτια τον φιλοξενούσατε. Στη «SIEMENS». Εσείς τα παίρνατε από τη «SIEMENS».
(Θόρυβος από την πτέρυγα της Νέας Δημοκρατίας)","ΧΡΗΣΤΟΣ ΠΑΠΠΑΣ",418
"134122"," Κάτσε κάτω! Κάτσε κάτω επιτέλους! Θα τα ακούσεις.","ΧΡΗΣΤΟΣ ΠΑΠΠΑΣ",418
"134123"," Η Βουλή, λοιπόν, δεν είναι αμφιθέατρο. Συμφωνώ με τον κ. Γρηγοράκο. Η Βουλή είναι όντως ένα Κολοσσαίο, μία χάβρα. Είδαμε τώρα, πριν από λίγο, τι γίνεται μέσα εδώ. Και απολαύσαμε η Αριστερά εδώ να χειροκροτεί τη Δεξιά. Γιατί δεν μπορεί να υπάρξει Αριστερά χωρίς Δεξιά. Μαζί πάνε. 
(Θόρυβος στην Αίθουσα)
Θα τα ακούσεις σε λίγο.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Κάποιοι μας απείλησαν με διλήμματα του τύπου, «μεσοπρόθεσμο ή τανκς;». Κάποιοι άλλοι είχαν απειλήσει: «Μεσοπρόθεσμο ή δραχμή;» Σας θυμίζω ότι πρόκειται για προπαγανδιστική εκστρατεία φόβου, η οποία δεν πείθει κανέναν. Απλώς δημιουργεί πανικό στην αγορά και αποσταθεροποιεί την οικονομία. Κάθε φορά που ακούγονται τέτοιες ανοησίες, το μόνο που γίνεται, δυστυχώς, είναι να υπάρχει φυγή κεφαλαίων από τις τράπεζες. Και είναι τεράστια η ευθύνη της Κυβέρνησης.
Ο ελληνικός λαός, όμως, δεν εκβιάζεται πλέον. Απλώς και μόνο η αγορά κακοποιείται. 
Μας λένε κάποιοι ότι το ερώτημα σήμερα είναι: «Μεσοπρόθεσμο ή χρεοκοπία;» «Μνημόνιο ή χρεοκοπία;». Όπως αποδείχθηκε…
(Θόρυβος στην Αίθουσα)
Κάντε λίγο ησυχία. Έλεος! Ντροπή σας!
Όπως αποδείχθηκε, το μνημόνιο μας έφερε πιο κοντά στη χρεοκοπία. Και το μεσοπρόθεσμο δεν θα την αποτρέψει. Θα μας βυθίσει ακόμα περισσότερο στην παράλυση που φέρνει τη χρεοκοπία πιο κοντά. Το μεσοπρόθεσμο είναι κοινωνικά άδικο, γιατί φορτώνει για μία ακόμη φορά τα πιο υπέρογκα βάρη στις πιο αδύναμες πλάτες. Δυσβάσταχτα βάρη σε ειλικρινείς φορολογούμενους, ενώ οι φοροφυγάδες και η νομενκλατούρα της κρατικής σπατάλης παραμένουν στο απυρόβλητο. Κι έτσι διαλύεται τελικά η κοινωνική συνοχή του τόπου. Με δύο λόγια, μας πάει πιο βαθιά στο αδιέξοδο. Δεν μας βγάζει από το αδιέξοδο.
Χειροκροτήστε, κύριοι της Νέας Δημοκρατίας!","ΧΡΗΣΤΟΣ ΠΑΠΠΑΣ",418
"134124"," Παρακαλώ, κάντε τη δουλειά σας εσείς. Ποιος χειροκροτεί και ποιος δεν χειροκροτεί δεν σας αφορά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134125"," Είναι λόγια του Αρχηγού σας. Στις 28/6/2011, Αντώνης Σαμαράς.
Κυρίες και κύριοι, πριν από λίγες ημέρες εορτάσαμε την Εθνική μας Επέτειο της 28ης Οκτωβρίου. Νύχτα, σε ένα σπίτι στην Κηφισιά, λίγο κοντά από το σπίτι του κυρίου Πρωθυπουργού. Διαβάζω από το βιβλίο του Ιταλού Πρέσβη Εμμανουέλε Γκράτσι, με τίτλο «Η Αρχή του Τέλους» από τις εκδόσεις «Εστία». «Μόλις καθίσαμε και επειδή η ώρα ήταν λίγα λεπτά μετά τις 3, του είπα αμέσως ότι η κυβέρνησή μου, μου είχε αναθέσει να του εγχειρίσω προσωπικά ένα κείμενο που δεν ήτο τίποτε άλλο παρά το τελεσίγραφο της Ιταλίας προς την Ελλάδα, με το οποίο η Ιταλική κυβέρνηση απαιτούσε την ελεύθερη διέλευση των στρατευμάτων της στον ελληνικό χώρο από της 6ηςπ.μ. της 28ης Οκτωβρίου 1940.» Ο Μεταξάς άρχισε να το διαβάζει. Μέσα από τα γυαλιά του έβλεπα τα μάτια του να βουρκώνουν. Όταν τελείωσε την ανάγνωση με κοίταξε κατά πρόσωπο και με φωνή λυπημένη, αλλά σταθερή μου είπε: «Alors c’est la guerre.» Λοιπόν, έχουμε πόλεμο.
Κύριε Σαμαρά, είχατε την ευκαιρία να πείτε το μεγάλο «όχι» και να περάσετε στην ιστορία. Δεν το είπατε. Ξέρετε, όμως, ότι ο ελληνικός λαός θα επιβιώσει είτε με δραχμή είτε με ευρώ.
Κύριοι της Συμπολίτευσης, επειδή είχατε το θράσος και μιλήσατε για «SIEMENS», κ.λπ., ποιος είναι ο εχθρός λοιπόν στον οποίο παραδίδετε την Ελλάδα; Ο πρωθυπουργός σας, η συγκυβέρνηση σας. 
Θυμίζω τον Χριστοφοράκο, ξέρετε αυτός το Χριστοφοράκο, το γιο του περίφημου Χριστοφοράκου της «SIEMENS» της κατοχής. Εσείς στηρίξατε τη «SIEMENS» και τους Γερμανούς. Εσείς είστε οι φασίστες και οι δοσίλογοι. Εσείς είστε φασίστες.","ΧΡΗΣΤΟΣ ΠΑΠΠΑΣ",418
"134126"," Σας παρακαλώ πάρα πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134127"," Από το Βήμα, λοιπόν, αυτό σας επιστρέφουμε κάθε ύβρη που μας έχετε πει, κάθε λάσπη. Και αποκαλυφθήκατε σήμερα.","ΧΡΗΣΤΟΣ ΠΑΠΠΑΣ",418
"134128"," Κύριε Πρόεδρε, το άρθρο 77.","ΣΟΦΙΑ ΒΟΥΛΤΕΨΗ",73
"134129"," Ο γιος του Πρωθυπουργού της τρίτης κατοχικής κυβέρνησης…","ΧΡΗΣΤΟΣ ΠΑΠΠΑΣ",418
"134130"," Κύριε Παππά, σας παρακαλώ πολύ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134131"," …ήταν δικός σας αρχηγός, ο Γεώργιος Ράλλης. Αρχηγός της παράταξής σας ήταν. Ο γιος του κατοχικού πρωθυπουργού.
(Θόρυβος στην Αίθουσα)
Μπράβο σας, αποκαλύπτεστε! Μπράβο σας. 
Δοσίλογοι ήσασταν πάντα. Και σήμερα δοσίλογοι είστε.","ΧΡΗΣΤΟΣ ΠΑΠΠΑΣ",418
"134132"," Να μην γράφεται τίποτα από αυτά που λέει ο κ. Παππάς. Παρακαλώ!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134133"," …","ΧΡΗΣΤΟΣ ΠΑΠΠΑΣ",418
"134134"," Κύριε Παππά, σας παρακαλώ πάρα πολύ. Το νομοσχέδιο είναι συγκεκριμένο. Έχει εκτραπεί η συζήτηση σε ένα υβρεολόγιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134135"," …","ΧΡΗΣΤΟΣ ΠΑΠΠΑΣ",418
"134136","   Παρακαλώ πάρα πολύ να επανέλθετε στο νομοσχέδιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134137"," Ωραία. Δώστε μου μισό λεπτό.","ΧΡΗΣΤΟΣ ΠΑΠΠΑΣ",418
"134138","   Έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134139"," Το τελειώνω και χαλαρά, για να μην σας στεναχωρώ.
Κύριοι Βουλευτές της Συμπολίτευσης, σ’ εσάς μιλάω. Εσείς προτίθεστε σήμερα να ψηφίσετε τα μέτρα, έτσι; Με εκβιασμούς.
Θα σας πω δύο – τρεις κουβέντες. Πατριωτικό καθήκον, συνείδηση, δημοκρατία, Βουλευτής εκπρόσωπος του Έθνους, ελληνικός λαός, προοπτική, καθήκον, πατρίδα, Ελλάδα. Σας λένε τίποτα αυτές οι λέξεις; Σας έχει μείνει έστω και ένα ψήγμα πατριωτισμού; Θα προτιμήσετε να γίνετε δοσίλογοι; Θα ψηφίσετε κατά συνείδηση όπως επιτάσσει το Σύνταγμα και ο Κανονισμός της Βουλής ή θα υποκύψετε στους εκβιασμούς για τη θεσούλα σας;
Έτσι εξευτελίζετε και τον εαυτό σας και τη θέση σας, την οποία δεν την εξασφαλίζετε. 
Είστε σίγουροι -είμαστε όλοι σίγουροι- ότι δεν θα είναι κανένας σας στην επόμενη Βουλή. Τελειώσατε και νομίζετε ότι θα τελειώσετε και την Ελλάδα. Είστε πολύ γελασμένοι. Τελειώνετε αποκλειστικά και μόνο την πολιτική σας σταδιοδρομία. Τελειώνετε το βρώμικο ρόλο σας. Μαχαιρώνετε σήμερα την Ελλάδα με την ψήφο σας ως νέοι Εφιάλτες και Νενέκοι. Να ξέρετε όμως ότι η Ελλάδα ποτέ δεν πεθαίνει. Με το λαό, για την πατρίδα, αυτό εδώ που φέρατε σαν υποτίθεται πολυνομοσχέδιο, μια δικογραφία θα είναι για μια νέα δίκη των έξι: Παπανδρέου Γεώργιος, Παπακωνσταντίνου Γεώργιος, Παπαδήμος Λουκάς, Βενιζέλος Ευάγγελος, Στουρνάρας Ιωάννης, Σαμαράς Αντώνιος. Θα έρθει νέμεσις, θα έρθει δικαιοσύνη. Θα πληρώσετε!","ΧΡΗΣΤΟΣ ΠΑΠΠΑΣ",418
"134140","   Πριν δώσω το λόγο στον κύριο Υπουργό Οικονομικών που τον έχει ζητήσει, θα ήθελα να πω κάτι.
Κύριοι συνάδελφοι, πιστεύω ότι υπήρξε η ένταση, υπήρξε μια εκτόνωση, ας σταματήσουν οι έντονες συζητήσεις και προπάντων οι αντεγκλήσεις με ύβρεις.
Κύριε Υπουργέ, έχετε το λόγο.
(Θόρυβος στην Αίθουσα)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134141"," Μας είπε «δοσίλογους», «φασίστες». Να ανακαλέσει, κύριε Πρόεδρε.","ΦΕΒΡΩΝΙΑ ΠΑΤΡΙΑΝΑΚΟΥ",422
"134142","   Κυρία Πατριανάκου, είπα να μην γραφτούν αυτά. Είπα να σταματήσει η καταγραφή, αν το είχατε καταλάβει.
Το λόγο έχει τώρα ο κύριος Υπουργός των Οικονομικών.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134143"," Κυρίες και κύριοι Βουλευτές, το παρόν νομοσχέδιο υπηρετεί δύο βασικές αρχές που είμαι πεπεισμένος ότι εκφράζουν την συντριπτική πλειονότητα των Ελλήνων. 
Η πρώτη αρχή είναι ότι όλοι μας οφείλουμε να συμβάλουμε στη διάσωση της χώρας μας, βάσει των δυνατοτήτων μας. Αν κάποιοι μέχρι τώρα απέφυγαν να συνεισφέρουν το μερίδιο τους, σήμερα θα πρέπει να το κάνουν, έστω και με καθυστέρηση, διαφορετικά δεν μπορούμε να μιλάμε για εθνική προσπάθεια. 
Η δεύτερη αρχή είναι ότι δεν μπορούμε να διατηρούμε πλέον στην ελληνική έννομη τάξη εξαιρέσεις, αποκλίσεις προνόμια και κακώς εννοούμενα κεκτημένα δικαιώματα. 
Θα ήθελα στο σημείο αυτό να αναφέρω την περίφημη τροπολογία του ΕΟΠΥΥ, που αφορά την ένταξη κάποιων ταμείων που είχαν εξαιρεθεί, η οποία τροπολογία προκάλεσε μεγάλες αντιδράσεις και για την οποία δέχτηκα σφοδρή προσωπική επίθεση.
Αυτό που θα ήθελα να καταστήσω απολύτως σαφές, κυρίως στους Έλληνες πολίτες που παρακολουθούν αυτή τη στιγμή είναι ότι δεν δέχομαι ως Υπουργός Οικονομικών από τη μια να παίρνω σκληρά μέτρα για τους Έλληνες πολίτες και από την άλλη να δέχομαι καθεστώτα και υπηρεσίες πολλών ταχυτήτων, χρηματοδοτούμενους από το ελληνικό δημόσιο. 
Η ένταξη στον ΕΟΠΥΥ όλων των ταμείων πρωτοβάθμιας υγείας είναι για εμένα όρος εκ των ων ουκ άνευ. Η ισότητα ξεκινάει από το χώρο της υγείας. Η υγεία αποτελεί κατεξοχήν αγαθό που θα παρέχεται σ’ όλους τους Έλληνες πολίτες που χρησιμοποιούν τις δημόσιες υπηρεσίες και υποδομές, χωρίς εξαιρέσεις και διακρίσεις. 
Αυτή η χώρα δεν αντέχει άλλες κατηγορίες πληβείων και πατρικίων. Και λυπάμαι που η Αξιωματική Αντιπολίτευση, παρ’ όλες τις εξαγγελίες της περί ισότητας ευκαιριών, αποδέχεται και συνηγορεί υπέρ καθεστώτων που συντηρούν ανισότητες, προνομιακές κατηγορίες και βολεμένους.
Η Κυβέρνηση Εθνικής Ευθύνης επιτελεί με συνέπεια το έργο της. Προωθεί ταυτόχρονα τον Προϋπολογισμό και μέσω του παρόντος νομοσχεδίου το μεσοπρόθεσμο πρόγραμμα 2013-2016 και όλα εκείνα τα μέτρα που απελευθερώνουν τις παραγωγικές δυνάμεις της χώρας και αποκαλύπτουν τα συντριπτικά της πλεονεκτήματα. 
Το μεσοπρόθεσμο πλαίσιο δημοσιονομικής στρατηγικής στοχεύει στην απεικόνιση της δημοσιονομικής στρατηγικής της γενικής Κυβέρνησης ως ενιαίο σύνολο με πολυετή ορίζοντα. Στο πλαίσιο αυτό παρουσιάζονται τα δημοσιονομικά όρια και οι δεσμεύσεις που έχουν αναληφθεί και περιγράφονται οι βασικές πολιτικές κατευθύνσεις και προτεραιότητες, βάσει των οποίων κατατέθηκε και ο προϋπολογισμός του 2013. 
Η οικονομική πολιτική που αποτυπώνεται σ’ αυτό επιδιώκει τέσσερις βασικούς στόχους: Πρώτον, την αποκατάσταση της εμπιστοσύνης και τη μελλοντική παραμονή της Ελλάδας στο ευρώ. Δεύτερον, τη δημιουργία και διατήρηση υψηλών ρυθμών ανάπτυξης. Τρίτον, τη δημιουργία συνθηκών δημοσιονομικής σταθερότητας. Και τέταρτον, τη διασφάλιση ενός βιώσιμου δημοσιονομικού συστήματος.
Είναι αλήθεια ότι το μεσοπρόθεσμο πρόγραμμα αποτελεί υποχρέωση, που επιβάλει το Πρόγραμμα Οικονομικής Στήριξης της χώρας, αλλά δεν πρόκειται μόνο για υποχρέωση, αποτελεί κυρίως αδήριτη αναγκαιότητα. Ποιος μπορεί να αμφισβητήσει ότι τα μεσοπρόθεσμα δημοσιονομικά σχέδια αποτελούν βασική πυξίδα αναφοράς σε κάθε συντεταγμένο και ανεπτυγμένο κράτος του κόσμου; Ποιος μπορεί να αμφισβητήσει την αναγκαιότητα να χαράζουμε στρατηγικά πλάνα για το τι θα κάνει αυτή η χώρα τα επόμενα χρόνια, ώστε να υπάρχει μια συνέχεια στους προϋπολογισμούς του κράτους και στις δημόσιες πολιτικές που αυτοί χρηματοδοτούν; Ποιος μπορεί να αρνηθεί ότι σ’ αυτήν τη χώρα πρέπει να σχεδιάσουμε με το βλέμμα στραμμένο, όχι μόνο στο σήμερα, αλλά κυρίως στο μέλλον των επόμενων γενεών;
Η δέσμευσή μας είναι για επίτευξη πρωτογενούς πλεονάσματος 4,5% του ΑΕΠ το 2016, μετά την ευόδωση της προσπάθειας για την επιμήκυνση του χρόνου δημοσιονομικής προσαρμογής σε τέσσερα χρόνια αντί για δύο. Το ποσοστό αυτό είναι απαραίτητο για να έρθει το χρέος σε μια βιώσιμη τροχιά. 
Το παρόν νομοσχέδιο δεν αποτελεί απλά μια συλλογή των δεσμεύσεων της ελληνικής πολιτείας προς τους πιστωτές της. Περιλαμβάνει ένα μείγμα πολιτικής, που αντιμετωπίζει μια σειρά από στρεβλώσεις της ελληνικής οικονομίας, με στόχο να απελευθερωθούν οι πιο παραγωγικές δυνάμεις του τόπου, διότι η χώρα βιώνει μια κρίση που εκτός από δημοσιονομική είναι και κρίση παραγωγικού μοντέλου, ένα παραγωγικό μοντέλο που στηρίχθηκε σχεδόν μονομερώς στη δημόσια κατανάλωση και την ανεξέλεγκτη δημοσιονομική επέκταση. Η μονομέρεια αυτού του μοντέλου είναι όμως και η αιτία που αυτό κατέρρευσε. 
Οι χρόνιες διαρθρωτικές αδυναμίες της ελληνικής οικονομίας παρέλυσαν τις παραγωγικές δυνάμεις της χώρας και παρόπλισαν τα ανταγωνιστικά της πλεονεκτήματα πολύ πριν από το ξέσπασμα της δημοσιονομικής κρίσης. Η κρίση απλά επιτάχυνε τις αρνητικές εξελίξεις και ανέδειξε τα προβλήματα μέσα σε ελάχιστο χρόνο. 
Για το λόγο αυτό ο κύριος και πρωταρχικός σκοπός αυτής της Κυβέρνησης εθνικής ευθύνης είναι να αλλάξει εκ βάθρων το παραγωγικό αυτό πρότυπο. Η αναζήτηση του νέου διαφορετικού παραγωγικού προτύπου αποτελεί και ένα από τα σημαντικότερα σημεία σύγκλισης των τριών κυβερνητικών εταίρων που με το πλέον υπεύθυνο τρόπο ανέλαβαν την βαριά ευθύνη να κρατήσουν όρθια τη χώρα σε μια από τις πιο δύσκολες σελίδες της σύγχρονης ιστορίας της.
Το νέο παραγωγικό πρότυπο θα βασίζεται σε ένα εντελώς διαφορετικό όραμα για την ελληνική οικονομία, μία οικονομία εξωστρεφή, που θα αναδεικνύει και θα ενισχύει όλα τα ανταγωνιστικά πλεονεκτήματά της με αυτοπεποίθηση.
Επιτρέψτε μου να πω ότι σήμερα θα πρέπει να μείνουμε όρθιοι. Αυτό, όμως, δεν αρκεί. Η χώρα πρέπει να μπει ξανά στον παγκόσμιο οικονομικό και γεωπολιτικό χάρτη.
Ας μην ξεχνάμε ότι πριν από τρία χρόνια η χώρα πρωταγωνιστούσε στα πολιτικά και οικονομικά δρώμενα των Βαλκανίων και όχι μόνο. Ο τουρισμός μας, ο ορυκτός πλούτος, τα υψηλής ποιότητας προϊόντα του πρωτογενούς τομέα μας και η εξειδίκευση σε νευραλγικούς κλάδους του τριτογενούς τομέα, αποτελούν εφόδια που άλλες χώρες ζήλευαν και ζηλεύουν. Αυτοί είναι οι τομείς που θα μας οδηγήσουν ξανά στο δρόμο της βιώσιμης ανάπτυξης.
Επίσης, η γεωγραφική μας θέση θα αρχίσει να αξιοποιείται στο έπακρο. Η Ελλάδα, μέσω των λιμανιών της τα επόμενα χρόνια, μπορεί να καταστεί ένα από τα βασικότερα διαμετακομιστικά σημεία της Ευρώπης. 
Σύντομα θα πρέπει να σταματήσουμε να ομφαλοσκοπούμε και να κινηθούμε και πέρα από τα σύνορά μας. 
Παράλληλα, θα επιτρέψουμε, επιτέλους, μία οικονομία της γνώσης, της καινοτομίας και της εξωστρέφειας να αναπτυχθεί, αξιοποιώντας επιτέλους το πολύ αξιόλογο επιστημονικό προσωπικό αυτής της χώρας, όχι, όμως, προσλαμβάνοντάς τους σε δημόσιες υπηρεσίες, αλλά προσφέροντάς τους κίνητρα και ευκαιρίες σε μία δυναμική αγορά, ελκυστική και ανοικτή στη γνώση και στην έρευνα, μία αγορά που θα ενθαρρύνουμε, τόσο με ένα πρόγραμμα ιδιωτικοποιήσεων, με σαφή στρατηγική, όσο και με τη διαμόρφωση ενός περιβάλλοντος εξαιρετικά φιλικού σε άμεσες, ξένες ιδιωτικές επενδύσεις. Αυτοί οι στόχοι στηρίζονται σε θετικά στοιχεία και αποτελέσματα, που προκύπτουν ακόμα και στην περίοδο κρίσης που σήμερα βιώνουμε.
Ας μην ξεχνάμε ότι η χώρα μας έχει ήδη ανέβει είκοσι δύο θέσεις στην κατάταξη για το επιχειρηματικό περιβάλλον, σύμφωνα με την ετήσια έκθεση της Παγκόσμιας Τράπεζας. 
Στο νέο παραγωγικό πρότυπο ο προϋπολογισμός δημοσίων επενδύσεων, το ΕΣΠΑ και ο αναπτυξιακός νόμος, θα είναι οι βασικοί αναπτυξιακοί μοχλοί. Δεν θα είναι, όμως, οι μόνοι. Προσβλέπουμε ότι σημαντικό μερίδιο ανάπτυξης θα προκύψει και από τον ιδιωτικό τομέα, από εγχώριες και ξένες επενδύσεις. 
Η συμβολή του ανακεφαλαιοποιημένου από το κράτος τραπεζικού συστήματος στον τομέα αυτό αναμένεται να είναι καθοριστική. 
Αισθάνομαι την ανάγκη να κάνω στο σημείο αυτό μία αναφορά στα μεγάλου ύψους χρηματικά εμβάσματα που απεστάλησαν στο εξωτερικό από Έλληνες πολίτες.
Όπως έχω τονίσει πολλές φορές, όλες αυτές οι κινήσεις καταθετών ελέγχονται από τις αρμόδιες υπηρεσίες για το αν δικαιολογούνται από τα δηλωθέντα εισοδήματα. Και αναμένονται σύντομα να φύγουν τα πρώτα σημειώματα για όσους διαπιστώθηκε παράβαση της φορολογικής νομοθεσίας.","ΙΩΑΝΝΗΣ ΣΤΟΥΡΝΑΡΑΣ",168
"134144"," Και πριν από δύο εβδομάδες τα ίδια μας λέγατε.","ΖΩΗ ΚΩΝΣΤΑΝΤΟΠΟΥΛΟΥ",272
"134145"," Γιατί διακόπτετε, κυρία Κωνσταντοπούλου;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134146"," Σε αυτό, όμως, που θέλω σήμερα να σταθώ είναι ότι δυστυχώς πολλοί συμπολίτες μας δεν ακολούθησαν το παράδειγμα της Ιρλανδίας, όπου τον καιρό της κρίσης οι καταθέσεις αυξήθηκαν. Δηλαδή, οι περισσότεροι άνθρωποι έφεραν τα λεφτά τους και τα έβαλαν σε εγχώριες καταθέσεις στη χώρα αυτή. 
Στην Ελλάδα, αντίθετα, πολλοί από εμάς, παρ’ όλο που υπήρχε η δυνατότητα, δεν στηρίξαμε τη χώρα μας στη δύσκολη κατάσταση που αυτή βιώνει. 
Κατανοώ ότι η οικονομική κρίση μπορεί να έχει ως απόρροιά της μία κρίση εμπιστοσύνης. Αποτελεί, όμως, υπέρτερο πατριωτικό καθήκον να στηρίξουμε, με όσα μέσα διαθέτουμε, το δικό μας τόπο, τον τόπο που γεννηθήκαμε και σπουδάσαμε, τον τόπο που ζούμε και εργαζόμαστε, τον τόπο που θα ζήσουν τα παιδιά μας.
Τα χρήματα αυτά πρέπει να επιστρέψουν, ώστε να ενισχυθεί η ρευστότητα του τραπεζικού μας συστήματος, αλλά και για να κατευθυνθούν άμεσα σε παραγωγικές επενδύσεις. Αν γίνει αυτό, η οξεία ύφεση μπορεί να μετατραπεί σε ταχεία ανάπτυξη.
Το νέο αναπτυξιακό πρότυπο θα στηρίζεται, όπως γίνεται σε όλο τον ανεπτυγμένο κόσμο, σε ένα κράτος οργανωμένο και αποτελεσματικό και όχι υπεραπλωμένο, αλλά ρηχό, όπως το σημερινό, ένα κράτος που θα ευνοεί την ανάπτυξη, λειτουργώντας, όμως, και ως σοβαρό αντίβαρο στις αγορές και στις αδυναμίες τους.
Ήδη με μία σειρά από τις διατάξεις αυτού του νομοσχεδίου, δρομολογούνται σοβαρές αλλαγές στο κράτος. Θα ακολουθήσει σύντομα μία γενναία διοικητική μεταρρύθμιση, ώστε να μπορέσει να ανταποκριθεί στον κρίσιμο ρόλο, που καλείται να επιτελέσει στο μέλλον.
Η εποχή που η θέση στο δημόσιο αποτελούσε ένα βασικό πεδίο συναλλαγής του πελατειακού κράτους, έχει περάσει ανεπιστρεπτί. 
Το κράτος οφείλει να υπηρετεί το συνταγματικά κατοχυρωμένο δικαίωμα στην εργασία, όχι μέσω αθρόων και ανεξέλεγκτων προσλήψεων στο δημόσιο, αλλά μέσα από τη δημιουργία μιας δυναμικής αγοράς εργασίας, που προσφέρει πραγματικές ευκαιρίες στους επιστήμονες και τους επαγγελματίες και ειδικά στους νέους. 
Η μετακύληση των προβλημάτων στις επόμενες γενεές σταματάει εδώ. Τους μετακυλήσαμε το δημόσιο χρέος και την παρεπόμενη κρίση, που οδήγησε, μεταξύ άλλων, στην εκρηκτική ανεργία. Τώρα, όμως, οφείλουμε να ανοίξουμε το δρόμο για αυτούς. Και η Κυβέρνηση μας θα το κάνει!
Το νομοσχέδιο δεν έρχεται μόνο να επιβεβαιώσει ότι η χώρα μας θα τηρήσει τις δεσμεύσεις της, σε αντάλλαγμα της πολύτιμης χρηματοοικονομικής στήριξης, που έλαβε και θα συνεχίσει να λαμβάνει. Το πιο σημαντικό είναι ότι προσπαθεί να προωθήσει γρήγορα σοβαρές διαρθρωτικές μεταρρυθμίσεις που καθυστέρησαν είτε λόγω των αντιδράσεων αυτών που θίγονται, είτε λόγω της κωλυσιεργίας του πολιτικού μας συστήματος, είτε λόγω της μακράς προεκλογικής περιόδου, που πάγωσε τη μεταρρυθμιστική προσπάθεια της χώρας. Διαρθρωτικές μεταρρυθμίσεις που θα δώσουν την απαραίτητη ώθηση στην ελληνική οικονομία προς το δρόμο της ανάπτυξης.
Είναι μια προσπάθεια να απομακρυνθούν μια σειρά από εμπόδια που θεσμοθετήθηκαν για να ευνοηθούν ορισμένες προνομιούχες ομάδες, κρατώντας ερμητικά κλειστές δεκάδες επαγγελματικές ευκαιρίες για νέους εργαζόμενους, επιστήμονες, επαγγελματίες και επιχειρηματίες.  
Είναι γεγονός ότι το υπό εξέταση σχέδιο νόμου φέρνει πρόσθετα επώδυνα μέτρα, τα οποία λειτουργούν σωρευτικά στις μεγάλες θυσίες και βάρη που επιβάρυναν τον ελληνικό λαό τα τελευταία χρόνια. 
Ας μου επιτραπεί, όμως, να επισημάνω ότι λειτουργεί, κατά το δυνατόν, και εξισορροπητικά, κατανέμοντας τα βάρη σε όσους δεν επωμίστηκαν ό,τι τους αναλογεί. 
Ειδικότερα, σε ό,τι αφορά το πολιτικό σύστημα:
Καταργείται η βουλευτική σύνταξη για τους νέους Βουλευτές και για τους αιρετούς των Οργανισμών Τοπικής Αυτοδιοίκησης Α’ βαθμού. Πλέον θα ασφαλίζονται στο ίδιο Ασφαλιστικό Ταμείο, που ανήκαν πριν από την εκλογή τους. 
Επίσης, αυξάνονται κατά δύο χρόνια τα όρια συνταξιοδότησης των Βουλευτών και αιρετών ΟΤΑ, δηλαδή από τα εξήντα πέντε στα εξήντα επτά έτη. 
Μειώνονται εκ νέου οι αποδοχές των γενικών και ειδικών γραμματέων Υπουργείων, καθώς και των γενικών γραμματέων Αποκεντρωμένων Διοικήσεων. 
Μειώνονται οι αποδοχές των προέδρων, αντιπροέδρων και μελών όλων των Ανεξάρτητων Διοικητικών Αρχών κατά ποσοστό 20%.
 Μειώνεται εκ νέου η αντιμισθία όλων των αιρετών της Τοπικής Αυτοδιοίκησης και των προέδρων και διευθυνόντων συμβούλων όλων των δημοτικών επιχειρήσεων.
Επιπλέον, εντάσσονται στο ενιαίο μισθολόγιο κατηγορίες εργαζομένων που είχαν μείνει εκτός. Σας αναφέρω ως παράδειγμα το προσωπικό της Προεδρίας της Δημοκρατίας και τον Εθνικό Οργανισμό Φαρμάκων. 
Κανένας δεν είναι πάνω από το Σύνταγμα και τους νόμους. Όλοι θα ακολουθήσουν τις μισθολογικές διατάξεις του δημοσίου. Δεν μπορεί να ματώνει ο Έλληνας εργαζόμενος του δημόσιου και ιδιωτικού τομέα και κάποιοι να θέλουν την αυτοεξαίρεσή τους.  
Μειώνονται οι αποδοχές όλων των αμειβόμενων σύμφωνα με τα ειδικά μισθολόγια, όχι όμως με οριζόντιο τρόπο, που θα αδικούσε τους χαμηλότερα αμειβόμενα εργαζόμενους.
Εντάσσεται πλέον στο ενιαίο μισθολόγιο και το προσωπικό των φορέων της γενικής Κυβέρνησης, δηλαδή των εργαζομένων σε νομικά πρόσωπα ιδιωτικού δικαίου, καθώς και στις ΔΕΚΟ και στις ανώνυμες εταιρείες που υπάγονται στο πεδίο εφαρμογής των διατάξεων του Κεφαλαίου Α΄ του ν.3429/2005. 
Σε αυτό το σημείο θέλω να υπογραμμίσω ότι σε αυτόν τον αγώνα που δίνουμε, πρέπει να συνεισφέρουμε όλοι ανεξαιρέτως. 
Η υπαγωγή όλων των κατηγοριών εργαζόμενων, που μόλις ανέφερα, στις διατάξεις του ενιαίου μισθολογίου, καθώς και οι αναγκαίες μειώσεις των ειδικών μισθολογίων, είναι απαραίτητες για να διαμορφώσουμε μια κοινή αφετηρία συνεισφοράς τόσο στη δημοσιονομική προσπάθεια, όσο και στην ανάγκη ανασυγκρότησης της ελληνικής κοινωνίας με περισσότερους κανόνες και λιγότερες εξαιρέσεις. 
Μία αναγκαία ρύθμιση του σχεδίου, με σημαντικό δημοσιονομικό όφελος, είναι ο καθορισμός της διαδικασίας καταβολής, από την πλευρά των πιστωτικών ιδρυμάτων, 550.000.000 ευρώ στο ελληνικό δημόσιο, που αποτελεί υποχρέωσή τους λόγω της κεφαλαιακής ενίσχυσης που έχουν λάβει με τη μορφή εγγυήσεων από το ελληνικό δημόσιο κατ’ εφαρμογή του ν.3723/2008. 
Κυρίες και Κύριοι Βουλευτές, το υπό εξέταση νομοσχέδιο περιέχει όλα τα προαπαιτούμενα για την άμεση εκταμίευση της χρηματοοικονομικής στήριξης. Μεταξύ αυτών, υπάρχουν μέτρα που κανένας Υπουργός, καμμιάς κυβέρνησης, δεν θα ήθελε να πάρει. 
Τα ποσά, όμως, που έπρεπε να καλύψουμε στην επόμενη διετία είναι ύψους 13,5  δισεκατομμυρίων ευρώ. Καταβάλαμε κάθε δυνατή προσπάθεια να βρούμε τα λιγότερο επαχθή μέτρα. Διαπραγματευθήκαμε και πετύχαμε αναθεώρηση σε πολλές, δυσανάλογου βάρους ή αμφίβολου δημοσιονομικού αποτελέσματος, προτάσεις της τρόικα. Η Ελληνική Βουλή θα λάβει σε λίγο τις αποφάσεις της, με κόστος πολιτικό και ηθικό για κάθε Βουλευτή. 
Κανείς δεν μπορεί να εθελοτυφλεί για τα δραματικά υψηλά ποσοστά ανεργίας μιας ευρωπαϊκής χώρας, για τον πέμπτο χρόνο ύφεσης που διανύει ένα ανεπτυγμένο κράτος, μπροστά στην αγωνία μιας ολόκληρης κοινωνίας που αναζητά προοπτική.
Αν η Ευρώπη αναμένει από τους Έλληνες Βουλευτές να πράξουν απόψε το καθήκον τους, αναμένουμε κι εμείς από την Ευρώπη, την επαύριον κιόλας, να πράξει το δικό της καθήκον, λαμβάνοντας σημαντικές αποφάσεις και δείχνοντας αλληλεγγύη σε ένα κράτος - μέλος που δοκιμάζεται επί δυόμιση χρόνια από μια βίαιη δημοσιονομική προσαρμογή. 
Κάθε μέρα που καθυστερεί μία απόφαση, αυτό ισοδυναμεί με αμέτρητα μαγαζιά και επιχειρήσεις που κλείνουν, με εργαζόμενους που χάνουν τη δουλειά τους, με νέους που εγκαταλείπουν τη χώρα προς αναζήτηση μιας καλύτερης ευκαιρίας.
Αν η χώρα είχε πάρει έγκαιρα τα μέτρα που έπρεπε, δεν θα φτάναμε ποτέ στο σημείο, δηλαδή η επιβίωσή μας να εξαρτάται από τους δανειστές μας. 
Αν ο κάθε φορολογούμενος κατέβαλε τη συνεισφορά που του αναλογεί, με βάση τα εισοδήματα και την περιουσία του, δεν θα φτάναμε ποτέ στο σημείο να στηριζόμαστε στα χρήματα των ευρωπαίων φορολογουμένων. 
Γι’ αυτό σήμερα κιόλας αρχίζουμε να σχεδιάζουμε το μέλλον μας, δημιουργώντας ανατροπές παντού. Η παλιά Ελλάδα των πολλών ταχυτήτων με τις συντεχνίες, τις προνομιούχες εισοδηματικές ομάδες, τις φωτογραφικές εξαιρέσεις και τις μικροπολιτικές σκοπιμότητες τελειώνει. 
Ζητώ από τον κάθε Έλληνα να βρεθεί στην πρώτη γραμμή, η οποία απαιτεί θυσίες, αλλά μόνον έτσι θα εξασφαλίσουμε το μέλλον, το μέλλον των παιδιών μας. Η εποχή που κάποιοι διάλεγαν προνομιακές θέσεις στην οπισθοφυλακή έχει παρέλθει οριστικά. 
Κλείνοντας, θα ήθελα να κάνω την ύστατη έκκληση σε κάθε έναν από τους Βουλευτές όλων των κομμάτων να υπερψηφίσει την ελπίδα, την προοπτική και την συνέχεια της προσπάθειας αυτού του τόπου. Η ιστορία αυτού του έθνους είναι γεμάτη με μάχες που κερδήθηκα ή που χάθηκαν. Δεν θα βρείτε όμως πουθενά στις σελίδες της μάχες που δεν δόθηκαν.
Πριν κατέβω από το Βήμα, θα ήθελα να ενημερώσω το Σώμα ότι καταθέτω νομοθετικές βελτιώσεις στο σχέδιο νόμου σύμφωνα με τον Κανονισμό της Βουλής Α΄ 104, παράγραφος 5, οι οποίες αφορούν διόρθωση φραστικών ή νομοτεχνικών λαθών και αβλεψιών, όπως αριθμήσεις υποπαραγράφων, παραπομπές σε διατάξεις. Επίσης, αφορούν διορθώσεις του κειμένου, ως αποτέλεσμα παρατηρήσεων που έγιναν εχθές κατά τη διάρκεια της συζήτησης.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
(Στο σημείο αυτό ο Υπουργός Οικονομικών, κ. Ιωάννης Στουρνάρας, καταθέτει για τα Πρακτικά τις προαναφερθείσες νομοθετικές βελτιώσεις, οι οποίες έχουν ως εξής:
(Να φωτογραφηθούν οι σελ. 397-424)","ΙΩΑΝΝΗΣ ΣΤΟΥΡΝΑΡΑΣ",168
"134147","   Ευχαριστούμε πολύ.
Το λόγο έχει η κ. Παπαρήγα, Πρόεδρος της Κοινοβουλευτικής Ομάδας του ΚΚΕ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134148"," Κύριε Πρόεδρε, είναι γνωστό ότι στην πλατεία Συντάγματος σημειώθηκε επίθεση εναντίον διαδηλωτών. Προσωπικά, δεν έχω άμεση εικόνα και γνώση της κατάστασης, θέλω, όμως, να ξεκαθαρίσω το εξής: 
Αυτή η πολιτική που ακολουθείται και αυτά τα μέτρα που έρχονται είναι αδύνατον να μην συνοδευτούν από κρατική βία, καταστολή, αυταρχισμό. Και μάλιστα είναι πολύ πιθανόν και να ενεργοποιηθεί και νόμος που υπάρχει, αλλά χάρη στη λαϊκή αντίσταση δεν έχει προωθηθεί, που προβλέπει και την επέμβαση στρατιωτικών δυνάμεων όταν γίνονται απεργίες, καταλήψεις, κ.λπ..","ΑΛΕΞΑΝΔΡΑ ΠΑΠΑΡΗΓΑ",413
"134149"," Δεν υπάρχει αυτό.","ΚΩΝΣΤΑΝΤΙΝΟΣ ΤΑΣΟΥΛΑΣ",493
"134150"," Από το 2004 υπάρχει.
Σας παρακαλώ μην με διακόπτετε.","ΑΛΕΞΑΝΔΡΑ ΠΑΠΑΡΗΓΑ",413
"134151"," Κύριοι συνάδελφοι, παρακαλώ πάρα πολύ να μην διακόπτετε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"134152"," Αν λέω λάθη, να σηκωθεί ο επόμενος της Νέας Δημοκρατίας και να τα πει. Εν πάση περιπτώσει, προτιμάω να μιλάω σε κενά έδρανα, μιλάω συνειδητά δεν με ενδιαφέρει το ακροατήριο το εντός της Βουλή, παρά αυτό το πράγμα που γίνεται. Εν πάση περιπτώσει δεν έχουμε διατελέσει ούτε δικηγόροι στα δικαστήρια για να μπορούμε να αγορεύουμε μ’ αυτόν τον τρόπο. Δεν θέλω διακοπές.
Λοιπόν, να προχωρήσουμε. Η βία είναι ακόμα μεγαλύτερη στους τόπους δουλειάς. Στην πλατεία Συντάγματος την βλέπουμε και την καταδικάζουμε. Είναι ακόμη μεγαλύτερη στους τόπους δουλειάς. Εδώ περνάνε αυτά τα πράγματα απαρατήρητα, το ότι η εργοδοσία μεταφέρει υποχρεωτικά με πούλμαν τους εργαζόμενους και με την απειλή της απόλυσης και να πιάνουν δουλειά από τις δύο η ώρα την νύχτα, για να μην τους προλάβουν οι απεργιακές επιτροπές, κανένα σχόλιο δεν κάνετε γι’ αυτά. Επιλεκτική ευαισθησία υπάρχει δυστυχώς στις περισσότερες πτέρυγες της Βουλής. 
Η βία θα δυναμώσει. Αυτό το ξέρουμε πάρα πολύ καλά. Δεν γίνεται. Δεν μπορείτε να πείσετε δίχως τη βία. Από αυτήν την άποψη, τα πράγματα είναι πάρα πολύ σοβαρά. Προσχήματα για να χτυπάτε τις διαδηλώσεις θα βρείτε. Και αν δεν βρείτε, θα τα δημιουργήσετε. Το λέμε με πλήρη συνείδηση.
Δεν θα ξοδέψω πολύ χρόνο για να περιγράψω τη βαρβαρότητα των μέτρων. Εδώ μέσα στην Αίθουσα τις Βουλής χύθηκαν και ειλικρινή δάκρυα και κροκοδείλια. Άλλωστε, ξέρουμε ότι οι εργαζόμενοι, όταν μιλάει ένας Βουλευτής θέλουν να ακούσουν να μεταφέρεις την αγανάκτηση στη Βουλή. Έχει περισσέψει η μεταφορά της αγανάκτησης. Το κυριότερο είναι: Υπάρχει διέξοδος ή η διαφορετικές αντιλήψεις για τη διέξοδο τι εκφράζουν; Και πραγματικά αν υπάρχει διέξοδος, αυτό είναι το κυριότερο ζήτημα. 
Θέλω να ξεκαθαρίσω το εξής πράγμα. Η βαρβαρότητα αυτών των μέτρων έχει και ορισμένα καινούργια στοιχεία. 
Παραδείγματος χάριν, ένα στοιχείο που δεν υπήρχε προ κρίσης ή δεν ήταν τόσο έντονο τα προηγούμενα χρόνια: Η ενιαία επίθεση που δέχεται αυτή τη στιγμή το μεγαλύτερο μέρος της μισθωτής εργασίας και των αυτοαπασχολουμένων της φτωχής αγροτιάς. Πραγματικά η επίθεση είναι ενιαία. Όταν φτάνουμε να κόβουμε το δώρο και την αγροτική σύνταξη, τι να πει κανείς; Η επίθεση είναι ενιαία. Και γι’ αυτό κανένας κλάδος δεν θα μείνει απ’ έξω, αν αυτό νομίζει. 
Δεύτερον: Όντως με το μνημόνιο -κι αν θέλετε, αυτό είναι σχετικά καινούργιο στοιχείο- η Κυβέρνηση –και αυτό είναι και μία ελληνική ιδιομορφία- αφαιρεί –τώρα, πώς να το πω;- «παροχές», «κατακτήσεις» που είχε παραχωρήσει σε ορισμένα τμήματα των εργαζομένων, στην εργατική αριστοκρατία, αλλά και σε ορισμένα μεσαία στρώματα, που τους είχε κάνει ορισμένες παραχωρήσεις ή έκλεινε τα μάτια σε φαινόμενα μεσαίας διαφθοράς και φοροδιαφυγής, γιατί αυτό εξυπηρετούσε η πολιτική συμμαχιών. Σπάει τις συμμαχίες. Και αυτά τα στρώματα στην Ελλάδα είναι πολυάριθμα. Γι’ αυτό ακριβώς και κόβονται οι παροχές τους. Για δημοσιονομικούς λόγους. Και σπάνε οι συμμαχίες. Εδώ προτάσσεται το δημοσιονομικό, ταξικό κριτήριο, να το πω έτσι. 
Αυτά τα στρώματα, λοιπόν, που είναι πολυάριθμα -και η εργατική αριστοκρατία είναι πολυάριθμη και τμήματα των μεσαίων στρωμάτων, μεσαία και ανώτερα- αναζήτησαν και βρήκαν πολιτική στέγη σε διάφορα κόμματα, κυρίως στο ΣΥΡΙΖΑ. Κι, αν θέλετε, αυτό που κατά τη γνώμη μου υπάρχει είναι ένας παράγοντας που ο ΣΥΡΙΖΑ κυριολεκτικά μέσα στη Βουλή αναπαράγει, την αντιπαράθεση ΠΑΣΟΚ – Νέας Δημοκρατίας, αυτό το στυλ που ζήσαμε το 1989 – 1991 ή τις παραμονές που επέκειτο εναλλαγή στη σκυτάλη της διακυβέρνησης και όχι ουσιαστική εναλλαγή πολιτικής.
Εμείς ποτέ δεν συμφωνήσαμε στο διαχωρισμό των εργατοϋπαλλήλων και των μισθωτών σε «ρετιρέ» και «υπόγεια», παρά το γεγονός ότι υπήρχαν διαφορετικά εισοδήματα, ακόμα και διαφορετικές κοινωνικές παροχές μέσα στους εργαζόμενους. Και δεν το κάναμε ούτε την περίοδο εκείνη που δεν υπήρχε μνημόνιο. Γιατί; Διότι ακριβώς αυτή η πολιτική απέβλεπε στη διαίρεση, στην αντιπαράθεση των εργαζομένων στο Δημόσιο προς τον ιδιωτικό τομέα και στην πάλη ενός κλάδου να κερδίσει ό,τι ο άλλος, πέφτοντας πολλές φορές, αν θέλετε, και σε συντεχνιακά αιτήματα.
Επομένως, αφήστε τώρα όποια καπηλεία θέλετε να κάνετε σχετικά με το ζήτημα που δημιουργήθηκε με τους υπαλλήλους της Βουλής. Εμείς θα τοποθετηθούμε. 
Να ξέρετε, όμως, τα εξής: 
Αφαιρείτε από τους υπαλλήλους της Βουλής, για να τα ισοπεδώσετε όλα προς τα κάτω και όχι για λόγους ισοτιμίας. Είναι ισοτιμία προς τα κάτω.
Δεύτερον, δεν υπάρχει ούτε ένας υπάλληλος της Βουλής –επειδή πολλά ακούστηκαν- που να διορίστηκε από το Κομμουνιστικό Κόμμα Ελλάδας. Κι αν υπάρχει, να μας φέρετε το όνομα. 
Και σας θυμίζω το εξής: Έχουμε διαγράψει δύο μέλη του κόμματος –και καλά μέλη του κόμματος- τα οποία αξιοποίησαν τις αποφάσεις της Βουλής, όπου κάποιος που υπηρετεί κάποια χρόνια στην Κοινοβουλευτική Ομάδα μπορεί να γίνει δημόσιος υπάλληλος. Τα διαγράψαμε, λοιπόν, αυτά τα δύο μέλη. Και δεν ξέρω, μπορεί να είναι και τρίτος. Και θα το ξανακάνουμε, όποιος το χρησιμοποιήσει. Κι ας ήταν καλά μέλη του κόμματος, δραστήρια και πολύτιμοι βοηθοί των Βουλευτών.
Μη μας βάζετε, λοιπόν, όλους στο ίδιο τσουβάλι. Κι αν υπάρχει ένας και μας έχει ξεφύγει κι έχει πάει από το πλάι, πολύ ευχαρίστως επώνυμα να μας τον καταγγείλετε.
Επομένως, άλλη είναι η θέση μας. Θα τοποθετηθούμε όταν θα έρθει το ζήτημα με τους υπαλλήλους της Βουλής. Πολύ καλά, όμως, έκαναν. Ήταν μία αιφνιδιαστική τροπολογία, που τη φέρατε εδώ για αποπροσανατολισμό –δεν ξέρω αν ήταν και στημένο το παιχνίδι- για να καπηλευθείτε, διαιρώντας τους εργαζόμενους σε «ρετιρέ» και «υπόγεια».
Θέλουμε να ξεκαθαρίσουμε το εξής πράγμα: Η Κυβέρνηση της Νέας Δημοκρατίας, με τους συμμάχους της, φέρνει βάρβαρα μέτρα. Κι εμείς δεν μπορούμε να καταλάβουμε αυτό το διαχωρισμό που κάνει η ΔΗΜΑΡ και ορισμένοι Βουλευτές του ΠΑΣΟΚ, που λένε «στα εργασιακά διαφωνούμε». Μα, είναι ενιαίο το πακέτο των μέτρων. Είναι συνεκτικό, συνεκτικότατο. Εργασιακά, δημοσιονομικά, απελευθέρωση, πλήρης απελευθέρωση της αγοράς, εκεί που δεν ήταν, υπήρχαν κάποια εμπόδια, αποκρατικοποιήσεις κλπ. Είναι ενιαίο. 
Είναι τυχαίο ότι η τρόικα «τα στύλωσε» στα εργασιακά; Δεν δεχόταν ούτε και την πρόταση για το επίδομα γάμου. Είναι ιδεολογικός δογματισμός της τρόικας;
Μα, αν πάρουμε αναδρομικά από το 1992 και μετά -για να μην πάμε πιο πριν- το επίκεντρο της αποφασιστικότητας ήταν οι εργασιακές σχέσεις, με ό,τι συνεπάγεται αυτό, γιατί εκεί «είναι το ψωμί». 
Η Κυβέρνηση, λοιπόν, φέρνει ένα νομοσχέδιο πολύ συνεκτικό, το οποίο έχει μια λογική με την οποία είμαστε ριζικά αντίθετοι, αλλά είναι πολύ λογικό. Τι θέλει να εξασφαλίσει; Την ανάκαμψη της κερδοφορίας του κεφαλαίου, την ανάκαμψη των επενδύσεων. Σου λέει, εγώ θα βγω και θα πω: «Επενδύστε επιχειρηματίες, διότι σας έχω εξασφαλίσει μια πάμφθηνη, χειραγωγημένη και διασπασμένη και από τις εργασιακές σχέσεις εργατική δύναμη, μια ελεύθερη αγορά από τους αυτοαπασχολούμενους και από τη φτωχή αγροτιά».
Και από αυτήν την άποψη έχει λογική. Αυτή η λογική που δεν καταλαβαίνουμε είναι η εξής και θα το πούμε καθαρά: Εκφράζει το κυρίαρχο μείγμα διαχείρισης της κρίσης υπέρ των μονοπωλίων της Ευρωπαϊκής Ένωσης. Αυτή τη στιγμή, μέσα στη Βουλή -γιατί στην κοινωνία δεν είναι έτσι τα πράγματα ανεξαρτήτως των πολιτικών προσανατολισμών του λαού και της εκλογικής τους συμπεριφοράς- αντιπαλεύουν δύο μείγματα πολιτικής. Το ένα με κύριο εκπρόσωπο τον ΣΥΡΙΖΑ, που έχει διαφορές από τα άλλα κόμματα -δεν τα βάζουμε στον ίδιο κουβά- και το άλλο είναι της Νέας Δημοκρατίας με τις όποιες διαφορές έχει με το ΠΑΣΟΚ και τη ΔΗΜΑΡ. Αυτά τα δύο μείγματα είναι μείγματα που μπορείς να τα ξεχωρίσεις σε προοδευτικά και συντηρητικά, σε φως και σκότος, σε φιλελεύθερα, σοσιαλδημοκρατικά και αριστερά; Βολεύει αυτός ο διαχωρισμός.
Ο κ. Σαμαράς, όχι τυχαία, μιλάει για τα δύο άκρα. Εξισώνει το ναζισμό, το φασισμό με τον κομμουνισμό. Αυτό βολεύει και δεν είναι του κ. Σαμαρά, δεν είναι της κρίσης που θυμηθήκαν όλοι τη Δημοκρατία της Βαϊμάρης. Αυτό υπάρχει από τα πρώτα χρόνια της δεκαετίας του 2000 στην Ευρωπαϊκή Ένωση. Είναι επίσημη κρατική ιδεολογία της Ευρωπαϊκής Ένωσης. 
Ανοίγω μια παρένθεση: Αν διαβάσετε ιστορία τα τάγματα εφόδου, που αργότερα έγιναν SS, που δυνάμωσαν; Στο σύστημα της πρόνοιας και της κοινωνικής αλληλεγγύης σε συνθήκες κρίσης. Και το τελευταίο οχυρό που έπεσε ήταν τα εργατικά σωματεία και το εργατικό κίνημα στη Γερμανία. Βέβαια, στο τέλος έπεσε και αυτό, αλλά ήταν και το τελευταίο που αντιστάθηκε και το τσάκισε το εργατικό κίνημα με χιλιάδες κομμουνιστές και άλλους αγωνιστές σκοτωμένους η Δημοκρατία της Βαϊμάρης και τα τάγματα εφόδου.
Μην τα εξισώνουμε έτσι τα πράγματα. Δίχως εργατικό κίνημα στην Ελλάδα και ταξική πάλη δεν αντιμετωπίζεται η Χρυσή Αυγή από τη σκοπιά του Συντάγματος και του Κοινοβουλίου και της Κοινοβουλευτικής Δημοκρατίας. Δεν αντιμετωπίζεται!
Για να δούμε, λοιπόν, τώρα: Από τη μια μεριά αυτό το μείγμα της πολιτικής, η Νέα Δημοκρατία λέει: Απελευθέρωση αγοράς, ιδιωτικοποιήσεις, πρόταξη των δημοσιονομικών στόχων. Τι λέει το άλλο μείγμα πολιτικής; Προτάσσουμε την ανάπτυξη, τη δημοσιονομική πειθαρχία κατά δεύτερο λόγο, η Ευρωπαϊκή Κεντρική Τράπεζα να κάνει δάνεια με χαμηλούς τόκους και να διαγραφεί ένα μέρος του χρέους, δηλαδή να «κουρευτεί», που «κούρεμα» σημαίνει νέα μνημόνια. 
Όντως γίνεται διαμάχη σήμερα στην Ευρώπη, αλλά πολύ φοβόμαστε ότι η μια άποψη εκφράζει τις απόψεις της Γερμανίας, της Ολλανδίας, της Φιλανδίας, η άλλη άποψη του ΣΥΡΙΖΑ ή άλλων δυνάμεων εκφράζει τις απόψεις της Γαλλίας και της Ιταλίας. Η Ευρωπαϊκή Ένωση σήμερα είναι τριχοτομημένη, όσον αφορά διαφορετικά συμφέροντα μείγματος πολιτικής και όχι διαφορές πολιτικής που έχουν να κάνουν με την βελτίωση της θέσης των λαών και πολύ περισσότερο με την κοινωνική λαϊκή ευημερία.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ – ΒΑΣΙΛΕΙΟΣ Ι. ΜΕΙΜΑΡΑΚΗΣ )
Η Γερμανία με τους συμμάχους της προτιμάει ή ομοσπονδοποίηση και εμβάθυνση της Ευρωπαϊκής Ένωσης ή εκδίωξη από τη ζώνη του ευρώ. 
Η Γαλλία και η Ιταλία θέλουν χαλάρωση της δημοσιονομικής πειθαρχίας. 
Την Ελλάδα, την Ισπανία, την Πορτογαλία και την Ιρλανδία τις συμφέρει μία ακόμα πιο χαλαρή πολιτική, που στην ουσία, όμως, δεν αλλάζει το αποτέλεσμα. 
Και ξεκαθαρίζουμε το εξής πράγμα: Αν πάμε να κάνουμε μία σύγκριση ανάμεσα στην Αριστερά της Γερμανίας, της Ολλανδίας, της Φινλανδίας με αυτά που λέει η Αριστερά της Ισπανίας, της Ιρλανδίας, της Πορτογαλίας ή της Ελλάδας, θα δείτε ότι στα σημεία είναι πιο αριστερή, ας πούμε, η πρόταση των Αριστερών κομμάτων του Νότου. Γιατί; Διότι –και θα το πω καθαρά- εκφράζουν –όχι με την έννοια των προσωπικών συμφερόντων ή των διαπλοκών, σε καμία περίπτωση- την πίεση και τα συμφέροντα ενός τμήματος του κεφαλαίου και των μεσαίων στρωμάτων, τα οποία ζουν μέσα σε χώρες που βρίσκονται στην τρίτη ταχύτητα της ανάπτυξης. Και ξέρουν πάρα πολύ καλά ότι και ρήτρα ανάπτυξης να γίνει, τα λιγότερα θα πάρουν και πως η διαδικασία συγκέντρωσης του κεφαλαίου και η επιβίωσή τους θα είναι ακόμα πιο δύσκολη. 
Κι αν θέλετε, ο προοδευτισμός ή ριζοσπαστισμός εξαρτάται, στα πλαίσια της κυρίαρχης πολιτικής, από τη θέση της χώρας.
Άρα, έχουμε μείγματα πολιτικής, που αν αυτά κυριαρχήσουν –και κυριαρχούν- σήμερα στο λαό, οδηγούν ένα τμήμα του λαού να είναι με ένα τμήμα της αστικής τάξης κι ένα άλλο τμήμα με ένα ασθενέστερο, αλλά πάλι τμήμα της αστικής τάξης. Εξ ου και η θέση μας απέναντι στην ενότητα της Αριστεράς.
Τελειώνοντας, δύο πράγματα κρίνουν σήμερα τα πράγματα: Η στάση απέναντι στα μονοπώλια. Όχι αριστερή, αλλά ακόμα και κυβέρνηση ΚΚΕ μονομπλόκ, δεν πρόκειται να κάνει τίποτε αν δεν καταργήσει τα μονοπώλια στην οικονομία. Δεν μπορεί να κάνει τίποτα. Διότι ενώ η παραγωγή είναι στα χέρια των εργαζομένων –αυτοί παράγουν- η ιδιοκτησία, ο προγραμματισμός, η διεύθυνση είναι στα χέρια των μονοπωλίων.
Δεύτερον, η θέση απέναντι στην Ευρωπαϊκή Ένωση.
Επομένως, από τα ίδια τα πράγματα διέξοδος από την κρίση υπάρχει. Βεβαίως. Η μία είναι αυτή που ζούμε είτε στη Γαλλία, είτε τη λέει ο κ. Μόντι, είτε ο κ. Ολάντ ή ο κ. Ομπάμα. Και ο κ. Ομπάμα είναι με τη Γαλλία και την Ιταλία. Και φαντάζομαι ότι στο ακροατήριο υπάρχει μεγάλη χαρά για τη νίκη του Ομπάμα.
Ένα ζήτημα, λοιπόν, είναι η κατάργηση των μονοπωλίων και η αποδέσμευση από την Ευρωπαϊκή Ένωση. Αυτό, τα ίδια τα πράγματα, σημαίνει ανατροπή της πολιτικής εξουσίας των μονοπωλίων. Δεν υπάρχει διέξοδος από την κρίση. Τι μπορεί να υπάρξει; Κάτι να κόβει το λαϊκό κίνημα, κάτι να πετυχαίνει, ένα βήμα μπρος και πέντε βήματα πίσω θα είναι. 
Αυτή είναι η θέση μας και αποκλείουμε και τα δύο μίγματα πολιτικής. Το ένα έχει δοκιμαστεί στη βαρβαρότητα, το άλλο έχει δοκιμαστεί ως ένα βαθμό σε άλλες χώρες και εμφανίζεται ως εναλλακτική λύση. Σε καμμία περίπτωση ο λαός δεν πρέπει να στηρίξει τα συμφέροντα τμήματος των επιχειρηματικών ομίλων εναντίον άλλων. Αυτό θα σημάνει την ήττα του κινήματος για πολλά-πολλά χρόνια.
Σας ευχαριστώ.","ΑΛΕΞΑΝΔΡΑ ΠΑΠΑΡΗΓΑ",413
"134153"," Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης έχει το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134154"," Κυρίες και κύριοι συνάδελφοι, η χώρα διανύει μία ιδιαιτέρως κρίσιμη περίοδο. Αυτό που διακυβεύεται είναι η συμφωνία με τους δανειστές για τη συνέχιση του προγράμματος προσαρμογής, αλλά και ο τρόπος συνέχισης του προγράμματος. 
Στόχος μας είναι μία πολιτική συμφωνία προς το μέλλον, που θα δημιουργεί ένα πλαίσιο βιώσιμης λύσης από οικονομική και κοινωνική άποψη. Ο εύκολος πολιτικός λόγος που εκμεταλλεύεται τις πιεστικές και δύσκολες για τους πολίτες καταστάσεις για να αλιεύσει ψήφους, δεν ήταν ποτέ χρήσιμος, αλλά πολύ περισσότερο δεν είναι υπεύθυνος και ιδιαίτερα σήμερα.
Εμείς δεν θα περιπέσουμε σε έναν τέτοιο λόγο. Δεν μας αφορά η προοπτική να διαδραματίσουμε έναν ανορθωτικό ρόλο μετά την καταστροφή. Θέλουμε να συμβάλουμε να μην υπάρξει η καταστροφή. Εμείς θα επιμείνουμε στη μόνη ρεαλιστική πολιτική γραμμή που αναγνωρίζει ότι η δανειακή σύμβαση αποτελεί ένα δεσμευτικό πλαίσιο για τη χώρα και ταυτόχρονα παλεύει σοβαρά και συγκροτημένα να το αλλάξει. Δεν θα υπονομεύσουμε την παραμονή της χώρας στο ευρώ με ερασιτεχνισμούς και με καλλιέργεια φρούδων ελπίδων ότι δήθεν είναι δυνατή η άμεση απαλλαγή από το μνημόνιο με την καταγγελία του και τη στάση πληρωμών.
Κυρίες και κύριοι συνάδελφοι, είναι τουλάχιστον αβάσιμη η αντίληψη ότι δήθεν όλα ήσαν προαποφασισμένα, ότι δεν έγινε, δεν γίνεται διαπραγμάτευση, αλλά έγινε ένα θέατρο για τα μάτια του κόσμου. 
Κυρίες και κύριοι συνάδελφοι, με τη συμμετοχή μας, με τη συμμετοχή της Δημοκρατικής Αριστεράς στην Κυβέρνηση καταβάλαμε τεράστιες προσπάθειες και πιστεύουμε ότι διαδραματίσαμε έναν εποικοδομητικό και σταθεροποιητικό ρόλο στο συνεργατικό κυβερνητικό σχήμα. Η συμβολή μας δεν ήταν και δεν είναι ζήτημα αριθμητικό, αλλά βαθύτατα πολιτικό. 
Συμφωνήσαμε να υπάρξει μία διαδικασία αναδιαπραγμάτευσης που αφ’ ενός, θα υλοποιήσει το πρόγραμμα προσαρμογής και αφ’ ετέρου, θα το τροποποιήσει σε συμφωνία με τους εταίρους με στόχο να γίνει οικονομικά αποτελεσματικό, συνδεόμενο με την ανάπτυξη και κοινωνικά βιώσιμο με ορθολογικό επιμερισμό των βαρών, λήψη μέτρων, ελάφρυνσης των βαρών και ανακούφισης των κοινωνικά αδυνάμων. 
Αναγνωρίσαμε ότι η υλοποίηση της προγραμματικής συμφωνίας συναρτάται με τις συνεχείς διαπραγματεύσεις με την τρόικα και το γενικότερα δυναμικά εξελισσόμενο πλαίσιο της ευρωπαϊκής πολιτικής για την αντιμετώπιση της κρίσης.
Κυρίες και κύριοι συνάδελφοι, δεν καλλιεργήσαμε αυταπάτες ότι η δημοσιονομική εξυγίανση μπορεί να γίνει χωρίς την αντιμετώπιση των παθογενειών που χαρακτηρίζουν την οικονομική και πολιτική συγκρότηση της χώρας, χωρίς υλοποίηση διαρθρωτικών αλλαγών.
Αναλάβαμε την ευθύνη για τη λήψη δημοσιονομικών μέτρων, γνωρίζοντας ότι συναντούν αντιδράσεις. Είχαμε διατυπώσει και προεκλογικά τη διαφωνία μας για το χαρακτήρα μέτρων και ένα πλαίσιο οικονομικής πολιτικής που δίνει την εντύπωση ότι οι θυσίες χάνονται στο πιθάρι των Δαναΐδων. 
Μετά τη συγκρότηση της Κυβέρνησης εργαζόμαστε συστηματικά με την κατάθεση εναλλακτικών προτάσεων, για να ενισχυθούν οι διαστάσεις της εξυγίανσης και του εξορθολογισμού και να υπάρξει η μικρότερη κατά το δυνατό, επιβάρυνση σε μισθούς, συντάξεις και επιδόματα.
Θεωρήσαμε απαραίτητη την ενίσχυση της διαπραγμάτευσης και σε πολιτικό επίπεδο με τους εταίρους για μία συμφωνία δημοσιονομικής προσαρμογής, που να περιλαμβάνει τη χρονική επιμήκυνση, την ένταξη της ρήτρας αντικατάστασης ιδιαιτέρως των επαχθών μέτρων απ’ όλα εκείνα τα οποία θα προκύπτουν ως προϊόν εσόδων, την ενίσχυση με αναπτυξιακές παρεμβάσεις για την αντιμετώπιση της ύφεσης.
Τονίσαμε, κυρίες και κύριοι συνάδελφοι, με προκαταβολική σαφήνεια τη θέση μας για ανακοπή της επίθεσης που γίνεται από την τρόικα και μέρος των εργοδοτικών δυνάμεων για διάλυση των εργασιακών σχέσεων και περαιτέρω υποβάθμιση των δικαιωμάτων. 
Κάποιοι επιχειρούν να πείσουν ότι τα εργασιακά είναι ένα δευτερεύον, ένα παρεμπίπτον ζήτημα. Δεν είναι, όμως, αυτή η πραγματικότητα.
Τα εργασιακά θέματα αποτελούν τον οδικό χάρτη για την εικόνα της χώρας μετά τη δημοσιονομική εξυγίανση. Η συγκεκριμένη εκδοχή εργασιακών σχέσεων προωθεί ρυθμίσεις που διαμορφώνουν για τους εργαζόμενους ένα περιβάλλον αποσαρθρωμένων δικαιωμάτων. Η υποτίμηση που δείχνουν και επιχειρούν κάποιοι για τα ζητήματα, όπως το επίδομα γάμου, οι προσαυξήσεις από τις τριετίες και η διευθέτηση του χρόνου εργασίας, δείχνουν ότι δεν κατανοούν τη ζωή πολλών εργαζομένων, που ζουν στα όρια ή κάτω από τα όρια της φτώχιας. Και βεβαίως, πρωτίστως αναδεικνύουμε το θέμα της επεκτασιμότητας των συμβάσεων, γιατί η κατάργησή τους θα απομειώσει περαιτέρω τους μισθούς και γενικότερα την αμοιβή εργασίας.
Δεν μπορώ, κυρίες και κύριοι συνάδελφοι, να δεχθώ την επί της ουσίας κατάργηση της Εθνικής Γενικής Συλλογικής Σύμβασης Εργασίας ως ένα αναγκαίο επίπεδο ρύθμισης της αγοράς εργασίας. Δεν μπορώ να δεχθώ την πλήρη αποδυνάμωση των κλαδικών συμβάσεων, αφού πολλές επιχειρήσεις θα διαγραφούν από τους εργοδοτικούς φορείς για να ρυθμίζουν μόνες τους τις εργασιακές σχέσεις με το προσωπικό τους. Δεν μπορώ να δεχθώ πως με το πέρας της ισχύος τους εργαζόμενοι επί σειρά ετών θα δουν τα ήδη μειωμένα εισοδήματά τους να μειώνονται περαιτέρω. Δεν μπορώ να δεχθώ πως οι νέοι μας θα εργάζονται χωρίς να δικαιούνται μέρισμα από την ανάκαμψη.
Αυτές οι ρυθμίσεις που δεν έχουν σχέση με τη δημοσιονομική προσαρμογή και τις αναγκαίες διαρθρωτικές μεταρρυθμίσεις συγκροτούν, με την υποστήριξη τμήματος των εργοδοτικών δυνάμεων της χώρας, μια επιχείρηση πολιτικής επιβολής ενός νεοφιλελεύθερου μοντέλου ανταγωνιστικότητας και εργασιακών σχέσεων.
Τα δημοσιονομικά μέτρα, κυρίες και κύριοι συνάδελφοι, αναμφισβήτητα είναι βαριά. Έχουμε πει βεβαίως ότι οι πολιτικές δημοσιονομικής εξυγίανσης πρέπει να τροποποιηθούν κι έχουμε καταθέσει προτάσεις επ’ αυτού και μάλιστα διεκδικητικά. Τα μέτρα υπηρετούν την εκταμίευση των 31,5 δισεκατομμυρίων ευρώ για την περαιτέρω πορεία της οικονομίας, σε σχέση και με την ανάπτυξη που πρέπει να υπάρξει για τη δημιουργία θέσεων εργασίας και για την προοπτική εξόδου της χώρας από την κρίση. 
Εμείς θέλουμε τις μεταρρυθμίσεις και τις αναδιαρθρώσεις στον ευρύτερο δημόσιο τομέα, μη υπολογίζοντας αντιστάσεις, αλλά και αρνήσεις για την ύπαρξη της όποιας μεταρρύθμισης. Οι μεταρρυθμίσεις πρέπει να γίνουν, δεν μπορεί η χώρα να μείνει καθηλωμένη. 
Η δημοσιονομική εξυγίανση, όμως, δεν πρόκειται να ωφεληθεί από την υποβάθμιση των εργασιακών δικαιωμάτων και τη μείωση των μισθών. Το αντίθετο μάλιστα, θα υπάρχει αρνητικό δημοσιονομικό αποτύπωμα, αφού οι μειώσεις στους μισθούς και στις ασφαλιστικές εισφορές θα μειώσουν περαιτέρω τις εισπράξεις των ταμείων, αλλά και τα έσοδα από τη φορολογία.
Επιμένοντας εξ αρχής στα εργασιακά, θέλω να σας βεβαιώσω ότι δεν αναζητήσαμε, δεν αναζητούμε το αριστερό αντίβαρο στο πακέτο των μέτρων για τα δημοσιονομικά. Εκείνο που διεκδικούσαμε και διεκδικούμε είναι να μην αποδυναμωθούν ακόμη περισσότερο τα δικαιώματα των εργαζομένων. Η αντιπαράθεση που διεξάγεται γύρω από τα εργασιακά αφορά το ζήτημα αν η τρόικα, οι εταίροι και οι δανειστές μας αποδέχονται ότι σε ένα πρόγραμμα δημοσιονομικής προσαρμογής μπορούν να υπάρξουν αλλαγές.
Είναι γνωστό ότι το πρόγραμμα δεν θα έχει τα επιθυμητά αποτελέσματα, όχι μόνο γιατί δεν προωθήθηκαν οι αναγκαίες μεταρρυθμίσεις, αλλά και γιατί είχε αρκετά προβληματικά στοιχεία στη δομή του. Οι δηλώσεις στελεχών του Διεθνούς Νομισματικού Ταμείου, αλλά και της Ευρωπαϊκής Τράπεζας που παραδέχονται ότι υποεκτιμούσαν τις επιπτώσεις της λιτότητας στην οικονομική ανάπτυξη και η παραδοχή ότι το χρέος θα γίνει βιώσιμο μέσω ενός άλλου μίγματος πολιτικής, δείχνουν ότι οι τροποποιήσεις στο πρόγραμμα είναι μία ανάγκη, μία αδήριτη ανάγκη. Η λογική συνέχεια αυτών των διαπιστώσεων δεν μπορεί να είναι η κατηγορηματική άρνηση τροποποιήσεων του προγράμματος.
Αντίθετα, η στάση της τρόικας και των ευρωπαίων πολιτικών ηγετών στα εργασιακά δείχνει ότι, αφ’ ενός, επιδιώκεται να μην υπάρξει καμμιά βασική αλλαγή στο πρόγραμμα προσαρμογής και αφ’ ετέρου, υποτιμάται πλήρως η ανάγκη να υπάρξει η βασική κοινωνική συναίνεση στη δημοσιονομική εξυγίανση.
Κυρίες και κύριοι συνάδελφοι, εμείς πιστεύουμε πραγματικά ότι το ζητούμενο δεν είναι να εμφανίσουμε την εικόνα του κράτους που ευθυγραμμίζεται πλήρως με τις επιλογές της τρόικας. Το ζητούμενο είναι να αποδείξουμε ότι είμαστε υπεύθυνη χώρα, με γνώση και ευθύνη για το πρόγραμμα προσαρμογής, αλλά και την κοινωνική πολιτική ισορροπία. 
Η εξαίρεση των εργασιακών δεν θα δημιουργούσε κρίση, δεν θα έδειχνε ένα κράτος που λέει «δεν πληρώνω» και αθετεί τις υποχρεώσεις του. Θα έδειχνε την απαίτηση ενός κράτους που αναλαμβάνει πραγματικά να υλοποιήσει μια δέσμη μέτρων και ταυτόχρονα, δεν δέχεται να υποβαθμίσει περαιτέρω τη ζωή των πολιτών και την προοπτική τους με την αποσάρθρωση των εργασιακών δικαιωμάτων με τρόπο που σε αρκετά σημεία παραβιάζει το ευρωπαϊκό κεκτημένο. 
Θα έδινε τη δυνατότητα να υπάρχει διαπραγμάτευση στο υψηλότερο πολιτικό επίπεδο, μπροστά στους λαούς της Ευρώπης. Κι εκεί υπάρχουν πολλοί, πάρα πολλοί σύμμαχοι από μεγάλο πολιτικό φάσμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου)
Ολοκληρώνω, κύριε Πρόεδρε.","ΦΩΤΗΣ ΚΟΥΒΕΛΗΣ",241
"134155"," Έχετε την ανοχή μας, κύριε Κουβέλη.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134156"," Τη στιγμή που ίδια η κομισιόν εκφράζει επιφυλάξεις και αντιρρήσεις γι’ αυτές τις ανατροπές και τη συμβατότητά τους με τη νομοθεσία της Ευρωπαϊκής Ένωσης, τη στιγμή που αποδεδειγμένα αυτές δεν επηρεάζουν το δημοσιονομικό αποτέλεσμα ούτε αποτελούν μεταρρυθμιστικό στόχο, εμείς, η Δημοκρατική Αριστερά, δεν μπορούμε παρά να αποκρούσουμε αυτήν την επιχείρηση πολιτικής και ιδεολογικής επιβολής ενός νεοφιλελεύθερου μοντέλου ανταγωνιστικότητας. Δεν μπορεί ο κόσμος της εργασίας να σηκώσει το βάρος της προσαρμογής. Δεν μπορούμε να δεχτούμε πως προωθείται η ανταγωνιστικότητας μέσω της αποσάρθρωσης των εργασιακών σχέσεων, τη στιγμή που όλες μα όλες οι αναλύσεις αναφέρουν πως δεν είναι αυτές το εμπόδιο της επιθυμητής ανάπτυξης.
Κυρίες και κύριοι συνάδελφοι, είχαμε καταστήσει σαφές, με απόλυτη πολιτική ειλικρίνεια ότι η Δημοκρατική Αριστερά θα καταψηφίσει τα εργασιακά μέτρα κι αυτό το ήξεραν όλοι. Η θέση μας παραμένει αμετακίνητη. 
Επιλέξαμε ήδη -και δεν το αναιρούμε- να υπάρξει κυβέρνηση, να μην δημιουργηθεί πολιτική αστάθεια, με ό,τι αυτό συνεπάγεται για την κοινωνία και να υπηρετήσουμε την παραμονή της χώρας στην ευρωζώνη και το ευρώ κι όχι την επιστροφή στη δραχμή. Αυτή μας η επιλογή παραμένει στο ακέραιο κι όποιος επιχειρεί να τη συμψηφίσει με τη σταθερή μας θέση να υπερασπιζόμαστε τα εργασιακά δικαιώματα κάνει τουλάχιστον λάθος!
Η σταθερή μας θέση, κυρίες και κύριοι συνάδελφοι, για τα εργασιακά μας υπαγορεύει να μην ψηφίσουμε το σχέδιο νόμου και να δηλώσουμε «ΠΑΡΩΝ» στην ψηφοφορία.
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΦΩΤΗΣ ΚΟΥΒΕΛΗΣ",241
"134157"," Ο Πρόεδρος της Κοινοβουλευτικής Ομάδας της Νέας Δημοκρατίας και Πρωθυπουργός κ. Αντώνης Σαμαράς έχει το λόγο.
(Όρθιοι οι Βουλευτές της Νέας Δημοκρατίας χειροκροτούν)
ΑΝΤΩΝΗΣ Κ. ΣΑΜΑΡΑΣ (Πρόεδρος της Κυβέρνησης): Κυρίες και κύριοι συνάδελφοι, εδώ και τέσσερις μήνες από την ώρα που ανέλαβε η τρικομματική Κυβέρνησή μας αλλάζουμε τα πάντα. Τρέχουμε να υλοποιήσουμε δεσμεύσεις, να σπάσουμε την απομόνωση στο εξωτερικό, να σταθεροποιήσουμε την κατάσταση στο εσωτερικό, να αποκαταστήσουμε την αξιοπιστία της χώρας μας, να διαπραγματευτούμε μία διέξοδο με ανάκαμψη, να βρούμε λεφτά για μισθούς και συντάξεις, να σωθούν θέσεις εργασίας. 
Σήμερα βρισκόμαστε μπροστά στην πιο κρίσιμη απόφαση που χρειάστηκε να πάρει η Ελληνική Εθνική Αντιπροσωπεία τα τελευταία τριάντα επτά χρόνια. Να μιλήσουμε με ωμή ειλικρίνεια, λοιπόν, από την αρχή.
Πολλά από τα μέτρα που καλούμαστε απόψε να πάρουμε είναι σωστά, είναι εκείνα που αφορούν διαρθρωτικές αλλαγές και μεταρρυθμίσεις. Θα έπρεπε να τα είχαμε πάρει μόνοι μας από χρόνια, χωρίς να μας το έχει ζητήσει κανένας. Υπάρχουν όμως κι άλλα που αφορούν περικοπές μισθών και συντάξεων. Αυτά είναι άδικα μέτρα και δεν υπάρχει κανένας λόγος να τα ωραιοποιούμε.
Η αλήθεια είναι πως όλα, και τα σωστά και τα άδικα, είναι συμβατικές υποχρεώσεις που ήδη έχει αναλάβει η χώρα. Μην παριστάνουμε ότι δεν το ξέρουμε αυτό και μην παίξουμε μεταξύ μας αυτό το κακόγουστο θέατρο. Είμαστε εκτός αγορών εδώ και τρία χρόνια, δεν μπορούμε να δανειστούμε κανονικά. Το θέμα είναι ασφαλώς να βγούμε απ’ αυτήν την κατάσταση. Αλλά όσο είμαστε, δεν μπορούμε να αγνοούμε τις περιορισμένες επιλογές που έχουμε, γιατί αυτό θα βύθιζε την Ελλάδα σε πολύ χειρότερη συμφορά, χειρότερη από οποιοδήποτε μέτρο παίρνουμε σήμερα. Κι απ’ αυτά τα μέτρα κανείς δεν μπορεί να εξαιρείται.
Κι αν υπάρχουν παρατάξεις που «χαϊδεύουν» –όπως έκαναν απόψε- «αυτιά» όταν κόβουμε από αγρότες και συνταξιούχους, τότε θα το πω ωμά ότι ψήφους ψαρεύουν, δεν προστατεύουν το εθνικό συμφέρον. Προνόμια προωθούν, όχι δικαιοσύνη.
(Χειροκροτήματα από την πτέρυγα της Νέας Δημοκρατίας)
Και το χειρότερο, την απλή κοινωνία που μας ακούει περιφρονούν, τον απλό τον κόσμο κι ας κόπτονται τάχα για το αντίθετο.
Να σας πω και κάτι ακόμα. Η Ελλάδα βρίσκεται σήμερα στο επίκεντρο μιας περιοχής που εμφανίζει όλο και μεγαλύτερη γεωπολιτική αστάθεια και είναι πολλοί πλέον, μεγάλες και μικρότερες χώρες εντός και εκτός Ευρώπης, που από το δικό τους συμφέρον βλέπουν την ανάγκη να σταθεροποιηθεί η χώρα μας, όχι να τιναχθεί στον αέρα. Αυτό ίσως πριν δυο χρόνια δεν το καταλάβαιναν. Τώρα, όμως, το καταλαβαίνουν όλο και περισσότεροι. Άρα, η Ελλάδα που ήταν μέχρι σήμερα απομονωμένη μπορεί και απ’ αυτό το σημείο να βρει στηρίγματα.
Αλλά για να σωθεί ένας λαός, κυρίες και κύριοι συνάδελφοι, πρέπει να το θέλει ο ίδιος και για να τον εμπιστευτούν οι όποιοι σύμμαχοι, πρέπει ο ίδιος να είναι ενωμένος προς τα μέσα και αξιόπιστος προς τα έξω. Τη μάχη της αξιοπιστίας προς τα έξω τη δώσαμε τους τελευταίους μήνες και την κερδίσαμε σε πολύ μεγάλο βαθμό. Σήμερα, όμως, πρέπει να επισφραγίσουμε εδώ μέσα αυτή τη νέα αξιοπιστία της Ελλάδας.
Έτσι, σήμερα ψηφίζουμε για το αν θα διασφαλίσουμε την παρουσία μας στην ευρωζώνη ή αν θα επιστρέψουμε στη διεθνή απομόνωση, θα αφεθούμε στην απόλυτη χρεωκοπία και θα καταλήξουμε στη δραχμή. Γι’ αυτό αποφασίζουμε. Για το αν θα σταθεροποιήσουμε την Ελλάδα, την οικονομία της και τη δημοκρατία της ή αν θα αφεθούμε στη δίνη μιας άμεσης χρεοκοπίας που θα πυροδοτήσει κοινωνικές εκρήξεις με συγκρούσεις των άκρων, με εσωτερικό σπαραγμό. Γι’ αυτό αποφασίζουμε. Για το αν θα βγούμε από την κρίση ενωμένοι όσο ποτέ άλλοτε ή αν θα συνεχίσουμε να τσακωνόμαστε και να ρίχνουμε τις ευθύνες ο ένας στον άλλο, την ώρα που η Ελλάδα βουλιάζει μέσα στην κρίση. Σε αυτά απαντάμε σήμερα, γι’  αυτά αποφασίζουμε.
Εν πάση περιπτώσει, εγώ δέχομαι ορισμένοι να έχουν ορισμένες αποκλειστικότητες -να νομίζουν ότι τις έχουν- όπως είναι η αποκλειστικότητα στη λύση της δραχμής, εντάξει. Αλλά να νομίζουν ότι έχουν και την αποκλειστικότητα της ευαισθησίας, το μονοπώλιο της ευαισθησίας στον ανθρώπινο πόνο; Τι νομίζουν; Ότι εμείς δεν πονάμε; Ότι εμείς δεν πικραινόμαστε; 
(Χειροκροτήματα από την πτέρυγα της Νέας Δημοκρατίας)
Να καταλάβουν ότι εκείνοι δεν είναι πιο ευαίσθητοι από εμάς. Πιο ανεύθυνοι από εμάς είναι, γιατί σπρώχνουν τον τόπο σε πολύ χειρότερες περιπέτειες και σε πολύ περισσότερο, αβάσταχτο πόνο εάν θελήσουν και γίνουν αυτά τα οποία λένε.
Το τελευταίο όμως διάστημα, κυρίες και κύριοι συνάδελφοι, παλέψαμε για κάτι ακόμα πιο σημαντικό. Να έρθει πιο κοντά η ανάκαμψη. Έτσι, λοιπόν, αυτά που ψηφίζουμε απόψε οδηγούν σε μία νέα προοπτική. 
Για πρώτη φορά από τα 31,3 δισεκατομμύρια της αμέσως επόμενης δόσης, μόνο 3,2 δισεκατομμύρια θα επιστρέψουν στους δανειστές ως τοκοχρεολύσια. Συνήθως το μεγαλύτερο μέρος αυτών πήγαινε για εξυπηρέτηση του χρέους. Τώρα μόνο το 10% θα πάει για εξυπηρέτηση του χρέους. Κι αυτό συμβαίνει για πρώτη φορά.
Επίσης, άμεσα θα ολοκληρωθεί επανακεφαλαιοποίηση των τραπεζών. Δεν θα σωθούν μόνο τράπεζες, όπως ορισμένοι καταδημαγωγούν. Θα σωθεί ολόκληρο το τραπεζικό σύστημα, που δεν αφορά μόνο τους τραπεζίτες, αφορά εκατομμύρια καταθέτες, εκατοντάδες χιλιάδες μικρομεσαίους που περιμένουν με κάποιο δάνειο κάποιο κεφάλαιο κίνησης στις επιχειρήσεις τους, που σήμερα δεν υπάρχει. Άγονες γραμμές. Τίποτα. Ρευστότητα μηδέν. Αυτή είναι η αλήθεια. Κι ο κόσμος το περιμένει και αφορά και πολύ περισσότερους που εργάζονται σε επιχειρήσεις. Κινδυνεύουν να χάσουν τις δουλειές τους, να μείνουν άνεργοι, επειδή ακριβώς αυτή η πιστωτική ασφυξία συνεχίζεται.
Με τη σωτηρία αυτού του τραπεζικού συστήματος θα απομακρυνθεί η αβεβαιότητα, θα επιστρέψουν οι καταθέσεις, θα υπάρξει ρευστότητα για την οποία μιλάω, το αίμα δηλαδή της οικονομίας και έτσι θα σωθούν θέσεις εργασίας. Για πρώτη φορά θα δημιουργηθούν και νέες θέσεις στην επόμενη φάση.
Το σπουδαιότερο: Θα ξεπληρώσουμε μέσα στους επόμενους μήνες το μεγαλύτερο μέρος και μέσα στην επόμενη χρονιά το σύνολο σχεδόν των ληξιπρόθεσμων οφειλών του κράτους σε ιδιώτες επιχειρηματίες, αλλά και σε απλούς πολίτες. Κι αυτό θα προσδώσει επιπλέον ρευστότητα, θα ανακουφίσει την αγορά, θα φέρει πιο κοντά την ανάκαμψη και επιπλέον θα απομακρυνθεί οριστικά η δραχμοφοβία, ο φόβος για επιστροφή της Ελλάδας στη δραχμή. Αυτό θα αλλάξει την ψυχολογία και θα επιτρέψει να υπάρξει στροφή των επενδυτών στην Ελλάδα, κάτι που έχει να γίνει πολλά χρόνια.
Τέλος –και προσέξτε το αυτό- για πρώτη φορά, τα χρήματα που θα μπουν στην οικονομία την επόμενη χρονιά, θα είναι περισσότερα από εκείνα που θα βγουν, από εκείνα που θα αφαιρεθούν από την οικονομία, λόγω λιτότητας κι έτσι θα συγκρατηθεί η ύφεση και η άνοδος της ανεργίας, θα αντιστρέψουμε την ελεύθερη πτώση των τελευταίων ετών. Αυτό δεν είναι ευχή ή υπόθεση, δεν είναι «θα», είναι «μετρημένα κουκιά». 
Εξηγούμαι: Την επόμενη χρονιά θα βγουν 9,2 δισεκατομμύρια λόγω ύφεσης, αλλά θα μπουν, μόνο με την επιστροφή των οφειλών του δημοσίου, 7 δισεκατομμύρια. Επίσης, θα μπουν τουλάχιστον 3 δισεκατομμύρια, σε πρώτη φάση, σε ρευστότητα από τις ανακεφαλαιοποιημένες τράπεζες. Ακόμα θα μπουν από το ΕΣΠΑ άλλα 5 δισεκατομμύρια, γιατί η ανακεφαλαίωση των τραπεζών θα επιτρέψει να ανοίξει η κάνουλα χρηματοδότησης και για τα ΕΣΠΑ και για τα μεγάλα έργα που έχουν σταματήσει εδώ και δύο χρόνια και για τη χρηματοδότηση των μικρομεσαίων. Αυτά όλα δεν τα ελπίζουμε απλά, δεν τα ευχόμαστε μόνο, τα έχουμε συστηματικά προετοιμάσει. 
Κι ακόμα, παλεύω προσωπικά -και διαλέγω το σωστό ρήμα: «παλεύω»- για να πάρουμε άμεσα παραπάνω από τα 31 δισεκατομμύρια, ώστε να καλύψουμε όλες τις άλλες υποχρεώσεις μας και να πληρώσουμε κάποιες πρώτες οφειλές του δημοσίου άμεσα.
Κυρίες και κύριοι συνάδελφοι, εδώ στην Ελλάδα συνέβαιναν για χρόνια πράγματα που δεν συμβαίνουν πουθενά αλλού στον κόσμο και μας οδήγησαν στα πρόθυρα της χρεοκοπίας. Σήμερα τα αλλάζουμε όλα μονομιάς κι αυτό, αρέσει δεν αρέσει σε ορισμένους, είναι μία πραγματική επανάσταση.
Καταργούμε προνόμια, ανοίγουμε επαγγέλματα, βρίσκουμε και κόβουμε τεράστιες σπατάλες, κυνηγάμε τη φοροδιαφυγή που έχει πάρει τεράστιες διαστάσεις, μοναδικές στην Ευρώπη. Και τώρα, αλλάζουμε το φορολογικό σύστημα, ώστε να αρχίσουν να πληρώνουν όσοι δεν πλήρωναν έως σήμερα και να ελαφρύνουν τα βάρη όσων πλήρωναν έως τώρα. Όλα αυτά είναι μία επανάσταση αληθινή.
Και πέρα απ’ αυτά, από τις ανατροπές που κάνουμε τώρα. Συγκριτικά πλεονεκτήματα: Να τα αξιοποιήσουμε επιτέλους για να βγει η χώρα από το τέλμα. Επενδύσεις: Να έρθουν, για να βρει ο κόσμος δουλειά, να τολμήσουμε μετά τη μεγάλη συνταγματική αλλαγή, τις ανατροπές των θεσμών, για να γίνει η Ελλάδα σύγχρονη δημοκρατία, όχι θερμοκήπιο ακραίων, φυτώριο «ημετέρων» και πρυτανείο όπου σιτίζονται κομματικοί στρατοί. Αυτό περιμένει ο κόσμος κι εδώ θα είναι η αναγέννηση της Ελλάδος.
(Χειροκροτήματα από την πτέρυγα της Νέας Δημοκρατίας)
Επανάσταση δεν είναι τα πύρινα συνθήματα και οι άναρθρες κραυγές. Επανάσταση είναι η ανατροπή όσων κρατούσαν τη χώρα πίσω, η κατάργηση όσων προνομίων απομυζούσαν τον εθνικό πλούτο. Επανάσταση είναι το τέλος της αυθαιρεσίας των ισχυρών. Αυτά όλα θα τελειώσουν απόψε. Στο παρελθόν η Ελλάδα δανειζόταν συνέχεια, γιατί κατανάλωνε περισσότερα απ’ όσα παρήγαγε. Εμείς απ’ αυτήν την εξάρτηση προσπαθούμε να απαλλάξουμε τη χώρα.
Άλλοι δεν έχουν πρόγραμμα, άλλωστε το ομολογούν ότι δεν είναι έτοιμοι να κυβερνήσουν κι όμως ταυτόχρονα ζητούν εκλογές, μόλις τέσσερις μήνες από την προηγούμενη διπλή αναμέτρηση. Τόσο σέβονται την πρόσφατη ετυμηγορία του ελληνικού λαού.
Κι όμως ακούσαμε εδώ πέρα -και πιστέψτε με είμαι από το 1977 Βουλευτής, αυτά δεν έχουν ακουστεί άλλη φορά- στις πιο κρίσιμες στιγμές, στις μεγάλες πολώσεις ύβρεις, προκλήσεις, για χούντα, για ολοκληρωτισμό, για κόλαση. 
Την κόλαση, κυρίες και κύριοι συνάδελφοι, δεν τη φέρνουν οι διαρθρωτικές αλλαγές που φέρνουμε εμείς. Την έφεραν εκείνοι που έδιωξαν εργοστάσια και επενδύσεις απ’ αυτόν τον τόπο!
(Χειροκροτήματα από την πτέρυγα της Νέας Δημοκρατίας)
Την κόλαση την έφεραν όσοι παρέλυαν κάθε μέρα τις πόλεις εδώ και χρόνια, την έφεραν όσοι ζητούσαν συνέχεια παροχές και προνόμια, που δεν υπάρχουν στις άλλες ανεπτυγμένες χώρες. Την κόλαση τη φέρνει η απώλεια ανταγωνιστικότητας, για την οποία οι πάντες έχουν τεράστια ευθύνη.
Και όσον αφορά τον ολοκληρωτισμό, εκείνον βέβαια τον ξέρουν καλά και τον υπερασπίστηκαν επί δεκαετίες.
(Χειροκροτήματα από την πτέρυγα της Νέας Δημοκρατίας)
Τον θεωρούσαν παράδεισο. Ο παράδεισος κατέρρευσε, αλλά πολλοί τον νοσταλγούν, φαίνεται, ακόμα. Βεβαίως στον υπαρκτό σοσιαλισμό των ονείρων τους υπήρχαν εργασιακά δικαιώματα όπως τα καταλάβαιναν εκείνοι, όχι όπως εκείνα τα οποία έλεγε προηγουμένως ο Φώτης ο Κουβέλης. Μόνο που επενδύσεις δεν υπήρχαν, επιχειρηματικότητα δεν υπήρχε, ανταγωνιστικότητα δεν υπήρχε για να φέρει ευημερία και να μην το ξεχάσω, δημοκρατία δεν υπήρχε γι’ αυτό και τα καθεστώτα εκείνα κατέρρευσαν και κανείς από τους λαούς που είχαν την ατυχία να τα ζήσουν, δεν θέλουν να τα θυμούνται. 
Η Ελλάδα ήταν για δεκαετίες μια χώρα που από πλευράς κατανάλωσης βρισκόταν στα ευρωπαϊκά επίπεδα, αλλά από πλευράς παραγωγής έμοιαζε όλο και περισσότερο με τον αλήστου μνήμης υπαρκτό σοσιαλισμό: Κρατισμός, γραφειοκρατία, κομματοκρατία, παράλυση. Τα ψέματα αυτά τελειώσανε. Αυτό το υβρίδιο, αυτό το αποτυχημένο οικονομικό μοντέλο δεν αντέχει άλλο.
Εμείς θέλουμε, να φύγει η χώρα μπροστά, να παραμείνει στην Ευρώπη, να προκόψει μέσα στην Ευρώπη με ανάπτυξη, με ανταγωνιστικότητα και βεβαίως με κοινωνική δικαιοσύνη. Άλλοι θέλουν να μας πάνε πίσω, εκεί που δεν θέλει πια να πάει κανείς, έξω από το ευρώ, στη διεθνή απομόνωση, στην πλήρη αποκατάσταση των προτύπων τους που κατέρρευσαν παντού στον κόσμο: Κρατισμός, ανελέητη γραφειοκρατία, οικονομία των δελτίων και κοινωνία της μόνιμης στέρησης.
Και επειδή το έφερε η κουβέντα, να θυμάστε, φίλοι και φίλες της Αντιπολίτευσης, δύο απλά πράγματα. Εμείς θεμελιώσαμε σ’ αυτόν τον τόπο τη δημοκρατία και γι’ αυτό δεν παίζουμε με τη δημοκρατία!
(Χειροκροτήματα από την πτέρυγα της Νέας Δημοκρατίας)
Εμείς βάλαμε την Ελλάδα στην Ευρώπη και γι’ αυτό δεν παίζουμε με την ευρωπαϊκή προοπτική του τόπου!
(Χειροκροτήματα από την πτέρυγα της Νέας Δημοκρατίας)
Αυτά τα δύο και συνεννοηθήκαμε, νομίζω.
Κυρίες και κύριοι συνάδελφοι, μπορείτε να κρίνετε όλοι, όπως μπορεί να κρίνει και ο ελληνικός λαός, βεβαίως, το έργο μας τις πρώτες εκατόν τριάντα μέρες. Είπαμε ότι θα αποτρέψουμε την έξοδο της χώρας από το ευρώ και το κάναμε. Είπαμε ότι θα δώσουμε έμφαση στην ανάκαμψη κι αυτό κάνουμε τώρα με ένα πρόγραμμα που βάζει -και θα το δείτε τις επόμενες ημέρες- φρένο στην ύφεση. 
Δεν μπορέσαμε ακόμα να πραγματοποιήσουμε άλλες υποσχέσεις που δώσαμε: Ανακούφιση χαμηλοσυνταξιούχων, πολυτεκνικά επιδόματα. Εδώ, ναι, αναγκαστήκαμε να προχωρήσουμε και σε περικοπές, μικρότερες από εκείνες που ζητήθηκαν αρχικά, αλλά περικοπές. Όμως, η δέσμευσή μας για ανακούφιση όλων αυτών που αδικήθηκαν εξακολουθεί να ισχύει στο ακέραιο και θα την τηρήσουμε σε ορίζοντα τετραετίας.
(Χειροκροτήματα από την πτέρυγα της Νέας Δημοκρατίας)
Άλλωστε, η συμφωνία που ψηφίζουμε απόψε περιέχει για πρώτη φορά τη ρήτρα. Αν δηλαδή, τα αποτελέσματα πάνε καλύτερα από τους στόχους, αυτήν την υπέρβαση θα την αξιοποιήσουμε στο μεγαλύτερο μέρος της για να ανακουφίσουμε αδικίες, για να προστατεύσουμε τη συνοχή της κοινωνίας και για να δώσουμε πρόσθετη ώθηση στην ανάπτυξη.
Κι ακόμα προβλέπεται ότι τα μέτρα αυτά είναι τα τελευταία επώδυνα μέτρα, δηλαδή, τα τελευταία που αφορούν περικοπές μισθών, συντάξεων και κοινωνικών επιδομάτων. Τα τελευταία! Κι όποια πρόσθετη διόρθωση χρειαστεί στο μέλλον, θα προκύψει από πάταξη της φοροδιαφυγής και από μείωση της δημόσιας σπατάλης.
Είναι επίσης, η πρώτη φορά που μπαίνει τέτοια ρήτρα στην δανειακή συμφωνία, φτάνει βέβαια να εφαρμόσουμε τα συμφωνηθέντα, να πιάσουμε τους στόχους. Κι όλοι παραδέχονται ότι η προσπάθεια που γίνεται σήμερα δεν έχει προηγούμενο, ενώ υπάρχουν ήδη και οι πρώτες ενθαρρυντικές ενδείξεις ότι πιάνουμε τους στόχους. 
Για παράδειγμα, το τελευταίο διάστημα η Ελλάδα ανέβηκε έντεκα θέσεις στη διεθνή κατάταξη ανταγωνιστικότητας, ενώ ως πέρυσι για πολλά χρόνια έπεφτε συνεχώς. 
Ακόμα, τους τελευταίους μήνες, παρά το γεγονός ότι αυτή η Κυβέρνηση δεν πήρε ούτε ένα ευρώ από δάνειο, καταφέραμε να πιάσουμε τους στόχους του ελλείμματος και να τους ξεπεράσουμε ακόμα.
Τέλος, η επιστροφή των καταθέσεων έχει ήδη αρχίσει, πράγμα που επίσης συμβαίνει για πρώτη φορά τα τελευταία χρόνια. Στα τέλη του ’09 οι καταθέσεις στις τράπεζες ξεπερνούσαν τα 220 δισεκατομμύρια. Τον περασμένο Ιούνιο είχαν πέσει στα 145 δισεκατομμύρια. Σήμερα ανεβαίνουν σταθερά, έχουν ξεπεράσει τα 160 δισεκατομμύρια. Και η αξία των ελληνικών ομολόγων στη διεθνή αγορά, που είχε υποχωρήσει κατακόρυφα το τελευταίο διάστημα -για όποιον διαβάζει- αυξάνονται σταθερά. 
Φανταστείτε, λοιπόν, τι θετικός αντίκτυπος θα υπάρξει μετά την αποψινή ψηφοφορία, όταν επισφραγιστεί αυτή η θετική πορεία με την ψήφο του ελληνικού Κοινοβουλίου.
(Χειροκροτήματα από την πτέρυγα της Νέας Δημοκρατίας)
Κι όσο πιο μεγάλη στήριξη δώσετε σ’ αυτήν τη νέα πορεία, τόσο πιο σύντομα θα αλλάξουν τα πράγματα, τόσο πιο αποστομωτική απάντηση θα πάρουν όσοι εξακολουθούν και ποντάρουν στην καταστροφή μας κι ας βλέπουν ότι χάνουν πλέον το στοίχημα. Στα χέρια όλων μας, επομένως και του καθενός ξεχωριστά είναι να τους κάνετε να σωπάσουν για πάντα, απόψε, με την ψήφο σας.
Κάποιοι δημαγωγούν για εκείνο ή το άλλο δυσάρεστο μέτρο. Αλλά μαζί με τα δυσάρεστα μέτρα -που όχι μόνον, όπως είπα, θα τα αποκαταστήσουμε, αλλά ανοίξαμε και το δρόμο να γίνει αυτό μόλις βγούμε από τα ελλείμματα- πάρθηκαν και μέτρα που έπρεπε να είχαμε τολμήσει από χρόνια και μάλιστα τα πήραμε από μόνοι μας, επαναλαμβάνω, χωρίς να μας τα έχει ζητήσει κανένας, όπως για παράδειγμα να βάλουμε ένα τέλος σ’ αυτό το απίστευτο πάρτι με τις δημόσιες προμήθειες, το όργιο της σπατάλης στα δημόσια νοσοκομεία, στην υγεία γενικότερα, στη σπατάλη των Οργανισμών Τοπικής Αυτοδιοίκησης, στη σπατάλη των ΔΕΚΟ, στους δημόσιους οργανισμούς που ξεφύτρωναν σαν τα μανιτάρια και δεν είχα αντικείμενο, στο πάρτι με τις ΜΚΟ, στη σπατάλη με τις υπουργικές λιμουζίνες, σε ειδικές συντάξεις ακόμα, σε εργατοπατέρες για παράδειγμα.
(Χειροκροτήματα από την πτέρυγα της Νέας Δημοκρατίας)
Όλα αυτά τα κόψαμε μαζί με πολλά άλλα που αφορούν προνόμια του ίδιου του πολιτικού κόσμου, γιατί πρώτοι εμείς οφείλουμε να δώσουμε το παράδειγμα. Και δεν μπορούμε να επιβάλουμε στο λαό καμμιά θυσία, αν δεν είμαστε εμείς πρώτα έτοιμοι να υποστούμε θυσίες.
(Χειροκροτήματα από την πτέρυγα της Νέας Δημοκρατίας)
 Εμείς διαρθρωτικές αλλαγές και κόψιμο σπατάλης τα στηρίζουμε, ακόμα κι από την εποχή που ήμασταν στην Αντιπολίτευση. Ήταν σωστά, τα στηρίξαμε, τα ψηφίσαμε και τώρα τα εφαρμόζουμε και πάμε πολύ πιο πέρα. Όσοι εξακολουθούν και στηρίζουν τέτοιες στρεβλώσεις, τέτοιες σπατάλες, δεν υπερασπίζονται κεκτημένα δικαιώματα, υπερασπίζονται σκανδαλώδη προνόμια που αποτελούν και τις πιο σκανδαλώδεις αδικίες. 
Επιπλέον, το φορολογικό σύστημα αλλάζει και θα αλλάξει περισσότερο. Οι φορολογικές επιβαρύνσεις αρχίζουν να μειώνονται για όσους έχουν μισθωτό εισόδημα κάτω από 25.000 ευρώ. Η φορολογική επιβάρυνση των επιχειρήσεων μειώνεται για να στηριχθεί η ανταγωνιστικότητα, να έρθουν επενδύσεις, να γίνουν νέες θέσεις εργασίας.
Κάνουμε μόνο την αρχή. Μόλις ξεπεράσουμε τα ελλείμματα και σταθεροποιηθεί η ανάκαμψη, οι φόροι θα πέσουν κι άλλο. Αλλά στο απυρόβλητο της φοροδιαφυγής δεν πρόκειται να αφήσουμε κανέναν.
Και ρωτάω το εξής: Υπάρχουν πολλοί που δεν πλήρωναν καθόλου φόρους ή πλήρωναν ελάχιστα, όταν όλοι οι υπόλοιποι στενάζουν. Ναι ή όχι; Τους φορολογούμε με σχετικά χαμηλό συντελεστή, 26%. Είναι κακό αυτό; Αυτούς υπερασπίζονται κάποιοι εδώ μέσα; 
Καταργούμε τον Κώδικα Βιβλίων και Στοιχείων όπως ζητούν όλοι οι επαγγελματίες και επιχειρηματίες εδώ και χρόνια και εισάγουμε νέες τεχνολογίες, φορολογικής απεικόνισης των συναλλαγών. Είναι κακό αυτό; Θέλουν να διατηρήσουμε τον απαρχαιωμένο Κώδικα όσοι διαμαρτύρονται;
Επιταχύνουμε το χρόνο, απλουστεύουμε τις διαδικασίες για την έναρξη μιας επιχείρησης, να βρει δουλειά ο κόσμος. Γιατί διαμαρτύρονται κάποιοι; Να επαναφέρουμε την απίστευτη γραφειοκρατία, να διώξουμε ξανά τους επενδυτές;
Κόψαμε απίστευτες σπατάλες σε συντάξεις «μαϊμού» για πεθαμένους, επιδόματα σε τυφλούς που έβλεπαν πεντακάθαρα. Μήπως πρέπει να κάνουμε πίσω;
Βάλαμε μαχαίρι στη σπατάλη της δημόσιας υγείας, μιλάμε για τεράστια ποσά που έτρωγαν οι επιτήδειοι. Μήπως πρέπει να τους ζητήσουμε και συγγνώμη από πάνω, που τους έχουμε χαλάσει το πάρτι;
Είχαμε τόσους άχρηστους δημόσιους οργανισμούς και ψάχνουμε λεφτά για φάρμακα. Αυτό τελειώνει. Μήπως θέλουν να τους επαναφέρουμε τους άχρηστους οργανισμούς και να μην υπάρχουν φάρμακα για τον κόσμο για τον οποίο δήθεν κόπτεστε;
(Χειροκροτήματα από την πτέρυγα της Νέας Δημοκρατίας)
 Βάζουμε τις τράπεζες να πληρώσουν 555 εκατομμύρια για τα χρήματα που πήραν το ’08. Μήπως και γι’ αυτό διαμαρτύρονται κάποιοι;
Κάποιοι, μη έχοντας τίποτα άλλο να πουν, μας λένε ότι δεν κάναμε διαπραγμάτευση. Πώς φαντάζεστε ότι φτάσαμε έως εδώ; Χωρίς διαπραγμάτευση; Πρώτα-πρώτα, η κατάσταση που βρήκαμε στις αρχές Ιουλίου έδειχνε πολύ μεγαλύτερο χρηματοδοτικό κενό απ’ ότι προέβλεπε η τελευταία δανειακή σύμβαση. Προβλέπονταν ότι θα λείψουν 18 δισεκατομμύρια στα επόμενα τέσσερα χρόνια. Κατεβάσαμε το ποσό στα 13,6 για τα επόμενα δύο, ενώ ήδη δουλεύουμε με σενάρια επιμήκυνσης και εξασφαλίσαμε ότι αν εφαρμόσουμε τα συμφωνηθέντα και πιάσουμε τους στόχους, δεν θα γίνουν άλλες επώδυνες περικοπές. 
Όταν εφαρμοστούν οι διαρθρωτικές αλλαγές και πετύχουμε αυτές τις οικονομίες, όπως στα δημόσια νοσοκομεία και την τοπική αυτοδιοίκηση, τότε θα ξεπεράσουμε τους στόχους και θα μπορέσουμε να αποκαταστήσουμε αυτές τις αδικίες που πράγματι γίνονται σήμερα. Για να διορθώσουμε όμως τις αδικίες, πρέπει να κάνουμε αυτό που δεν γινόταν μέχρι τώρα και κυρίως, να κυνηγήσουμε τη φοροδιαφυγή και το πάρτι των τρωκτικών. 
Αμέσως μετά τις τωρινές ψηφοφορίες θα προχωρήσουμε σε μια σειρά από αλλαγές στον «Τειρεσία», στη ρύθμιση δανείων ώστε οι δόσεις να ανταποκρίνονται στο τωρινό εισόδημα των δανειοληπτών, στο συμψηφισμό οφειλών από και προς το δημόσιο, στη μεγάλη φορολογική μεταρρύθμιση, τους χαμηλότερους φορολογικούς συντελεστές, που ξεκινήσαμε ήδη για διάφορες κατηγορίες φορολογουμένων, θα τους προχωρήσουμε κι άλλο μόλις το επιτρέψει η εξέλιξη των ελλειμμάτων.
Κυρίες και κύριοι συνάδελφοι, κάνω έκκληση σε όλους σας, σε όλους ανεξαιρέτως να τη στηρίξετε αυτήν την προσπάθεια. Γνωρίζετε όλοι σας τους κινδύνους που περνάνε χώρες με προβλήματα όπως τα δικά μας. Η κοινωνική έκρηξη σε τέτοιες συνθήκες δεν φέρνει την απελευθέρωση που κάποιοι ονειρεύονται, φέρνει ανυπολόγιστες καταστροφές, εσωτερικό σπαραγμό και οι κοινωνίες κάνουν πολλές δεκαετίες να τα ξεπεράσουν αυτά τα φαινόμενα, φέρνει υποδούλωση της χώρας, φέρνει λεηλασία του πλούτου μας. Αυτό συνέβη πολλές φορές σε άλλες χώρες. Δεν πρέπει να το επιτρέψουμε να συμβεί στην Ελλάδα και είναι δικιά μας ευθύνη, όλων μας εδώ μέσα, να το αποτρέψουμε. 
Άλλωστε, η Βουλή αυτή εκλέχθηκε ακριβώς για να εμποδίσει την έξοδο της χώρας από το ευρώ, για να δώσει έμφαση στην ανάπτυξη, για να ξεπεράσει όλα τα αδιέξοδα που μας έφεραν ως εδώ και για να βγάλει τη χώρα από την κρίση. Αυτή ήταν η εντολή του ελληνικού λαού. 
Σε αυτήν την ευρύτατη νομιμοποίηση, νωπή νομιμοποίηση στηρίζονται απόψε τα τρία κόμματα που σχηματίζουν την Κυβέρνηση Εθνικής Σωτηρίας. Και θα ήθελα να ευχαριστήσω άλλη μια φορά τα άλλα δύο κόμματα, το ΠΑΣΟΚ και τη ΔΗΜΑΡ, για τη στήριξη που προσέφεραν και προσφέρουν σ’ αυτήν την προσπάθεια. Όπως θα ήθελα να ευχαριστήσω και το κόμμα μου, τη Νέα Δημοκρατία, για τη μεγάλη στήριξη που μας δίνει.
(Χειροκροτήματα από την πτέρυγα της Νέας Δημοκρατίας)
 Και πάνω απ’ όλα, να ευχαριστήσω τον ελληνικό λαό που ξέρει, που υπομένει και που περιμένει από εμάς. Ξέρω τους δισταγμούς κάποιων. Δεν είναι εύκολο αυτό που κάνουμε. Γυρίζουμε το καράβι της ιστορίας, διαψεύδουμε όλα τα δυσμενή προγνωστικά για τη χώρα μας, αντιστρέφουμε μια ολέθρια πορεία που μας πήγε πολύ κοντά στην καταστροφή, κάνουμε πολλά που κανείς δεν έχει τολμήσει να κάνει. Τρία κόμματα με διαφορετικές καταβολές, ιδεολογίες, ιστορική πορεία, στηρίζουν μία πρωτοφανή προσπάθεια σωτηρίας της χώρας, μεταρρύθμισης του πολιτικού της συστήματος, αλλαγής του παραγωγικού της μοντέλου. Κι αυτά δεν είναι σίγουρα εύκολα πράγματα, αλλά δεν είμαστε εδώ για τα εύκολα.
Η Ελλάδα θα βγει από την κρίση, θα πάρει τη μοίρα της στα χέρια της με ανάπτυξη χωρίς μνημόνια και ύφεση, με ανταγωνιστικότητα χωρίς στρεβλώσεις, με αληθινά δικαιώματα για τους πολλούς όχι με σκανδαλώδη προνόμια για λίγους, με ενότητα όχι με διχασμούς, με δημοκρατική σταθερότητα όχι με κλυδωνισμούς λαϊκισμού και δημαγωγίας και πάνω απ’ όλα, με ελευθερία, την αληθινή ελευθερία που έχουν όσοι λαοί έχουν αυτοπεποίθηση και δεν χρειάζονται δανεικά και προστάτες. 
Γιατί αυτό είναι το στοίχημα ελευθερίας και αξιοπρέπειας που πρέπει να κερδίσουμε, να απαλλαγούμε δηλαδή από την ανάγκη των δανεικών, των μνημονίων, την ανάγκη να μας βάζουν άλλοι και ξένοι όρους. 
Ελεύθερος δεν είναι εκείνος που κάνει λεονταρισμούς όταν είναι δεμένος χειροπόδαρα. Ελεύθερος δεν είναι αυτός που αγνοεί τα δεσμά του. Αυτός συνήθως πέφτει σε χειρότερα δεσμά. Ελεύθερος είναι αυτός που λύνει τα δεσμά του ή τα κόβει.
(Χειροκροτήματα από την πτέρυγα της Νέας Δημοκρατίας)
Και πετυχαίνοντάς το, κερδίζει συμμάχους, αξιοπιστία και αξιοπρέπεια. 
Θέλω μια Ελλάδα ασφαλή και σεβαστή, που να εμπνέει εμπιστοσύνη, που θα κοιτάει μπροστά στη δημιουργία όχι πίσω στο διχασμό, μια Ελλάδα της ελπίδας όχι της απόγνωσης, μια Ελλάδα της επιμονής, του κουράγιου στα δύσκολα. 
Ξέρετε κάτι; Όταν η Ελλάδα επιμένει θα βγει από την κρίση. Θα το κερδίσει αυτό το στοίχημα. Την προσδοκία μιας τέτοιας Ελλάδας ζητώ να επισφραγίσουμε απόψε όλοι εδώ μαζί! Όλοι μαζί να το κάνουμε, την προσδοκία μιας τέτοιας Ελλάδας! Αυτό ζητώ, τίποτα περισσότερο και τίποτα λιγότερο.
Σας ευχαριστώ πολύ.
(Οι Βουλευτές της Νέας Δημοκρατίας χειροκροτούν ζωηρά και παρατεταμένα)","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134158"," Το λόγο έχει ο κ. Τσίπρας.
","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134159"," Το λόγο έχει ο κ. Βενιζέλος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134160"," Κυρίες και κύριοι Βουλευτές, ο Πρόεδρος του ΣΥΡΙΖΑ άρχισε την ομιλία του λέγοντας πως του φάνηκε σαν επικήδειος η ομιλία του Πρωθυπουργού. Και τον δικαιολογώ, γιατί σκέφτεται με όρους κηδείας. Σκέφτεται με όρους κηδείας, γιατί επενδύει πολιτικά στο θάνατο της χώρας. Αυτή είναι η πολιτική του. Επιχαίρει με τα προβλήματα, θέλει να παρακολουθεί την όξυνση της κοινωνικής κρίσης. Μέσα από το αδιέξοδο νομίζει ότι με έναν αυτόματο τρόπο θα βρεθεί το κόμμα του και ο ίδιος στην εξουσία. Θεωρεί ότι έχει πείσει πολιτικά και ιδεολογικά τον ελληνικό λαό. Όχι, τον βρήκαν και τον χρησιμοποιούν ως πολιτικό «όχημα» τον ΣΥΡΙΖΑ κοινωνικές δυνάμεις, οι οποίες βιώνουν την κρίση, έχουν συγκρουστεί με τα προβλήματα, βιώνουν οι ίδιες τη κρίση, προσωπικά και οικογενειακά, αλλά δίνουν μια μάχη οπισθοφυλακής. Πιστεύει ο κ. Τσίπρας ότι εκφράζει ριζοσπαστικές απόψεις, ενώ εκφράζει τον δήθεν αριστερό συντηρητισμό μιας κοινωνίας, η οποία πρέπει να ξαναγνωριστεί με τον εαυτό της. Αυτό συμβαίνει εδώ μέσα. Συγκρούεται μια μάχη ανάμεσα στο μέλλον και την εμμονή στο παρελθόν. Και θα κερδίσει το μέλλον, γιατί η πρόοδος επικοινωνεί με το μέλλον. Όχι συγκυριακά και στιγμιαία, αλλά ιστορικά και στρατηγικά. 
Ζητάει εκλογές ο Πρόεδρος του ΣΥΡΙΖΑ, τέσσερις μήνες μετά από μια διπλή εκλογική αναμέτρηση, που έχει προκαλέσει αρνητικές επιπτώσεις, αλυσιδωτές στην οικονομία και μας έφερε στην ανάγκη να διεκδικούμε και πάλι αυτά που κατακτήσαμε στη συμφωνία του Φεβρουαρίου και του Μαρτίου του 2012. Αλλά, απευθύνετε στον ελληνικό λαό όταν ζητά εκλογές; Όχι. Θέλει να επιλύσει τον εσωτερικό διχασμό του κόμματός του. Απαντά στον κ. Λαφαζάνη, όταν ζητάει εκλογές, γιατί με την ειλικρίνεια που τον διακρίνει, ο Κοινοβουλευτικός του Εκπρόσωπος είπε αυτό που είναι η πρόδηλη αλήθεια, πως φυσικά δεν είναι ώριμος και έτοιμος ο ΣΥΡΙΖΑ να ασκήσει εξουσία, να διεκδικήσει εξουσία, να χαράξει την εθνική στρατηγική. 
Είδα το επίπεδο της επιχειρηματολογίας του νέου πολιτικού ύφους και του νέου πολιτικού ήθους. Το Μουσείο της Ακρόπολης, οι προσλήψεις των καταγόμενων από την Καλαμάτα, αυτό είναι το επίπεδο της φτήνιας και της ένδειας πολιτικών επιχειρημάτων και η λίστα Λαγκάρντ. Ο αγαπημένος του, ο προστατευόμενος του ο κ. Βαξεβάνης, ο οποίος μου προσέφερε, πράγματι, πολύ μεγάλη υπηρεσία με τη δημοσίευση, γιατί όποιος είδε τα ονόματα κατάλαβε ότι ο μόνος που δεν είχε να κρύψει τίποτα ή να προστατέψει κανέναν ήμουν εγώ. Πείτε μου κύριε Τσίπρα, που σπεύσατε να προσφέρετε πολιτική στήριξη σε αυτόν που δημοσίευσε τα ονόματα, –καλά έκανε και καλά αθωώθηκε και κακώς διώχθηκε με το αυτόφωρο,  γιατί αυτό ήταν καμπάνια για το έντυπό του δωρεάν-, η πηγή του κ. Βαξεβάνη, που του έδωσε τι λίστα, ποια είναι; Είναι αυτός που την είχε και είπε ψέματα στη δικαιοσύνη και στην Επιτροπή Θεσμών και Διαφάνειας. Συγκαλύπτετε αυτόν που συγκαλύπτει τον συγκαλύψαντα τη λίστα. Αυτός που την έδωσε στον κ. Βαξεβάνη και εσείς «χοροπηδούσατε» πολιτικά δίπλα του. Αυτός είπε ψέματα, όποιος την έδωσε, ρωτήστε τον προστατευόμενό σας, γιατί επενδύετε στις πολιτικές αθλιότητες και εγκλωβίζεστε σε αυτές.
Μια ερώτηση μόνο θα σας θέσω. Η μεγαλύτερη πρωτοβουλία που πήραμε στη μάχη κατά της φοροδιαφυγής ήταν η καθολική άρση του τραπεζικού απορρήτου. Μπορούμε έτσι να δούμε όλες τις καταθέσεις διαχρονικά, φοροδιαφυγές και «ξεπλύματα» για 240 δισ. καταθέσεων, όχι για λίγα εκατομμύρια στην Ελβετία το 1996. Γιατί το κόμμα σας καταψήφισε δύο φορές την άρση του τραπεζικού απορρήτου; Αυτό να μου πείτε. 
Κυρίες και κύριοι Βουλευτές, από το 2000 έως τώρα, επί τρία χρόνια, η χώρα βρίσκεται διαρκώς αντιμέτωπη με δύο δυσβάστακτες επιλογές. Η μια είναι δραματικά δύσκολη, η άλλη είναι απόλυτα καταστροφική, ιδίως για τους φτωχότερους και πιο αδύναμους. Οι λόγοι για τους οποίους βρεθήκαμε μπροστά σε αυτό το τραγικό δίλλημα δεν είναι συγκυριακοί, δεν αφορούν χειρισμούς κάποιων μηνών ή κάποιων ετών, είναι βαθύτατα ιστορικοί και διαρθρωτικοί. Αφορούν τον τρόπο με τον οποίο συγκροτήθηκε το νέο ελληνικό κράτος, η οικονομία και η κοινωνία, όχι μόνο από την Μεταπολίτευση και μετά και πολύ προηγουμένως. Όμως, αυτό που τίθεται ως ερώτημα είναι, διότι αυτό είναι το «σώπισμά» σας επί τρία χρόνια τώρα, μήπως είναι δική μας επιλογή η ταχεία δημοσιονομική προσαρμογή μέσα σε λίγα χρόνια, με σκληρά μέτρα υπό συνθήκες βαθειάς συσσωρευτικής ύφεσης, που μειώνουν το διαθέσιμο εισόδημα και οδηγεί την κοινωνία στα όρια της αντοχής της; Προφανώς όχι. Είναι δική μας επιλογή; Αλίμονο. Είχαμε όμως, ως χώρα, ως κοινωνία, ως πολιτικό σύστημα, άλλη επιλογή όταν βρεθήκαμε μπροστά σε κρίση χρέους, σε κρίση δανεισμού, κρίση δημοσιονομικού ελλείμματος, κρίση ελλείμματος ισοζυγίου τρεχουσών συναλλαγών; Μπορούσαμε μήπως στις αρχές του 2010 να προβούμε σε μονομερή αναδιάρθρωση του δημόσιου χρέους που διεπόταν από το ελληνικό δίκαιο; Μπορούσαμε να το κάνουμε αυτό χωρίς τη στήριξη και τη συμφωνία της Ευρωζώνης και ευρωπαϊκής Κεντρικής Τράπεζας. Η απάντηση είναι κατηγορηματικά «όχι». Χρειαζόμασταν τη διαρκή χρηματοδότηση της Ευρωπαϊκής Κεντρικής Τράπεζας για να κρατηθεί ζωντανό το πιστωτικό σύστημα της χώρας για να μην αποσυρθούν ή για να μην δεσμευτούν όλες οι καταθέσεις, για να μην καταρρεύσει η τραπεζική και η πραγματική οικονομία. Για να υπάρχει στοιχειώδης ρευστότητα χρειαζόμασταν δάνειο από τους εταίρους μας για να καλύψουμε όχι την εξυπηρέτηση του χρέους αλλά το πρωτογενές έλλειμμα, το οποίο ήταν 24 δισ., ήτοι 12,5% του ΑΕΠ, για να πληρώνονται μισθοί και συντάξεις, για να λειτουργούν σχολεία και νοσοκομεία, για να υπάρχουν χειρουργεία  και γάζες, κύριε Τσίπρα, για τα οποία «χύσατε δάκρυα» σήμερα. Αλλιώς, έπρεπε να ισοσκελίσουμε μόνοι μας αμέσως, μέσα σε λίγες μέρες, το πρωτογενές έλλειμμα των 24 δισ., του 12,5% του ΑΕΠ, όχι σε χρόνια, μέχρι το 2016, σε μέρες, για να σταθεί το κράτος όρθιο, με άμεσες περικοπές μισθών και συντάξεων, με άμεσες δρακόντειες φορολογικές επιβαρύνσεις. Αυτή είναι η αλήθεια, τα άλλα είναι θεωρίες. 
Το ερώτημα, συνεπώς, είναι αφ’ ης στιγμής η Ελλάδα βρέθηκε εκτός αγορών και στην ανάγκη να ζητήσει στήριξη από τους εταίρους, ποιος και υπό ποίους όρους χρηματοδοτεί τη μείωση του ελλείμματος; Ποιος και υπό ποίους όρους χρηματοδοτεί την αναδιάρθρωση και εξυπηρέτηση του δημόσιου χρέους; Ποιος και υπό ποιους όρους χρηματοδοτεί τις τράπεζες, άρα τις καταθέσεις και όχι μόνο τις καταθέσεις, τις χορηγήσεις, γιατί οι καταθέσεις υπάρχουν για να υπάρχουν δάνεια, για να ανανεώνονται δάνεια, να διευθετούνται, να ρυθμίζονται, να υπάρχει πιστοδοτική ικανότητα, να υπάρχει οικονομία. Με άλλα λόγια, ποιος κρατά ζωντανή την οικονομία έστω υπό συνθήκες βαθειάς συσσωρευτικής ύφεσης και μεγάλης ανεργίας; Αυτό το ερώτημα δεν είναι αποτέλεσμα διανοητικής διαδικασίας τύπου Βιτγκενστάϊν το ανθρώπινο μυαλό, εάν θέσει το ερώτημα έχει την ικανότητα και να του απαντήσει; Αυτό το ερώτημα προκύπτει μέσα από τη ζωή και την πραγματικότητα τη βίαιη και τη βάρβαρη της διεθνούς οικονομίας. Γιατί είμαστε μέσα σε ένα διεθνές οικονομικό σύστημα, είμαστε μέσα σε ευρωπαϊκούς συσχετισμούς εξαιρετικά δύσκολα και εξαιρετικά συντηρητικούς, που δυστυχώς, επιβεβαιώνονται σε αλλεπάλληλες εκλογικές αναμετρήσεις από την πλειοψηφία των Ευρωπαίων πολιτών στις κρίσιμες χώρες. Αλλά δεν υπάρχει καλύτερο πλαίσιο, από το ευρωπαϊκό, για τη χώρα μας και τον Έλληνα πολίτη. Αυτό το συντηρητικό, που πρέπει να αγωνιστούμε με τους Ευρωπαίους σοσιαλιστές και δημοκράτες να το ανατρέψουμε. 
Η κρατούσα ευρωπαϊκή πολιτική είναι αναμφίβολα μυωπική και εσφαλμένη. Είναι μια πολιτική τιμωρητικού χαρακτήρα σε σχέση με τις χώρες που δεν είχαν εφαρμόσει αντικυκλικές πολιτικές. Δεν είχαν μειώσει τα ελλείμματά τους και δεν είχαν καταστήσει βιώσιμο το χρέος τους την περίοδο των υψηλών ρυθμών ανάπτυξης. Τώρα, επιβάλλουν στις χώρες αυτές, με κορυφαίο παράδειγμα την Ελλάδα, αλλά όχι μόνο την Ελλάδα, την Ισπανία, την Πορτογαλία, την Ιταλία την Κύπρο, όλες τις χώρες, την Γαλλία την ίδια, την εφαρμογή σκληρών «τροικυκλικών» πολιτικών που βαθαίνουν την ύφεση, γιατί αξιώνουν γρήγορη μείωση των ελλειμμάτων υπό συνθήκες ύφεσης. Αλλά, δυστυχώς, αυτή είναι η υφιστάμενη ευρωπαϊκή πολιτική και αυτές είναι οι μόνες πηγές χρηματοδότησης του ελλείμματος και η μόνη ασφαλής πορεία αναδιάρθρωσης του χρέους.
Δεν υπήρξαν ποτέ άλλες πηγές στήριξης, ούτε ρώσικες ούτε αραβικές ούτε κινέζικες. Δεν υπάρχουν ούτε καν για την πολύ μικρή οικονομία της Κύπρου. Δεν υπήρχε πρακτικά, άλλη επιλογή. Όλα τα άλλα κινούνται είτε στο επίπεδο της συνομωσιολογίας είτε στο επίπεδο της ανυποψίαστης θεωρητικής συζήτησης. Έχουμε δει τη στάση των μεγάλων μη Ευρωπαϊκών χωρών, απέναντι στην Ελλάδα, στο Διοικητικό Συμβούλιο του Διεθνούς Νομισματικού Ταμείου. Είναι όλες πιο εχθρικές και πιο σκληρές από τις χώρες της Ευρωζώνης. Βοηθάει, στο σημείο που είμαστε, να θυμηθούμε, συνοπτικά, το ποια είναι η συμφωνία με τους εταίρους και δανειστές μας: Αυτοί χρηματοδοτούν το έλλειμμά μας, το πρωτογενές, μέχρι και φέτος και δημοσιονομικό και φέτος, αλλά και για όλα τα χρόνια, έως την επάνοδο της Ελλάδας στις αγορές. Χρηματοδοτούν την εξυπηρέτηση και την ασφαλή και ελεγχόμενη αναδιάρθρωση και βιωσιμότητα του δημοσίου χρέους. Το κάνουν αυτό με ένα δάνειο 240 δισ. ευρώ, που στην αρχή ήταν μόλις 110, βραχυχρόνιο και ακριβό, αλλά στη συνέχεια, το Φεβρουάριο του 2012, έγινε πολύ μεγαλύτερο, μακροχρόνιο και αρκετά πιο φτηνό. 
Εμείς, η Ελλάδα, υπό την πίεση των καταστάσεων, δεχθήκαμε να εφαρμόσουμε πολιτικές άμεσου περιορισμού του ελλείμματος, με περικοπή δαπανών και αύξηση εσόδων, παρά την ύφεση. Στην αρχή, αυτό προβλεπόταν μέχρι το 2011, μετά μέχρι το 2014, με ρήτρα παράτασης, σε περίπτωση βαθύτερης ύφεσης. Αυτή δεν είναι η δική μας επιλογή. Είναι η αναγκαστική παραδοχή μιας κατάστασης και ενός συσχετισμού δυνάμεων. Το άλλο σκέλος του προγράμματος, όμως, οι διαρθρωτικές αλλαγές, είναι μια επιλογή, που θα έπρεπε να την έχουμε κάνει εδώ και χρόνια. Είναι μια επιλογή αναγκαία και σωτήρια για την ανταγωνιστικότητα και το μέλλον της ελληνικής οικονομίας. Εκεί είναι ντροπή να μας πιέζουν να αλλάξουμε τα δεδομένα. Είναι ντροπή να ανθιστάμεθα και να θεωρούμε ότι εκβιαζόμαστε. Αυτό αφορά και τα προγράμματα ιδιωτικοποιήσεων, που, πράγματι, από τα 50 δισ., αρχικά, που ήταν μη ρεαλιστικά, αλλά τελικά τοποθετήθηκαν στο ρεαλιστικό επίπεδο των 19 δισ., συμπεριλαμβανομένης και της μερικής αξιοποίησης της ακίνητης περιουσίας του δημοσίου, που, εν δυνάμει, είναι πολύ μεγαλύτερη, εάν η χώρα κάνει τη στροφή. 
Έχουμε πλήρη συνείδηση του τι συμβαίνει στη χώρα, του τι συμβαίνει σε κάθε σπίτι, τι συμβαίνει σε κάθε άνεργο, σε κάθε επιχειρηματία που παιδεύεται, σε κάθε εργαζόμενο που αγωνιά για τη δουλειά του. Γνωρίζουμε πολύ καλά τι συμβαίνει σε όλη τη χώρα: στις αγροτικές περιοχές, στις μεγάλες πόλεις, εκεί όπου χτυπάει η καρδιά και η αγωνία του Έλληνα. Η ύφεση, πράγματι, είναι πρωτοφανής, πολεμικού χαρακτήρα. Θα φτάσει στο τέλος του προγράμματος το 25%. Η ανεργία είναι κολοσσιαία, δραματική, έχει ξεπεράσει τα ισπανικά επίπεδα, που τα βλέπαμε με τρόμο. Έχει μειωθεί η αγοραστική δύναμη κατά παραπάνω από 25% κατά μέσο όρο, αλλά η Ελλάδα έχει μείνει στην Ευρωζώνη, παρά τις αμφίσημες και βλαπτικές δηλώσεις σχετικών και ασχέτων παραγόντων, διεθνώς. Έχει μειωθεί, κατά τα 2/3 ήδη το έλλειμμα του ισοζυγίου τρεχουσών συναλλαγών, που σε μεγάλο βαθμό, αποδίδει το έλλειμμα ανταγωνιστικότητας της ελληνικής οικονομίας. Έχει υποστεί ήδη, μια μεγάλη αναδιάρθρωση το δημόσιο χρέος και πρέπει να γίνουν συμπληρωματικές παρεμβάσεις, ώστε αυτό να είναι πραγματικά βιώσιμο. Η Ελλάδα έχει αποφύγει τη χρεοκοπία, με τη νομική έννοια του όρου, που είναι, όμως, οικονομικά εξαιρετικά σημαντική. Έχει στηριχθεί το τραπεζικό σύστημα, όχι με την έννοια της στήριξης των τραπεζιτών, αλλά, όπως σας είπα, των καταθέσεων, των χορηγήσεων, της ρευστότητας. Και βεβαίως, έχουμε διανύσει τα 2/3 της δημοσιονομικής προσαρμογής, χάρη στις θυσίες του ελληνικού λαού και έχουμε μηδενίσει το πρωτογενές έλλειμμα. Έχουμε μειώσει το πρωτογενές έλλειμμα κατά 24 δισ., πρωτοφανές επίτευγμα στην ιστορία των δυτικών οικονομιών. Δωδεκάμισι (12,5) μονάδες του ΑΕΠ προσαρμογή, βεβαίως, με τεράστιο κόστος, αλλά το κεκτημένο είναι επίσης πολύ σημαντικό. 
Ποια ήταν η άλλη επιλογή; Είχαμε άλλη επιλογή; Μια επιλογή θα ήταν η έξοδος από το ευρώ και η επάνοδος στη δραχμή, με εξωτερική υποτίμηση της τάξεως του 60%, δίπλα στο 25% με 30%, που ήδη έχει απολέσει η αγοραστική δύναμη, δηλαδή, απώλεια 85%. Ή να μη βγούμε από το ευρώ, αλλά να μείνουμε νεκροί και σερνόμενοι μέσα στο ευρώ; Με παύση πληρωμών; Με μονομερές μορατόριουμ στην εξυπηρέτηση του χρέους; Δηλαδή, όχι απλά και μόνο, πιστωτικό γεγονός, αλλά διασταυρωμένα πιστωτικά γεγονότα, που θα οδηγούσαν σε απόλυτη χρεοκοπία και το νομικό πρόσωπο του δημοσίου και τα νομικά πρόσωπα όλων των φορέων του ευρύτερου δημόσιου τομέα. Εκτός και αν, όπως είπα, ήδη από το 2010 πηγαίναμε στη βάρβαρη λύση της άμεσης ισοσκέλισης του πρωτογενούς ελλείμματος και οδηγούσαμε σε πλήρη κατάρρευση την κοινωνία, την οικονομία, τις τράπεζες, τα πάντα. 
Δεν υπήρχε άλλη λύση. Και έτσι εξηγείται γιατί το ΠΑΣΟΚ σήκωσε ένα τεράστιο ιστορικό βάρος, που ξεπερνάει το μερίδιο της ιστορικής του ευθύνης για το αδιέξοδο στο οποίο οδηγήθηκε η χώρα. Η κυβέρνηση της περιόδου 2007 – 2009 αδράνησε. Δεν αντέδρασε. Δεν εφάρμοσε ήπια μέτρα, που θα μπορούσαν να έχουν οδηγήσει στην αποφυγή σκληρών και αδυσώπητων σχεδόν μέτρων. Ήταν, βεβαίως, λάθος μας, το 2010, η πολιτική επιλογή του μοναχικού δρόμου. Έπρεπε να ζητήσουμε αυξημένη πλειοψηφία στην έγκριση του πρώτου μνημονίου. Ήταν λάθος άλλων και πρέπει να το συνειδητοποιήσουν και να το παραδεχθούν η συγκρότηση του αρχικού, τυφλού, αντιμνημονιακού μετώπου ευρέως φάσματος, που περιείχε από τη ΝΔ και την παραδοσιακή Αριστερά, μέχρι τις φασιστικές και ναζιστικές δυνάμεις, που κάνουν, τώρα, επίδειξη ισχύος στο Κοινοβούλιο. 
Από τη σύγκρουση με την κρίση κατέρρευσε η κοινωνία της Μεταπολίτευσης και το ΠΑΣΟΚ, ο εκφραστής της κοινωνίας αυτής, κατέβηκε μαζί με τη χώρα, γιατί ακολουθεί τη μοίρα της. Και αναμένουμε να ανέβουμε και πάλι, μαζί με τη χώρα. Αυτός είναι ο μόνος τρόπος, που έχουμε, και η μόνη προσδοκία για τη χώρα και για μας. 
Η σύγκριση ανάμεσα στο πρώτο και στο δεύτερο πρόγραμμα δείχνει το εύρος,  αλλά και την επιτυχία της διαπραγμάτευσης, που έγινε από τον Ιούλιο του 2011, έως το Μάρτιο του 2012, από τις κυβερνήσεις ΠΑΣΟΚ και Παπαδήμου. Είναι επίσης σημαντικό ότι η λογική της κυβερνητικής συνεργασίας εφαρμόζεται στη χώρα μας, ήδη, από το Νοέμβριο του 2011, παρά τις αντινομίες και παρά το κόστος της όψιμης και μακράς προεκλογικής περιόδου. 
Τι είπαμε, προεκλογικά, το Μάιο και τον Ιούνιο; Έχουμε νομιμοποίηση και εντολή να κάνουμε τις επιλογές, που κάνουμε σήμερα, στο όνομα του ελληνικού λαού; 
Κυρίες και κύριοι Βουλευτές, το Μάιο και ιδίως τον Ιούνιο είπαμε πως θέλουμε Κυβέρνηση συνεργασίας των φιλοευρωπαϊκών δυνάμεων, αυτό έγινε. Είπαμε πως θέλουμε αναθεώρηση της δανειακής σύμβασης, σε συνεργασία και συνεννόηση με τους εταίρους, χωρίς παιχνίδια, με καταγγελίες και μονομερείς ενέργειες. Είπαμε πως θέλουμε να εφαρμοστεί η προβλεπόμενη στη σύμβαση ρήτρα βαθύτερης ύφεσης, για την επιμήκυνση της περιόδου της δημοσιονομικής προσαρμογής. Είπαμε καθαρά στο λαό πως πρέπει να ληφθούν και άλλα δημοσιονομικά μέτρα, 11,5 δισ. ευρώ, τότε, για να φτάσουμε σε πρωτογενές πλεόνασμα, θετικούς ρυθμούς ανάπτυξης και βιώσιμο χρέος, το 2020 και πως θα κάνουμε τα πάντα, για να αποφύγουμε οριζόντιες, δηλαδή, άδικες και τυφλές περικοπές σε μισθούς και συντάξεις. Δεν παίξαμε, ως ΠΑΣΟΚ, το παιχνίδι της δημαγωγίας και των εύκολων υποσχέσεων. Μιλήσαμε με τη γλώσσα της αλήθειας και αναλάβαμε πρόσθετο κόστος γι’ αυτό. Όλα αυτά, που είπαμε, ήταν και είναι οδηγός μας, στο πλαίσιο μιας Κυβέρνησης συνεργασίας με άλλους και στο πλαίσιο μιας σκληρής διαπραγμάτευσης με τους εταίρους και δανειστές μας. Ξέραμε και ήξεραν και οι πολίτες ότι θα υπάρχουν δύο επίπεδα διαπραγμάτευσης και συμβιβασμών: ένα εσωτερικό, λόγω συνεργασίας, ένα εξωτερικό, γιατί κάποιοι μας δανείζουν και έχουν άποψη. Δεν είπαμε ότι θέλουμε και μπορούμε να κυβερνήσουμε μόνοι μας, δεν είπαμε ότι θα κινηθούμε μονομερώς, σε σχέση με τους ξένους συνομιλητές και εταίρους μας.
Συγκροτήθηκε η Κυβέρνηση των τριών κομμάτων. Ήμασταν οι πιο φειδωλοί στη διατύπωση του κειμένου της προγραμματικής συμφωνίας των τριών κομμάτων. Οι προτάσεις μας για τη διαπραγμάτευση δεν έγιναν αποδεκτές. Δε λειτούργησε η εθνική ομάδα διαπραγμάτευσης, δεν προτάξαμε τα πολιτικά ζητήματα της επιμήκυνσης και της βιωσιμότητας. Σεβαστήκαμε την επιλογή του Πρωθυπουργού, που είχε την ευθύνη των χειρισμών. Τον στηρίξαμε και τον στηρίζουμε, διεθνώς. Υποστήκαμε αλόγιστες και άδικες επιθέσεις, επειδή διατυπώναμε τις προτάσεις μας, όταν άλλοι σιωπούσαν, επιμόνως. Είμαστε, τώρα, υποχρεωμένοι να κάνουμε μια συνολική πολιτική εκτίμηση, για το τελικό πακέτο. Και μάλιστα, όχι μόνο για το πακέτο των μέτρων, αλλά για το συνολικό πλαίσιο λύσης, που διαμορφώνεται τώρα, από σήμερα, μέχρι το καθοριστικό Eurogroup, τα ξημερώματα της 13ης Νοεμβρίου, ελπίζω, χωρίς αναβολή. Εκεί θα κριθούν τα θέματα της επιμήκυνσης, της βιωσιμότητας, των αναπτυξιακών αντίβαρων. Το πακέτο των δημοσιονομικών μέτρων, η εσωτερική του ισορροπία, η κατανομή του στο χρόνο δεν είναι αυτή που θέλαμε και διεκδικούσαμε, κανείς δεν μπορεί να πει ότι ήταν αυτή που ήθελε. 
Αγωνιστήκαμε για το καλύτερο, με προτάσεις και επιχειρήματα, μέχρι την τελευταία στιγμή. Αυτό, που έγινε με τις συντάξεις των ατόμων με βαριά αναπηρία, η διαφύλαξη των συντάξεων και των δώρων τους είναι κάτι σημαντικό, που έχει συνεισφέρει το ΠΑΣΟΚ, στη συζήτηση τώρα, στην Ολομέλεια, χθες και σήμερα. 
Ξέρουμε τους καταναγκασμούς και των εσωτερικών και των διεθνών συσχετισμών. Μας έδωσε λίγες ψήφους και λίγες έδρες ο ελληνικός λαός. Αποδεικνύεται τώρα ότι το ΠΑΣΟΚ και πάλι κουβαλάει στους ώμους του το βάρος της χώρας. Τι θα συνέβαινε, κυρίες και κύριοι Βουλευτές, αν το ΠΑΣΟΚ δεν τηρούσε στάση ευθύνης; Αν κρατούσε μια αντιφατική ή επαμφοτερίζουσα στάση; Τι λένε τώρα αυτοί, που, με ανιστόρητο μίσος, έχουν αναλάβει εργολαβικά την επιχείρηση απαξίωσης και διάλυσης του ΠΑΣΟΚ, βασισμένοι, βέβαια και στις αφορμές, που δίνουμε μόνοι μας; Είχαμε μήπως κάποιο δίκιο, όταν λέγαμε αυτά που λέγαμε για τη διαπραγμάτευση, για τη στρατηγική και την τακτική, τους χειρισμούς, τα προτάγματα; Ας αναλογιστούν όλοι τι θα συνέβαινε, αν το ΠΑΣΟΚ δεν σήκωνε και πάλι το βάρος. Θα υπήρχε Κυβέρνηση, βασισμένη στη δεδηλωμένη εμπιστοσύνη της Βουλής; Όχι. Θα υπήρχε απόφαση της Βουλής αποδεκτή από τους εταίρους; Όχι.  Θα παίρναμε τη δόση; Όχι. Θα σταματούσε η διεθνής αμφισβήτηση της χώρας; Όχι. Θα άλλαζε το κλίμα διεθνώς; Όχι. Θα μπορούσε να πορευτεί με σταθερότητα και ασφάλεια η χώρα; Όχι. Ή μήπως, θα πηγαίναμε σε εκλογές, όπως λέει ο ΣΥΡΙΖΑ; Με ποια προοπτική; Την αυτοδύναμη κυβέρνηση του ΣΥΡΙΖΑ; Με ποιες δυνάμεις θα συνεργαστεί ο ΣΥΡΙΖΑ; Με τον κ. Μιχαλολιάκο και τον κ. Καμμένο; 
Ποια θα ήταν η μοίρα της χώρας, κυρίες και κύριοι Βουλευτές; Η συνέχιση της εκκρεμότητας, η παράταση της αμηχανίας; Η έξοδος από το ευρώ δεν συμφέρει στην Ευρώπη. Συμφωνώ. Η παραμονή, όμως, στο ευρώ, με την Ελλάδα νεκρή, μέσα σε μια ισορροπία τρόμου, με τους Ευρωπαίους εταίρους, στο όνομα μιας σκληρής πολιτικής διαπραγμάτευσης, θα οδηγούσε στην απόλυτη καταστροφή. Θα είχαμε απέναντί μας μια συγχορδία επιθέσεων στα Κοινοβούλια, τα κόμματα, τα μέσα ενημέρωσης, τους πιστωτικούς οργανισμούς, όλους εκείνους που διαμορφώνουν τη διεθνή εικόνα και ατμόσφαιρα και η Ελλάδα θα ήταν ο αποδιοπομπαίος τράγος. Θα είχε αποδείξει αυτό που λένε το αρνητικό στερεότυπο, το συκοφαντικό, ότι δεν έχουμε τη βούληση και την ικανότητα να προχωρήσουμε. Και λένε ψέματα, γιατί έχουμε προχωρήσει και έχουμε κάνει εντυπωσιακή προσαρμογή, εντυπωσιακές διαρθρωτικές αλλαγές, στην αγορά εργασίας και στο ασφαλιστικό. 
Όποιοι νομίζουν – και αυτοί είναι αρκετοί – και εντός και εκτός Αιθούσης, ότι μπορούμε να εκβιάσουμε τους Ευρωπαίους, απειλώντας με το «ολοκαύτωμα» του ευρώ, δεν υπολογίζουν κάτι κρίσιμο, το πόσο ανορθολογική είναι η Ευρωπαϊκή πολιτική και πόσο ισχυροί είναι οι οικονομικοί εθνικισμοί, πόσο δύσκολο είναι το παιχνίδι με τη φωτιά, που έχει φτιάξει το στερεότυπο μιας Ελλάδας, που δε θέλει ή δε μπορεί, σε αντίθεση με όλες τις άλλες χώρες, που είναι σε πρόγραμμα. Όλοι μπορούν, μόνο η Ελλάδα δε μπορεί ! 
Πείτε μου τι θα είχε συμβεί στο μεταξύ, στις τράπεζες, στην αγορά, στις επιχειρήσεις, στις θέσεις εργασίας ; Νομίζω ότι μπορείτε να το φανταστείτε. Ποιος παίρνει την ευθύνη, όχι να το λέει αυτό, έτσι θεωρητικά, στο καφενείο, με τη βεβαιότητα ότι κάποιοι άλλοι κουβαλούν το βάρος της υπεύθυνης απόφασης; Ποιος παίρνει την ευθύνη να το κάνει αυτό, πραγματικά, με την ψήφο του ή ως Κυβέρνηση; 
Κυρίες και κύριοι Βουλευτές, η ΝΔ και το ΠΑΣΟΚ δεν ταυτιζόμαστε ούτε ιδεολογικά ούτε αξιακά, αλλά συνεργαζόμαστε, με συνέπεια, για να εξασφαλιστεί η πολιτική σταθερότητα και η ασφαλής έξοδος της χώρας από την κρίση, γιατί δεν υπάρχει εναλλακτική πρόταση. Εναλλακτική λύση δεν είναι ούτε το εμπόριο δημαγωγίας και τζάμπα ελπίδας ούτε το φλερτ με το φασισμό και το ναζισμό – τη Χρυσή Αυγή την είδα πεσμένη σήμερα, μίλησε για Ειδικό Δικαστήριο. Γιατί εγκαταλείπει την ιδέα του εκτάκτου στρατοδικείου; 
Χωρίς αμφιβολία, η κατανομή των ρόλων είναι απόλυτα άδικη, ανάμεσα στις δυνάμεις της Κυβέρνησης και στις δυνάμεις της Αντιπολίτευσης. Ακόμη και στο εσωτερικό της κυβερνητικής συνεργασίας των τριών κομμάτων εμφανίζονται, τώρα, σημαντικές και άδικες ανισότητες ευθύνης. Η ευθύνη της διακυβέρνησης και των δύσκολων αποφάσεων είναι συνεχής και αδιαίρετη. Έτσι, όμως, γράφεται η Ιστορία. Το ΠΑΣΟΚ, το τραυματισμένο ΠΑΣΟΚ, δεν υπεκφεύγει, δεν κρύβεται, δεν παίζει μικροκομματικά παιχνίδια. Αναλαμβάνει την ευθύνη του, γιατί ξέρει ότι μέσα από την ολοκληρωμένη εφαρμογή και την απόδοση της πολιτικής αυτής μπορεί να προκύψει λύση. 
Ακούστε, κυρίες και κύριοι Βουλευτές. Είναι μήπως δεδομένο ότι θα οδηγηθούμε στην οριστική έξοδο από την κρίση, εφαρμόζοντας αυτήν την πολιτική; Καθαρά λόγια. Όχι. Θέλει συναίνεση, κινητοποίηση δυνάμεων, μεταρρυθμιστική πανστρατιά, ενότητα, αναπτυξιακά και κοινωνικά αντίβαρα, επενδύσεις, εθνικό σχέδιο ανασυγκρότησης. Θέλει δουλειά και πίστη. Τίποτα δεν είναι αυτόματο, εύκολο και δεδομένο. Η άλλη επιλογή, όμως, είναι εξ ορισμού καταστροφική. Περνάμε το ποτάμι, στην πιο δύσκολη φάση και βγαίνουμε στην άλλη όχθη. Το πίσω είναι τραγικό. Το μπροστά έχει δυσκολίες, αλλά είναι το μόνο, που μπορεί να δώσει δυναμική και ελπίδα στη χώρα. Αυτή η προσπάθεια είναι, που έχει κάνει ο λαός, που μας κράτησε όρθιους. Αυτή αποκατέστησε την αξιοπιστία της χώρας, αυτή ήρε τη διεθνή απομόνωση. Τίποτε άλλο, κανένας άλλος. 
Το ΠΑΣΟΚ ζει, αναμφίβολα, ένα δράμα, με ένταση και συγκρούσεις, γιατί έχει συνείδηση της διαδρομής, της ευθύνης του και της κατάστασης της χώρας. Αυτό, όμως, που είναι το μεγάλο συγκριτικό πλεονέκτημα είναι η ιστορικότητα της συμπεριφοράς μας. Πού είναι αλήθεια, οι εύκολες λύσεις της ανάπτυξης; Πού είναι τα εύκολα ισοδύναμα μέτρα; Ποιες είναι οι εναλλακτικές πολιτικές αναθέρμανσης της οικονομίας, χωρίς λεφτά; Νομίζω ότι τώρα όλοι κατάλαβαν τη διαφορά, ανάμεσα στα εύκολα λόγια και την υπεύθυνη πράξη. Το πακέτο των μέτρων είναι εξαιρετικά δυσάρεστο, γιατί είχαμε απέναντί μας απαιτητικούς και τιμωρητικούς εταίρους, που παίζουν με τη φωτιά, που δεν αντιλαμβάνονται ότι η ελληνική κοινωνία έχει φτάσει προ πολλού στα όριά της. 
Είμαστε, λοιπόν, υποχρεωμένοι να κάνουμε αυτήν την τελική εκτίμηση. Δεν παίζουμε με τη στρατηγική της χώρας, για επιμέρους θέματα, όσο ευαίσθητα και αν είναι αυτά. Τώρα περιμένουμε να δώσουμε τη μάχη για την επιμήκυνση, τη βιωσιμότητα, όλη τη δόση, που είναι 44 δισ. μέχρι το τέλος του Δεκέμβρη. Τώρα είναι η ώρα των κοινωνικών αντίβαρων για υπερχρεωμένα νοικοκυριά, διατήρηση της απαγόρευσης των πλειστηριασμών, για το ταμείο αλληλεγγύης των γενεών, που έχουμε προτείνει. Το μήνυμά μας είναι καθαρό. Άλλα τέτοια μέτρα δεν αντέχει η χώρα, δεν θα τα πάρει, δεν οδηγούν πουθενά, δεν μπορεί να μας τα επιβάλλει κανείς. Εκπληρώνουμε τις υποχρεώσεις μας, θέλουμε πραγματική στήριξη και όχι τιμωρία. Μόνο έτσι θα περάσουμε από την εξάρτηση του μνημονίου στην αυτοδυναμία του εθνικού σχεδίου ανασυγκρότησης, σε μια ισχυρή, αυτοδύναμη, δίκαιη Ελλάδα, μια Ελλάδα που αξίζει στα παιδιά μας, που αξίζει στην Ιστορία της.
Σας ευχαριστώ.  
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"134161"," Το λόγο έχει ο κ. Καμμένος.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134162"," Αν ο κ. Βενιζέλος ήταν τόσο δημοφιλής στο ΠΑΣΟΚ όσο είναι στην ΝΔ, νομίζω ότι δεν θα είχε εσωτερικά προβλήματα. Το χειροκρότημα αυτό, πραγματικά, ήταν πρωτόγνωρο. Θέλω εδώ να θυμίσω ότι ο προλαλήσας ο Πρόεδρος του ΠΑΣΟΚ, ήταν ο Αντιπρόεδρος της κυβέρνησης του Γιώργου Ανδρέα Παπανδρέου, ο οποίος αμφισβήτησε το 6% του ελλείμματος που είχε πει τότε ο Πρωθυπουργός, Κώστας Καραμανλής. Αλλοίωσε τα στοιχεία η κυβέρνησή του με την ΕΛΣΤΑΤ και κατηγόρησε τότε την κυβέρνηση της Ν.Δ. ότι είναι στο 12%. Αυτόν χειροκροτάτε και τον έχετε συνεταίρο. Μάλιστα, τον αφήνετε να μιλάει και διπλάσιο χρόνο από τον Πρωθυπουργό, προκειμένου, ίσως, να πιστεύετε ότι έτσι θα τον βοηθήσετε. Κακό του κάνατε. Μην τον αφήνετε να μιλάει τόσο πολύ, διότι όσο αντιλαμβάνονται ότι αυτός είναι ο συνεταιρισμός τόσο φεύγουν περισσότεροι Έλληνες από την Κυβέρνηση και από τον συνεταιρισμό της εξουσίας της εσωτερικής τρόικας.
Κυρίες και κύριοι συνάδελφοι - ο Πρωθυπουργός έφυγε, βεβαίως - ακούσαμε σήμερα το Ζάππειο 4. Ήταν, πραγματικά, μια εξαιρετική ομιλία, όπου οι Έλληνες ενημερώθηκαν ότι πρόκειται να έχουν νέες θέσεις εργασίας, ότι θα έρθουν επενδύσεις, ότι αυτά που θα μπουν σε σχέση με αυτά που θα βγουν θα είναι πολλά περισσότερα, ότι θα ανοίξουν επιχειρήσεις και ότι η Ελλάδα θα γίνει ένας παράδεισος. Όμως, τα μέτρα που σήμερα ψηφίζουμε είναι τα μέτρα εκείνα που εξαθλιώνουν εκατομμύρια οικογένειες. Είναι τα μέτρα εκείνα που οδηγούν είκοσι επτά χιλιάδες Έλληνες, είκοσι επτά χιλιάδες ελληνικές οικογένειες, στην ανεργία, στην απόλυση. Είναι τα μέτρα εκείνα τα οποία αυξάνουν την ύφεση και βάζουν λουκέτο στην ελληνική αγορά. Είναι τα μέτρα εκείνα τα οποία κόβουν τις συντάξεις των 330 ευρώ. Είναι τα μέτρα εκείνα τα οποία οδηγούν την Ελλάδα στον απόλυτο γκρεμό.
Εκτός από την ομιλία Ζαππείου, που έκανε ο Πρωθυπουργός, χρησιμοποίησε και δύο λέξεις, δύο όρους. Μίλησε για δανειακή συμφωνία και μίλησε για μνημόνιο. Και το ερώτημα είναι για ποια δανειακή συμφωνία μιλά και για ποιο μνημόνιο; Αυτό που σήμερα ψηφίζει τη Βουλή των Ελλήνων είναι τα μέτρα τα οποία παίρνετε και για τα οποία έχετε υπογράψει προσωπικές υποσχέσεις εσείς κύριε Σαμαρά και εσείς, κύριε Βενιζέλο και το μνημόνιο που θα προκύψει, θα προκύψει από την έκθεση της τρόικας, η οποία ακόμη δεν έχει έρθει και η δανειακή σύμβαση που θα προκύψει θα είναι μετά την έκθεση της τρόικας και αφού ακούσει, πλην της Ευρωπαϊκής Κεντρικής Τράπεζας και Ευρωπαϊκής Ένωσης, και τον άλλο εταίρο, που είναι το Διεθνές Νομισματικό Ταμείο. Και βεβαίως, τα μέτρα αυτά, όπως σας λένε όλοι οι Ευρωπαίοι αξιωματούχοι, δεν εξασφαλίζουν ούτε τα 30, ούτε τα 40, ούτε τα 44  δισεκατομμύρια που σήμερα ακούσαμε, που θα μπουν, δήθεν, στην ελληνική αγορά. Ο κ. Σαμαράς, λοιπόν, για άλλη συμφωνία μιλούσε, πιθανόν σαν από αυτές που ξέρουν μόνοι τους και έχουν υπογράψει όχι στα φανερά, αλλά στα κρυφά, σαν τις συμφωνίες των μνημονίων, που τις γνώριζαν από πριν, από πολύ πιο πριν, γιατί έτσι είχαν συμφωνήσει σε κάποιες λέσχες Μπίλντεμπεργκ εκείνοι που βρισκόντουσαν, οι δανειστές με τους δανειζομένους, οι πολιτικοί εκείνοι που έβαλαν αυτόν τον περήφανο λαό και αυτό το κράτος κάτω από μια ξένη κατοχή.
Ο κύριος Πρωθυπουργός σήμερα θυμήθηκε και άλλα χρόνια και, επειδή εγώ τον ξέρω πολλά χρόνια, θυμήθηκε τα χρόνια της Βήτα Πανελλαδικής, που ήταν, γιατί τον είδα σήμερα να κάνει και κριτική εκ των δεξιών. Στη Βήτα Πανελλαδική τότε είχαν και μια μέθοδο προβοκάτσιας. Ευχαριστιέστε, κύριε Βορίδη, που το ακούτε. Θα σας δώσω και τις ομιλίες του. Τότε, λοιπόν, ο κ. Σαμαράς βεβαίως και ήταν. Βεβαίως και ήταν. Θα το δείτε το βράδυ στο Δευκαλίωνα. Σας λέω, λοιπόν, ότι ο κ. Σαμαράς από εκεί προήλθε και πήγε, εν συνεχεία, στην ΟΝΝΕΔ.. Ο κ. Σαμαράς, λοιπόν, χρησιμοποίησε τις μεθόδους εκείνες όπου έριχναν λίγο λάσπη προκειμένου να μη συζητήσουν για το θέμα το οποίο συζητούσε το υπόλοιπο αμφιθέατρο. Και ποια ήταν η λάσπη; Εφηύρε σήμερα να κατηγορήσει τους Ανεξάρτητους Έλληνες και τον ΣΥΡΙΖΑ ότι, δήθεν, αυτό που ζητούν είναι να ευνοήσουν μια ομάδα εργαζομένων, οι οποίοι πληρώνονται πολύ ακριβότερα και πολύ περισσότερο από τους υπόλοιπους, όπως είναι οι υπάλληλοι της Βουλής και δεν είπε ότι αυτό το οποίο εμείς θέσαμε ως θέμα είναι, ουσιαστικά, η παραβίαση του Συντάγματος, του άρθρου 65 του Συντάγματος, που τι κάνει; Καταργεί την αυτονομία της Βουλής, ώστε να μπορεί να ελέγχεται η Βουλή από την Κυβέρνηση, ώστε να μπορεί να ελέγχεται η Βουλή από την τρόικα. 
Και επειδή εμείς θέλουμε να ξεκαθαρίζουμε αυτά τα πράγματα, πριν μπούμε στις λεπτομέρειες, θα σας πούμε το εξής. Κύριε Πρόεδρε της Βουλής, συγκαλέστε αύριο το πρωί Διάσκεψη Προέδρων - γιατί η Βουλή αποφασίζει - κάντε τη συνεδρίαση δημόσια και αποφασίστε τη μείωση των μισθών των υπαλλήλων της Βουλής ή των συντάξεων. Είναι προκλητικές. Δεν έχουμε καμμία αντίρρηση και μάλιστα αποκαλύψτε και ποιοι προσλήφθηκαν και πώς προσλήφθηκαν όλα τα τελευταία χρόνια, να γνωρίζει ο ελληνικός λαός, και αν υπάρχουν, πράγματι, υπερβολές, κόψτε τες. Εμείς είμαστε οι πρώτοι που το προτείνουμε και σας ζητάμε δημοσίως τη σύγκληση της Επιτροπής των Προέδρων της Βουλής, όχι όμως με εντολή του κυρίου διορισμένου Υπουργού, του τραπεζίτη. Όχι, όμως, με παρέμβαση της Κυβέρνησης. Όπως προβλέπει το Σύνταγμα, το άρθρο 65 του Συντάγματος, με εσωτερικές διαδικασίες του Κοινοβουλίου.
Λυπάμαι που έφυγε ο Πρωθυπουργός, γιατί του έχω ένα δώρο. Του έχω ένα δώρο από την 6η Ιουλίου του 2010. Σας διαβάζω. «Επειδή διάφορα ακούστηκαν, υποθέτω ότι συμφωνούμε σε αυτήν τη Βουλή πως ο κυρωτικός νόμος του μνημονίου και οι επιμέρους νομοθετικές και διοικητικές πράξεις οι οποίες εκδίδονται σε εκτέλεσή του, δεν μπορεί σε καμμία περίπτωση να κατισχύουν του Συντάγματος. Το Σύνταγμα είναι το θεμέλιο της έννομης τάξης και ο κυρωτικός νόμος του μνημονίου και όλες οι νομοθετικές και διοικητικές πράξεις, πρέπει να υπακούουν στο Σύνταγμα. Δεν υπάρχει τίποτα πάνω από το Σύνταγμα για τα ελληνικά νομοθετικά, διοικητικά και δικαστικά όργανα. Συγκεκριμένα, η Νέα Δημοκρατία θέτει θέμα αντισυνταγματικότητας για το σύνολο των διατάξεων που έχουν συνταξιοδοτικό περιεχόμενο, καθώς και ειδικότερα για το άρθρο 3, 4, 11, 15,16, 27, 38, 74 και 15 του σχεδίου νόμου». 
Είναι η πρόταση αντισυνταγματικότητας του καθηγητή Προκόπη Παυλόπουλου, πρώην Υπουργού Εσωτερικών, η οποία συντάχθηκε παρουσία μου στο γραφείο του κ. Σαμαρά. Τότε ο κ. Σαμαράς έλεγε αυτά που εμείς σήμερα λέμε και λυπάμαι που ο καθηγητής Παυλόπουλος ψήφισε υπέρ της συνταγματικότητας και εναντίον αυτών που εμείς αντιγράψαμε για να καταθέσουμε. Αυτό είναι ασυνέπεια. Αυτό είναι κωλοτούμπα. Αυτό είναι αλλαγή στάσης. Πρακτικά της Βουλής 6η Ιουλίου, σελίδα 9669. Δεν έχω να καταθέσω στη Βουλή στα Πρακτικά, διότι, όπως βλέπετε, απεχώρησαν οι υπάλληλοι της Βουλής. Θα το δημοσιοποιήσουμε στο διαδίκτυο εντός των επόμενων ωρών.
Ο κύριος Πρωθυπουργός έφυγε, αλλά του θέτουμε τα ερωτήματα τα οποία υποχρεούται να απαντήσει. Υποχρεούται να απαντήσει στη Βουλή των Ελλήνων, την οποία αγνοεί συστηματικά. Υποχρεούται να απαντήσει στη Βουλή, που η Κυβέρνησή του έχει αναπάντητες, μόνο όσον αφορά τους Ανεξάρτητους Έλληνες, διακόσιες πενήντα ερωτήσεις. Τον ρωτάμε, κύριε Πρωθυπουργέ, το χρέος είναι ή όχι βιώσιμο ή εξυπηρετήσιμο ή διαχειρίσιμο, αν θέλετε; Ναι ή όχι; Αν μεν είναι βιώσιμο και εξυπηρετήσιμο και διαχειρίσιμο, έχετε υποχρέωση να το πείτε τώρα. Έχει δίκιο η κ. Μέρκελ και η πολιτική που σας επιβάλλουν οι τραπεζίτες ή έχει δίκαιο ο Πρόεδρος Ομπάμα, που σήμερα εξελέγη στις Ηνωμένες Πολιτείες, που μέσω του Υπουργείου Οικονομικών ανακοίνωσε ότι το χρέος δεν είναι διαχειρίσιμο, όπως ανακοίνωσε και η κ. Λαγκάρντ από το Διεθνές Νομισματικό Ταμείο; Διότι, αν μεν είναι διαχειρίσιμο, τότε λέει ψέματα το Διεθνές Νομισματικό Ταμείο και οι Ηνωμένες Πολιτείες. Αν δεν είναι διαχειρίσιμο, τότε βάζετε τον ελληνικό λαό να πετάξει, με μέτρα τα οποία πονάνε την κάθε οικογένεια και εξαθλιώνουν τους Έλληνες, σε μια μαύρη τρύπα. Εμείς σας λέμε, λοιπόν, ότι δεν είναι διαχειρίσιμο. Εμείς παίρνουμε την ευθύνη από το βήμα της Βουλής των Ελλήνων και σας λέμε ότι δεν μπορεί να πληρωθεί ποτέ αυτό το χρέος που δημιουργήσατε, τα 500 δισεκατομμύρια τα οποία δημιουργήθηκαν, μέχρι το 2014.
Δεύτερη ερώτηση, κύριε Πρωθυπουργέ, είστε υπέρ της διαγραφής ή της επιμήκυνσης του χρέους; Διαγραφή ζητάει το Διεθνές Νομισματικό Ταμείο και οι Ηνωμένες Πολιτείες και ο Πρόεδρος Ομπάμα, που τον συνεχάρη σήμερα ο κ. Πούτιν και είπαν ότι μαζί θα προχωρήσουν και στην οικονομία – προσέξτε – ή θα προχωρήσουμε στην επιμήκυνση και ποια είναι η επιμήκυνση; Μήπως η επιμήκυνση είναι το δωράκι των 10 δισεκατομμυρίων που μας ανακοίνωσε ο κ. Βενιζέλος, δηλαδή τα 10 δισεκατομμύρια τα οποία θα δοθούν για επαναγορά ομολόγων που έχουν λήξει, ομόλογα, δηλαδή, τα οποία θα τα πάρουμε στην τιμή κτήσεως και τα οποία, ουσιαστικά, θα χρεωθούν και αυτά στον ελληνικό λαό;
Τρίτη ερώτηση, ήρθε η ώρα της αλήθειας. Μιλάμε για Ευρώπη και μιλάτε συνεχεία για την Ευρώπη. Για ποια Ευρώπη μιλάμε; Μιλάτε για την Ευρώπη που έβαλε την Ελλάδα ο Κωνσταντίνος Καραμανλής, την Ευρώπη των εθνών κρατών ή μήπως μιλάτε, κύριε Σαμαρά, για την Ευρώπη ομοσπονδία, που θα παραχωρήσει την εθνική της κυριαρχία και θα έχει μια ευρωπαϊκή κυβέρνηση; Διότι, αν μεν, μιλάτε για την Ευρώπη που οι δικοί σας Βουλευτές και Υπουργοί περιγράφουν στις επιτροπές της Βουλής, δηλαδή την ομοσπονδιακή Ευρώπη, που θα παραιτηθεί της εθνικής της κυριαρχίας, έχετε υποχρέωση να το πείτε εδώ μέσα. Εμείς, λοιπόν, οι Ανεξάρτητοι Έλληνες σας λέμε όχι, δεν είμαστε με αυτήν την Ευρώπη της ομοσπονδίας, της παραχώρησης εθνικής κυριαρχίας. Είμαστε με την Ευρώπη του έθνους κράτους που λέγεται Ελλάδα, υπέρ, όμως, ενός έθνους κράτους το οποίο θα είναι εθνικά κυρίαρχο.
Άκουσα προηγουμένως τον εισηγητή του ΠΑΣΟΚ να λέει για τα - όχι τον Πρόεδρο, τον εισηγητή - να μιλάει για τις αρχές του ήλιου που ξανανατέλλει. Δεν είπε όμως δύο, την εθνική κυριαρχία και την λαϊκή κυριαρχία, διότι αυτές τις κατήργησε το ΠΑΣΟΚ. Τις κατήργησε μπαίνοντας στη λογική Πάγκαλου, που μίλησε για φεντεραλισμό και δεν ξεχνάμε αυτά τα οποία δημόσια έχουν πει. Επόμενη ερώτηση, κύριε Πρωθυπουργέ, η Ελλάδα, αν πάρει αυτά τα μέτρα, πτωχεύει ή όχι; Εμείς το λέμε ξεκάθαρα. Παίρνοντας αυτά τα μέτρα, οδηγούμαστε σε ύφεση και η χώρα θα πτωχεύσει. Θα οδηγηθούμε σε πτώχευση εντός των επομένων μηνών. Αν εσείς εγγυάστε ότι, με αυτά τα μέτρα, θα υπάρχει ανάπτυξη και δεν θα πτωχεύσει η Ελλάδα, έχει υποχρέωση να το πείτε εδώ πέρα μέσα και να αναλάβετε τις ευθύνες σας.
Επόμενη ερώτηση, μια ερώτηση την οποία έχω καταθέσει έξι φορές. Ο παριστάμενος Υπουργός Εξωτερικών ο κ. Αβραμόπουλος, μίλησε για λύση στο Σκοπιανό και για γεωγραφικό προσδιορισμό του όρου Μακεδονία και ρωτάω τον Πρωθυπουργό της χώρας, ο οποίος έριξε την Κυβέρνηση το ’93, γιατί δεν δεχόταν τον όρο Μακεδονία να συμπεριλαμβάνεται στην πρώην Γιουγκοσλαβική Δημοκρατία της Μακεδονίας, έχετε κάνει συμφωνία ή προτίθεστε να κάνετε συμφωνία παραχωρώντας τον όρο Μακεδονία στα Σκόπια, ναι ή όχι;
Ερώτηση που αφορά τη Θράκη, τι συμβαίνει με τη Θράκη; Αν γίνει η ειδική οικονομική ζώνη στη Θράκη και αν, τελικά, οι αποθήκες ανθρώπων, που έχετε μεταβάλει τις σχολές της Αστυνομίας μεταφέροντας λαθρομετανάστες, πράγματι, φιλοξενήσουν τον αριθμό των φιλοξενουμένων που έχουν ανακοινωθεί και αν ισχύσει η νομοθετική πράξη που έχετε υπογράψει για τις ΕΟΖ, αυτοί οι άνθρωποι θα είναι εργαζόμενοι στις ΕΟΖ με ειδικό καθεστώς και μόνιμοι κάτοικοι της Θράκης. Δεν καταλαβαίνετε ότι έτσι κοσσοβοποιείται η Θράκη; Τι συμβαίνει με το προξενείο της Κομοτηνής, το τουρκικό προξενείο; Τι συνέβη αυτήν τη στιγμή με τα σούρτα-φέρτα των διάφορων Τούρκων αξιωματούχων και την εξαγορά, ουσιαστικά, του συνόλου της πτωχευμένης Θράκης; Θα απαντήσετε, όμως. Θα απαντήσετε, κύριε Πρωθυπουργέ. Μη φυγοδικείτε, πλέον. Έχετε υποχρέωση να απαντήσετε στον ελληνικό λαό, που τον καλείτε να πάρει μέτρα, τα οποία εμείς του λέμε ότι δεν πρόκειται να αποδώσουν απολύτως τίποτα, μόνο εξαθλίωση.
Και, βεβαίως, με ένα σύνολο ψεμάτων, ό,τι υποσχεθήκατε στον ελληνικό λαό δεν εφαρμόστηκαν. Ό,τι υποσχεθήκατε. Φοβίσατε τον ελληνικό λαό και τον τρομοκρατήσατε ότι αν δεν ψηφίσει τη ΝΔ και το ΠΑΣΟΚ, βεβαίως - είναι πακέτο, πλέον - τον Ιούνιο και τον Μάιο, δεν θα υπάρχουν μισθοί και συντάξεις τον Ιούλιο. Και η δόση αυτή είναι αυτή που συζητάμε τώρα και πέρασε και ο Ιούνιος και ο Ιούλιος και ο Αύγουστος και ο Σεπτέμβριος και ο Οκτώβριος και ο Νοέμβριος. Τώρα μας λέτε 16 του μηνός πτωχεύουμε. Σας λέω, λοιπόν, ότι 16 του μηνός δεν πρόκειται να πάρετε την δόση. Να δω, θα πτωχεύσουμε στις 16 του μηνός; Ποια είναι η αλήθεια; Έχετε υποχρέωση να την πείτε στον ελληνικό λαό και αυτά που υποσχεθήκατε στους συνταξιούχους ήταν απλώς υποσχέσεις, στους αστυνομικούς, στα ειδικά μισθολόγια, στους ενστόλους. Εξαθλιώνετε κατηγορίες ανθρώπων, οικογένειες ολόκληρες. Μιλάτε για κόλαση, αλλά την κόλαση τη ζουν οι ελληνικές οικογένειες αυτήν τη στιγμή. Μιλάτε για κόλαση, την ώρα που την κόλαση τη δημιουργεί η συγκυβέρνηση, εκτελώντας τις εντολές της τρόικας και, παράλληλα με τα μέτρα, βάζετε μέσα και όλα τα ρουσφέτια τα οποία μπορείτε να περάσετε ή τις μπίζνες τις οποίες πάτε να κάνετε.
Περνάτε διάταξη για τον ΟΠΑΠ, που λέτε τι; Ότι, ουσιαστικά, φορολογείτε τα κέρδη του ΟΠΑΠ από το πρώτο ευρώ και σας ερωτώ, ποιοι θα κερδίσουν; Δεν θα κερδίσουν αυτοί που παίζουν στις εταιρείες στοιχημάτων των φίλων σας και των υποψήφιων αγοραστών του ΟΠΑΠ; Όταν θα φύγουν από το στοίχημα του ΟΠΑΠ οι Έλληνες δεν θα πέσει η αξία του ΟΠΑΠ; Εκτός και αν θέλετε να κρατήσετε την άλλη υπόσχεσή σας, αυτή από Θεσσαλονίκη, ότι, δηλαδή, θα πρέπει να πουληθεί ο ΟΠΑΠ και να μην ξεπουληθεί μόνο αν μπορέσει να εισπράξει τουλάχιστον τέσσερις φορές τα κέρδη μιας χρονιάς. Τα κέρδη του 2011 ήταν 500 εκατομμύρια ευρώ. Η σημερινή χρηματιστηριακή αξία είναι 450. Δύο δισ. θα τα πουλήσετε ή θα πάτε τα κέρδη στα 100 εκατομμύρια; Διότι και αυτό είναι πράξη η οποία ελέγχεται και ποινικά, κύριε Πρωθυπουργέ.
Κυρίες και κύριοι συνάδελφοι, οι Ανεξάρτητοι Έλληνες από την πρώτη στιγμή κάναμε συγκεκριμένες προτάσεις. Είπαμε από την πρώτη στιγμή την αλήθεια στον ελληνικό λαό. Μιλήσαμε από την πρώτη στιγμή για τη διαγραφή του χρέους και σήμερα σας λέμε ότι το δημόσιο χρέος φέτος θα κλείσει στα 382 δισεκατομμύρια. Οι εγγυήσεις των τραπεζών στην Ευρωπαϊκή Κεντρική Τράπεζα, τις οποίες καλείται ήδη να πληρώσει το ελληνικό δημόσιο, είναι 233 δισ.. Το αναλογιστικό έλλειμμα των ασφαλιστικών ταμείων, σύμφωνα με τη μελέτη του Ινστιτούτου της ΓΣΕΕ και της ΑΔΕΔΥ, υπολογίζεται στα 600 δισ.. Ποιο είναι το σύνολο; 1,2 τρισ.. Αυτό είναι το πραγματικό δημοσιονομικό πρόβλημα της ελληνικής οικονομίας. Για να το βάλουμε, λοιπόν, στο σύνολο του ΑΕΠ. Αν δούμε, λοιπόν, το κλάσμα, είναι 1.215 προς 190, δηλαδή 639%. Το συνολικό χρέος προς το ΑΕΠ είναι 639, κυρίες και κύριοι συνάδελφοι. Και πείτε μου, υπάρχει έστω και ένας σοβαρός αναλυτής οικονομικός που μπορεί να πει, στον πλανήτη, ότι μπορεί αυτό το χρέος να είναι ποτέ βιώσιμο ή διαχειρίσιμο ή εξυπηρετήσιμο; Κανείς. Με τα νέα εμπροσθοβαρή μέτρα τα οποία παίρνετε, αυτό που κάνετε είναι να το κάνετε μεγαλύτερο και να διαλύσετε, ουσιαστικά, την εθνική οικονομία. Και σας ρωτάω, είναι ποτέ δυνατόν να προχωρήσει χωρίς διαγραφή; Δεν είναι. 
Εμείς την προτείνουμε, λοιπόν. Προτείνουμε το λογιστικό έλεγχο και τη διαγραφή του επαχθούς και του επονείδιστου χρέους, το οποίο δεν συνεπάγεται και τη δημιουργία μιας Ελλάδας των μπαταχτσήδων. Η μονομερής διαγραφή του χρέους, σας λέμε. Η μονομερής διαγραφή του χρέους είναι αυτό που κάναμε με το PSI, με μια διαφορά, ότι το PSI το κάνατε στα ελληνικά νοσοκομεία, στα πανεπιστήμια, στα ελληνικά ασφαλιστικά ταμεία και διαλύσατε τους Έλληνες μικρομετόχους. Να κάνετε κούρεμα χρέους. Να κάνουμε κούρεμα χρέους, αλλά σε ποιους; Στην Ευρωπαϊκή Κεντρική Τράπεζα και στους τοκογλύφους τραπεζίτες της Ευρώπης, οι οποίοι εκμεταλλεύτηκαν την Ελλάδα και έβαλαν καπέλα πέντε και έξι φορές τα επιτόκια παραπάνω. Αυτοί πληρώθηκαν στο ακέραιο και ακόμη και σε περιπτώσεις που αγόρασαν ελληνικά ομόλογα στη δευτερογενή αγορά, όμως στο 30 έως το 60% της ονομαστικής αξίας και αναφέρομαι στην Ευρωπαϊκή Κεντρική Τράπεζα. 
Όπως, επίσης, αναφέρομαι στους προσωπικούς φίλους του κ. Παπαδήμου από τα Νησιά Κέιμαν, κ. Βενιζέλο, αν θυμάστε, για τους οποίους πληρώσαμε πλουσιοπάροχα το περασμένο καλοκαίρι 440 εκατομμύρια ευρώ. Και εδώ οφείλω να πω ότι στη συνδιάσκεψη υπό τον Πρόεδρο της Δημοκρατίας ο κ. Βενιζέλος πρότεινε να μην πληρωθεί. Όμως, ο φίλος του κ. Παπαδήμου, ο κ. Κένεθ Ντάρτ από τα Νησιά Κέιμαν, πληρώθηκε 440 εκατομμύρια. Από αυτούς να πάτε να πάρετε το χρέος, κ. Σαμαρά. Από αυτούς που τα αρπάξανε. Από αυτούς που τα φάγατε μαζί, όχι από τον ελληνικό λαό, όχι από τον εργαζόμενο και το συνταξιούχο. Έχετε το θράσος να κάνετε μειώσεις 700 εκατομμύρια στα ειδικά μισθολόγια, όταν χαρίζατε στον Κένεθ Ντάρτ 440 εκατομμύρια ευρώ.
Αυτή είναι η αλήθεια. Ορίζουμε λοιπόν, τα όρια της μονομερούς διαγραφής στα πλαίσια του PSI. Και με βάση τα πραγματικά στοιχεία του ελληνικού χρέους προς ΑΕΠ που καθιστούν το ελληνικό χρέος μη εξυπηρετήσιμο. Ζητούμε την άμεση εφαρμογή της πρότασης Ομπάμα, για τη μονομερή διαγραφή του σημαντικού μέρους του ελληνικού χρέους. Και λέμε ότι θα πρέπει να διαγραφούν τα χρέη τα οποία οφείλονται στην κεντρική κυβέρνηση, τι εννοούμε; Να προσφύγουμε άμεσα σε official sector involvement, σε OSI για διευθετηθεί οριστικά το ζήτημα της ελληνικής κρίσης χρέους. Θα έπρεπε ήδη να το έχετε κάνει με την Ε.Ε., σας εγκαλώ και την κυβέρνηση σας διότι ακόμα και εντός του μνημονίου, είχατε την δυνατότητα να διεκδικήσετε περισσότερα από την  Ευρωπαϊκή Κεντρική Τράπεζα. 
Θα έπρεπε εσείς αντί να είστε υπηρέτες του μνημονίου κακής μορφής, να διεκδικήσετε αυτά που σας είχαν υποσχεθεί. Θα έπρεπε να κάνετε δηλαδή, αναδιάρθρωση του χρέους, τον απευθείας δανεισμό του ελληνικού κράτος από την Ευρωπαϊκή Κεντρική Τράπεζα, την χρηματοδότηση της αγοράς και ακύρωση των ελληνικών ομολόγων, από την δευτερογενή αγορά και την ανακεφαλαιοποίηση του ελληνικού τραπεζικού συστήματος, από το EFSF χωρίς να επιβαρύνει το ελληνικό δημόσιο. Και επειδή άκουσα και τις τράπεζες, σας ερωτώ που πήγαν τα λεφτά των τραπεζών;
  Υπήρχε το άρθρο 5 της κυβέρνησης Καραμανλή του 2008, το οποίο υποχρέωνε τις τράπεζες τα λεφτά που θα έπαιρναν σαν χρηματοδότηση να αποδείξουν ότι τα έριξαν στην αγορά σε μικρομεσαίες ελληνικές επιχειρήσεις; Ναι υπήρχε. Κύριε Πρόεδρε, ναι υπήρχε το άρθρο 5 και ισχύει, σε ποια τράπεζα υποχρεώσατε την ανακεφαλαίωση την οποία πήρανε να την ρίξουν στην αγορά; Σε καμμία, ίσα-ίσα αποκρύπτετε από τη Βουλή την αίτηση black rock γιατί κάνετε business. Ποια είναι τα πραγματικά στοιχεία των τραπεζών, που βλέπουμε απίθανες εξαγορές που κανείς δεν ξέρει από πίσω τι κρύβεται. Βλέπουμε να συνεχίζουν να ανακεφαλαιώνονται οι τράπεζες και τα λεφτά να μην μένουν στην Ελλάδα αλλά να πηγαίνουν στην Ελβετία σε αντίστοιχους κωδικούς Λαγκάρντ, που θα βγουν μετά από κάποια χρόνια και θα αποδειχτεί ότι εδώ στην Ελλάδα εν μέσω κρίσης γινόντουσαν χοντρές business. Και οι χοντρές business γίνονται ακόμη και με εκείνους που αποδεδειγμένα λήστεψαν τους Έλληνες.
 Τα 2 δισεκατομμύρια τα χαρίσατε στην «SIEMENS», αλλά συνεχίζετε να χαρίζετε εκατομμύρια στην «SIEMENS». Αντί να πάτε να ζητήσετε αυτά που η εξεταστική της Βουλής καταλόγισε ως ζημία τους τα χαρίσατε για το κόκκινο χαλί της κ. Μέρκελ και αποκλείσατε από το διαγωνισμό τα ελληνικά καλώδια προκειμένου να βάλετε όλη τη «SIEMENS» στο παιχνίδι της Ελλάδας. Ποιός κρατάει ποιόν λοιπόν; Σας έχουν δεμένους τους κυβερνώντες και σας έχουν με τις λίστες της «SIEMENS», με τις λίστες των υποβρυχίων, με τις λίστες των LEOPARD, ακόμα και από προμήθειες που δεν έκαναν οι Γερμανοί.
 Τα Απάτσι τα αγοράζαμε από τις ΗΠΑ το 2003, ξέρετε ποιος έκανε τη χρηματοδότηση; 66 εκατομμύρια ευρώ πήρε η «DEUTCHE BANK», εδώ μιλάμε για μεγάλο πάρτι και αυτό συνεχίζεται, κύριε Σαμαρά. Και σε αυτό το πάρτι παίρνετε μέρος, κύριε Σαμαρά, και όσο τα πάρτι δεν τελειώσουν και αυτοί που κάνουν γκάμα αν δεν πληρώσουν θα πληρώσει ο ελληνικός λαός. Σε αυτό το πάρτι εμείς δεν θα συμμετέχουμε, αλλά θα το καταγγείλουμε και θα τιμωρηθούν όσοι κάνουν πάρτι εις βάρος του ελληνικού λαού. 
Κυρίες και κύριοι συνάδελφοι, κλείνοντας θέλω να σας πω ότι εδώ στο ναό της δημοκρατίας, έχουμε την ευθύνη εκτός των προτάσεων να βρίσκουμε και λύσεις. Καλούμεθα όλοι και οι τριακόσιοι σε λίγη ώρα να ψηφίσουμε ή όχι τα μέτρα που εξαθλιώνουν τους πολίτες που μας έστειλαν εδώ. Και μάλιστα, τους λέτε ότι δεν υπάρχει άλλη λύση από το να σκύψουν το κεφάλι, να γονατίσουν. Και σε ένα χρόνο να έχουμε άλλα μέτρα, έχετε υπογράψει 4 δισ. για το 2013, 42 δισ. εκατομμύρια λήγουν από τις εγγυήσεις των τραπεζών τον επόμενο χρόνο. Νέα δανειακή σύμβαση θα κάνετε; Νέα μέτρα θα πάρετε; 60 δισ. είναι σε δύο χρόνια, πείτε την αλήθεια στον ελληνικό λαό, ελάτε να αποφασίσουμε όλοι μαζί να πάμε ενωμένοι όχι για να εκτελέσουμε τον Έλληνα πολίτη, αλλά για να βρούμε μια εθνική λύση. Και η εθνική λύση είναι η διαγραφή του χρέους με απόφαση της Βουλής των Ελλήνων, με μονομερή απόφαση της Βουλής των Ελλήνων. Να προχωρήσουμε όλοι μαζί σε μια λύση εθνική που θα επιτρέψει και την ανάπτυξη, την εθνική κυριαρχία, τα όνειρα των παιδιών μας να είναι αληθινά, σε σας να κυκλοφορείτε ελεύθεροι στις γειτονιές των ανθρώπων που κάποτε σας εκλέγανε. 
Σας ευχαριστώ πολύ. 
(Χειροκροτήματα από την πτέρυγα των Ανεξάρτητων Ελλήνων)","ΠΑΝΑΓΙΩΤΗΣ ΚΑΜΜΕΝΟΣ",181
"134163"," Κύριες και κύριοι συνάδελφοι, έχουμε συμφωνήσει περίπου στις 11.30-11.45 να διακόψουμε. 
Έχει ζητήσει μετά από συμφωνία με τους Ανεξαρτήτους ο κ. Μιχελογιαννάκης για τρία λεπτά. Παρακαλώ, κύριε Μιχελογιαννάκη, έχετε το λόγο.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134164"," Ευχαριστώ, κύριε Πρόεδρε. Κύριοι συνάδελφοι, κληρονομήσαμε από ένα μνημόνιο 14 δισ. από τα έσοδα εργαζομένων και 17 δισ. από την αγορά. Κληρονομήσαμε με ένα νούμερο εκατό χιλιάδες θέσεις μερικής απασχόλησης ενώ έπρεπε να είναι τριακόσιες χιλιάδες, εκατόν εξήντα τρεις επιχειρησιακές συμβάσεις και μέχρι τώρα έχουν γίνει πεντακόσιες με μείωση του μισθού 40% αντί 25%. Και τα τελευταία δυόμισι χρόνια του μνημονίου, το βιώνουν αυτοί που είναι έξω, εκατό χιλιάδες μικρομεσαίες επιχειρήσεις που έχουν κλείσει. Μιλήσαμε για ληγμένα όταν έπεσε ο τζίρος στα σούπερ μάρκετ, μιλήσαμε για λίστες Λαγκάρντ και συναλλαγές με αμερικάνους, τριακόσιες χιλιάδες δάνεια όταν είχανε πάρει τα χρήματα τους και είχαν φύγει έξω. Μιλήσαμε για ΑΟΖ μόλις είχαν αρχίσει οι σεισμικές έρευνες για τον πλούτο, γιατί εκατόν πενήντα άτομα σε νησί σημαίνει ακατοίκητη και ΑΟΖ σημαίνει ότι δεν πρέπει να υπάρχει ζωντανός οργανισμός, ενώ υφαλοκρηπίδα να υπάρχει. 
Άρα, αλλού ήταν το παιχνίδι κάναμε τα προαπαιτούμενα 7289 και φτάσαμε σε ένα σημείο σήμερα άκομψα πια, ο κύριος Πρωθυπουργός να κάνει το εξής, το πρώτο το οποίο είπε ήταν ότι ευρωπαϊκό είναι και δημοκρατικό. Φαίνεται ότι ξέχασε τις φιγούρες των αγαλμάτων, την πόλη την πώληση της Ακρόπολης, την πώληση των ελληνικών νησιών. Είπε ότι η διαπραγμάτευση έχει τελειώσει και ιστορικά κόμματα τα εκβίασε.
 Και όμως χθες είπε ότι αν με ψηφίσετε σήμερα θα διεκδικήσω άλλα 7 δισ. Είπε ότι θα πάει το χρέος στο 10% των δανειστών όταν μόνο στον ειδικό λογαριασμό με το αγγλικό δίκαιο θα πάει στο 55%. Είπε ότι θα υπάρχει ανακεφαλαιοποίηση όταν ακόμα δεν έχει βγάλει απόφαση ότι αυτή πρέπει να μπει μέσα από τη Βουλή. Και τόλμησε να μιλήσει για βιωσιμότητα όταν ακόμα και τους δείκτες που ο Αλέξης ο Μητρόπουλος, έχει βάλει πολλές φορές δεν αγγίζουνε κανένα. Φτάσαμε σε ένα σημείο που λέει το εξής για να τελειώνω, αν ψηφιστεί με επιτυχία αυτό που συζητάμε, έχεις ένα χρέος 185 και μια Ελλάδα ίδια με το 2005.
 Από εκεί αρχίζεις, τι σημαίνει αυτό; Ξαναμπαίνω σε νέο μνημόνιο, αν δεν ψηφιστεί αυτό που είναι η μοναδική σωτηρία, πρέπει τουλάχιστον να προεξοφλήσουμε την αρνητική ψυχολογία της αγοράς, τις αδυναμίες του φορολογούμενου που ακόμα και να θέλει θα πληρώσει δεν μπορεί, την αδυναμία του δημόσιου τομέα και των ΟΤΑ που δεν μπορούνε να αποδώσουνε και του αστάθμητου παράγοντα, την Ευρώπη. Καταγγέλλω τον αντιδημοκρατικό, αντισυνταγματικό τρόπο του κατεπείγοντος, κύριε Πρόεδρε, καταγγέλλω την αναλογικότητα όσον αφορά την αντισυνταγματικότητα του, το 21-26 για αξιοπρεπή διαβίωση των ανθρώπων που είναι έξω, την μη εφαρμογή της ίδιας απόφασης του Ελεγκτικού Συνεδρίου, της ολομέλειας του Αρείου Πάγου και της Επιστημονικής Επιτροπής της Βουλής που το περάσατε αψηλάφητα. Κύριε Πρόεδρε, δεν φταίει μόνο ο Πρωθυπουργός, δυστυχώς, φταίνε και αυτοί που τον σιγοντάρισαν μαζί του.","ΙΩΑΝΝΗΣ ΜΙΧΕΛΟΓΙΑΝΝΑΚΗΣ",324
"134165"," Το λόγο έχει ο Κοινοβουλευτικός Εκπρόσωπος του ΚΚΕ κ. Παφίλης για έξι λεπτά.","ÎœÎµÏŠÎ¼Î±Ï�Î±ÎºÎ·Ï‚ Î•Ï…Î±Î³Î³ÎµÎ»Î¿Ï‚",315
"134166"," Θα ήθελα να κάνω δύο σχόλια σ’ αυτό το χιλιοπαιγμένο έργο της αντισυνταγματικότητας. Εμείς, δεν έχουμε καμμία αυταπάτη, για το τι είναι το Σύνταγμα. Δεν το ψηφίσαμε και λέμε και στο λαό την έκφραση του συσχετισμού των δυνάμεων πάντα, αλλά όμως καταγράφει την κυρίαρχη τάξη σ’ ένα αστικό Σύνταγμα και ταυτόχρονα παρά τις γενικές διακηρύξεις δίνει τη δυνατότητα σ' αυτούς που έχουν εκατόν πενήντα μία, να το ερμηνεύουν όπως θέλουν. Αυτή είναι η ουσία και να το γνωρίζει και ο ελληνικός λαός. «Πετάει ο γάιδαρος;», «πετάει» άμα πούνε εκατόν πενήντα ένας, έχει απογειωθεί. Προσέξτε, όμως, μη δε βρίσκετε ελικόπτερο ορισμένοι. Επομένως, για εμάς το θέμα της παραβίασης του Συντάγματος, παρότι παραβιάζεται, δε δημιουργεί καμμία αυταπάτη για το «τι τελικά κατοχυρώνει αυτό το Σύνταγμα».
Δεύτερο σχολείο. Το δίδυμο ΝΔ-ΠΑΣΟΚ ξαναχτυπά. Είναι απίστευτο με ποσό θράσος ζητάει και τα ρέστα. «Καταγγέλλει το κράτος, που δημιουργήθηκε, πελατειακές σχέσεις» κ.λπ.. Δηλαδή, ποιος κυβερνάει τη χώρα; Εσείς δεν την κυβερνάτε όλα αυτά τα χρόνια; Τα λέει όλα αυτά, για να κρύψει τη βασική αιτία της κατάστασης: το «γιατί φτάσαμε ως εδώ». Γιατί, ουσιαστικά, οι ίδιες πολιτικές ακολουθήθηκαν όλα αυτά τα χρόνια. Είναι ο ίδιος ο καπιταλιστικό δρόμος ανάπτυξης. Σήμερα, ο δρόμος αυτός που οδηγεί στην κόλαση τον λαό, έρχεστε και μας λέτε ότι θα ξαναρθείτε, να τον σώσετε, ακολουθώντας πάλι τον ίδιο και πιο σκληρό δρόμο.
Δεύτερον, όλοι υποσχεθήκατε στο λαό - όλοι πλην ΚΚΕ - ότι «η Ευρωπαϊκή Ένωση θα είναι η λεωφόρος του παραδείσου» και μας κατηγορήσατε για καθυστερημένους πολιτικά, ιδιαίτερα το 1992, ότι «δεν καταλαβαίνουμε την πορεία της ανθρωπότητας» και ότι «εδώ ανοίγονται ορίζοντες ευτυχίας». Και σήμερα τα ίδια κάνατε από διαφορετική σκοπιά, ούτε είναι ίδια όλα τα κόμματα. Τα ίδια κάνετε όλοι σήμερα. Σήμερα, που αποκαλύπτεται η βαρβαρότητα της Ευρωπαϊκής Ένωσης, το μεν μπλοκ ΝΔ, ΠΑΣΟΚ και ΔΗΜΑΡ λέει ότι «θα μας σώσει αυτή η Ευρωπαϊκή Ένωση, θα δώσουμε τη μάχη εκεί», κάποιοι άλλοι λένε ότι «μπορεί να υπάρξει φιλολαϊκή πολιτική μέσα στην Ευρωπαϊκή Ένωση του κεφαλαίου, του ιμπεριαλισμού, του πολέμου κ.λπ.». Την ίδια ακριβώς αυταπάτη.
Ήταν σαφείς οι τοποθετήσεις του κυρίου Πρωθυπουργού και του κ. Βενιζέλου. Φαρμάκι έσταζαν. Ταξικές, καθαρές, ωμές, κυνικές, παρά το ότι ντύθηκαν με ωραία φιλολογικά λόγια. Η ουσία ήταν μια: «τα δίνουμε όλα στο κεφάλαιο, τα πάντα, τσακίζουμε τον κόσμο, για να επανακκινήσει η καπιταλιστική κοινωνία και να φέρει την ανάπτυξη». Μύθος. Φέρνετε ένα νομοσχέδιο-νεκροθάφτη όσων δικαιωμάτων απέμειναν για την εργατική τάξη, συνολικά για τους εργαζόμενους, που την οδηγεί σε εξαθλίωση και σε συνθήκες κόλασης. 
Μας λέει ο κ. Σαμαράς, Πρωθυπουργός της χώρας, συνεπικουρούμενων και πολλών άλλων, ότι «την κόλαση την φέραμε εμείς, που διώξαμε τα εργοστάσια». Ήταν σαφής η τοποθέτηση του κ. Σαμαρά. «ΣΥΡΙΖΑ» έλεγε, αλλά «ΚΚΕ» εννοούσε, γιατί αντιλαμβάνεται ο καθένας τι πολιτική έχει. Αλήθεια, τολμάτε να το λέτε αυτό; Δεκατρία εργοστάσια στο Νομό Φθιώτιδας έκλεισαν αμέσως μετά την ένταξη της Ελλάδας στην Ευρωπαϊκή Ένωση. Εσείς, δεν δώσατε λεφτά μέσω Ευρωπαϊκής Ένωσης - πέστε τα κ. Στουρνάρα - για να φύγουν εργοστάσια και να εγκατασταθούν στη Βουλγαρία και αλλού; Αυτό δεν λέει η Συνθήκη του Μάαστριχτ;  «Η ελεύθερη μετακίνηση κεφαλαίου, εργατικού δυναμικού, υπηρεσιών, εμπορευμάτων». Δεν δώσατε λεφτά από τις τσέπες των Ελλήνων εργατών; Τους πριμοδοτήσατε, να φύγουν από την Ελλάδα και τολμάτε να μας λέτε ότι «θέλουμε να τα κλείσουμε εμείς»; Εσείς δεν δώσατε στους «Μποδοσάκηδες», στους τσάτσους όλους την περιουσία του ελληνικού λαού; Το αίμα του από το ΙΚΑ; Τον ιδρώτα του μετά το 1950; Του το δώσαμε μέσω της ΕΤΒΑ. Δώσατε τα βουνά της Ελλάδας. Θησαύρισαν και όταν έπρεπε να κάνουν κάποιες αλλαγές, τα έκλεισαν. Ήρθε το ΠΑΣΟΚ, το «πλυντήριο», τα ξαναπλήρωσε ο ελληνικός λαός και τους τα ξαναδώσατε τζάμπα και αυτό το παιχνίδι θέλετε να ξανακάνετε και σήμερα. Εσείς, λοιπόν, δημιουργείτε τις συνθήκες κόλασης και έρχεστε να τρομοκρατήσετε το λαό.
Δίλημμα: «υποταγή ή χρεοκοπία». «Ή θα πεθάνετε ή θα πεθάνετε χειρότερα», αυτό τους λέτε. Θέλουμε να σας προειδοποιήσουμε, ο φόβος θα φέρει οργή και η οργή θα γίνει δύναμη, αρκεί να γίνει οργανωμένη δύναμη και αυτή η δύναμη θα φέρει αυτό, που είπε ο κ. Σαμαράς στο τέλος, ότι «ελεύθερος είναι εκείνος, που κόβει ή απαλλάσσεται από τα δεσμά». Ναι, επειδή δεν έχουν να χάσουν τίποτα πια. Παρά τις αλυσίδες τους θα διεκδικήσουν αυτό που τους ανήκει αργά ή γρήγορα και αυτό είναι η εξουσία. Σ’ αυτούς, λοιπόν, απευθυνόμαστε. Σε αυτούς που παράγουν τον πλούτο, που τους έχετε εισαγγελείς του κεφαλαίου, χωρίς κανένα ίχνος ντροπής. Αυτούς που έχτισαν την Ελλάδα, αυτούς που ματώνουν καθημερινά, αυτούς που καλλιεργούν τα χωράφια, αυτούς που παράγουν τον πλούτο, τους κατηγορείται ότι παράγουν περισσότερα. Όλα αυτά τα παράσιτα που ζουν στη χλιδή, που σ’ ένα πάρτι το βράδυ ξοδεύουν 10 και 20 εκατομμύρια ευρώ, αυτοί τι είναι; Η κινητήριος δύναμη της οικονομίας; Αυτό είναι το σύστημα σας και κατηγορείτε τον κόσμο που δουλεύει, «γιατί έφτιαξε ένα σπίτι». Δεν λέμε για εκείνους τους ταΐζετε από το πλάι, για να τους έχετε συμμάχους. Ή «που έφτιαξε και δεύτερο σπίτι το 2012» ή «που έχει αυτοκίνητο» - τι είναι; ο γάιδαρος του 1950. Τους έχετε βάλει κάτω και τους πατάτε συνέχεια και τους λέτε ότι «τώρα θα φτύσετε αίμα». Για ποιο λόγο; «Για να κινήσει η οικονομία». Ποια οικονομία; Ποιοι δηλαδή; Για να τα πάρουν μια χούφτα πλουτοκράτες, αυτοί που ρημάζουν το αίμα του λαού, αυτοί που διαχειρίζονται αμύθητο πλούτο, αυτοί που έχουν τα δισ. σε όλες τις τράπεζες του κόσμου, αυτοί που ξοδεύουν σε μια νύχτα όσο κοστίζει η ζωή ενός εργαζόμενου.
Γελιέστε. Το δίλημμα έρχεται και θα το απαντήσει ο λαός. Το δίλημμα θα είναι, πράγματι «ή κόλαση ή ανατροπή». Εμείς, τον καλούμε να σκεφτεί ψύχραιμα από την πείρα του, ιδιαίτερα τα τελευταία τρία χρόνια. Έχει συσσωρεύσει δυσανάλογη πείρα με τη χρονική διάρκεια. Ο καπιταλισμός που ξέραμε τελείωσε. Δεν μπορεί να δώσει, τα πήρε όλα σε μια νύχτα. Η Ευρωπαϊκή Ένωση, που είχατε ελπίδες, αποκαλύπτεται ότι είναι βάρβαρη και δεν μπορεί ν’ αλλάξει. Άρα, λοιπόν, διέξοδος φιλολαϊκή χωρίς την εξουσία στο λαό και χωρίς έξοδο από την Ευρωπαϊκή Ένωση δεν μπορεί να υπάρξει. Όποιος λέει το αντίθετο... Δεν θέλουμε να ξαναζήσουμε το έργο του 1981: του ΠΑΣΟΚ που θα έφερνε το σοσιαλισμό. 
Να δώσει και μια απάντηση, που παραπονείται η ΝΔ και το ΠΑΣΟΚ για το ΣΥΡΙΖΑ πού ζητάει εκλογές. Εσείς τους διδάξατε. Τόσα χρόνια αυτό δεν κάνατε; Μετά από έξι μήνες εκλογές συζητάγατε.
Λέω, λοιπόν, ότι διέξοδος φιλολαϊκή χωρίς να περάσει η εξουσία στο λαό και χωρίς να βγει από την Ευρωπαϊκή Ένωση δεν μπορεί να υπάρξει. Μετά, λοιπόν, το «όχι», που έβαλε το ερώτημα ο κ. Στουρνάρας, το τι είναι ταξική ενότητα της εργατικής τάξης, συμμαχία με όλα τα λαϊκά στρώματα, αυτοαπασχολούμενους φτωχούς αγρότες και αντεπίθεση και πλώρη για την εξουσία.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ ) 
Επειδή ο κ. Μανιάτης και ο κ. Σαμαράς, αλλιώς ο ένας αλλιώς ο άλλος είπαν τα εξής. Ο κ. Μανιάτης είπε «ούτε νύχτα των κρυστάλλων, ούτε έφοδος στα χειμερινά ανάκτορα» και ο κ. Σαμαράς είπε «η θεωρία των άκρων». Θέλω να σας θυμίσω ότι σήμερα είναι 7 Νοεμβρίου και είναι η επέτειος της Οκτωβριανής Επανάστασης, που άνοιξε καινούργιους δρόμους στην ιστορία της ανθρωπότητας και που ανατράπηκε, επειδή δεν εφάρμοσε τους κανόνες του σοσιαλισμού και κάτω από τον ανελέητο πόλεμο του ιμπεριαλισμού και των καπιταλιστικών χωρών. Αυτή η μέρα είναι ιστορική, γιατί έδειξε το δρόμο, γιατί έδειξε τη δυνατότητα αυτών που παράγουν τον πλούτο, να μπορούν και να κυβερνούν και να τον διαχειρίζονται. Η ιστορία δεν σταμάτησε κ. Στουρνάρα και κύριοι της ΝΔ και του ΠΑΣΟΚ. Η ιστορία θα προχωρήσει. Η πολιτική σας είναι τέτοια, που πολύ σύντομα το δίλημμα «ή αυτοί οι καπιταλιστές ή εμείς οι εργαζόμενοι» θα μπει στην καθημερινή βάση και θα κάνουμε τα πάντα, για να έρθει όσο το δυνατόν πιο γρήγορα. Δεν θα το γλιτώσετε, λοιπόν, και αφήστε αυτούς τους συνειρμούς «νύχτας κρυστάλλων» και «Οκτωβριανής Επανάστασης», γιατί η Οκτωβριανή Επανάσταση έκανε σοσιαλιστικό κράτος, έδωσε πρωτοφανή δικαιώματα και κατακτήσεις στους εργαζόμενους και έκανε και κάτι ακόμα. Έμπηξε στην καρδιά του Χίτλερ, του φασισμού, την κόκκινη σημαία με το σφυροδρέπανο. Αυτό για ορισμένους, που είναι απόντες, στην αίθουσα.","ΑΘΑΝΑΣΙΟΣ ΠΑΦΙΛΗΣ",425
"134167"," Το λόγο έχει ο κ. Τσούκαλης, Κοινοβουλευτικός Εκπρόσωπος της ΔΗΜΑΡ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134168"," Ευχαριστώ πολύ κύριε Πρόεδρε.
Οδεύοντας προς την κρίσιμη ψηφοφορία και αφού ο πρόεδρος της ΔΗΜΑΡ, ο Φώτης Κουβέλης, αλλά και η ειδική αγορήτρια, Μίνα Ξηροτύρη, αλλά και άλλοι ομιλητές του κόμματός μας, περιέγραψαν με σαφήνεια θεωρούμε ποιο είναι το πλαίσιο με το οποίο κινούμαστε κι εμείς θεωρούμε ως κόμμα ότι μπορεί να υπάρξει η διέξοδος στη χώρα, θα ήθελα να ξεκινήσω με ένα περιστατικό, το οποίο πριν λίγους μήνες βίωσα, προκειμένου να αναφερθώ στο γενικότερο πλαίσιο, όπως έχει διαμορφωθεί στην Ευρώπη. Προεκλογικά, είχε επισκεφθεί η χώρα μια αντιπροσωπεία του Ντιλίνγκερ, με επικεφαλής τον κ. Γκύζη. Είχαμε λοιπόν την ευκαιρία να συναντηθούμε, μέλος της αντιπροσωπείας ήμουν κι εγώ, είχαμε μια πάρα πολύ ενδιαφέρουσα συζήτηση. Μια ερώτηση που έθεσα, γιατί είχα μια πολύ μεγάλη απορία, προκειμένου να εξηγηθεί, τον ρώτησα, λοιπόν, τι θα συνέβαινε εάν η θέση του Ντίλινγκερ στο γερμανικό κοινοβούλιο, γινόταν πλειοψηφία, δηλαδή απορριπτόταν η βοήθεια προς την Ελλάδα και τι θα συνέβαινε αν το ίδιο γινόταν στο ελληνικό Κοινοβούλιο. Μας κοίταξε με νόημα και μας είπε ότι αν γινόταν στη Γερμανία δεν θα υπήρχε κανένα πρόβλημα, γιατί στη Γερμανία θα κάναμε ένα νέο μνημόνιο, μια νέα δανειακή σύμβαση, η οποία θα ήταν έτσι ακριβώς όπως θα την θέλαμε εμείς. Αν, όμως, γινόταν στο ελληνικό Κοινοβούλιο, μου λέει, θα είχατε πρόβλημα. Για ποιο λόγο θα είχαμε πρόβλημα; Γιατί είστε ο αδύναμος κρίκος της Ευρώπης. Αυτή ήταν η συζήτηση.
Πού θέλω να οδηγήσω την κουβέντα, ποια είναι η εικόνα αυτήν τη στιγμή σε όλη την Ευρώπη. Γιατί ως Δημοκρατική Αριστερά θα επαναλάβουμε άλλη μια φορά ότι πρέπει να σηκώσουμε λίγο το βλέμμα και να δούμε τι συμβαίνει στον περίγυρό μας, πού βαδίζουμε. Κυρίες και κύριοι συνάδελφοι, και η Ευρώπη και Ελλάδα, βαδίζουν σε αχαρτογράφητους δρόμους. Δρόμους που έχουν χαρακτηριστικά πρωτόγνωρα, στο άγνωστο. Δύο πράγματα είναι βέβαια, τα οποία εμείς ως Δημοκρατική Αριστερά τα τηρούμε ως κόρην οφθαλμού. Το πρώτο, είναι ότι ξέρουμε ποιος είναι ο προορισμός. Και ο προορισμός είναι η Ευρώπη, την οποία η ανανεωτική Αριστερά την  έχει περιγράψει εδώ και πάρα μα πάρα πολλά χρόνια. Η Ευρώπη με τις ομόσπονδες δομές, η Ευρώπη με τον δικό της προϋπολογισμό, η Ευρώπη της αλληλεγγύης, η Ευρώπη της ανάπτυξης, η Ευρώπη του ανθρωπισμού. Η δεύτερη προϋπόθεση είναι ότι πρέπει προς τα εκεί να πάμε όλοι μαζί. Και όταν λέω όλοι μαζί, αναφέρομαι σε όλες εκείνες τις δυνάμεις, οι οποίες ασπάζονται αυτόν τον προορισμό. Υπάρχουν τέτοιες δυνάμεις; Βεβαίως και υπάρχουν. Μπορούμε να τις προσδιορίσουμε χωρίς ιδεοληψίες και χωρίς εμμονές; Αυτήν τη στιγμή αρχίζουν και αναδύονται. Ναι. Είναι οι δυνάμεις κάποιας Αριστεράς, όχι όλης της Αριστεράς. Υπάρχουν οι δυνάμεις της νέας σοσιαλδημοκρατίας. Υπάρχουν οι δυνάμεις των πρασίνων. Και υπάρχουν και οι νέοι ανακαθορισμένοι συσχετισμοί.
Κυρίες και κύριοι συνάδελφοι, αυτήν τη στιγμή ο Νότος της Ευρώπης φλέγεται. Και φλέγεται γιατί τηρείται στην Ευρώπη απαρέγκλιτα μία προτεσταντική αντίληψη, εμμονή της Γερμανίας, προκειμένου να καταστήσει την Ευρώπη μια γερμανική Ευρώπη. Εμείς έχουμε πει επανειλημμένως, ότι επιδίωξή μας είναι και πρέπει να είναι όλων μας, η Γερμανία να είναι μια ευρωπαϊκή Γερμανία. Αυτή, λοιπόν, η πολιτική, αυτήν τη στιγμή κλονίζεται και κλονίζεται κάτω από τα αδιέξοδά της. Και διαμορφώνονται νέοι συσχετισμοί. Ανακαθορίζονται. Τα όρια. Δεν υπάρχουν τα παλιά ιδεολογικά, πολιτικά όρια. Υπάρχουν νέες αντιλήψεις και νέα χαρακτηριστικά που καθορίζουν αυτές τις γραμμές.
Προσέξτε, Ραχόι, σημαίνων στέλεχος του Λαϊκού κόμματος. Μόντι, επίσης. Συμπράττει με τον (…). Γιατί; Γιατί τα εθνικά τους συμφέροντα πλέον είναι αντίθετα με τα συμφέροντα της πολιτικής αυτής την οποία βιώνουμε σαν Ελλάδα. Συγχρόνως, έχουμε ομολογία της αποτυχίας, από τα πλέον επίσημα χείλη, από τους εμπνευστές των σχεδίων. Η Γερμανία απομονώνεται. Βαδίζει σε εκλογές και διαμορφώνει το κλίμα. Αυτήν τη στιγμή τι πρέπει να κάνει η Ελλάδα; Η Ελλάδα πρέπει πάση θυσία να ενταχθεί σε αυτό το νέο κίνημα, σε αυτό το νέο κλίμα, σε αυτές τις νέες δυνάμεις που διαμορφώνονται στην Ευρώπη. Ουαί και αλίμονο αν απομονωθεί. Αυτό, λοιπόν, το οποίο πρέπει αν γίνει κατανοητό, είναι πώς θα διαφυλάξουμε αυτήν την προοπτική. Η Δημοκρατική Αριστερά το λέει με τον πλέον κατηγορηματικό τρόπο. Η αποδοχή αυτής της πορείας με τον τρόπο που γίνεται, με το όχημα που γίνεται, είναι ένας συμβιβασμός. Ο συμβιβασμός λέει τι; Ότι απαραίτητη προϋπόθεση για να συμμετάσχουμε σε αυτές τις κοσμοϊστορικές αλλαγές που θα γίνουν έτσι κι αλλιώς στην Ευρώπη, θέλουμε δεν θέλουμε, είναι να πάρουμε αυτό το εισιτήριο. Το εισιτήριο αυτό δεν βγαίνει, το έχουμε πει πολλές φορές. Μία ελπίδα υπάρχει. με τις αλλαγές συσχετισμών στην Ευρώπη, αυτό το σχέδιο θα ανατραπεί. Δεν μπορεί να γίνει αλλιώς. Θα ανατραπεί έτσι κι αλλιώς. Μπορούμε να οδηγηθούμε σε αυτή την εξέλιξη έχοντας έναν κοινό παρονομαστή; Αλλά, για να οδηγηθούμε εκεί, υπάρχει μια βασική προϋπόθεση. Να μπορέσουμε να διατηρήσουμε σε αυτή εδώ τη χώρα στοιχειωδώς την κοινωνική συνοχή, τους στοιχειώδεις κανόνες της δημοκρατίας και ό,τι κεκτημένο είχαμε κατακτήσει μέχρι τώρα. Και θα μου επιτρέψετε να σας πω ότι δεν είναι κεκτημένο αυτό που βιώσαμε σήμερα εδώ. Ένιωσα πάρα πολύ άβολα, όταν στην αναφορά και μόνο «αρχή της δεδηλωμένης» ή κάποιες στοιχειώδεις αρχές από τις εποχές του Διαφωτισμού, αντιλήφθηκα συναδέλφους να μην τις κατανοούν. Άκουσα συναδέλφους να θεωρούν ότι έχει παρέλθει οποιαδήποτε συζήτηση όταν ο λαός μιλάει. Μου θύμισε την αλήστου μνήμης αναφορά του μακαρίτη Ανδρέα Παπανδρέου, ότι δεν υπάρχει κανένας θεσμός, μόνο ο λαός. Ας είμαστε πάρα πολύ προσεκτικοί, ας διαφυλάξουμε τουλάχιστον τους θεσμούς, ως κόρην οφθαλμού και στοιχειωδώς ας πορευτούμε με έναν ελάχιστο  παρονομαστή. Θα το επαναλάβω για άλλη μια φορά. Όταν θα χρειαστεί να ανασυγκροτήσουμε τη χώρα – γιατί είμαι βέβαιος ότι όλοι θέλουμε την ανασυγκρότηση της χώρας – τουλάχιστον ας το κάνουμε όλοι μαζί. Όταν περάσουμε τον κάβο, ας το κάνουμε όλοι μαζί. Αλλά, βασική προϋπόθεση για να το κάνουμε είναι το να έχουμε τα χρήματα για τις επενδύσεις και χρήματα για τις επενδύσεις δεν υπάρχουν άλλα, εκτός από αυτά που μας δίνει η Ευρωπαϊκή Ένωση. Τουλάχιστον, ας προσπαθήσουμε να το απολαύσουμε με τα χαρακτηριστικά και με την προϋπόθεση ότι είμαστε πλήρη μέλη της Ευρώπης, πλήρη μέλη της Ευρωζώνης, με ό,τι αυτό συνεπάγεται. 
Ευχαριστώ πάρα πολύ.
(Χειροκροτήματα από την πτέρυγα της Δημοκρατικής Αριστεράς)","ΝΙΚΟΛΑΟΣ ΤΣΟΥΚΑΛΗΣ",520
"134169"," Το λόγο έχει ο Κοινοβουλευτικός Εκπρόσωπος της ΝΔ, κ. Μαυρουδής Βορίδης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134170"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, υπήρξε μία δύσκολη μέρα, δύσκολη κοινοβουλευτική ημέρα, η οποία φτάνει στο τέλος της, και στην οποία η αλήθεια είναι ότι ακούσαμε πολλά πράγματα, ορισμένα από αυτά εξαιρετικά αξιοπερίεργα. Νομίζω ότι το πιο αξιοπερίεργο που άκουσα, είναι ότι ο Αντώνης Σαμαράς υπήρξε κομμουνιστής. Επειδή πλέον κάθε όριο έχει χαθεί, να διαβεβαιώσουν εδώ όσοι εθίτευσαν στη Β΄ Πανελλαδική, ότι δεν συναγωνίστηκαν κατά τη διάρκεια της Β΄ Πανελλαδικής με τον Αντώνη Σαμαρά. Νομίζω ότι μπορείτε να το βεβαιώσετε αυτό. Αλλά πια, τα μυθεύματα σε αυτήν την Αίθουσα, είναι χωρίς κανένα όριο. Δεν σταματούν πουθενά. Το δεύτερο, το οποίο άκουσα, το οποίο ήταν επίσης ενδιαφέρον, άκουσα, την Χρυσή Αυγή, να κατηγορεί τη Νέα Δημοκρατία, ότι είμαστε φασίστες. Εδώ πλέον, αρχίζουμε σε ένα δεύτερο σημείο και χάνουμε τα όρια. Διότι, τι να υποθέσω; Ότι η Χρυσή Αυγή προσεχώρησε στο αντιφασιστικό μέτωπο, είναι Antifa; Τι να υποθέσουμε πλέον, ως προς την ποιότητα, την ταυτότητα, την ευκρίνεια, την στοιχειώδη σοβαρότητα που πρέπει να έχει ένας πολιτικός λόγος τουλάχιστον μέσα στο Κοινοβούλιο; Φτάνεις σε ένα σημείο, στο οποίο δεν ξέρεις, να απαντάμε; Μήπως δεν αξίζει καθόλου τον κόπο να απαντάμε; Να κάνουμε ότι δεν ακούσαμε; Να το θεωρούμε ότι απλώς τα αντιπαρερχόμαστε ως ανάξια οποιασδήποτε απάντησης;	 Νομίζω, εγώ, τουλάχιστον, κυρίες και κύριοι συνάδελφοι, ότι θα προσχωρήσω στη δεύτερη γραμμή.  
Άκουσα, όμως, και άλλα ενδιαφέροντα. Άκουσα τον Πρόεδρο του ΣΥΡΙΖΑ να κατηγορεί τον Πρωθυπουργό, ότι αυτός είναι που φταίει που δεν έρχονται επενδύσεις στην Ελλάδα, γιατί; Διότι, επισημαίνει, ότι με την ρητορική του ΣΥΡΙΖΑ, ανησυχούν οι επενδυτές. Ακούστε τώρα την πλήρη λογική αντιστροφή. Δεν φταίει αυτός που το λέει. Φταίει αυτός που λέει ότι με το να το λέει αυτός που το λέει, δημιουργεί πρόβλημα. Άκουσα ακόμα ότι γελοιοποιήσαμε την κοινοβουλευτική διαδικασία. Γελοιοποιήσαμε εμείς την κοινοβουλευτική διαδικασία, που, ενώ αμφισβητούν από την πλευρά του ΣΥΡΙΖΑ και των Ανεξαρτήτων Ελλήνων ξεκάθαρα, με προκλητικό τρόπο, την αρχή της δεδηλωμένης, λες και είμαστε εδώ, με συγχωρείτε, σωματείο, που θα σφυρίζουμε απ’ έξω «ποιος πρόλαβε να μπει μέσα, καθίστε να μετρηθούμε, ωχ το χάσατε». Δεν δουλεύει έτσι το Κοινοβούλιο. Γιατί ακριβώς είναι η έκφραση της λαϊκής κυριαρχίας εδώ μέσα, έτσι όπως αποτυπώθηκε στις εκλογές. Δεν έχει να κάνει με το ποιος βρίσκεται μια συγκεκριμένη στιγμή στην Αίθουσα, εκτός από ορισμένες στιγμές που τις λέμε «ονομαστική ψηφοφορία». Προσέξτε. Και αυτοί οι οποίοι κάνουν αυτό το είδος επαναστατικής γυμναστικής – καταθέσαμε την ένσταση αντισυνταγματικότητας, για ελάτε τώρα να μετρηθούμε – δεν είστε αρκετοί, άρα δεν έχετε την πλειοψηφία, άρα να η αντισυνταγματικότητα, αυτοί οι οποίοι φέρονται με αυτόν τον τρόπο στην κοινοβουλευτική διαδικασία μας κατηγορούν ότι εμείς γελοιοποιούμε το Κοινοβούλιο. 
Ήταν σίγουρα μια ενδιαφέρουσα μέρα. Ήταν σίγουρα μια μέρα που ακούσαμε ενδιαφέροντα πράγματα. αλλά το πιο παράξενο πράγμα, επί της ουσίας, κυρίες και κύριοι συνάδελφοι, το οποίο ακούσαμε, ήταν ότι τάχαμου, υπάρχει μια άλλη πρόταση και ένα άλλο σχέδιο. Κράτησαν τις προτάσεις για την αντιμετώπιση της κρίσης, που κατέθεσε ο εισηγητής του ΣΥΡΙΖΑ, ο οποίος είπε «και τι κάνετε αυτή τη δημοσιονομική προσαρμογή; Δεν βγαίνει έτσι πουθενά. Πρέπει να βρείτε μια άλλη λύση». Ποια είναι η άλλη λύση; Ο πληθωρισμός. Πολύ καλή ιδέα. Μόνο που για να κάνεις πληθωρισμό, πρέπει να κόψεις χρήμα. Άρα, ξαναγυρίσαμε στη δραχμή. Μια δεύτερη ιδέα. Η ανάπτυξη. Επίσης πολύ καλή ιδέα. Μόνο που αυτό το λέμε εμείς και λέμε ότι ανάπτυξη γίνεται με κεφάλαια, τα οποία είναι ευρωπαϊκά, και με επενδύσεις ιδιωτικές. Εσείς δεν θέλετε ούτε το ένα ούτε το άλλο. Άρα πώς θα την κάνουμε έτσι την ανάπτυξη; Και άκουσα και το τρίτο, η αναδιάρθρωση του χρέους. Πολύ ενδιαφέρον για την Αντιπολίτευση, κυρίες και κύριοι συνάδελφοι. 
Μιλήσανε πολλοί για το χρέος. Είναι μεγάλο θέμα το χρέος;	Μεγάλο θέμα το χρέος. Για τι, όμως, δεν μίλησαν καθόλου; Δεν μίλησαν καθόλου για τα ελλείμματα. Γιατί, τι αποκρύπτουν; Ότι από όλο αυτόν τον δανεισμό για τον οποίο σήμερα συζητάμε, είναι προφανές ότι μπορεί να υπάρχει μια ανατροφοδότηση του χρέους, δηλαδή να παίρνουμε ένα τμήμα του νέου δανείου, για να ξεπληρώσουμε παλιό, αντικαθιστούμε στην πραγματικότητα δάνεια, αλλά όσο έχουμε πρωτογενή ελλείμματα, απ’ όλα τα χρήματα που παίρνουμε, δεν πηγαίνει ούτε μισό ευρώ στην αποπληρωμή του χρέους. Γιατί, στην πραγματικότητα, το χρέος διατηρείται το ίδιο και μεγαλώνει, αριθμητικά, όχι ως ΑΕΠ, και στην πραγματικότητα χρησιμοποιούμε τα δάνεια για να αποπληρώνουμε τα ελλείμματα. Για το έλλειμμα, οι κύριοι της Αντιπολίτευσης, δεν θέλουν να μιλήσουν, δεν θέλουν να συζητήσουν, δεν θέλουν να μας πουν τίποτα. Η προσαρμογή που κάνουμε εμείς, όμως, για να γυρίσω στο επιχείρημα της εθνικής κυριαρχίας, είναι εκείνη που ανακτά την εθνική κυριαρχία. Και για να συνεννοηθούμε εδώ μέσα, για το θέμα της εθνικής κυριαρχίας, για τους πατριώτες και τους ευαίσθητους στο θέμα αυτό. Και λίγοι είναι, θα μου επιτρέψετε να σας πω, είναι περισσότερο ευαίσθητοι από εμάς, στο ζήτημα αυτό. Η εθνική κυριαρχία έχει δύο διαστάσεις: Μία τυπική, νομική και μια ουσιαστική. Τυπικά, να το Κοινοβούλιο, νάτη η τυπική εθνική κυριαρχία. Είναι εδώ μέσα. Ό,τι θέλει αποφασίζει το Κοινοβούλιο. Να σας δώσει αύριο εντολή ο ελληνικός λαός, να έχετε συσχετισμό, να καταργήσετε τα μνημόνια, να κάνετε ό,τι θέλετε. Υπάρχει εθνική κυριαρχία. Δεν έχετε την πλειοψηφία. Αυτό δεν σημαίνει ότι θίγεται η εθνική κυριαρχία. Έχουμε εμείς την πλειοψηφία και εμείς δεν θέλουμε να καταγγείλουμε τα μνημόνια και δεν θέλουμε να καταγγείλουμε τις δανειακές συμβάσεις. Αυτό δεν σημαίνει ότι δεν υπάρχει εθνική κυριαρχία. Να μην τα μπερδεύουμε. Υπάρχει, όμως, και ουσιαστική εθνική κυριαρχία, αυτή που υπάρχει μέσα στον διεθνή συσχετισμό δυνάμεων. Και ερωτώ. Ποιος αγωνίζεται άραγε για την ανάκτησή της; Αυτός ο οποίος λέει ότι θα πετάξει τη χώρα έξω από όλους τους μεγάλους διεθνείς οργανισμούς, έξω απ’ όλους τους μεγάλους γεωπολιτικούς συσχετισμούς, αυτός που θα διακυβεύσει το μέλλον της όχι μόνο το οικονομικό, αλλά μέσα σε ένα τέτοιο περιβάλλον θα διακυβεύσει ακόμα και την εδαφική της ακεραιότητα ή εμείς που λέμε ότι με θυσίες και προσπάθειες του ελληνικού λαού, διατηρούμε τη χώρα μέσα στο γκρουπ των πιο ισχυρών κρατών στον κόσμο; Ποιος από τους δύο διαφυλάττει επί της ουσίας την εθνική κυριαρχία; Επί της ουσίας, στους πραγματικούς συσχετισμούς.
Ειπώθηκαν πολλά και ο χρόνος πια είναι λίγος. Κυρίες και κύριοι Βουλευτές, κυρίες και κύριοι συνάδελφοι, για μια ακόμα φορά, είναι ώρα ευθύνης. Θέλω, όμως, να ξεκαθαρίσω κάτι. Δεν είναι ότι κάποιοι εκβιάζονται και κάποιοι δεν μασάνε. Ίσα ίσα. Αυτοί που παίρνουν τον εύκολο δρόμο, αυτοί δεν έχουν ανάγκη να προβληματιστούν πολύ. Γιατί είναι ο εύκολος δρόμος του λαϊκισμού και της θωπείας ενός συγκεκριμένου ακροατηρίου, που προφανώς θίγεται από τα μέτρα, προφανώς είναι στενοχωρημένο, θυμωμένο, οργισμένο, απελπισμένο. Αλλά αυτοί την ξέρουν την κατάστασή τους. Κι εμείς την ξέρουμε την κατάστασή τους. Αλλά εκείνοι, αυτό που περιμένουν από το Κοινοβούλιο και την πολιτική ηγεσία, είναι μια λύση. Δεν είναι απλώς η επανάληψη της κατάστασής τους. Άρα, λοιπόν, ποιος άραγε δίνει αποτελεσματικές απαντήσεις; Ποιος άραγε παίρνει τον δύσκολο δρόμο; Ποιος παίρνει το δρόμο της ευθύνης; Και ποιος το κάνει, εφόσον κάνει τη δύσκολη επιλογή, έχοντας απόλυτη ελευθερία συνειδήσεως, έχοντας απόλυτη συναίσθηση ευθύνης; Εμείς το πράττουμε, κυρίες και κύριοι συνάδελφοι, εμείς που στηρίζουμε την κυβέρνηση, εμείς που ψηφίζουμε τη συγκεκριμένη δέσμη μέτρων, ξέρουμε γιατί το κάνουμε, γιατί αγαπάμε την πατρίδα, γιατί αγαπάμε τον ελληνικό λαό, γιατί αυτά τα μέτρα του δίνουν προοπτική, του δίνουν πορεία, του δίνουν ελπίδα. Το κάνουμε με πλήρη συναίσθηση, με πλήρη ελευθερία, με πλήρη ευθύνη. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"134171"," Κύριοι συνάδελφοι, το λόγο έχει τώρα ο τελευταίος ομιλητής.
(Θόρυβος στην Αίθουσα)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134172"," Κύριε Πρόεδρε…","ΠΑΝΑΓΙΩΤΗΣ ΛΑΦΑΖΑΝΗΣ",279
"134173"," Κύριε Λαφαζάνη, έχει συμφωνηθεί ότι στις 23.30΄ θα τελειώσουμε. Είναι συμφωνημένο και έχει ανακοινωθεί. Θα το τηρήσουμε με παρέκκλιση μόνο δέκα λεπτών για την ομιλία του κυρίου Υπουργού.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134174"," Κύριε Πρόεδρε…","ΙΩΑΝΝΗΣ ΒΡΟΥΤΣΗΣ",77
"134175"," Κύριε Υπουργέ, δεν το κανονίζετε εσείς αυτό. Εσείς, αν θέλετε, θα μιλήσετε για δέκα λεπτά.
Το λόγο έχει ο Υπουργός κ. Βρούτσης για δέκα λεπτά.
(Θόρυβος στην Αίθουσα)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134176"," Ευχαριστώ, κύριε Πρόεδρε.
Κυρίες και κύριοι συνάδελφοι, μετά από ένα πολύωρο ευχάριστο ταξίδι που μας παρείχε η Αντιπολίτευση αυτό το διήμερο στον ιδεατό κόσμο των ηρώων, των πατριωτών, των εύκολων λύσεων και των απλών απαντήσεων, ήρθε η ώρα να προσγειωθούμε στη δύσκολη και ρεαλιστική πραγματικότητα. 
Οι αποφάσεις που καλούμαστε σήμερα να πάρουμε, δυστυχώς, είναι δύσκολες, αναντίρρητα. Είναι, όμως, αναγκαίες για τη χρηματοδότηση της χώρας. Ας είμαστε ειλικρινείς. 
Βρισκόμαστε σήμερα εδώ και μιλάμε για επώδυνες και αναγκαστικές αλλαγές στην οικονομία, στην απασχόληση και αλλού, επειδή κάποτε, παλαιότερα, δεν είχαμε την πολιτική τόλμη και την κοινωνική ωριμότητα να προβούμε εγκαίρως σε εκείνες τις αναγκαίες και χρήσιμες προσαρμογές σε θεσμικούς χώρους της πατρίδας μας. Αυτές οι αποφάσεις θα ήταν σταδιακές, συναινετικές και κατά συνέπεια, πολύ λιγότερο επώδυνες, αν παίρνονταν την περίοδο που έπρεπε, όπως αυτές που υιοθέτησαν πολλές άλλες ευρωπαϊκές χώρες σε ένα κλίμα συναίνεσης και υποδειγματικής επαναρρύθμισης της οικονομίας και της απασχόλησης.
Υπό αυτήν την έννοια, σήμερα η χώρα μας πληρώνει το τίμημα της αναβλητικότητας. Αυτό που ζούμε σήμερα στην αγορά εργασίας, η εκτόξευση της ανεργίας, η δραματική επιδείνωση όλων των μεγεθών της απασχόλησης δεν είναι αποτέλεσμα μόνο της βαθιάς και παρατεταμένης ύφεσης, στην οποία κινείται η ελληνική οικονομία τα τελευταία χρόνια ή τουλάχιστον όχι μόνο αυτής. Αποτελεί μεταξύ άλλων την αναπόφευκτη συνέπεια χρόνιων διαρθρωτικών στρεβλώσεων της αγοράς εργασίας, αλλά και της μη ορθολογικής οργάνωσης του κοινωνικού κράτους της χώρας μας. Νομίζω ότι πλέον κατανοούμε όλοι πως η οικονομική κρίση φανέρωσε τα γυάλινα πόδια της ελληνικής οικονομίας. 
Θα ήθελα να αναφέρω μόνο μερικά παραδείγματα τέτοιων στρεβλώσεων. Μεγάλα και εκτεταμένα τμήματα του πληθυσμού ήταν ακάλυπτα από ουσιαστική κοινωνική προστασία, ενώ την ίδια ώρα υπήρχαν προνομιακές νησίδες με ισχυρή πολιτική προστασία και πελατειακές παροχές. Είχαμε υψηλές κοινωνικές παροχές σε επίπεδο δαπανών κοντά στον κοινοτικό μέσο όρο, αλλά μηδαμινά αποτελέσματα στην αντιμετώπιση της φτώχειας. 
Με άλλα λόγια, είχαμε φτιάξει ένα κοινωνικό κράτος που δεν ήταν ούτε κοινωνικά δίκαιο ούτε οικονομικά αποτελεσματικό. Συνεπώς, δεν μπορούσε να είναι βιώσιμο. Ήταν ένα κοινωνικό κράτος που με τον παραλογισμό του «όσοι πρόλαβαν, πρόλαβαν» αδιαφορούσε για τους νέους εργαζόμενους και τους νέους ασφαλισμένους, μοιράζοντας σε ισχυρές ομάδες εργαζομένων εφάπαξ που ήταν 30%, 50% και 80% μεγαλύτερα από τις εισφορές που είχαν καταβάλλει αυτοί οι εργαζόμενοι. 
Και αυτό το άδικο και το στρεβλωτικό υπήρχαν φωνές σήμερα που συνέχιζαν να το υποστηρίζουν. Μου προκάλεσε μεγάλη εντύπωση και έκπληξη προηγούμενη τοποθέτηση εισηγητή κόμματος που μίλησε για βιώσιμο ασφαλιστικό σύστημα, για δήθεν οικονομική αυτοτέλεια του συστήματος που επλήγη από το κούρεμα του χρέους. Θα έπρεπε να γνωρίζει ο αγαπητός συνάδελφος ότι για την περίοδο 2000-2012 ο κρατικός προϋπολογισμός, δηλαδή ο Έλληνας φορολογούμενος, έδωσε και ενίσχυσε το σύστημα κοινωνικής ασφάλισης της χώρας με 163 δισεκατομμύρια ευρώ. Το κούρεμα –για το οποίο γίνεται η συζήτηση- ήταν μόλις της τάξεως των 16 δισεκατομμυρίων ευρώ στα ασφαλιστικά ταμεία. 
Όμως και στην απασχόληση έχουμε να αναφέρουμε πολλές αγκυλώσεις από το παρελθόν. Ακόμη και σε περιόδους με αξιοσημείωτη οικονομική μεγέθυνση, όπως η προηγούμενη δεκαετία στη χώρα μας και σχετικά μικρή ανεργία –κάτω του 10%- είχαμε φτιάξει εργαζόμενους πολλών ταχυτήτων, αυτούς που είχαν ασφαλείς και προνομιούχες θέσεις στο δημόσιο και τον ευρύτερο δημόσιο τομέα, τις ΔΕΚΟ, αλλά και αυτούς που εργάζονταν σε μεγάλες δυναμικές επιχειρήσεις του ιδιωτικού τομέα και από την άλλη, τους πολλούς, τους εκατοντάδες χιλιάδες, που ήταν στο περιθώριο της αγοράς εργασίας, τους νέους, τις γυναίκες, τους απασχολούμενους στη «μαύρη» και κακοπληρωμένη πλευρά της οικονομίας. Ενισχύαμε όλα αυτά τα χρόνια τα προνόμια και την ασφάλεια των «πρώτων», φορτώναμε την ευελιξία αποκλειστικά στους «δεύτερους». 
Φτιάξαμε, έτσι, τουλάχιστον δύο κόσμους εργασίας στην Ελλάδα, φτιάξαμε τις διακρίσεις και τα προνόμια, όπως υπήρχαν, ακόμα και στην ανεργία, από τη μια, ο μεγάλος όγκος των εκατοντάδων χιλιάδων ανέργων, που με απλό επίδομα ανεργίας ήταν στα όρια αντοχής του ΟΑΕΔ και από την άλλη, η απαράδεκτη πρακτική ειδικών προνομιακών επιδοτήσεων ανεργίας σε ειδικές κατηγορίες, σε συγκεκριμένες ομάδες απολυμένων από μεγάλες επιχειρήσεις, οι οποίες –ακούστε, ακούστε- έπαιρναν επιδόματα, πολλαπλάσια του απλού επιδόματος ανεργίας, που δίνονταν σε τριαντάχρονους και σαραντάχρονους μέχρι να φθάσουν στα όρια συνταξιοδότησης. Δηλαδή, όποιος είχε δυνατή φωνή, όποιος είχε πιο δυναμική συντεχνιακή παρέμβαση απολάμβανε και κέρδιζε αυτό που περιέγραψα πριν. 
Αυτό ήταν το κοινωνικό κράτος στη χώρα μας. Και αυτό με αυτό το νομοσχέδιο οριστικά τελειώνει. Δυστυχώς, όμως, αυτό το κοινωνικό κράτος, ακόμα και αυτήν την περικοπή υπήρχαν πολιτικές φωνές σήμερα που τα υποστήριξαν και ήταν αντίθετες με την κατάργησή τους. Ήταν ένα κοινωνικό κράτος που απένειμε πρόσθετη σύνταξη, την οποία σήμερα καταργούμε, όπως παραδείγματος χάριν τις συνδικαλιστικές συντάξεις, που και για αυτές ακόμα υπήρξαν φωνές από κόμματα που τις υπερασπίστηκαν. 
Ακόμα, θα ήθελα να πω για το ζήτημα για το οποίο έγινε μεγάλη συζήτηση και αφορά το θέμα του ευρωπαϊκού κεκτημένου. Χύθηκαν και δάκρυα και ακούστηκαν πολλά και ανησυχία ότι φεύγουμε μέσα από το ευρωπαϊκό κεκτημένο. Είναι μεγάλο λάθος και στρέβλωση. Το ίδιο το μνημόνιο περιγράφει για πρώτη φορά με τον πιο σαφή και ευδιάκριτο τρόπο ότι η Ελλάδα παραμένει όσον αφορά τα εργασιακά της ζητήματα μέσα στο ευρωπαϊκό κεκτημένο. Πώς, όμως, συνδυάζεται –γιατί είναι τελείως αντίθετο και παράλογο- από τη μία να υπερασπίζεστε το ευρωπαϊκό κεκτημένο και από την άλλη να είστε αντίθετοι να πάμε στο κόστος που αφορά την αποζημίωση λόγω απόλυσης στο μέσο όρο της Ευρώπης; Τελικά, δεν σας πιάνουμε πουθενά! 
Επίσης και σε αυτό που κατάφερε η ελληνική πλευρά, να πιάσει το κομμάτι των εργαζομένων, αυτών που σήμερα εργάζονται, σε ποσοστό 85%, με ύψος αποδοχών 2000 ευρώ και να τους προστατεύσει και να κτίσει αντηρίδες ενάντια στην οποιαδήποτε σκέψη για απόλυσή τους, αντικίνητρα δηλαδή, εσείς ήσασταν απέναντι. Δηλαδή με ποιους είστε; Με αυτούς που μέχρι χθες λέγατε golden boys; 
Θα ήθελα να αναφέρω ένα τελευταίο παράδειγμα. Οι όποιες αυξήσεις στους κατώτατους μισθούς, έστω και αν ήταν δίκαιες και αναγκαίες για τους χαμηλόμισθους, χρησιμοποιούνταν ως οδηγοί για υπερβολικές, σωρευτικές αυξήσεις στις ΔΕΚΟ, ανοίγοντας έτσι τη μισθολογική ψαλίδα σε βάρος των απλών εργαζομένων και τροφοδοτώντας τα ελλείμματα των δημόσιων επιχειρήσεων. 
Από την άλλη, όμως, τι να πει κανείς για τις παραδοξότητες που παρουσιάζονταν στο θεσμό της διαιτησίας που εναγωνίως υπερασπιζόσασταν; Υπήρχαν περιπτώσεις –γιατί αυτά δεν είναι γνωστά στην ελληνική κοινωνία- που διαιτητικές αποφάσεις του ΟΜΕΔ έδιναν υπερβολικές αυξήσεις σε κλάδους, που την ίδια στιγμή κατέρρεαν υπό το βάρος του διεθνούς ανταγωνισμού, όπως, παραδείγματος χάριν, η κλωστοϋφαντουργία. Ενώ δηλαδή κατέρρεαν κλάδοι, έρχονταν αυτές οι υπέρ-ρυθμίσεις στην αγορά εργασίας που είχαμε και προστάτευαν με αυτόν τον τρόπο αυτούς τους συγκεκριμένους κλάδους, με αποτέλεσμα να κλείνουν οι επιχειρήσεις και χιλιάδες εργαζόμενοι να βρίσκονται στο δρόμο. 
Αυτές τις στρεβλώσεις είχαμε, αγαπητές και αγαπητοί συνάδελφοι, στην ελληνική αγορά εργασίας για δεκαετίες τώρα. Πολλά από αυτά τα πράγματα αίρονται, διορθώνονται στρεβλώσεις. 
Κλείναμε τα μάτια, δυστυχώς, γιατί δεν είχαμε το θάρρος να αντιμετωπίσουμε τα προβλήματα, τα οποία κρύβαμε κάτω από το χαλί. Αναβάλλαμε τις λύσεις. Στεκόμασταν αμήχανοι και φοβικοί απέναντι σε κάθε αλλαγή, σε κάθε μεταρρύθμιση. Με ημιτελείς άλλες φορές ή με προσχηματικές μεταρρυθμίσεις ανοιγοκλείναμε το ασφαλιστικό με οριακές διευθετήσεις. Διατηρήσαμε μια κατακερματισμένη αγορά εργασίας με πολλές ανισότητες και αποκλεισμούς. Δεν συνειδητοποιήσαμε -και χάθηκε πολύτιμος χρόνος για τη χώρα- ως κοινωνία και ως πολιτικό σύστημα ότι, σε έναν κόσμο που αλλάζει διαρκώς, η αδράνεια και η ακινησία αποτελούν τον ασφαλέστερο δρόμο για την αποτυχία. Όλα αυτά πλέον μπαίνουν σε ένα τέλος. 
Αισθανόμαστε όλοι μέσα από αυτά τα δύσκολα και επώδυνα μέτρα, που συνοδεύονται από αυτές τις αναγκαίες διαρθρωτικές αλλαγές, ότι η Ελλάδα αλλάζει και θα αλλάξει και αυτό είναι το μήνυμα της ελπίδας που πρέπει να εκπέμψουμε απόψε από το ελληνικό Κοινοβούλιο. 
Η ελληνική Κυβέρνηση, αυτή η Κυβέρνηση που σήμερα στηρίζεται από τρία κόμματα, σίγουρα σηκώνει πάνω της ένα τεράστιο βάρος. Είναι αναγκασμένη να πάρει δύσκολες αποφάσεις, που συνοδεύονται και από το ανάλογο πολιτικό κόστος. Όμως έχει το θάρρος να στηρίξει αυτήν την προσπάθεια για την πατρίδα, για την Ελλάδα, για τις επόμενες γενιές. Αυτή η Κυβέρνηση σήμερα διασφαλίζει απόλυτα την ευρωπαϊκή προοπτική της χώρας, διασφαλίζει απόλυτα ότι η Ελλάδα θα μείνει στην Ευρώπη και στο ευρώ. 
(Θόρυβος στην Αίθουσα)","ΙΩΑΝΝΗΣ ΒΡΟΥΤΣΗΣ",77
"134177"," Παρακαλώ, να ολοκληρώσει ο κ. Βρούτσης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134178"," Θα ήθελα να πω και κάτι ακόμα το οποίο θεωρώ αναγκαίο. 
Υποσχόμαστε ως Κυβέρνηση …","ΙΩΑΝΝΗΣ ΒΡΟΥΤΣΗΣ",77
"134179"," …(Δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"134180"," Κύριε Υπουργέ, ολοκληρώστε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134181"," ...κύριε Λαφαζάνη, ετοιμαστείτε, οργανωθείτε, πρώτα να είστε έτοιμοι να κυβερνήσετε και μετά μιλάτε και διακόπτετε τη συζήτηση.
(Θόρυβος στην Αίθουσα)
Αυτό που κάνετε είναι αντιδημοκρατικό. Έτσι έχετε μάθει να λειτουργείτε. Δεν θα περάσει, όμως, αυτό!
Κλείνω, κύριε Πρόεδρε, υποσχόμενος ως μέλος αυτής της Κυβέρνησης ότι εμείς θα δώσουμε και θα συνεχίσουμε να δίνουμε τη μάχη για την επιβίωση της πατρίδας μας. Ούτε το πολιτικό κόστος μάς τρομάζει.
(Θόρυβος στην Αίθουσα)
Αλλά θα σταθούμε όρθιοι απέναντι σε αυτές τις δύο εκ δεξιών και εξ αριστερών πιέσεις που δεχόμαστε από λαϊκισμό και δημαγωγία.","ΙΩΑΝΝΗΣ ΒΡΟΥΤΣΗΣ",77
"134182"," Ολοκληρώστε, σας παρακαλώ, κύριε Υπουργέ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134183"," Ολοκληρώνω, κύριε Πρόεδρε.
Γιατί το πρόβλημα της χώρας, όπως τελικά αποδεικνύεται, δεν είναι μόνο δημοσιονομικό, είναι και πολιτικό. Κι αυτή η Κυβέρνηση δεσμεύεται, εκτός της οικονομικής προοπτικής για τη χώρα, ότι θα διασφαλίσει και τους δημοκρατικούς θεσμούς. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
 Κύριε Πρόεδρε, επανακαταθέτω μία τροπολογία. Επανακαταθέτω τη νομοτεχνική βελτίωση για τους αναπήρους. 
(Θόρυβος στην Αίθουσα)","ΙΩΑΝΝΗΣ ΒΡΟΥΤΣΗΣ",77
"134184"," Τι είναι αυτό, κύριε Υπουργέ;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134185"," Λεκτική διόρθωση είναι, κύριε Πρόεδρε.","ΙΩΑΝΝΗΣ ΒΡΟΥΤΣΗΣ",77
"134186"," Είναι μία λεκτική διόρθωση, όπου συμπληρώνεται μόνο μία φράση. Δεν υπήρξε καλή διατύπωση από τον κύριο Υπουργό. Είναι μία λεκτική διασαφήνιση, όπου αναφέρεται ο ν. 612/77 και τίποτα άλλο. Εάν θέλει ο κύριος Υπουργός, μπορεί να πει σε μισό λεπτό γιατί είναι απαραίτητη η αναφορά στους βαριά ανάπηρους -για να είναι καθαρό- στα πολυτεκνικά επιδόματα. 
(Θόρυβος στην Αίθουσα)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134187"," Την καταθέτω, κύριε Πρόεδρε, για τα Πρακτικά. 
(Στο σημείο αυτό ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να μπει η σελ. 546)","ΙΩΑΝΝΗΣ ΒΡΟΥΤΣΗΣ",77
"134188"," Κηρύσσεται περαιωμένη η συζήτηση. Έχουμε εξαντλήσει, κύριοι συνάδελφοι, δεκατέσσερις ώρες εξαιτίας παρελκυστικής τακτικής που ακολουθείτε. Τελείωσε η συζήτηση. 
Για την ψήφιση του άρθρου μόνου και της τροπολογίας με γενικό αριθμό 40 και ειδικό αριθμό 19, έχει υποβληθεί αίτηση ονομαστικής ψηφοφορίας από τους Βουλευτές του ΣΥΡΙΖΑ-Ενωτικού Κοινωνικού Μετώπου, της οποίας το κείμενο έχει ως εξής: 
(Να μπει η σελ. 547α)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134189"," Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Η κ. Ζωή Κωνσταντοπούλου. Παρούσα.
Ο κ. Δημήτριος Παπαδημούλης. Παρών.
Η κ. Νάντια Βαλαβάνη. Παρούσα.
Ο κ. Μανώλης Γλέζος. Παρών.
Ο κ. Παναγιώτης Κουρουμπλής. Παρών. 
Ο κ. Δημήτριος Στρατούλης. Παρών.
Η κ. Θεανώ Φωτίου. Παρούσα. 
Ο κ. Απόστολος Αλεξόπουλος. Παρών.
Η κ. Αφροδίτη Σταμπουλή. Παρούσα.
Ο κ. Σταύρος Κοντονής. Παρών. 
Ο κ. Κωνσταντίνος Δερμιτζάκης. Παρών.
Η κ. Μαρία Διακάκη. Παρούσα. 
Η κ. Αγνή Καλογερή. Παρούσα. 
Ο κ. Νικόλαος Συρμαλένιος. Παρών.  
Ο κ. Δημήτριος Γάκης. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Επίσης, έχει υποβληθεί για την ψήφιση επί της αρχής, του άρθρου μόνου και της τροπολογίας αίτηση ονομαστικής ψηφοφορίας από Βουλευτές των Ανεξαρτήτων Ελλήνων της οποίας το κείμενο έχει ως εξής:
(Να μπει η σελ. 548α)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134190"," Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Παναγιώτης Καμμένος. Παρών. 
Ο κ. Γαβριήλ Αβραμίδης. Παρών.
Η κ. Χρυσούλα-Μαρία Γιαταγάνα. Παρούσα. 
Ο κ. Κωνσταντίνος Γιοβανόπουλος. Παρών. 
Ο κ. Ιωάννης Δημαράς. Παρών. 
Η κ. Τσαμπίκα Ιατρίδη. Παρούσα. 
Ο κ. Βασίλειος Καπερνάρος. Παρών. 
Η κ. Μαρία Κόλλια-Τσαρουχά. Δεν είναι παρούσα. 
Ο κ. Νικόλαος Κουίκ-Τέρενς. Παρών. 
Ο κ. Ιωάννης Κουράκος. Παρών. 
Η κ. Ραχήλ Μακρή. Παρούσα. 
Ο κ. Επαμεινώνδας Μαριάς. Παρών. 
Η κ. Έλενα Κουντουρά. Παρούσα. 
Ο κ. Κωνσταντίνος Μαρκόπουλος. Παρών. 
Ο κ. Παναγιώτης Μελάς. Παρών. 
Ο κ. Γεώργιος Νταβρής. Παρών. 
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134191"," Επαναλαμβάνεται η διακοπείσα συνεδρίαση. 
Κύριοι συνάδελφοι, δέχεστε να συμπτύξουμε τις προβλεπόμενες ονομαστικές ψηφοφορίες σε μία;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134192"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"134193"," Το Σώμα συμφωνεί. 
Επομένως θα διεξαχθεί ονομαστική ψηφοφορία επί της αρχής, του άρθρου μόνου και της τροπολογίας με γενικό αριθμό 40 και ειδικό 19.
Καλούνται επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και κ. Ηρώ Διώτη από το ΣΥΡΙΖΑ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134194"," Κύριε Πρόεδρε, μπορώ να έχω το λόγο;","ΠΑΝΑΓΙΩΤΗΣ ΛΑΦΑΖΑΝΗΣ",279
"134195"," Για ένα λεπτό, κύριε Λαφαζάνη, για την ψηφοφορία. Εάν δεν είναι για την ψηφοφορία…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134196"," Εδώ έχουμε απεργία όλου του προσωπικού της Βουλής.","ΠΑΝΑΓΙΩΤΗΣ ΛΑΦΑΖΑΝΗΣ",279
"134197"," Δεν είναι για την ψηφοφορία αυτό, κύριε Λαφαζάνη.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134198"," Κύριε Πρόεδρε, θα με ακούσετε; Ποιος θα κάνει την ψηφοφορία;","ΠΑΝΑΓΙΩΤΗΣ ΛΑΦΑΖΑΝΗΣ",279
"134199"," Θα έρθετε, κυρία Διώτη; Εάν δεν μπορείτε, να έρθει η κ. Γεροβασίλη. Καλείται επί του καταλόγου η κ. Γεροβασίλη από το ΣΥΡΙΖΑ.
Οι αποδεχόμενοι το νομοσχέδιο επί της αρχής, του άρθρου μόνου και της τροπολογίας λέγουν «ΝΑΙ».
Οι μη αποδεχόμενοι το νομοσχέδιο επί της αρχής, του άρθρου μόνου και της τροπολογίας λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Σας ενημερώνω ότι έχουν έρθει στο Προεδρείο τηλεομοιοτυπίες συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους επί της αρχής, του άρθρου μόνου και της τροπολογίας του νομοσχεδίου. Οι ψήφοι αυτές θα ανακοινωθούν και θα συνυπολογισθούν στην καταμέτρηση η οποία θα ακολουθήσει. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134200"," Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να μπουν οι. σελ. 553-557)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134201"," Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134202"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά 299 Βουλευτές. 
Επί της αρχής:
«ΝΑΙ» ψήφισαν 153 Βουλευτές. 
«ΟΧΙ» ψήφισαν 128 Βουλευτές. 
«ΠΑΡΩΝ» ψήφισαν 18 Βουλευτές. 
Συνεπώς το νομοσχέδιο έγινε δεκτό επί της αρχής κατά πλειοψηφία. 
Επί του άρθρου μόνου:
«ΝΑΙ» ψήφισαν 153 Βουλευτές. 
«ΟΧΙ» ψήφισαν 128 Βουλευτές. 
«ΠΑΡΩΝ» ψήφισαν 18 Βουλευτές. 
Συνεπώς το άρθρο μόνο έγινε δεκτό κατά πλειοψηφία, όπως τροποποιήθηκε από τον κύριο Υπουργό. 
Επί της τροπολογίας: 
«ΝΑΙ» ψήφισαν 153 Βουλευτές. 
«ΟΧΙ» ψήφισαν 128 Βουλευτές. 
«ΠΑΡΩΝ» ψήφισαν 18 Βουλευτές. 
Συνεπώς η τροπολογία με γενικό αριθμό 40 και ειδικό 19 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο. 
Το πρωτόκολλο της διεξαχθείσης ονομαστικής ψηφοφορίας επί της αρχής, επί του άρθρου μόνου και επί της τροπολογίας έχει ως εξής:
(Να μπει η σελ. 560α)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134203"," Ερωτάται το Σώμα: Γίνεται δεκτό το ακροτελεύτιο άρθρο του νομοσχεδίου;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134204"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"134205"," Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Οικονομικών «Έγκριση Μεσοπρόθεσμου Πλαισίου Δημοσιονομικής Στρατηγικής 2013-2016 – Επείγοντα μέτρα εφαρμογής του ν. 4046/2012 και του Μεσοπρόθεσμου Πλαισίου Δημοσιονομικής Στρατηγικής 2013-2016» έγινε δεκτό κατά πλειοψηφία επί της αρχής και επί των άρθρων. 
Ερωτάται το Σώμα: Γίνεται δεκτό το νομοσχέδιο και στο σύνολο;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134206"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"134207"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Έγκριση Μεσοπρόθεσμου Πλαισίου Δημοσιονομικής Στρατηγικής 2013-2016 – Επείγοντα μέτρα εφαρμογής του ν. 4046/2012 και του Μεσοπρόθεσμου Πλαισίου Δημοσιονομικής Στρατηγικής 2013-2016» έγινε δεκτό κατά πλειοψηφία΅, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το κείμενο του νομοσχεδίου σελ. 561-561α)","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134208"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134209"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"134210"," Το Σώμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"134211"," Μάλιστα, μάλιστα.
Με τη συναίνεση του Σώματος και ώρα 0.20΄ λύεται η συνεδρίαση για σήμερα Πέμπτη 8 Νοεμβρίου 2012 και ώρα 18.00΄ με αντικείμενο εργασιών του Σώματος νομοθετική εργασία: μόνη συζήτηση επί του σχεδίου νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2013». 
Ο","ΟΛΟΙ ΟΙ ΒΟΥΛΕΥΤΕΣ",NA
