"","Content","name","ParlmemberID"
"4688","Date","10-1-2012",NA
"4689"," Σύμφωνα με την από 22-12-2011 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΝΣΤ΄ συνεδριάσεώς του, της Πέμπτης 22 Δεκεμβρίου 2011 σε ό,τι αφορά την ψήφιση στο σύνολο των σχεδίων νόμων:
1.«Κύρωση της τροποποίησης της Σύμβασης μεταξύ της Ελληνικής Δημοκρατίας και του Καναδά για την αποφυγή της Διπλής Φορολογίας και την πρόληψη της φοροδιαφυγής αναφορικά με τους φόρους εισοδήματος και κεφαλαίου, δι’ ανταλλαγής ρηματικών διακοινώσεων.»
2.«Κύρωση του Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας το οποίο τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της διπλής φορολογίας αναφορικά με τους φόρους εισοδήματος και το Πρωτόκολλο που υπεγράφησαν στη Βέρνη στις 16 Ιουνίου 1983.»)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Ελένη Τσιαούση, Βουλευτή Έβρου, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ - ΠΑΠΑΔΑΚΗ κατέθεσε αναφορά με την οποία ο Πρόεδρος της Πανελλήνιας ΄Ενωσης Σχολικών Συμβούλων αιτείται την ένταξη ρύθμισης για απόδοση βαθμού Α΄στους σχολικούς συμβούλους.
2) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Πρόεδρος του Τζερμιάδω Λασιθίου αιτείται την αποφυγή ορισμού του λιμένος Ηρακλείου ως σημείο εισόδου της αιγυπτιακής πατάτας.
3) Η Βουλευτής Αχαΐας κ. ΜΑΡΙΑ ΚΥΡΙΑΚΟΠΟΥΛΟΥ κατέθεσε αναφορά με την οποία ο Δήμαρχος Δυτικής Αχαΐας αιτείται την απαλλαγή της καταβολής των τελών κυκλοφορίας των οχημάτων του δήμου.
4) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε αναφορά με την οποία ο Πρόεδρος του Συνδέσμου Εξαγωγέων Βορείου Ελλάδος καταθέτει τις ιδέες και προτάσεις του για την επένδυση στην έρευνα και την τεχνολογία.
5) Ο Βουλευτής Ηλείας κ. ΠΑΝΑΓΙΩΤΗΣ (ΤΑΚΗΣ) ΔΗΜΗΤΡΟΥΛΟΠΟΥΛΟΣ κατέθεσε αναφορά με την οποία ο Περιφερειακός Ραδιοφωνικός Σταθμός ΕΡΑ Πύργου εκφράζει την αντίθεση του για την επιχειρούμενη παύση λειτουργίας του σταθμού στη συχνότητα 103,7 FM.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ.Ζερβέας Ευάγγελος «Συνήγορος του Καταναλωτή» εκφράζει τη δυσαρέσκειά του για τις διαδικαστικές παρατυπίες και παρεμβάσεις στο έργο της ανεξάρτητης αρχής.
7) Ο Βουλευτής Λέσβου κ. ΣΠΥΡΙΔΩΝ ΓΑΛΗΝΟΣ κατέθεσε αναφορά με την οποία ο Αντιπεριφερειάρχης ΠΕ Νομού Λέσβου αιτείται τον άμεσο χαρακτηρισμό της περιοχής του λεκανοπεδίου Καλλονής Δήμου Λέσβου ως «θεομηνιόπληκτης».
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Συνδικαλιστική Ομοσπονδία Νοσηλευτικού Προσωπικού αιτείται την προώθηση και στήριξη οικονομικών θεμάτων του κλάδου.
9) Η Βουλευτής Ηρακλείου κ. ΜΑΡΙΑ ΣΚΡΑΦΝΑΚΗ κατέθεσε αναφορά με την οποία ο Σύνδεσμος Πολιτικών Συνταξιούχων Νομού Ηρακλείου αιτείται την άμεση πληρωμή των οφειλόμενων στους γιατρούς, προκειμένου να σταματήσουν την επίσχεση της σύμβασης με τον ΟΠΑΔ, καθώς και να υπάρχει ελεύθερη συνταγογράφηση και ελεύθερη επιλογή γιατρού.
10) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία τα Σωματεία Ιδιοκτητών Γραφείων Τελετών Αθηνών-Προαστείων Αττικής-Στερεάς Ελλάδος και Εύβοιας, Θεσσαλονίκης κ.λπ. αιτούνται να επανέλθει σε ισχύ ο προηγούμενος χαρακτηρισμός των νεκροφόρων οχημάτων ως φορτηγών Ι.Χ. και η αντίστοιχη τιμολόγηση των τελών κυκλοφορίας τους.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι πολύτεκνοι εκπαιδευτικοί Θεσσαλίας εκφράζουν τη διαμαρτυρία τους για τις συνεχείς οικονομικές επιβαρύνσεις και τις περικοπές των μισθών και του αφορολογήτου.
12) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Εθνική Συνομοσπονδία Ατόμων με Αναπηρία «ΕΣΑΜΕΑ» αιτείται τη λήψη μέτρων για την προστασία της αναπηρικής οικογένειας.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πειραιά αιτείται άμεσης λύσεως σε επείγοντα ζητήματα και προβλήματα που αντιμετωπίζει.
14) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στην αναδιάταξη των αστυνομικών δυνάμεων στο Δήμο Δυτικής Αττικής για την ασφάλεια της περιοχής ιδιαίτερα ενόψει της εορταστικής περιόδου.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις προτάσεις του σωματείου «Σιωπηλή πλειοψηφία, ακομμάτιστων πολιτών 2011». 
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα στο λιμάνι της Πάτρας.
17) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στην πιθανότητα να κλείσει το Γενικό Νοσοκομείο Ρόδου <<Ανδρέας Παπανδρέου>> λόγω έλλειψης προσωπικού.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Δήμητρα Αράπογλου ζητεί την εξαίρεση των κωφών από το τέλος ακινήτων της ΔΕΗ.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Εργαζομένων Ταχυδρομικού Ταμιευτηρίου εκφράζει τις θέσεις του σχετικά με την υπαγωγή του ΤΤ στο πεδίο εφαρμογής της παραγράφου 18 του αρθρου 31 του ν. 4024/2011. 
20) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία ο Πρόεδρος της ΑΔΕΔΥ, Νομαρχιακού Τμήματος Ροδόπης καταγγέλλει την αντισυνταγματική διαδικασία νομιμοποίησης του τεχνητά αυξημένου δημοσιονομικού ελλείμματος, καθώς και την δυσφήμηση του δημόσιου τομέα και των δημοσίων υπαλλήλων.
21) Η Βουλευτής Έβρου κ. ΟΛΓΑ ΡΕΝΤΑΡΗ - ΤΕΝΤΕ κατέθεσε αναφορά με την οποία ο Δημοτικός Σύμβουλος Ορεστιάδος, κ. Χαμαλίδης Ελευθέριος καταθέτει επιστολή σχετικά με τους ανισόπεδους κόμβους της Ορεστιάδας.
22) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία ο Δήμαρχος του Δήμου Μινώα Πεδιάδας, Νομού Ηρακλείου εκφράζει την δυσαρέσκειά του στην πιθανότητα κατάργησης των περιφερειακών ειρηνοδικείων Καστελλίου και Αρκαλοχωρίου.
23) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Δήμαρχος Μινώα Πεδιάδας, Νομού Ηρακλείου αιτείται την παραμονή και λειτουργία στο Δήμο Μινώα Πεδιάδας των οικείων ειρηνοδικείων Καστελλίου και Αρκαλοχωρίου.
24) Ο Βουλευτής Β΄ Αθηνών κ. ΦΩΤΙΟΣ - ΦΑΝΟΥΡΙΟΣ ΚΟΥΒΕΛΗΣ κατέθεσε αναφορά με την οποία ο Πρόεδρος του Συλλόγου Υπαλλήλων Μετοχικού Ταμείου Πολιτικών Υπαλλήλων αιτείται την μη υπαγωγή των εργαζομένων υπό την εποπτεία του Υπουργείου Εργασίας αλλά την παραμονή τους στο Υπουργείο Οικονομικών.
25) Ο Βουλευτής Πέλλης κ. ΒΑΣΙΛΕΙΟΣ ΓΙΟΥΜΑΤΖΙΔΗΣ κατέθεσε αναφορά με την οποία ο Πρόεδρος της Ομοσπονδίας Δικαστικών Υπαλλήλων Ελλάδος αιτείται την εξαίρεση των δικαστικών υπαλλήλων από το ν.4024/2011.
26) Ο Βουλευτής Νομού Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε δημοσίευμα εφημερίδας το οποίο αφορά στα προβλήματα τα οποία αντιμετωπίζουν τα σχολεία της περιοχής ΄Ανω Λιοσίων.
27) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η κ. Γεωργία Φλαμπούρη, ιδιώτης εκφράζει τη δυσαρέσκειά της για την κατάταξη φοιτητών, κατηγορίας πολυτέκνων, σε γενική σειρά. 
28) Ο Βουλευτής Β Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Πρόεδρος της Ομοσπονδίας Ιδιωτικών Εκπαιδευτικών Λειτουργών Ελλάδας εκφράζει την αντίθεσή του για την υπαγωγή των εκπαιδευτικών στο ενιαίο μισθολόγιο.
29) Οι Βουλευτές, Ευβοίας κ. ΓΕΩΡΓΙΟΣ ΜΑΡΙΝΟΣ, Λέσβου κ. ΣΤΑΥΡΟΣ ΣΚΟΠΕΛΙΤΗΣ κατέθεσαν αναφορά με την οποία το Εργατικό Κέντρο Σάμου, Νομαρχιακό Τμήμα Σάμου της ΑΔΕΔΥ, ΠΑΜΕ, ΠΑΣΔΥ, ΜΑΣ κ.λπ. καταγγέλλουν την πολιτική της απελευθέρωσης των ακτοπλοϊκών και αεροπορικών συγκοινωνιών καθώς και την αύξηση των τιμών των ακτοπλοϊκών εισιτηρίων.
30) Οι Βουλευτές, Α΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Πειραιώς κ. ΒΑΡΒΑΡΑ (ΒΕΡΑ) ΝΙΚΟΛΑΪΔΟΥ κατέθεσαν αναφορά με την οποία ο Πρόεδρος του Συνδικάτου Εργατοϋπαλλήλων Μετάλλου καταγγέλλει περιστατικό τραμπουκισμού εργοδότη της ναυπηγοεπισκευαστικής ζώνης, καθώς και εργαζομένων της επιχείρησης σε συγκέντρωση ενημέρωσης.
31) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στη σφοδρή χαλαζόπτωση, η οποία έπληξε δεκάδες στρέμματα καλλιεργειών στο δημοτικό διαμέρισμα Δήμητρα του Δήμου Πηνειού Ηλείας.
32) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στις ζημίες, οι οποίες προεκλήθησαν από την χαλαζόπτωση στο Νοσοκομείο Κρεστένων αλλά και στο οδικό δίκτυο του Δήμου Κρεστένων-Ανδρίτσαινας.
33) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία οι υπογράφοντες κάτοικοι του δημοτικού διαμερίσματος Δήμου Σέσκλου του Δήμου Βόλου αιτούνται την νομοθετική υλοποίηση αποχαρακτηρισμού της δασικής έκτασης της περιοχής Σπαρτιά.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ.Γεωργία Γεωργοπούλου, ιδιώτης περιγράφει με ενημερωτικό σημείωμα, το δικαστικό αγώνα της για την απελευθέρωση ρυμοτομούμενης ιδιοκτησίας της.
35) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την παραμονή του Ευρωπαϊκού Οργανισμού Ασφάλειας Δικτύων και Πληροφοριών στο Ηράκλειο.
36) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Πρόεδρος του Εργατοϋπαλληλικού Κέντρου Λασιθίου αιτείται την οικοδόμηση εργατικών κατοικιών στην Ιεράπετρα.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος της Ομοσπονδίας Αγροτικών Συλλόγων Νομού Αχαϊας εκφράζει τη διαμαρτυρία του για παρακράτηση χρημάτων από ΟΣΔΕ υπέρ ΕΑΣ Πατρών.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Διευθυντής του Ιδρύματος Τεχνολογίας και ΄Ερευνας αποστέλλει την ανάρτηση «ΔΙΑΥΓΕΙΑΣ» για συνταξιοδοτημένα πρόσωπα τα οποία εξακολουθούν να πληρώνονται από τον φορέα ΙΤΕ/ΕΙΧΗΜΥΘ ΝΠΙΔ, ο οποίος χρηματοδοτείται από το κράτος.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος Δυτικής Αχαϊας αιτείται την επιστροφή της διαχείρισης των ιχθυοτροφείων Πάππα και Πρόκοπου στον Δήμο Δυτικής Αχαϊας.
40) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Πρόεδρος του Εργατοϋπαλληλικού Κέντρου Λασιθίου αιτείται την ανακαίνιση του κτηρίου στο οποίο στεγάζεται το Εργατικό Κέντρο Λασιθίου καθώς και τα γραφεία της εργατικής εστίας.
41) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η κ. Αναστασία Ξύδη, ιδιώτης αιτείται την νομοθετική προστασία φυσικών προσώπων από την εφαρμογή του PSI.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα που έχει δημιουργηθεί με την πρόσβαση των ΑΜΕΑ στην παραλία της Λακόπετρας.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα των ευθυνών που επιρρίπτει η «Ολυμπία οδός» στο δημόσιο για τη μη ολοκλήρωση των απαλλοτριώσεων.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ενδεχόμενο της επέκτασης του αγωγού φυσικού αερίου στην Πελοπόννησο.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός των μειωμένων πιστώσεων για έργα αστικών παρεμβάσεων στην Πάτρα.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ταλαιπωρία των Πατρινών που περιμένουν να περάσουν από υγειονομικές υπηρεσίες.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους εργαζόμενους της βιομηχανίας «ΑΒΕΞ», οι οποίοι παραμένουν απλήρωτοι επί μήνες.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα της επιστολής του Προέδρου του Επιμελητηρίου Ηλείας σχετικά με μακροχρόνια παράταση στα επιχειρηματικά δάνεια.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα της επένδυσης στα χρυσωρυχεία μετάλλου στη Θράκη.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο νέο αναθεωρημένο πολεοδομικό σχέδιο της Πάτρας, το οποίο όμως ακόμα παραμένει σε στασιμότητα.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη λάθος σήμανση που υπάρχει στην περιοχή του Κόκκινου Μύλου Πατρών.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο αδιέξοδο που θα δημιουργήσει η ενεργοποίηση της διάταξης για το αυτόφωρο.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ταλαιπωρία που υφίστανται οι πολίτες από εργολάβο στη ΔΕΗ Κορωπίου.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πρόταση να εντοπιστούν οι πισίνες μέσω δορυφόρου.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αντίθεση των συνταξιούχων για τις συγχωνεύσεις των μονάδων υγείας του ΙΚΑ.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα του μεγάλου ποσού που καλούνται να καταβάλουν όσοι ζητούν νυχτερινό τιμολόγιο.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο θέμα των χρηματοδοτήσεων των ΜΚΟ από το Υπουργείο Εξωτερικών.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της περικοπής κατά 50% του ειδικού επιδόματος απασχόλησης στα στελέχη των ενόπλων δυνάμεων.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της ένορκης διοικητικής εξέτασης που διετάχθη στο αεροδρόμιο της Τανάγρας.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα του αποκλεισμού των νοσηλευτών των ενόπλων δυνάμεων από την κατηγορία των βαρέων και ανθυγιεινών επαγγελμάτων.
61) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα των ληξιπρόθεσμων χρεών στο δημόσιο και στον τρόπο είσπραξης τους.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της κατάργησης του 51% των μετόχων με την ιδιότητα του γιατρού για τη σύσταση εταιρείας στο χώρο της υγείας.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δυνατότητα απασχόλησης συμβασιούχων έργου από ΜΚΟ.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις αμοιβές των συμβούλων επί των αποκρατικοποιήσεων.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη αξιοποίησης των πόρων του ΕΣΠΑ και του ΤΕΜΠΜΕ για την τόνωση της αγοράς.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός ότι υπάρχει ακόμα ένας μεγάλος αριθμός ναρκών που δεν έχουν καταστραφεί.
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ναυάγιο της ρύθμισης για τα υποβρύχια.
68) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιλογή συμβούλου για την γρήγορη αποκρατικοποίηση του αεροδρομίου «Ελευθέριος Βενιζέλος».
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εφαρμογή του μέτρου της καταγγελίας φοροφυγάδων σε συγκεκριμένο τηλεφωνικό νούμερο.
70) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κόντρα που έχει ξεσπάσει μεταξύ των επιχειρηματιών των ιατρικών κέντρων.
71) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της έκδοσης πλαστών πιστοποιητικών αναπηρίας για τυφλούς.
72) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα των υποκλοπών.
73) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις καταγγελίες της ΠΑΣΠ για ρουσφετολογικές προσλήψεις.
74) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πρόθεση του Υπουργείου για αύξηση της θητείας.
75) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της ύπαρξης τριάντα πέντε κοντέινερ με εκρηκτικά στο Λαύριο.
76) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη σύναψη «τοξικών» δανείων από πολλούς δήμους της χώρας.
77) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον κίνδυνο αύξησης της ανεργίας με το άνοιγμα των κλειστών επαγγελμάτων και ειδικά των πρακτορείων του ΟΠΑΠ.
78) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις δηλώσεις του Μητροπολίτη Καλαβρύτων σχετικά με την απόρριψη της αίτησης ακύρωσης του μνημονίου.
79) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις σπατάλες για τα έξοδα συντήρησης της βίλας που κατοικεί ο αρχηγός ΓΕΣ.
80) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εντολή του Γενικού Γραμματέα της ΣΔΟΕ να ενταθούν οι έλεγχοι και να ολοκληρωθούν οι εκκρεμείς υποθέσεις στην Πάτρα.
81) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κλοπή χρηματοκιβωτίου από το Νοσοκομείο Αιγίου.
82) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα της επέκτασης του Βιοτεχνικού Πάρκου Πάτρας.
83) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις άσχημες συνθήκες προστασίας της υγείας των κατοίκων της Ξερόλακας με αφορμή την πυρκαγιά που ξέσπασε στο χώρο της εναπόθεσης των απορριμμάτων.
84) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα των προσλήψεων στους δήμους μέσω ΜΚΟ.
85) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη συνεργασίας των αρμοδίων για την αντιμετώπιση των πυρκαγιών.
86) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στις διαρρήξεις που έγιναν στα νοσοκομεία «Άγιος Ανδρέας» και «409» της Πάτρας.
87) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα που έχει δημιουργηθεί στην Ακράτα, εξαιτίας των λυμάτων.
88) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στο ενδιαφέρον της Ρωσίας για την ενίσχυση του προσκυνηματικού τουρισμού με επίκεντρο τον Άγιο Ανδρέα.
89) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην προτροπή του γραμματέα της Πανελλήνιας Ομοσπονδίας Ιατρών ΙΚΑ προς τους γιατρούς να κάνουν ταυτοποίηση των στοιχείων των ασφαλισμένων που εξετάζουν.
90) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην άσχημη κατάσταση που επικρατεί σε γραφικό λιμανάκι των Τσουκαλέικων Αχαίας.
91) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα κρούσμα τα επιθέσων που παρατηρούνται στον πεζόδρομο της οδού Τριών Ναυάρχων της Πάτρας.
92) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις δηλώσεις του κ. Τζουραμάνη σχετικά με τον τρόπο τοποθέτησης των νέων διοικητών των ΥΠΕ.
93) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους όρους που έθεσε ο διοικητής της έκτης ΥΠΕ στον Υπουργό, πριν αναλάβει τα καθήκοντα του.
94) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην περιπέτεια που έζησε στο χρυσοχοείο της η κ. Τέτη Θωμοπούλου.
95) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ευκολία με την οποία μπορεί κάποιος να προμηθευτεί περίστροφο στην Πάτρα.
96) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά σε σχόλιο πολίτη για την απόφαση του ΥΠΕΚΑ να θεσπίσει ωράριο κοινής ησυχίας για τις κωδωνοκρουσίες των εκκλησιών.
97) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην άθλια εικόνα που παρουσιάζει ο σταθμός του ΟΣΕ στην Πάτρα.
98) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ταλαιπωρία των πολιτών που κινούνται στην εθνική οδό Κορίνθου - Πατρών.
99) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κακή κατάσταση του οδοστρώματος της οδού Αγίου Ανδρέου στην Πάτρα.
100) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που θα αντιμετωπίσουν χριστιανικά και πολιτιστικά έντυπα με την κατάργηση της ταχυδρομικής ατέλειας.
101) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που συναντά η Αστυνομία στο χώρο του ποδοσφαίρου, λόγω της ενασχόλησης με αυτό ανθρώπων της νύχτας.
102) Οι Βουλευτές Λαρίσης κ. ΑΝΤΩΝΙΟΣ ΣΚΥΛΛΑΚΟΣ, Μαγνησίας κ. ΑΠΟΣΤΟΛΟΣ ΝΑΝΟΣ και Α΄ Θεσσαλονίκης κ. ΙΩΑΝΝΗΣ ΖΙΩΓΑΣ κατέθεσαν αναφορά με την οποία η Ομοσπονδία Συλλόγων Αμβυκούχων Αμπελοκαλλιεργητών Ελλάδος αιτείται τη συμπαράσταση της πολιτείας, στο ελεγχόμενο νόμιμο πατροπαράδοτο τσίπουρο και τσικουδιά.
103) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία αιτείται να ενημερωθεί σχετικά με τους λόγους καθυστέρησης του διορισμού του κ. Εμμανουήλ Οικονομάκη, αδελφού θύματος τρομοκρατικής επιθέσεως που συμμετείχε στο διαγωνισμό κατηγορίας ΥΕ για το Τζάνειο Νοσοκομείο.
104) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο κ.Αναστάσιος Απολ.Βολιώτης, Πρόεδρος του Δικηγορικού Συλλόγου Βόλου αιτείται την επίλυση των δυσμενών συνθηκών απονομής της δικαιοσύνης.
105) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία το Δ.Σ. του Δικτύου «ΠΕΡΡΑΙΒΙΑ» εκφράζει την έντονη ανησυχία του για το γεγονός ότι στο σχεδιασμό του ΕΣΠΑ 2007-2013 για τη Θεσσαλία δεν εντάσσεται η ανάδειξη και προστασία του Ολύμπου.
106) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αναπληρωτής Διοικητής του Γενικού Νοσοκομείου-ΚΥ Ιεράπετρας αιτείται την άμεση ενίσχυση του νοσοκομείου με υπαλληλικό προσωπικό.
107) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Δήμαρχος Σφακίων αιτείται την επίλυση θέματος που αφορά την επιβολή προστίμων για το θέμα του πλοίου ΣΑΜΑΡΙΑ και τον εγκλωβισμό των εξακοσίων πενήντα επισκεπτών της Αγίας Ρούμελης στις 06-09-2011.
108) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παράκαμψη της προβλεπόμενης διαδικασίας σχετικά με τον κανονισμό καθαριότητας για την αποκομιδή των σκουπιδιών.
109) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δράση οργανωμένης σπείρας σε κλοπές φορτηγών.
110) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αναστάτωση που επικρατεί στη ΔΕΥΑΠ, λόγω της απόλυσης δεκατριών εργαζομένων.
111) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε υπόθεση πλαστογραφίας και υπεξαίρεσης με εμπλεκόμενο υπάλληλο της Α ΔΟΥ Πάτρας.
112) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία οι Ιατρικοί Σύλλογοι Αθηνών, Πειραιά, Θεσσαλονίκης, Πάτρας κ.λπ. εκφράζουν την αντίθεσή τους στην πρόσφατη εγκύκλιο του Υπουργείου Υγείας που εξειδικεύει την απελευθέρωση του ιατρικού επαγγέλματος και εκχωρεί το σύνολο των δομών της Πρωτοβάθμιας Φροντίδας Υγείας στους επιχειρηματίες.
113) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην προμήθεια μηχανήματος που ακτινογραφεί το περιεχόμενο των φορτηγών, συμβάλλοντας στην αντιμετώπιση της παράνομης διακίνησης μεταναστών από το λιμάνι της Πάτρας.
114) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις κατηγορίες που βαρύνουν τους ιδιοκτήτες καταστημάτων εστίασης και αναψυχής από μηνύσεις που δέχονται από την κτηματική εταιρεία του δημοσίου ή από οικολογικές ομάδες.
115) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις κινητοποιήσεις που προτίθεται να προβεί ο Φαρμακευτικός Σύλλογος Αχαίας για την επιχειρούμενη εξαφάνιση του ελληνικού φαρμακείου.
116) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Πανελλήνιος Ψυχολογικός Σύλλογος αιτείται να ενημερωθεί σχετικά με την καθυστέρηση απάντησης στο από 08-01-2011/6.861 υποβληθέν υπόμνημα του συλλόγου προς τη Διεύθυνση Επαγγελμάτων Υγείας και Πρόνοιας του Υπουργείου Υγείας σε θέματα που αφορούν την προστασία της «Δημόσιας Υγείας και δη της Ψυχικής Υγείας».
117) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα που έχει προκύψει μεταξύ του Δημάρχου Πατρέων και του Νίκου Ιωαννίδη σχετικά με την αξιοποίηση της περιουσίας του ΟΣΕ.
118) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις εργασίες για την πλατεία στα Ροίτικα.
119) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός των προσλήψεων και απολύσεων στο Ανοιχτό Πανεπιστήμιο.
120) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία τα Σωματεία Εργαζομένων του Ομίλου Εταιριών των Ελληνικών Αμυντικών Συστημάτων ΑΒΕΕ (ΕΒΟ-ΠΥΡΚΑΛ) καταγγέλλουν «μεθοδευμένη» διάλυση και απαξίωση της εν λόγω εταιρείας.
121) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία η Ομοσπονδία Εργατοϋπαλλήλων Χημικής Βιομηχανίας Ελλάδος αιτείται την επίλυση θέματος που αφορά την ανανέωση του μισθωτηρίου του Οργανισμού Εργατικής Εστίας με το ΕΤΕΑΜ για τη στέγαση του εν λόγω οργανισμού.
122) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων αιτείται την επίλυση σοβαρών υπηρεσιακών, μισθολογικών συνταξιοδοτικών και γενικότερα εργασιακών ζητημάτων που απασχολούν έντονα το αστυνομικό προσωπικό.
123) Ο Βουλευτής Ευβοίας κ. ΣΥΜΕΩΝ (ΣΙΜΟΣ) ΚΕΔΙΚΟΓΛΟΥ κατέθεσε αναφορά με την οποία ο Πρόεδρος και Διευθύνων Σύμβουλος του ΚΤΕΛ Νoμού Ευβοίας Α.Ε. αιτείται την άμεση αποπληρωμή των οφειλόμενων ποσών του δημοσίου προς τον οργανισμό.
124) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επιχειρηματία της Πάτρας, ο οποίος είχε εκχωρήσει τιμολόγια προείσπραξης στην Αχαική Τράπεζα τα οποία είχαν εκδοθεί προς υπηρεσία του Δήμου Πατρέων.
125) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμος Ζαγοράς -Μουρεσίου Νομού Μαγνησίας αιτείται να ληφθεί υπόψη η ιδιαιτερότητα της περιοχής για την αύξηση των επιχορηγήσεων που αφορούν σε λειτουργικές δαπάνες των σχολείων του δήμου.
126) Ο Βουλευτής Σερρών κ. ΕΥΣΤΑΘΙΟΣ ΚΟΥΤΜΕΡΙΔΗΣ κατέθεσε αναφορά με την οποία ο Πρόεδρος του Συλλόγου Γονέων, Φίλων & Κηδεμόνων ατόμων με αυτισμό Νομού Σερρών «ΗΛΙΑΧΤΙΔΑ» αιτείται να δοθούν θέσεις κλάδου ΠΕ Δασκάλων ΕΑΕ, Κοινωνιολόγου, Πληροφορικής, Φυσικής Αγωγής, Καλλιτεχνικών και Γεωπόνων
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 132/04-10-2011 ερώτηση του Βουλευτή κ. Κουράκη Αναστάσιου δόθηκε με το υπ’ αριθμ. 114929/ΙΗ?10-11-2012 έγγραφο από την Υπουργό Παιδείας, Διά Βίου Μάθησης και Θρησκευμάτων η ακόλουθη απάντηση:
2. Στην με αριθμό 162/05-10-2011 ερώτηση του Βουλευτή κ. Δαβάκη Αθανασίου δόθηκε με το υπ’ αριθμ. 115626/ΙΗ/10-11-2012 έγγραφο από την Υπουργό Παιδείας, Διά Βίου Μάθησης και Θρησκευμάτων η ακόλουθη απάντηση:
3. Στην με αριθμό 23137/21-09-2011 ερώτηση των Βουλευτών κυρίων Πρωτούλη Ιωάννη, Γκιόκα Ιωάννη, Ζιώγα Ιωάννη, Καζάκου Κωνσταντίνου, Καραθανασόπουλου Νικολάου, Μανωλάκου Διαμάντως, Μαρίνου Γεωργίου, Νάνου Αποστόλου, Σκοπελίτη Σταύρου, Σκυλλάκου Αντώνιου, Χαραλάμπους Χαράλαμπου δόθηκε με το υπ’ αριθμ. 110159/ΙΗ/10-11-2012 έγγραφο από την Υπουργό Παιδείας, Διά Βίου Μάθησης και Θρησκευμάτων η ακόλουθη απάντηση:","ΕΠΙΚΥΡΩΣΗ ΠΡΑΚΤΙΚΩΝ",NA
"4690"," Κυρίες και κύριοι συνάδελφοι, πριν εισέλθουμε στην ημερήσια διάταξη νομοθετικής Εργασίας θα ήθελα να κάνω δύο ανακοινώσεις.
Ο Υπουργός Δικαιοσύνης, Διαφάνειας και Ανθρωπίνων Δικαιωμάτων, ο Αντιπρόεδρος της Κυβέρνησης και Υπουργός Οικονομικών και οι Υπουργοί Διοικητικής Μεταρρύθμισης και Ηλεκτρονικής Διακυβέρνησης, Υγείας και Κοινωνικής Αλληλεγγύης και Προστασίας του Πολίτη, κατέθεσαν σχέδιο νόμου: «Κώδικας Ναρκωτικών».
Ο Αναπληρωτής Υπουργός Οικονομικών και ο Υπουργός Εξωτερικών κατέθεσαν σχέδιο νόμου: «Κύρωση της Τροποποίησης της Σύμβασης για τη σύσταση Συμβουλίου Τελωνειακής Συνεργασίας».
Παραπέμπονται στις αρμόδιες Διαρκείς Επιτροπές.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4691"," Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις».
Η Διάσκεψη των Προέδρων αποφάσισε στη συνεδρίασή της, στις 21-12-2011, τη συζήτηση του νομοσχεδίου σε δύο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθούν τα άρθρα και οι τροπολογίες ως μία ενότητα. 
Ο Κοινοβουλευτικός Εκπρόσωπος του ΛΑΟΣ με επιστολή προς τον Πρόεδρο της Βουλής, κ. Φίλιππο Πετσάλνικο κάνει γνωστό ότι στη συζήτηση επί της αρχής, των άρθρων και του συνόλου του νομοσχεδίου του Υπουργείου Αγροτικής Ανάπτυξης και Τροφίμων: «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις» ορίζεται ως ειδικός αγορητής ο Βουλευτής κ. Ηλίας Πολατίδης. 
Επίσης, ο Πρόεδρος της Κοινοβουλευτικής Ομάδας του ΣΥΡΙΖΑ ορίζει ως ειδική αγορήτρια τη Βουλευτή Β΄ Θεσσαλονίκης κ. Ευαγγελία Αμμανατίδου-Πασχαλίδου. 
Το λόγο έχει ο εισηγητής της Πλειοψηφίας κ. Νικόλαος Σαλαγιάννης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4692"," Κύριε Πρόεδρε, κυρίες και κύριοι συνάδελφοι, κατ’ αρχάς θα ήθελα και εγώ με τη σειρά μου να δώσω τις πιο εγκάρδιες ευχές μου για καλή χρονιά σε όλους. Ελπίζω το 2011 να ήταν η χειρότερη χρονιά που ζήσαμε και να ελπίσουμε και να ευχηθούμε ότι το 2012 θα μπούμε σε ένα πιο φωτεινό μονοπάτι. 
Πριν μπω στα επιμέρους ζητήματα που αφορούν το περιεχόμενο του σχεδίου νόμου που αφορά τη διάθεση των γεωργικών φαρμάκων στην αγορά, την ορθολογική χρήση τους και διατάξεις συναφείς με αυτό, θα ήθελα να αναφερθώ σε δύο-τρία χρήσιμα θέματα που καθορίζουν τη συνολικότερη εικόνα, το συνολικότερο πάζλ μέσα στο οποίο καλούμαστε να χαράξουμε κανόνες για τη διάθεση, την ορθή χρήση και τον έλεγχο των επιπτώσεων των φυτοφαρμάκων στο περιβάλλον και τους ανθρώπους. 
Κατ’ αρχάς, η φυτοπροστασία αποτελεί μία από τις κρισιμότερες πτυχές της αγροτικής πολιτικής. Η φυτοπροστασία πέρα από την παράμετρο της προστασίας των φυτικών προϊόντων, έχει και μερικές άλλες κρίσιμες παραμέτρους. Μία από αυτές είναι η υγεία των χρηστών, των παραγωγών και των καταναλωτών. Μία δεύτερη κρίσιμη παράμετρος είναι η προστασία του περιβάλλοντος. Μία τρίτη κρίσιμη παράμετρος είναι η ποιότητα των προϊόντων, το κόστος παραγωγής και συνολικά η ανταγωνιστικότητα των προϊόντων στις αγορές. Αποτελεί, λοιπόν, εκ των πραγμάτων κρίσιμη πτυχή μιας αγροτικής πολιτικής. 
Ένα δεύτερο θέμα είναι ότι όλο αυτό το κύκλωμα της παραγωγής, της διακίνησης και διάθεσης των αγροτικών γεωργικών φαρμάκων είναι ένα τεράστιο πολύπλευρο κύκλωμα που έχει πίσω του τεράστια οικονομικά συμφέροντα.
Η αγορά των φυτοφαρμάκων είναι κατ’ εξοχήν μια αγορά ολιγοπωλιακή. Εδώ δουλεύουν τα καρτέλ. Στην παγκόσμια κλίμακα έξι εταιρείες καθορίζουν την αγορά των φυτοφαρμάκων ελέγχοντας τις βασικές δραστικές ουσίες. Αυτή είναι μια δεύτερη εξαιρετικά κρίσιμη παράμετρος. 
Το τρίτο θέμα είναι ότι ο έλεγχος για την αποτελεσματική διαχείριση των κινδύνων, τόσο από τη χρήση των φυτοφαρμάκων όσο και από την επίβλεψη των υπολειμμάτων στους ανθρώπους και στο περιβάλλον, είναι εξαιρετικά δυσχερής εκ των πραγμάτων. Και αυτό το θέμα γίνεται πολύ πιο κρίσιμο αν αναλογιστεί κανείς ότι υπάρχουν τεράστιες καλλιεργούμενες εκτάσεις και τεράστια φορτία αγροτικών προϊόντων από μικρές και μεγάλες χώρες με μικρή ανάπτυξη, με υποτυπώδη κατάρτιση και εκπαίδευση και με υποτυπώδες επίσης θεσμικό πλαίσιο ελέγχων. 
Αυτοί οι παράγοντες συνθέτουν τη γενικότερη εικόνα μέσα στην οποία επιχειρούμε να ορίσουμε κανόνες για τα φυτοφάρμακα. 
Στην Ευρωπαϊκή Ένωση μια δεκαετία κουβέντιαζαν τα ζητήματα αυτά για να καταλήξουν στους δύο Κανονισμούς: τα μέτρα της εφαρμογής των οποίων σήμερα συζητάμε και την οδηγία την οποία, επίσης, σήμερα καλούμαστε να ενσωματώσουμε στο εθνικό μας δίκαιο.
Με το σχέδιο νόμου, αγαπητοί συνάδελφοι και αγαπητές συναδέλφισσες, καταργείται και αντικαθίσταται εξ ολοκλήρου το νομοθετικό πλαίσιο που μέχρι τώρα διείπε στη χώρα μας την έγκριση, την κυκλοφορία και τη χρήση των φυτοφαρμάκων. Αυτό το νομοθετικό πλαίσιο έχει ζωή περίπου τριών δεκαετιών και στην πραγματικότητα ήταν υποτυπώδες. 
Με το σημερινό σχέδιο νόμου κάναμε ουσιαστικά δύο πράγματα. Το πρώτο είναι ότι θεσπίζουμε μέτρα για την εφαρμογή δύο κανονισμών, του Κανονισμού 1107/2009 που αφορά στη διάθεση των φυτοπροστατευτικών φαρμάκων και του Κανονισμού 396/2005 που αφορά στον καθορισμό ανωτάτων ορίων υπολειμμάτων στα φυτικά προϊόντα και δεύτερον, ενσωματώνουμε στο εθνικό δίκαιο την οδηγία 2009/128 που αφορά στη θέσπιση πλαισίου κοινοτικής δράσης για την ορθολογική χρήση των φυτοφαρμάκων.
Το νομοσχέδιο αποτελείται από πενήντα τρία άρθρα κατανεμημένα σε τρία μέρη με βάση αυτό το περιεχόμενό του. Τα πρώτα δεκατέσσερα άρθρα αναφέρονται σε μέτρα εφαρμογής των δύο Κανονισμών που σας ανέφερα. Το δεύτερο μέρος, από το άρθρο 15 μέχρι το άρθρο 32, αναφέρεται στην ενσωμάτωση της οδηγίας, μία αναλυτική οδηγία που εξ ολοκλήρου ενσωματώνεται εδώ και το τρίτο μέρος αφορά τα άρθρα μέχρι το 52-53, όπου θεσπίζονται ειδικές διατάξεις για την εφαρμογή αυτής της οδηγίας στα δικά μας δεδομένα.
Θα αναφερθώ, αγαπητοί συνάδελφοι και αγαπητές συναδέλφισσες, σε μερικές βασικές διατάξεις αυτού του νομοσχεδίου που συζητάμε σήμερα. 
Το νομοσχέδιο κάνει απ’ αρχής μία βασική επιλογή: διαχωρίζει τις αρχές. Την αρχή που αξιολογεί τον κίνδυνο από την κυκλοφορία και τη χρήση ενός φυτοφαρμάκου, την αρχή η οποία δίνει την άδεια κυκλοφορίας του φαρμάκου και διαχειρίζεται τον ενδεχόμενο κίνδυνο από τη χρήση αυτού του φυτοφάρμακου και την τρίτη αρχή που εξετάζει τις πιθανές ενστάσεις που τίθενται στην έγκριση ενός φυτοφάρμακου. Μέχρι τώρα όλες αυτές οι αρχές ουσιαστικά ενσωματώνονταν σε μία αρχή: στη Διεύθυνση Φυτοπροστασίας του Υπουργείου. Νομίζω ότι για λόγους καλύτερης αποτελεσματικότητας και διαφανέστερης διαχείρισης του όλου θέματος είναι σωστός ο διαχωρισμός των αρχών αυτών σε τρεις ξεχωριστές αρχές.
Το νομοσχέδιο, λοιπόν, ορίζει ως αρχή η οποία αξιολογεί τον κίνδυνο από τη χρήση ενός φαρμάκου το Μπενάκειο Φυτοπαθολογικό Ινστιτούτο ή έναν αντίστοιχο οργανισμό με αυτόν. Ορίζει ως αρμόδια αρχή που χορηγεί την άδεια κυκλοφορίας και διαχειρίζεται τον ενδεχόμενο κίνδυνο από τη χρήση του φυτοφαρμάκου τη Διεύθυνση Φυτοπροστασίας, που την ορίζει και ως Συντονιστική Εθνική Αρχή και τέλος, ορίζει ως αρχή η οποία γνωμοδοτεί για θέματα φυτοπροστασίας και εξετάζει πιθανές ενστάσεις που υπάρχουν στα θέματα της έγκρισης ενός φαρμάκου, την Επιστημονική Επιτροπή Γεωργικών Φαρμάκων στην οποία συμμετέχουν εγνωσμένου κύρους ειδικοί επιστήμονες για το χώρο αυτό.
Θεωρώ ότι αυτή η βασική επιλογή είναι ένα από τα καίρια σημεία του νομοσχεδίου για την αποτελεσματικότερη διαχείριση αυτού του θέματος και για να αντιμετωπίσουμε τον τυχόν εναγκαλισμό των οικονομικών συμφερόντων με τις υπηρεσίες που χειρίζονται αυτά τα θέματα.
Να τονίσω ότι η απόφαση του Υπουργού να περιορίσει κατ’ ελάχιστο μέχρι να απαγορεύσει την κατ’ εξαίρεση άδεια κυκλοφορίας φυτοφαρμάκων –δηλαδή, να σπάσει τη φάμπρικα που υπάρχει- θεωρώ ότι είναι πολύ σωστή παρ’ όλο που υπάρχουν περιπτώσεις που χρειάζεται η κατ’ εξαίρεση έγκριση.
Ένα άλλο σύνολο διατάξεων αφορά τον εξορθολογισμό στη χρήση των γεωργικών φαρμάκων. Αυτό είναι ένα κρίσιμο θέμα. Πάντα αναρωτιόμουν –και φαντάζομαι αναρωτιόμασταν όλοι όσοι έχουμε σχέση με το αγροτικό επάγγελμα- με πόσο ορθολογισμό ή πόσο ασύδοτα διαχειρίζονταν πολλές φορές οι επαγγελματίες αγρότες τα φυτοφάρμακα. Προσωπικά είχα πολύ μεγάλο προβληματισμό. Αυτό είναι ένα κρίσιμο θέμα και για την υγεία των χρηστών, παραγωγών και των καταναλωτών και για την προστασία του περιβάλλοντος.
Στην τελευταία συνεδρίαση της επιτροπής ο Υφυπουργός είπε ότι γίνονται μεγάλες προσπάθειες και την τελευταία τετραετία έχει μειωθεί η χρήση των φυτοφαρμάκων. Εγώ λέω ότι αυτό είναι καλό μήνυμα. Αλλά από αυτό συνάγω ότι πριν από τέσσερα χρόνια γίνονταν αλόγιστη χρήση και εξαιρετικά επικίνδυνη και για τους πολίτες και για τους παραγωγούς.
Πολλές φορές είχα ζητήσει ως Βουλευτής αν υπάρχουν στοιχεία για τον κάμπο της Θεσσαλίας, όπου τις τελευταίες δεκαετίες η χρήση φυτοφαρμάκων ήταν, κατά την άποψή μου, αλόγιστη και ο υπόγειος ορίζοντας επιβαρυμένος. Είχα ζητήσει αν υπάρχουν στατιστικά στοιχεία που να συνδέουν αυτή την αλόγιστη χρήση με ασθένειες, για παράδειγμα νεοπλασιών. Κανένας ποτέ δεν μου είπε ότι υπάρχει ο παραμικρός έλεγχος αυτών των επιπτώσεων. Αυτό είναι μια τραγωδία.
Με τις διατάξεις που θεσπίζονται, επιχειρείται να ξεκινήσει μια τέτοια διαδικασία.
Στο σχέδιο νόμου διαμορφώνεται ένα εθνικό σχέδιο δράσης. Με αυτό καθορίζονται μέτρα πολιτικής, ποσοτικοί στόχοι και δείκτες των επιπτώσεων που έχει η χρήση των φυτοφαρμάκων, αλλά και των υπολειμμάτων τους στα προϊόντα, στην υγεία των ανθρώπων και στο περιβάλλον. Επίσης, θεσπίζει μια ολοκληρωμένη διαχείριση φυτοπροστασίας. Τέλος, προβλέπει και εναλλακτικές τεχνικές για να απεξαρτηθεί όλη αυτή η διαδικασία από τη χρήση φυτοφαρμάκων. Είναι σημαντικό ζήτημα. Χρειάζεται χρόνος. Πρέπει να δούμε στην πράξη πώς αυτά θα τα υλοποιήσουμε.
Θεωρώ ότι αυτό είναι ένα κρίσιμο ζήτημα και μπορεί μεν να το νομοθετήσουμε, αλλά στην πράξη ουσιαστικά να μην κάνουμε τίποτα. 
Το σχέδιο νόμου αφήνει ένα περιθώριο έξι μηνών. Νομίζω όμως ότι πρέπει από τώρα να αρχίσουμε τη διαβούλευση. Και ασφαλώς σ’ αυτό πρέπει να έχει λόγο η Βουλή, όχι μόνο στην αρχική διαμόρφωση, αλλά και στον έλεγχο των αποτελεσμάτων και στο πιθανό ενδεχόμενο να χρειάζεται επανεξέταση κάποιων στοιχείων.
Σε συνάρτηση με αυτό είναι και το θέμα της κατάρτισης των επαγγελματιών χρηστών και των διανομέων. Το σχέδιο νόμου ορίζει ότι πρέπει να υπάρχει ένα πρόγραμμα κατάρτισης των χρηστών και των διανομέων και μάλιστα να υπάρχει και η απόκτηση ενός πιστοποιητικού επαρκούς γνώσεως.
Νομίζω ότι ο αρμόδιος οργανισμός μπορεί να αξιοποιήσει τη δυνατότητα και τη γνώση που έχουν εκατοντάδες και χιλιάδες γεωπόνοι μας στις περιφερειακές υπηρεσίες για να παίξει το παιχνίδι αυτό και να αρχίσουμε να εκπαιδεύουμε και να καταρτίζουμε τους νέους αγρότες, τους νέους επαγγελματίες.
Σε σχέση μ’ αυτό, κρίσιμο θέμα είναι επίσης και το θέμα της ηλεκτρονικής καταγραφής της διακίνησης των φαρμάκων. Αγαπητοί συνάδελφοι, χρειαζόμαστε μία βάση δεδομένων για να δούμε ποια φάρμακα διακινούνται –τα νόμιμα φάρμακα- και πώς διακινούνται στη χώρα για να μπορούμε να έχουμε στατιστικά στοιχεία, να μπορούμε να αξιολογούμε, να μπορούμε να συγκρίνουμε. Ασφαλώς είναι μία αρχική διαδικασία. Θα θέλαμε να έχουμε μία λίστα καταγραφής όπως στα ανθρώπινα φάρμακα, όμως νομίζω ότι αν αρχίσουμε σιγά-σιγά, μπορούμε και αυτό να το πετύχουμε. Είναι κι αυτό ένα κρίσιμο ζήτημα στην όλη διαδικασία της ορθολογικής χρήσης και των ελέγχων. 
Υπάρχουν σημαντικοί έλεγχοι και σημαντικές κυρώσεις που προβλέπει το νομοσχέδιο για τους παραβάτες. Θα τα δούμε αυτά στα επιμέρους άρθρα. Οι έλεγχοι είναι διαρθρωμένοι σε τρία επίπεδα για να είναι πιο αποτελεσματικοί. Το ένα επίπεδο ελέγχου είναι ο έλεγχος τήρησης των όρων και των προϋποθέσεων χορήγησης της άδειας κυκλοφορίας. Ένα δεύτερο επίπεδο είναι ο έλεγχος της ορθολογικής χρήσης. Ένα τρίτο επίπεδο είναι ο έλεγχος των υπολειμμάτων. Αυτός ο τελευταίος είναι και ο πιο δύσκολος έλεγχος. Να σκεφτείτε ότι στη χώρα μας μπορεί να μπαίνουν φυτοφάρμακα με απαγορευμένες ουσίες από τις γειτονικές χώρες και μέχρι σήμερα οι υπηρεσίες ελέγχου του κράτους μας δεν μπορούν να μας εγγυηθούν για την προστασία μας απ’ αυτή τη χρήση. Νομίζω ότι πρέπει να γίνει μία αναβάθμιση, μία αναδιοργάνωση όλου αυτού του συστήματος και προβλέπεται από το νομοσχέδιο μία τέτοια προσπάθεια.
Κύριε Πρόεδρε, τελειώνω λέγοντας ότι γίνεται μία προσπάθεια ελέγχου των τιμών. Δεν θεωρώ ότι θα καταφέρουμε να ελέγξουμε τις τιμές. Μακάρι να μπορούσαμε να βρούμε ένα επίπεδο τιμών στα φυτοφάρμακα όπως συμβαίνει και στα ανθρώπινα φάρμακα, δηλαδή να βρούμε μία διαδικασία των τριών πιο φτηνών φαρμάκων στην κοινότητα και να ορίσουμε έτσι μία τιμή για τα φυτοφάρμακα. Όπως άκουσα όταν συζητούσαμε στην επιτροπή, αυτό δεν επιτρέπεται. Δεν το ξέρω. Ας το εξετάσουμε. Πάντως είναι ένα θέμα πάρα πολύ κρίσιμο. Εν πάση περιπτώσει, οι διαδικασίες αναγραφής και δημοσιοποίησης των τιμών λιανικής και ο τρόπος που κοινοποιούνται οι κατάλογοι εφεδρικής υπηρεσίας είναι ένας τρόπος να έχουμε στατιστικά στοιχεία και να μπορούμε να παρέμβουμε. Επίσης ένα θέμα είναι η θέσπιση του παρατηρητηρίου τιμών.
Αγαπητοί συνάδελφοι, όπως είπα στην αρχή, το θέμα που συζητάμε είναι ένα πάρα πολύ κρίσιμο και πολυσύνθετο θέμα. Κατά την άποψή μου στην πράξη θα κριθούν όλα αυτά που φιλοδοξεί να φέρει το σχέδιο νόμου. Νομίζω ότι η συμμετοχή και η συμβολή όλων μας στο να υλοποιηθούν αυτά θα έχει αποτέλεσμα.
Ελπίζω ο Υπουργός και ο Υφυπουργός αύριο στα επιμέρους άρθρα να δεχθούν τροπολογίες που έχουν αναπτύξει οι συνάδελφοι κατά καιρούς στις επιτροπές. Ο Υφυπουργός μού είπε ότι αύριο θα είναι δεκτικός σε τέτοιες παρεμβάσεις. Θα το δούμε.
Σας ευχαριστώ πάρα πολύ που με ακούσατε. Από την πλευρά μας υπερψηφίζουμε επί της αρχής αυτό το νομοσχέδιο.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΝΙΚΟΛΑΟΣ ΣΑΛΑΓΙΑΝΝΗΣ",448
"4693"," Ευχαριστούμε τον κ. Σαλαγιάννη.
Ο κοινοβουλευτικός εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής, με επιστολή του προς τον Πρόεδρο της Βουλής ορίζει ως Κοινοβουλευτικό Εκπρόσωπο τη συνάδελφο Βουλευτή, κ. Διαμάντω Μανωλάκου και ως ειδικό αγορητή το συνάδελφο Βουλευτή, κ. Νικόλαο Μωραϊτη, κατά τη συζήτηση αυτού του νομοσχεδίου.
Το λόγο έχει ο εισηγητής της Νέας Δημοκρατίας, κ. Βλάχος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4694"," Ευχαριστώ, κύριε Πρόεδρε. Εύχομαι κι εγώ σ’ όλες και σ’ όλους χρόνια πολλά και καλή χρονιά.
Κυρίες και κύριοι συνάδελφοι, κάθε ρύθμιση σχετικά με τη χρήση φυτοφαρμάκων αποτελεί κρίσιμη πτυχή για την αγροτική πολιτική και ιδιαίτερα για τον τομέα της φυτοπροστασίας. Για να αποτελέσει η φυτοπροστασία «μοχλό» ανάπτυξης της αγροτικής οικονομίας και της οικονομίας γενικότερα, πρέπει να ισορροπήσει σημαντικές παραμέτρους όπως είναι η υγεία του χρήστη-παραγωγού, η υγεία του καταναλωτή, η υγεία του παραγωγού-συσκευαστή και εμπόρου φυτοπροστατευτικών προϊόντων, η προστασία του περιβάλλοντος σχετικά με τη χρήση των φυτοφαρμάκων αλλά και ο έλεγχος των υλικών συσκευασίας καθώς και των ληγμένων φυτοπροστατευτικών προϊόντων, η ανταγωνιστικότητα των αγροτικών προϊόντων, δηλαδή η δυνατότητα να εισέλθουν στην αγορά και να σταθούν σ’ αυτή με βάση την ποιότητα, την εμφάνιση και το κόστος παραγωγής.
Στόχος του νομοσχεδίου ασφαλώς είναι η βελτίωση της σημερινής κατάστασης αφού όλοι συμφωνούμε ότι υπάρχουν περιθώρια βελτίωσης ξεκαθαρίζοντας τους ρόλους, καθώς και τις ευθύνες όλων όσων εμπλέκονται στη διαδικασία παραγωγής και χρήσης φυτοπροστατευτικών προϊόντων. 
Αν και το μεγαλύτερο μέρος του νομοσχεδίου είναι η ενσωμάτωση στο Εθνικό Δίκαιο Ευρωπαϊκών Κανονισμών δίνεται η δυνατότητα στη χώρα μας με τη λήψη συμπληρωματικών μέτρων για την εφαρμογή των κανονισμών να επιτύχει ένα ολοκληρωμένο πλαίσιο φυτοπροστασίας που να ανταποκρίνεται στις παραμέτρους στις οποίες αναφέρθηκα νωρίτερα. 
Για την επιτυχία των στόχων του νομοσχεδίου η πολιτική ηγεσία του Υπουργείου Αγροτικής Ανάπτυξης και Τροφίμων είναι υποχρεωμένη να υπερκεράσει ξεπερασμένες από την ίδια τη ζωή και ως εκ τούτου ανούσιες συντεχνιακές ή άλλου είδους αγκυλώσεις, να στοχεύσει αποκλειστικά στην προστασία των χρηστών-καταναλωτών και του περιβάλλοντος, να εξαλείψει τη γραφειοκρατία να ξεπεράσει τα γεγονότα ακολουθώντας το παράδειγμα άλλων χωρών που βρίσκονται πιο μπροστά από εμάς αφού το μόνο στοίχημα ιδιαίτερα των ημερών μας είναι η αποτελεσματικότητα των παρεμβάσεων του νομοθετήματος στη ζωή όλων μας. 
Οι φορείς που προσήλθαν στην επιτροπή κατά τη συζήτηση του νομοσχεδίου έδειξαν σε μεγάλο βαθμό ότι θέλουν να ξεπεράσουν νοοτροπίες του παρελθόντος κατανοώντας ότι αποκλειστικότητες και η γνώση της μοναδικής αλήθειας δεν μπορούν να υπάρξουν σε μια χώρα μέλος της Ευρωπαϊκής Ένωσης. Τι απομένει σε όλους εμάς; Να συνεργαστούμε μέσα από ρόλους διακριτούς με μοναδικό στόχο την πρόοδο και την ανάπτυξη του αγροτικού τομέα. 
Το Υπουργείο Αγροτικής Ανάπτυξης και Τροφίμων έχει χρέος με απλούστευση των διαδικασιών, με ρυθμίσεις ρεαλιστικές και δίκαιες, με ξεκάθαρο ρόλο και ευθύνη για όλους, αλλά και με αυστηρό έλεγχο στην εφαρμογή των αποφάσεων, να αλλάξει πλήρως το σκηνικό. Στο πνεύμα αυτό η Νέα Δημοκρατία προσπάθησε στη μέχρι τώρα συζήτηση να συμβάλει εποικοδομητικά κάνοντας συγκεκριμένες παρατηρήσεις και προτάσεις κυρίως στη συζήτηση επί των άρθρων, πρακτική την οποία θα ακολουθήσουμε και κατά τη συζήτηση στην Ολομέλεια της Βουλής. 
Κυρίες και κύριοι συνάδελφοι, ο σκοπός του νομοσχεδίου όπως ρητά αναφέρεται στο άρθρο 1, αφορά, πρώτον, στη λήψη των αναγκαίων συμπληρωματικών μέτρων τόσο για την εφαρμογή των διατάξεων του Κανονισμού 1107/2009 του Ευρωπαϊκού Κοινοβουλίου σχετικά με τη διάθεση φυτοπροστατευτικών προϊόντων στην αγορά, όσο και του Κανονισμού 396/2005 του Ευρωπαϊκού Κοινοβουλίου για τα ανώτατα όρια υπολειμμάτων φυτοπροστατευτικών προϊόντων μέσα ή πάνω στα τρόφιμα και τις ζωοτροφές φυτικής και ζωικής προέλευσης. 
Δεύτερον, την ενσωμάτωση στην ελληνική νομοθεσία των διατάξεων της οδηγίας 128/2009 του Ευρωπαϊκού Κοινοβουλίου σχετικά με την κοινή θέση του Συμβουλίου που αφορά τον καθορισμό πλαισίου κοινοτικής δράσης με σκοπό την επίτευξη της ορθολογικής χρήσης γεωργικών φαρμάκων, των εφαρμοστικών μέτρων αυτής και τη λήψη εθνικών μέτρων συμμόρφωσης προς τις απαιτήσεις αυτής της οδηγίας. 
Όσον αφορά στον Κανονισμό 1107/2009 για την διάθεση στην αγορά των σκευασμάτων φυτοπροστατευτικών προϊόντων ισχύει από τις 14 Ιουνίου 2011 και αντικατέστησε την προηγούμενη οδηγία 414/1991 μετά την ολοκλήρωση του ευρωπαϊκού προγράμματος αξιολόγησης όλων των δραστικών ουσιών των φυτοπροστατευτικών προϊόντων που κυκλοφορούν στην Ευρωπαϊκή Ένωση. 
Κεφαλαιοποιεί, λοιπόν, την εναρμόνιση των διαδικασιών που είχε επιτευχθεί όσον αφορά στις εγκρίσεις των δραστικών ουσιών που γίνονται πια σε ευρωπαϊκό επίπεδο και δεύτερον, τις εγκρίσεις φυτοπροστατευτικών προϊόντων που δίνονται σε εθνικό επίπεδο και για τις οποίες υπεύθυνη είναι η αρμόδια αρχή κάθε μέλους. Για τις εγκρίσεις των δραστικών ουσιών και όσον αφορά στο παρόν νομοσχέδιο ο Κανονισμός δεν επιφέρει κάποια αλλαγή σε σχέση με την οδηγία, την οποία αντικαθιστά, ενσωματώνει όμως καινοφανείς διαδικασίες, όπως η ζωνική αξιολόγηση ενός φυτοπροστατευτικού προϊόντος. Εδώ πρέπει να πούμε ότι η Ευρωπαϊκή Ένωση έχει χωριστεί πια σε τρεις γεωγραφικές ζώνες: Βορράς, Κέντρο και Νότος. Αυτή η αξιολόγηση θα γίνεται από ένας κράτος-μέλος εισηγητή για κάθε ζώνη και θα δεσμεύει τα υπόλοιπα κράτη-μέλη στην ίδια ζώνη ενώ προαιρετικά μπορεί να χρησιμοποιείται και από άλλο κράτος μέλος άλλων ζωνών. 
Για φυτοπροστατευτικά προϊόντα που χρησιμοποιούνται σε κλειστούς χώρους, όπως τα θερμοκήπια, όλη η Ευρώπη θεωρείται μία ζώνη. 
Καταλαβαίνετε ότι αυτό μπορεί να είναι αρκετά αποτελεσματικό ιδιαίτερα για την Ελλάδα που έχει πολλές θερμοκηπιακές καλλιέργειες.
 Θεσπίζει, επίσης, αυστηρά χρονοδιαγράμματα για την ολοκλήρωση τόσο της αξιολόγησης των στοιχείων ενός φακέλου φυτοπροστατευτικού προϊόντος από κράτος – μέλος εισηγητή, όσο και για τη χορήγηση της έγκρισης διάθεσης στην αγορά από τα υπόλοιπα εμπλεκόμενα κράτη – μέλη. 
Σε εθνικό επίπεδο ορίζει: 
Πρώτον, τη Διεύθυνση Προστασίας Φυτικής Παραγωγής του Υπουργείου Αγροτικής Ανάπτυξης και Τροφίμων ως Συντονιστική Εθνική Αρχή, η οποία χορηγεί την έγκριση διάθεσης στην αγορά και διαχειρίζεται τους κινδύνους που απορρέουν από τη χρήση κάθε φυτοπροστατευτικού προϊόντος, ενσωματώνοντας κατάλληλα μέτρα προστασίας.
Δεύτερον, ορίζει το Μπενάκειο Φυτοπαθολογικό Ινστιτούτο ως αρμόδια Αρχή για την αξιολόγηση των στοιχείων του φακέλου κάθε φυτοπροστατευτικού προϊόντος καθώς και για την εκτίμηση του κινδύνου που μπορεί να προκύψει, ενώ δίνει τη δυνατότητα στον εκάστοτε Υπουργό να ορίζει κι άλλες αρμόδιες αρχές αξιολόγησης.
Συνιστά, επίσης, Επιστημονική Επιτροπή Γεωργικών Φαρμάκων που αντικαθιστά το γνωστό ΑΣΥΓΕΦ, το Ανώτατο Συμβούλιο Γεωργικών Φαρμάκων, που είχε συσταθεί με το ν. 721/77, άρα είχε πολλά χρόνια λειτουργίας, περιορίζοντας τις αρμοδιότητές της μόνο στις περιπτώσεις ενστάσεων επί θεμάτων αδείας, διάθεσης στην αγορά των φυτοπροστατευτικών προϊόντων, καθώς και στην παροχή γενικών επιστημονικών συμβουλών. 
Παράλληλα, επικαιροποιεί τα παράβολα που συνοδεύουν τις αιτήσεις για τη διάθεση στην αγορά προϊόντων και τις διαδικασίες ελέγχων των φυτοπροστατευτικών προϊόντων που κυκλοφορούν στην αγορά, ώστε να μην παρεκκλίνουν από τα στοιχεία της έγκρισής τους, αλλά και τις σχετικές προβλεπόμενες κυρώσεις, υιοθετώντας για πρώτη φορά πλέον και ποινικές κυρώσεις.
Αναφορικά με τον Κανονισμό 396/2005: Επικαιροποιεί τον ελεγκτικό και κυρωτικό μηχανισμό όσον αφορά τα υπολείμματα των φυτοπροστατευτικών προϊόντων επί των παραγόμενων φυτικών προϊόντων.
Όσον αφορά την οδηγία 128/2009 για την ορθολογική χρήση των γεωργικών φαρμάκων που προορίζονται για επαγγελματική χρήση αρχικά γίνεται μεταφορά του κειμένου στο εθνικό δίκαιο κι έπειτα προσδιορίζονται τα εθνικά μέτρα συμμόρφωσης, τα οποία, σύμφωνα με τις επιταγές της οδηγίας, αν αποτελούν το εθνικό σχέδιο δράσης.
Ειδικότερα, κάθε κράτος – μέλος πρέπει να υλοποιήσει, σε συνέχεια, ίσως, προϋπαρχόντων εθνικών μέτρων, δράσεις στους εξής τομείς:
Πρώτον, κατάρτισης και επιμόρφωσης επαγγελματιών χρηστών, διανομέων και συμβούλων εφαρμογής των φυτοπροστατευτικών προϊόντων.
Δεύτερον, διάθεσης των φυτοπροστατευτικών προϊόντων που προϋποθέτουν τη δυνατότητα παροχής συμβουλών στους χρήστες.
Τρίτον, εμπεριστατωμένης και ισορροπημένης ενημέρωσης του κοινού για τα γεωργικά φάρμακα.
Τέταρτον, τακτικού τεχνικού ελέγχου των μηχανημάτων εφαρμογής φυτοπροστατευτικών προϊόντων, όπως, για παράδειγμα, τα ψεκαστικά.
Πέμπτον, απαγόρευσης των αεροψεκασμών.
Έκτον, δημιουργίας μηχανισμών ενημέρωσης όσων εν αγνοία τους ενδέχεται να εκτεθούν σε γεωργικά φάρμακα κατά την εφαρμογή τους, όπως είναι οι γείτονες εκεί όπου γίνονται ψεκασμοί.
Έβδομον, προστασίας του υδάτινου περιβάλλοντος, είτε αυτό είναι πόσιμο είτε όχι, λαμβάνοντας υπ’ όψιν και τις λοιπές σχετικές νομοθεσίες.
Όγδοον, προστασίας λοιπών ευάλωτων περιοχών ή και ομάδων πληθυσμού, όπως είναι πάρκα, σχολεία, νοσοκομεία και άλλα.
Ένατον, ασφαλούς διακίνησης και αποθήκευσης των φυτοπροστατευτικών προϊόντων, αλλά και διαχείρισης των κενών συσκευασιών τους.
Δέκατον, προώθησης της πρακτικής της ολοκληρωμένης φυτοπροστασίας.
Ο αντίκτυπος των παραπάνω δράσεων θα αξιολογείται από δείκτες κινδύνου καθορισμένους είτε σε ευρωπαϊκό είτε σε εθνικό επίπεδο.
Αρμόδια για την οδηγία ορίζεται η Διεύθυνση Προστασίας Φυτικής Παραγωγής του Υπουργείου, συνεπικουρούμενη στους ελέγχους των μηχανημάτων από τη Διεύθυνση Αξιοποίησης Εγγειοβελτιωτικών Έργων και Μηχανικού Εξοπλισμού για άλλες δράσεις από φορείς του δημοσίου που μπορεί κατά περίπτωση να οριστούν.
Παράλληλα, προβλέπεται ελεγκτικός και κυρωτικός μηχανισμός για την εφαρμογή του εθνικού σχεδίου δράσης.
Συμπληρωματικά, θεσπίζεται Παρατηρητήριο Τιμών Λιανικής Φυτοπροστατευτικών Προϊόντων, ορίζονται τα σκευάσματα που περιέχουν μικροοργανισμούς –παραδείγματος χάριν τα ωφέλιμα έντομα- και προβλέπεται αδειοδότηση των εγκαταστάσεων που τα παράγουν.
Τρίτον, εξειδικεύονται κυρώσεις όσον αφορά εφαρμογές καταπολέμησης εντόμων και τρωκτικών σε κατοικημένους χώρους.
Τέταρτον, τροποποιείται ο ν.721/77, ώστε να συμπεριλάβει κάποιες κατηγορίες βιοκτόνων. 
Πέμπτον, επικαιροποιείται το Μητρώο Βιομηχανιών Γεωργικών Φαρμάκων.
Κυρίες και κύριοι συνάδελφοι, είναι φανερό πως το παρόν σχέδιο νόμου αλλά και οι διατάξεις που αυτό περιέχει είναι ιδιαιτέρως σημαντικά τόσο για τον πρωτογενή τομέα παραγωγής της χώρας μας όσο και για τους ανθρώπους που δραστηριοποιούνται στο συγκεκριμένο τομέα και για όλους εμάς τους καταναλωτές. 
Είπαμε στην επιτροπή -το επαναλαμβάνουμε και σήμερα- ότι το νομοσχέδιο κινείται προς τη σωστή κατεύθυνση, ωστόσο θα πρέπει να ληφθούν υπόψη από την ηγεσία του Υπουργείου Αγροτικής Ανάπτυξης ορισμένες χρήσιμες παρατηρήσεις. 
Πιο συγκεκριμένα αναφορικά με το πρώτο μέρος του νομοσχεδίου, που αφορά στα αναγκαία συμπληρωματικά μέτρα εφαρμογής σχετικά με τους Κανονισμούς 1107 και 396 και τις οδηγίες 128, δηλαδή τα άρθρα από το 2 έως το 14, οι παρατηρήσεις μας έχουν ως εξής: 
Σε εθνικό επίπεδο το νομοσχέδιο ορίζει τη Διεύθυνση Φυτοπροστασίας Φυτικής Παραγωγής του ΥΠΑΑΤ ως συντονιστική εθνική αρχή, η οποία χορηγεί την έγκριση, διάθεση και αγορά και διαχειρίζεται τους κινδύνους που απορρέουν από τη χρήση κάθε φυτοπροστατευτικού προϊόντος ενσωματώνοντας κατάλληλα μέτρα προστασίας. 
Δεύτερον, ορίζει το Μπενάκειο Φυτοπαθολογικό Ινστιτούτο ως αρμόδια αρχή για την εκτίμηση του κινδύνου που μπορεί να προκύψει από την αξιολόγηση των στοιχείων του φακέλου από κάθε φυτοπροστατευτικό προϊόν. 
Ποια είναι όμως η υφιστάμενη κατάσταση; Σήμερα στο Υπουργείο λειτουργούν ομάδες αξιολόγησης με γνωστικά αντικείμενα, τον έλεγχο των φυτοχημικών ιδιοτήτων, των υπολειμμάτων, τύχης και συμπεριφοράς στο περιβάλλον και οικοτοξικολογίας, ενώ στο Μπενάκειο βλέπουμε ότι υπάρχουν ομάδες που ασχολούνται με παρόμοια θέματα. Είναι μια καλή ευκαιρία, λοιπόν, να ξεκαθαρίσει μια για πάντα τι ακριβώς κάνει το Υπουργείο και η Διεύθυνση Φυτοπροστασίας και τι ακριβώς κάνει και πρέπει να κάνει το Μπενάκειο. Αυτό θα πρέπει να διευκρινιστεί, για να μην υπάρχουν σχόλια και υποψίες ότι κάτι δεν πάει καλά. 
Ο ανταγωνισμός μεταξύ των εταιρειών που καταθέτουν τους φακέλους για να πάρουν άδεια στη χώρα μας είναι μεγάλος και πολλές φορές υπάρχει σύγκρουση μεγάλων συμφερόντων. Για να τα αποφύγουμε αυτά, θα πρέπει να προβλέψουμε το οποιοδήποτε πρόβλημα πριν δημιουργηθεί.
Αναφορικά με το δεύτερο μέρος και πιο συγκεκριμένα από τα άρθρα 15 έως 31 δεν υπάρχουν ιδιαίτερες παρατηρήσεις. Ό,τι υπάρχει θα το πούμε συγκεκριμένα αύριο στη συζήτηση επί των άρθρων, διότι πρόκειται για αυτούσια την οδηγία 128/2009. 
Μια παρατήρηση που θα μπορούσαμε να κάνουμε έχει να κάνει με τον έλεγχο των ψεκαστικών μηχανημάτων, είναι ότι εμείς δεν διαφωνούμε με τον έλεγχο των ψεκαστικών μηχανημάτων αλλά για το πώς θα γίνει η διαδικασία. Ουσιαστικά μιλάμε για ένα ΚΤΕΟ ψεκαστικών, που θα πηγαίνει ανά τακτά χρονικά διαστήματα ο επαγγελματίας να ελέγχει τα μηχανήματά του ως προς την απόδοση, την ποσότητα που αφήνουν τα μπεκ κ.λπ., χωρίς όμως να προβλέπεται πως θα γίνει αυτή η διαδικασία. Αύριο θα προτείνουμε και κάποια συγκεκριμένη διαδικασία που κατά τη γνώμη μας μπορεί να λειτουργήσει. 
Άποψη μας, λοιπόν, είναι, ότι αυτήν τη διαδικασία θα μπορούσε να την προβλέψει και να την παρακολουθήσει το Μπενάκειο, το οποίο μπορεί να πιστοποιεί αυτούς που θα ελέγχουν τα ψεκαστικά σε όλη την Ελλάδα. Θα πρέπει να πούμε ότι το Μπενάκειο έχει αποδείξει μέχρι σήμερα ότι έχει προσφέρει πολύ σημαντικές υπηρεσίες στην αγροτική παραγωγή και μπορεί να αξιοποιηθεί εις το έπακρον, ούτως ώστε να δώσει περισσότερα εφόδια στους αγρότες.
Θα αναφερθώ τώρα στο τρίτο μέρος του νομοσχεδίου και συγκεκριμένα στα άρθρα 32 μέχρι 53. 
Γι’ εμάς έχει ιδιαίτερη βαρύτητα το άρθρο 35 σχετικά με τον υπεύθυνο επιστήμονα. Δεν υπάρχει υπεύθυνος επιστήμονας, υπάρχει γεωπόνος. Πρέπει να λέμε τα πράγματα με το όνομα τους, γιατί αλλιώς ανοίγουμε τον ασκό του Αιόλου, διότι εδώ και ο αθέμιτος ανταγωνισμός υπάρχει και πολλά άλλα. Ο γεωπόνος είναι εκπαιδευμένος να κάνει αυτήν τη δουλειά. Εάν με μια εξάμηνη εκπαίδευση μπορεί κάποιος άλλος επιστήμονας να νομίζει ότι μπορεί να διακινεί προϊόντα φυτοπροστασίας, κατά τη γνώμη μας δεν μπορεί να γίνει. Θα υπάρχει ημιμάθεια, θα υπάρχει μεγάλη επικινδυνότητα, αφού πια θα διακινούνται προϊόντα στα χέρια ανθρώπων που δεν έχουν σπουδάσει το αντικείμενο και που δεν τα γνωρίζουν. 
Άρα, αφού όλοι συμφωνούμε ότι τα φυτοφάρμακα είναι ένας σημαντικός παράγοντας στα χέρια των χρηστών, θα πρέπει να υπάρχει και η ανάλογη προσοχή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα λίγο χρόνο, κύριε Πρόεδρε, σας παρακαλώ.
Ξέρετε ότι σήμερα λειτουργούν άδειες σε όλη των περιφέρεια ανθρώπων που έβγαλαν μια άδεια πριν από δεκαετίες, ακόμα και βενζινοπώλες. Αυτό πρέπει να κλείσει μια για πάντα. Αυτό το παράθυρο που πάει να ανοίξει με μια άλλη διαδικασία -προφανώς όχι για βενζινοπώλες σήμερα, αλλά για επιστήμονες που δεν γνωρίζουν το αντικείμενο- θα πρέπει να κλείσει ερμητικά. Χρειαζόμαστε την εξειδικευμένη γνώση και την εμπειρία. 
Νομίζω, κύριε Υπουργέ, ότι με όσα είπατε στην επιτροπή -τα οποία θέλω να τα επαναλάβετε και εδώ πέρα- θα κλείσει μια για πάντα αυτό το θέμα.
Στο άρθρο 36 επίσης –επισημαίνω ότι πιο αναλυτικά θα τα πούμε αύριο- υπάρχει μια τεράστια γραφειοκρατική διαδικασία για τη συμπλήρωση περίπου δέκα εντύπων, καταγράφοντας δέκα ερωτήσεις για το πώς θα πωληθεί και θα χρησιμοποιηθεί ένα φυτοφάρμακο. 
Εδώ πιστεύω ότι ο πήχης ανεβαίνει πολύ ψηλά. Δεν θα έλεγα ότι είναι λάθος, θεωρώ όμως ότι είναι ανέφικτο και ότι αυτό στην πράξη δεν μπορεί να λειτουργήσει. Οι ερωτήσεις είτε δεν θα απαντώνται ή θα απαντώνται πλασματικά, εικονικά με αποτέλεσμα να μην έχουμε ακριβή στατιστικά στοιχείαν καταστρατηγώντας ουσιαστικά την οδηγία την οποία –υποτίθεται- θέλουμε να υλοποιήσουμε. 
Είναι προτιμότερο από αυτά που καταγράφονται να επιλεχθούν προς ενσωμάτωση στο Εθνικό Δίκαιο κάποια στοιχεία εντελώς απαραίτητα, που θα είναι υποχρεωμένοι πραγματικά να τα παραλαμβάνουν οι λιανοπωλητές, οι διακινητές των σκευασμάτων, για να μπορούν να δίνουν αυτά τα στοιχεία. 
Επιπρόσθετα ζητούνται στοιχεία για τους ερασιτέχνες. Επειδή στην Αθήνα γίνεται ένας τεράστιος τζίρος φυτοφαρμάκων που απευθύνεται σε ερασιτέχνες καλλιεργητές, θεωρούμε ότι είναι εντελώς αδύνατο να συμπληρώσουν αυτά τα στοιχεία. Εξάλλου πρέπει να πούμε ότι οι συσκευασίες, οι οποίες χρησιμοποιούνται, είναι μικρές, είναι οι λεγόμενες «ερασιτεχνικές συσκευασίες». Εάν συμπληρώνονται, θα συμπληρώνονται κατόπιν εορτής για τους ερασιτέχνες από τους καταστηματάρχες, γεωπόνους γεωργικών ειδών, αφού κάποιος που θα πάει να πάρει ένα μικρό σκεύασμα δεν θα δώσει όλα αυτά τα στοιχεία τα οποία ζητάμε. Αυτό είναι, λοιπόν, ανέφικτο. Άρα οι ερασιτέχνες έτσι και αλλιώς θεωρώ ότι πρέπει να φύγουν και να μειωθούν τα έντυπα, των οποίων τις ερωτήσεις πρέπει να συμπληρώνουμε κατά την πώληση φυτοφαρμάκων. 
Κλείνω με μια τελευταία παρατήρηση σχετικά με το άρθρο 47 και την παρακολούθηση των τιμών των φυτοπροστατευτικών προϊόντων. 
Επειδή προσωπικά τη δουλειά αυτήν την έχω κάνει, οι τιμοκατάλογοι ήταν ένα ολόκληρο ντοσιέ, μιλάμε για εκατοντάδες σελίδες. Είναι αδιανόητο να λέμε ότι αυτοί οι τιμοκατάλογοι θα αναρτηθούν σε κάποιο κατάστημα. Δεν είναι τιμοκατάλογοι με πέντε-δέκα προϊόντα. Είναι εκατοντάδες τα σκευάσματα που κυκλοφορούν και είναι ανέφικτη η ανάρτηση των τιμοκαταλόγων. Τα φυτοπροστατευτικά προϊόντα κάθε εταιρείας –όπως είπα- είναι πολλά και αυτό δεν μπορεί να γίνει.
Δεύτερον, μιλάμε για μια αγορά –επειδή αναφερόμαστε στις τιμές- που είναι ελεύθερη, όπου διακινούνται προϊόντα. Παλιά τα φυτοφάρμακα λειτουργούσαν με ένα συγκεκριμένο ποσοστό 28% συν ΦΠΑ. Σήμερα τα προϊόντα αυτά διακινούνται ελεύθερα, όπως ελεύθερα είναι και όλα τα άλλα προϊόντα, άρα δεν υπάρχει διατήρηση στα φυτοφάρμακα και ως εκ τούτου δεν έχει πρακτική αξία να αναγράφεται επάνω τιμή, αφού δεν προσδιορίζεται ποιος θα έχει την ευθύνη να προσδιορίζει αυτήν την τιμή. 
Τέλος, όσον αφορά στην προσκόμιση των καταλόγων, κατά τη διάρκεια της θητείας μου στο Υπουργείο Αγροτικής Ανάπτυξης με παρέμβαση τότε ζητήσαμε από τις εταιρείες να υποβάλουν τιμοκαταλόγους και να συμπληρώνουν κάθε αλλαγή.","ΓΕΩΡΓΙΟΣ ΒΛΑΧΟΣ",65
"4695"," Κύριε συνάδελφε, παρακαλώ, ολοκληρώστε.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4696"," Ολοκληρώνω, κύριε Πρόεδρε.
Εγώ προσωπικά αυτό δεν το υιοθέτησα ποτέ και νομίζω ότι την ίδια άποψη έχω και σήμερα. Δεν έχει πρακτική αξία αυτό ούτε για το Υπουργείο Ανάπτυξης και θα έλεγα ότι ούτε για το Υπουργείο Αγροτικής Ανάπτυξης, γιατί τα σκευάσματα αυτά ουσιαστικά είναι πατενταρισμένα, πωλούνται μονοπωλιακά από την ίδια την εταιρία, πωλούνται εντός ομίλων και άρα δεν μπορεί κανείς να ελέγξει την τιμή. Αυτό που μπορεί και πρέπει να λειτουργήσει είναι η τεκμηρίωση των τιμών σε ενδοομιλικές συναλλαγές. Αυτά θα τα πούμε πιο αναλυτικά αύριο. 
Δεύτερον, το Παρατηρητήριο Τιμών πάλι δεν έχει αξία αφού δεν υπάρχει αγορανομικώς ελεγχόμενο κέρδος, όπως είπα νωρίτερα, αφού δεν είναι διατιμημένα προϊόντα. Τα ποσοστά κέρδους είναι ελεύθερα. Πρέπει και εδώ να πούμε -και να είμαστε δίκαιοι- ότι δεν υπάρχει γεωπονικό κατάστημα στην Ελλάδα που να μην του αφήνουν τεράστια ποσά οι καλλιεργητές, οι οποίοι στην καλύτερη περίπτωση πληρώνουν την εποχή συγκομιδής και πώλησης των προϊόντων τους και όχι τη στιγμή αγοράς των γεωργικών εφοδίων. Αυτός ο χρόνος στην καλύτερη περίπτωση είναι αρκετοί μήνες. 
Κυρίες και κύριοι συνάδελφοι, ψηφίσαμε στην επιτροπή και θα ψηφίσουμε και στην Ολομέλεια «ΝΑΙ» επί της αρχής του νομοσχεδίου, όχι μόνο γιατί είναι ενσωμάτωση κοινοτικής νομοθεσίας στο Εθνικό μας Δίκαιο, αλλά και γιατί δίνεται η ευκαιρία για μια αναδιάρθρωση συνολικά της παραγωγής, της διακίνησης και της χρήσης φυτοφαρμάκων. Ωστόσο, η στάση μας στην ψήφιση των άρθρων θα εξαρτηθεί από την υιοθέτηση ή μη των προτάσεων μας από την πολιτική ηγεσία του Υπουργείου Αγροτικής Ανάπτυξης και Τροφίμων, η οποία έχει και τον τελευταίο λόγο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΒΛΑΧΟΣ",65
"4697"," Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Βουλευτής Αλέξανδρος Κοντός με την υπ’ αριθμόν 2989/20-12-2011 επιστολή του προς τον Πρόεδρο της Βουλής, επαναφέρει το αίτημα του κατά το άρθρο 86 παράγραφος 5 του Συντάγματος για σύσταση ειδικής επιτροπής για τον έλεγχο της εναντίον του κατηγορίας σχετικά με την υπόθεση της Ιεράς Μονής Βατοπεδίου. 
Η επιστολή κατατίθεται στα Πρακτικά. 
(Η προαναφερθείσα επιστολή έχει ως εξής: 
(Να μπουν οι σελ. 36-38)","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4698"," Το λόγο έχει ο Βουλευτής του Κομμουνιστικού Κόμματος Ελλάδας και ειδικός αγορητής επί του νομοσχεδίου κ. Νικόλαος Μωραΐτης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4699"," Ευχαριστώ, κύριε Πρόεδρε.
Το νομοσχέδιο για τη διάθεση γεωργικών φαρμάκων και για την ορθολογική χρήση αυτών, που συζητάμε σήμερα, στην ουσία δεν δίνει καμμιά ανάσα στη φτωχομεσαία αγροτιά που ζει στο πετσί της και βιώνει τις αρνητικές συνέπειες της αντιαγροτικής πολιτικής της Ευρωπαϊκής Ένωσης, που συναποφάσισαν και εφαρμόζουν τα κόμματα του κεφαλαίου, του ευρωμονόδρομου, που εφάρμοσαν οι χθεσινές κυβερνήσεις ΠΑΣΟΚ και Νέας Δημοκρατίας και η σημερινή Συγκυβέρνηση του μαύρου μετώπου, που συνεχίζει με αμείωτη βαρβαρότητα την αντιαγροτική πολιτική.
Το νομοσχέδιο που συζητάμε δεν θα ανακόψει το βίαιο ξεκλήρισμα μεγάλου αριθμού μικρών και μεσαίων αγροτών. Σήμερα και μέσα από την καπιταλιστική οικονομική κρίση, η αρνητική πορεία της αγροτικής οικονομίας θα επιταχυνθεί, θα μεγαλώσει η διατροφική εξάρτηση της χώρας, θα συνεχιστεί ο αφανισμός νέων καλλιεργειών, που θα μπορούσαν να παράγουν εγχώρια προϊόντα για τη διατροφή των λαϊκών στρωμάτων. 
Το κόστος αυξάνεται με το παρόν νομοσχέδιο. Παρά τις όποιες βελτιώσεις, παρά τις όποιες θετικές διατάξεις, όπως κάποια θετικά στοιχεία που είχε η οδηγία 209/128 που ψηφίσαμε στην Ευρωβουλή, στην εξειδίκευση στα εθνικά μέτρα συμμόρφωσης έχουμε γενικόλογες αοριστίες. Καμμία συγκεκριμένη δέσμευση δεν υπάρχει. Γι’ αυτό, κατά τη γνώμη μας, με το παρόν νομοσχέδιο δεν θα προστατευθεί η υγεία των χρηστών και των καταναλωτών, γιατί τα φυτοφάρμακα, τα κτηνιατρικά φάρμακα τα ελέγχουν τα μονοπώλια, τα καρτέλ. Και εδώ πρωτεύει το κέρδος. Λίγη αξία έχει η ανθρώπινη υγεία. Αυτό αποδεικνύεται και από τα διατροφικά σκάνδαλα, που ξεσπούν κάθε λίγο και λιγάκι και στην καρδιά της Ευρωπαϊκής Ένωσης. 
Στην Ευρωπαϊκή Ένωση ο έλεγχος της προστασίας χρηστών και καταναλωτή έχει αφεθεί, έχει συγκεντρωθεί σε μεγάλες εταιρείες που ορίζουν έναν υπεύθυνο επιστήμονα και το υπόλοιπο προσωπικό προσλαμβάνεται μέσα από ψευτοκαταρτίσεις, με μισθούς πείνας, απαξιώνοντας την αξία της εργατικής δύναμης. 
Για να μεγαλώσουν τα κέρδη των πολυεθνικών, προς αυτόν το στόχο έχουμε και την απελευθέρωση των επαγγελμάτων. Φέρατε δύο φορές την τροπολογία για τα φορτηγά. Βιάζεται με τάχιστους ρυθμούς η Συγκυβέρνηση του μαύρου μετώπου να προχωρήσει στην υλοποίηση της επιταγής του μνημονίου και της τρόικας για την απελευθέρωση των επαγγελμάτων. Είτε αύριο είτε μεθαύριο θα περάσει αυτή η τροπολογία. Συνεχίζει η σημερινή Κυβέρνηση ακάθεκτη το έργο της προηγούμενης κυβέρνησης. Βιάζεται να παραδώσει μία ώρα αρχύτερα τις μεταφορές σε μεγάλες εταιρείες. Παρά τις μεγαλοστομίες και τα παχιά λόγια του Υπουργού, του κ. Βορίδη, συνεχίζεται το έργο του προκατόχου του, του κ. Ραγκούση. 
Εμείς καλούμε τους μικροϊδιοκτήτες των φορτηγών, τους αυτοαπασχολούμενους ταξιτζήδες, που θα έρθει η σειρά τους, με την πάλη τους να κλείσουν το δρόμο της απελευθέρωσης, να παλέψουν για το δικαίωμα στη δουλειά, για να ζήσουν με αξιοπρέπεια αυτοί και οι οικογένειές τους. 
Έρχομαι τώρα στο νομοσχέδιο. Εάν πραγματικά σας ενδιέφερε η υγεία αγροτών και καταναλωτών, δεν θα διαλύατε τις δημόσιες υπηρεσίες που σε ένα βαθμό έκαναν έργο. Απεναντίας, θα τις επανδρώνατε με επιστήμονες, με γεωπόνους, με κτηνιάτρους, με τεχνολογικό εξοπλισμό, γιατί σήμερα υπάρχουν κάποια περιφερειακά κέντρα, όπως το εργαστήριο της Λυκόβρυσης που ανήκε στο ΕΘΙΑΓΕ, το οποίο διαλύθηκε, όπως είναι το Μπενάκειο που διαθέτει κάποιο εξοπλισμό, αλλά δεν διαθέτει το απαραίτητο προσωπικό, έχει εργαζόμενους με ελαστικές μορφές απασχόλησης, με συμβάσεις ορισμένου χρόνου. 
Σε πλήρη διάλυση βρίσκονται οι πρώην Διευθύνσεις Γεωργίας, Κτηνιατρικής, Αλιείας. Με εργαλείο τον «ΚΑΛΛΙΚΡΑΤΗ» τους βάζετε σιγά-σιγά λουκέτο. Στοχεύετε να επικρατήσουν στο χώρο πιστοποίησης και διάθεσης των γεωργικών φυτοφαρμάκων οι ιδιωτικές επιχειρήσεις. Ήδη, έγινε πέρυσι αυτό με τους ροδακινοπαραγωγούς που έκαναν εξαγωγή, που έπαιρναν πιστοποιητικά από ιδιωτικά εργαστήρια. Ποιος μπορεί να έχει εμπιστοσύνη σε αυτά τα εργαστήρια, αφού κίνητρό τους είναι το κέρδος; 
Οι συναλλαγές τους με τα καρτέλ των φυτοφαρμάκων, τα καθιστά αναξιόπιστα. Αυτούς υπηρετείτε. Γι’ αυτό συνειδητά απαξιώνετε τους δημόσιους οργανισμούς και ανοίγετε διάπλατα τις πόρτες στους ιδιώτες. 
Στο άρθρο 12, δεν ξεκαθαρίζετε ποιος θα κάνει τους ελέγχους, για να προστατευθεί η υγεία αγροτών και καταναλωτών. Εάν υπήρχε ο Εθνικός Οργανισμού Φαρμάκων και εκεί ήταν ενταγμένα και τα φυτοφάρμακα, δεν θα χρειαζόταν αυτός ο νόμος και ιδιαίτερα με τη μορφή που τον φέρνετε σήμερα. Γιατί η λειτουργία του Εθνικού Οργανισμού Φαρμάκων θα έχει στόχο τις ανάγκες και όχι την κερδοφορία των επιχειρήσεων που δραστηριοποιούνται σ' αυτό το χώρο. 
Με το νομοσχέδιο βιάζεστε. Δέχεστε πιέσεις να εφαρμόσετε την ευρωενωσιακή νομοθεσία στη χώρα και τους δύο Κανονισμούς που ισχύουν στην Ευρωπαϊκή Ένωση για τη διάθεση των φυτοφαρμάκων και την οδηγία που αφορά την ορθολογική χρήση τους. 
Μέσα από το νομοσχέδιο φαίνεται καθαρά ότι θα υπάρξει η πλήρης προσαρμογή στους ευρωπαϊκούς κανονισμούς και στις οδηγίες, όπως ακριβώς έχουν. Και δεν παίρνετε καθόλου υπ' όψιν σας τις ιδιαίτερες συνθήκες που επικρατούν στη χώρα μας, το μικρό και πολυτεμαχισμένο διάσπαρτο κλήρο, ότι υπάρχουν συγκαλλιέργειες, μικρές καλλιέργειες, ετήσιες καλλιέργειες. Όλα αυτά έπρεπε να τα λύνει το νομοσχέδιο, αλλά δεν το κάνει. 
Βιάζεστε να γίνει προσαρμογή στην Ευρωπαϊκή Ένωση. Θα έχουμε ελέγχους και τιμωρία και πρόστιμα στους παραγωγούς. Θα λειτουργήσει περισσότερο σαν φοροεισπρακτικός μηχανισμός, για να καλύψετε τα έξοδα λειτουργίας, παρά για να προστατεύσει την υγεία των φτωχών αγροτών και των καταναλωτών των φτωχών λαϊκών στρωμάτων, ενώ από την άλλη μεριά, οι κυρώσεις είναι αστείες για τους παραβάτες, όπως είναι στο άρθρο 45, που λέτε ότι θα τιμωρηθεί το Υπουργείο, ή στο άρθρο 40. Οι ποινές και τα πρόστιμα για τους παραβάτες είναι σκέτη κοροϊδία. Μπορούν να εξαγοράσουν τις ποινές, ενώ οι ζημιές και οι βλάβες είναι τραγικές για τη δημόσια υγεία και το περιβάλλον. Εδώ ισχύει αυτό που λέει ο λαός μας, ότι όποιος έχει χρήματα, μπορεί να ρυπαίνει. 
Το μόνο που θα κάνει το νομοσχέδιο, είναι ότι θα ανεβάσει το κόστος παραγωγής. Θα εξανεμίσει παραπέρα το ήδη πενιχρό εισόδημα των φτωχών αγροτών που βρίσκονται σε απόγνωση, σε πλήρη κατάρρευση. Ήδη, μεγάλο μέρος των φτωχών αγροτών δεν μπορούν να πλησιάσουν στην αγορά. Οι ιδιώτες έχουν κλείσει τις πόρτες και δεν κάνουν ευρώ-πίστωση. Θεωρούν προδιαγεγραμμένη, σίγουρη τη χρεοκοπία των φτωχομεσαίων αγροτοκτηνοτρόφων. Ιδιαίτερα στους φτωχούς κτηνοτρόφους τα πράγματα είναι αρκετά δύσκολα. Δεν μπορούν να αγοράσουν ζωοτροφές, βρίσκονται σε πλήρη κατάρρευση. Αντιμετωπίζουν πραγματικά πρόβλημα επιβίωσης οι φτωχοί κτηνοτρόφοι. Το κόστος των φυτοφαρμάκων και όλη η διαδικασία πώλησης και χρήσης που βάζει το νομοσχέδιο, θα ανεβάσει παραπέρα το κόστος παραγωγής και θα δημιουργήσει επιπρόσθετα προβλήματα στη φτωχή αγροτιά. Δεν θα υπάρχει κανένας έλεγχος στη διαμόρφωση της τιμής και πώλησης των φυτοφαρμάκων. 
Θεσπίζεται στο άρθρο 44 Παρατηρητήριο Τιμών, που θα ελέγχει τις τιμές. Δεν θα το κάνει. Θα επιτηρεί, αλλά δεν θα μπορεί να παρεμβαίνει. Απλώς, θα παρακολουθεί τις τιμές που θα τραβούν την ανηφόρα. 
Κάνατε παρατηρητήρια στα καύσιμα, στα νωπά οπωροκηπευτικά. Τι καταφέρατε; Τίποτα. Η αισχροκέρδεια καλά κρατεί. Γεμίζουν τα ταμεία των μεσαζόντων, των εμπόρων και εξανεμίζουν και συρρικνώνουν το εισόδημα των αγροτών και των φτωχών λαϊκών στρωμάτων. Αυτός είναι ο καπιταλισμός.
Βέβαια, μέσα σε όλα αυτά γυρίζετε δεκαετίες πίσω και μοιράζετε επιταγές απόρων κορασίδων. Στήνετε φιέστες, κύριε Υπουργέ, για το μοίρασμα γης, όπως κάνατε πριν λίγες ημέρες στη Ξάνθη. Μοιράσατε σε έντεκα αγροτοκτηνοτρόφους εκατόν ογδόντα στρέμματα. Δημιουργήσατε φθηνές εντυπώσεις και θα πάτε να το κάνετε και σε άλλες περιοχές στο μέλλον. 
Μοιράζετε γη. Θέλετε να δημιουργήσετε φρούδες ελπίδες. Με αυτά τα αγροτεμάχια που μοιράζετε, θέλετε να δημιουργήσετε την εντύπωση ότι η φτωχή αγροτιά θα λύσει τα προβλήματά της. 
Είναι υποκρισία πρώτου μεγέθους γιατί στη χώρα, κύριοι της Συγκυβέρνησης, του μαύρου μετώπου υπάρχουν εκατομμύρια στρέμματα, πάνω από τρία, ακαλλιέργητα. Είναι μάλιστα γη υψηλής παραγωγικότητας που θα μπορούσε να παράγει προϊόντα υψηλής διατροφικής αξίας για τις εργατικές, λαϊκές οικογένειες. Αλλά αυτά σκοντάφτουν στην ολέθρια πολιτική της Ευρωπαϊκής Ένωσης των ελληνικών κυβερνήσεων, του Παγκόσμιου Οργανισμού Εμπορίου, του μνημονίου σήμερα. Αυτή η πολιτική διώχνει βίαια, ξεκληρίζει μεγάλα τμήματα των φτωχομεσαίων αγροτοκτηνοτρόφων. 
Μέσα σε όλα αυτά έχουμε ένταση της βάρβαρης πολιτικής από τη σημερινή συγκυβέρνηση ΠΑΣΟΚ-Νέας Δημοκρατίας-Καρατζαφέρη. Έχουμε παραπέρα επίθεση στη φτωχή αγροτιά. Ετοιμάζεται μείωση 5% ακόμα και στις συντάξεις πείνας του ΟΓΑ. Έχουμε πετσόκομμα στις συντάξεις των 360 ευρώ γιατί έχετε κατεβάσει το αφορολόγητο στις 5.000 ευρώ. Έχουμε αυξήσεις μέχρι και 23% στις ασφαλιστικές εισφορές του ΟΓΑ, υποχρεωτική μεταφορά από την πρώτη κατηγορία στη δεύτερη κατηγορία. 
Στην πρώτη κατηγορία είναι ασφαλισμένο το 75% των αγροτών. Η φτωχολογιά που σήμερα δεν μπορεί να πληρώσει τα ασφάλιστρα των 536 ευρώ το χρόνο, πόσο μάλλον θα μπορεί αύριο να πληρώσει τα 660 ευρώ που είναι η δεύτερη κλίμακα που τους πηγαίνετε υποχρεωτικά; Θα μείνουν όλοι χωρίς ιατροφαρμακευτική περίθαλψη, χωρίς σύνταξη αύριο.
Κάνετε επίθεση ακόμα και στα ψίχουλα της βασικής σύνταξης του ΟΓΑ. Την έχετε πετσοκόψει από το 2001, 4% το χρόνο και σήμερα αυτή η σύνταξη γήρατος των αγροτών βρίσκεται στα 180 ευρώ. Κάποιος που έχει πληρώσει 20 με 25 χρόνια παίρνει μαζί βασική και κύρια σύνταξη 350 ευρώ. 
Συνεχίζετε τα χαράτσια στους φτωχομεσαίους αγρότες όπως και στα άλλα πλατιά λαϊκά στρώματα χωρίς σταματημό. Μετά τα χαράτσια στον ΕΛΓΑ, στο αγροτικό ρεύμα, στο πετρέλαιο έχουμε τη φορολόγηση της εργατικής λαϊκής κατοικίας. Έχουμε τα χαράτσια σήμερα στη ΔΕΗ και ετοιμάζετε τα χειρότερα. Ετοιμάζετε τη φορολογία της γης, φέρνετε νέο τσουνάμι με το πολυνομοσχέδιο στη φτωχή αγροτιά.
Με το νομοσχέδιο που συζητάμε τώρα στην ουσία ζητάτε λευκή επιταγή. Στο άρθρο 50 λέτε ότι θα βγάλετε εξουσιοδοτικές διατάξεις σε είκοσι άρθρα και πλήρωση υπουργικών αποφάσεων και προεδρικών διαταγμάτων.
Εμείς δεν σας δίνουμε λευκή επιταγή γιατί η πολιτική της Ευρωπαϊκής Ένωσης που συναποφασίζεται και εφαρμόζεται με ευλάβεια είναι αγροκτόνα, είναι βάρβαρη. Σκόρπισε και σκορπάει τη φτώχεια, το βίαιο ξεκλήρισμα, στους φτωχομεσαίους αγροτοκτηνοτρόφους. Όχι μόνο δε συμφωνούμε, παλεύουμε για την ανατροπή της, για την αποδέσμευση της χώρας από την λυκοσυμμαχία της Ευρωπαϊκής Ένωσης, του μεγάλου κεφαλαίου. Σε αυτήν την κατεύθυνση καλούμε τη φτωχομεσαία αγροτιά, τα πλατιά λαϊκά στρώματα να παλέψουν. Σήμερα οι φτωχομεσαίοι αγροτοκτηνοτρόφοι μπορούν και πρέπει να βγάλουν συμπεράσματα. Δεν πρέπει να έχουν αυταπάτες για το μέλλον που τους επιφυλάσσουν οι ελληνικές κυβερνήσεις, τα κόμματα του κεφαλαίου, η σημερινή συγκυβέρνηση του μαύρου μετώπου. Τις καπιταλιστικές επιχειρήσεις στηρίζουν, υπηρετούν και ενισχύουν μέσα από τη χρεοκοπία των μικρομεσαίων αγροτών και κτηνοτρόφων και των άλλων λαϊκών στρωμάτων. Σε αυτήν τη κατεύθυνση κινείται και το νομοσχέδιο που συζητάμε. Παρά τις επιμέρους θετικές διατάξεις δεν αλλάζει τον αντιδραστικό χαρακτήρα του και στους στόχους που υπηρετεί, την κερδοφορία των πολυεθνικών, των καρτέλ των φυτοφαρμάκων.
Για όλα αυτά καταψηφίζουμε επί της αρχής και θα τοποθετηθούμε αύριο στην κατ’ άρθρο συζήτηση.
Ευχαριστώ.","ΝΙΚΟΛΑΟΣ ΜΩΡΑΪΤΗΣ",355
"4700"," Κι εμείς ευχαριστούμε τον κ. Μωραίτη. 
Το λόγο έχει η κ. Ευαγγελία Αμμανατίδου-Πασχαλίδου, ειδική αγορήτρια του ΣΥΡΙΖΑ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4701"," Ευχαριστώ, κύριε Πρόεδρε.
Να ευχηθώ κι εγώ καλή χρονιά, αλλά μια χρονιά γεμάτη αγώνες για το δοκιμαζόμενο ελληνικό λαό, γιατί εδώ μέσα γίνονται διάφορες συζητήσεις και μεθαύριο την Πέμπτη θα γίνει άλλη μία με διαδικασίες εξπρές. Αφορά όλο τον ελληνικό λαό, αλλά δεν ρωτιέται δυστυχώς ποτέ, όπως δεν ρωτιούνται και συνάδελφοι εδώ μέσα της Αντιπολίτευσης. Ειδικά η Αριστερά, από την πλευρά της τρικομματικής Κυβέρνησης, είναι ακριβώς απέναντι, γιατί επιλέγει μια άλλη πολιτική η οποία θα είναι υπέρ σχεδόν του συνόλου του λαού και όχι κάποιων λίγων, οι οποίοι θέλουν τον αφανισμό του. 
Περνάω στο σχέδιο νόμου. Σε μια περίοδο, που η τρικομματική Κυβέρνηση χωρίς στοιχειώδη νομιμοποίηση διαπραγματεύεται με τους πιστωτές την κατάλυση της εθνικής κυριαρχίας, το ξεπούλημα του εθνικού πλούτου και την εξαθλίωση του ελληνικού λαού, σε μια στιγμή, που η γεωργία καταρρέει, η ύπαιθρος ασφυκτιά και οι αγρότες βρίσκονται σε απόγνωση, πήρε την πρωτοβουλία το Υπουργείο Αγροτικής Ανάπτυξης και Τροφίμων να φέρει το σχέδιο νόμου για τα φυτοπροστατευτικά προϊόντα για την εναρμόνιση του Εθνικού Δικαίου με σχετικούς ευρωπαϊκούς κανονισμούς και οδηγίες, αλλά που ενώ φαίνονται ότι κινούνται σε θετική κατεύθυνση, αυτοί προϋποθέτουν την εκπόνηση μιας εθνικής στρατηγικής για τις εισροές και τη φυτοπροστασία στη γεωργία.
Δυστυχώς, το σχέδιο νόμου εισάγεται χωρίς να έχουν προηγηθεί μελέτες και έρευνες ευρείας κλίμακας της πραγματικότητας της χώρας μας, δηλαδή επιδημιολογικές μελέτες, μελέτες επιδράσεων στο περιβάλλον και τα νερά, σε ανθρώπους και λοιπά έμβια και όχι μόνο. 
Το σχέδιο νόμου, εισάγεται σε ένα καθεστώς πλήρους εξάρτησης από τους πολυεθνικούς κολοσσούς της έρευνας, της παραγωγής και της διακίνησης φυτοπροστατευτικών προϊόντων αλλά και γενικά τροποποιημένων οργανισμών, δίχως να έχουμε υπ’ όψιν τα αποτελέσματα χρήσης των εκατοντάδων δραστικών ουσιών και χημικών σκευασμάτων για γεωργικές εφαρμογές, που βάσει της ευρωπαϊκής νομοθεσίας απαγορεύονται και αποσύρονται πολλές φορές όχι, όμως, με επιστημονικά κριτήρια, αλλά με οικονομικά και αποσύρονται τα τελευταία χρόνια αλλά εξακολουθούν να κυκλοφορούν ασύδοτα και αδέσποτα, ιδίως σε χώρες τρίτες και κατά τεκμήριο υπανάπτυκτες. 
Αυτό το σχέδιο νόμου, εισήχθη χωρίς προηγούμενα να έχει εκπονηθεί ένα στοιχειωδώς εθνικό, συνεκτικό αλλά και ευέλικτο σχέδιο αγροτικής ανάπτυξης που μέσα στον κυκεώνα των αναδιατάξεων στην παγκόσμια παραγωγή αγροτικών προϊόντων και ιδίως των τροφίμων, θα απαντά τουλάχιστον μεσοπρόθεσμα στα ερωτήματα: Τι πρέπει και μπορεί, πού και πώς, να παράγει η χώρα μας με τα χιλιάδες προβλήματα αλλά και τα τεράστια πλεονεκτήματα;
 Όλα αυτά τα λέω, γιατί η χώρα μας είναι στο στόχαστρο των μεγάλων πολυεθνικών, γιατί υπάρχουν τα συκριτικά πλεονεκτήματα. Θέλουν τον ήλιο μας, τον εκχωρεί η Κυβέρνηση. Θέλουν το δημόσιο πλούτο, τη δημόσια γη και όχι μόνο αλλά και την ιδιωτική. Θα εκχωρηθεί σε λίγο και αυτή, γιατί θα ιδιωτικοποιηθεί η Αγροτική Τράπεζα, γιατί οι περισσότερες εκτάσεις που είναι παραγωγικές είναι υποθηκευμένες εκεί. Θα εκχωρηθούν και αυτές αύριο με την ιδιωτικοποίηση της Αγροτικής Τράπεζας και την εξαθλίωση του αγροτικού κόσμου.
Επανέρχομαι. Αυτό το σχέδιο νόμου, εισάγεται με την πρόβλεψη του εξοβελισμού των επιστημόνων γεωπόνων από όλες τις διαδικασίες εφαρμογής του νέου πλαισίου αυτού, δηλαδή την εμπορία, τη συμβουλευτική, τους ελέγχους άλλα και την ανάθεσή του σε έχοντες επαρκείς γνώσεις γενικά, κατ’ επιταγή και εφαρμογή της γνωστής Συνθήκης της Μπολόνια και έμμεσης διάχυσης της επιστημονικής γνώσης και του επαγγέλματος.
Εισάγεται σε ένα περιβάλλον τραγικών οικονομικών συνθηκών, που συνδιαμορφώνουν η τρόικα με την ελληνική τρικομματική Κυβέρνηση όπου δεν διασφαλίζεται ότι το σημαντικό κόστος της εναρμόνισης στην παραγωγή αγροτικών προϊόντων, δηλαδή το κόστος έρευνας, νέες τεχνολογίες φιλικές προς το περιβάλλον και τον χρήστη, φυτοπροστατευτικές ουσίες, κόστος ανανέωσης μηχανολογικού εξοπλισμού ή προσαρμογής του, κόστος διαχείρισης υπολειμμάτων, ψεκαστικών διαλυμάτων, απορριμμάτων και αποβλήτων, μετεγκαταστάσεις χώρων εμπορίας και αποθήκευσης, εργαστήρια υπολειμμάτων στα τρόφιμα και άλλα, δεν θα μετακυληθεί στον έτσι και αλλιώς οικονομικά εξουθενωμένο και υπερχρεωμένο όπως προανέφερα μικρομεσαίο Έλληνα παραγωγό, καθιστώντας ανύπαρκτη κάθε σκέψη επιβίωσής του και ανταγωνιστικότητας των δικών του προϊόντων. Και δεν θέλουμε απλά ανταγωνιστικά προϊόντα. Θέλουμε πρώτα απ’ όλα ποιοτικά προϊόντα. Υπό αυτά τα δεδομένα, είναι πέρα από βέβαιο ότι υπονομεύονται εν τη γενέσει τους οι πράγματι, φιλόδοξοι στόχοι της ίδιας της εισηγητικής έκθεσης για την προστασία χρηστών-καταναλωτών περιβάλλοντος και για την ανταγωνιστικότητα της ελληνικής γεωργίας και των προϊόντων που αυτή παράγει. 
Πιο αναλυτικά, πρώτον, πρόκειται για ένα νομοθέτημα τυπικής ενσωμάτωσης ευρωπαϊκών οδηγιών για έγκριση κυκλοφορίας των φυτοπροστατευτικών. Είναι μία νέα οδηγία του 2009 για την αειφόρο χρήση, χωρίς ουσιαστικά αυτές να εξειδικεύονται στην πραγματικότητα της χώρας και μάλιστα με ετεροχρονισμό ως συνήθως προβλεπόμενων μέτρων και ημερομηνιών υλοποίησης. Είναι ενταγμένο στο κλίμα των ημερών, χαρακτηριζόμενο περισσότερο ως ρυθμιστικό φοροεισπρακτικών μέτρων, παραβόλων και ποινών. Ορίζεται κάποιο πλαίσιο περί προϋποθέσεων, ελέγχων και προστίμων. Όμως υπάρχουν πολλές ασάφειες και γενικότητες που εμπεριέχουν τον κίνδυνο της παρερμηνείας, της αδιαφάνειας και ίσως της αυθαιρεσίας κατά την εφαρμογή στην πράξη.
Είναι συνοδευτικό των ήδη ειλημμένων μέτρων απόσυρσης της πολιτείας από όλες τις διαδικασίες έρευνας και τεκμηρίωσης για αναγκαιότητα χρήσης των όποιων φυτοπροστατευτικών, αφού ήδη η Κυβέρνηση, αδίστακτα έχει προχωρήσει στην κατάργηση, τη συρρίκνωση, την απαξίωση, την αλλοπρόσαλλη συγκόλληση των φορέων έρευνας σε όλο τον πρωτογενή τομέα –πανεπιστήμια, ερευνητικά ιδρύματα κ.ά- αντί της στήριξης, αναδιοργάνωσης, γενναίας χρηματοδότησης υπό δημόσιο, βέβαια και κοινωνικό έλεγχο. 
Και όλα αυτά μέχρι τώρα που μιλάμε, γιατί αύριο εισάγεται στην αρμόδια επιτροπή, όπως είπα και στην αρχή, το νομοσχέδιο με κατεπείγοντα τρόπο και την Πέμπτη θα ολοκληρωθεί αυτή η διαδικασία και θα ψηφιστεί, φαντάζομαι, από τα τρία κόμματα. Ευελπιστώ ότι κάποιοι συνάδελφοι εδώ δεν θα το ψηφίσουν. Όμως, σε αυτό το νομοσχέδιο θα γίνει μία άλλη αποδόμηση έως και αφανισμός, όποιας επιστημονικής έρευνας είχε μείνει και θα μπορούσε να είναι πολύ σημαντική στην κρίσιμη χρονική στιγμή που συζητούμε και θα μπορούσε να δώσει προοπτική στην ανάπτυξη της αγροτικής παραγωγής και στην παραγωγική ανασυγκρότηση της χώρας. 
Το σχέδιο νόμου είναι γενικόλογο, σε ορισμένα σημεία του φλύαρο, στα όρια επιστημονικού σεμιναρίου σε άλλα, αφήνοντας την ουσιαστική εξέλιξή του σε πληθώρα υπουργικών αποφάσεων και προεδρικών διαταγμάτων ως συνήθως, μία πρακτική όλων των κυβερνήσεων που επιλέγεται γιατί έτσι βολεύει, γιατί κρύβονται κάτω από εδώ νομοθετικές διατάξεις τις οποίες δεν γνωρίζει εδώ το Κοινοβούλιο, ώστε να μπορεί να έχει άποψη και να παίξει και ένα ρόλο, να κάνει παρατηρήσεις. 
Δίνονται υπερεξουσίες στον εκάστοτε Υπουργό και αυτό, βεβαίως, είναι μία παγιωμένη κατάσταση, όπως φαίνεται κυρίως στο άρθρο 50 και όχι μόνο, για τη ρύθμιση των πιο ουσιωδών θεμάτων που υποτίθεται ότι έρχεται να λύσει. Και αυτό με βάση την εμπειρία στη χώρα μας, είναι η καλύτερη προϋπόθεση για τη καταστρατήγηση και τη μη εφαρμογή του όποιου νόμου. 
Είναι ένα νομοσχέδιο γραφειοκρατικό και κρατικοελεγχόμενο, όσον αφορά την εφαρμογή, τα παράβολα και τα πρόστιμα, χωρίς ουσιαστικές διαδικασίες δημόσιου και κοινωνικού ελέγχου –γιατί είναι τελείως διαφορετικό πράγμα- στα θεσπιζόμενα και τα τοποθετημένα από την πλευρά των υπουργείων, άρα και ελεγχόμενα διοικητικά και επιστημονικά όργανα. 
Είναι διακριτότατο ως προς την πρόβλεψη απουσίας του ΓΕΩΤΕΕ, ως προς τη συμμετοχή τού κατ’ εξοχήν συμβούλου της πολιτείας. Η πολιτεία έχει επιλέξει το ΓΕΩΤΕΕ επί των συγκεκριμένων θεμάτων και το αγνοεί σε όλες τις φάσεις και διαδικασίες που αναφέρονται καθώς και όλες τις άλλες επαγγελματικές και συνδικαλιστικές οργανώσεις των γεωτεχνικών, που θα μπορούσαν να συμβάλουν θετικά σ’ αυτό το σχέδιο νόμου. 
Τυπικά είναι εκσυγχρονιστικό σε κάποιες πλευρές, που καλύπτουν απλώς δευτερεύοντα νομικά κενά στην πραγματικότητα της γεωργικής πράξης της χώρας και τίποτα παραπάνω. Έχει δυσκολίες αποτύπωσης τρόπων αντιμετώπισης-επίλυσης των προβλημάτων, με συνολική υποβάθμιση και υποτίμηση του ρόλου των επιστημόνων, των γεωπόνων ανοίγοντας επικίνδυνα παράθυρα για την ασφαλή άσκηση της γεωργίας και την βιοασφάλεια του πληθυσμού.
Αναφέρθηκα στο πρώτο σκέλος. Στο δεύτερο σκέλος, πρόκειται για ένα νομοθέτημα που δεν αντιμετωπίζει τα πραγματικά ώριμα, επείγοντα και κρίσιμα θέματα ανάπτυξης της γεωργίας και των κοινωνικοπεριβαλλοντικών επιπτώσεων και θα αναφέρω ακριβώς τι εννοώ. Δεν υφίσταται ούτε καν αρχική, πόσω μάλλον ουσιαστική επεξεργασία των δυνητικών στοιχείων των εθνικών σχεδίων δράσης. Η όποια παραπομπή στο μέλλον – αναφέρεται το πεντάμηνο- εκ μέρους του ΥΠΑΑΤ στη σύνταξη των εθνικών σχεδίων δράσης δηλώνει τουλάχιστον έλλειψη προετοιμασίας, προχειρότητα, έλλειψη ετοιμότητας, αφερεγγυότητα για τους στόχους και γεννά ερωτηματικά και όχι ανιστόρητες υποψίες ελληνικού περιεχομένου.
Δεν υπάρχει ανάπτυξη φερέγγυου συστήματος συνταγογράφησης ως συστήματος επιστημονικής συμβουλευτικής παροχής υπηρεσίας από γεωπόνους και ταυτόχρονα δεν αντιμετωπίζεται ουσιαστικά και τυπικά το θέμα θρέψη-λίπανση και η συσχέτισή του άμεσα με τη φυτοπροστασία και τη συνταγογράφηση, καθώς και η ένταξή του συνολικά και θεσμοθετημένα σε καθεστώς αναγνωρισμένης παροχής υπηρεσίας. Η υφιστάμενη κατάσταση, αν συνεχιστεί, οδηγεί στην πλήρη απαξίωση της σημασίας του γεωπονικού κλάδου ως επιστημονικής συμβολής και συμβουλής, γεγονός που θα έχει ολέθριες επιπτώσεις όχι στον κλάδο των γεωπόνων, αλλά κυρίως στους ίδιους τους αγρότες. 
Η συνταγογράφηση μπορεί να λειτουργήσει, αν εφαρμοστεί όμως σωστά, υπέρ της ανύψωσης του κύρους, αν θέλετε, των γεωπόνων, γιατί πολλές φορές έχουμε δει να κατασυκοφαντούνται. Ίσως κάποιες φορές για ένα μικρό μέρος να είχαν δίκιο, από την άλλη μεριά όμως, ως επιστημονικός κλάδος, θα πρέπει να συμβάλλει στα μέγιστα και μπορεί να συμβάλλει στην ορθή συνταγογράφηση. Εδώ ακριβώς η γνώση θα βοηθήσει το περιβάλλον και τον τελικό καταναλωτή, διότι θα έχουμε ποιοτικά καθαρότερα αγροτικά προϊόντα. 
Βέβαια, αν το δούμε μακροπρόθεσμα, μπορούμε να πούμε ότι αν λειτουργήσει ορθολογικά η συνταγογράφηση, η οποία έχει όμως πολύ συγκεκριμένες κατευθύνσεις και δεν υπάρχουν μέσα σ’ αυτό το σχέδιο νόμου, τότε μπορεί να έχουμε μία μείωση στη χρήση των φυτοφαρμάκων: να μη γίνεται δηλαδή, από την πλευρά των χρηστών, των παραγωγών –γιατί δεν έχουν και την κατάλληλη γνώση- η αλόγιστη χρήση των φυτοφαρμάκων και τότε μπορούμε να πούμε ότι αυτά τα φάρμακα με τη μείωση της τάξης του 30%, θα έχουν και μία μείωση στο κόστος παραγωγής. Αυτά όμως, βέβαια, δεν μπορούν από τη μια στιγμή στην άλλη να λειτουργήσουν χωρίς να υπάρχουν οι προϋποθέσεις και οι ασφαλιστικές δικλίδες, ποιος δηλαδή, θα τα λειτουργήσει όλα αυτά και να υπάρχει μία συνολική αντιμετώπιση υπέρ του παραγωγού, υπέρ του κλάδου.
Βεβαίως είναι θέματα τεχνικής φύσης και θα πρέπει, μέσα από ένα σοβαρό διάλογο με τους εμπλεκόμενους, αυτά να διευθετηθούν. 
Δεν υπάρχει σ’ αυτό το σχέδιο νόμου μια ουσιαστική αναφορά και πρόβλεψη στη στήριξη και εξάπλωση των σταθμών γεωργικών προειδοποιήσεων, την περαιτέρω συγκρότηση και δικτύωση πυρήνων τους σε επίπεδο μικρότερης γεωργικής γης, με ομοιογενή κλιματολογικά χαρακτηριστικά και τη σύνδεση όλων των φορέων που εμπλέκονται στη φυτοπροστασία με την αξίωση και των νέων τεχνολογιών. 
Δεν υφίσταται προσανατολισμός προσαρμογής των προγραμμάτων σπουδών στα εκπαιδευτικά ιδρύματα και στα όποια ερευνητικά αντίστοιχα. Θα μου πείτε, αφού τα κλείνουμε, τι προσανατολισμό να έχουμε; Σωστό και αυτό! 
Το σχέδιο νόμου, δεν προβλέπει κατ’ ουσίαν την ελεγχόμενη διαχείριση των ληγμένων και των αποσυρόμενων κάθε φορά από το συνταγολόγιο σκευασμάτων, με ευθύνη των πολυεθνικών παραγωγής τους. Δεν αναφέρεται στο θέμα επιλογής συγκεκριμένων σκευασμάτων και την ενθάρρυνση χρήσης τους από τους ερασιτέχνες, με τη διάθεσή τους από τα νόμιμα σημεία πώλησης φυτοπροστατευτικών προϊόντων και με καθεστώς παρουσίας αντίστοιχου επιστήμονα-γεωπόνου. Δεν αναφέρεται στην ύπαρξη και ουσιαστική λειτουργία εργαστηρίων προσδιορισμού υπολειμμάτων σε περιφερειακό πλέον επίπεδο, ως στοιχειώδη προϋπόθεση άσκησης αποδοτικής και κυρίως ασφαλούς φυτοπροστασίας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δυστυχώς, το σχέδιο νόμου εξοβελίζει ως μη υπάρχον ένα εθνικό σύστημα πιστοποιημένης ποιότητας στη φυτική παραγωγή, το agro 2-1 και 2-2 εθνικών προδιαγραφών και εφαρμογής, με σαφείς και αυστηρά προσδιορισμένες διαδικασίες και στη φυτοπροστασία, σύστημα άλλωστε που όσο βαρύ και αν είναι, είναι σήμερα υπαρκτό, εφαρμόσιμο, εφαρμοζόμενο, βάσει του οποίου μάλιστα αποδίδονται στους παραγωγούς ποιοτικά παρακρατήματα σε διάφορες καλλιέργειες, σύστημα, που από μόνο του λύνει βασικά θέματα των οδηγιών και των κανονισμών.
Επειδή, λοιπόν, όσον αφορά το συγκεκριμένο νομοθέτημα, η εφαρμογή -όταν και εάν αυτή γίνει- δεν πρόκειται να επιφέρει ουσιαστικές και θετικές αλλαγές στην ανάπτυξη της ελληνικής γεωργίας και της διασφάλισης του περιβάλλοντος, επειδή οι προβλέψεις εφαρμογής του κρίνονται ιδιαίτερα επισφαλείς και αναποτελεσματικές, επειδή δεν συμπεριλαμβάνονται τα πλέον κρίσιμα και ώριμα για αντιμετώπιση ζητήματα της γεωργίας, εμείς καταψηφίζουμε αυτό το νομοσχέδιο επί της αρχής.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Αναφερόμενοι όμως κυρίως και όχι μόνο στη χώρα μας και επειδή μας αφορούν το κλίμα, το περιβάλλον, η υγεία και η επιβίωση λαών, παραγωγών και επιστημόνων, όχι μόνο σε εθνικό επίπεδο αλλά σε ευρωπαϊκό και παγκόσμιο, προτείνουμε και ζητάμε να έρθει στη Βουλή ένα σχέδιο νόμου, που θα ενσωματώνει τα θετικά ζητήματα που έχουν …","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"4702"," Ολοκληρώστε, σας παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4703"," Τελειώνω, κύριε Πρόεδρε.
…οδηγίες και κανονισμούς και θα περιλαμβάνουν ταυτόχρονα ένα εθνικό σχέδιο δράσης, ελαχιστοποιώντας έως εξαφανίζοντας –θα έλεγα- υπουργικές αποφάσεις και προεδρικά διατάγματα, ένα εθνικό σχέδιο δράσης, που θα βρίσκεται στην κατεύθυνση μιας γεωργίας χαμηλών εισροών, ένα σχέδιο δράσης εφαρμογής της ολοκληρωμένης φυτοπροστασίας, που θα υποστηρίζει τα εθνικά πρότυπα και την ολοκληρωμένη διαχείριση της φυτικής παραγωγής, που θα υποστηρίζει μελέτες για μια γενναία αύξηση της βιολογικής γεωργίας, ένα εθνικό σχέδιο δράσης, που θα στηρίζεται στην ύπαρξη και αναγνώριση του κλάδου και των γεωπόνων και του ουσιαστικού ρόλου που μπορούν να παίξουν σε όλες τις διαδικασίες και τις δραστηριότητες της αγροτικής παραγωγής και σε πρώτο βαθμό της ίδιας της φυτοπροστασίας για την οποία σήμερα μιλάμε. 
Θα είναι ένα εθνικό σχέδιο δράσης που θα προϋποθέτει, θα προβλέπει, θα μελετά, θα διαπραγματεύεται και θα διασφαλίζει, την ύπαρξη της αγροτικής παραγωγής, της σωτηρίας των μικρομεσαίων αγροτών και την ενδυνάμωση της υπαίθρου. Σ’ αυτό το σχέδιο νόμου, δυστυχώς, δεν υπάρχει τίποτα από όλα αυτά, γι’ αυτό και το καταψηφίζουμε επί της αρχής. Τα υπόλοιπα θα τα πούμε αύριο επί των άρθρων.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"4704"," Το λόγο έχει η Βουλευτής του ΠΑΣΟΚ κ. Αικατερίνη Μπατζελή.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4705"," Ευχαριστώ, κύριε Πρόεδρε.
Κάθε φορά που θέλουμε να αναδιατυπώσουμε το μοντέλο της ανάπτυξης μιας χώρας και ιδιαίτερα της χώρας μας, φέρουμε στο επίκεντρο τον αγροτικό τομέα και δη το διατροφικό τομέα. Ενισχύοντάς τον όμως προς την κατεύθυνση ενός μοντέλου μιας χώρας που θέλει να ακολουθήσει όλες τις εξελίξεις, θα πρέπει κάθε φορά να αξιολογήσουμε το πόσο στηρίζουμε, εξυγιαίνουμε, εκσυγχρονίζουμε αυτόν τον τομέα, εξετάζοντας πάντα τους θεσμούς, τη διάρθρωσή τους, το κόστος παραγωγής, τους φορείς και τους ίδιους τους αγρότες, αλλά πάνω απ’ όλα τη διακλιμάκωση και τη δικτύωση αυτού του τομέα. Έτσι, λοιπόν, μέσα στο πλαίσιο αυτό της στήριξης της αγροτικής οικονομίας, που αποτελεί σήμερα το άλφα και το ωμέγα της στήριξης της περιφέρειας αλλά και της εθνικής οικονομίας, το κόστος παραγωγής και ο έλεγχος της αγοράς, αποτελούν βασικά στοιχεία για την ενίσχυση της ανταγωνιστικότητας του κάθε παραγωγικού κλάδου, της εισοδηματικής στήριξης αλλά και της διασφάλισης της ποιότητας και της δημόσιας υγείας. 
Σε μια οικονομία όπως η αγροτική, όπου υπάρχει μεγάλο εύρος διασποράς αλλά και έντονη διαφορετικότητα μεταξύ των χρηστών – αγροτών, η παρακολούθηση ή ο εξορθολογισμός του κόστους παραγωγής μπορεί ως διαδικασία να είναι δύσκολη αλλά απολύτως απαραίτητη, ώστε να επιτευχθεί ο στόχος του τελικού εκείνου ελέγχου των τιμών του καταναλωτή. 
Εκτιμώ ότι αν και με μεγάλη καθυστέρηση έρχεται προς συζήτηση το νομοσχέδιο αυτό για το κόστος εισροών και για τα φυτοφάρμακα, εν τούτοις προσπαθεί να ταξινομήσει ορισμένες εκκρεμότητες αλλά και να προσαρμόσει το Εθνικό Δίκαιο στο κοινοτικό. Αποφεύγει όμως να προωθήσει μεγάλες τομές, οι οποίες άλλωστε είναι απαραίτητες, για να μπορεί να συνδεθεί η ελληνική αγροτική οικονομία με τις εξελίξεις της ανταγωνιστικότητας του τομέα του διατροφικού κλάδου αλλά και της αγροτικής οικονομίας στην Ευρώπη. Εξελίξεις, οι οποίες σηματοδοτούν και τον νέο τρόπο χρηματοδότησης του πρωτογενούς τομέα, των αγροτών, και τη διασύνδεσή του με την αγορά υπό ορισμένους όρους. 
Στη σημερινή Ελλάδα, όπου η ρήξη και η καινοτομία αποτελούν την ουσία των μεταρρυθμίσεων, των αλλαγών και των τομών, αυτές δεν βρίσκονται μέσα στο πολυσέλιδο νομοσχέδιο και μάλιστα όταν η υλοποίησή του θα ολοκληρωθεί με την έκδοση δώδεκα υπουργικών αποφάσεων, οκτώ κοινοτικών υπουργικών αποφάσεων κι ενός προεδρικού διατάγματος. Αποφάσεις οι οποίες ενισχύουν για μια ακόμη φορά το γραφειοκρατικό χαρακτήρα της Δημόσιας Διοίκησής μας, που με την πολυπλοκότητα των αποφάσεων συνθλίβει κάθε πρωτοβουλία, διογκώνει τις δαπάνες και το κόστος των επενδύσεων εις βάρος του δημοσίου αλλά και του καταναλωτή, ενώ δημιουργεί εξαρτήσεις πολλαπλών τύπων και ταχυτήτων. 
Σ’ ένα σύγχρονο νόμο, που πάνω απ’ όλα σκοπός του είναι η διασφάλιση και η παρακολούθηση του κόστους μιας από τις πρώτες ύλες - εισροές, όπως αυτή των φυτοφαρμάκων, βάσει του Παραρτήματος Α΄, υποβάλλονται πενήντα δύο παράβολα για αδειοδότηση έναντι των σαράντα δύο που υπάρχουν στην ισχύουσα νομοθεσία, η οποία έχει κατηγορηθεί για αδιαφανείς συναλλαγές κι έχουν κατηγορηθεί ακόμη και υπάλληλοι και διασυνδεόμενοι φορείς, τρία παράβολα για υπολείμματα των φυτοπροστατευτικών προϊόντων και ένα παράβολο, για την αναγγελία έναρξης εμπορίας ή λιανικής πώλησης.
Γιατί τόσα παράβολα; Γιατί τόσο κόστος, το οποίο μετά μετακυλίεται στην τελική τιμή του προϊόντος στον ίδιο τον αγρότη; Δεν είναι δυνατόν επίσης, να υπάρχουν εγκρίσεις πολλαπλών ταχυτήτων, όπως αυτή που παρουσιάζεται και στο άρθρο 4 από το Μπενάκειο και από τη συντονιστική εθνική αρχή, όπου συνήθως, με την παλιά διαδικασία η οποία αποτυπώνεται και στο σημερινό νομοσχέδιο, κόβονταν φυτοφάρμακα μικρών εταιρειών ή η χρήση φυτοφαρμάκων για ορισμένη περίοδο όπως αυτή της ανθοφορίας και κυρίως για την ελαιοκομία. Εξ ου και έχουμε τα μεγάλα προβλήματα σε πολλούς νομούς, όπως στη Φθιώτιδα και στη βόρειο Ελλάδα.
Η καθυστέρηση της έγκρισης οδηγεί στην εξαφάνιση πολλών εταιρειών, πράγμα το οποίο συντείνει στην ενίσχυση των πολυεθνικών εταιρειών. Είναι δυνατόν στο πλαίσιο της απελευθέρωσης των επαγγελμάτων, των υπηρεσιών να υπάρχουν ορισμένες διαδικασίες, όχι όμως αγκυλώσεις.
Επίσης, έγινε συζήτηση, αγαπητοί συνάδελφοι, για το κατά πόσον μπορούν να ελεγχθούν οι τιμές των φυτοφαρμάκων, τα οποία κυρίως διακινούνται από μεγάλες εταιρείες ή εισάγονται νομίμως ή παρανόμως. Οι μη ελεγχόμενες εισαγωγές επιβαρύνουν το κόστος. Σε καμμία όμως, περίπτωση δεν μπορώ να αποδεχθώ ότι δεν υπάρχει μέθοδος. Και η μέθοδος των τριών τιμών του Νότου, όντως έχει παρουσιάσει προβλήματα. Όμως, θέλω να σας πω ότι η πρόταση η οποία έχει συζητηθεί τον Ιούλιο στην πρώτη ανάγνωση του ’10 για τα φυτοφάρμακα, είχε προτείνει το εξής: Ότι το Υπουργείο και οι αρμόδιες αρχές θα μπορούν –και μπορούν άλλωστε- να βρουν και να ζητήσουν από τις μεγάλες πολυεθνικές τις τιμές χονδρικής πώλησης και μετά το Υπουργείο με ελεγκτικές διαδικασίες και παρακολούθηση των τιμών των τριών-τεσσάρων γειτονικών χωρών, θα μπορούσε να δει τις αποστάσεις ή τις διακυμάνσεις τιμών μεταξύ αυτών των γειτονικών χωρών ή των εθνικών και εκεί να ζητήσει αιτιολόγηση της απόκλισης αυτής. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Επίσης, με βάση την αγορανομική διάταξη του Υπουργείου Ανταγωνιστικότητας –και ήλπιζα ότι ενάμιση χρόνο θα μπορούσαν να συνεργαστούν τα δυο Υπουργεία- υπάρχει διάταξη, η 23/8, με βάση την οποία ζητείται αιτιολόγηση της διακύμανσης των τιμών για εταιρείες πάνω των 5 εκατομμυρίων ευρώ. Για τις εταιρείες των φυτοφαρμάκων μικρότερου κύκλου, θα μπορούσε ήδη να είχε τροποποιηθεί και να είναι μικρότερου κύκλου, πράγμα το οποίο δεν έγινε.
Λέω, λοιπόν, ότι αυτό θα μπορούσε να είχε προβλεφθεί και να έχει ενταχθεί και να μην υπάρχουν διαδικασίες σκοτεινές. 
Σχετικά με το συνταγολόγιο, αυτό δεν αναφέρεται και έχει αποσιωπηθεί. Όμως, αγαπητοί συνάδελφοι, θέλω να σας τονίσω ότι το συνταγολόγιο δεν ήταν απλά και μόνο για να συγκρουστούν οι συντεχνίες μεταξύ γεωπόνων και άλλων παράπλευρων ή παρόμοιων επαγγελμάτων αλλά βάσει το συνταγολογίου, θα παρακολουθείτο η πραγματική παραγωγή των παραγωγών διαμέσου του ΟΣΔΕ και όχι μόνο διαμέσου της τροφοδότησης των στοιχείων, διαδικασία, η οποία θα κατοχύρωνε τους αγρότες για τις μελλοντικές ενισχύσεις, όπως αυτές προβλέπονται από νέα Κοινή Αγροτική Πολιτική. Ήταν ένας μηχανισμός, ο οποίος έπρεπε να μπει στο σημερινό νομοσχέδιο και δεν έγινε. Υπήρχαν φυσικά προβλήματα, αλλά έπρεπε να έχουν εξομαλυνθεί και να ενταχθούν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τέλος, ένα θέμα το οποίο θεωρώ ότι έπρεπε να είχε ενταχθεί, είναι η συγκέντρωση της συσκευασίας των φυτοφαρμάκων και η καύση τους. Στα σχέδια βελτίωσης του Υπουργείου Αγροτικής Ανάπτυξης είχε προβλεφθεί ότι θα επιδοτούσαν τη συγκέντρωση των συσκευών από τους αγρότες…","ΑΙΚΑΤΕΡΙΝΗ ΜΠΑΤΖΕΛΗ",340
"4706"," Ολοκληρώστε, παρακαλώ.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4707"," … και σε συνεργασία με το ΥΠΕΚΑ, θα ήταν η τελική συγκέντρωση σε επίπεδο περιφέρειας για την τελική καύση. 
Προφανώς, θα ψηφίσουμε στο σύνολο αυτό το νομοσχέδιο. Πιστεύω, όμως, ότι με τη μείωση των υπουργικών αποφάσεων ή ουσιαστικών αποφάσεων, θα γίνει μια ουσιαστική και αποτελεσματική παρέμβαση για τον εκσυγχρονισμό της αγροτικής οικονομίας. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΙΚΑΤΕΡΙΝΗ ΜΠΑΤΖΕΛΗ",340
"4708"," Θα παρακαλέσω πολύ να τηρείται ο χρόνος, γιατί είναι πάρα πολύ οι εγγεγραμμένοι συνάδελφοι. 
Το λόγο έχει ο Βουλευτής της Νέας Δημοκρατίας στη Β΄ Αθήνας κ. Αργύρης Ντινόπουλος.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4709"," Θα είμαι σύντομος, κύριε Πρόεδρε.
Θα ήθελα να πω ότι δεν θα μιλήσω για το ζήτημα των γεωργικών φαρμάκων αλλά για ένα θέμα, το οποίο σχεδόν όλη η ελληνική κοινωνία βίωσε τους τελευταίους δυο μήνες. Πρόκειται για το χαράτσι της ΔΕΗ, το οποίο πήγε σε όλα τα σπίτια και βεβαίως και στους αγρότες μας. 
Θα ήθελα, λοιπόν, να ενημερώσω την Εθνική Αντιπροσωπεία, ότι ύστερα από έρευνα την οποία έκανα εγώ και κάποιοι συνεργάτες μου διαπιστώσαμε, κύριοι συνάδελφοι, ότι σε πάρα πολλά δημόσια κτήρια, τα οποία ανήκουν σε ιδιώτες και το δημόσιο τα ενοικιάζει και τους πληρώνει πολύ συχνά υψηλότατα ενοίκια, το χαράτσι αυτό από τους μεγαλοϊδιοκτήτες αυτών των ακινήτων δεν έχει πληρωθεί. 
Είχαμε κάνει μια σχετική ερώτηση προς τον αρμόδιο Υπουργό πριν από περίπου ενάμιση μήνα, στις αρχές Δεκεμβρίου και μάλιστα την είχαμε κάνει, διότι πάλι από μια δημοσιογραφική έρευνα που έγινε, είχε διαπιστωθεί ότι η ΔΕΗ και το λογισμικό της, είχε κάποιες ατέλειες που δεν επέτρεπε σε αυτά τα δημόσια κτήρια, τα οποία ανήκουν κατά κυριότητα σε ιδιώτες, να κάνουν διαχωρισμό των λογαριασμών αν το δημόσιο είναι ενοικιαστής ή ιδιοκτήτης και ο αρμόδιος Υπουργός, μας διαβεβαίωσε ότι αυτοί οι μεγαλοϊδιοκτήτες –οι οποίοι, επαναλαμβάνω, με παχυλότατα ενοίκια εκμισθώνουν τα ακίνητά τους στο δημόσιο- θα πληρώσουν κανονικά το χαράτσι.
Σας πληροφορώ, λοιπόν, ότι υπάρχουν ανηρτημένες στο διαδίκτυο πάμπολλες αποφάσεις, εγκρίσεις δαπανών για καταβολή ενοικίων, στις οποίες πουθενά δεν φαίνεται η έκπτωση του χαρατσιού της ΔΕΗ, το οποίο, βεβαίως, πρέπει να πληρώσει ο ιδιοκτήτης αυτού του ακινήτου. 
Πρέπει να ξέρετε ότι από δεκάδες τέτοιες αποφάσεις, οι οποίες είναι ανηρτημένες στο διαδίκτυο με την έννοια της έγκρισης της σχετικής δαπάνης του ενοικίου, μόνο σε μία μέσα στο Δεκέμβριο βρέθηκε ότι το δημόσιο πληρώνοντας το ενοίκιο, είχε εκπέσει εκ του ενοικίου το χαράτσι, το οποίο το ίδιο κατέβαλε. Άρα, λοιπόν, πού φθάνουμε; Καταλήγουμε στο ότι και το χαράτσι, το οποίο οφείλουν να πληρώσουν αυτοί οι μεγαλοϊδιοκτήτες, τελικά το πληρώνει ο Έλληνας φορολογούμενος.
Αγαπητοί συνάδελφοι, να σας αναφέρω το παράδειγμα ενός μεγάλου κτηρίου, το οποίο όμως σε καμμία περίπτωση δεν νομίζω ότι δικαιολογεί ένα τέτοιο υψηλό ενοίκιο, όπου στεγάζεται το ΣΔΟΕ στην οδό Πειραιώς. Το μηνιαίο ενοίκιο για το κτήριο είναι 182.000 ευρώ! Μηνιαίο ενοίκιο στην οδό Πειραιώς! Πείτε μου εσείς σήμερα έναν ενοικιαστή –έναν ενοικιαστή!- ο οποίος δεν έχει διαπραγματευθεί με τον ιδιοκτήτη του ακινήτου που νοικιάζει, για μείωση του ενοικίου. Ενοίκιο 182.000 ευρώ! 
Προπλήρωσε το Υπουργείο Οικονομικών –προπλήρωσε!- για τρεις μήνες την ιδιοκτήτρια εταιρεία, η οποία μάλιστα –πρόκειται για σύμπτωση;- είναι μεγάλη εταιρεία εμπορίας αυτοκινήτων. Προπλήρωσε το ενοίκιο...","ΑΡΓΥΡΗΣ ΝΤΙΝΟΠΟΥΛΟΣ",369
"4710"," Κύριε Ντινόπουλε, ...","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4711"," Σας παρακαλώ, κύριε Πρόεδρε!","ΑΡΓΥΡΗΣ ΝΤΙΝΟΠΟΥΛΟΣ",369
"4712"," Αυτά που λέτε είναι σημαντικά, αλλά επί του νομοσχεδίου...","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4713"," Σας παρακαλώ, κύριε Πρόεδρε! Υπάρχει η ελευθερία του Βήματος! Δηλαδή, θα μας κάνετε και λογοκρισία τι θα πούμε;","ΑΡΓΥΡΗΣ ΝΤΙΝΟΠΟΥΛΟΣ",369
"4714"," Δεν κάνω λογοκρισία. Ελάτε στο θέμα του νομοσχεδίου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4715"," Σας παρακαλώ, κύριε Πρόεδρε! Εδώ η ελευθερία του Βήματος είναι κατοχυρωμένη!","ΑΡΓΥΡΗΣ ΝΤΙΝΟΠΟΥΛΟΣ",369
"4716"," Υπάρχει συγκεκριμένο νομοσχέδιο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4717"," Σας παρακαλώ! Αφήστε με τρία λεπτά να μιλήσω, κύριε Πρόεδρε! Σας παρακαλώ πολύ!","ΑΡΓΥΡΗΣ ΝΤΙΝΟΠΟΥΛΟΣ",369
"4718"," Αυτά που λέτε είναι σημαντικότατα και ούτε σας κάνω λογοκρισία αλλά να επανέλθετε στη συζήτηση του νομοσχεδίου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4719"," Επαναφέρετέ με στην τάξη, λοιπόν, αν νομίζετε ότι αυτά τα οποία λέμε δεν αφορούν την κοινωνία.","ΑΡΓΥΡΗΣ ΝΤΙΝΟΠΟΥΛΟΣ",369
"4720"," Σημαντικότατα είναι.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4721"," Σας παρακαλώ, λοιπόν! Το Βήμα είναι ελεύθερο για να εκφράσουν οι Βουλευτές τις απόψεις τους. Σε τελική ανάλυση, επί της αρχής είναι το νομοσχέδιο.","ΑΡΓΥΡΗΣ ΝΤΙΝΟΠΟΥΛΟΣ",369
"4722"," Επί του συγκεκριμένου νομοσχεδίου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4723"," Σας παρακαλώ πολύ! Και σιγά μήπως αυτό δεν αφορά και τους αγρότες, λες και οι αγρότες δεν πληρώνουν το χαράτσι της ΔΕΗ! Πηγαίνει το χαράτσι της ΔΕΗ σε στάνες και σε μαντριά και έχουμε φθάσει...","ΑΡΓΥΡΗΣ ΝΤΙΝΟΠΟΥΛΟΣ",369
"4724"," Δεν υπάρχει αυτό. Μα τι λέτε;","ΑΙΚΑΤΕΡΙΝΗ ΜΠΑΤΖΕΛΗ",340
"4725"," Εν πάση περιπτώσει, έχουμε φθάσει, κυρία Μπατζέλη, να υπάρχουν κτήρια στο κέντρο της Αθήνας, τα οποία να εκμισθώνονται από μεγαλοϊδιοκτήτες, οι οποίοι δεν καταβάλλουν το χαράτσι της ΔΕΗ. 
Συνεχίζω, λοιπόν. Πάλι πριν από ενάμιση μήνα είχε διαβεβαιώσει ο αρμόδιος Υπουργός ότι σύμφωνα με το νόμο που ψηφίστηκε το περασμένο καλοκαίρι, το δημόσιο, θα ζητήσει μείωση κατά 20% του ενοικίου στα κτήρια τα οποία ενοικιάζει. Πουθενά δεν φαίνεται αυτό. Κανένα κτήριο από αυτά που νοικιάζει το ελληνικό δημόσιο δεν έχει κάνει διά των εκπροσώπων του αίτηση για μείωση του ενοικίου. 
Άρα, λοιπόν, που έχουμε φτάσει, κύριοι συνάδελφοι; Έχουμε φτάσει ότι αυτό το χαράτσι, το οποίο έχει, πραγματικά, γονατίσει την ελληνική οικογένεια, αυτό το χαράτσι το οποίο με πολύ κόπο και με πολύ πόνο καταβάλλουν οι Έλληνες επειδή βεβαίως φοβούνται μην τους κοπεί το ρεύμα, να έχετε πάμπολλους μεγαλοϊδιοκτήτες οι οποίοι ενοικιάζοντας τα κτήρια τους στο δημόσιο, καταφέρνουν και το αποφεύγουν. Έχουμε υποβάλει σχετική ερώτηση προς τον αρμόδιο Υπουργό. Να δούμε ποια θα είναι η απάντησή του. 
Κλείνω, αγαπητέ κύριε Πρόεδρε, και συντομότερα από το χρόνο ο οποίος τέλος πάντων είναι στη διάθεσή μας. Πρέπει να πούμε ότι στην πολιτική η δύναμη του παραδείγματος είναι καταλυτική. Δεν θα έπρεπε ο Έλληνας φορολογούμενος, ο Έλληνας ενοικιαστής ή ιδιοκτήτης που πληρώνει αυτό το χαράτσι, να ξέρει ότι αυτοί οι οποίοι εισπράττουν ενοίκια 180.000, 200.000 και 250.000 ευρώ το μήνα δεν πληρώνουν και αυτοί αυτήν την εισφορά, όπως ο απλός Έλληνας, ο συνταξιούχος, ο χαμηλόμισθος και ο άνεργος; Ήθελα, κύριοι συνάδελφοι, να σας ενημερώσω γι’ αυτό το ζήτημα και ελπίζουμε να πάρουμε και τις ανάλογες απαντήσεις από τους αρμόδιους Υπουργούς. 
Ευχαριστώ, κύριε Πρόεδρε και συγγνώμη. Ήμουνα μέσα στο χρόνο.","ΑΡΓΥΡΗΣ ΝΤΙΝΟΠΟΥΛΟΣ",369
"4726"," Εγώ ευχαριστώ. Γνωρίζουμε όλοι τον Κανονισμό. Υπάρχει διαδικασία του κοινοβουλευτικού ελέγχου που μπορούν να απαντηθούν. 
Το λόγο έχει ο Βουλευτής του Λαϊκού Ορθόδοξου Συναγερμού, κ. Κωνσταντίνος Κιλτίδης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4727"," Ευχαριστώ, κύριε Πρόεδρε. 
Αγαπητοί συνάδελφοι, για πολλοστή φορά συμβαίνει αυτό που συνήθως καταγράφεται στην ιστορία αυτής της χώρας και της λειτουργίας των Υπουργείων. Προφανώς και υπάρχουν οι κανονισμοί της Ευρωπαϊκής Ένωσης. Κάποτε θα πρέπει να γίνει γνωστό και στους πολιτικούς αλλά ιδίως και στους Έλληνες πολίτες ότι οι κανονισμοί εφαρμόζονται και δεν επιδέχονται συζήτηση. Είναι η εκχώρηση –μια και είναι του συρμού και της εποχής- της εθνικής κυριαρχίας της χώρας όταν συμμετείχε στην Ευρωπαϊκή Ένωση. Οι κανονισμοί εφαρμόζονται.
Επομένως, το νομοσχέδιο αυτό ενσωματώνει δύο κανονισμούς της Ευρωπαϊκής Ένωσης και μια οδηγία, η οποία θα έλεγα ότι και αργά ενσωματώνεται στο Εθνικό Δίκαιο κατά την εναρμόνιση που επιβάλλεται να συμβεί, χωρίς εδώ να αποκλείεται να υπάρχουν εθνικές παρεμβάσεις. Για να ξεκαθαρίσουμε και αυτήν τη διάσταση. 
Η χώρα μας, αγαπητοί συνάδελφοι, βρίσκεται δραματικά εκτός ελέγχου των γεωργικών προϊόντων υπό την ευρύτερη έννοια των αγροκτηνοτροφικών προϊόντων. Σκληρές παρατηρήσεις επί σειρά ετών, αυστηρές ποινές. Βίωσα ως Υφυπουργός το δράμα των κτηνιατρικών φαρμάκων. Ευτύχησα μετά από πολύ κόπο να υπάρχει για πρώτη φορά κτηνιατρική συνταγή, με αγκυλώσεις, με αντιστάσεις των ανθρώπων που υποτίθεται ότι έπρεπε να υπηρετήσουν την κτηνιατρική συνταγή και την επιβολή της. 
Κοιτάξτε, θα πρέπει σε αυτήν την Αίθουσα κάποιες παρανοήσεις επιτέλους να ξεκαθαριστούν. Ακούγεται πολύ συχνά περί των βιολογικών προϊόντων και τη χρησιμότητά τους. Είναι μια όμορφη υπόθεση αλλά απέχει μακράν για να είναι ουσία αληθινή και για την παγκόσμια κοινότητα αλλά και σε εθνικό επίπεδο. 
Εκείνο που βρίσκεται μπροστά μας και είναι το στοίχημα στη γεωργική παραγωγή λέγεται «ολοκληρωμένη διαχείριση», δηλαδή ορθολογική χρήση των εισροών. 
Αυτό είναι το ζητούμενο, αυτό πρέπει να επιδιώκει το Υπουργείο Γεωργίας. Και γιατί όλα αυτά; Όχι επειδή η χώρα μας έρχεται -αν το θέλετε- και τιμωρείται και οι ποινές είναι και χρηματικού χαρακτήρα και δεν θα έπρεπε να τις στερούμε από τους Έλληνες γεωργούς τέτοιου είδους ενισχύσεις και να πηγαίνουν στις ποινές. Γιατί, όμως, τιμωρείται;
Διότι απουσιάζει, αγαπητοί συνάδελφοι, η ιχνηλασιμότης στα γεωργικά προϊόντα και σε αυτά τα οποία είναι τρόφιμα γεωργικά προϊόντα. Η ασφάλεια και η υγιεινή των γεωργικών τροφίμων είναι μπροστά μας ως ισχυρό πρόταγμα και πρέπει να υπηρετηθεί. Αυτά διαπραγματεύονται και οι κανονισμοί και η συγκεκριμένη ευρωπαϊκή οδηγία, την οποία και καλούμεθα να ενσωματώσουμε. Και προφανώς δεν έχει κανένας αντίρρηση επί της αρχής να υπηρετηθεί και ο κανονισμός και η οδηγία της Ευρωπαϊκής Ένωσης, γιατί, πράγματι, το περιεχόμενό τους είναι προς τη σωστή κατεύθυνση. Η ασφάλεια και η υγιεινή των τροφίμων που προέρχονται από τη γεωργία, είναι κάτι το οποίο απουσιάζει κατά την ιχνηλασιμότητα και εγκυμονεί άπειρους κινδύνους.
Έρχεται, βεβαίως, το παρόν νομοσχέδιο. Η προλαλήσασα και πρώην Υπουργός, πιστεύω ότι πολύ κομψά ως εισηγήτρια περισσότερο ομίλησε αλλά νομίζω ότι οι ενστάσεις της ήταν χαρακτηριστικές και περιττεύει να τις επαναλάβω ή να τις επαυξήσω εγώ. Δεν μπορεί, όταν νομοθετούμε και ενσωματώνουμε κανονισμό και ευρωπαϊκή οδηγία, να σταματάμε μόνο σε αυτό το στεγνό εγχείρημα ή να αναδιατάσσουμε υπηρεσίες του Υπουργείου, που τάχα αυτές φταίνε, ενώ δεν τις ήλεγξε κανένας, δεν τους έδωσε τα φτερά να κάνουν αυτό που έπρεπε. Αναδιατάσσουμε την ονοματολογία των διευθύνσεων αυτών και νομίζουμε ότι κάτι έχουμε επιτύχει.
Και το στοίχημα παραμένει στοίχημα και το ζητούμενο, ζητούμενο, αγαπητοί συνάδελφοι. Και ποιο είναι το ζητούμενο; Η μείωση του κόστους στην παραγωγή. Πρώτο πρόταγμα -το ετόνισα- προφανώς είναι η ασφάλεια και η υγιεινή τροφίμων κατά την ιχνηλασιμότητα των τροφίμων. Δεύτερον, το κόστος στην παραγωγή. Τρίτον, η ποσότης και προφανώς και η ποιότης, η οποία δεν είναι ίδιον με την ασφάλεια και υγιεινή και αυτό πρέπει να λεχθεί για να είναι κτήμα και γνώση των Ελλήνων καταναλωτών, ότι τα ποιοτικά γνωρίσματα έχουν να κάνουν με τα υποκειμενικά γνωρίσματα του καταναλωτή και όχι με την υγιεινή και ασφάλεια των τροφίμων.
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Όσον αφορά το κόστος στην παραγωγή, προφανώς από τις εισροές, από αυτά που συμμετέχουν και διαμορφώνουν το κόστος στην παραγωγή, ένα σημαντικό μέρος έχει να κάνει με τη χρήση των γεωργικών φαρμάκων. Προφανώς, η ορθολογική διαχείριση κατά την ολοκληρωμένη διαχείριση, έχει να κάνει με το κυρίαρχο πρόταγμα της υγιεινής και ασφάλειας αλλά και η μείωση του κόστους από τη χαμηλή τιμή των γεωργικών φαρμάκων δεν είναι αμελητέα ως παράγων διαμόρφωσης του κόστους στην παραγωγή.
Θα πρέπει εδώ πάση θυσία, να κατατεθούν κάποιες σκέψεις και οπωσδήποτε το Υπουργείο να τις λάβει σοβαρά υπ’ όψιν. Δεν είναι δυνατόν, στην ιατρική πράξη -και στην κτηνιατρική, εν μέρει- να εφαρμόζεται ο θεσμός των τριών χαμηλών τιμών στην Ευρωπαϊκή Ένωση και να μην εφαρμόζεται στο γεωργικό φάρμακο. Δεν είναι δυνατόν, στην τραγική συγκυρία που βιώνουμε αυτήν τη στιγμή στην πατρίδα μας να υπάρχει περιστολή δαπανών με τη χρήση ή με την παρότρυνση για χρήση των λεγομένων αντίγραφων φαρμάκων και να μη γίνεται στοιχειώδης προσπάθεια στην πατρίδα μας, να υπάρχουν αντίγραφα γεωργικά φάρμακα.
Ακούστε, αγαπητοί συνάδελφοι, το εξής: Οι δυσκολίες στο να υπάρξουν αντίγραφα γεωργικά φάρμακα είναι πολλαπλάσιες αυτών που υπάρχουν για ιατρική χρήση. Κατά τα άλλα, νομοθετούμε και νομίζουμε ότι κάτι καταθέτουμε και κάτι ψηφίζεται σε αυτήν την Αίθουσα.
Επί της αρχής, κανένας δεν μπορεί να αρνηθεί ότι πρέπει να πάμε επί τα βελτίω, να βελτιώσουμε την κατάσταση. Όμως, είναι δυνατόν να μην υπάρχει παρότρυνση και κίνητρα στην ελληνική φαρμακοβιομηχανία και κατά το εθνικό ισοδύναμο, που αυτό επιβάλλει να υπάρχουν αντίγραφα γεωργικά φάρμακα με διευκόλυνση, με μείωση του κόστους του αντίγραφου φαρμάκου στο 65%;
Το κάναμε για τα ιατρικά φάρμακα και δεν τολμούμε να το κάνουμε για τα φάρμακα στη γεωργική παραγωγή; Είναι αδιανόητα αυτά τα πράγματα και νομίζω ότι πρέπει να απασχολήσουν σοβαρά την πολιτική ηγεσία του Υπουργείου.
Στο άρθρο 25, γίνεται μία αναφορά για να καταβληθεί μία προσπάθεια διαφύλαξης των υδάτινων πόρων.
Αγαπητοί συνάδελφοι, αυτήν τη στιγμή στην ελληνική επικράτεια από τα ανομήματα των πολιτικών και των κυβερνήσεων, έχει δηλητηριαστεί το πόσιμο νερό, όχι μόνο στις γεωργικές περιοχές, αλλά και στις ημιορεινές περιοχές και αυτό έχει να κάνει με την ασκούμενη, προπάντων, δασική πολιτική. Δεν είχαμε υγιεινό νερό, γιατί έτσι μας το δώρισε ο Θεός ή η εδαφοκλιματική συνθήκη. Ήταν, γιατί πόσιμο νερό, υγιεινό και ασφαλές, δίνει μόνο ο δασικός χώρος. Προφανώς, από τη χρήση των γεωργικών φαρμάκων και από όλες αυτές τις αβλεψίες και τις παρανομίες, οδηγηθήκαμε και στη ρύπανση των υδάτινων πόρων στις πεδιάδες. Άρα, το μέγιστο ζητούμενο, έχει να κάνει με την ύπαρξη δασικής πολιτικής αν θέλουμε να έχουμε υδάτινους πόρους, αν θέλουμε να έχουμε πόσιμο νερό.
Η οδηγία παρότρυνε την εθνική Κυβέρνηση για εθνικό σχέδιο δράσης. Κάτι αναφέρεται στο νομοσχέδιο. 
Φοβούμαι, όμως, ότι αυτά που ζητούν η επιστήμη της γεωπονίας, των εφαρμογών και των σύγχρονων γεωργών δεν γίνονται, αγαπητοί συνάδελφοι, ούτε και κατά την έγκαιρη προειδοποίηση που πρέπει να υπάρχει για το τι και πώς πρέπει να χρησιμοποιείται αλλά προπάντων πώς να παράγεται ασφαλές γεωργικό φάρμακο με το μικρότερο δυνατό κόστος, που μπορεί να το πετύχει η πατρίδα μας, αλλά όχι με τέτοιου είδους νομοθετήματα.
Ευχαριστώ.
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΚΙΛΤΙΔΗΣ",226
"4728"," Ευχαριστούμε τον κ. Κιλτίδη.
Η κ. Ηρώ Διώτη, Βουλευτής του Νομού Λαρίσης του ΣΥΡΙΖΑ, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4729"," Ευχαριστώ, κύριε Πρόεδρε.
Κυρίες και κύριοι Βουλευτές, θα επικεντρωθώ στο γιατί έχει μεγάλη σημασία στην υπόθεση των φυτοφαρμάκων ο δημόσιος και κοινωνικός έλεγχος, η δημόσια έρευνα, η συνταγογράφηση από γεωπόνους, η ενίσχυση των δημόσιων φορέων έρευνας για ζητήματα του πρωτογενούς τομέα και συγκεκριμένα εδώ, σε ένα μείζον ζήτημα, ζήτημα που αφορά τη δημόσια υγεία, την υγεία των αγροτών, την καταστροφή τελικά της πρωτογενούς παραγωγής από την αλόγιστη χρήση φυτοφαρμάκων αλλά και τις πολύ σημαντικές παράπλευρες απώλειες, όπως τα μελίσσια για παράδειγμα.
Αν μετατρέψουμε σε νούμερα τις επιπτώσεις της αλόγιστης χρήσης σε αυτούς τους τομείς, το κόστος είναι ανυπολόγιστο, είναι πάρα πολύ μεγάλο και αυτό το κόστος, ποτέ δεν μπαίνει στη συζήτηση. Η συζήτησή μας αφορά την ενσωμάτωση μιας οδηγίας, που είναι ως νομοθέτημα πολύ περιορισμένο κυρίως σε ποινές και εισπράξεις και γενικολογίες για εθνικά σχέδια, περίπου για να βγάλουμε την υποχρέωση και φυσικά χάνει το δάσος πίσω από το δέντρο. 
Χωρίς να θέλουμε να δαιμονοποιήσουμε, λέμε ότι είναι γνωστές από τη δεκαετία του 1960 οι επιπτώσεις των φυτοφαρμάκων με πρώτα στη λίστα τα εντομοκτόνα. Είναι, επίσης, γνωστό ότι εφόσον χρησιμοποιούνται μερικές δεκαετίες, μετά ανακαλύπτουμε πόσο επικίνδυνο είναι κάποιο από αυτά και το αποσύρουμε, ενώ ήδη έχουν κάνει ανυπολόγιστη ζημιά. «Δεν υπάρχουν στοιχεία αν και κατά πόσο είναι επικίνδυνα και δημιουργούν καρκινογενέσεις» είπε κάποιος Βουλευτής, κάποιος συνάδελφος, στην επιτροπή. Μα φυσικά και δεν υπάρχουν. Είναι πάρα πολλά τα κέρδη, για να αφήνουνε τέτοιες πληροφορίες να κυκλοφορούν αδέσποτες, αν υποθέσουμε ότι γίνονται πειράματα για τη βλαπτικότητα των δραστικών ουσιών των φυτοφαρμάκων. 
Πάντως, κυρίες και κύριοι Βουλευτές, νομίζω ότι όλοι όσοι και όσες θέλουν να ασχοληθούν, ξέρουν, πως οι δραστικές ουσίες των σκευασμάτων, ανεξαρτήτως εμπορικού ονόματος, είναι συγκεκριμένες και ανήκουν σε συγκεκριμένες κατηγορίες και κυκλοφορούν από πολλές δεκαετίες μέχρι σήμερα, με παραλλαγές και περιοδικές απαγορεύσεις.
Τα εντομοκτόνα, για παράδειγμα, είναι χλωριωμένοι υδρογονάνθρακες ή οργανοφωσφορικά. Αν θέλετε να ρίξετε μια ματιά στις επιπτώσεις τους στους ανθρώπους και το περιβάλλον, ξεκινήστε να διαβάσετε τη «Σιωπηλή άνοιξη» της Ράκελ Κάρσον, που έχει κυκλοφορήσει από τη δεκαετία του 1960, βιβλίο αναφερόμενο στις επιπτώσεις των φυτοφαρμάκων. Από τότε ισχυριζόταν η συγγραφέας ότι η δημόσια υγεία και το περιβάλλον, το ανθρώπινο και το φυσικό, ήταν αδιαχώριστα και επέμενε πως ο ρόλος του ειδικού πρέπει να περιορίζεται από τη δημοκρατική προσβασιμότητα και από τη δημόσια συζήτηση για τους κινδύνους των βλαβερών τεχνολογιών. Το βιβλίο, κυρίες και κύριοι Βουλευτές, προκαλεί ρίγη σε όποιον το διαβάζει και δυστυχώς, η Κάρλσον, παρ’ ότι πολεμήθηκε πολύ, τελικά επιβεβαιώθηκε από πλήθος επιστημονικών ερευνών και από την ίδια την πραγματικότητα. 
Ερευνητές από τη Λειψία, υποστήριξαν πριν λίγες μέρες ότι οι κλιματικές συνθήκες, συμπεριλαμβανομένης της θέρμανσης στη Σκανδιναβία και τη Βαλτική, θα έχουν ως αποτέλεσμα τη χρήση από τους αγρότες όλο και περισσότερων εντομοκτόνων για την προστασία της σοδειάς τους. Αυτό θα έχει καταστροφικές επιπτώσεις στη βιοποικιλότητα, καθώς οι αγρότες αποκρούουν την εισβολή των εντόμων, ενώ η μόλυνση του νερού σκοτώνει τα αυτόχθονα είδη, που αποτελούν μέρος της τροφικής αλυσίδας για τα πουλιά, τα ψάρια και άλλα άγρια ζώα. 
Οι ερευνητές εκτιμούν ότι κατά τις επόμενες δεκαετίες, περίπου το 40% των πλωτών οδών της Ευρώπης θα είναι μολυσμένο. 
Επίσης, γνωρίζουμε, κυρίες και κύριοι Βουλευτές, ότι πολλές από τις ουσίες που χρησιμοποιήθηκαν ή και χρησιμοποιούνται -στα εντομοκτόνα για παράδειγμα- ήταν ουσίες, που προορίζονταν για την πολεμική βιομηχανία κατά τη διάρκεια του Β΄ Παγκοσμίου Πολέμου, διότι τα έντομα χρησιμοποιούνταν ευρέως τότε για πειράματα. Και αυτό κάτι λέει για αυτές τις ουσίες και τις επιπτώσεις τους στους ανθρώπους, που ήταν και ο στόχος εξάλλου. 
Ξέρετε, επίσης, όλοι και όλες, ότι από το 1961 μέχρι και το 1971, τη δεκαετία αυτή, ο αμερικανικός στρατός χρησιμοποίησε σε ευρύτατη έκταση, ένα δραστικότατο αποφυλλωτικό ζιζανιοκτόνο, που έμεινε γνωστό ως ο πορτοκαλί παράγοντας. Με αεροψεκασμούς αυτού του ζιζανιοκτόνου, οι Αμερικάνοι αποψίλωσαν τεράστιες εκτάσεις πυκνής άγριας βλάστησης, τροπικά δάση, για να στερήσουν από τους Βιετκόγκ τις περιοχές όπου θα μπορούσαν να καταφύγουν. Ακόμη υπάρχουν τερατογενέσεις παιδιών στο Βιετνάμ από αυτήν την ενέργεια. Το φυτοφάρμακο αυτό περιείχε κυρίως διοξίνη. 
Επίσης, ολική καταστροφή υπήρξε σε πληθυσμούς που υπέστησαν μεγάλες ποσότητες ουσιών φυτοφαρμάκων εξ αιτίας ατυχημάτων. Θυμίζω το Μποπάλ στην Ινδία το Δεκέμβρη του 1984, όπου το εργοστάσιο της «UNION CARBIDE» διέρρευσε ισοκυανικό μεθύλιο και διαχύθηκε στην περιοχή. Γύρω στους τρεις χιλιάδες ανθρώπους πέθαναν από ασφυξία τις πρώτες ώρες και οι νεκροί συνολικά από τα μετέπειτα αποτελέσματα, χωρίς την επιδημία τερατογενέσεων, έφθασαν τις είκοσι πέντε χιλιάδες. Ποτέ κανείς δεν τιμωρήθηκε. 
Παράλληλα, στο Σεβέζο, γνωστό και από την ευρωπαϊκή οδηγία, πόλη της Βόρειας Ιταλίας, τον Ιούνιο του 1976, υπήρξε μαζική διαρροή διοξίνης από το εργοστάσιο παραγωγής τριχλωροφαινόλης της εταιρείας «ICMESA», ελβετικών συμφερόντων, ύστερα από βλάβη σε δικλίδα ασφαλείας. Το Σεβέζο μετατράπηκε σε πόλη-φάντασμα. 
Θέλω, λοιπόν, με όλα αυτά να πω ότι οι ουσίες αυτές είναι πολύ επικίνδυνες και θα πρέπει να είμαστε πολύ σοβαροί με τη διαχείριση αυτού του θέματος. Δεν έχει γίνει καμμία τέτοια διαχείριση ποτέ, ούτε έχει υπάρξει ποτέ σωστή πληροφόρηση για τις ουσίες αυτές, για το πώς λειτουργούν και για το πώς θα πρέπει να χρησιμοποιούνται. Γνωρίζω και από τη Θεσσαλία, πως έχει υπάρξει αλόγιστη χρήση για δεκαετίες, για την οποία υπεύθυνοι είναι όλοι όσοι εμπλέκονται με τα φυτοφάρμακα. 
Οι συνέπειες της χρήσης αυτής είναι πολύ εμφανείς, για παράδειγμα, οι ανθεκτικότητες που αναπτύσσονται στους επιβλαβείς οργανισμούς, τα υπολείμματα στο νερό, μέχρι και καθόλου εμφανείς, όπως είναι οι επιπτώσεις στον ανθρώπινο οργανισμό. 
Στην Ελλάδα, ευτυχώς, δεν έχει υπάρξει μεγάλο ατύχημα. Υπήρξαν, όμως, για παράδειγμα αεροψεκασμοί, που ως γνωστόν, εκτός από το στόχο, ψεκάζουν και τις δίπλα καλλιέργειες και τους ανθρώπους και τα μελίσσια, λόγω διασποράς του φαρμάκου. Γι’ αυτό πρέπει ξεκάθαρα να είμαστε κατά των αεροψεκασμών χωρίς «παραθυράκια». 
Μιας και είπα για μελίσσια, στην Αθήνα είναι γνωστό τι συνέβη, γιατί έχουν γίνει πάρα πολλές καταγγελίες. Θέλω να υπογραμμίσω τρία ζητήματα που παίζουν ρόλο στην υπόθεση: η επικινδυνότητα των φαρμάκων όταν χρησιμοποιούνται ανεξέλεγκτα, η ανικανότητα της πολιτείας αλλά και η γνωστή τακτική της κατ’ εξαίρεση κυκλοφορίας φαρμάκων για συγκεκριμένες περιπτώσεις. 
Ας δούμε μόνο μία περίπτωση. Το κόκκινο σκαθάρι στους φοίνικες. Με τις νεονικοτινοειδείς ουσίες που πήραν έγκριση για εκατόν είκοσι μέρες, έγιναν ψεκασμοί που αφάνισαν τα μελίσσια στην ανατολική Αττική. Φυσικά, σε κανένα Υπουργείο ποτέ δεν πέρασε από το μυαλό να προστατεύσει λίγο το φυσικό περιβάλλον και την ενδημική χλωρίδα, περιορίζοντας αυτήν τη μόδα με τους φοίνικες που έχει προκαλέσει ποικίλες καταστροφές, διότι είναι εισαγόμενο είδος, δηλαδή ποτέ δεν υπήρξε μία πολιτική για τα θέματα αυτά και γίνονται κινήσεις που επιβαρύνουν και άλλο την κατάσταση και φυσικά, πάντα κάποιοι θησαυρίζουν. 
Στην προκειμένη περίπτωση, στην ιστορία με τους φοίνικες, το Υπουργείο θεώρησε ότι πρέπει να δώσει άδεια για φάρμακα κατ’ εξαίρεση, παρ’ ότι ήταν πολύ επικίνδυνα για τις μέλισσες. Όσον αφορά τους ανθρώπους, δεν ξέρουμε, αλλά ο Μελισσοκομικός Σύλλογος της Ανατολικής Αττικής, έχει στείλει έγγραφο στο Υπουργείο ότι τα εν λόγω φάρμακα είναι νευροτοξικά για τον άνθρωπο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, κλείνω με το εξής: Νομίζουμε ότι κάποτε πρέπει να ενημερωθούν σωστά οι αγρότες αυτής της χώρας, καθώς και όλοι οι χρήστες φυτοφαρμάκων και να μπουν περιορισμοί στη συνταγογράφηση από τους γεωπόνους. Δεν μπορεί να αφήνονται να δρουν ανεξέλεγκτα οι εταιρείες αγροχημικών ούτε να θεωρούμε ότι οι ίδιες είναι φορείς ενημέρωσης. Εξάλλου, ετοιμάζονται να βάλουν χέρι και στο ζήτημα των σπόρων και να αυξήσουν την εξάρτηση των αγροτών για σπόρους –και, μάλιστα, μεταλλαγμένους- καθώς και για φάρμακα.
Περί αυτού ως ΣΥΡΙΖΑ, έχουμε καταθέσει και γραπτή ερώτηση στο Υπουργείο, με αφορμή ένα νόμο που πέρασε στη Γαλλία με τις ευλογίες της Μοσάντ. Ας μην ξεχνάμε, πως το κόστος για τον παραγωγό αυξάνεται από τις επιπτώσεις που έχει στις καλλιέργειές του και την ανθεκτικότητα που εμφανίζουν στα επιβλαβή ζιζάνια ή έντομα. Επίσης, αυξάνεται από τις επιπτώσεις στην υγεία του και από τις επιπτώσεις στην τσέπη του, λόγω υπερκατανάλωσης αγροχημικών αλλά και λιπασμάτων –ενώ δεν χρειάζονται- και δεν αυξάνεται από τον έλεγχο και τη συνταγογράφηση. Εμείς έχουμε τοποθετηθεί για τη συνταγογράφηση και έχουμε πει ότι σε καμμία περίπτωση δεν πρέπει να επιβαρύνει τον παραγωγό.
Εν κατακλείδι, κυρίες και κύριοι Βουλευτές, πρέπει να δούμε το δάσος που είναι το συνολικό σύστημα, η πρωτογενής παραγωγή, το περιβάλλον, ο παραγωγός, ο καταναλωτής, η ποιότητα των τροφίμων, η υγεία, η διατροφική επάρκεια, καθώς ο κάθε κρίκος της αλυσίδας εξαρτάται από τον άλλο και όχι να κοιτάμε το δέντρο που είτε είναι κάποιος μεμονωμένος παράγοντας είτε διάφορα συμφέροντα.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΗΡΩ ΔΙΩΤΗ",133
"4730"," Ευχαριστούμε την κ. Ηρώ Διώτη. 
Παρακαλείται ο ειδικός αγορητής του Λαϊκού Ορθόδοξου Συναγερμού κ. Ηλίας Πολατίδης, Βουλευτής Σερρών, να λάβει το λόγο.
Ορίστε, κύριε συνάδελφε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4731"," Ευχαριστώ, κύριε Πρόεδρε.
Θα ήθελα να ευχηθώ σε όλους τους συναδέλφους να έχουμε μία καλή χρονιά και το νέο έτος, παρ’ όλα όσα φοβόμαστε, να είναι καλύτερο από το 2011.
Το θέμα των γεωργικών φαρμάκων είναι εξαιρετικά σημαντικό, γιατί έχει πάρα πολλές παραμέτρους. Η πρώτη παράμετρος είναι το κόστος. Στην Ελλάδα έχουμε μία καταλήστευση του αγροτικού πληθυσμού από τις πολυεθνικές εταιρείες, οι οποίες μέσω της διαφημίσεως, μέσω του μάρκετιγκ, έχουν κάνει γνωστά συγκεκριμένα προϊόντα με την εμπορική τους ονομασία. Φυσικά, το ίδιο πρόβλημα υπάρχει και στα φάρμακα για τους ανθρώπους. Εκεί υπάρχει ένα τεράστιο θέμα και γίνεται μία μεγάλη συζήτηση, για το αν και πώς θα πρέπει να συνταγογραφούνται. Πολύ δε περισσότερο, το πρόβλημα εστιάζεται στα γεωργικά φάρμακα, διότι εκεί δεν υπάρχουν και οι λόγοι οι οποίοι επιβάλλουν τη συνταγογράφηση. Και γι’ αυτό το ζήτημα, γίνεται μία μεγάλη συζήτηση.
Εδώ υπάρχει το ερώτημα. Έχουμε ή δεν έχουμε ενιαία αγορά; Κάπου-κάπου, αυτήν την επικαλούνται οι πολυεθνικές εταιρείες, για να μπορούν να έχουν μία ανεξέλεγκτη δράση, ενώ όταν υφίσταται κάποιο πρόβλημα, ξαφνικά εκεί βλέπουμε τεράστιες διαφορές τιμών. Για παράδειγμα, μεταξύ Ελλάδος και Βουλγαρίας, το ίδιο φάρμακο, η ίδια συσκευασία, κοστίζει 10 ευρώ στη Βουλγαρία και 50 ευρώ στην Ελλάδα! Αυτό είναι ένα τεράστιο ζήτημα που πρέπει να λύσει η Ελλάδα και το Υπουργείο, γιατί οι Έλληνες αγρότες, υφίστανται έναν αθέμιτο ανταγωνισμό. 
Όσον αφορά το πρόβλημα με τα υπολείμματα, αυτό συνδέεται με το πρώτο που ανέφερα, διότι γίνεται εισαγωγή τροφίμων –με τους όποιους ελέγχους γίνονται- από χώρες οι οποίες χρησιμοποιούν φάρμακα απαγορευμένα στην Ελλάδα. Επομένως, υπάρχει ένα πλεονέκτημα λόγω κόστους. 
Εγώ λέω το εξής: Ακόμα και αν υποθέσουμε ότι τα υπολείμματα είναι κάτω από τα επιτρεπτά, δεν έχει ένα αθέμιτο πλεονέκτημα ο αγρότης της χώρας του Τρίτου Κόσμου, της Τουρκίας, της Αιγύπτου, του Μαρόκου, ο οποίος με συμφωνίες με την Ένωση, μπορεί να εξάγει τα τρόφιμά του στην Ελλάδα ή σε οποιαδήποτε άλλη χώρα, χρησιμοποιώντας πάμφθηνα φάρμακα παλαιάς τεχνολογίας, ενώ αντιστοίχως αυτά απαγορεύονται προς χρήση στον Έλληνα αγρότη;
Επίσης, πολύ σημαντικός παράγοντας –και εδώ λαμβάνει κάποια μέτρα το νομοσχέδιο αλλά δεν νομίζω ότι είναι επαρκή- είναι η ενημέρωση των χρηστών των αγροτικών προϊόντων, όσον αφορά τους κινδύνους.
Έχουμε τεράστια προβλήματα. Αναφέρθηκε παλιότερα ότι το τεράστιο πρόβλημα της γονιμότητας που υπήρξε στην Κρήτη -και ενδεχομένως υπάρχει μέχρι σήμερα- οφειλόταν ακριβώς στις επιπτώσεις από την κατάχρηση των γεωργικών φαρμάκων. 
Επίσης ένα θέμα είναι ο έλεγχος. Πώς θα γίνει ο έλεγχος ότι όλα αυτά θα εφαρμόζονται; Διότι μπαίνει το νομοσχέδιο σε μία λογική και θα αναφερθώ και σε αυτό, στο αν μπορούν οι τιμές με αυτόν τον τρόπο να είναι αποτελεσματικές. Ας υποθέσουμε όμως ότι, πράγματι, αποφασίζουν όλοι οι Έλληνες πωλητές των γεωργικών προϊόντων να τηρήσουν τους κανονισμούς πλήρως, όπως λέει ο νόμος. Όταν δηλαδή έρχεται κάποιος και δεν δίνει τον αριθμό του ΑΦΜ και δεν δίνει τον αριθμό του αγροτεμαχίου, αγαπητέ Υπουργέ, να μη γίνεται η πώληση. 
Τι τον εμποδίζει να μεταβεί από τον Τύρναβο στη Βουλγαρία και μάλιστα να έχει κι ένα μεγάλο κέρδος οικονομικό, να αγοράσει τα προϊόντα αυτά της φυτοπροστασίας, να τα χρησιμοποιήσει και μετά από εκεί και πέρα να μην ξέρουμε, να έχουμε μία τεράστια ανεξέλεγκτη ιδιωτική εισαγωγή; Πώς μπορεί με αυτόν τον τρόπο να προστατευθεί ο Έλληνας καταναλωτής, απ’ αυτήν τη δόλια χρήση αυτής της ελεύθερης αγοράς; 
Έτσι, λοιπόν, θα αναγκαστεί να προσαρμοστεί στην αγορά ο εκάστοτε επαγγελματίας και τι να κάνει ώστε να βρει τρόπους με τους οποίους να παραβλέψει αυτές τις χρήσεις, να μπορέσει κι αυτός να δώσει, χωρίς αυτήν την περιττή γραφειοκρατία που απαιτείται από τον καταναλωτή. 
Το νομοσχέδιο, θα έπρεπε να λαμβάνει μέτρα για μία πρακτική που είναι πάρα πολύ μεγάλη. Δεν ισχύει αυτό μόνο στο Νομό Σερρών, ο οποίος έχει και μία γειτνίαση δυστυχώς με τη Βουλγαρία. Ισχύει και στη Θεσσαλία. Αυτό τουλάχιστον μου έχουν καταγγείλει κατ’ επανάληψη διάφοροι αγρότες, ότι έχουν συναντήσει στη Βουλγαρία αγρότες από τη Θεσσαλία και ενδεχομένως και από άλλα μέρη της Ελλάδος. Όταν πάει κάποιος και κάνει μαζικές αγορές, έχει και ένα τεράστιο οικονομικό όφελος.
Τι άλλα προβλήματα δημιουργούνται από την κακή χρήση των φαρμάκων; Πρώτον, η μόλυνση των υδάτων και μάλιστα από περιοχές πολύ μακρινές από τις περιοχές στις οποίες γίνεται η χρήση και καταλαβαίνουμε πάντα ότι είναι εξαιρετικά δύσκολο και να αντιμετωπιστεί η μόλυνση αυτή αλλά και να γίνει κατ’ αρχήν γνωστή. 
Έχουμε και το τεράστιο πρόβλημα με τις μέλισσες. Η Ελλάδα, έχει ένα ανταγωνιστικό πλεονέκτημα στο μέλι. Το ελληνικό μέλι γνωρίζουμε ότι είναι πολύ καλής ποιότητας και χρησιμοποιείται και στην εγχώρια και στη διεθνή αγορά. Παρ’ όλα αυτά, αντιμετωπίζεται ο κίνδυνος να έχουμε κι εδώ τα φαινόμενα, τα οποία κατ’ αρχάς ξεκίνησαν από την Αμερική κι έχουν επεκταθεί και στην Ευρώπη. Άρα, όσον αφορά την αιτία -χωρίς να είμαστε 100% σίγουροι για το ποια μπορεί να είναι- έχουν ενοχοποιηθεί τα συγκεκριμένα φάρμακα. Εκεί πρέπει να πάρει μέτρα το Υπουργείο, γιατί οπωσδήποτε η μελισσοκομία για την ελληνική οικονομία, έχει πολύ μεγαλύτερη βαρύτητα απ’ ό,τι έχει σ’ άλλες χώρες, όπως είναι η Γαλλία, η Γερμανία, που παρ’ όλα αυτά έχουν προχωρήσει σε αρκετό βαθμό την έρευνα. Η Γαλλία συγκεκριμένα, έχει προχωρήσει σε αρκετό βαθμό την έρευνα και τα περισσότερα συμπεράσματα που χρησιμοποιούνται διεθνώς για το πρόβλημα της μελισσοκομίας και το συγκεκριμένο είναι, κυρίως, από γαλλικές έρευνες.
Ένα επίσης πρόβλημα, είναι η εθνική αυτάρκεια -που δεν κάνει κάτι το νομοσχέδιο για να τη λύσει- όπου το εμπόριο, η παραγωγή αυτών των ουσιών, γίνεται κυρίως από πολυεθνικές εταιρείες. Οι ελληνικές εταιρείες κατά πλειοψηφία, βασίζονται στο να εισάγουν δραστικές ουσίες και αυτό δημιουργεί μία επικίνδυνη εξάρτηση, γιατί οι ελληνικές εταιρείες περιορίζονται στο ρόλο του κομπάρσου. Και βλέπουμε άλλωστε, ολόκληρη οδηγία να διαπνέεται από το πνεύμα ρυθμίσεως κυρίως του εμπορίου και πολύ λιγότερο της παραγωγής, γιατί θεωρούμε, το νομοσχέδιο, ότι είμαστε μία χώρα κυρίως καταναλώσεως και σ’ αυτόν τον τομέα των γεωργικών φαρμάκων. 
Γίνεται, λοιπόν, μία προσπάθεια από το νομοσχέδιο, εκτός από την ενσωμάτωση της συγκεκριμένης οδηγίας, να αντιμετωπιστούν τα περισσότερα απ’ αυτά τα προβλήματα, χωρίς βέβαια να αντιμετωπίζεται το βασικό πρόβλημα της παράνομης ιδιωτικής εισαγωγής και χρήσεως των φυτοφαρμάκων από τρίτες χώρες. 
Εδώ πρέπει να σταθούμε στο αν μπορεί να γίνει κάτι μ’ αυτά τα μέτρα, τα οποία λαμβάνονται και τα οποία είναι κυρίως γραφειοκρατικού χαρακτήρα. Το σχέδιο νόμου προσπαθεί κυρίως να αλλάξει τα ονόματα, όπως ανέφερε και ο προλαλήσας κ. Κιλτίδης, σε ορισμένες υπηρεσίες, σε ορισμένες διευθύνσεις του Υπουργείου Αγροτικής Ανάπτυξης και να δώσει συγκεκριμένες και επιπλέον αρμοδιότητες με λιγότερο προσωπικό και λιγότερα ποσά που θα διατεθούν γι’ αυτή τη δουλειά. Επίσης, βλέπουμε στο σχέδιο νόμου ακόμα και προβλέψεις, οι οποίες δεν ξέρω πόσο εύκολο είναι να ελεγχθούν. Τέτοιο παράδειγμα αποτελεί η πρόνοια που κάνει το σχέδιο νόμου για τον έλεγχο όλων των γεωργικών μηχανημάτων που χρησιμοποιούνται για την εφαρμογή των γεωργικών φαρμάκων. 
Πραγματικά, θα εκπλαγώ ευχάριστα αν μπορέσουν οι υπηρεσίες να ανταποκριθούν στον έλεγχο όλων των ψεκαστικών μηχανημάτων που υπάρχουν σήμερα στην Ελλάδα και μάλιστα, να προβλέπεται και κάθε πέντε χρόνια η εφαρμογή τους. 
Και τώρα, έρχομαι στο θέμα των διοικητικών κυρώσεων. Εκεί μπαίνει η γνωστή λογική ότι όλα θα γίνουν με αποφάσεις του Υπουργού, όπως τα πρόστιμα που είναι από 300 έως 30.000 ευρώ στη μία περίπτωση και από 1.000 έως 30.000 και ως 50.000 κ.λπ. στην άλλη. 
Κατ’ αρχάς, αυτή η αντιμετώπιση είναι λανθασμένη. Τα 1000 ευρώ ή τα 30.000 ευρώ ή τα 50.000 ευρώ δεν σημαίνουν τίποτα για μια πολυεθνική εταιρεία, αλλά για μια μικρή ελληνική εταιρεία μπορεί να σημαίνουν το οριστικό της κλείσιμο. Άρα, θα πρέπει να υπάρξει μία ανάλογη σύνδεση, όπως γίνεται σε άλλες χώρες. Για παράδειγμα, στην Ελβετία, ακόμα και οι κλήσεις για υπερβολική ταχύτητα είναι ποσοστό του δηλωθέντος εισοδήματος, ούτως ώστε να έχουν την ίδια επίπτωση, διότι κάποιος που έχει ένα μεγάλο εισόδημα μπορεί εύκολα να πληρώσει το πρόστιμο. 
Αντιστοίχως, λοιπόν, και εδώ και για να μπούμε σ’ αυτήν τη λογική, θα πρέπει στο άρθρο 37 –βέβαια, θα τα συζητήσουμε αύριο επί των άρθρων- να μπούμε σε μια διαδικασία, στην οποία να υπάρχει αναλόγως ένα πρόστιμο που να συνδέεται με το παράνομο όφελος, το οποίο προσπόρισε ο κάθε επαγγελματίας ή η κάθε εταιρεία η οποία έκανε μία παράνομη συναλλαγή, μία παράνομη πράξη είτε αυτή ήταν ελλιπή στοιχεία στο φάκελο είτε ήταν προβλήματα, όπως διακίνηση κάποιων φαρμάκων που δεν έχουν έγκριση. Διότι αν κάποιος έχει βγάλει από τη διακίνηση του φαρμάκου 300.000 ή 400.000 ή 500.000 ευρώ, το να έρθουμε μετά και να του πούμε «ξέρεις, θα έχεις ένα πρόστιμο των 10.000 ευρώ», δεν σημαίνει τίποτα γι’ αυτόν, αλλά ούτε και είναι αποτρεπτικό στο να το ξανακάνει. Γιατί να μη δοκιμάσει πάλι την τύχη του, αν είναι τόσο κερδοφόρα αυτή η διαδικασία; Και καταλαβαίνουμε ότι αυτό είναι κάτι πολύ εύκολο να γίνει μ’ αυτό που προείπα για τα ανοιχτά σύνορα με τα οποία, δυστυχώς ή ευτυχώς, ζούμε. 
Άρα, πρέπει να μπουν πρόστιμα, τα οποία να είναι αναλογικά με το κέρδος που προσπόρισε ο οποιοσδήποτε, όταν φυσικά υπάρχει δόλος. Διότι ίσως υπάρχουν και πολλές περιπτώσεις που μπορεί τα πρόστιμα να οφείλονται σε λόγους που δεν υπάρχει από πίσω κάποιος δόλος. Αυτό, βέβαια, είναι στην προαίρεση κάθε φορά του Υπουργού.
Εδώ υπάρχει και ένα θέμα που σχετίζεται με τους αεροψεκασμούς. Βέβαια, το σχέδιο νόμου αναφέρει κατ’ αρχάς ότι χρειάζεται ειδική άδεια. Ο γενικός κανόνας είναι ότι οι αεροψεκασμοί απαγορεύονται και ότι χρειάζονται ειδικές άδειες και όλα αυτά. 
Παρ’ όλα αυτά, βλέπω να γίνονται οι γνωστοί αεροψεκασμοί, για τους οποίους εμείς ως κόμμα έχουμε κάνει κατ’ επανάληψη ερωτήσεις. Μάλιστα, πριν από περίπου ένα μήνα πάνω από το δικό μου σπίτι είδα άγνωστα αεροπλάνα –μάλιστα, έχω υποβάλει ερώτηση και περιμένω την απάντηση- να ψεκάζουν κατ’ επανάληψη, ενώ απαγορεύονται οι αεροψεκασμοί. Είδα αεροπλάνα πάνω από την ίδια κατοικημένη περιοχή να περνούν και να ψεκάζουν πάνω από τα δικά μου παιδιά ή πάνω από τα παιδιά οιουδήποτε άλλου εκείνης της περιοχής. Φαντάζομαι, βέβαια, ότι αεροψεκασμοί γίνονται σε όλη την Ελλάδα. Μάλιστα, βλέπουμε τα αεροπλάνα να πετούν σε πολύ χαμηλό ύψος. Αν μπορούσα να εκτιμήσω το ύψος, θα έλεγα ότι δεν ήταν πάνω από διακόσια μέτρα. Απάντηση, όμως, γι’ αυτούς τους αεροψεκασμούς δεν παίρνουμε. 
Ποιος είναι ο λόγος να ψηφίζουμε εδώ νόμους, οι οποίοι δεν εφαρμόζονται; Ζητάμε απαντήσεις στα συγκεκριμένα θέματα. Δεν έχω πάρει βέβαια τη συγκεκριμένη απάντηση από το Υπουργείο, αλλά δεν ξέρω, δεν είδα, δεν κατάλαβα, δεν είμαστε σίγουροι. Εδώ θα δούμε στο συγκεκριμένο θέμα τι έχει ισχύσει.
Να αναφερθώ και στο θέμα της γραφειοκρατίας την οποία ενισχύει το συγκεκριμένο νομοσχέδιο. Το άρθρο 36 συγκεκριμένα –είναι πολύ σημαντικό, δεν είμαστε στην κατ’ άρθρον συζήτηση, αλλά το θεωρώ ένα κομβικό σημείο για τη λειτουργία του όλου νόμου- λέει ότι απαιτείται το ονοματεπώνυμο και ο ΑΦΜ του επαγγελματία χρήστη, η τοποθεσία και η περιοχή του αγροτεμαχίου, ο κωδικός του αγροτεμαχίου, εφόσον υπάρχει, το χορηγούμενο σκεύασμα, η ποσότητα του χορηγουμένου σκευάσματος, η καλλιέργεια και τα φυτικά προϊόντα, για τα οποία χορηγείται το σκεύασμα, το αίτιο για το οποίο χορηγείται το σκεύασμα, ο αριθμός τιμολογίου, ο ειδικός κωδικός. Όλα αυτά τα στοιχεία απαιτούνται για να γίνει μία πώληση ενός γεωργικού φαρμάκου. 
Εγώ ερωτώ, εάν χρησιμοποιηθεί σε δύο αγροτεμάχια τι θα γίνει; Τι λέει ο νόμος; Ή εάν ένα μπαίνει σήμερα, το χρησιμοποιεί και περισσεύει και την επόμενη χρονιά το χρησιμοποιήσει αλλού, θα είναι παράνομος τότε ο συγκεκριμένος χρήστης;
Είχαμε ζητήσει από την επιτροπή και είπε ο αρμόδιος Υφυπουργός ο κ. Δριβελέγκας ότι θα αλλάξει τη συγκεκριμένη ρύθμιση, η οποία είναι παράλογη. Επιπλέον, επειδή μια φορά ακόμα το ελληνικό κράτος «βάζει το κάρο μπροστά από το άλογο», λέει ότι στο Υπουργείο Αγροτικής Ανάπτυξης και Τροφίμων δημιουργείται ηλεκτρονική εφαρμογή, στην οποία θα καταχωρίζονται ειδικά έντυπα. Θα δημιουργηθεί στο μέλλον, δημιουργείται αυτή τη στιγμή; Τι χρόνο χρησιμοποιείτε, τι χρόνος είναι αυτός; Σήμερα έχει ξεκινήσει η δημιουργία; Να μας δώσει απάντηση ο κ. Δριβελέγκας. Βέβαια, δεν είναι εδώ, αλλά ελπίζω να μας δώσει απάντηση. Σήμερα δημιουργείται μία εφαρμογή; Προφανώς, δεν δημιουργείται, δεν υπάρχει εφαρμογή, προφανώς δεν υπάρχει ο αναγκαίος εξοπλισμός, για να δουλέψει η εφαρμογή και να μπορούν όλα τα καταστήματα στην Ελλάδα να μπαίνουν και να ενημερώνουν τη συγκεκριμένη εφαρμογή. Τι ακριβώς δηλαδή κάνει στο συγκεκριμένο σημείο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Αρκεί μόνο να κρατείται το σκεύασμα, το ονοματεπώνυμο και τον ΑΦΜ του οποιουδήποτε χρήστη είτε επαγγελματίας είναι αυτός είτε ερασιτέχνης. Άρα, με αυτόν τον τρόπο θα μπορούμε να δούμε ανά πάσα στιγμή σε μελλοντικό έλεγχο –γιατί αυτός είναι ο σκοπός- εάν κάποιος χρήστης για τον άλφα ή βήτα λόγο έχει χρησιμοποιήσει υπερβολικές ποσότητες και να ελέγξουμε για ποιο λόγο έχει χρησιμοποιήσει αυτές τις υπερβολικές ποσότητες. Ποιος ο λόγος να μπαίνουμε σ’ αυτή τη διαδικασία να καθορίζει εκ των προτέρων τη στιγμή της αγοράς του φαρμάκου ποιο είναι το αγροτεμάχιο και ποιο είναι το αίτιο για το οποίο θα χρησιμοποιηθεί; 
Αυτό το άρθρο, εφόσον δεν αλλάξει και δεν μπορεί να γίνει μία σταδιακή εφαρμογή, να ξεκινήσει με αυτά τα στοιχεία. Δηλαδή, να κάνει πρώτα απ’ όλα την ηλεκτρονική εφαρμογή το Υπουργείο, να προχωρήσουμε με μόνο στοιχείο το σκεύασμα, το ονοματεπώνυμο και τον ΑΦΜ και βήμα-βήμα, αν θέλετε, να μπει και μέσα στο συγκεκριμένο νόμο το χρονοδιάγραμμα, μέσω του οποίου θα υλοποιείται και θα μπαίνουν και άλλα στοιχεία μέσα στη συγκεκριμένη βάση δεδομένων.
Παρ’ όλο που το νομοσχέδιο δεν λύνει μία σειρά από προβλήματα και έχουμε εκφράσει τις διαφορές μας και στην επιτροπή και εδώ, θα το ψηφίσουμε επί της αρχής, γιατί είναι μία βελτίωση, τουλάχιστον σε νομοθετικό πλαίσιο, από την προηγούμενη κατάσταση. Τα προβλήματα, όμως, συνεχίζουν να υπάρχουν. Θα πρέπει να τα δει πολύ σοβαρότερα, όπως και το ζήτημα της τιμής, γιατί υφίστανται -όπως προείπα- μία άγρια καταλήστευση οι Έλληνες αγρότες και κατ’ επέκταση η ελληνική οικονομία από τις πολυεθνικές. Αν προσκρούει σε ευρωπαϊκές οδηγίες όλο αυτό, οφείλει να αγωνιστεί το Υπουργείο Αγροτικής Ανάπτυξης και Τροφίμων ούτως ώστε να αλλάξουν αυτές οι οδηγίες, γιατί για μας η γεωργία είναι ένας πολύ βασικός τομέας της οικονομίας.
Κλείνοντας, θέλω να αναφερθώ μόνο στο θέμα των χρημάτων τα οποία ζητούνται πίσω ενδεχομένως με τόκο, τα περιβόητα 500 εκατομμύρια που δόθηκαν από την κυβέρνηση της Νέας Δημοκρατίας επί Υπουργίας Χατζηγάκη. Γι’ αυτά τα χρήματα, παρ’ όλο που δεν έχουν καμμία σχέση με κοινοτικά χρήματα, κύριε Υπουργέ, πρέπει να γίνουν τα αδύνατα δυνατά ούτως ώστε να μην υποχρεωθούν οι αγρότες να τα επιστρέψουν και μάλιστα, με τόκο.
Αν συμβεί αυτό, θα είναι καταστροφή για την ελληνική γεωργία. Αυτά τα χρήματα δόθηκαν και κακώς δόθηκαν -ήταν προεκλογική περίοδος με την ευρεία έννοια- για κάποιους συγκεκριμένους λόγους. Πρέπει να γίνει το αδύνατον δυνατόν, ώστε να μην πληρωθούν και να δοθούν πίσω με τόκο, όπως αναφέρει η αρχική απόφαση της Ευρωπαϊκής Ένωσης. Τα προεκλογικά παιχνίδια της Νέας Δημοκρατίας δεν μπορεί να τα πληρώσουν οι Έλληνες αγρότες.
Σας ευχαριστώ.","ΗΛΙΑΣ ΠΟΛΑΤΙΔΗΣ",434
"4732"," Το λόγο έχει ο Υφυπουργός Αγροτικής Ανάπτυξης και Τροφίμων κ. Αστέριος Ροντούλης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4733"," Επειδή ετέθη από τον αγαπητό συνάδελφο κ. Πολατίδη ένα ζήτημα για το άρθρο 36 και ακούστηκε και από άλλους συναδέλφους στην Αίθουσα σχετικά με τα στοιχεία που θα πρέπει κάθε φορά να δίδονται όταν γίνεται χρήση φυτοφαρμάκων, να σημειώσω κάτι πάρα πολύ σημαντικό για να το ξέρει η Αίθουσα, προκειμένου να προστατευθούμε από τοποθετήσεις που μπορούν να επιφέρουν αντίθετο αποτέλεσμα από το επιδιωκόμενο.
Για να γίνω σαφέστερος, η χώρα μας έχει υποχρέωση να αποδίδει στην Ευρωπαϊκή Ένωση κάθε χρόνο στοιχεία συγκεκριμένα για φυτοφάρμακα που χρησιμοποιήθηκαν, σε ποιες καλλιέργειες χρησιμοποιήθηκαν, σε ποια και πόσα αγροτεμάχια χρησιμοποιήθηκαν, σε ποια περιοχή, στις Σέρρες παραδείγματος χάριν ή στη Λάρισα. Αυτά τα στοιχεία, λοιπόν, πρέπει να συλλεγούν στη βάση κάποιων δεδομένων που δίδονται.
Άρα, είμαστε αναγκασμένοι να το πράττουμε αυτό ως χώρα έναντι της Ευρωπαϊκής Ένωσης. 
Πρέπει δε να ληφθεί υπόψη ότι όλα τα στοιχεία θα μπουν μία φορά στο γραφείο του γεωπόνου. Από εκεί και πέρα, μπορεί να αλλάξει το αγροτεμάχιο. Λέει ο κ. Πολατίδης: αύριο πάω στο διπλανό αγροτεμάχιο και τι θα γίνει. Ναι, θα αλλάξει το αγροτεμάχιο μόνο, αλλά τα άλλα στοιχεία θα είναι ήδη περασμένα.
Δεύτερον, όσον αφορά τις ποινές, γίνεται ένας διάλογος. Σωστά, αλλά πρέπει να κατατεθεί από την πλευρά της Βουλής, από τους Βουλευτές, που θέτουν το ζήτημα των ποινών και μια συγκεκριμένη πρόταση. Δηλαδή, λέει κάποιος «γιατί να είναι από 10.000 ευρώ έως 30.000 ευρώ;». Ωραία, να μην είναι. Να είναι από 5.000 ευρώ μέχρι 10.000 ευρώ ή ακόμη πιο σοβαρές οι ποινές, ακόμη πιο ισχυρές. Αλλά να κατατεθεί ένας προβληματισμός στοιχειώδης για να μπορέσει να γίνει μια συζήτηση, να υπάρξει μια αντιπρόταση και να συζητηθεί.
Ευχαριστώ, κύριε Πρόεδρε.","ΑΣΤΕΡΙΟΣ ΡΟΝΤΟΥΛΗΣ",446
"4734"," Ευχαριστούμε, κύριε Υφυπουργέ.
Το λόγο έχει ο Ανεξάρτητος Βουλευτής από το Νομό Ηρακλείου κ. Ελευθέριος Αυγενάκης.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4735"," Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, μια από τις δύσκολες χρονιές στην κοινοβουλευτική μας ιστορία έχει ξεκινήσει και οι ευθύνες όλων μας –συλλογικές και ατομικές- είναι μεγάλες. Στο τέλος δεν θα κριθούμε μόνο από τη βάση μας, αλλά από την ιστορία και δεν θα μας χαριστεί κανείς. Σας διαβεβαιώ γι’ αυτό.
Η Δημοκρατική Συμμαχία αν και δεν συμμετέχει στην Κυβέρνηση συνεργασίας, στην Κυβέρνηση Παπαδήμου, τη στηρίζει έμπρακτα και το έχει αποδείξει όλο αυτό το διάστημα. Δεν υπάρχουν πλέον περιθώρια για παλινωδίες, αλλά και αναβολές. Ο χρόνος μπορεί να είναι περιορισμένος, αλλά οι μεταρρυθμίσεις που πρέπει να γίνουν είναι απολύτως αναγκαίες και άμεσες.
Δυστυχώς, η προεκλογική συζήτηση που έχει ξεκινήσει πριν ακόμη την ανάληψη των καθηκόντων του Πρωθυπουργού, υπονομεύει την επιτυχία του εγχειρήματος, της συγκυβέρνησης, ενώ παράλληλα αποτελεί τροχοπέδη για τις γενναίες αλλαγές που πρέπει να πραγματοποιηθούν τόσο σε νομοθετικό όσο και σε πολιτικό επίπεδο.
Όταν μια κυβέρνηση νιώθει ότι βάλλεται από τα ίδια τα κόμματα που την αποτελούν, πώς θα μπορέσει αλήθεια να διαπραγματευτεί νηφάλια με τους εταίρους της; Πώς θα παλέψει για τη σωτήρια της χώρας, όταν καθημερινά πλέον τίθενται ασφυκτικά χρονοδιαγράμματα της ίδιας της ύπαρξής της; 
Μέσα σ’ όλα αυτά θα πρέπει να έχουμε πάντα υπόψη μας και τη γενικότερη ύφεση, που πλέον μαστίζει την ελληνική κοινωνία. Τα όποια λάθη γίνουν τώρα, θα πλήξουν ανεπανόρθωτα τα μεσαία και χαμηλά στρώματα, με συνέπειες που μπορεί να κρατήσουν για πολλά χρόνια.
Ειδικότερα για τους αγρότες που συζητάμε σήμερα, το πλαίσιο που έχει διαμορφωθεί είναι ιδιαίτερα ασφυκτικό. Οι παραγωγοί μας εκλήθησαν να περάσουν τις χειρότερες, τις δυσκολότερες γιορτές εδώ και πάρα πολλές δεκαετίες. Καθημερινά βλέπουν τα προϊόντα τους, που με πολύ κόπο παράγουν να παραμένουν αδιάθετα και πολλές φορές απλήρωτα. Βλέπουν τις τιμές σε βασικά προϊόντα να κατακρημνίζονται. Ταυτόχρονα, καθ’ όλη τη διάρκεια του έτους δεν «έτρεξε» ούτε ένα αναπτυξιακό πρόγραμμα στον αναπτυξιακό τομέα, δεν μπήκε σε εφαρμογή ούτε ένα σχέδιο βελτίωσης αγροτικών εκμεταλλεύσεων. Δικαίως, λοιπόν, ο αγροτικός κόσμος είναι πλέον πεπεισμένος ότι δεν εφαρμόστηκε κανένας σχεδιασμός –γιατί δεν υπάρχει βεβαίως- και καμμία αγροτική πολιτική, γιατί επίσης δεν υπάρχει. 
Μέσα σ’ αυτό το πλαίσιο έρχεται προς συζήτηση ένα νομοσχέδιο που κινείται όντως προς τη σωστή κατεύθυνση. Σύμφωνα με τις παρούσες διατάξεις του νομοσχεδίου, καταργεί –σωστά κατά την άποψή μας- και αντικαθιστά συνολικά το νομοθετικό πλαίσιο έγκρισης και κυκλοφορίας γεωργικών φυτοφαρμάκων στη χώρα που ισχύει για διάστημα άνω των τριάντα ετών. Πολύ σωστά θεσπίζει μέτρα που αφορούν την εφαρμογή του κανονισμού 1107/2009 σχετικά με τη διάθεση φυτοπροστατευτικών προϊόντων στην αγορά, του κανονισμού 396/2005 για τα ανώτατα όρια υπολειμμάτων φυτοφαρμάκων μέσα ή πάνω στα τρόφιμα και τις ζωοτροφές φυτικής και ζωικής προελεύσεως και την οδηγία 2009/128 που αφορά τον καθορισμό πλαισίου κοινοτικής δράσης, με σκοπό την επίτευξη ορθολογικής χρήσης των γεωργικών φαρμάκων. 
Εναρμονίζει τις διαδικασίες αδειοδότησης και διάθεσης φυτοπροστατευτικών προϊόντων στην αγορά και αξιοποιεί τη σύγχρονη τεχνολογία για την καταγραφή των πωλήσεων φυτοφαρμάκων, τη διαμόρφωση εθνικής βάσης δεδομένων για την τεκμηρίωση των ακολουθούμενων πολιτικών και την παρακολούθηση της χορήγησής τους με διαφάνεια, ενώ διασφαλίζει τη συμμετοχή των οικονομικών, αλλά και κοινωνικών εταίρων σε διαδικασίες λήψης κρίσιμων αποφάσεων, δηλαδή θεσπίζει ένα αξιόπιστο –όσο μπορεί να είναι- ελεγκτικό σύστημα όλης της αλυσίδας παραγωγής, διάθεσης, διακίνησης και ορθολογικής χρήσης φυτοφαρμάκων. 
Εισάγει ένα αποτρεπτικό, αναλογικό και αποτελεσματικό σύστημα κυρώσεων, ενώ φαίνεται να λαμβάνει μέτρα για την παρακολούθηση των τιμών που καταβάλλουν οι γεωργοί, συμβάλλοντας στην εξυγίανση της αγοράς αγροτικών εισροών. Αυτές είναι οι στοχεύσεις που κατά την άποψή μας είναι προς τη σωστή κατεύθυνση. 
Επιτρέψτε μου όμως, κύριοι Υπουργοί, να καταθέσω συγκεκριμένες προτάσεις εκ μέρους της Δημοκρατικής Συμμαχίας αναφορικά με τις επιπρόσθετες προβλέψεις που είναι αναγκαίο να ενσωματωθούν στις διατάξεις του νομοσχεδίου. Ειδικότερα επισημαίνουμε πρώτον, την αναγκαιότητα πρόβλεψης της αναγκαίας καταστροφής των ληγμένων φυτοφαρμάκων από τον παραγωγό και τη θέσπιση διατάξεων με τους κανόνες της αγοράς, προκειμένου να υπάρξει συγκεκριμένη τιμολογιακή πρακτική για όλους τους παραγωγούς που θα προστατεύει το εισόδημά τους και δεν θα τους στρέφει σε παράνομη εισροή αλλοδαπών φυτοφαρμάκων αμφιβόλου ποιότητας και αποτελέσματος λόγω του χαμηλού κόστους αγοράς. 
Δεύτερον, θα πρέπει να υπάρξει κρατική μέριμνα ώστε να δοθούν κίνητρα στις εταιρείες παραγωγής φυτοφαρμάκων να προμηθευτούν και να προμηθεύουν και τις μικρές καλλιέργειες με φυτοφάρμακα και όχι μόνο τις μεγάλες καλλιεργούμενες εκτάσεις. 
Τρίτον, ένα μείζον θέμα είναι το πώς θα γίνεται η πληρωμή των φυτοφαρμάκων. Θα πρέπει να υπάρξει στο νομοσχέδιο λόγω της κρίσης και λόγω της έλλειψης ρευστότητας ειδική μέριμνα ούτως ώστε να μπορεί ο παραγωγός να προμηθευτεί τα φυτοφάρμακα και με κάποιο τρόπο μέσω της ευρύτερης χρηματοδότησης του αγροτικού επαγγέλματος.
Κλείνοντας, επιτρέψτε μου να σημειώσω ότι η Δημοκρατική Συμμαχία ως υπεύθυνη πολιτική δύναμη, ως η φωνή της λογικής, υποστηρίζει τον εκσυγχρονισμό της εγχώριας νομοθεσίας, με βάση την πρακτική και την εναρμόνισή της με την πανευρωπαϊκή, ιδιαίτερα στο χώρο της γεωργίας, αλλά και της αγροτικής ανάπτυξης. Θεωρούμε τον πρωτογενή τομέα ως βασικό εργαλείο εξόδου από το ευρύτερο αδιέξοδο, στο οποίο ομολογουμένως βρίσκεται η χώρα μας. 
Συνεχίζουμε να θέτουμε στις προτεραιότητές μας την προστασία του παραγωγού, του περιβάλλοντος και εν τέλει τη διατροφική αλυσίδα. 
Βεβαίως, όσο τέλειο και αν είναι το νομοθετικό πλαίσιο, δεν μπορεί να διασφαλιστεί η ορθολογική χρήση των γεωργικών φυτοφαρμάκων, τη στιγμή που ορισμένοι παραγωγοί χρησιμοποιούν απαγορευμένα φάρμακα, ενώ άλλοι κάνουν υπερβολική χρήση με προφανή αρνητικά αποτελέσματα στα αγροτικά προϊόντα, αλλά εν τέλει και στον καταναλωτή. Πρέπει να ξεφύγουμε από την κυρίαρχη αντίληψη των εταιρειών παραγωγής φαρμάκων ότι όσο περισσότερο τόσο το καλύτερο και να αρκεστούμε σε μια σύννομη ορθολογική και συνετή χρήση των γεωργικών φαρμάκων, που θα επιφέρουν πολύ θετικά αποτελέσματα τόσο στην παραγωγή ποιοτικών προϊόντων όσο και στους καταναλωτές. 
Επιτρέψτε μου και κάτι τελευταίο. Γνωρίζουμε, κύριε Υπουργέ, την πρόθεση του Υπουργείου σας να καταργήσει το επάγγελμα των αποσταγματοποιών τσικουδιάς. Σύμφωνα με ρύθμιση σε σχέδιο νόμου, οι καζανάρηδες δεν θα μπορούν να πωλούν την τσικουδιά που παράγουν. Θα μπορούν μόνο να παράγουν το προϊόν για ιδιωτική χρήση, να εξυπηρετούν άλλους αμπελουργούς και αν θέλουν να πουλήσουν θα πρέπει να απευθυνθούν υποχρεωτικά, όπως λέει η ρύθμιση, αποκλειστικά και μόνο σε ποτοποιό με τον οποίο υποχρεούνται να υπογράψουν σύμβαση.
Η Δημοκρατική Συμμαχία τάσσεται ξεκάθαρα στο πλευρό των αποσταγματοποιών, που ασκούν ένα παραδοσιακό επάγγελμα που είναι συνδεδεμένο με τον πολιτισμό, αλλά και την τοπική οικονομία της Κρήτης. Ζητούμε να ληφθούν άμεσα μέτρα για την ουσιαστική, αλλά και έμπρακτη στήριξη του σημαντικού κλάδου της αποσταγματοποιίας και του παραδοσιακού επαγγέλματος του καζανάρη, που αρχίζει να αντιμετωπίζει ουσιαστικά προβλήματα βιωσιμότητας. 
Κύριοι Υπουργοί, σας παρακαλώ και σας προκαλώ να τους ακούσετε. Να ακούσετε αυτούς τους επαγγελματίες και κυρίως να λάβετε υπόψη σας και να αξιολογήσετε τις προτάσεις που με πολύ κόπο έχουν δουλέψει και συντάξει οι φορείς, οι σύλλογοι που τους εκπροσωπούν. Λάβετε υπόψη σας τις ιδιαιτερότητες του επαγγέλματος και βέβαια σταματήστε να τους τρομοκρατείτε κατά καιρούς με ευρωπαϊκές οδηγίες, οι οποίες και δεν μπορούν αλλά και δεν πρέπει να εφαρμοστούν στη χώρα μας για τον κλάδο αυτό. 
Ευχαριστώ πολύ.","ΕΛΕΥΘΕΡΙΟΣ ΑΥΓΕΝΑΚΗΣ",43
"4736"," Ευχαριστούμε τον κ. Αυγενάκη, ανεξάρτητο Βουλευτή Ηρακλείου. 
Καλούμε στο Βήμα τον κ. Βασίλη Έξαρχο, Βουλευτή Λάρισας του ΠΑΣΟΚ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4737"," Ευχαριστώ, κύριε Πρόεδρε. 
Κυρίες και κύριοι συνάδελφοι, για την έξοδο της χώρας από την κρίση, εκτός από την πάταξη της φοροδιαφυγής και την καταπολέμηση της σπατάλης και της διαφθοράς, απαραίτητη και βασική προϋπόθεση, θα έλεγα, ότι είναι η ριζική αλλαγή του παραγωγικού συστήματος της χώρας. Για να μπορέσουμε να μειώσουμε ή να μηδενίσουμε το δημοσιονομικό έλλειμμα πρέπει να μειώσουμε, να εξαλείψουμε, να μηδενίσουμε το παραγωγικό έλλειμμα. Και αυτό μπορεί να γίνει δίνοντας έμφαση στην παραγωγή, αυξάνοντας τις εξαγωγές και μειώνοντας τις εισαγωγές. 
Σ’ αυτήν την κατεύθυνση -νομίζω συμφωνούμε όλοι σ’ αυτή την Αίθουσα- μπορεί να συμβάλει σημαντικά ο αγροτικός τομέας. Γι’ αυτό χρειάζεται ένα ολοκληρωμένο σχέδιο για την ανάπτυξη της γεωργίας και της κτηνοτροφίας στη χώρα μας, που θα είναι μέρος ενός συνολικού σχεδίου για την αλλαγή στο παραγωγικό σύστημα της χώρας. 
Η κεντρική κατεύθυνση, ο κεντρικός στόχος πρέπει να είναι η παραγωγή κυρίως τροφίμων και γενικότερα αγροτικών προϊόντων με ταυτότητα, με υψηλή ποιότητα, με υψηλή προστιθέμενη αξία και με όσο το δυνατόν μικρότερο κόστος παραγωγής. 
Αυτά τα δύο χρόνια που πέρασαν είναι αλήθεια ότι υπήρξαν νομοθετικές και άλλες πρωτοβουλίες της Κυβέρνησης. Για παράδειγμα θα αναφέρω το νόμο για τους συνεταιρισμούς, την αλλαγή του τρόπου ασφάλισης των αγροτών, το μητρώο εμπόρων αγροτικών προϊόντων και άλλες πρωτοβουλίες, οι οποίες είχαν σαν στόχο την καλύτερη οργάνωση του αγροτικού τομέα. Νομίζω όμως, ότι χρειάζεται μεγαλύτερη ενεργοποίηση και επιτάχυνση των ρυθμών σε ό,τι αφορά στην εξειδίκευση του παραγωγικού σχεδίου κατά περιφέρεια, νομό, ακόμα και δήμο. Και θα έλεγα ότι σ’ αυτή την κατεύθυνση χρειάζεται μεγαλύτερη ενεργοποίηση των τοπικών φορέων, ακόμα και των ίδιων των παραγωγών, πέρα από τους κεντρικούς φορείς και το Υπουργείο.
Κυρίες και κύριοι συνάδελφοι, ιδιαίτερα όσοι από εμάς είμαστε από την περιφέρεια γνωρίζουμε ότι το νομοθετικό πλαίσιο, που ρυθμίζει θέματα που έχουν να κάνουν με την έγκριση των φυτοφαρμάκων, τη διακίνησή τους, τον έλεγχό τους, είναι ξεπερασμένο. 
Ορθώς, λοιπόν, η Κυβέρνηση προωθεί προς ψήφιση το συγκεκριμένο νομοσχέδιο, με το οποίο επιχειρείται να ρυθμιστούν θέματα πολύ σημαντικά, θέματα που έχουν να κάνουν με τη χρήση φυτοφαρμάκων, τη διασφάλιση της υγείας του αγρότη–παραγωγού, τη διασφάλιση της υγείας των καταναλωτών, την προστασία του περιβάλλοντος και ιδιαίτερα των υδατικών πόρων της χώρας μας.
Συμφωνούμε –νομίζω- όλοι ότι είναι απαραίτητη η λήψη μέτρων για την προστασία της υγείας των αγροτών, αφού είναι γνωστό ότι σε περιοχές της χώρας όπου γίνεται μεγάλη χρήση φυτοφαρμάκων και μάλιστα χωρίς τα απαραίτητα μέτρα προφύλαξης, είναι πολύ μεγάλα τα ποσοστά των αγροτών που προσβάλλονται από διάφορες ασθένειες και μάλιστα βαριές ασθένειες.
Επίσης, νομίζω πως συμφωνούμε ότι χρειάζεται ένα ευρύ πρόγραμμα ενημέρωσης του κοινού σχετικά με τη χρήση των γεωργικών φαρμάκων και τις επιπτώσεις στη δημόσια υγεία.
Πέρα, όμως, από την αξία που έχει αυτή η συζήτηση για την προστασία της δημόσιας υγείας, νομίζω ότι το θέμα των φυτοφαρμάκων είναι πολύ μεγάλης οικονομικής σημασίας. Γιατί; Διότι η συμμετοχή του κόστους των φυτοφαρμάκων στο κόστος παραγωγής ιδιαίτερα για τις δενδρώδεις καλλιέργειες, την αμπελοκαλλιέργεια και την βαμβακοκαλλιέργεια -όταν χρειάζεται να καταπολεμήσουμε, για παράδειγμα, το πράσινο σκουλήκι- είναι πολύ υψηλή και γνωρίζουμε ότι ο συνολικός τζίρος για φυτοφάρμακα στη χώρα είναι τεράστιος. 
Χρειάζεται, λοιπόν, να μπουν κανόνες, διότι και φαινόμενα κερδοσκοπίας υπάρχουν, αλλά και τα τελευταία χρόνια είναι όλο και μεγαλύτερος ο αριθμός των παραγωγών που προμηθεύονται φάρμακα από γειτονικές χώρες σε –είναι αλήθεια αυτό- σε πολύ χαμηλές τιμές. Εδώ, όμως, υπάρχουν και ερωτηματικά αν πράγματι αυτά τα φάρμακα τηρούν τις απαραίτητες προδιαγραφές, προκειμένου να μην είναι αυτά επιβλαβή και για τους αγρότες, αλλά και για τους ίδιους τους καταναλωτές.
Χρειάζεται, λοιπόν, εξυγίανση της αγοράς με πάταξη της κερδοσκοπίας και έλεγχο της ποιότητας των φαρμάκων. Γι’ αυτό οι ρυθμίσεις που προβλέπονται στο νομοσχέδιο για την παρακολούθηση των τιμών των φαρμάκων, την ηλεκτρονική καταγραφή των πωλήσεων και την παρακολούθηση της διαδικασίας χορήγησής τους είναι σωστές.
Νομίζω ότι με την ίδρυση του Παρατηρητηρίου Παρακολούθησης των Τιμών Λιανικής Πώλησης Φαρμάκων, με την αναγραφή της τιμής λιανικής πώλησης στις συσκευασίες και την ανάρτηση του τιμοκαταλόγου στα καταστήματα λιανικής πώλησης, που προβλέπονται από το νομοσχέδιο, όπως επίσης και με την υποχρέωση υποβολής επίσημου τιμοκαταλόγου χονδρικής πώλησης από τους κατόχους αδειών διάθεσης –υποβολή που θα γίνεται στη Διεύθυνση Προστασίας Φυτικής Παραγωγής του Υπουργείου Αγροτικής Ανάπτυξης- μπορούμε να έχουμε ένα πλαίσιο που θα βάλει κανόνες στη διακίνηση των φαρμάκων και στη διάθεσή τους στους παραγωγούς.
Κύριοι Υπουργοί, επειδή βλέπω πως είστε εν ολομελεία της σύνθεσης της ηγεσίας του Υπουργείου Αγροτικής Ανάπτυξης εδώ, θέλω να σας πω ότι συμφωνούμε με την τροπολογία που θα βάλει τους κανόνες για το χαρακτηρισμό των τοπικών οίνων. Δράττομαι, όμως, της ευκαιρίας να πω –και νομίζω ότι συμφωνούμε όλοι στην Αίθουσα, συμφωνείτε κι εσείς- ότι η αγορά και η παραγωγή των οίνων είναι προνομιακή αγορά για τη χώρα μας. Χρειάζεται, όμως, ένα σύγχρονο πλαίσιο για την υποστήριξη όσων δραστηριοποιούνται σε αυτό τον τομέα και καμπάνια προβολής και στο εξωτερικό, που δεν είναι μόνο δική σας υπόθεση. Είναι υπόθεση και άλλων Υπουργείων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άρα, δεν μιλάμε για απώλεια πόρων και δεν είναι πολυτέλεια –γιατί ορισμένες φορές θεωρείται πολυτέλεια- να επενδύσουμε, να διαθέσουμε πόρους για την προβολή προϊόντων και μάλιστα προϊόντων με ονομασία προέλευσης.
Βεβαίως, θέλω να σας καλέσω με την ευκαιρία να επισπεύσετε –και εμείς θα στηρίξουμε τις προσπάθειές σας- τις αλλαγές που πρέπει να γίνουν σε όλο το νομοθετικό πλαίσιο για τους οίνους, για τα τσίπουρα, για το ποιος έχει την ευθύνη, ποιος ελέγχει, τι ελέγχει, ποιος προωθεί, ποιος στηρίζει και να αφήσουv και οι υπηρεσίες του Υπουργείου Οικονομικών αυτόν τον πόλεμο περί αρμοδιοτήτων. 
Αυτό που μας ενδιαφέρει –και πρέπει να μας ενδιαφέρει- όλους είναι σε μια περίοδο που για να βγούμε από την κρίση χρειάζεται να δώσουμε έμφαση στην παραγωγή, να στηρίξουμε πραγματικά τους παραγωγούς που παράγουν προϊόντα με ονομασία προέλευσης, με ποιότητα και που έχουν δυνατότητες εξαγωγικές γιατί έχουμε ανάγκη και το συνάλλαγμα από το εξωτερικό.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΒΑΣΙΛΕΙΟΣ ΕΞΑΡΧΟΣ",145
"4738"," Ευχαριστούμε τον συνάδελφο κ. Βασίλη Έξαρχο, Βουλευτή του ΠΑΣΟΚ από το Νομό Λάρισας.
Καλούμε στο Βήμα τον Βουλευτή της Νέας Δημοκρατίας από το Νομό Δράμας, τον κ. Μαργαρίτη Τζίμα.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4739"," Ευχαριστώ, κύριε Πρόεδρε.
Κυρίες και κύριοι συνάδελφοι, πριν από λίγα χρόνια το Κέντρο Ελέγχου Νοσημάτων μιας πολύ μεγάλης χώρας παγκοσμίως σε μια έρευνα που διεξήγαγε ανέφερε τα εξής: Πάνω από τετρακόσιες χημικές ουσίες χρησιμοποιούνται τακτικά στη συμβατική γεωργία ως βιοκτόνα για την αντιμετώπιση εντόμων και ζιζανίων. Σύμφωνα με μελέτη του Οργανισμού Τροφίμων και Φαρμάκων μιας επίσης μεγάλης χώρας τα μισά προϊόντα που ελέγχονται στα καταστήματα τροφίμων περιλαμβάνουν μετρήσιμα επίπεδα φυτοφαρμάκων. Εργαστηριακές δοκιμές σε οκτώ παιδικές τροφές απεκάλυψαν την παρουσία υπολειμμάτων δεκαοκτώ φυτοφαρμάκων. Επίσης, σε άλλες μελέτες Ευρωπαϊκών Οργανισμών έχει διαπιστωθεί η σχέση μεταξύ της έκθεσης φυτοφαρμάκων και συμπαγών όγκων, όπως είναι οι όγκοι του εγκεφάλου, των νεφρών, του παγκρέατος, το νευροβλάστωμα, το σάρκωμα και άλλα. 
Αντιλαμβανόμαστε, λοιπόν, πως υπάρχει άμεση σχέση μεταξύ της αλόγιστης χρήσης φυτοφαρμάκων για την επίτευξη της λεγόμενης φυτοπροστασίας με την υγεία και του χρήστη παραγωγού, αλλά κυρίως και του καταναλωτή. Φυσικά έχει αποδειχτεί η άμεση σχέση μεταξύ αλόγιστης χρήσης φυτοφαρμάκων με τη μόλυνση του περιβάλλοντος, όπως έχει αποδειχθεί ότι η χρήση φυτοφαρμάκων, κατ’ ορισμένους ή αρκετούς, αυξάνει και την ανταγωνιστικότητα του προϊόντος. 
Όλα αυτά, λοιπόν, τα ζητήματα έρχεται να τα αντιμετωπίσει ή να τα ρυθμίσει το νομοσχέδιο που συζητούμε. Νομίζω όμως, ότι ο τελικός στόχος και του νομοσχεδίου, αλλά και μιας ευνομούμενης πολιτείας είναι να δημιουργήσει ένα αγροτικό προϊόν, το οποίο θα είναι ασφαλές για τον καταναλωτή, δεν θα επηρεάζει το περιβάλλον αρνητικά και κυρίως θα είναι ένα αγροτικό προϊόν, το οποίο θα είναι προσιτό στην τιμή, θα είναι δηλαδή, φτηνό. Για να φτάσουμε, λοιπόν, να πωλείται ένα υγιεινό και φτηνό αγροτικό προϊόν θα πρέπει να ρυθμιστούν ένα σωρό άλλοι παράγοντες, οι οποίοι πραγματικά θα ρίξουν το κόστος παραγωγής του αγροτικού προϊόντος, αλλά και το κόστος της διάθεσης.
Κύριε Υπουργέ, η πατάτα του Νευροκοπίου σήμερα πωλείται 9 λεπτά –την ξέρετε την περιοχή μας- και φτάνει στον καταναλωτή 50, 60 και 70 λεπτά. Τώρα το κόστος παραγωγής αυτού του αγροτικού προϊόντος, της πατάτας που είναι και μονοκαλλιέργεια για το Νευροκόπι, είναι μόνο 9 λεπτά; Όχι. Τα φυτοφάρμακα υπάρχουν σε όλα τα αγροτικά προϊόντα. Οι τιμές τους τις τελευταίες δεκαετίες έχουν αυξηθεί σε δυσθεώρητα ύψη και σε συνδυασμό και με την αυξημένη τιμή των καυσίμων αντιλαμβάνεστε ότι εδώ πρέπει να παρέμβει το κράτος, προκειμένου να μειώσει την τιμή του αγροτικού προϊόντος και να το κάνει πιο ασφαλές για τους πωλητές.
Ρυθμίζει το νομοσχέδιο ποιος θα παρασκευάζει το αγροτικό φυτοφάρμακο; Κυρίως, ρυθμίζει το νομοσχέδιο ποιός θα είναι ο πωλητής του σκευάσματος που θα καταπολεμάει τις ασθένειες;
Ποιός θα πουλάει το φυτοφάρμακο; Θα το πουλάει όποιος δηλώσει; Μπορεί δηλαδή, να στηθεί ένα φαρμακείο που πηγαίνουμε και αγοράζουμε τα φάρμακά μας χωρίς αυτός που θα τα πουλάει να είναι φαρμακοποιός; 
Άρα, κύριε Υπουργέ, νομίζω πως πρέπει να μπουν προδιαγραφές γι’ αυτούς που θέλουν να είναι έμποροι και κυρίως γι’ αυτούς που θέλουν να είναι διακινητές και θέλουν να διαθέτουν το φυτοφάρμακο.
Δεύτερον, το κάθε φάρμακο, το οποίο αγοράζει ένας άνθρωπος, ένας καταναλωτής που είναι για την υγεία του γράφει επάνω για ποιες συγκεκριμένες ασθένειες χρησιμοποιείται. Άλλα είναι τα φάρμακα για την καταπολέμηση ασθενείας του ανώτερου αναπνευστικού συστήματος και άλλα τα φάρμακα για την καταπολέμηση ασθενειών του κατώτερου αναπνευστικού συστήματος. Δεν πρέπει, λοιπόν, η πολιτεία να επιβάλει την αναγραφή συγκεκριμένων ασθενειών που καταπολεμάει το κάθε φάρμακο; 
Τρίτον, δεν πρέπει να προβλέψουμε μέτρα ενίσχυσης της βιολογικής γεωργίας; Και πώς θα το κάνουμε αυτό; Έχουν γίνει βήματα τα τελευταία χρόνια προς την κατεύθυνση αυτή. Τα βιολογικά, όμως, προϊόντα εξακολουθούν να είναι πανάκριβα και να μην μπορεί να τα πλησιάσει ένας πολίτης, ο οποίος δεν έχει μεγάλο εισόδημα. Μάλιστα, στη σημερινή συγκυρία της μεγάλης οικονομικής κρίσης, της περικοπής μισθών και εισοδημάτων και συντάξεων των εργαζομένων καθίσταται μεγαλύτερη ανάγκη το αγροτικό και κτηνοτροφικό προϊόν να είναι φθηνό και συγχρόνως υγιεινό. 
Πιστεύω, λοιπόν, ότι το νομοσχέδιο αυτό βάζει μια πινελιά σ’ ένα σχεδόν απαρχαιωμένο σύστημα διάθεσης φυτοφαρμάκων. Με κοινή ομολογία και της εισηγητικής έκθεσης έχει να αλλάξει το νομοθετικό πλαίσιο πάνω από τριάντα χρόνια και εδώ δίκαια μπορεί να διερωτηθεί κανείς: Είναι δυνατόν ο πολιτικός κόσμος της χώρας να είναι υπερήφανος, όταν το νομοθετικό πλαίσιο για τη διάθεση φυτοφαρμάκων έχει να αλλάξει από το 1970;
Θα ήθελα να κλείσω, όμως, την εισήγησή μου, κύριε Υπουργέ, με μια τροπολογία, η οποία κατετέθη διακομματικά από αρκετούς Βουλευτές και αναφέρεται στην απαλλαγή από κάθε αστική και ποινική ευθύνη των μελών των διοικητικών συμβουλίων των αγροτικών συνεταιρισμών. Μιλάμε για απαλλαγή από αστική και ποινική ευθύνη των διοικήσεων των αγροτικών συνεταιρισμών, των ενώσεων και των προηγουμένων, αλλά και αυτών που σήμερα υπηρετούν με βάση το νέο νομοθετικό πλαίσιο που πέρασε από αυτήν τη Βουλή με μια βασική προϋπόθεση: κατά την άσκηση των καθηκόντων και της διαχείρισης να μην υπήρχε δόλος. Και φυσικά, τα ελεγκτικά όργανα των συνεταιρισμών μπορούν να πουν αν η διαχείριση ήταν αποτέλεσμα δόλου ή ήταν αποτέλεσμα ελλείψεως υλικοτεχνικής υποδομής ή ήταν αποτέλεσμα γραφειοκρατίας ή οποιωνδήποτε άλλων λόγων.
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Σας παρακαλώ, κύριε Υπουργέ, ιδιαίτερα, επειδή αυτό αφορά τον πυρήνα του συνεταιριστικού κινήματος της χώρας μας να κάνετε δεκτή αυτήν την τροπολογία των συναδέλφων, προκειμένου να γίνει απαλλαγή από κάθε αστική και ποινική ευθύνη των διοικήσεων των μελών των αγροτικών συνεταιρισμών. 
Να σας θυμίσω δε, πως κάτι ανάλογο έγινε στο παρελθόν για τα μέλη των δημοτικών συμβουλίων και των δημάρχων όπου εκεί ήρθη με απόφαση της Βουλής σωρεία καταλογισμών που είχαν γίνει, εφόσον δεν υπήρχε δόλος. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","Î¤Î–Î™ÎœÎ‘Î£ ÎœÎ‘Î¡Î“Î‘Î¡Î™Î¤Î—Î£ ",578
"4740"," Ευχαριστούμε τον κ. Μαργαρίτη Τζίμα, Βουλευτή Δράμας της Νέας Δημοκρατίας.
Το λόγο έχει ο κ. Μιχαήλ Τζελέπης, Βουλευτής του ΠΑΣΟΚ στο Νομό Σερρών.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4741"," Ευχαριστώ, κύριε Πρόεδρε.
 Κύριοι Υπουργοί, κυρίες και κύριοι συνάδελφοι, λέγεται πως κάθε μεγάλη κρίση κρύβει μέσα της και μεγάλες ευκαιρίες. Σ’ εμάς επαφίεται να μετατρέψουμε τις αντιξοότητες της παρούσας οικονομικής κρίσης σε ευκαιρία. 
Έχω αναφέρει πολλές φορές στο παρελθόν και από το Βήμα αυτό της Βουλής πως λαθεμένες πολιτικές του παρελθόντος οδήγησαν σε συρρίκνωση τη γεωργική παραγωγή και έβγαλαν μεγάλο κομμάτι της αγροτικής τάξης από το να είναι ενεργή και να παράγει. Μια από τις σημαντικότερες αιτίες ήταν η κοινή αγροτική πολιτική που μας επέβαλε η Ευρωπαϊκή Ένωση, όπου πλέον δίνει τις επιδοτήσεις από το 2007 μέχρι το 2013, χωρίς να είναι συνδεδεμένες με την παραγωγή, κάτι το οποίο εμείς το αποδεχθήκαμε σαν κράτος μέλος και αυτό είχε ως αποτέλεσμα να βγούμε έξω από την αγροτική παραγωγή.
Μέγιστη απόδειξη αυτού για τη χώρα μας είναι μία ματιά στο ισοζύγιο τρεχουσών συναλλαγών. Δεν είναι δυνατόν, κυρίες και κύριοι συνάδελφοι, σε ένα κράτος με τέτοια δυναμική στη γεωργική παραγωγή, όπως είναι η χώρα μας, με τις ιδανικές καιρικές συνθήκες, να έχουμε αρνητικό ισοζύγιο πλέον των 3 δισεκατομμυρίων, να εισάγουμε πάνω από 50% των αγροτικών προϊόντων που αποτελούν τη βάση της διατροφής μας. Ενδεικτικά σας αναφέρω πως παράγουμε τριάντα χιλιάδες τόνους όσπρια, όταν οι καταναλωτικές μας ανάγκες υπερβαίνουν τους εβδομήντα χιλιάδες τόνους. Εισάγουμε το 95% της φακής που καταναλώνεται στο τραπέζι μας από χώρες, όπως η Τουρκία, η Αμερική και ο Καναδάς. Η δε Τουρκία είναι μάλιστα ο βασικός προμηθευτής μας σε ρεβίθια, αφού η εγχώρια παραγωγή δεν ξεπερνά τους τρεις χιλιάδες τόνους.
Πληρώνουμε, επίσης, για εισαγωγές κρεάτων και κτηνοτροφικών προϊόντων όσο πληρώνουμε για τις εισαγωγές πετρελαίου. Ιδού, λοιπόν, πεδίον δόξης λαμπρόν! Κίνητρα και στοχευμένες πολιτικές, παρεμβάσεις για την ανάπτυξη του πρωτογενούς τομέα, με πρώτο και κυριότερο τον περιορισμό του κόστους παραγωγής. Γιατί, κυρίες και κύριοι συνάδελφοι, όπως προκύπτει από μελέτη των στοιχείων, η χώρα μας μπορεί φαινομενικά να πλήττεται από την κρίση χρέους, αλλά ουσιαστικά πλήττεται από την κρίση του ισοζυγίου πληρωμών. Προς αυτή, λοιπόν, την κατεύθυνση κινείται και το υπό ψήφιση νομοσχέδιο, το οποίο έρχεται να αλλάξει το τριακονταετές υφιστάμενο νομοθετικό πλαίσιο, με όλες τις νέες επιστημονικές και τεχνικές εξελίξεις, όπως επίσης και στους απαραίτητους ελέγχους χορήγησης αδειών κυκλοφορίας, εμπορίας και χρήσης γεωργικών φαρμάκων. 
Όλοι μας γνωρίζουμε πως η ανεξέλεγκτη χρήση τους έχει ως αποτέλεσμα την παρουσία υπολειμμάτων, τόσο στο περιβάλλον, όσο και σε τρόφιμα. Με το παρόν νομοσχέδιο ορίζεται το ανώτατο όριο υπολειμμάτων γεωργικών φαρμάκων μέσα ή πάνω στα τρόφιμα και σε ζωοτροφές φυτικής και ζωικής προέλευσης. Επίσης, βάζει τέλος στην ανεξέλεγκτη παραγωγή και εισαγωγή στη χώρα μη εγκεκριμένων και χωρίς άδεια φυτοφαρμάκων και σπόρων.
Οι έλεγχοι διάθεσης καινούργιων φυτοπροστατευτικών προϊόντων στην αγορά γίνονται αυστηρότεροι, ώστε να διαπιστώνεται η πληρότητα των κριτηρίων ασφάλειας για τον άνθρωπο και το περιβάλλον. Η παρασκευή αυτών των προϊόντων θα επιτρέπεται μόνο σε βιομηχανίες ή βιοτεχνίες, οι οποίες είναι εγγεγραμμένες στο Μητρώο Βιομηχανιών και Βιοτεχνιών. 
Θα ήθελα εδώ να επισημάνω, όμως, κύριοι Υπουργοί, ότι είναι γνωστό πως έχει πάρει διαστάσεις το φαινόμενο της παράνομης εισαγωγής, διακίνησης και πώλησης γεωργικών φαρμάκων από άλλα κράτη, όπως Αλβανία, Σκόπια, Βουλγαρία, σε πολύ φθηνότερες τιμές απ’ αυτές της εγχώριας αγοράς. Το φαινόμενο αυτό έχει τις ρίζες τους σε συγκριτικά πολύ αυξημένες τιμές τιμοκαταλόγων των εισαγωγέων ή παραγωγών των γεωργικών φαρμάκων στην εγχώρια αγορά. 
Θα πρέπει να προχωρήσει το Υπουργείο Αγροτικής Ανάπτυξης σε διατάξεις, με τις οποίες θα καθορίζονται οι τιμές των γεωργικών φαρμάκων, αλλά και των επικουρικών, όπως εδαφολογικά κ.λπ., ως μέσο όρο των δύο χαμηλότερων τιμών στη νότια ζώνη της Ευρωπαϊκής Ένωσης. Ανάλογη ρύθμιση έχει υπάρξει και για τα ανθρώπινα φάρμακα. 
Επίσης, με άλλη διάταξη η τιμή των γενότυπων να καθορίζεται να είναι μικρότερη από το 70% με 80% των αντίστοιχων πρωτότυπων. Και πάλι ανάλογη ρύθμιση έχει υπάρξει για τα ανθρώπινα φάρμακα.
Η πώληση των γεωργικών φαρμάκων θα γίνεται πλέον από ειδικά καταστήματα που πληρούν τις απαιτούμενες προδιαγραφές και διαθέτουν επιστημονικό προσωπικό με τις απαραίτητες γνώσεις για σωστή πληροφόρηση των χρηστών. Κάθε επαγγελματίας χρήστης θα έχει πρόσβαση μέσω του διαδικτύου στον κατάλογο των εγκεκριμένων προϊόντων από το Υπουργείο Αγροτικής Ανάπτυξης. Επίσης, θα έχει πρόσβαση στο Μητρώο Εμπόρων, ώστε να γνωρίζει ανά πάσα στιγμή εάν αυτός, από τον οποίο προμηθεύεται, τηρεί τις απαιτούμενες προδιαγραφές πώλησης.
Ακόμη, ορίζονται μέτρα για την ενίσχυση της ανταγωνιστικότητας μεταξύ των μεγάλων εταιρειών πώλησης. Ενδυναμώνεται η διαφάνεια όσον αφορά τον καθορισμό των τιμών χονδρικής και λιανικής των καταστημάτων.
Θα ήθελα, όμως, εδώ να τονίσω σε σχέση και με τις εναρμονισμένες τακτικές και πρακτικές από τις μεγάλες εταιρείες παραγωγής γεωργικών φαρμάκων ότι πραγματικά είναι παράδοξο πώς ανεβαίνουν κάθε φορά που τυχαίνει ο αγρότης να πουλά με αυξημένη τιμή τα γεωργικά του προϊόντα και μένουν στάσιμες, όταν αντίστοιχα οι τιμές δεν είναι οι καλύτερες για τους αγρότες. Θα πρέπει πραγματικά να ελέγχεται σε μεγάλο βαθμό το πώς ορίζουν οι μεγάλες εταιρείες τις τιμές των γεωργικών τους φαρμάκων.
Στο εξής, επίσης, θα επιβάλλονται διοικητικές κυρώσεις και σε όσους εισάγουν ή εξάγουν στις αγορές τρόφιμα με υπολείμματα ανώτερα των επιτρεπτών ορίων. 
Μέσω του παρόντος νομοσχεδίου προωθείται η βιολογική καλλιέργεια, αλλά και η ολοκληρωμένη φυτοπροστασία, όπου περιλαμβάνουν μέτρα και πρακτικές με το χαμηλότερο δυνατό κόστος, τόσο στο περιβάλλον όσο και στην υγεία.
Η προστασία του υδάτινου περιβάλλοντος ενισχύεται με την ταχύτερη προώθηση αδειοδότησης των γεωργικών φαρμάκων, που δεν έχουν κατηγοριοποιηθεί ως επικίνδυνα για το υδάτινο περιβάλλον. Σημαντικό ρόλο πλέον θα έχουν οι περιφερειακές και τοπικές υπηρεσίες για θέματα φυτοπροστασίας σε συνεργασία με τους αρμόδιους φορείς για τη σωστή ενημέρωση του ευρύτερου κοινού, μέσω των ηλεκτρονικών μέσων διαδικτύου και εντύπων για τους κινδύνους και τις επιπτώσεις στην υγεία και το περιβάλλον.
Κυρίες και κύριοι συνάδελφοι, κλείνω σημειώνοντας πως ο πρωτογενής τομέας της χώρας μας, ο οποίος μπορεί να δημιουργήσει πλούτο μέσα σε ένα χρόνο, να δώσει θέσεις εργασίας, αλλά και αντικείμενο στον δευτερογενή και τριτογενή τομέα, είναι ένας γίγαντας που δυστυχώς για όλους μας κοιμάται. Οφείλουμε με ανάλογες νομοθετικές πρωτοβουλίες να επαναπροσδιορίσουμε την παραγωγική μας βάση, δημιουργώντας προϊόντα αγροτικά και υπηρεσίες που λείπουν από τη διεθνή αγορά. Η υπεραξία των ελληνικών αγροτοδιατροφικών προϊόντων είναι δεδομένη. Στο χέρι μας είναι αυτό το έλλειμμα ανταγωνιστικότητας να το εκμηδενίσουμε, κινητοποιώντας και θωρακίζοντας θεσμικά όλες τις παραγωγικές μας δυνάμεις, μόνο που τώρα πια δεν αρκεί η βούληση, αλλά μόνο οι καθαρές πράξεις. Τώρα να σχεδιάσουμε το μέλλον για τον αγροτικό τομέα, με βάση τις διαπραγματεύσεις που γίνονται σήμερα για τη νέα ΚΑΠ, η οποία θα έχει εφαρμογή από το 2014 έως και το 2020.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΤΖΕΛΕΠΗΣ",500
"4742"," Ευχαριστούμε τον κ. Τζελέπη, Βουλευτή Σερρών του ΠΑΣΟΚ.
Καλείται στο Βήμα η κ. Ελένη Τσιαούση, Βουλευτής Έβρου του ΠΑΣΟΚ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4743"," Ευχαριστώ πολύ, κύριε Πρόεδρε.
Αγαπητοί συνάδελφοι, σήμερα συζητάμε ένα σχέδιο νόμου του Υπουργείου Αγροτικής Ανάπτυξης που ρυθμίζει θέματα των γεωργικών φαρμάκων, έχοντας σαν στόχο την παραγωγή ποιοτικών και ασφαλών αγροτικών προϊόντων και την προστασία του χρήστη των γεωργικών φαρμάκων του καταναλωτή και του περιβάλλοντος. 
Δημιουργείται έτσι ένα αποτελεσματικό και λειτουργικό πλαίσιο για όλο τον κύκλο της ζωής των γεωργικών φαρμάκων, χορήγηση άδειας κυκλοφορίας διάθεσης στην αγορά, ορθολογική χρήση, απαιτούμενοι έλεγχοι, προβλεπόμενες κυρώσεις κ.λπ..
Οι κύριες διατάξεις του νομοσχεδίου αφορούν στη διαδικασία αδειοδότησης των γεωργικών φαρμάκων και άλλων σκευασμάτων φυτοπροστασίας, στην ορθολογική χρήση των γεωργικών φαρμάκων, στη διαδικασία σύνταξης εθνικών σχεδίων δράσης που περιλαμβάνουν τον καθορισμό ποσοτικών και άλλων μέτρων, στόχων και χρονοδιαγραμμάτων για τη μείωση των κινδύνων και των επιπτώσεων από τη χρήση των γεωργικών φαρμάκων στην υγεία του ανθρώπου και στο περιβάλλον. 
Περιλαμβάνει το εθνικό συνταγολόγιο φυτοπροστατευτικών προϊόντων, την εμπορία των γεωργικών φαρμάκων, την παρακολούθηση των τιμών τους και τον καθορισμό του πλαισίου ελέγχου των γεωργικών φαρμάκων, καθώς και την επιβολή σχετικών κυρώσεων σε περιπτώσεις παραβάσεων σε θέματα γεωργικών φαρμάκων και υπολειμμάτων τους σε αγροτικά προϊόντα. 
Οπωσδήποτε είναι ένα σημαντικό νομοσχέδιο που έρχεται να ενισχύσει τη διαφαινόμενη αλλαγή νοοτροπίας των αγροτών να αγοράζουν σωρεία φαρμάκων, που τη χρήση τους είχαν μάθει συνήθως από τον πατέρα του ο καθένας και ράντιζε χωρίς να γνωρίζει τις συνέπειες στο προϊόν, στην υγεία του ίδιου και στο περιβάλλον. 
Είναι ένα νομοσχέδιο συμπληρωματικό κατ’ εμέ σε μια σειρά πρωτοβουλιών που έχει πάρει το Υπουργείο, μετά από το Μητρώο Αγροτών και Αγροτικών Εκμεταλλεύσεων, το Μητρώο Εμπόρων Αγροτικών Προϊόντων, το Σύστημα Προστασίας και Ασφάλισης της Αγροτικής Δραστηριότητας, την ανασυγκρότηση των αγροτικών συνεταιρισμών και τη μίσθωση δημόσιας αγροτικής και κτηνοτροφικής γης. 
Από άποψη νομοθετικού έργου, ομολογουμένως προχωράμε πολύ καλά και γρήγορα. Πως, όμως, να εξηγήσουμε στους αγρότες, γιατί έχουμε μείωση του αγροτικού εισοδήματος, ως μια από τις οχτώ μόνο χώρες που έχουν μείωση; 
Χωρίς να θέλω αδικήσω το νομοσχέδιο θα μου επιτρέψετε, κύριε Υπουργέ, να θίξω κάποια κρίσιμα ζητήματα, όπως το σοβαρό έλλειμμα εμπορικού ισοζυγίου αγροτικών προϊόντων, το οποίο είναι αποτέλεσμα πολλών παραγόντων. 
Ο κύριος παράγοντας είναι ότι η αγροτική οικονομία της Ελλάδας ουσιαστικά στηρίχθηκε στις πολιτικές ενίσχυσης του αγροτικού εισοδήματος και στήριξης των τιμών των αγροτικών προϊόντων. Αυτό είχε σαν αποτέλεσμα να αδρανοποιηθούν οι δυνάμεις εκείνες που θα συνέβαλαν στην προσαρμογή της αγροτικής παραγωγής στις νέες απαιτήσεις της αγοράς, νέα προϊόντα, νέες ποικιλίες, νέες καλλιεργητικές μέθοδοι κ.λπ.. 
Δεύτερος σημαντικός παράγοντας είναι τα διαρθρωτικά χαρακτηριστικά προβλήματα που παρουσιάζει ο αγροτικός τομέας της Ελλάδας, ο μικρός μέσος κλήρος των γεωργικών εκμεταλλεύσεων, ο πολυκερματισμός του, οι μεγάλες ηλικίες των αγροτών, το χαμηλό μορφωτικό επίπεδο.
Τρίτος σημαντικός παράγοντας είναι η έλλειψη συγκεκριμένου και ξεκάθαρου εθνικού προγράμματος για τον αγροτικό τομέα με την ενεργή ουσιαστική και ανιδιοτελή συμμετοχή όλων των εμπλεκόμενων φορέων, πολιτεία, παραγωγοί, συνεταιρισμοί, επιστήμονες.
Δυστυχώς για τα επόμενα έτη το έλλειμμα του εμπορικού ισοζυγίου αναμένεται να επιδεινωθεί με την είσοδο στην ευρωπαϊκή και εγχώρια αγορά αγροτικών προϊόντων ανταγωνιστικών προς τα ελληνικά, με όλες τις συνέπειες για το ελληνικό αγροτικό εισόδημα.
Αγαπητοί συνάδελφοι, ανασυγκρότηση της υπαίθρου σημαίνει ποιότητα ζωής στις μικρές πόλεις και στα χωριά, που θα συγκρατήσει και θα προσελκύσει ακμαίο δημογραφικό πληθυσμό. Σημαίνει δουλειές και έσοδα σε συνδυασμό με εισοδήματα εκτός αγροτικής παραγωγής, σε νέους δυναμικούς κλάδους προσφοράς προϊόντων και υπηρεσιών. Σημαίνει προοπτικές για τους νέους αγρότες. Η ελληνική ύπαιθρος μπορεί να στηρίξει ένα νέο ποιοτικό και διεθνώς ανταγωνιστικό αγροδιατροφικό τομέα. Τα πιστοποιημένα, ποιοτικά και περιβαλλοντικά, προϊόντα, η ταυτοποίηση των προϊόντων με τη χώρα και τις περιοχές προέλευσής τους, οι αναγκαίες και κατάλληλες δικτυώσεις και στρατηγικές μάρκετινγκ προώθησης και διανομής τους είναι προϋποθέσεις για το άνοιγμα στις χώρες της Ευρώπης και όλου του κόσμου και στους καταναλωτές τους.
Η εξυγίανση της εγχώριας αγοράς, η ισορροπία ισχύος μεταξύ αγροτών, εμπόρων και μεταποιήσεις, η παραγωγή υγιών προϊόντων για την προστασία του καταναλωτή, ο εξορθολογισμός της κατακερματισμένης προσφοράς των αγροτικών προϊόντων μπορούν να κατακτηθούν μέσα από κανόνες διαφάνειας, ανταγωνισμού και αποδιάρθρωσης της αχαλίνωτης κερδοσκοπίας. Η μάστιγα των μεσαζόντων και η πάταξη του προκλητικού φαινομένου απομύζησης του εισοδήματος των αγροτών από τα κυκλώματα είναι όρος ζωής για τους αγρότες. 
Παράθυρο στο μέλλον ανοίγουν τα τρόφιμα a la carte που απευθύνονται σε συγκεκριμένες ομάδες πληθυσμού όπως είναι οι διαβητικοί, οι νεφροπαθείς, οι έγκυες, οι θηλάζουσες μητέρες, οι παχύσαρκοι, οι καρδιοπαθείς και άλλοι και αλλάζουν άρδην τα δεδομένα στην αγροτική καλλιέργεια και τη βιομηχανία τροφίμων, προϊόντα που συμβάλλουν σημαντικά στην υγεία των καταναλωτικών ομάδων που τα προτιμούν. Οι δυνατότητες που προσφέρουν μελλοντικά τα εξειδικευμένα τρόφιμα, είναι απεριόριστες, ενώ η συμβολή τους στην πρόληψη πολλών ασθενειών τα καθιστά το πιο φιλόδοξο σχέδιο των τελευταίων χρόνων που μπορεί να αλλάξει τους τομείς της γεωργίας, ενισχύοντας το σκεπτικό «το πιρούνι να καθοδηγεί το χωράφι», ταξινομώντας και ομαδοποιώντας τους καταναλωτές με ειδικές διατροφικές ανάγκες, προκειμένου να προσαρμοστούν και να εξειδικευτούν οι καλλιέργειες.
Κυρίες και κύριοι συνάδελφοι, η αιχμή του δόρατος για την ανάπτυξη στην Ελλάδα είναι η γεωργία και η κτηνοτροφία. Πρέπει να συνειδητοποιήσουμε όλοι ότι το ανθρώπινο δυναμικό που ονομάζουμε «νέοι αγρότες» είναι αυτό που μπορεί να μας οδηγήσει στο δρόμο της παραγωγικής διαδικασίας. Πρέπει να στηριχθούμε σε αυτούς και να τους στηρίξουμε. Δεν μπορούμε να σχεδιάσουμε εάν δεν συζητήσουμε μαζί τους σε ουσιαστική συζήτηση. Υπάρχουν άπειρα πρακτικά προβλήματα που πρέπει να λυθούν άμεσα. Το ίδιο το σύστημα, έτσι όπως είναι δομημένο τους βάζει τρικλοποδιές και τους απογοητεύει. Πρωτίστως απαιτείται πολιτική βούληση, χάραξη συγκεκριμένου σχεδίου και χρονοδιάγραμμα. 
Με τα κοστολόγια που υπάρχουν σήμερα στα αγροτικά εφόδια, στην άρδευση, στο πετρέλαιο είναι εξαιρετικά δύσκολη η επιβίωση ακόμη και για οργανωμένες μεγάλες εκμεταλλεύσεις. Υπάρχουν αγρότες που φέτος δεν έσπειραν γιατί δεν μπορούσαν να προμηθευτούν πετρέλαιο. Πού να βρεθούν τα χρήματα όταν για παράδειγμα δεν πληρώθηκαν τον ηλίανθο που παρέδωσαν από τον Αύγουστο, παρ’ ότι η σύμβαση προέβλεπε εξόφληση σε δεκαπέντε ημέρες;
Αγαπητοί συνάδελφοι, οι καιροί απαιτούν συντονισμένες, άμεσες και αποτελεσματικές κινήσεις σ’ αυτόν τον κρίσιμο τομέα. Μια από τις πρώτες προτεραιότητες είναι και η αναδιάταξη των υπηρεσιών προς ουσιαστική εξυπηρέτηση των αγροτών και όχι των ευρωπαϊκών προγραμμάτων. «Ο γεωπόνος στο χωράφι και ο κτηνίατρος στο στάβλο», όπως είχατε πει, κύριε Υπουργέ, αλλά θα πρέπει να έχουν και αυτοκίνητο και βενζίνη, για να μπορέσουν να πάνε εκεί.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΕΛΕΝΗ ΤΣΙΑΟΥΣΗ",512
"4744"," Ευχαριστούμε την κ. Ελένη Τσιαούση, Βουλευτή Έβρου του ΠΑΣΟΚ.
Καλούμε στο Βήμα την κ. Μαρία Θεοχάρη, Βουλευτή Καρδίτσας του ΠΑΣΟΚ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"4745"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, η χρήση των γεωργικών φαρμάκων αποτελεί ίσως τη σημαντικότερη πτυχή της αγροτικής πολιτικής και αυτό γιατί πέρα από την ποιότητα της φυτικής παραγωγής, που έχει πρωτεύουσα σημασία εάν θέλουμε έναν πρωτογενή τομέα ανεπτυγμένο και ανταγωνιστικό, παράγοντας προϊόντα ταυτισμένα με την ποιότητα και την αξία, άπτεται και άλλων καίριων παραγόντων που πρέπει να συνυπολογίζονται, όπως η υγεία των παραγωγών και των καταναλωτών, η προστασία του περιβάλλοντος και ιδιαίτερα των υδάτινων πόρων, αλλά και το γεγονός ότι η χρήση φυτοφαρμάκων είναι ιδιαίτερα κοστοβόρα για τους παραγωγούς, κάτι που συρρικνώνει και άλλο το ήδη συρρικνωμένο εισόδημά τους. 
Τα τελευταία τριάντα χρόνια εξέλιπε από τη χώρα μας ένα σαφές νομοθετικό πλαίσιο σε ό,τι αφορά τα γεωργικά φάρμακα και τη θεσμοθέτηση διάθεσής τους στην αγορά. Οι συνέπειες της έλλειψης των απαραίτητων ελέγχων ή της αλόγιστης χρήσης φυτοφαρμάκων μπορεί να είναι τραγικές τόσο για την υγεία, όσο και για την ανάδειξη ενός ανταγωνιστικού, εξωστρεφούς και ποιοτικού αγροτοδιατροφικού μοντέλου. Γι’ αυτό, λοιπόν, είναι καθοριστικής σημασίας το νομοσχέδιο που συζητάμε σήμερα, που έρχεται να συμπληρώσει τις άλλες νομοθετικές πρωτοβουλίες του Υπουργείου και να συνθέσει ένα πλέγμα κανόνων, που θα αναδείξουν ένα νέο μοντέλο, μια άλλη εικόνα της ελληνικής γεωργίας.
Το νομοσχέδιο επιτυγχάνει δύο βασικούς στόχους. Καταρχάς, εναρμονίζει το Εθνικό Δίκαιο με το Κοινοτικό, ενσωματώνοντας στην εθνική μας νομοθεσία δύο ευρωπαϊκούς κανονισμούς και μία οδηγία και θεσπίζει συμπληρωματικά εθνικά μέτρα, που εξυπηρετούν το δεύτερο στόχο, που είναι η ορθολογική χρήση των φυτοφαρμάκων. 
Σε ό,τι αφορά την ενσωμάτωση, έχοντας ως βάση την ισχύουσα κοινοτική νομοθεσία, που είναι αναλυτική και λεπτομερέστατη, έχουμε ένα σώμα από εγκεκριμένα φυτοφάρμακα και προϊόντα, που ελέγχονται σε ευρωπαϊκό επίπεδο. Όσον αφορά, τώρα, το εθνικό πλαίσιο, με το νόμο αυτό διευθετούνται τρεις πτυχές της διαδικασίας: Ποιος αποφασίζει για το φυτοφάρμακο, ποιος είναι υπεύθυνος για τη διακίνησή του και ποιος ελέγχει τα αποτελέσματα της εφαρμογής του.
Όσοι έχουν γνώση της παραγωγικής διαδικασίας αντιλαμβάνονται πόσο δύσκολη και πολυσύνθετη είναι η θεσμοθέτησή της σε ό,τι αφορά τα φυτοφάρμακα. Από την άλλη πλευρά, έχουμε να κάνουμε με φάρμακα και δραστικές ουσίες που απαιτούν πολύ συγκεκριμένες γνώσεις. Μιλάμε για έναν τομέα που διαρκώς εξελίσσεται με τη βοήθεια της τεχνολογίας και επομένως η συνεχής κατάρτιση είναι απαραίτητη ακόμα και για τους ειδικούς επιστήμονες. Από την άλλη, πρόκειται για ένα χώρο με τεράστια μονοπωλιακή συγκέντρωση, ακόμη μεγαλύτερη από ό,τι συμβαίνει στα ανθρώπινα φάρμακα, επομένως τα μεγέθη, αλλά και τα συμφέροντα είναι τεράστια. 
Η προσπάθεια που γίνεται, λοιπόν, με το νομοσχέδιο είναι να σπάσουμε τη διαδικασία των εγκρίσεων για τα φάρμακα σε τρία επίπεδα. Την αξιολόγηση θα τη διενεργεί το Μπενάκειο Ίδρυμα, που είναι καθαρά επιστημονικός φορέας και έχει την τεχνογνωσία και την υποδομή. Η απόφαση θα λαμβάνεται από την αρμόδια Συντονιστική Εθνική Αρχή, που είναι υπηρεσία του Υπουργείου. Τις όποιες ενστάσεις θα τις διαχειρίζεται η Επιστημονική Επιτροπή που ουσιαστικά προέρχεται από τα πανεπιστήμια.
Πάμε τώρα στη διακίνηση. Η πρώτη τομή που εισάγει το νομοσχέδιο είναι η πρόβλεψη για μια μεγάλη διαβούλευση, στην οποία θα συμμετέχουν όλοι οι εμπλεκόμενοι φορείς, προκειμένου να διαμορφωθεί ένα εθνικό σχέδιο δράσης που στη συνέχεια θα έρθει στη Βουλή, όπου θα συζητιέται ανά τακτά χρονικά διαστήματα. 
Η δεύτερη τομή έχει να κάνει με την κατάρτιση και την οργάνωση προγραμμάτων ελέγχου για τη διασφάλιση της υγείας των γεωργών, των καταναλωτών και του περιβάλλοντος.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Η τρίτη τομή είναι η ηλεκτρονική καταγραφή που θα γίνει κατά το πρότυπο της λίστας φαρμάκων και που όταν ολοκληρωθεί, θα μας δίνει τη δυνατότητα να ελέγχουμε την ποσότητα και τη δοσολογία των φαρμάκων. Θα αποτελέσει, δηλαδή, μια λεπτομερή βάση δεδομένων, που θα μας δίνει στατιστικά στοιχεία, για να μπορούμε με βάση αυτά να σχεδιάζουμε και να ασκούμε πολιτικές.
Στην πράξη, αυτό σημαίνει ότι θα έχουμε στη διάθεσή μας αρκετά στοιχεία, προκειμένου να γνωρίζουμε πού, πώς και πότε έχουμε κανονική ή υπερβολική χρήση των φυτοφαρμάκων. 
Στη χώρα μας, δυστυχώς, υπάρχει πρόβλημα υπερβολικών ψεκασμών, λόγω έλλειψης κατάρτισης των παραγωγών, με αποτέλεσμα, αντί να λύνεται το πρόβλημα, να επιτείνεται. Οι υπερβολικοί ψεκασμοί ενέχουν τον κίνδυνο καταστροφής του εδάφους και των υδάτινων πόρων με ό,τι αυτό συνεπάγεται, αλλά και δημιουργίας υπολειμμάτων που απειλούν την υγεία, όχι μόνο του παραγωγού, αλλά και του καταναλωτή.
Στόχος μας, λοιπόν, θα πρέπει να είναι με βάση τα στοιχεία που θα συγκεντρώνουμε, να παρέχουμε τη σωστή ενημέρωση, έτσι ώστε να διαμορφώσουμε μία πολιτική που θα ακολουθεί τη λογική των μειωμένων φαρμάκων, λιπασμάτων, νερού και ενέργειας, προκειμένου να έχουμε καλύτερα και ποιοτικά προϊόντα. 
Για τους ελέγχους και τις κυρώσεις, θα πρέπει να λάβουμε υπ' όψιν τρεις παραμέτρους: Κατ’ αρχάς, τον έλεγχο τήρησης των όρων για τις άδειες, δεύτερον, τον έλεγχο ορθολογικής χρήσης των φαρμάκων και τρίτον, τον έλεγχο των υπολειμμάτων. 
Το νομοσχέδιο αποσαφηνίζει πλήρως τις αρμοδιότητες των αρχών και τις κυρώσεις σε περιπτώσεις παραβάσεων, εισάγοντας ένα αποτρεπτικό και αναλογικό σύστημα κυρώσεων. 
Ένα σημείο στο οποίο θα ήθελα να σταθώ είναι η διάταξη που αφορά τη διαχείριση των κενών συσκευασίας και του εναπομείναντος προϊόντος. Όσοι είμαστε από την περιφέρεια και ιδιαίτερα από τη Θεσσαλία, γνωρίζουμε το φαινόμενο της αλόγιστης εναπόθεσης συσκευασιών φυτοφαρμάκων. Πιστεύω ότι πρέπει να κατατεθεί μία σαφής πρόταση για τη διαδικασία χειρισμού των υλικών συσκευασίας. Πρόκειται για συσκευασίες που περιέχουν ουσίες επικίνδυνες για τη δημόσια υγεία και επομένως, ορίζοντας στο άρθρο 27 ότι αυτές θα τις διαχειρίζονται σύμφωνα με την ισχύουσα νομοθεσία για τα απόβλητα, δημιουργείται πρόβλημα. 
Και τίθεται το ερώτημα: Ποιον θα επιβαρύνει η διαχείρισή τους; Βεβαίως, όχι τους παραγωγούς. Θα επιβαρύνει τους δήμους ή μήπως τις βιομηχανίες; Είναι ένα ζήτημα που απασχολεί πολύ τους αγρότες και πρέπει, κύριε Υπουργέ, να το ξεκαθαρίσουμε.
Κυρίες και κύριοι συνάδελφοι, θεωρώ ότι το νομοσχέδιο αποτελεί ένα σημαντικό βήμα προς τον εξορθολογισμό της χρήσης και διακίνησης των γεωργικών φαρμάκων. Πέρα απ’ όσα θεσπίσει σε σχέση με την αδειοδότηση, τους ελέγχους και τη διακίνηση στην αγορά, πιστεύω ότι το βασικότερο ίσως σημείο, είναι η κατάρτιση των παραγωγών. 
Δεν αρκεί, όμως, μόνο η πληροφόρηση για το στενό πεδίο γνώσης που αφορά τα φυτοφάρμακα. Πρέπει να ενημερωθούν οι αγρότες μας ότι υπάρχουν και άλλες εναλλακτικές μορφές καλλιέργειας, που δεν απαιτούν μεγάλη χρήση φυτοφαρμάκων. Πρέπει να ενημερωθούν για τις καταστροφικές συνέπειες που έχει η αλόγιστη χρήση φαρμάκων στην υγεία των ίδιων, αλλά και στη δημόσια υγεία και στο περιβάλλον. 
Ο Έλληνας αγρότης αποτελεί εξαιρετικά σημαντικό κεφάλαιο για τη χώρα και την ανάπτυξη της οικονομίας μας, ιδιαίτερα αυτήν την κρίσιμη περίοδο που διανύει η χώρα. Είναι, λοιπόν, καθήκον μας να τον προστατεύσουμε και να του παρέχουμε τα εφόδια, ώστε να ασκεί το επάγγελμά του με τρόπο ορθολογικό και σύγχρονο. Αυτός είναι και ο στόχος του νομοσχεδίου που συζητάμε σήμερα και γι’ αυτό και το υπερψηφίζω.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΜΑΡΙΑ ΘΕΟΧΑΡΗ",163
"4746"," Και εμείς ευχαριστούμε την κ. Θεοχάρη.
Το λόγο έχει ο Βουλευτής της Νέας Δημοκρατίας κ. Γιάννης Ιωαννίδης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4747"," Ευχαριστώ, κύριε Πρόεδρε.
Κυρίες και κύριοι συνάδελφοι, οι διατάξεις του παρόντος νομοσχεδίου είναι ιδιαίτερα σημαντικές, γιατί αφορούν τους αγρότες και γενικά την αγροτική παραγωγή της χώρας. Αφορούν επίσης δυόμισι χιλιάδες επαγγελματίες μεταξύ των οποίων είναι χίλιοι εννιακόσιοι γεωπόνοι, συνάδελφοι, και τετρακόσιοι τεχνολόγοι γεωπονίας που διαθέτουν στην αγορά τα φυτοπροστατευτικά προϊόντα, καθώς και περίπου δέκα χιλιάδες άτομα που εργάζονται στα σημεία διάθεσης. 
Είναι γνωστό πως την κατάσταση και αυτού του κλάδου, πέρα από τα χρόνια προβλήματά του, την επιδεινώνει σοβαρά και η πολυετής οικονομική κρίση και ύφεση. Η συνεχής μείωση των πωλήσεων, οι παράνομες εισαγωγές, ακόμη και προϊόντων χωρίς έγκριση και σε χαμηλές τιμές, η έλλειψη ρευστότητας ή οι χαμηλές τιμές πώλησης των αγροτικών προϊόντων, είναι μερικές από τις συνέπειες. 
Πέρα από τα οικονομικά στοιχεία, η διαχείριση, διάθεση, αποθήκευση και καταστροφή των γεωργικών φαρμάκων απαιτεί ιδιαίτερο χειρισμό και γνώσεις, λόγω των δραστικών χημικών συστατικών τους και των κινδύνων που ελλοχεύουν για την ανθρώπινη υγεία, για το περιβάλλον και την κτηνοτροφία. 
Το νομοσχέδιο ενσωματώνει δύο κανονισμούς και μία οδηγία της Ευρωπαϊκής Ένωσης και περιέχει πολύ σημαντικές ρυθμίσεις, αντικαθιστώντας συνολικά το νομοθετικό πλαίσιο για τα γεωργικά φάρμακα. Αυτό δεν σημαίνει βέβαια ότι δεν περιλαμβάνονται κάποιες προβληματικές κατά την άποψή μου διατάξεις, όπως οι παρακάτω. 
Αρκετά και ουσιαστικά θέματα παραπέμπονται να θεσπιστούν με υπό έκδοση προεδρικά διατάγματα και κοινές και απλές υπουργικές αποφάσεις. Γενικά σε πολλά άρθρα που προβλέπουν την επιβολή προστίμων το εύρος αυτών είναι πάρα πολύ μεγάλο, για παράδειγμα, από 300 έως 50.000 ευρώ. Σίγουρα αυτό το εύρος μπορεί να περιοριστεί ή τουλάχιστον να διευκρινιστούν κάποια επιπλέον κριτήρια που θα λαμβάνονται υπ’ όψιν για τον καθορισμό του ύψους των προστίμων. 
Εκτιμώ ότι ελάχιστοι θα έχουν αντίρρηση να ενισχυθεί ο ρόλος του Μπενάκειου Φυτοπαθολογικού Ινστιτούτου και να αναλάβει ως αρμοδιότητα την προβλεπόμενη στο άρθρο 3 αξιολόγηση των υποβληθέντων στοιχείων για τη χορήγηση άδειας κυκλοφορίας φυτοπροστατευτικών προϊόντων στην αγορά. Με αυτόν τον τρόπο όμως υποβαθμίζεται ο αντίστοιχος ρόλος της Διεύθυνσης Προστασίας Φυτικής Παραγωγής του Υπουργείου Αγροτικής Ανάπτυξης καθώς και ο ρόλος των ιδιαίτερα αξιόλογων επιστημόνων που διαθέτει. Δεν είναι δυνατόν να σπαταλώνται τα έμπειρα αυτά στελέχη με το να καταστούν κυρίως απλοί διεκπεραιωτές μεταβίβασης φακέλων στο Μπενάκειο ή όπου αλλού.
Στο άρθρο 35 αναφέρεται ότι επιτρέπεται η εμπορία γεωργικών φαρμάκων μόνο από ειδικά καταστήματα που πληρούν συγκεκριμένες προδιαγραφές και διαθέτουν υπεύθυνο επιστήμονα. Τι θα πει «υπεύθυνος επιστήμονας»; Ο όρος αυτός είναι τελείως αδόκιμος. Δεν εξηγείται ούτε στο άρθρο 17 που επεξηγούνται όλοι οι ορισμοί. Δεν γνωρίζω αν υπονοούνται απόφοιτοι άλλων σχολών ή όχι, αλλά το ζήτημα αυτό είναι σοβαρό και μπορεί να οδηγήσει σε υποβάθμιση του κλάδου των γεωπόνων, γι’ αυτό το λόγο παρακαλώ να επαναδιατυπωθεί το άρθρο. Άλλωστε, και ο Υφυπουργός κ. Δριβελέγκας στην αρμόδια επιτροπή διευκρίνισε ότι με τον παραπάνω όρο, σαφώς, εννοούνται οι γεωπόνοι και θα πρόσθετα ίσως και οι τεχνολόγοι γεωπονίας. 
Άλλο ένα σοβαρό πρόβλημα για τους γεωπόνους δημιουργείται και από το προβλεπόμενο στο άρθρο 33 πρόγραμμα κατάρτισης στην ορθολογική χρήση των γεωργικών φαρμάκων και μάλιστα αρχική και συμπληρωματική. Όλοι γνωρίζουμε ότι οι γεωπόνοι είναι οι μόνοι που έχουν εκπαιδευτεί στα πανεπιστήμια και γνωρίζουν το αντικείμενο καλύτερα από τον καθέναν. Σε ποιο άλλο ίδρυμα θα μπορούν να αποκτήσουν περισσότερος γνώσεις από όσες απέκτησαν στο πανεπιστήμιο; Άλλωστε, τα αντικείμενα που περιλαμβάνονται στο Παράρτημα Β’ του νομοσχεδίου ως περιεχόμενο της κατάρτισης είναι ως επί το πλείστον και αντικείμενα των σπουδών τους. Άρα, ειδικά για τους γεωπόνους η λέξη «κατάρτιση» πρέπει να αντικατασταθεί από τον όρο «επικαιροποίηση των γνώσεων».
Στο άρθρο 47 η πρόβλεψη «τα καταστήματα λιανικής πώλησης να αναρτούν σε εμφανές σημείο και να δημοσιοποιούν τον τιμοκατάλογο των διατιθεμένων φυτοπροστατευτικών προϊόντων» δεν είναι λογική, δεδομένου ότι υπάρχουν χιλιάδες κωδικοί προϊόντων και είναι πρακτικά αδύνατη η ανάρτηση τους.
Στο άρθρο 32, στη σύνθεση της υπό σύσταση Επιτροπής Υποβολής Πρότασης του Εθνικού Σχεδίου Δράσης, προφανώς εκ παραδρομής δεν έχει προβλεφθεί εκπρόσωπος του Γεωτεχνικού Επιμελητηρίου Ελλάδος και εκπρόσωπος των Γεωπονικών Σχολών, δεδομένου ότι θα είναι οι κυρίως φορείς που θα υλοποιήσουν τις δράσεις, κύριε Υπουργέ. Παρακαλώ, λοιπόν, και αυτό να διορθωθεί. Το ίδιο ισχύει και για την Επιστημονική Επιτροπή γεωργικών φαρμάκων του άρθρου 5. Είναι και εδώ επιβεβλημένη νομίζω η συμμετοχή εκπροσώπου του Γεωτεχνικού Επιμελητηρίου.
Στο άρθρο 47 η προβλεπόμενη με υπουργική απόφαση ίδρυση Παρατηρητηρίου Παρακολούθησης Τιμών Λιανικής Πώλησης θεωρώ ότι είναι ακόμα μία άσκοπη, περιττή και γραφειοκρατική ενέργεια, δεδομένου ότι η παρακολούθηση των τιμών όλων των προϊόντων είναι αρμοδιότητα του Υπουργείου Ανάπτυξης.
Για ποιον λόγο να δημιουργούνται διπλές και τριπλές διοικητικές δομές; Μόνο για να δημιουργηθεί μία βάση δεδομένων; 
Τέλος, από το νομοσχέδιο απουσιάζουν διατάξεις για την καταστροφή κατασχεμένων και άλλων ποσοτήτων φυτοφαρμάκων. Εκτιμώ ότι μάλλον δεν μπορεί να γίνει στην Ελλάδα η επεξεργασία και η καταστροφή τους και θα πρέπει να υπάρχει διαδικασία συγκέντρωσης και αποστολής τους στο εξωτερικό γι’ αυτό το σκοπό. 
Κυρίες και κύριοι συνάδελφοι, θέλω να πιστεύω ότι ο κύριος Υπουργός θα κάνει δεκτές κάποιες από τις αλλαγές που προτείνουν οι Βουλευτές της Νέας Δημοκρατίας και τις οποίες προέβαλε άριστα ο εισηγητής μας κ. Βλάχος. Και αυτό όχι απλά για να διευκολύνει στην ψήφιση του νομοσχεδίου, αλλά κυρίως για να βελτιωθεί ουσιαστικά η δομή και το περιεχόμενό του.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"4748"," Και εμείς ευχαριστούμε τον κ. Ιωαννίδη.
Βεβαίως, πολλοί λίγοι γνωρίζετε ότι ο κ. Ιωαννίδης είναι γεωτεχνικός. Τον ξέρετε μόνο σαν κόουτς.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4749"," Η πρώτη περιφέρεια δεν έχει καθόλου αγροτικό στοιχείο, αλλά από το μόνο που μπορούμε να βοηθηθούμε είναι η αγροτική παραγωγή και ειδικά η ζωική.","ΙΩΑΝΝΗΣ ΙΩΑΝΝΙΔΗΣ",169
"4750"," Το λόγο έχει ο Υφυπουργός Αγροτικής Ανάπτυξης και Τροφίμων κ. Δριβελέγκας.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4751"," Ευχαριστώ, κύριε Πρόεδρε.
Συζητάμε σήμερα το σχέδιο νόμου για τη διάθεση γεωργικών φαρμάκων στην αγορά, την ορθολογική χρήση αυτών και τις συναφείς διατάξεις.
Τι κάνουμε μ’ αυτό το νομοσχέδιο, κυρίες και κύριοι συνάδελφοι; Κυρίως εναρμονίζουμε την εθνική νομοθεσία με την κοινοτική. Δεν θα υπήρχε θέμα συζήτησης, εάν δεν κάναμε μία ουσιαστική παρέμβαση, την οποία σηματοδοτεί αυτό το νομοσχέδιο. Είναι ο διαχωρισμός της έγκρισης των φαρμάκων από τις υπηρεσίες. Η ίδια υπηρεσία του Υπουργείου ήλεγχε τα φάρμακα και η ίδια χορηγούσε την άδεια. 
Εμείς τι κάνουμε; Αυτό που γίνεται σε όλες τις χώρες, δηλαδή άλλος αξιολογεί τον κίνδυνο και άλλος χορηγεί την άδεια. Απ’ όλους τους συναδέλφους απ’ όλες τις πτέρυγες -και στην επιτροπή- ειπώθηκε ότι το πιο αξιόπιστο είναι το Μπενάκειο Ινστιτούτο και πράγματι έτσι είναι. Δίνουμε, λοιπόν, τη δυνατότητα το Μπενάκειο Ινστιτούτο να αξιολογεί τον κίνδυνο και να χορηγεί την άδεια η υπηρεσία.
Ακούστηκαν εδώ φωνές που έλεγαν ότι υποβαθμίζουμε άξιους επιστήμονες στην υπηρεσία κ.λπ.. Αυτό δεν γίνεται. Ίσα- ίσα έχουν πολλή δουλειά να κάνουν σε σχέση με τη χορήγηση της άδειας και τον έλεγχο –μετά τη χορήγηση- της δράσης των φυτοπροστατευτικών φαρμάκων.
Όπως ξέρετε, εγώ δεν μασάω τα λόγια μου. Τα λέω έξω από τα δόντια. Αυτό το θέμα δημιούργησε συγκρούσεις στο Υπουργείο. Ήθελαν μανιωδώς να χορηγεί την άδεια και να αξιολογεί η ίδια υπηρεσία. Αυτό δεν μπορεί να γίνει. 
Θα σας πω την πρώτη μου εμπειρία. Όταν ανέλαβα, την πρώτη ημέρα ήρθαν επάνω από σαράντα φάκελοι για να χορηγήσουμε άδειες κατ’ εξαίρεση. Τους φώναξα και τους είπα «θα μου φέρετε καμμία έγκριση με την κανονική διαδικασία; Όλες κατ’ εξαίρεση θα είναι;». 
Τότε πήρα μία απόφαση η οποία μπορεί να είναι σκληρή και να δημιουργεί κάποια προβλήματα. Είπα όμως «τέρμα οι κατ’ εξαίρεση αποφάσεις. Όλα θα γίνονται μέχρι την ψήφιση του νομοσχεδίου, όπου προβλέπεται η σωστή διαδικασία». Αυτή είναι η σωστή διαδικασία την οποία πολύ σωστά -με εντολή του Υπουργού κ. Σκανδαλίδη- προχωρήσαμε με αυτό το διαφανέστατο τρόπο. Δεν θέλω να πω τίποτε άλλο.
Μας καταλόγισαν εδώ κάποιοι συνάδελφοι και κάποιες συναδέλφισσες ότι καθυστερήσαμε να φέρουμε το νομοσχέδιο. Πράγματι, ο νόμος αυτός έχει να αλλάξει από το 1977. Εμείς φέραμε το νομοσχέδιο τώρα, έστω και καθυστερημένα, παρότι κάποιοι απ’ αυτούς που μίλησαν πέρασαν και από θέσεις ευθύνης και είχαν τη δυνατότητα να το φέρουν όταν κατείχαν την ίδια θέση. Μην μας κατηγορούν, λοιπόν, ότι καθυστερήσαμε ενώ το φέραμε και καλύψαμε ένα κενό τριάντα πέντε χρόνων. 
Μας λένε επίσης –δεν μπόρεσα να το καταλάβω, ειλικρινά το λέω- ότι οι διαδικασίες της χορήγησης, της έγκρισης με το Μπενάκειο, με την υπηρεσία κ.λπ., είναι γραφειοκρατικές. Καθόλου γραφειοκρατικές δεν είναι. Είναι διαφανείς. Αυτά που ήξεραν κάποιοι να τα αφήσουν, δηλαδή το να θέλουν πίσω από λόγια να συντηρήσουν ένα παλαιό καθεστώς. 
Άκουσα τον αγαπητό συνάδελφο του Κομμουνιστικού Κόμματος, τον κ. Μωραΐτη, να εγκαλεί τον Υπουργό κ. Σκανδαλίδη κι εμένα που πήγαμε στην Ξάνθη ότι μοιράσαμε, όπως λέει, χωράφια στους νέους ανθρώπους κι ότι κάναμε φιέστα. Αν ήταν για κάτι που έπρεπε το Κομμουνιστικό Κόμμα να επικροτήσει εμάς, που κοινωνικοποιούμε δημόσια έκταση, είναι αυτό. Και έπρεπε να επαινέσει τον Υπουργό κ. Σκανδαλίδη, που είχε αυτήν την πρωτοβουλία, και για το λόγο ότι έδωσε και δίνει τη δυνατότητα σε νέους ανθρώπους να ασχοληθούν με την πραγματική παραγωγή.","ΙΩΑΝΝΗΣ ΔΡΙΒΕΛΕΓΚΑΣ",138
"4752"," Μα, κύριε Υπουργέ…","ΝΙΚΟΛΑΟΣ ΜΩΡΑΪΤΗΣ",355
"4753"," Τους σώσατε!","ΔΙΑΜΑΝΤΩ ΜΑΝΩΛΑΚΟΥ",302
"4754"," Τρία εκατομμύρια στρέμματα θα είναι, σε τελευταία ανάλυση, που θα μπορούμε να διαθέσουμε. Εκτός αν δεν θέλετε να πάνε στους άνεργους -αυτοί έχουν προτεραιότητα- και στους νέους επιστήμονες. Αν δεν το θέλετε, να το πείτε καθαρά, ότι «εμείς δεν θέλουμε να πάνε στους νέους επιστήμονες και ανέργους». 
Εμείς κάνουμε τεράστια προσπάθεια, αλλά θέλουμε και τη βοήθεια –να τα πούμε εδώ ξεκάθαρα τα πράγματα- και των περιφερειαρχών και ειδικά των υπηρεσιών της περιφέρειας. Δεν μπορεί να πατάει ένα κουμπί ο Υπουργός ή ο Υφυπουργός και να γίνονται πράξη αυτά που έχουμε πει. Πρέπει όλοι, εφόσον το πιστεύουμε, να δουλέψουμε για να δώσουμε αυτά τα κτήματα στους νέους ανθρώπους. 
Κυρίες και κύριοι συνάδελφοι, ποτέ δεν είπαμε εδώ -και ιδιαίτερα ο Υπουργός- ότι με αυτό το νομοσχέδιο θα λυθούν όλα τα προβλήματα της ελληνικής γεωργίας ή ότι είναι το μόνο εργαλείο που θα δώσει ώθηση στην ανάπτυξη της παραγωγής. Είναι ένα σχέδιο νόμου που πιστεύω ότι θα γίνει αύριο νόμος του κράτους, το οποίο εξορθολογίζει αρκετά πράγματα. 
Θα ήθελα να πω και το εξής, αν και δεν είναι εδώ η κ. Αμμανατίδου. Δηλαδή τι ζητάει; Για να το καταλάβω. Δεν γίνονται ορισμένα βήματα; Βεβαίως και γίνονται. Όλοι το είπαν. Πρέπει να μείνουμε στο παλιό καθεστώς, το οποίο κατήγγειλε; Επιτέλους, να μας πουν τι ακριβώς θέλουν. Διότι επικροτούν πάρα πολλά από τα άρθρα, όπως θα φανεί και αύριο. 
Κυρίες και κύριοι συνάδελφοι, εμείς στο Υπουργείο Αγροτικής Ανάπτυξης κάνουμε τεράστια προσπάθεια μέσα σε αυτήν τη δύσκολη οικονομική συγκυρία να βοηθήσουμε τη χώρα να προσανατολιστεί στο μόνο παραγωγικό τομέα που έχει μείνει εδώ στην Ελλάδα και είναι η αγροτική παραγωγή. Όλες οι ενέργειες του Υπουργείου σε αυτό κατατείνουν. 
Και θέλω να σας θυμίσω ότι είμαστε το μοναδικό Υπουργείο που έχουμε πάνω από 45% απορροφητικότητα στα κονδύλια που είναι από τους μεγαλύτερους, για να μην πω ο μεγαλύτερος μέσος όρος απορροφητικότητας στην Ευρώπη. 
Επίσης ότι λέμε το κάνουμε πράξη. Έχουμε δώσει τις επιδοτήσεις, τις ενισχύσεις, εδώ και καιρό, εδώ και μέρες, στο χρόνο που είπαμε, μέσα σε αυτήν την τεράστια δυσκολία στο να εξευρεθούν τα χρήματα. Και κάποιοι μας εγκάλεσαν εδώ ότι τα χρήματα αυτά ήταν χρήματα της Ευρωπαϊκής Ένωσης που μας τα έχει δώσει και έπρεπε να τα δώσετε. Ενώ το ξέρουν αυτό ότι δεν είναι έτσι, το διαχέουν στον αγροτικό κόσμο. Η αλήθεια είναι μια και μοναδική. Τα χρήματα δίνονται απολογιστικά μετά από δύο μήνες. Πρώτα τα δίνει το ελληνικό δημόσιο και μετά τα παίρνουμε από την Ευρωπαϊκή Ένωση.
Οι Έλληνες αγρότες αναγνωρίζουν αυτήν την προσπάθεια. Παρ’ ότι γίνονται πολλές προσπάθειες, υπάρχει μεγάλη προσδοκία στο να κινητοποιήσουν τον κόσμο να κατέβει στους δρόμους, βλέπετε ότι ο Έλληνας αγρότης είναι πολύ σοφός, βλέπει τη δύσκολη συγκυρία της χώρας, ξέρει ότι αγωνιζόμαστε γι’ αυτόν και το αναγνωρίζει. Γι’ αυτό και έχει δηλαδή αυτήν τη συμπεριφορά, που εμπιστεύεται αυτήν την πολιτική ηγεσία.","ΙΩΑΝΝΗΣ ΔΡΙΒΕΛΕΓΚΑΣ",138
"4755"," Λεφτά δεν έχει ούτε για τη βενζίνη, για τον καφέ.","ΔΙΑΜΑΝΤΩ ΜΑΝΩΛΑΚΟΥ",302
"4756"," Κυρία συνάδελφε, όση προσπάθεια και αν κάνετε, να θέλετε να κατεβάσετε και να κόψετε την Ελλάδα στα δύο όπως κάνατε τόσα χρόνια, δεν θα το πετύχετε. Γιατί; Γιατί σας είπα, αυτή η πολιτική ηγεσία κάνει τα αδύνατα δυνατά σε αυτήν τη δύσκολη οικονομική συγκυρία να ικανοποιήσει πολλά από τα αιτήματα των αγροτών. Και τα αναγνωρίζει ο Έλληνας αγρότης, γι’ αυτό δεν κάνει αυτό που έκανε τόσα χρόνια.
Σας ευχαριστώ.","ΙΩΑΝΝΗΣ ΔΡΙΒΕΛΕΓΚΑΣ",138
"4757"," Μεγάλη μπουκιά να τρως, μεγάλες κουβέντες να μην λες, γιατί δεν ξέρεις καμμιά φορά τι γίνεται.
Γι’ αυτό να ακούσουμε το Βουλευτή του ΠΑΣΟΚ στο Νομό Κιλκίς, τον κ. Παραστατίδη Θεόδωρο, για να μας πει αυτό ακριβώς για το Κιλκίς, που είναι αγροτικός νομός.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4758"," Κύριε Υπουργέ, θα παρακαλούσα να μου δώσετε το λόγο για ένα δευτερόλεπτο.","ΙΩΑΝΝΗΣ ΔΡΙΒΕΛΕΓΚΑΣ",138
"4759"," Ορίστε, κύριε Υφυπουργέ, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4760"," Απλά να πω αυτό που έχει υποσχεθεί ο Υπουργός, για να το ξεκαθαρίσουμε στην Αίθουσα ότι αύριο θα κάνουμε δεκτές όλες αυτές τις παρατηρήσεις που έχουν γίνει, οι οποίες είναι σωστές και δίκαιες. Ιδιαίτερα αυτό, όπως είχα πει στην επιτροπή για τον υπεύθυνο επιστήμονα, θα είναι ο υπεύθυνος γεωπόνος. Το λέω από τώρα, για να αρθεί κάθε παρεξήγηση.","ΙΩΑΝΝΗΣ ΔΡΙΒΕΛΕΓΚΑΣ",138
"4761"," Μας το ξανάπατε!","ΔΙΑΜΑΝΤΩ ΜΑΝΩΛΑΚΟΥ",302
"4762"," Αλλά στη φιλοσοφία του Υπουργού και της πολιτικής ηγεσίας, εμείς δεν έχουμε ούτε θέσφατα ούτε ταμπού. Κάνουμε δεκτές όλες τις προτάσεις όπως κάναμε και στο νομοσχέδιο για τους συνεταιρισμούς, κύριε Βλάχο. Από τις δώδεκα προτάσεις που έκανε η Νέα Δημοκρατία, ο Υπουργός έκανε δεκτές τις δέκα. Δεν ξέρω για ποιους λόγους, παρ’ ότι έκανε δεκτές τις δέκα, τότε ήταν άλλη κυβέρνηση και το είχατε καταψηφίσει.
Σας ευχαριστώ.","ΙΩΑΝΝΗΣ ΔΡΙΒΕΛΕΓΚΑΣ",138
"4763"," Ορίστε, κύριε Παραστατίδη, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4764"," Ευχαριστώ, κύριε Πρόεδρε.
Κύριε Υπουργέ, θα επιβεβαιώσω αυτό που είπατε και θα πω πως πραγματικά πέρα από τα δικά μου συγχαρητήρια, έχετε και τα συγχαρητήρια τουλάχιστον του αγροτικού πληθυσμού του νομού μου, για τη συνέπεια που δείξατε σε σχέση με το χρόνο που καταβλήθηκαν οι επιδοτήσεις. Ίσως είναι από τις ελάχιστες, αν όχι η μοναδική φορά που πραγματικά υπήρξε μια συνέπεια της πολιτείας και συγκεκριμένα του Υπουργείου Αγροτικής Ανάπτυξης, προς τους αγρότες.
Θέλω να πω πως σας συγχαίρω προσωπικά και για έναν άλλο λόγο, διότι μετά από τριάντα και πλέον χρόνια ισχύος νομοθετικού πλαισίου σχετικού με τη διάθεση γεωργικών φαρμάκων, που πλέον δεν ανταποκρινόταν στις σύγχρονες επιστημονικές και τεχνικές εξελίξεις, πρώτη φορά έρχεται νομοσχέδιο που θεσπίζει ουσιαστικά κανόνες για την εξυγίανση και διάθεση των γεωργικών φαρμάκων στην αγορά.
Με αυτό το νομοσχέδιο, εκτός των άλλων, διασφαλίζεται η ορθολογική χρήση των γεωργικών φαρμάκων, λαμβάνοντας υπ’ όψιν όχι μόνο τις σύγχρονες παραγωγικές απαιτήσεις, αλλά και τις ανησυχίες της κοινωνίας για υγιεινά και ποιοτικά προϊόντα, καθώς βέβαια και την προστασία του περιβάλλοντος. 
Επιπλέον, διασφαλίζει την υγεία του χρήστη, του παραγωγού, του καταναλωτή και δημιουργεί προϋποθέσεις ανταγωνιστικότητας στις διεθνείς αγορές. Όλα αυτά θα υπάγονται στη Διεύθυνση Προστασίας Φυτικής Παραγωγής του Υπουργείου Αγροτικής Ανάπτυξης και αυτή η διεύθυνση θα έχει την ευθύνη συντονισμού ως Συντονιστική Εθνική Αρχή. Θα πρέπει να γίνει γνωστό πως τα φάρμακα γεωργικής χρήσης όταν διατίθενται στην αγορά ανεξέλεγκτα, είναι επιζήμια στη φυτική παραγωγή και η χρήση τους αποτελεί κίνδυνο για τον άνθρωπο και τα ζώα. 
Το σημερινό νομοσχέδιο, λοιπόν, βάζει μια τάξη σε όλη αυτήν την αυθαιρεσία. Δίνει δε ιδιαίτερη βαρύτητα στην ασφάλεια, αφού το κριτήριο χορήγησης άδειας κυκλοφορίας ενός φαρμάκου εκτός από τη βελτίωση της παραγωγής, θα πρέπει να διασφαλίζει υψηλά επίπεδα προστασίας των χρηστών, των καταναλωτών και του περιβάλλοντος. 
Επομένως, ό,τι έχει να κάνει με την άδεια κυκλοφορίας και διάθεσης του κάθε σκευάσματος στην αγορά θα πρέπει να αποδεικνύεται πως ανταποκρίνεται στο σκοπό, για τον οποίο προορίζεται, χωρίς αρνητικές επιπτώσεις στην υγεία και το περιβάλλον. Έτσι το υπό κατάθεση νομοσχέδιο επιβάλλει τη δημιουργία καταλόγου εγκεκριμένων γεωργικών φαρμάκων, ο οποίος θα περιλαμβάνει τα σκευάσματα εκείνα που θα κυκλοφορούν νόμιμα στην αγορά. Την ευθύνη για τη σύνταξη και τήρηση εφαρμογής του καταλόγου θα έχει η ΣΕΑ. 
Προβλέπεται για πρώτη φορά η ηλεκτρονική καταγραφή διακίνησης των εγκεκριμένων γεωργικών σκευασμάτων που θα γίνεται μόνο από τα εγκεκριμένα καταστήματα. Επιπλέον, θα καταγράφονται όλα τα στοιχεία του παραγωγού, η ποσότητα και το όνομα του σκευάσματος και όλα τα λοιπά στοιχεία, ώστε να μπορεί να διευκολύνεται ο έλεγχος της διάθεσης και χρήσης του προϊόντος. 
Κύριε Υπουργέ, υπάρχουν καταγγελίες ότι πάρα πολλές φορές χορηγήθηκαν για γεωργική χρήση φάρμακα ακατάλληλα και ληγμένα από διετίας ή ακόμη και τριετίας σε παραγωγούς. Τέτοιου είδους φαινόμενα, βέβαια, με το σημερινό νομοσχέδιο θα αποτρέπονται στο μέλλον. 
Μια και αναφέρομαι σε καταγγελίες, παρ’ ότι αυτό που θα πω δεν αφορά το σημερινό νομοσχέδιο, θα πρέπει κάποια στιγμή το Υπουργείο σας να ασχοληθεί και με τη διαδικασία διακίνησης και χρήσης πιστοποιημένου σπόρου, διότι υπάρχουν αναφορές από παραγωγούς ότι γίνεται εδώ και πάρα πολλά χρόνια εμπορία στις καρτέλες αντί της υποχρεωτικής ποσότητας πιστοποιημένου σπόρου για αντίστοιχα στρέμματα. Αντιλαμβάνεστε πολύ καλά τι εννοώ. 
Κυρίες και κύριοι συνάδελφοι, το νομοσχέδιο αυτό έρχεται σαν συνέχεια των προηγούμενων που αφορούσαν συνεταιρισμούς και σχετίζονταν με την εξυγίανση του συνεταιριστικού κινήματος, καθώς επίσης και με τη θέσπιση μητρώου εμπόρων αγροτικών προϊόντων. 
Πιστεύω ότι τα προηγούμενα νομοσχέδια του Υπουργείου Αγροτικής Ανάπτυξης που ψηφίστηκαν μαζί με το σημερινό καθώς και αυτά που θα επακολουθήσουν, στόχο έχουν να συμβάλουν στη δημιουργία ενός ευνοϊκού περιβάλλοντος που θα διασφαλίζει ένα πλαίσιο οργάνωσης, ανάπτυξης και διακίνησης αγροτικών και κτηνοτροφικών προϊόντων κάνοντας τους παραγωγούς μας να είναι λιγότερο εξαρτώμενοι από τα καρτέλ και κάθε είδους επίδοξους τυχοδιώκτες που λυμαίνονταν τον κόπο και το μόχθο του αγροτικού πληθυσμού της χώρας. 
Χαίρομαι ιδιαίτερα, διότι αυτές τις ημέρες σε έναν τηλεοπτικό σταθμό παρακολούθησα τον πρόεδρο ενός οινοποιητικού συνεταιρισμού της βορείου Ελλάδας –και συγκεκριμένα της Νάουσας- να αναφέρεται σε σημαντικές συμφωνίες που έκλεισαν με την Κίνα για εξαγωγές ενάμιση έως και τριών εκατομμυρίων μπουκαλιών ξινόμαυρου κρασιού. Αυτό μπορεί να αποτελέσει ένα αισιόδοξο μήνυμα και για άλλους συνεταιρισμούς και γενικότερα για τους αγρότες της χώρας μας που παράγουν και άλλου είδους αγροτικά προϊόντα.
Η πολιτεία θα πρέπει τέτοιους είδους προσπάθειες που συμβάλλουν στην ανόρθωση της οικονομίας, ιδιαίτερα σε αυτές τις δύσκολες στιγμές για τη χώρα μας, να τις ενθαρρύνει και να βρίσκεται αρωγός σε κάθε ανάλογη προσπάθεια.
Κυρίες και κύριοι συνάδελφοι, επιπλέον με αυτό το νομοσχέδιο θεσπίζονται εθνικά σχέδια δράσης για την αποτροπή της ανεξέλεγκτης χρήσης γεωργικών φαρμάκων και παράλληλα προτείνονται εναλλακτικές μέθοδοι και τεχνικές, προκειμένου να ελαχιστοποιηθεί η εξάρτηση από τα φάρμακα.
Για παράδειγμα, θα μπορούσε η πολιτεία οργανωμένα και μεθοδικά –και πραγματικά δεν γνωρίζω τις μέχρι τώρα προσπάθειες που έχουν γίνει προς αυτήν την κατεύθυνση- να ενθαρρύνει τη διάδοση καλλιέργειας αγροτικών προϊόντων με τη μέθοδο υδροπονίας, δηλαδή την καλλιέργεια των φυτών μέσα στο νερό, τη στιγμή μάλιστα που η χώρα μας διαθέτει ιδανικές συνθήκες, όπως η παρατεταμένη ηλιοφάνεια και το ήπιο κλίμα για τέτοιου είδους καλλιέργειες. Θα πρέπει, λοιπόν, να γίνει προσπάθεια ενημέρωσης του αγροτικού πληθυσμού για τα πλεονεκτήματα που έχει αυτή η τεχνική καλλιέργειας.
Παρακαλώ θα ήθελα λίγο την προσοχή σας, λέμε ενδιαφέροντα πράγματα.
Πώς μπορούμε να ανταγωνιστούμε τους Ισραηλινούς ή τους Ολλανδούς, όταν για παράδειγμα το 90% της παραγωγής τους γίνεται με αυτόν τον τρόπο, δηλαδή με την μέθοδο υδροπονίας, ο οποίος έχει στρεμματική απόδοση από έξι έως και δέκα φορές περισσότερο σε σχέση με το συμβατικό τρόπο καλλιέργειας τον οποίο εφαρμόζουμε εμείς;
Επιπλέον, η μέθοδος αυτή περιορίζει σημαντικά τη σπατάλη νερού και τη χρήση φαρμάκων και λιπασμάτων, προστατεύοντας το περιβάλλον, μειώνοντας το κόστος παραγωγής και αυξάνοντας παράλληλα την ανταγωνιστικότητα των προϊόντων.
Κύριε Υπουργέ, έλαβα γνώση προ ολίγου πως κατατέθηκε μία τροπολογία που προβλέπει την απαλλαγή από κάθε αστική και ποινική ευθύνη των διοικήσεων των συνεταιριστικών οργανώσεων. Αυτό αποτελεί τουλάχιστον –για να μην πω κάτι άλλο- πρόκληση. Θα πρέπει άμεσα να αποσυρθεί. Δεν θέλω να αναφερθώ και να διαβάσω το περιεχόμενο. Νομίζω ότι είναι γνωστό.
Κλείνοντας, πιστεύω πως αυτό το νομοσχέδιο εκτός από την εναρμόνιση του Ευρωπαϊκού Κανονιστικού Πλαισίου στο εθνικό δίκαιο θα συμβάλει σημαντικά στην ομαλή λειτουργία της αγοράς των φυτοφαρμάκων σε εθνικό επίπεδο και θα είναι προς όφελος του αγροτικού πληθυσμού και των καταναλωτών.
Ευχαριστώ.
(Χειροκροτήματα)","ΘΕΟΔΩΡΟΣ ΠΑΡΑΣΤΑΤΙΔΗΣ",419
"4765"," Το λόγο έχει ο Βουλευτής του ΠΑΣΟΚ, κ. Παναγιώτης Μπεγλίτης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4766"," Ευχαριστώ, κύριε Πρόεδρε.
Θα ήθελα κατ’ αρχάς να ξεκινήσω με μια έκκληση προς την πολιτική ηγεσία του Υπουργείου Αγροτικής Ανάπτυξης και Τροφίμων με αφορμή μία τροπολογία, που έχει κατατεθεί με διακομματική πρωτοβουλία κάποιων Βουλευτών, και απ’ ό,τι αντιλαμβάνομαι, με τον ανάλογο συναινετικό οίστρο. 
Πρόκειται για την τροπολογία που ουσιαστικά απαλλάσσει από κάθε αστική και ποινική ευθύνη τα μέλη των διοικητικών συμβουλίων αγροτικών συλλόγων και ενώσεων αγροτικών συνεταιρισμών, προκειμένου σύμφωνα με την τροπολογία, η οποία ασφαλώς δεν δεσμεύει την πολιτική ηγεσία του Υπουργείου Αγροτικής Ανάπτυξης, να προχωρήσει ο πράγματι θετικός νόμος για τις νέες συνεταιριστικές οργανώσεις, ο ν.4015/2011.
Ζητώ από την πολιτική ηγεσία του Υπουργείου Αγροτικής Ανάπτυξης και ιδιαίτερα από τον Υπουργό κ. Σκανδαλίδη, να μην κάνει δεκτή αυτήν την τροπολογία. Ζητώ, επίσης, από τους συναδέλφους που υπέβαλαν αυτήν την τροπολογία, να μας φέρουν στη Διαρκή Επιτροπή Παραγωγής και Εμπορίου όλα τα στοιχεία των τελευταίων χρόνων από τους αγροτικούς συλλόγους και τις ενώσεις αγροτικών συνεταιρισμών, για να δούμε τα οικονομικά στοιχεία και τους ισολογισμούς.
Με αυτήν την τροπολογία, εάν την κάνουμε αποδεκτή, ουσιαστικά μαζί με τους αθώους ξεπλένουμε και πάρα πολλές διαχρονικές ευθύνες. Και επειδή όλοι γνωριζόμαστε μεταξύ μας, πιστεύω ότι η πολιτική ηγεσία του Υπουργείου Αγροτικής Ανάπτυξης δεν θα κάνει αυτό το πολιτικό λάθος, ιδιαίτερα σε αυτήν την πολιτική συγκυρία.
Άρα, θεωρώ ως μη κατατεθειμένη -και μιλώ προσωπικά- αυτήν την τροπολογία.
Έρχομαι, κύριε Πρόεδρε, στο νομοσχέδιο. Είναι πράγματι ένα πολύ σημαντικό νομοσχέδιο, μια σημαντική νομοθετική πρωτοβουλία που φέρνει η πολιτική ηγεσία του Υπουργείου Αγροτικής Ανάπτυξης. Δεν την έφερε αργά, όπως ακούστηκε στην Αίθουσα του Κοινοβουλίου. Εγώ θα έλεγα ότι θα μπορούσε να πάρει λίγο ακόμα χρόνο, για να καλύψει μέσα στο νομοσχέδιο και πολλές ρυθμίσεις που είναι αναγκαίες, τις οποίες παραπέμπει, όμως, σε εξουσιοδοτικές διατάξεις, κατά το άρθρο 50 του σχεδίου νόμου.
Κύριε Πρόεδρε, μέτρησα στο άρθρο 50, δώδεκα υπουργικές αποφάσεις που προβλέπονται, οκτώ κοινές υπουργικές αποφάσεις, με διάφορους συναρμόδιους Υπουργούς και ένα προεδρικό διάταγμα.
Αγαπητοί συνάδελφοι, θεωρώ ότι αυτό είναι ένα λάθος μήνυμα που στέλνουμε ως πολιτικό σύστημα προς την κοινωνία. Θα μπορούσαν, πάρα πολλές από αυτές τις ρυθμίσεις, να ενσωματωθούν στο νομοσχέδιο με μια καλύτερη προεργασία, με μια καλύτερη νομοθετική δουλειά, για να τεθούν υπό τον κοινοβουλευτικό έλεγχο, να συζητηθούν και να ψηφιστούν από την Ολομέλεια. Κατά την άποψή μου, είναι πολιτικό λάθος.
Κύριε Πρόεδρε, το έχουμε κάνει όλοι όσοι έχουμε ασκήσει κυβερνητική εξουσία και εμού συμπεριλαμβανομένου. Στη βιασύνη μας ή στο άγχος μας να δείξουμε νομοθετικό έργο και να πάρουμε νομοθετικές πρωτοβουλίες, φέρνουμε νομοσχέδια ημιτελή. Δεν λέω ότι το νομοσχέδιο αυτό είναι ημιτελές. Έχει μια πληρότητα, έχει έναν ολοκληρωμένο χαρακτήρα. Θα είχε, όμως, μια μεγαλύτερη επιχειρησιακή πληρότητα και έναν πιο ολοκληρωμένο χαρακτήρα, εάν πραγματικά το άρθρο 50 προέβλεπε ελάχιστες εξουσιοδοτικές ρυθμίσεις.
Ζητώ από την πολιτική ηγεσία του Υπουργείου Αγροτικής Ανάπτυξης, όταν ετοιμαστεί και μας φέρει τις υπουργικές αποφάσεις ή τις κοινές υπουργικές αποφάσεις ή το προεδρικό διάταγμα, να συζητηθούν στη Διαρκή Επιτροπή Παραγωγής και Εμπορίου. Πιστεύω ότι διαθέτει η πολιτική ηγεσία τη δημοκρατική ευαισθησία για να αντιληφθεί το αίτημά μου. Πρέπει όλα να τα συζητούμε στο Κοινοβούλιο, στις επιτροπές ή στην Ολομέλεια, για να μπορούμε και να ελέγχουμε και να συναινούμε και να υπερψηφίζουμε ή να καταψηφίζουμε.
Είναι γεγονός ότι ο χώρος των φυτοφαρμάκων δεν είχε, μέχρι σήμερα, το αναγκαίο ρυθμιστικό πλαίσιο για να καλύψει τα τεράστια κενά στην εμπορία και στη χρήση, για να μην πω -όπως αποδείχθηκε στην πράξη- και στην κατάχρηση των φυτοφαρμάκων από τους αγρότες. Είναι πάρα πολύ σημαντική αυτή η νομοθετική πρωτοβουλία. Δημιουργεί ένα νέο διαφανές πλαίσιο, διακρίνει την αξιολόγηση από την αδειοδότηση, εμπλέκει σ’ αυτήν τη νέα προσπάθεια που καταβάλλεται σημαντικούς επιστημονικούς φορείς, με προεξάρχοντα το Μπενάκειο Φυτοπαθολογικό Ινστιτούτο, δημιουργεί και ενισχύει τις παραδοσιακές δομές του Υπουργείου Αγροτικής Ανάπτυξης και βεβαίως, προβλέπει ένα εθνικό σχέδιο δράσης, στο οποίο θα παρακαλούσα τον κ. Σκανδαλίδη να συμπεριλάβει τους πιο σημαντικούς φορείς είτε είναι αυτοί επιστημονικοί, όπως είναι το Γεωτεχνικό Επιμελητήριο είτε είναι συνδικαλιστικοί και γενικότερα παραγωγικοί, όπως είναι η ΠΑΣΕΓΕΣ.
Αυτό θα μπορούσε, κύριε Πρόεδρε, να είναι ευκρινές ήδη μέσα στο νομοσχέδιο, όπως θα μπορούσε να ήταν επίσης ευκρινές μέσα στο νομοσχέδιο και να μην παραπέμπεται στο προεδρικό διάταγμα, κατά το άρθρο 50, το τι εννοούμε με εξειδικευμένο προσωπικό στο οποίο θα χορηγείται άδεια εμπορίας φυτοφαρμάκων.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Θα τελειώσω σε ένα λεπτό, κύριε Πρόεδρε.
Εγώ θέλω να είμαι απόλυτα καθαρός και θα πρέπει να στείλουμε ένα καθαρό μήνυμα στον επιστημονικό κόσμο, ιδιαίτερα στα νέα παιδιά, τους πτυχιούχους που διαθέτουν πτυχία Φυτικής Παραγωγής, Φυτοπροστασίας, Φυτοπαθολογίας των ΤΕΙ και των ΑΕΙ, των Γεωπονικών Σχολών, ότι σε αυτούς αναφερόμαστε.
Πρέπει να το πούμε ρητά, πολύ περισσότερο σε μία περίοδο που υπάρχει μεγάλη ανεργία σ’ αυτόν το χώρο. Τι μας εμποδίζει να το διευκρινίσουμε, αλλά αντίθετα να το παραπέμψουμε στο προεδρικό διάταγμα; Θα μπορούσαμε να το πούμε άμεσα στο άρθρο 37.
Είναι γεγονός, κύριε Πρόεδρε, ότι έχουμε να κάνουμε με μία αγορά καθαρά μονοπωλιακού χαρακτήρα. Είναι γεγονός ότι έχουμε από τα πιο σημαντικά καρτέλ στο χώρο της παραγωγής, εισαγωγής και εμπορίας φυτοφαρμάκων. 
Δυστυχώς, όμως -και πρέπει όλοι να κάνουμε την αυτοκριτική μας- μέχρι σήμερα δεν έχει υπάρξει κανένας έλεγχος. Δεν είναι ευθύνη του Υπουργείου Αγροτικής Ανάπτυξης. Άλλου αρμόδιου Υπουργείου είναι η ευθύνη να κινητοποιήσει την Επιτροπή Ανταγωνισμού, η οποία θέλω να πω ότι υπολειτουργεί, κατά την άποψή μου, για να μην πω ότι βρίσκεται σε πλήρη επιχειρησιακή αδράνεια. Θεωρώ, στο πλαίσιο και του άρθρου 47 για τον έλεγχο των τιμών λιανικής πώλησης, ότι θα μπορούσε το Υπουργείο Αγροτικής Ανάπτυξης να συνεργαστεί ή καλύτερα να κινητοποιήσει το Υπουργείο Ανάπτυξης, που είναι το αρμόδιο Υπουργείο, για να κινητοποιηθεί η Επιτροπή Ανταγωνισμού και να ελέγξει, να σπάσει το μονοπωλιακό χαρακτήρα, να ελέγξει τα καρτέλ σ’ αυτόν το χώρο. Πρόκειται για ένα μονοπωλιακό χαρακτήρα της αγοράς, ο οποίος έχει δυσμενέστατες, αρνητικότατες συνέπειες πάνω στην αγροτική παραγωγή, στο κόστος παραγωγής των αγροτικών προϊόντων.
Είναι γνωστό ότι οι μεν εταιρείες παραγωγής, εισαγωγής, εμπορίας ζητούν τοις μετρητοίς από τα γεωπονικά καταστήματα να αγοράσουν τα φυτοφάρμακα και, από την άλλη πλευρά, όπως είπαν κάποιοι από τους συναδέλφους που έχουν εμπειρία, οι αγρότες θα πληρώσουν όταν πληρωθούν από τους εμπόρους αγροτικών προϊόντων.
Πιστεύω ότι θα μπορούσαμε να προβλέψουμε μέσα στο νομοσχέδιο ή -σε κάθε περίπτωση να το δεχθώ- και σε μια από τις υπουργικές αποφάσεις να υπάρξουν διευκολύνσεις από τα χρηματοπιστωτικά ιδρύματα, από τον τραπεζικό τομέα σε μία περίοδο μεγάλης κρίσης ρευστότητας προς τα γεωπονικά καταστήματα. Γνωρίζω πολλούς φίλους στο Νομό Κορινθίας, όπου εκλέγομαι, που βρίσκονται πραγματικά σε ένα μεγάλο αδιέξοδο, λόγω έλλειψης ρευστότητας και, λόγω μεγάλων καθυστερήσεων στην πληρωμή για την αγορά των αγροτικών προϊόντων.
Όπως, επίσης, στο νομοσχέδιο αυτό θα ήθελα μία ρύθμιση ή, εν πάση περιπτώσει, μια πρόβλεψη για έναν ελεγκτικό μηχανισμό για τις παράνομες κατ’ ουσίαν εισαγωγές αγροτικών φυτοφαρμάκων από όμορες γεωγραφικά χώρες. Γίνεται ένα μεγάλο πάρτι σ’ αυτόν το χώρο κι εμείς, ως πολιτεία κι ως αρμόδια Υπουργεία, είμαστε απόντες. Αυτό, επίσης, έχει επίπτωση στην ποιότητα των παραγόμενων αγροτικών προϊόντων σε μία περίοδο που δίνουμε μια μεγάλη μάχη -και η ηγεσία του Υπουργείου Αγροτικής Ανάπτυξης- για να παράγουμε ποιοτικά προϊόντα, που θα μπορούν να είναι ανταγωνιστικά.
Δεν είναι εξάλλου καθόλου τυχαίο όταν σήμερα -και το γνωρίζει ο κ. Σκανδαλίδης, που διαπραγματεύεται σκληρά στην Ευρωπαϊκή Ένωση- γίνεται μεγάλος αγώνας για να διευρυνθεί στο πλαίσιο της αναθεώρησης Κοινής Αγροτικής Πολιτικής, το στοιχείο της προστασίας του περιβάλλοντος, της προστασίας των υδάτινων πόρων, της δημόσιας υγείας και της υγείας των καταναλωτών, όταν ήδη στην πρόταση της Ευρωπαϊκής Επιτροπής προβλέπεται η πράσινη ενίσχυση με τη νέα ΚΑΠ να φτάσει περίπου στο 30% των άμεσων αγροτικών ενισχύσεων.
Αυτά είναι σημαντικά μηνύματα για την Ελλάδα, πολύ περισσότερο, όταν πασχίζουμε σήμερα να βάλουμε τις βάσεις για ένα νέο μοντέλο οικονομικής ανάπτυξης που θα στηρίζεται σε έναν ισχυρό και ανταγωνιστικό αγροτικό τομέα.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΜΕΛΑΣ",316
"4767"," Κύριε Πρόεδρε, θα μπορούσα να έχω το λόγο;","ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ",461
"4768"," Ο Υπουργός Αγροτικής Ανάπτυξης και Τροφίμων ο κ. Σκανδαλίδης, έχει το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4769"," Κυρίες και κύριοι συνάδελφοι, θέλω να κάνω δύο-τρεις παρατηρήσεις, που νομίζω ότι είναι σημαντικές, από αυτά που έχω ακούσει, γιατί πιστεύω ότι μερικά πράγματα πρέπει να αντιμετωπίζονται και να διευκρινίζονται επί τόπου.
Υπήρξε ένα θέμα αν ήρθε αργά ή γρήγορα το νομοσχέδιο. Εγώ θα σας ομολογήσω ότι το νομοσχέδιο ήρθε αργά με τη λογική της παραβίασης της προθεσμίας μεταφοράς και εφαρμογής των οδηγιών και των κανονισμών της Ευρωπαϊκής Ένωσης στην Ελλάδα. Αυτό δηλαδή, έπρεπε να είχε ολοκληρωθεί περίπου στα τέλη Ιουνίου και δεν ολοκληρώθηκε τότε. 
Η αλήθεια είναι ότι είχε γίνει προεργασία, γιατί είναι ένα νομοσχέδιο σύνθετο και τεχνικό. Απεικονίζει και την αδυναμία που έχει η ελληνική δημόσια διοίκηση να εκσυγχρονιστεί, ιδιαίτερα σε ένα νομοθετικό πλαίσιο, το οποίο ισχύει από το 1970. Σαράντα χρόνια πριν ήταν η τελευταία νομοθετική διευθέτηση που έγινε σε ό,τι αφορά τη λειτουργία και τον έλεγχο των φυτοφαρμάκων. 
Έχεις ένα κράτος που μπάζει από παντού και πρέπει να μεταφέρεις μια οδηγία –την οποία συνήθως τα κράτη που λειτουργούν σύγχρονα και αυτόματα, εφαρμόζουν αμέσως μέσα από τις διατάξεις και τους ελεγκτικούς τους μηχανισμούς- σ’ αυτό το κράτος που δεν έχει αυτήν τη δυνατότητα και μάλιστα με τόσο λεπτομερειακή και συστηματική τεχνική και επιστημονική επεξεργασία. Μάλιστα δεν ήταν μόνο από το κράτος αλλά ήταν και από τις ευθύνες των πολιτικών ηγεσιών όλων των προηγούμενων χρόνων –εννοώ των κυβερνήσεων όλων των προηγούμενων χρόνων- που ουσιαστικά δεν διαχώριζαν τις ελεγκτικές και τις διευθύνουσες αρχές και όλες αυτές που σήμερα αυτό το νομοσχέδιο επιχειρεί να διαχωρίσει, για να αποκαταστήσει μία σύγχρονη λειτουργία. 
Ήρθε, λοιπόν, αργά ο νόμος εξαιτίας αυτού του λόγου και της πλημμελούς προετοιμασίας που υπήρχε όταν εμείς πήγαμε στο Υπουργείο σε ό,τι αφορά την επεξεργασία και τη διαμόρφωση αυτής της τελικής ρύθμισης. Αυτό είναι το πρώτο. 
Δεύτερον, εκ των πραγμάτων αυτό το σχέδιο έχει πολύ σοβαρές αδυναμίες. 
Εγώ λοιπόν, θέλω να κάνω δύο παρατηρήσεις για τις οποίες δεσμεύομαι. Σε ό,τι αφορά το άρθρο 50, που είναι το άρθρο που εμφανίζει πολλές υπουργικές αποφάσεις, όπως επίσης και κοινές υπουργικές αποφάσεις, αυτό έχει ουσιαστικά τρία πράγματα. Έχει δύο κοινές υπουργικές αποφάσεις –μπορεί να είναι περισσότερα θέματα, αλλά είναι δύο οι κοινές υπουργικές αποφάσεις- ένα προεδρικό διάταγμα και έχει άλλες δέκα, έντεκα περίπου υπουργικές αποφάσεις. Εγώ δεσμεύομαι μέσα στους επόμενους δύο μήνες να φέρω στην Επιτροπή Παραγωγής και Εμπορίου για τελική επεξεργασία τις υπουργικές αποφάσεις του Υπουργού Αγροτικής Ανάπτυξης και Τροφίμων και ένα σχέδιο των δύο κοινών υπουργικών αποφάσεων. Δεν ξέρω αν μπορούμε να αλλάξουμε το προεδρικό διάταγμα και να το μετατρέψουμε σε κάτι άλλο, γιατί αυτά είναι θέματα που έχουν να κάνουν με μεταφορά κανονισμού και οδηγίας της Ευρωπαϊκής Ένωσης. Πρέπει να δούμε αν μπορούμε να ξεφύγουμε από το προεδρικό διάταγμα. 
Ωστόσο, στους δύο επόμενους μήνες –επαναλαμβάνω- οι δύο κοινές υπουργικές αποφάσεις και οι υπουργικές αποφάσεις που αφορούν καθαρά το Υπουργείο Αγροτικής Ανάπτυξης θα έχουν έρθει στην Επιτροπή Παραγωγής και Εμπορίου. 
Εκείνο που έχει σημασία –το τόνισε ο κ. Μπεγλίτης και είναι πολύ σημαντικό- είναι ότι επιτέλους, πρέπει να συνηθίσουμε στην ιδέα –το είχα δει και παλιά και δεν εφαρμόστηκε, ψηφίσαμε νόμους που δεν εφαρμόστηκαν ποτέ στην πολιτική προστασία- ότι τα εθνικά σχέδια δράσης που είναι απαραίτητα, πρέπει να έρχονται στα όργανα της Βουλής για να σηματοδοτούν την πυξίδα της πολιτικής που ακολουθεί η εκάστοτε κυβέρνηση και που μπορεί να ελέγχεται από το Κοινοβούλιο αν κάνει σωστά τη δουλειά της και αν εφαρμόζει μία ενιαία στρατηγική και πολιτική. 
Η θεσμοθέτηση, λοιπόν, του εθνικού σχεδίου δράσης εδώ είναι πάρα πολύ σημαντική, διότι ιδιαίτερα το πρώτο απ’ αυτά που πρέπει να ολοκληρωθεί μέσα στο 2012, όποια κι αν είναι η κυβέρνηση που θα το εφαρμόσει ή θα το εισηγηθεί, πρέπει να είναι ιδιαίτερα λεπτομερειακό και συγκροτημένο, έτσι ώστε να μπορεί να εφαρμοστεί γιατί τα μεγάλα προβλήματα εδώ είναι ότι συνήθως φέρνουμε διακηρυκτικά κείμενα –δεν προβλέπονται μεταβατικά στάδια, δεν προβλέπεται τίποτα- με αποτέλεσμα στην εφαρμογή τους η πολιτική εξουσία να μην μπορεί ουσιαστικά να ασκηθεί, ακόμα κι αν έχει την καλύτερη πρόθεση οποιαδήποτε πολιτική ηγεσία του Υπουργείου. 
Άρα, για εμάς, το εθνικό σχέδιο δράσης αποτελεί μεγάλη προτεραιότητα και έγκαιρα θα προσπαθήσουμε να διαμορφώσουμε ένα τέτοιο κείμενο. Δεν υπόσχομαι ότι αυτό μπορεί να γίνει τις επόμενες εβδομάδες ή τους επόμενους μήνες. Όμως, θα δούμε και την πορεία εφαρμογής του νόμου και αναλόγως θα πράξουμε. 
Τέλος, σε ό,τι αφορά την περίφημη τροπολογία, εγώ θέλω να σας πω κατ’ αρχάς ότι υπάρχει ένα πραγματικό πρόβλημα. Είναι άνθρωποι που βρίσκονται σήμερα στις διοικήσεις συνεταιρισμών και έχουν αναλάβει εδώ και εννιά μήνες, δέκα μήνες, ένα χρόνο. Οι άνθρωποι αυτοί δεν έχουν καμμία ευθύνη για παλαιότερες χρήσεις και τους αφαιρούνται οι περιουσίες. Χάνουν τις περιουσίες τους και έτσι δεν θα αναλαμβάνει κανένας να μπαίνει σε καμμία διοίκηση συνεταιρισμού. Υπήρχαν και παλαιότερες διοικήσεις, όπου τα ίδια τα διοικητικά συμβούλια, προφανώς, δεν είχαν δόλο σ’ ένα πιθανό αδίκημα που δεν μπορεί να εξηγηθεί ή να ερμηνευτεί. Η νομική διατύπωση ενός τέτοιου κειμένου είναι πάρα πολύ δύσκολη. 
Ωστόσο, το πρόβλημα δεν ήταν μικρό ούτε ανύπαρκτο. Δεν έγινε μια κίνηση από κάποιον Βουλευτή ή κάποιους Βουλευτές να υποκρύψουν ή να αθωώσουν ποινικά αδικήματα. Το φαντάζομαι και το πιστεύω απόλυτα και ακράδαντα. Όταν, μάλιστα, την προηγούμενη φορά φέραμε μία διατύπωση η οποία δεν έγινε αποδεκτή, εμείς ζητήσαμε από τα κόμματα και τους Βουλευτές να συμφωνήσουν και να φέρουν μία τροπολογία. Έφεραν, λοιπόν, αυτήν την τροπολογία, την οποία εγώ δεν μπορώ να μην την τιμήσω, αλλά πρέπει να πω ότι τα νομικά προβλήματα εξακολουθούν να υπάρχουν και σ’ αυτήν την τροπολογία, με αποτέλεσμα να μην μπορεί αύριο η Βουλή να πάρει μία τέτοια απόφαση. 
Εγώ, λοιπόν, θα συνεχίσω, γιατί πρόκειται για ένα πραγματικό πρόβλημα. Εμένα έρχονται και με βρίσκουν άνθρωποι που κλαίνε, γιατί χάνουν τις περιουσίες τους, διότι τόλμησαν να εκλεγούν πρόεδροι σε ενώσεις ή συνεταιρισμούς! Εμείς θα προσπαθήσουμε να συνεχίσουμε την επεξεργασία του θέματος. Δεν θα ψηφίσουμε αυτήν την τροπολογία, αλλά θα αποφασίσουμε να συνεχίσουμε την επεξεργασία του θέματος, μήπως βρούμε μία νομικά κατοχυρωμένη διατύπωση τέτοια, ώστε να μπορεί να αντιμετωπίσει το επιμέρους πρόβλημα αυτών των ανθρώπων, χωρίς βέβαια να ανοίγει ένα παράθυρο για αθώωση ποινικών αδικημάτων από οποιονδήποτε και αν έγιναν, σε οποιαδήποτε περίοδο και αν έγιναν. 
Γι’ αυτό ζητώ την κατανόηση των Βουλευτών που κατέθεσαν την τροπολογία. Δεν θα τη συζητήσουμε αύριο. Θα την αποσύρουμε και εν ευθέτω χρόνω, θα φέρουμε μία ρύθμιση που δεν θα έχει νομικά προβλήματα, ούτως ώστε να λυθεί το πρόβλημα. Πάντως, για το γεγονός ότι έγινε τόση προσπάθεια και δεν καταφέραμε να φθάσουμε σε ένα αποτέλεσμα, δεν φταίνε οι Βουλευτές, διότι φαίνεται ότι το πρόβλημα είναι δυσεπίλυτο και δεν μπορεί να κινηθεί στα όρια του ορισμού του δόλου. Έχει τις δυσκολίες του –ποια αρχή θα το κρίνει, πώς και με ποια διαδικασία- και πρέπει να το δούμε στην πράξη πιο συγκεκριμένα.
Σας ευχαριστώ.","ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ",461
"4770"," Το λόγο έχει ο Ανεξάρτητος Βουλευτής κ. Νικόλαος Τσούκαλης.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4771"," Κύριε Υπουργέ, καλοδεχούμενη η δήλωσή σας ότι δεν θα προχωρήσετε στην έγκριση της συγκεκριμένης τροπολογίας, γιατί είναι προφανές ότι είχε τεράστια προβλήματα, μεγάλες αδυναμίες και το κυριότερο, αυτήν την κρίσιμη στιγμή θα προκαλούσε έντονες κοινωνικές αντιδράσεις, κάτι το οποίο το ξέρετε.
Κυρίες και κύριοι συνάδελφοι, η αγροτική παραγωγή τα τελευταία χρόνια έχει κάνει κάποια βήματα. Βεβαίως, πρέπει να κάνει και άλλα, προκειμένου να ανταποκριθεί στη διεθνή κατανομή της αγροτικής παραγωγής. Η χώρα έχει σημειώσει πρόοδο κυρίως στον τομέα των υποδομών, ιδιαίτερα των μεταφορών, όπως και στον εκμηχανισμό της. Οι δυνατότητες εφαρμογής σύνθετων και σύγχρονων μεθόδων και στη φυτοπροστασία μπορούν να γίνουν περισσότερο αποδεκτές από τους αγρότες. Παράλληλα, οι απαιτήσεις των καταναλωτών, εγχώριων και μη, έχουν αυξηθεί. Έχει αυξηθεί η ζήτηση βιολογικών προϊόντων ή προϊόντων με ονομασία προέλευσης.
Στην καρδιά, λοιπόν, της αγροτικής παραγωγής εντάσσονται και τα γεωργικά φάρμακα. Πρόκειται για σύνθετο παράγοντα που επηρεάζει την υγεία, το περιβάλλον, τις τιμές των αγροτικών προϊόντων, τις εξαγωγές, τελικά την ίδια την ανάπτυξη σ’ αυτήν την τόσο δύσκολη περίοδο που διανύουμε. Παράλληλα, το κύκλωμα παραγωγής και διάθεσης φυτοπροστατευτικών προϊόντων έχει αλλάξει. Οι πρωταγωνιστές πλέον είναι οι πολυεθνικές εταιρείες παραγωγής και εμπορίας, παγκόσμιες και ευρωπαϊκές. 
Σ’ αυτό το νέο περιβάλλον πρέπει να προσαρμοστούμε άμεσα. Υπάρχει έντονη ανάγκη εκσυγχρονισμού του πλαισίου που διέπει τη γεωργική παραγωγή και κυρίως του πλαισίου έγκρισης και κυκλοφορίας των γεωργικών φαρμάκων. Ήδη έχουμε μείνει πολύ πίσω σ’ αυτόν τον τομέα. 
Στο σημείο αυτό πρέπει να τονιστεί η ιδιαιτερότητα της Ελλάδας, μία ιδιαιτερότητα που έχει να κάνει, κυρίως, με την εφαρμογή του νομοσχεδίου. Η παραγωγή μας και κυρίως οι εξαγωγές αφορούν νωπά προϊόντα, κυρίως θερμοκηπίων, τα οποία έχουν μεγαλύτερα υπολείμματα φυτοφαρμάκων όχι απλά στην επιφάνεια, αλλά δυστυχώς και στο εσωτερικό τους. Οι αγρότες λόγω χαμηλού εισοδήματος επιδιώκουν τη μεγιστοποίηση του κέρδους με μεγάλες παραγωγές. Παράλληλα, για διάφορους λόγους δεν εφαρμόζουν σωστά τις οδηγίες χρήσης των φυτοφαρμάκων.
Για παράδειγμα, δεν τηρούν τον απαραίτητο ενδιάμεσο χρόνο από την τελευταία εφαρμογή του φυτοφαρμάκου μέχρι και τη συγκομιδή. 
Με αυτά τα δεδομένα, ας αναφέρουμε κάποια πράγματα στο νομοσχέδιο. Θα ήθελα να κάνω μερικές παρατηρήσεις επί της αρχής. Ίσως το μείζον ζήτημα του νομοσχεδίου είναι η εφαρμογή του. Η εφαρμογή θα πραγματοποιηθεί με βάση τα ελληνικά δεδομένα; Πόσο αυστηροί έλεγχοι θα γίνονται; 
Θα αναφερθώ χαρακτηριστικά στο γνωστό φυτοφάρμακο «Lebaycid». Η Κυβέρνηση δεχόταν για χρόνια ψεκασμούς με ένα απαγορευμένο φάρμακο στην υπόλοιπή Ευρώπη. Οι πληροφορίες λένε ότι γινόταν αυτό ακριβώς λόγω των τεράστιων αποθεμάτων που είχαμε στη χώρα μας. Ή αντίστοιχα είχαμε περιπτώσεις όπου, παρά τον έλεγχο από το Μπενάκειο επιστράφηκαν παραγωγές, όπως, για παράδειγμα, στην Κρήτη.
Δυστυχώς, η εφαρμογή του νομοσχεδίου συνοδεύεται από τις περισσότερες ασάφειες και γενικότητες. Η περίπτωση του άρθρου 50 που προαναφέρθηκε, είναι μία από τις χαρακτηριστικές. Όμως, υπάρχει μία τεράστια ανακολουθία, που την ανέφερε και ο κύριος Υπουργός στη σύντομη παρέμβασή του: η θέσπιση του εθνικού σχεδίου δράσης. Έπρεπε να προηγείται όλων αυτών των νομοσχεδίων. Βέβαια είναι καλοδεχούμενη εξαγγελία, πλην όμως θα το έχουμε απ’ ό,τι ο ίδιος ανέφερε μετά από αρκετούς μήνες. Από την πρώτη ματιά όμως, δεν αναφέρει τίποτα για την ανάγκη αποκατάστασης του περιβάλλοντος. 
Βιώνουμε σήμερα τις δραματικές επιπτώσεις από την ανεξέλεγκτη χρήση φυτοφαρμάκων σε πολλές περιφέρειες της Ελλάδας: δραματικές επιπτώσεις σε όλο το οικοσύστημα με πλέον σημαντικές τις ανθρώπινες απώλειες. Αντίστοιχα δεν προβλέπεται η κατ’ ουσίαν ελεγχόμενη διαχείριση των ληγμένων και των αποσυρόμενων κάθε φορά από το συνταγολόγιο σκευασμάτων. Η ευθύνη θα έπρεπε να εντοπίζεται στις πολυεθνικές παραγωγής τους. Απουσιάζει δηλαδή, μία αρχική επεξεργασία των στοιχείων του σχεδίου δράσης, όπως αυτά προσδιορίζονται με θετικό τρόπο στη σχετική στρατηγική της πολιτικής της Ευρωπαϊκής Ένωσης. 
Αναφορικά με τις αρχές που θεσπίζονται, θέλω να πω ότι είναι άλλη η αρχή που κρίνει τους κινδύνους από την κυκλοφορία ενός φυτοφαρμάκου και διαφορετική η αρχή που δίνει την άδεια για να κυκλοφορήσει στην αγορά το φυτοφάρμακο. Σίγουρα ενισχύεται η διαφάνεια. Θεσπίζεται όμως, και μία τρίτη επιστημονική επιτροπή, πέρα από το Μπενάκειο και τη Συντονιστική Εθνική Αρχή, για να μπορεί να επιλαμβάνεται κυρίως των ενστάσεων που έχουν αυτοί που ζητούν άδεια και υπάρχει πρόβλημα στην αδειοδότησή τους. 
Όμως, το ερώτημα υπάρχει: Γιατί και τρίτη επιστημονική επιτροπή; Πώς θα εγγυηθείτε τη γρήγορη και απρόσκοπτη διαδικασία; Προσοχή μήπως στο όνομα της διαφάνειας αυξήσουμε τη γραφειοκρατία και τις καθυστερήσεις. Πρέπει να είναι απόλυτα ξεκάθαρες οι αρμοδιότητες. Στο πλαίσιο των ελέγχων συμφωνούμε με το θεσμό της συνταγογράφησης. Πρόκειται για σημαντικό κενό που έρχεται να καλυφθεί. Πρέπει όμως, να προνοήσουμε για το κόστος της. Ας βρεθεί μία λύση, ώστε να μη μετακυλήσει το δημόσιο το κόστος της συνταγογράφησης στους αγρότες και τελικά στους καταναλωτές, ιδιαίτερα την περίοδο αυτή της κρίσης. Σημαντικό ρόλο εδώ θα μπορούσαν να διαδραματίσουν οι συνεταιρισμοί.
Τέλος, θα αναφερθώ συνοπτικά στην παρακολούθηση των τιμών. Στην αιτιολογική έκθεση αναφέρεται ότι το νομοσχέδιο λαμβάνει μέτρα για την παρακολούθηση των τιμών που καταβάλλουν οι γεωργοί, συμβάλλοντας στην εξυγίανση της αγοράς αγροτικών εισροών. 
Κυρίες και κύριοι συνάδελφοι, εδώ υπάρχει ένα άλμα λογικής. Δεν προκύπτει ότι η απλή παρακολούθηση των τιμών εξυγιαίνει την αγορά. Μέχρι σήμερα η πολιτική των αρμοδίων Υπουργείων οδήγησε σε μεγάλες διαφοροποιήσεις. 
Είναι γνωστό ότι Έλληνες αγρότες πηγαίνουν σε γειτονικές χώρες για να αγοράσουν φυτοφάρμακα. Θα πρέπει ίσως η Κυβέρνηση να λάβει πιο συγκεκριμένα μέτρα ελέγχου των τιμών κι όχι απλά παρακολούθησης. Στο πλαίσιο αυτό και σε συνδυασμό με την ανασυγκρότηση των συνεταιρισμών, θα μπορούσε να προταθεί η διάθεση φυτοφαρμάκων ακόμα και μέσω των συνεταιρισμών. Με αυτόν τον τρόπο, θα μειωνόταν σημαντικά το κόστος παραγωγής και θα εξαλείφονταν κίνητρα για λανθασμένη χρήση των φυτοφαρμάκων. 
Ο πυρήνας αυτών των σκέψεων μάς οδηγεί στην κατ’ αρχήν, θετική θέση της Δημοκρατικής Αριστεράς απέναντι στο νομοσχέδιο και αύριο θα τοποθετηθούμε επί συγκεκριμένων ρυθμίσεων των άρθρων. 
Ευχαριστώ πολύ. 
(Χειροκροτήματα)","ΝΙΚΟΛΑΟΣ ΤΣΟΥΚΑΛΗΣ",520
"4772"," Κι εμείς ευχαριστούμε τον κ. Νικόλαο Τσούκαλη. 
Το λόγο έχει ο Βουλευτής του ΠΑΣΟΚ κ. Αθανάσιος Παπαγεωργίου.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4773"," Κυρίες και κύριοι συνάδελφοι, το φυτοφάρμακο έχει μετρηθεί και έχει καταγραφεί ιστορικά ότι είναι ένας συντελεστής μεγάλης επιβάρυνσης του κόστους παραγωγής των αγροτικών προϊόντων. Υπάρχουν και ποσοστά ανά κατηγορία προϊόντων που κυμαίνονται από 5% έως 7% και 10% πάρα πολλές φορές.
Το πρόβλημα με το φυτοφάρμακο στην Ελλάδα, πέραν των άλλων, έγκειται στο ότι είναι ανεξέλεγκτες οι τιμές στην αγορά και στο ότι είναι πάρα πολύ ακριβό. Θέλω να επικαλεστώ μία έρευνα που έγινε και η οποία συνέκρινε ένα επώνυμο φυτοφάρμακο, μίας μεγάλης επώνυμης πολυεθνικής εταιρείας και βρέθηκε ότι η τιμή του στη Γαλλία ήταν πέντε φορές μικρότερη απ’ ό,τι ήταν στην Ελλάδα. Στην Ελλάδα, δηλαδή, το ίδιο φυτοφάρμακο ήταν πέντε φορές ακριβότερο απ’ ό,τι στη Γαλλία. Και διερωτάται κάποιος τι γίνεται. Αντιμετωπίζεται αυτό το πρόβλημα;
Βέβαια, πρέπει να πω ότι σ’ αυτό το σχέδιο νόμου γίνεται μία μεγάλη, καλή και σωστή προσπάθεια και με το Παρατηρητήριο Τιμών. Όμως, κυρίες και κύριοι συνάδελφοι, ξέρουμε πάρα πολύ καλά ότι αυτή η αγορά μονοπωλείται, αυτή η αγορά κυριαρχείται από μονοπώλια και ολιγοπώλια. Το ερώτημα, λοιπόν, κύριε Υπουργέ, είναι το εξής: Ωραία, εσείς δεν μπορείτε να κάνετε πολλά πράγματα ως Υπουργείο Αγροτικής Ανάπτυξης! Δεν υπάρχει Επιτροπή Ανταγωνισμού; Γιατί δεν παρεμβαίνει η Επιτροπή Ανταγωνισμού σε κραυγαλέες περιπτώσεις αυξήσεων και τρομακτικών ανισοτήτων στην αγορά της Ευρωπαϊκής Ένωσης; Επαναλαμβάνω ότι ένα φάρμακο ήταν πέντε φορές ακριβότερο στην ελληνική αγορά –δεν κάνει να το πω, κύριε Υπουργέ, γιατί είναι γνωστό φάρμακο- απ’ ό,τι στη γαλλική αγορά! Δεν πρέπει να υπάρχει Επιτροπή Ανταγωνισμού; Δεν πρέπει να παρέμβει η Επιτροπή Ανταγωνισμού; Και τι ερχόμαστε και λέμε εδώ για την προστασία των αγροτών και των παραγωγών, όταν οι διαφορές είναι τρομακτικές;
Δεύτερον, δεν υπάρχει Επιτροπή Ανταγωνισμού. Γιατί, κύριε Υπουργέ, να μην υπάρχουν σε μία σελίδα ή στις εφημερίδες δημοσιοποιημένοι τιμοκατάλογοι των ευρωπαϊκών τιμών του ίδιου φαρμάκου και των ελληνικών τιμών, ώστε να μπορούν να συγκρίνουν οι Έλληνες αγρότες; Αυτά δεν αντιμετωπίζονται με το νομοσχέδιο. Ωραία, το Παρατηρητήριο είναι καλό! Όμως, ο έλεγχος των τιμών των αγροτικών προϊόντων, κύριε Υπουργέ, είναι ανύπαρκτος στην αγορά! 
Εκείνο που επίσης θέλω να πω –το είπαν και κάποιοι συνάδελφοι- είναι ότι η τελευταία κρίση επέφερε δραματικές επιπτώσεις στη διακίνηση, στις τιμές και στις συναλλαγές των αγροτικών φαρμάκων. Είναι τραγικό ότι οι αγρότες δεν έχουν πρόσβαση στις τράπεζες και λόγω έλλειψης ρευστότητας δεν έχουν και οι ίδιοι διαθέσιμα. Έτσι, πηγαίνουν να αγοράσουν φυτοφάρμακα και τους λένε «τοις μετρητοίς»! Μα, δεν έχουν! Ο άλλος πρέπει να ραντίσει σε δύο ημέρες στο θερμοκήπιό του και δεν μπορεί να αγοράσει φυτοφάρμακα!
Αυτό είναι ένα πρόβλημα που πρέπει να το δείτε, κύριε Υπουργέ, ίσως με τις τράπεζες, όπως την Αγροτική Τράπεζα και όλες τις άλλες τράπεζες. Επίσης, αν θέλουμε να συζητήσουμε σοβαρά για την εξυγίανση, πρέπει να δούμε, εταιρείες και επιχειρήσεις διακίνησης φαρμάκου στην Ελλάδα που έχουν μία προϊστορία και που έχουν συμβάλει στην αγορά. Αυτές μπορούν να διευκολυνθούν αυτήν την περίοδο από το τραπεζικό σύστημα, προκειμένου να συμβάλουν στην εξυγίανση της αγοράς, γιατί είναι φοβερό το πρόβλημα της αγοράς.
Ένα δεύτερο πρόβλημα που έχουμε όσον αφορά τον έλεγχο είναι το εξής: Υπάρχει τρομερό διασυνοριακό εμπόριο. Έρχονται φυτοφάρμακα από τις γείτονες χώρες, τα οποία είναι ανεξέλεγκτα όσον αφορά την ποιότητά τους, άρα και την αποτελεσματικότητά τους. Εγώ έχω εισπράξει παράπονα από παραγωγούς της βορείου Ελλάδας, κύριε Υπουργέ, για το ότι αγόρασαν φάρμακο της ίδιας φίρμας, όπως φαινόταν στην ετικέτα και όταν ράντισαν, αυτό δεν είχε κανένα αποτέλεσμα και καταστράφηκαν οι παραγωγές. Αυτό γίνεται και με τους σπόρους. Για παράδειγμα, ξέρω άνθρωπο στη Φλώρινα που έσπειρε από εισαγόμενους σπόρους απ’ αυτές τις χώρες και δεν φύτρωσε καθόλου στάρι!
Υπάρχει, λοιπόν, ένα διασυνοριακό εμπόριο σ’ αυτές τις περιοχές ιδιαίτερα της βορείου Ελλάδας με φυτοφάρμακα «μαϊμούδες», τα οποία δεν έχουν καμμία θετική επίπτωση στις αγροτικές παραγωγές. Είναι, λοιπόν, αυτά τα φυτοφάρμακα σε βάρος των παραγωγών και σε βάρος των καταναλωτών. Κύριε Υπουργέ, υπάρχουν τριμερείς επιτροπές οι οποίες ελέγχουν αυτά τα εισαγόμενα φάρμακα και στις οποίες συμμετέχει και το Υπουργείο με ένα μέλος. Το ερώτημα εξακολουθεί και υπάρχει: Τι κάνουν; Τι κάνουν τα τελωνεία σε αυτές τις περιπτώσεις; Τίποτα δεν κάνουν. Γίνεται πλιάτσικο στη βόρεια Ελλάδα, ιδιαίτερα με αυτά τα φυτοφάρμακα σε βάρος των παραγωγών και των καταναλωτών, γιατί είναι αλλοιωμένα, είναι μειωμένης αποτελεσματικότητας και δηλητηριώδη πολλές φορές φυτοφάρμακα.
Χρειάζεται, κύριε Υπουργέ, και σε εκείνη την κατεύθυνση να στρέψετε το βλέμμα με αυτές τις τριμερής επιτροπές. Καλό είναι, κύριε Ροντούλη, να τους καλέσετε και να τους εγκαλέσετε και να τους πείτε: Για καθίστε, κύριοι, τι κάνουν αυτές οι επιτροπές με αυτά τα φυτοφάρμακα;
Κύριε Υπουργέ, θέλω να αναφερθώ σε μία τρίτη σοβαρή παρατήρηση. Έτυχε να πάω στην Πελοπόννησο κάποιο Πάσχα, γιατί έτυχε να έχω συγγενικές σχέσεις. Λέω στα συγγενικά μου πρόσωπα: Πάμε να πάρουμε ντομάτες από το θερμοκήπιο του συγγενή μας και μου είπαν «μην τα ζυγώνεις». Ρωτώ: γιατί; Γιατί χθες το βράδυ ράντισε, μπαίνει μέσα ο ίδιος με τη μάσκα, αλλά απ’ έξω είναι κοτσαρισμένη η νταλίκα και φορτώνουν για να πάνε στην αγορά της Αθήνας.
Ωραία, με το Μπενάκειο εσείς πολύ σωστά -και είναι ένας έγκυρος οργανισμός- μπορεί δειγματοληπτικά πολλά προϊόντα να τα ελέγξετε για υπολείμματα φυτοφαρμάκων. Μπορεί, κύριε Υπουργέ, οι αλυσίδες –όπως το κάνουν στην Ευρώπη- να ελέγχουν τα υπολείμματα και να γυρίζουν πίσω προϊόντα σε οργανωμένες επιχειρήσεις. Πείτε μου, λοιπόν, τι θα γίνει σε περιπτώσεις οπωροκηπευτικών στις λαϊκές αγορές, σε μια αγορά η οποία είναι door to door ή είναι αγορά spot; Εκεί, λοιπόν, πουλιέται δηλητήριο, εκεί πουλιέται καρκίνος. 
Ειλικρινά δεν μπορώ να σας απαντήσω και να σας αποδείξω κάτι, αλλά υπάρχει και η συνείδηση των αγροτών και υπάρχει και η ανάγκη να προστατευτούν και οι καταναλωτές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Είναι έγκλημα όταν η προδιαγραφή –και τελειώνω, κύριε Πρόεδρε- λέει ότι με αυτό το φάρμακο το οποίο ραντίζει ο αγρότης τη ντομάτα στο θερμοκήπιο, πρέπει να περάσουν οκτώ μέρες για να μπει στο θερμοκήπιο, να μπαίνει ο αγρότης στις δύο μέρες και να φορτώνει τη νταλίκα. Και όλα αυτά γιατί; Γιατί τις ημέρες του Πάσχα, για παράδειγμα, έχει καλές τιμές και αν μπει στις οκτώ μέρες, θα έχουν πέσει στο μισό οι τιμές. Αυτό ναι μεν είναι προς το συμφέρον του παραγωγού και του εισοδήματός του, αλλά είναι εγκληματικό για την υγεία και την προστασία του καταναλωτή. 
Είναι τεράστια ζητήματα που το νομοσχέδιο δεν μπορεί να τα αντιμετωπίσει. Πρέπει να στύψουμε το μυαλό μας, να δούμε την εμπειρία από άλλες χώρες. Υπάρχει μια μεγάλη συζήτηση, υπάρχουν κανονισμοί στην Ευρωπαϊκή Ένωση, υπάρχουν προβλήματα και για τον έλεγχο της αγοράς και για τον έλεγχο του διακοινοτικού εμπορίου και για τον έλεγχο της ποιότητας των προϊόντων. 
Υπάρχουν προβλήματα. Παλιά που ασχολιόμουν με το λάδι, σκεφτόμουν ότι γίνονταν δακοκτονίες από αέρος και πηγαίναμε και τρώγαμε αυτό το λάδι. Εγώ συγκλονίζομαι, κύριε Υπουργέ, όταν το σκέφτομαι. Τώρα σκέφτομαι, ειλικρινά, σε περίοδο εκτός εποχής να πάω να φάω οπωροκηπευτικά, διότι τα δηλητηριάζουν κυριολεκτικά! 
Άρα έχουμε μεγάλο δρόμο, κύριε Υπουργέ. Πρέπει να σας πω ότι είμαι χαρούμενος που αυτό το νομοσχέδιο κάνει βήματα πολλά. Είναι στη σωστή κατεύθυνση, αλλά θα χρειαστούν κι άλλα βήματα και για τον έλεγχο της αγοράς όσον αφορά τις τιμές αλλά και για τον έλεγχο της ποιότητας των προϊόντων που διακινούνται στην Ελλάδα.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΑΘΑΝΑΣΙΟΣ ΠΑΠΑΓΕΩΡΓΙΟΥ",394
"4774"," Το λόγο έχει ο Υφυπουργός Αγροτικής Ανάπτυξης και Τροφίμων κ. Αστέριος Ροντούλης για δύο λεπτά.
Ορίστε, κύριε Υφυπουργέ, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4775"," Κυρίες και κύριοι συνάδελφοι, άκουσα με μεγάλη προσοχή την τοποθέτηση του Προέδρου της Επιτροπής Παραγωγής και Εμπορίου. 
Κύριε Πρόεδρε, πρέπει να σας πω ότι η ευαισθησία όλων είναι δεδομένη, όσον αφορά την προστασία της δημόσιας υγείας, γιατί η τοποθέτησή σας ανέδειξε ένα τέτοιο ζήτημα. Από την άλλη πλευρά, όμως, πρέπει να γίνει κατανοητό ότι υφισταμένων τέτοιων παραδειγμάτων βεβαίως, δεν εκπροσωπούν επ’ ουδενί -πρόκειται για εξαιρέσεις, δηλαδή- κατά κανέναν τρόπο τη συντριπτική πλειοψηφία των Ελλήνων παραγωγών και της ελληνικής αγροτικής παραγωγής στο σύνολό της. 
Υπάρχουν τέτοια φαινόμενα –δεν μπορεί να πει κανείς ότι δεν υπάρχουν- αλλά από την άλλη να μη ρέπουμε εύκολα –δεν λέω ότι έγινε αυτό από την πλευρά σας- σε λόγια τα οποία μπορεί να δυσφημούν την ελληνική παραγωγή που είναι εκ των καλυτέρων σε ευρωπαϊκό επίπεδο. Η ελληνική παραγωγή είναι ποιοτικά στη συντριπτική της πλειοψηφία, ανώτερη των προϊόντων που παράγονται αλλού ή σε χώρες της Ευρωπαϊκής Ένωσης ή πόσω μάλλον σε τρίτες χώρες.
Βεβαίως υπάρχουν αυτά τα φαινόμενα και γίνονται και δειγματοληπτικοί έλεγχοι για να καταπολεμηθούν. Αλλά πείτε μου εσείς τώρα τι ελεγκτικό μηχανισμό πρέπει να στήσουμε για να πιάσουμε τον ασυνείδητο που έκανε αυτό που είπατε ως παράδειγμα στην Πελοπόννησο, στο τάδε θερμοκήπιο; Καταλαβαίνετε ότι πρέπει να στήσουμε έναν ογκώδη ελεγκτικό μηχανισμό, ο οποίος θα κάνει εξονυχιστικούς ελέγχους. Καταλαβαίνετε, όμως, ότι το κόστος τέτοιων μηχανισμών είναι υψηλό σε τέτοιες περιόδους.
Άκουσα και από άλλους συναδέλφους το επιχείρημα ότι κυρίως στη βόρεια Ελλάδα γίνεται μια αθρόα εισαγωγή από γειτονικές χώρες –να μην κατονομάσω- φυτοφαρμάκων, τα οποία δεν είναι ενδεδειγμένης ποιότητας. Ναι, κύριε Πρόεδρε, έχετε απόλυτο δίκιο. Γίνεται αυτό. Θα σας πω όμως, το εξής: Δεν έχει ευθύνη και ο παραγωγός που κάνει ένα τέτοιο εμπόριο; Δηλαδή δεν ξέρει ότι θα του δοθούν προϊόντα μαϊμού; Εγώ συγκρατώ από την τοποθέτησή σας την πρόθεση και τη βούληση να αναδείξετε ακριβώς αυτό το πράγμα. Δηλαδή, το πόσο προσεκτικός πρέπει να είναι ο Έλληνας γεωργός όταν πάει σε μια αγορά γειτονικού κράτους και θεωρεί –δεν είναι έτσι- ότι παίρνει ένα φερέγγυο, να το πω έτσι, αγροτικό φυτοφάρμακο και αποδεικνύεται ότι δεν είναι. 
Είπατε και ο ίδιος στην τοποθέτησή σας ότι παίρνουμε προϊόντα φυτοπροστασίας, τα οποία αποδεικνύονται μαϊμού. Ναι, αλλά θα πρέπει να το σκεφτεί και ο παραγωγός αυτό το πράγμα, ότι διακινδυνεύει εκείνη τη στιγμή.
Να σας πω και το άλλο που είπατε, που το εξέλαβα ως ουσιαστικότατη καταγγελία: Τι γίνεται στα τελωνεία; Υπάρχουν αυτές οι τριμελείς επιτροπές που είπατε και βεβαίως θα πρέπει να ελέγχουν τα εισαγόμενα προϊόντα. Πώς περνάνε από τα τελωνεία; Αυτό είναι ένα ερώτημα που χρήζει περαιτέρω διερεύνησης, διότι έχει και άλλες προεκτάσεις. Και ο νοών νοείτω.","ΑΣΤΕΡΙΟΣ ΡΟΝΤΟΥΛΗΣ",446
"4776"," Το λόγο έχει ο Ανεξάρτητος Βουλευτής κ. Αθανάσιος Λεβέντης. Και μια και είναι και γιατρός, θα πρέπει να πω και από την εμπειρία μου ότι ποτέ τα ελληνικά προϊόντα δεν ήταν μέλος καμμίας διατροφικής κρίσης, ούτε ευρωπαϊκά ούτε παγκοσμίως. Και οι έλεγχοι που γίνονται για τα ελληνικά προϊόντα σε όλη την Ευρώπη έχουν βρεθεί με τους χαμηλότερους συντελεστές. Να τα λέμε αυτά –αυτό βεβαίως δεν απαλλάσσει κάποιους ασυνείδητους- για να επαινούμε και αυτά που υπάρχουν στην Ελλάδα, μέσα στις αδυναμίες που έχουμε.
Ορίστε, κύριε Λεβέντη, έχετε το λόγο.","Î•Ï…Î±Î³Î³ÎµÎ»Î¿Ï‚ Î‘Ï�Î³Ï…Ï�Î·Ï‚",146
"4777"," Ευχαριστώ πολύ, κύριε Πρόεδρε.
Χρόνια πολλά και καλή χρονιά σε όλους.
Συζητάμε ένα νομοσχέδιο το οποίο είναι καθοριστικής σημασίας για την υγεία, τη διατροφή, αλλά και την εθνική οικονομία. Τα φυτοφάρμακα είναι πολύτιμα μέσα, όπλα αν θέλετε, στα χέρια του παραγωγού ο οποίος προσπαθεί να προστατεύσει την παραγωγή του από τους κινδύνους, από τους εχθρούς που είναι τα διάφορα άλλα έμβια όντα, όπως είναι τα ζιζάνια, τα έντομα, οι μύκητες και τόσα άλλα.
Είναι πολύτιμα από τη μια πλευρά, αλλά και εξαιρετικά επικίνδυνα όπλα από την άλλη. Και εδώ πρέπει να προσέξουμε. Θα ήθελα και ως γιατρός αλλά και ως άνθρωπος που προέρχομαι από αγροτική οικογένεια και έχω ζήσει και ξέρω τα πράγματα αυτά, να αναφέρω πόσες συνέπειες μπορούν να έχουν. Από αυτήν την άποψη, πρέπει να πούμε ότι οι κίνδυνοι είναι αυτοί που απειλούν πρώτα και κύρια τον ίδιο τον αγρότη. 
Η αλόγιστη χρήση εντομοκτόνων, ζιζανιοκτόνων, μυκητοκτόνων σε συνδυασμό με την υπερβολική χρήση λιπασμάτων, την υπερνίτρωση κ.λπ. έχουν οδηγήσει σε πάρα πολλές περιοχές το έδαφος, τον υδροφόρο ορίζοντα, να έχει ρυπανθεί σε μεγάλο βαθμό και αυτό είναι κάτι που μένει και που μπορεί να μείνει για πολλά χρόνια. Έτσι έγινε με το πρώτο εντομοκτόνο που έκανε θραύση, το DTT, το οποίο ακόμα ανιχνεύεται στο Θερμαϊκό κόλπο και σε διάφορες άλλες περιοχές της χώρας και το οποίο απεδείχθη ότι ήταν καρκινογόνο και δεν είναι το μόνο. Από τη δεκαετία του ’60 και του ’70 είχαμε διαπιστώσει και στη χώρα μας ότι υπήρχαν αγρότες οι οποίοι ανεξήγητα παρουσίαζαν αρρώστιες που δεν μπορούσε κανείς να διανοηθεί, όπως, παραδείγματος χάριν, καρκίνους του πνεύμονα ή διάφορες εξανθηματικές ή άλλες αρρώστιες και εκ των υστέρων απεδείχθη ότι οφείλονταν σε φυτοφάρμακα. 
Θα ήθελα να τονίσω ιδιαίτερα τη χρήση σε κλειστούς χώρους όπως είναι τα θερμοκήπια. Εκεί οι κίνδυνοι πολλαπλασιάζονται γιατί οι άνθρωποι που μπαίνουν εκεί μέσα, πρώτον, τα εισπνέουν ή τα λούζονται κυριολεκτικά και, δεύτερον, αυτά χρησιμοποιούνται σ’ έναν πολύ περιορισμένο χώρο και επομένως η πυκνότητά τους είναι πάρα πολύ υψηλή. Χρειάζεται, λοιπόν, ιδιαίτερη προσοχή στη χρήση αυτών των φαρμάκων. Το πρώτο που πρέπει να κάνουμε, λοιπόν, είναι να ξέρουμε τις δυνατότητες των φυτοφαρμάκων και τους κινδύνους που εγκυμονούν. 
Νομίζω ότι εδώ δεν έχουμε κάνει σχεδόν τίποτα, κύριε Υπουργέ, σαν χώρα και σαν σεβαστό Υπουργείο δεν έχετε κάνει ουσιαστικά τίποτα για την ενημέρωση. Εγώ δεν είδα ποτέ μια φορά στην τηλεόραση να καθίσουν υπεύθυνοι, να παραθέσουν κάποια βασικά φυτοφάρμακα και να εξηγήσουν τι κινδύνους έχουν. Είχα πάει σε αγροτικές περιοχές και μου έκανε εντύπωση ότι πριν από δύο-τρία χρόνια σε μία αγροτική περιοχή οι αγροτικοί δρόμοι ήταν κατεσπαρμένοι με διάφορα πεταμένα μπουκάλια, τα οποία είχαν επάνω μία νεκροκεφαλή και δύο χιαστί κόκαλα, που σημαίνει «κίνδυνος-θάνατος». Αυτά ήδη είχαν χρησιμοποιηθεί και είχαν απορριφθεί ανεξέλεγκτα στο έδαφος.
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Ένα άλλο στοιχείο είναι ότι τα φάρμακα αυτά έχουν μία ορισμένη διάρκεια. Άλλα μπορεί να παραμείνουν για μήνες ή και για χρόνια. Η δράση άλλων φαρμάκων μπορεί να περάσει ύστερα από μερικές μέρες ή ακόμα και ώρες. Επομένως εδώ πρέπει να ξέρουμε ακριβώς ποιο φάρμακο χρησιμοποιούμε και με ποιον τρόπο το χρησιμοποιούμε.
Κύριε Υπουργέ, ανέφεραν και προηγούμενοι ομιλητές τον κίνδυνο που έχουμε τα φάρμακα που απαγορεύονται στη χώρα μας, γιατί έχει αποδειχθεί ότι είναι επικίνδυνα, παρ’ όλα αυτά να εισάγονται από λαθραίους δρόμους και δυστυχώς εισάγονται κατά κόρον και αυτό είναι το μεγάλο πρόβλημα.
Αναρωτηθήκατε, κύριε Υπουργέ, πού να στήσουμε αυτούς τους ελεγκτικούς μηχανισμούς. Υπάρχουν τρόποι και, αν θέλουμε, μπορούμε να τους βρούμε αυτούς και να τους σταματήσουμε. Δεν λέω 100%, αλλά σε μεγάλο ποσοστό. Δυστυχώς, όμως, το πρόβλημα είναι ότι αυτοί οι μηχανισμοί καταφέρνουν και διαβρώνουν ακόμα και τις δημόσιες υπηρεσίες. Θα δείτε πολλές φορές με την ανοχή, αν όχι και την παρότρυνση σε κάποιες περιπτώσεις κάποιων αρμοδίων –υποτίθεται- υπηρεσιακών παραγόντων να προωθούνται αυτά τα φάρμακα. Επομένως εδώ χρειάζεται μεγάλη προσοχή.
Θα ήθελα να τονίσω και κάτι άλλο για τους αεροψεκασμούς. Οι αεροψεκασμοί πρέπει να γίνονται με πάρα πολύ μεγάλη προσοχή και κάτω από συγκεκριμένες και πολύ αυστηρές προϋποθέσεις. Δεν λέω για την κατάχρηση που γινόταν παλιότερα, όταν γυρνούσαν τα αεροπλάνα μέσα σε κατοικημένες περιοχές και ράντιζαν για το δάκο, παραδείγματος χάριν. Πρέπει να σας πω ότι και πρόσφατα τουλάχιστον σ’ έναν υδροβιότοπο που είναι στην περιοχή της Αττικής, την Ψάθα, περνούσαν αεροπλάνα και ψέκαζαν και όχι μόνο ψέκαζαν τα αεροπλάνα γιατί είχε κουνούπια, γιατί είχε έλος από κάτω, αλλά ψέκαζαν τα αεροπλάνα, για να σκοτώσουν τα κουνούπια, ψέκαζαν και οι κάτοικοι για να σκοτώσουν τα κουνούπια και προσπαθούσαν να εξαφανίσουν το βάλτο βάζοντας φωτιά καταμεσήμερο καλοκαιριού μέσα στο βάλτο για να μπορέσουν να χτίσουν εκεί πάνω. Και τι είναι –λέει- αυτό; Τι βιότοπος και κολοκύθια; Εκεί είναι ένας βάλτος, λέει.
Αυτά πρέπει κάποτε να τα κατανοήσουμε και να τα αντιμετωπίσουμε σωστά. 
 Το νομοσχέδιο αυτό κάνει μια σωστή αρχή θα λέγαμε. Έχει πολλές διατάξεις οι οποίες είναι προς τη σωστή κατεύθυνση και απ’ αυτήν την άποψη εμείς -επί της αρχής- το ψηφίζουμε. Το είπε και ο εκπρόσωπος του κόμματός μας, ο εισηγητής μας, Νίκος Τσούκαλης. 
Παρ’ όλα αυτά περιμένουμε να έρθουν εφαρμοστικές πράξεις, υπουργικές αποφάσεις. Εδώ έχουμε τις επιφυλάξεις, γιατί δυστυχώς ξέρουμε πάρα πολλές φορές τι καταστρατήγηση γίνεται μέσω αυτών των υπουργικών αποφάσεων. Χρειάζεται, επομένως, ιδιαίτερη προσοχή απ’ αυτήν την άποψη και χρειάζεται αυτά που θα περιλαμβάνουν οι υπουργικές αποφάσεις και οι εφαρμοστικές πράξεις να είναι εναρμονισμένα μέσα σ’ αυτό το πνεύμα. 
Αυτό που πρέπει να ξέρουμε είναι ότι το καλώς εννοούμενο συμφέρον της χώρας, των αγροτών και των παραγωγών είναι να προστατεύσει πρώτα την ίδια τους την υγεία, την υγεία των καταναλωτών, να προστατεύσουν το περιβάλλον και έτσι θα έχουν και καλύτερα προϊόντα που θα πωλούνται καλύτερα και σε καλύτερες τιμές. Τα βιολογικά προϊόντα είναι μια άλλη κατηγορία προϊόντων που είναι κατά τεκμήριο απαλλαγμένα απ’ αυτά τα φάρμακα. Κάποιος αγρότης τα έλεγε φαρμάκια. Έλεγε «εγώ δεν χρησιμοποιώ φαρμάκια στα προϊόντα μου». 
Συμφωνούμε, κύριε Υπουργέ, ότι τα ελληνικά προϊόντα είναι εκλεκτής ποιότητας. Υπάρχουν προϋποθέσεις εδώ. Είναι ο χώρος, είναι το κλίμα, είναι ο ήλιος, είναι οι γεωγραφικές συνθήκες που τα ευνοούν. Όμως αυτά τα προϊόντα πρέπει να τα διαφυλάξουμε, να τα αναδείξουμε, έτσι ώστε να μη βλέπουμε να γυρνάνε νταλίκες φορτωμένες με αγροτικά προϊόντα γιατί ανιχνεύονται μέσα αυτά τα δηλητήρια. Δεν έχουμε το δικαίωμα να το κάνουμε αυτό γιατί είναι καταστροφικό από κάθε άποψη. Όχι μόνο για την υγεία και το περιβάλλον αλλά και από οικονομική άποψη.
Ευχαριστώ πολύ.","ΑΘΑΝΑΣΙΟΣ ΛΕΒΕΝΤΗΣ",280
"4778"," Ευχαριστούμε τον κ. Αθανάσιο Λεβέντη, Ανεξάρτητο Βουλευτή Αττικής.
Το λόγο έχει η κ. Μαρία Κυριακοπούλου, Βουλευτής Αχαΐας του ΠΑΣΟΚ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4779"," Ευχαριστώ, κύριε Πρόεδρε.
Κυρίες και κύριοι συνάδελφοι, το σημερινό νομοσχέδιο ήταν αναγκαίο προκειμένου να εναρμονιστεί η εθνική νομοθεσία με το Κοινοτικό Δίκαιο αλλά και προκειμένου να εκσυγχρονιστεί, σε κάθε περίπτωση, η εθνική μας νομοθεσία σχετικά με τη διάθεση και τη χρήση φυτοφαρμάκων. 
Είναι γνωστό ότι η απόδοση της φυτικής παραγωγής επηρεάζεται συνεχώς από ασθένειες και κακώσεις αλλά και επιβλαβείς οργανισμούς. Είναι, επομένως, ουσιώδης η προστασία των φυτών από τους οργανισμούς αυτούς για να διασφαλιστεί η ποιότητα των προϊόντων που συγκομίζονται και η υψηλή παραγωγικότητα στη γεωργία μας. 
Πράγματι τα φυτοφάρμακα από τις αρχές της δεκαετίας του ’40 οπότε και πρωτοεμφανίστηκαν μέχρι και σήμερα έχουν συμβάλει σημαντικά στην προστασία της αγροτικής παραγωγής και κατ’ επέκταση στην εξασφάλιση της διατροφικής επάρκειας του πλανήτη, αλλά και στην προστασία της δημόσιας υγείας αποτελώντας μέσο καταπολέμησης μολυσματικών εντόμων, φορέων ασθενειών για τον άνθρωπο. 
Είναι όμως, επίσης, γνωστό ότι επί σειρά ετών χρησιμοποιήθηκαν χωρίς ουσιώδη έλεγχο. Οι αρμόδιες αρχές όχι μόνο στην Ελλάδα, αλλά και παγκοσμίως, ευαισθητοποιήθηκαν μόνο αφότου άρχισαν να φαίνονται οι πρώτες επιπτώσεις της ανεξέλεγκτης χρήσης στην ανθρώπινη υγεία και το περιβάλλον. Η ανεξέλεγκτη χρήση των δραστικών ουσιών σε φυτοπροστατευτικά προϊόντα έχει ως συνέπεια την παρουσία καταλοίπων στα γεωργικά προϊόντα, στα ζώα που διατρέφονται από αυτά, στο μέλι που παράγεται από μέλισσες εκτεθειμένες στις ουσίες αυτές κ.ο.κ. 
Οι βλαβερές ουσίες των φυτοφαρμάκων επηρεάζουν τη χλωρίδα και την πανίδα της περιοχής, όπου γίνεται χρήση τους, ενώ με την έκπλυσή τους από τα εδάφη μέρος των ουσιών αυτών καταλήγει στον υπόγειο υδροφόρο ορίζοντα ρυπαίνοντας τα υπόγεια ύδατα. Οι γεωργικές απορροές και τα φυτοφάρμακα αποτελούν επίσης βασικό παράγοντα ρύπανσης των θαλασσών, αφού μέσω των υδάτων των ποταμών μεταφέρονται στο θαλάσσιο περιβάλλον μεγάλες ποσότητες αζώτου. 
Υπολείμματα φυτοφαρμάκων έχουν βρεθεί και στην ατμόσφαιρα σε διάφορες περιοχές του πλανήτη με υψηλότερες συγκεντρώσεις σε περιοχές με αυξημένη γεωργική δραστηριότητα δηλητηριάζοντας πουλιά και έντομα εκ των οποίων μόνο ένα ποσοστό, περίπου 5%, είναι καταστροφικά για τις ανθρώπινες καλλιέργειες.
Είναι χαρακτηριστικό ότι μόνο στις ΗΠΑ από την εκτεταμένη χρήση φυτοφαρμάκων έχει προκληθεί ο θάνατος τουλάχιστον ενενήντα τεσσάρων ειδών πουλιών.
Σοβαρότατες, επίσης, είναι οι επιπτώσεις στην ανθρώπινη υγεία από την παρουσία τους στα τρόφιμα, στο νερό, στο έδαφος, στον αέρα και κυρίως στην υγεία των ανθρώπων που εργάζονται στις καλλιέργειες ή ζουν κοντά στις αγροτικές περιοχές.
Πρόσφατες, μάλιστα, έρευνες έδειξαν ότι ορισμένα φυτοφάρμακα που χρησιμοποιούνται ευρέως, έχουν δράσεις που καταστέλλουν το ανοσοποιητικό σύστημα. Δεν είναι, μάλιστα, λίγες οι περιπτώσεις δηλητηριάσεων, ενώ βλάβες στο νευρικό και αναπνευστικό σύστημα, ιδίως σε περιπτώσεις ψεκασμού, στο ήπαρ και στα νεφρά, αλλεργίες, αλλά και διάφορες μορφές καρκίνου, συνδέονται, σύμφωνα με τις έρευνες, με την αλόγιστη και ανορθόδοξη χρήση φυτοφαρμάκων.
Σήμερα, σε ορισμένες χώρες ο έλεγχος είναι ιδιαίτερα αυστηρός. Όταν, όμως, ο βαθμός και τα μέτρα ελέγχου και προστασίας εναπόκεινται στην ευχέρεια του κάθε κράτους μεμονωμένα, οδηγούμαστε τελικά στο παράδοξο αποτέλεσμα φυτοφάρμακα που σε κάποιες χώρες θεωρούνται απαγορευμένα, σε άλλες χώρες να χρησιμοποιούνται ελεύθερα. Τέτοιες διαφοροποιήσεις δημιουργούν προσχήματα στη λειτουργία της ενιαίας ευρωπαϊκής αγοράς και καθιστούν αναγκαία τη θέσπιση εναρμονισμένων κανόνων για την έγκριση και διάθεση στην αγορά των φυτοπροστατευτικών προϊόντων και την αμοιβαία αναγνώριση των αδειών μεταξύ των κρατών – μελών.
Παράλληλα, είναι σαφές ότι για να εξασφαλιστεί υψηλό επίπεδο προστασίας τόσο της υγείας των ανθρώπων και των ζώων όσο και του περιβάλλοντος, απαιτείται κοινή λήψη μέτρων.
Η λύση που προωθείται από την Ευρωπαϊκή Ένωση και που εκφράζεται μέσα από τις διατάξεις του σημερινού νομοσχεδίου, είναι η αειφόρος χρήση των φυτοφαρμάκων, κατά τρόπο, δηλαδή, που να επιτυγχάνεται η καλύτερη αξιοποίησή τους, ελαχιστοποιώντας τις δυσμενείς τους επιπτώσεις. 
Δίνεται προτεραιότητα στη δημόσια υγεία έναντι των συμφερόντων της προστασίας της παραγωγής και εξασφαλίζεται ότι τα κατάλοιπα των βλαβερών ουσιών δεν υπάρχουν σε επίπεδα τέτοια, ώστε να συνιστούν κίνδυνο για τους ανθρώπους, με την παροχή άδειας για εμπορία φυτοπροστατευτικών προϊόντων μόνο αν πληρούνται όλα τα κριτήρια ασφαλείας.
Η θέσπιση, μάλιστα, Συντονιστικής Εθνικής Αρχής και Γνωμοδοτικής Επιστημονικής Επιτροπής Γεωργικών Φαρμάκων, οι συνεχείς έλεγχοι και η διαρκής επιμόρφωση των αρμοδίων ελεγκτικών οργάνων, οι αυστηρές κυρώσεις και κυρίως η συνεργασία με την Ευρωπαϊκή Επιτροπή, την Ευρωπαϊκή Αρχή για την Ασφάλεια των Τροφίμων και τις αρμόδιες αρχές των λοιπών κρατών – μελών, είναι οι κατάλληλες βάσεις για τη δημιουργία ενός αυστηρού και οργανωμένου πλαισίου προστασίας.
Είναι σημαντικό ότι τα μέτρα προστασίας που θεσπίζονται, στηρίζονται στην αρχή της προφύλαξης, στην αρχή –βασική αρχή- της προστασίας του περιβάλλοντος, αλλά και στην αρχή της συνεχούς παρακολούθησης των επιπτώσεων.
Στόχος είναι η ορθή χρήση των φυτοπροστατευτικών προϊόντων, βασισμένη στις αρχές της ορθής γεωργικής πρακτικής και του ολοκληρωμένου ελέγχου, γι’ αυτό και θεσπίζονται εθνικά σχέδια δράσης με δείκτες κινδύνου για την παρακολούθηση της χρήσης του και των επιπτώσεων στο περιβάλλον και τη δημόσια υγεία.
Σημαντικές, επίσης, είναι οι διατάξεις για την αυξημένη προστασία του υδάτινου περιβάλλοντος και τη μειωμένη χρήση φυτοφαρμάκων σε περιοχές όπου διαβιούν ευπαθείς ομάδες πληθυσμού, καθώς και η ανάρτηση στο διαδίκτυο των εγκεκριμένων γεωργικών φαρμάκων και των εγγεγραμμένων στο Ειδικό Μητρώο Βιομηχανιών και Βιοτεχνιών παρασκευής τους.
Μετά την πολυετή χρήση φυτοφαρμάκων χωρίς επαρκή έλεγχο, θεσμοθετείται σήμερα ένα πλαίσιο ολοκληρωμένης προστασίας. Παράλληλα, τίθενται νέες βάσεις στο εμπόριο φυτοπροστατευτικών προϊόντων για την ανεμπόδιστη λειτουργία της ενιαίας ευρωπαϊκής αγοράς, καθώς αίρονται τα εμπόδια που δημιουργούνταν από τα διαφορετικά, μέχρι σήμερα, επίπεδα προστασίας των κρατών – μελών. Ακόμη, ενισχύεται η ανταγωνιστικότητα και η διαφάνεια με την ίδρυση Παρατηρητηρίου Παρακολούθησης Τιμών και την υποχρέωση αναγραφής της τιμής πώλησης στις συσκευασίες και σε τιμοκατάλογο σε εμφανές σημείο του καταστήματος πώλησης.
Κυρίες και κύριοι συνάδελφοι, ψηφίζουμε το σημερινό νομοσχέδιο, γνωρίζοντας ότι η χρησιμοποίηση φυτοπροστατευτικών προϊόντων που δεν επιβαρύνουν σημαντικά το περιβάλλον και η ορθή χρήση τους από τους γεωργούς, θα βοηθήσει σημαντικά στην προστασία του περιβάλλοντος και της ανθρώπινης υγείας.
Παράλληλα, εκφράζουμε και την ελπίδα, η στροφή που έχει ήδη γίνει προς τη βιολογική καλλιέργεια να ενισχυθεί, διότι είναι γεγονός ότι μόνο με εναλλακτικές, μη χημικές λύσεις φυτοπροστασίας μπορούμε να εξασφαλίσουμε τη μέγιστη δυνατή περιβαλλοντική προστασία.
Ευχαριστώ πολύ.","ΜΑΡΙΑ ΚΥΡΙΑΚΟΠΟΥΛΟΥ",265
"4780"," Ευχαριστούμε την κ. Μαρία Κυριακοπούλου, Βουλευτή του ΠΑΣΟΚ από το Νομό Αχαΐας.
Το λόγο έχει η κ. Μαρία Σκραφνάκη, Βουλευτής του ΠΑΣΟΚ από το Νομό Ηρακλείου, για επτά λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4781"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, κατ’ αρχάς θα ήθελα να ευχηθώ σε όλους και στον ελληνικό λαό χρόνια πολλά και καλή χρονιά.
Συζητάμε σήμερα ένα νομοσχέδιο που αφορά την ελληνική γεωργία, η οποία μαζί με τον τουρισμό αποτελεί ένα βασικό πυλώνα ανάπτυξης της ελληνικής οικονομίας. Τα τελευταία χρόνια, δυστυχώς, στην Ελλάδα δεν υπήρχε στοχευμένη αγροτική πολιτική. Οι Έλληνες αγρότες είχαν αφεθεί στη μοίρα των επιδοτήσεων. Οι συνεταιρισμοί είτε δεν επιτελούσαν σωστά το ρόλο τους είτε ήταν υπερχρεωμένοι, με αποτέλεσμα ο αγροτικός τομέας να έχει παρακμάσει και οι αγρότες να είναι έρμαιο των αγορών. 
Ακόμα και σήμερα, κύριε Υπουργέ, παρά τις προσπάθειες που γίνονται τα βήματα για την ανασυγκρότηση του αγροτικού τομέα είναι αργά. Για παράδειγμα στην Κρήτη η τιμή του λαδιού είναι απαράδεκτα χαμηλή, ανέρχεται σήμερα στο 1 ευρώ και 60 λεπτά ή 1ευρώ και 80 λεπτά το κιλό και μάλιστα μένει αδιάθετο. Πρέπει να πάρετε άμεσα μια πρωτοβουλία για το λάδι, κύριε Υπουργέ, καθώς υπάρχει εκρηκτικό πρόβλημα. Προτείνω να συγκαλέσετε άμεσα μια σύσκεψη στο γραφείο σας με τους αρμόδιους φορείς και τους εμπλεκόμενους Βουλευτές των νομών για το θέμα και της τιμής, αλλά και της προώθησης του ελαιολάδου. Παράγουμε το καλύτερο λάδι στον κόσμο και είναι αμαρτία να είναι αδιάθετο ή να πουλιέται σε εξευτελιστικές τιμές όταν το αγοράζουμε σε πολύ υψηλές τιμές είτε στο εξωτερικό είτε στην Ελλάδα.
Επίσης, τα πρώιμα κηπευτικά πωλούνται σε χαμηλές τιμές, ενώ παραμένουν αδιάθετα στην αγορά. Το ίδιο συμβαίνει και με τη σταφίδα. Το χρυσοφόρο προϊόν του νομού μας, που από αυτό σπουδάσαμε όλοι, παράγεται πλέον μόνο για οικιακή χρήση, καθώς η καλλιέργεια της σταφίδας δεν είναι πλέον συμφέρουσα. 
Οι αγρότες μας βρίσκονται σε απελπιστική κατάσταση, αφού το κόστος παραγωγής παραμένει υψηλό. Δεν υπάρχει σωστή οργάνωση και προώθηση των προϊόντων, τα οποία έχουν πολύ χαμηλές τιμές και τις περισσότερες φορές μένουν αδιάθετα με αποτέλεσμα να μην μπορούν σήμερα να επιβιώσουν οι αγρότες μας, να βγάλουν τις υποχρεώσεις τους και τα βάρη που εμείς τους έχουμε δώσει, ενώ σε εμάς τους καταναλωτές τα αγροτικά προϊόντα φτάνουν σε πολύ υψηλές τιμές.
Επίσης, τα νομοσχέδια, κύριε Υπουργέ, που έχουμε ψηφίσει στη Βουλή και τα οποία ήταν αρκετά σωστά και έδιναν λύσεις δεν έχουν εφαρμοστεί, ώστε να δώσουν ώθηση στον αγροτικό τομέα. Νομίζω ότι χρειάζεται ενημέρωση ο αγροτικός κόσμος και επίσης ενεργοποίηση του Υπουργείου σας, αλλά και των αρμοδίων υπηρεσιών τόσο των δήμων όσο και των περιφερειών.
Ας έρθουμε τώρα στο συζητούμενο νομοσχέδιο με το οποίο επιχειρείται να μπει τάξη στον τομέα των γεωργικών φαρμάκων, κάτι πάρα πολύ θετικό -και έχουμε αργήσει να πάρουμε αυτήν τη νομοθετική πρωτοβουλία- αφού τα γεωργικά φάρμακα διαδραματίζουν ένα πολύ σημαντικό ρόλο στην προστασία της φυτικής παραγωγής κάτι, το οποίο επηρεάζει σε μεγάλο βαθμό την υγεία των καταναλωτών και τη ρύπανση του περιβάλλοντος.
Ειδικότερα, με το συγκεκριμένο νομοσχέδιο αλλάζει ο τρόπος χορήγησης των αδειών με αποτέλεσμα να χορηγείται άδεια κυκλοφορίας μόνο στα γεωργικά φάρμακα που ανταποκρίνονται στο σκοπό για τον οποίο προορίζονται, αλλά ταυτόχρονα πληρούν τους απαραίτητους όρους και προϋποθέσεις από πλευράς χημικού, βιολογικού, τοξικολογικού ελέγχου, καθώς και της τύχης και συμπεριφοράς στο περιβάλλον και των υπολειμμάτων τους στα τρόφιμα και στις ζωοτροφές.
Επίσης, ορίζεται το χρονοδιάγραμμα επεξεργασίας και θέσπισης συγκεκριμένου εθνικού σχεδίου δράσης που αποβλέπει στον καθορισμό ποσοτικών στόχων, μέτρων πολιτικής και δεικτών παρακολούθησης για τη μείωση των κινδύνων και των επιπτώσεων από τη χρήση των γεωργικών φαρμάκων στην ανθρώπινη υγεία και το περιβάλλον. 
Επίσης, εισάγει ένα αποτρεπτικό, αναλογικό και αποτελεσματικό σύστημα κυρώσεων για όσους είναι παραβάτες.
Ακόμη θεσπίζονται για πρώτη φορά διαδικασίες παρακολούθησης και καταγραφής των τιμών των γεωργικών φαρμάκων και δημιουργείται το Εθνικό Συνταγολόγιο Φυτοπροστατευτικών Προϊόντων. 
Στο σημείο αυτό, κύριε Υπουργέ, θα ήθελα να θέσω το θέμα της αναποτελεσματικότητας του τρόπου δακοκτονίας που εφαρμόζεται στην Κρήτη. Σύμφωνα με τους αγρότες, παρά τα ποσά που δίνονται για την καταπολέμηση του δάκου από την Περιφέρεια Κρήτης, οι ελαιοπαραγωγοί στα χωριά συνεχώς μας παραπονιούνται διότι δεν αντιμετωπίζεται αποτελεσματικά ο δάκος. Υποστηρίζουν ότι ο τρόπος καταπολέμησης του δάκου είναι απαρχαιωμένος. Βέβαια, πλέον υπάρχουν και νέοι τρόπου δακοκτονίας, βιολογικοί όπως η δακοφάκα που είναι και πιο αποτελεσματική και πιο φιλική στο περιβάλλον. Δυστυχώς, όμως, αυτοί οι τρόποι δεν προτιμούνται. Για το λόγο αυτόν νομίζω ότι το Υπουργείο σας θα πρέπει να εξετάσει και εναλλακτικούς τρόπους δακοκτονίας, διότι δεν έχουμε αποτέλεσμα παρά τα χρήματα που δίνονται. Φέτος, ήδη έχουν εξασφαλισθεί 13.700.000 ευρώ. Δίνονται πολλά χρήματα χωρίς το αναμενόμενο αποτέλεσμα. 
Κύριε Υπουργέ, το παρόν νομοσχέδιο είναι πολύ θετικό για τον αγροτικό κόσμο, για τη μείωση των κινδύνων από τη χρήση των γεωργικών φαρμάκων στην υγεία μας και στο περιβάλλον. Το θέμα βέβαια είναι να εφαρμοστεί το υπό συζήτηση νομοσχέδιο, διότι έχουμε ψηφίσει πολλούς νόμους του Υπουργείου Αγροτικής Ανάπτυξης που δεν έχουν ακόμη εφαρμοστεί, ώστε να δώσουμε μια νέα ώθηση στον αγροτικό τομέα. Ο αγροτικός τομέας χρειάζεται οργάνωση, χρειάζεται αναδιάρθρωση, στοχευμένες πολιτικές, διότι μπορεί να συμβάλει στην ανασυγκρότηση της ελληνικής οικονομίας στην κρίση που σήμερα βιώνουμε.
Το παρόν νομοσχέδιο κινείται σε αυτήν την κατεύθυνση γι’ αυτό και το υπερψηφίζω.
Ευχαριστώ πολύ, κύριε Πρόεδρε.","ΜΑΡΙΑ ΣΚΡΑΦΝΑΚΗ",467
"4782"," Ευχαριστούμε πολύ την κ. Μαρία Σκραφνάκη, Βουλευτή του ΠΑΣΟΚ στο Νομό Ηρακλείου.
Το λόγο έχει η κ. Θεοδώρα Τζάκρη, Βουλευτής του ΠΑΣΟΚ στο Νομό Πέλλας, για επτά λεπτά.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4783"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, το νομοσχέδιο του Υπουργείου Αγροτικής Ανάπτυξης που συζητάμε σήμερα, το νομοσχέδιο για τα γεωργικά φάρμακα είναι πολύ σημαντικό, γιατί αφορά τα φάρμακα, τα οποία ενώ είναι τόσο αναγκαία για την ολοκλήρωση της παραγωγικής διαδικασίας των καλλιεργειών, δημιουργούν παράλληλα πολλά προβλήματα, τόσο στην ανθρώπινη υγεία όσο και στο ίδιο το περιβάλλον. 
Πρόκειται επομένως για έναν τομέα στον οποίο παρά το γεγονός ότι παρατηρούνται ραγδαίες επιστημονικές εξελίξεις, εντούτοις, η εθνική μας νομοθεσία όπως κατά κόρον ακούστηκε μέσα σε αυτήν την Αίθουσα κατά τη συζήτηση του νομοσχεδίου χρονολογείται από τις αρχές της δεκαετίας του ’70 με αποτέλεσμα να μην μπορούν να αντιμετωπιστούν θέματα μείζονος σημασίας. Επιβάλλεται, λοιπόν, εκσυγχρονισμός της υφιστάμενης νομοθεσίας και αναπροσαρμογή αυτής, ώστε να θεσπιστούν τα αναγκαία εφαρμοστικά μέτρα που επιβάλλουν τόσο οι κοινοτικοί Κανονισμοί όσο και οι σχετικές οδηγίες της Ευρωπαϊκής Ένωσης και αφορούν πολύ σημαντικά θέματα όπως τη διάθεση των φυτοπροστατευτικών προϊόντων στην αγορά, την ορθολογική χρήση τους, τα ανώτατα όρια πέρα των οποίων δεν πρέπει αυτά να ανιχνεύονται μέσα ή πάνω σε αγροτικά προϊόντα ή σε ζωοτροφές φυτικής ή ζωικής προέλευσης, τα στατιστικά στοιχεία των γεωργικών φαρμάκων, ώστε να καταγράφονται οι εισαγωγές, η διακίνησή τους, η χρήση τους, ενώ με το παρόν νομοσχέδιο επιχειρείται η δημιουργία ενός σύγχρονου νομικού πλαισίου, το οποίο θα είναι λειτουργικό και αποτελεσματικό με βασικές αρχές την προστασία της ανθρώπινης υγείας και του περιβάλλοντος και τη διαφάνεια της αγοράς, θέτοντας κανόνες στις άδειες κυκλοφορίας των γεωργικών φαρμάκων, στη διάθεσή τους στην αγορά, στους επιβαλλόμενους ελέγχους και στις προβλεπόμενες κυρώσεις. 
Πολύ σημαντική είναι η παρέμβαση που αφορά τη διαδικασία χορήγησης των αδειών κυκλοφορίας των γεωργικών φαρμάκων και ο διαχωρισμός αυτών που εμπλέκονται. Έτσι η εθνική συντονιστική αρχή, η δηλαδή Διεύθυνση Προστασίας Φυτικής Παραγωγής του Υπουργείου Αγροτικής Ανάπτυξης είναι η αρμόδια αρχή που θα χορηγεί τις άδειες των γεωργικών φαρμάκων και των άλλων συσκευασμάτων φυτοπροστασίας με βάση πάντα το σκοπό της χρήσης τους, τη συμπεριφορά τους στο περιβάλλον και των υπολειμμάτων τους στα τρόφιμα και τις ζωοτροφές με την έκδοση υπουργικής απόφασης που θα καθορίζει τους όρους και τις προϋποθέσεις κυκλοφορίας του σκευάσματος καθώς και τους περιορισμούς στη χρήση του.
Το Μπενάκειο Φυτοπαθολογικό Ινστιτούτο είναι η αρμόδια αρχή που θα αξιολογεί τον κίνδυνο στη βάση των επιστημονικών δεδομένων της αναπτυγμένης τεχνογνωσίας και των υποδομών που διαθέτει αυτό το ίδρυμα, ενώ συστήνεται Επιστημονική Επιτροπή Γεωργικών Φαρμάκων για την παροχή επιστημονικής συνδρομής, ιδιαίτερα σε περιπτώσεις ενστάσεων και κρίσεων.
Κυρίες και κύριοι συνάδελφοι, είναι πολύ σημαντικό το γεγονός ότι για πρώτη φορά στη χώρα μας θεσπίζεται η διαδικασία σύνταξης εθνικών σχεδίων δράσης, τα οποία ενθαρρύνουν την ανάπτυξη της ολοκληρωμένης φυτοπροστασίας και εναλλακτικές τεχνικές προσέγγισης, προκειμένου να μειωθεί η χρήση των γεωργικών φαρμάκων. Περιλαμβάνει πολλούς τομείς, όπως την προστασία των εργαζομένων και του περιβάλλοντος, τα κατάλοιπα υπολείμματα, προτεινόμενες τεχνικές, και θέτουν ποσοτικούς στόχους, μέτρα και χρονοδιαγράμματα για τη μείωση των κινδύνων και των επιπτώσεών τους στην ανθρώπινη κοινωνία. Έχει προβλεφθεί δε και η χρηματοδότησή τους, η οποία θα προέρχεται από την επιβολή ειδικού τέλους επί των πωλήσεων χονδρικής των γεωργικών φαρμάκων, που θα καταβάλλεται βεβαίως από τους κατόχους των αδειών κυκλοφορίας, μέτρο που δείχνει ότι θα υλοποιηθεί ο στόχος δημιουργίας τους. 
Αυτά τα σχέδια είναι ιδιαίτερης σημασίας, γι’ αυτό και θα πρέπει να διαμορφωθούν, να ολοκληρωθούν και να κοινοποιηθούν στην Ευρωπαϊκή Επιτροπή το αργότερο μέχρι το Δεκέμβριο του 2012.
Αγαπητοί συνάδελφοι, θέτοντας υπεράνω όλων τη μεγάλη σημασία της προστασίας της ανθρώπινης υγείας και του περιβάλλοντος, το παρόν νομοσχέδιο είναι πολύ σημαντικό, γιατί θεσπίζει κανόνες που ρυθμίζουν όλο το φάσμα των γεωργικών φαρμάκων. Επιγραμματικά αναφέρω τους κανόνες για το χειρισμό και την αποθήκευση αυτών των προϊόντων, ώστε να προστατεύονται οι χρήστες, οι περίοικοι και το περιβάλλον, τους κανόνες για τη διαχείριση των κενών συσκευασιών, ώστε μετά τη χρήση του προϊόντος να είναι εφικτή η διαχείρισή τους και να μη μολύνεται το περιβάλλον, τους κανόνες για την προστασία των υδάτινων πόρων, προστατευόμενων περιοχών, δημόσιων πάρκων και κήπων, σχολείων, καταστάσεων αναψυχής, ενώ θεσπίζονται και διατάξεις που επιβάλλουν την απαγόρευση εφαρμογής γεωργικών φαρμάκων κατά μήκος των δρόμων, των σιδηροδρομικών γραμμών και των πολύ διαπερατών εδαφών και την υποχρεωτική ενημέρωση του καταναλωτικού κοινού, η οποία θα επικαιροποιείται συνεχώς, ώστε και οι πολίτες να ευαισθητοποιούνται σε θέματα χρήσης γεωργικών φαρμάκων, να γνωρίζουν τους πιθανούς κινδύνους και τις επιπτώσεις από τη χρήση τους, καθώς και τη χρήση των εναλλακτικών λύσεων χωρίς χημικά μέσα. 
Αναφέρω, επίσης, το σύστημα της τακτικής και επαναλαμβανόμενης επιθεώρησης του εξοπλισμού εφαρμογής φυτοπροστατευτικών προϊόντων επαγγελματικής χρήσης, ώστε να διαπιστώνεται ότι επιτυγχάνεται υψηλό επίπεδο για τον άνθρωπο και το περιβάλλον. Μάλιστα μετά την 26η Νοεμβρίου 2016 μόνον ο εξοπλισμός που έχει υποβληθεί σε έλεγχο θα χρησιμοποιείται για επαγγελματικούς σκοπούς. 
Αναφέρω τα σχέδια ολοκληρωμένης φυτοπροστασίας και τον εθνικό κατάλογο μακροοργανισμών, που έχουν βασική επιδίωξη τη χαμηλή εισροή γεωργικών φαρμάκων, ακόμη και τη μη χρήση χημικών μεθόδων με τη διάθεσή στους χρήστες όλων εκείνων των πληροφοριών για την παρακολούθηση των επιβλαβών οργανισμών και τη λήψη των αποφάσεων. Αναφέρεται στους κανόνες χρήσης των αεροψεκασμών, ενώ επίσης πολύ σημαντικό είναι ότι επιβάλλεται η επιμόρφωση όλων των εμπλεκομένων με τα γεωργικά φάρμακα, παραγωγών, χρηστών, διανομέων, συμβούλων και ελεγκτών, οι οποίοι υποχρεούνται μέχρι την 26η Νοεμβρίου 2013 να αποκτήσουν πιστοποιητικό, ώστε να αποδεικνύονται οι γνώσεις τους σε θέματα ορθολογικής χρήσης των φυτοπροστατευτικών προϊόντων. 
Θεσπίζεται δε το εθνικό συνταγολόγιο φυτοπροστατευτικών προϊόντων, το οποίο εισάγει την καινοτομία σύνδεσης της εφαρμογής γεωργικών φαρμάκων με συγκεκριμένες οδηγίες που εκδίδονται από ειδικούς επιστήμονες, που σημαίνει ότι οι παραγωγοί θα προμηθεύονται σκευάσματα με βάση συγκεκριμένη συνταγή και όχι ανεξέλεγκτα όπως γίνεται σήμερα. 
Επιδιώκεται η ενίσχυση της ανταγωνιστικότητας και της διαφάνειας στην εμπορία των γεωργικών φαρμάκων με τη θέσπιση διαδικασιών παρακολούθησης και καταγραφής των τιμών τους, με αναγραφή της τιμής λιανικής πώλησης επί των σκευασμάτων, με τιμοκατάλογο ο οποίος θα αναρτάται σε εμφανές σημείο του σημείου πώλησης, με την ίδρυση παρατηρητηρίου παρακολούθησης τιμών λιανικής πώλησης των γεωργικών φαρμάκων. 
Επίσης, εκσυγχρονίζεται το σύστημα ελέγχων και έχουμε επιβολή κυρώσεων για παραβάσεις σε θέματα γεωργικών φαρμάκων και των υπολειμμάτων τους στα αγροτικά προϊόντα. Οι προβλεπόμενες κυρώσεις περιλαμβάνουν διοικητικά πρόστιμα, αλλά, όπως ήδη έχουμε παρατηρήσει κατά τη συζήτηση του νομοσχεδίου αυτού στην αρμόδια επιτροπή, θα πρέπει πρώτα να γίνει αξιολόγηση των παραβάσεων και στη συνέχεια να περιοριστεί το εύρος των ποινών. Προβλέπεται ακόμη η ανάκληση, απαγόρευση διάθεσης γεωργικού φαρμάκου, δέσμευση και καταστροφή του, ακόμη και φυλάκιση ανάλογα με την παράβαση, ενώ τα διοικητικά πρόστιμα διπλασιάζονται σε περιπτώσεις επανάληψης της παραβίασης. 
Θέλω να πιστεύω ότι θα υπάρξει συνέργεια αυτού του νομοσχεδίου με το νόμο για την εξυγίανση των αγροτικών συνεταιρισμών που ψηφίσαμε πρόσφατα, ώστε οι αγροτικοί συνεταιρισμοί και οι ομάδες παραγωγών να έχουν ουσιαστική παρέμβαση στην αγορά των αγροτικών εφοδίων και να συμβάλουν στη μείωση της τιμής της πώλησής τους, όπως έχει πραγματοποιηθεί και σε άλλες χώρες της Ευρωπαϊκής Ένωσης, όπου υπάρχουν μεγάλες και ισχυρές ομάδες παραγωγών και συνεταιρισμοί.
Θέλω μάλιστα στο σημείο αυτό να αναφερθώ στην τροπολογία που έχει κατατεθεί διακομματικά από συναδέλφους τόσο της Συμπολίτευσης όσο και της Αντιπολίτευσης και αφορά την απαλλαγή από κάθε ποινική και αστική ευθύνη των μελών των διοικητικών συμβουλίων των συνεταιρισμών, των ΕΑΣ, των ΚΑΣΟ και των ΚΕΕΜ, καθώς επίσης και των συνεταιρισμών αυτών και των οργανώσεων που τίθενται υπό εκκαθάριση, σύμφωνα με τον πρόσφατο νόμο περί συνεταιρισμών. 
Θέλω να πω, κύριε Πρόεδρε, ότι θεωρώ την κατάθεση της συγκεκριμένης νομολογίας τουλάχιστον σκανδαλώδη, γιατί έρχεται μέσα σε μια περίοδο, θα έλεγα, προϊούσας αποσάθρωσης και αναξιοπιστίας όλων των θεσμών, να επιτείνει ακόμη περισσότερο το κλίμα και το αίσθημα ατιμωρησίας και συγκάλυψης των πράξεων και των παραλείψεων και των αδικημάτων, που έχει εδραιωθεί δυστυχώς στον Έλληνα πολίτη. Μόνο λάθος μήνυμα στέλνει στη συγκεκριμένη συγκυρία στον Έλληνα πολίτη και μόνο την οργή του μπορεί να επισύρει. Γι’ αυτό πραγματικά επαινώ και επιβραβεύω τον Υπουργό Αγροτικής Ανάπτυξης που απέρριψε τη συγκεκριμένη νομοθεσία και δεν την εισάγει αύριο προς συζήτηση στη σχετική συνεδρίαση.
Παρ’ όλα αυτά, πρέπει να τονίσω εδώ ότι πρέπει να γίνει ουσιαστική παρέμβαση στη λειτουργία της αγοράς. Υπάρχουν θεσμικά εργαλεία –αναφέρθηκε εδώ και από άλλους συναδέλφους η Επιτροπή Ανταγωνισμού- ώστε να εξαλειφθούν τα φαινόμενα αισχροκέρδειας και υπερτιμολόγησης των αγροτικών εφοδίων εν γένει. Και αναφέρομαι τόσο στα αγροτικά φάρμακα όσο και στα λιπάσματα, η τιμή των οποίων έχει αρχίσει να λαμβάνει πάλι την άγουσα, αλλά ακόμη, αν θέλετε, και στα αγροτικά μηχανήματα. Χαρακτηριστικά αναφέρω ότι το ίδιο σκεύασμα πωλείται 8 ευρώ στη Βουλγαρία και 15 ευρώ στη χώρα μας από την ίδια εταιρεία. Το ίδιο συμβαίνει λίγο-πολύ και με τα λιπάσματα. Πωλείται 20 λεπτά το κιλό το λίπασμα στη Βουλγαρία, 60 λεπτά πωλείται το ίδιο λίπασμα στη χώρα μας και αυτό, κυρίες και κύριοι συνάδελφοι, επειδή υπάρχουν ανοχές. Δεν υπάρχουν έλεγχοι και υπάρχει, αν θέλετε, αδυναμία ή αδράνεια από τις αρμόδιες αρχές. Βεβαίως, δεν υπάρχει και ένα οργανωμένο καταναλωτικό κίνημα, το οποίο θα μπορούσε να προβάλει αντιστάσεις απέναντι σε αυτά τα φαινόμενα της αισχροκέρδειας και της υπερτιμολόγησης. Αυτό, δυστυχώς, έρχεται να επιβαρύνει την ανταγωνιστικότητα των ελληνικών προϊόντων, γιατί επιδρά, θα έλεγα, καταλυτικά στο κόστος παραγωγής των ελληνικών προϊόντων ή, αν θέλετε, προκειμένου να γίνουν ανταγωνιστικά τα ελληνικά προϊόντα επιβαρύνουν συνεχώς το εισόδημα των Ελλήνων αγροτών.
Κυρίες και κύριοι συνάδελφοι, εν κατακλείδι θεωρώ ότι το νομοσχέδιο αυτό αποτελεί ένα σημαντικό κομμάτι της εθνικής στρατηγικής που επιχειρείται για τον αγροτικό χώρο, που θέλει πραγματικά να στηρίξει τον Έλληνα αγρότη, με βασικό στόχο την παραγωγή και την προώθηση ποιοτικών προϊόντων. Ψηφίζω το νομοσχέδιο αυτό, γιατί πιστεύω ότι θα δώσει μια νέα κατεύθυνση στην ανάπτυξη ενός ανταγωνιστικού αγροτοδιατροφικού μοντέλου, με παράλληλη διασφάλιση της αειφορίας της ποιότητας των προϊόντων ,αλλά και της υγείας των ανθρώπων και της προστασίας του περιβάλλοντος.
Σας ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)","ΘΕΟΔΩΡΑ ΤΖΑΚΡΗ",497
"4784"," Ευχαριστούμε την κ. Θεοδώρα Τζάκρη, Βουλευτή του Νομού Πέλλας του ΠΑΣΟΚ. 
Το λόγο έχει ο κ. Παναγιώτης Αντωνακόπουλος, Βουλευτής του Νομού Ηλείας του ΠΑΣΟΚ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4785"," Κύριε Πρόεδρε, κύριε Υπουργέ, σαφώς και κανείς δεν μπορεί να διαφωνήσει για τη χρησιμότητα αυτής της νομοθετικής πρωτοβουλίας, γιατί πράγματι ζούμε σε μια εποχή, όπου δυστυχώς οι αλόγιστες παρεμβάσεις στη φύση οδηγούν συνεχώς σε μεταλλάξεις, οδηγούν συνεχώς σε νέα παθογόνα αίτια, τα οποία πλάθουν και την αγροτική οικονομία.
Να σας πω για παράδειγμα ότι στο νομό μου, στο Νομό Ηλείας, μελέτες που έχουν γίνει από το Πανεπιστήμιο της Πάτρας δείχνουν ότι δυστυχώς οι παραγωγοί –δηλαδή, αυτοί που είναι χρήστες, αν θέλετε, των βιομηχανικών προϊόντων, των φαρμακευτικών αυτών προϊόντων- πάσχουν από νεοπλασίες σε στατιστικά σημαντικότατο ποσοστό από το μέσο όρο της χώρας. Αυτό είναι μια απόδειξη ότι η δημόσια υγεία σαφώς και επηρεάζεται σημαντικά και καθοριστικά από τη χρήση των φυτοφαρμάκων. Πρέπει να προστατέψουμε αυτόν τον κόσμο, που πολλές φορές από εγκληματική άγνοια και με λάθος τρόπο χρησιμοποιεί αυτά τα φάρμακα, τα οποία είναι απαραίτητα πλέον εφόδια σε έναν πλανήτη σύγχρονο, ο οποίος, δυστυχώς, δεν μπορεί να αποδώσει παραγωγή, εάν δεν χρησιμοποιηθούν αυτά τα εφόδια. Δυστυχώς! 
Το ίδιο, βεβαίως, συμβαίνει και με τους καταναλωτές, που τελικά και αυτοί πρέπει να προστατευτούν από τα υπολείμματα αυτών των φυτοφαρμάκων. Όμως, εδώ, για να είμαστε ειλικρινείς, όταν διαβεβαιώνουμε τον πολίτη ότι πράγματι τρώει υγιεινά προϊόντα που παράγονται μέσα από τον αγροτοδιατροφικό κύκλο -διότι υπάρχει και ο κύκλος παραγωγής ζωοτροφών, υπάρχει και ο κύκλος παραγωγής πρώτων υλών για τη βιομηχανία από την αγροτική οικονομία- θα πρέπει να έχουμε εκείνα τα εργαστήρια, τα οποία πράγματι θα κάνουν με την απαραίτητη συχνότητα και την ποιότητα που επιβάλλει η επιστήμη, αυτές τις έρευνες. 
Δεν νομίζω ότι είμαστε σ’ αυτό το επίπεδο, ότι έχουμε τη δυνατότητα. Θα σας φέρω ένα παράδειγμα. Δεν μπορούμε να ελέγξουμε τούτο το διάστημα από πού προέρχεται η ποσότητα της πατάτας που βαφτίζεται ελληνική στη χώρα. Και βεβαίως λένε οι υπηρεσίες –έχω κάνει και εγώ ερώτηση- ότι με βάση τα παραστατικά και τα έγγραφα, δεν υπάρχει ελληνοποίηση. Σας πληροφορώ, αν κάνετε εργαστηριακό έλεγχο και στο χώμα με το οποίο ουσιαστικά έχει βαφτεί αυτή η πατάτα, αλλά και στο εσωτερικό του προϊόντος μπορούμε να προσδιορίσουμε από ποια χώρα είναι αυτή η εισαγόμενη πατάτα. Αυτό όμως δεν γίνεται. Μόνο με τα χαρτιά; Σαφώς, γνωρίζετε πολύ τι γίνεται. Παίρνουν τιμολόγια από αγρότες τους οποίους τους έχουν στο χέρι για ποσότητες τις οποίες δεν παίρνουν και παρουσιάζουν στους ελεγκτές οι οποίοι, εν πάση περιπτώσει, δεν είναι και όλοι άγιοι, τα παρουσιάζουν όλα μέλι γάλα σε βάρος των ντόπιων παραγωγών. Όλοι το γνωρίζουμε αλλά όλοι δίνουμε αποτελέσματα ότι δεν ανευρέθη τίποτα το μεμπτό. Νομίζω ότι εκεί πάσχουμε. Φτιάχνουμε πολλούς νόμους, λέμε πολλά, καθησυχάζουμε τον κόσμο για πολλά, αλλά όλοι γνωρίζουμε τι δεν πηγαίνει καλά. Γιατί δεν το χτυπάμε όμως; 
Μια και σας μιλάω για την πατάτα, να σας πω κάτι σημαντικό. Ελέγχεται ποτέ εάν το ποσοστό που θεωρείται κακής ποιότητας -το λεγόμενο ποιοτικό που αυθαίρετα κρατούν στα συσκευαστήρια- καταστρέφεται; Ορίζει ο νόμος ότι πρέπει να καταστρέφεται και να συντάσσεται πρωτόκολλο από επιτροπή. Δεν γίνεται ποτέ και αυτή η πατάτα που είναι πάνω από το 25% της εισκομιζόμενης ποσότητας από τους παραγωγούς ξαναδίνεται στην κυκλοφορία και πωλείται. Ουσιαστικά πρόκειται για στυγνή κλοπή του εισοδήματος του παραγωγού. 
Ας έρθουμε όμως, στα του νομοσχεδίου. Λέμε, λοιπόν, ότι πράγματι ένα απαραίτητο εφόδιο για την παραγωγή είναι τα φυτοφάρμακα και βεβαίως από εκεί καθορίζεται και η ποιότητα του παραγομένου προϊόντος. Νομίζω όμως, ότι για την Κοινή Αγροτική Πολιτική πανηγυρίσαμε όλοι -πολιτικό σύστημα και συνδικαλιστική ηγεσία και πολλοί παραγωγοί- όταν αυτή έδινε επιδοτήσεις χωρίς να παράγεις και αποσυνέδεσε την επιδότηση από την παραγωγή. Ό,τι πιο εγκληματικό υπήρξε σ’ αυτήν τη χώρα που διακρίνεται και που έπρεπε να προωθήσει την ποιότητα των παραγομένων προϊόντων. Παρ’ όλα αυτά πανηγύριζαν πολλοί. Είμαι από αυτούς τους λίγους που κάναμε κριτική και στο κόμμα μου και παντού και κανείς δεν έχει ζητήσει συγνώμη ή να πει ότι κάναμε λάθος τότε γι’ αυτήν την Κοινή Αγροτική Πολιτική, η οποία ήταν προσανατολισμένη για τα προϊόντα του Βορρά, για την κτηνοτροφία των μεγάλων ζώων και παράτησε ουσιαστικά το νότο, τη φυτική παραγωγή δίνοντας επιδοτήσεις αποσυνδεμένες από την παραγωγή για να μη γίνεται παραγωγή. Και τούτο γιατί υπήρξαν προνομιακές συμβάσεις με χώρες της Βόρειας Αφρικής, που παράγουν τα ίδια προϊόντα σε πολύ χαμηλό κόστος. ΄Οσον αφορά την ποιότητα του προϊόντος αυτα είναι κροκοδείλια δάκρυα κάποιων Ευρωπαίων, κάποιων Γερμανών όπου αυτοί έχουν, αν θέλετε, επωάσει τα μεγαλύτερα διατροφικά σκάνδαλα. Δηλαδή, αυτοί που μας λένε ότι έχουν μεγάλη ποιότητα, μηχανισμούς, θεσμούς και εργαστήρια εκεί έχουν γίνει τα μεγαλύτερα διατροφικά σκάνδαλα. Έχουν ταΐσει τον κόσμο με διοξίνη, με ορυκτέλαια, με μια σειρά από καρκινογόνα αίτια. Και όλα αυτά εκεί που είναι η ποιότητα. Δυστυχώς έχουμε περάσει κανονισμούς της Ευρωπαϊκής Ένωσης και εδώ –αυτός ο κανονισμός βέβαια είναι καλός- που τελικά επιτρέπεται η κυκλοφορία συσκευασμένων προϊόντων, όπου η πρώτη ύλη δεν ξέρουμε από πού είναι. Συσκευάζονται στην Ευρώπη αλλά είναι αγνώστου προελεύσεως και βρίσκονται στα ράφια αλυσίδων. Αυτή είναι η ποιότητα; Ποια ιχνηλασιμότητα έχει αυτό το προϊόν; Μπορεί ο καταναλωτής να ξέρει; Όχι βεβαίως. 
Του λένε, λοιπόν, αυτοί οι οποίοι γέμισαν τον κόσμο με προϊόντα γεμάτα διοξίνες, γεμάτα ορυκτέλαια, γεμάτα ιούς εγκεφαλοπάθειας, ότι το σύστημα σου εγγυάται, είναι πιστοποιημένο και είναι εντάξει τα προϊόντα. Νομίζω πως εδώ πρόκειται για μια από τις μεγάλες απάτες του σύγχρονου οικονομικοκοινωνικού μοντέλου, που απαξιώνει τα προϊόντα του Νότου, όπου δυστυχώς τα δικά μας προϊόντα, στα οποία η προστιθέμενη αξία είναι η ποιότητα λόγω των κλιματικών συνθηκών στη χώρα, είναι στα αζήτητα. Με μόνο στοιχείο ανταγωνιστικότητας το οικονομικό είναι τραγικό για μας, για την Ελλάδα. 
Σε κανένα επίπεδο δεν μπορούμε να ανταγωνιστούμε με μόνο κριτήριο το οικονομικό τους άλλους εταίρους, διότι αυτοί έχουν πατήσει πόδι πριν από μας, έχουν την τεχνογνωσία, έχουν την έρευνα, έχουν το δίκτυο πωλήσεων, έχουν μια σειρά από παραμέτρους, που δεν μπορούμε να φτάσουμε. Τι δεν έχουν; Την ποιότητα, την οποία την απορρίπτουν, την οποία συγκαλύπτουν, την οποία νοθεύουν και εμείς δεν επιμένουμε σε αυτό, αλλά πηγαίνουμε και ικετεύουμε να γίνουμε πιο «Ευρωπαίοι» από κάποιους Ευρωπαίους που ευθύνονται για μια σειρά από εγκληματικά σκάνδαλα στη διατροφή. 
Μιας και μιλάμε για την αγροτική οικονομία, νομίζω, κύριε Υπουργέ, ότι ένα μεγάλο ζήτημα που εκκρεμεί είναι οι περιφερειακές αγορές. Μιας και είστε από αγροτικό νομό -έχετε κι εσείς κάμπο τεράστιο, πιο μεγάλο από τον κάμπο της Ηλείας με διαφορετικά προϊόντα βέβαια- γνωρίζετε πολύ καλά ότι σε αυτόν τον τόπο η διαφορά της τιμής από το χωράφι στο ράφι είναι ένα προς πέντε, όταν στην Ευρώπη η μεγαλύτερη διαφορά είναι ένα προς δυόμισι. Εκεί, μια παρέμβαση ουσιαστική είναι οι περιφερειακές αγορές. 
Υπάρχει το θεσμικό πλαίσιο -πρόσφατα δημιουργήθηκε- όπου δίνει τη δυνατότητα σε αγροτικές οργανώσεις και σε ιδιώτες να συνεργαστούν και να προχωρήσουν. Νομίζω ότι πρέπει να βάλουμε μπροστά στοχευμένα να γίνουν κάποιες περιφερειακές αγορές εκεί που πράγματι υπάρχει ένταση αγροτικής οικονομίας για να μπορέσει να μείνει κάτι στον παραγωγό. Διότι διαφορετικά όσο και να συμπιέσουμε το κόστος των εφοδίων -γνωρίζετε πολύ καλά για τις ενδοομιλικές αυξήσεις και κινήσεις των προϊόντων στα φυτοφάρμακα, γνωρίζετε πολύ καλά τη μονοπωλιακή σχέση στην αλυσίδα εμπορίας ενός φυτοφαρμάκου- δεν δίνουν στις ενώσεις, για παράδειγμα, αντιπροσωπείες φαρμάκων και επιλέγουν σε ποιους θα τα δώσουν για να έχουν μονοπωλιακή σχέση να επιβάλουν την τιμή που θέλουν στην αγορά. Το ίδιο φυτοφάρμακο έχει στην Ελλάδα τρεις φορές παραπάνω από ό,τι έχει στην Ισπανία και πώς θα ανταγωνιστείς το ίδιο προϊόν εσύ, όταν πληρώνεις τριπλάσιο το φυτοφάρμακο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Νομίζω, λοιπόν, ότι τα ξέρουμε. Ξέρουμε ποιο είναι το πρόβλημα. Για να το θεραπεύσουμε πρέπει να πούμε την αλήθεια και πρέπει να πούμε ότι αυτή η χώρα είναι μια χώρα που έχει αγροτική παραγωγή και δίνουμε μάχη για την τιμή στην αγορά. Δεν επαιτούμε την επιδότηση και δεν επαιτούμε κυρίως την αποζημίωση, γιατί εδώ διαπαιδαγωγήσαμε και μεγάλο μέρος του αγροτικού κόσμου να ζει από μία αποζημίωση ζημιάς υπαρκτής ή ανύπαρκτης ή κατασκευασμένης και αυτό δεν μας τιμά. Είδαμε τελευταία ότι πέφτουν και πρόστιμα γι’ αυτές τις υποθέσεις. Δηλαδή, τα πληρώνουμε πολύ παραπάνω σε δεύτερο χρόνο.","ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ",28
"4786"," Ολοκληρώνετε τη σκέψη σας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4787"," Κύριε Πρόεδρε, σας ευχαριστώ για το χρόνο που μου δώσατε. 
Είναι σίγουρο ότι το νομοσχέδιο κινείται σε θετική κατεύθυνση. Έπρεπε ήδη να έχει έρθει. Βεβαίως, ας μην είμαστε αρνητικοί γενικότερα μόνο για την Ευρώπη. Υπάρχουν και θετικές πτυχές αρκεί να εφαρμόζονται, αρκεί να μην κάνουμε ένα γραφειοκρατικό δίκτυο νόμων, προεδρικών διαταγμάτων, υπουργικών αποφάσεων που δεν εφαρμόζονται. Εκεί είναι το θέμα μας.
Σας ευχαριστώ πολύ και, βεβαίως, ψηφίζω το νομοσχέδιο. 
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ",28
"4788"," Ευχαριστούμε τον κ. Αντωνακόπουλο, Βουλευτή Ηλείας του ΠΑΣΟΚ.
Κυρίες και κύριοι συνάδελφοι, πριν δώσω το λόγο στον κύριο Υπουργό, έχω να κάνω μια ανακοίνωση προς το Σώμα.
Οι Υπουργοί Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Εθνικής Άμυνας, Ανάπτυξης, Ανταγωνιστικότητας και Ναυτιλίας, Περιβάλλοντος, Ενέργειας και Κλιματικής Αλλαγής, Υποδομών, Μεταφορών και Δικτύων, Εργασίας και Κοινωνικής Ασφάλισης, Δικαιοσύνης, Διαφάνειας και Ανθρωπίνων Δικαιωμάτων, Προστασίας του Πολίτη, Πολιτισμού και Τουρισμού και Επικρατείας, κατέθεσαν σχέδιο νόμου: «Επείγουσες Ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015».
Παραπέμπεται στην αρμόδια Διαρκή Επιτροπή.
Το λόγο έχει τώρα για τρία λεπτά ο Υφυπουργός Αγροτικής Ανάπτυξης και Τροφίμων κ. Αστέριος Ροντούλης.
Ορίστε, κύριε Υφυπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4789"," Ευχαριστώ, κύριε Πρόεδρε.
Κλείνοντας τη σημερινή συζήτηση θέλω να ευχαριστήσω όλους τους συναδέλφους, διότι με παρατηρήσεις που έκαναν σίγουρα συνεισέφεραν στη βελτίωση του νομοθετήματος. Πολλές εκ των παρατηρήσεων, κύριε Πρόεδρε, θα γίνουν αποδεκτές αύριο, κάτι που ήδη έχει προαναγγελθεί και από τον κ. Δριβελέγκα και από τον κ. Σκανδαλίδη. 
Να επισημάνω μόνο το εξής: Πέντε κόμματα της ελληνικής Βουλής επί της αρχής υπερψηφίζουν το νομοσχέδιο, πράγμα που δείχνει ότι κινείται σε μία τουλάχιστον ρεαλιστική κατεύθυνση.
Μπορεί να υπάρχουν αδυναμίες. Δεν είναι το άπαν. Δεν λέμε ότι μ' αυτό το νομοσχέδιο θεραπεύονται όλες οι αδυναμίες που υπάρχουν στον τομέα της φυτοπροστασίας, αλλά είναι ένα βάθρο, ένα θεμέλιο πάνω στο οποίο μετέπειτα κυβερνήσεις μπορούν να χτίσουν. Γίνεται μία θεμελιώδης αρχή και γι’ αυτό νομίζω ότι έχει υπερψηφιστεί επί της αρχής από πέντε πολιτικές δυνάμεις του ελληνικού Κοινοβουλίου.
Έρχομαι στο ζήτημα της τροπολογίας. Νομίζω ότι μπήκε μία ταφόπλακα σήμερα σ' αυτό το ζήτημα. Δεν θα συζητηθεί η τροπολογία που αφορά την αστική και ποινική ευθύνη ανθρώπων που ενεπλάκησαν στις διοικήσεις αγροτικών συλλόγων, ενώσεων κ.λπ. για τον απλούστατο λόγω –νομίζω ότι ο Υπουργός Αγροτικής Ανάπτυξης και Τροφίμων το εξέφρασε με καθαρότητα- ότι από την πλευρά της νομοτεχνικής διατύπωσης η πρόταση που ήρθε από τους Βουλευτές είναι ανώριμη. Αναγνωρίζουμε ότι οι κύριοι Βουλευτές που κατέθεσαν την πρόταση αυτή, το έκαναν με καλή θέληση, με καλή διάθεση. Δεν είχαν καμμία πρόθεση να συγκαλύψουν καταστάσεις ή να ευνοήσουν συγκεκριμένα πρόσωπα. Προσπάθησαν να ανταποκριθούν σε ένα υπαρκτό πρόβλημα. Θα πρέπει, όμως, να δούμε προσεκτικότερα τη νομοτεχνική διατύπωση μιας τέτοιας τροπολογίας. Γι’ αυτό ακριβώς αποσύρεται και δεν θα συζητηθεί καν η τροπολογία αυτή. Το λέω για να τελειώνουμε, γιατί το άκουσα και από τους τελευταίους ομιλητές, κύριε Πρόεδρε.
Όσον αφορά το ζήτημα των αεροψεκασμών, το άκουγα συνεχώς. Νομίζω, αγαπητοί συνάδελφοι, ότι το άρθρο 39, θέτει τα πράγματα στη σωστή τους βάση. Δηλώνεται ότι η εφαρμογή γεωργικών εφαρμογών με αεροψεκασμό απαγορεύεται.","ΑΣΤΕΡΙΟΣ ΡΟΝΤΟΥΛΗΣ",446
"4790"," Αν το διαβάσει...","ΓΕΩΡΓΙΟΣ ΒΛΑΧΟΣ",65
"4791"," Αν διαβάσει κάποιος το άρθρο. Αν δεν το διαβάσει, καταλαβαίνω τι λέτε, αγαπητέ συνάδελφε. Απαγορεύονται οι αεροψεκασμοί –τελεία και παύλα- πλην κάποιων ειδικών περιστάσεων και καταστάσεων που θα πρέπει να γίνουν βάσει κάποιων αυστηρών προϋποθέσεων και υπό τη μεγίστη προϋπόθεση ότι η περιφέρεια αποδέχεται τον αεροψεκασμό. Διότι πρέπει να γίνει με τη σύμφωνη γνώμη της αιρετής περιφέρειας. Άρα, λοιπόν, να μην αναμασάμε ένα θέμα, το οποίο δεν υπάρχει. 
Όσον αφορά δε το σχέδιο δράσης –επειδή ακούστηκαν πολλά για ευαισθητοποίηση του κόσμου, του κοινού κ.λπ.- θα πρέπει να πω ότι στο σχέδιο δράσης για πρώτη φορά υπάρχει πρόβλεψη ότι διαδικασίες ενημέρωσης και ευαισθητοποίησης εντάσσονται στο εθνικό σχέδιο δράσης. Είναι το άρθρο 37. Το Υπουργείο Αγροτικής Ανάπτυξης και Τροφίμων θέλει να πυροδοτήσει τέτοιες διαδικασίες στην κοινωνία, γιατί η κοινωνία πρέπει να ενημερωθεί, να ευαισθητοποιηθεί, διότι τίθενται ζητήματα δημόσιας υγείας και προστασίας του περιβάλλοντος, αλλά, αν θέλετε, και ζήτημα υγείας του χρήστη των φυτοφαρμάκων. Άρα, βεβαίως, ξεκινάει μία διαδικασία, μία εθνική προσπάθεια, που θα διαφωτίσει την ελληνική κοινωνία, θα δώσει ενημέρωση και πληροφόρηση στην ελληνική κοινωνία, διότι θέλουμε μαζί μας την ελληνική κοινωνία. Θα μπορέσει κατ’ αυτόν τον τρόπο και να προσλάβει τις κατάλληλες πληροφορίες και να ελέγξει κατ’ αυτόν τον τρόπο την οποιαδήποτε πολιτική εξουσία λειτουργεί με πλημμελή τρόπο. Άρα και επ’ αυτού του σημείου νομίζω ότι δίνει συγκεκριμένες απαντήσεις το παρόν νομοσχέδιο.","ΑΣΤΕΡΙΟΣ ΡΟΝΤΟΥΛΗΣ",446
"4792"," Ευχαριστώ, κύριε Ροντούλη.
Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Αγροτικής Ανάπτυξης και Τροφίμων «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4793"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"4794"," Κατά πλειοψηφία.","ΝΙΚΟΛΑΟΣ ΜΩΡΑΪΤΗΣ",355
"4795"," Κατά πλειοψηφία.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"4796"," Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις» έγινε δεκτό επί της αρχής κατά πλειοψηφία.
Κυρίες και κύριοι συνάδελφοι, έχουν διανεμηθεί τα Πρακτικά της Δευτέρας 31 Οκτωβρίου 2011, της Τετάρτης 2 Νοεμβρίου 2011, της Δευτέρας 7 Νοεμβρίου 2011, της Τρίτης 8 Νοεμβρίου 2011, της Πέμπτης 10 Νοεμβρίου 2011 και της Δευτέρας 14 Νοεμβρίου 2011 και ερωτάται το Σώμα αν τα επικυρώνει.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4797"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"4798"," Συνεπώς τα Πρακτικά της Δευτέρας 31 Οκτωβρίου 2011, της Τετάρτης 2 Νοεμβρίου 2011, της Δευτέρας 7 Νοεμβρίου 2011, της Τρίτης 8 Νοεμβρίου 2011, της Πέμπτης 10 Νοεμβρίου 2011 και της Δευτέρας 14 Νοεμβρίου 2011 επικυρώθηκαν.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"4799"," Μάλιστα, μάλιστα.
Με τη συναίνεση του Σώματος και ώρα 23.16’ λύεται η συνεδρίαση για αύριο ημέρα Τετάρτη 11 Ιανουαρίου 2012 και ώρα 10.00’ με αντικείμενο εργασιών του Σώματος νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις».
Ο","ΟΛΟΙ ΟΙ ΒΟΥΛΕΥΤΕΣ",NA
