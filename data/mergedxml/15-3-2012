"","Content","name","ParlmemberID"
"32286","Date","15-3-2012",NA
"32287"," Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 631/12-3-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Κωνσταντίνου Καρτάλη προς τον Υπουργό Οικονομικών, σχετικά με τα μέλη του Διδακτικού και Ερευνητικού Προσωπικού των Πανεπιστημίων και του Εκπαιδευτικού Προσωπικού των ΤΕΙ της χώρας που συμμετέχουν σε ερευνητικά προγράμματα.
Στην ερώτηση του κ. Καρτάλη θα απαντήσει ο Αναπληρωτής Υπουργός κ. Σαχινίδης.
Το λόγο έχει ο κ. Καρτάλης για να αναπτύξει σύντομα την ερώτησή του.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32288"," Ευχαριστώ, κυρία Πρόεδρε. Ευχαριστώ και τον κύριο Υπουργό για την παρουσία του.
Η επίκαιρη ερώτηση προέκυψε ως συνέχεια μίας άλλης ερωτήσεως συναδέλφου, της κ. Βόζεμπεργκ, προς το Υπουργείο Οικονομικών για τους δημόσιους υπαλλήλους, για τους ανθρώπους που εργάζονται στο δημόσιο τομέα και έχουν μηνιαίες αποδοχές μεικτές άνω των 5.000 ευρώ. 
Το Υπουργείο Οικονομικών απάντησε στην ερώτηση της κ. Βόζεμπεργκ ότι μεταξύ αυτών των κατηγοριών περιλαμβάνονται και τα μέλη ΔΕΠ των ελληνικών πανεπιστημίων, των ΑΕΙ και το εκπαιδευτικό προσωπικό των ΤΕΙ με μηνιαίες αποδοχές μεικτές άνω από 5.000 ευρώ όταν συμμετέχουν σε ερευνητικά προγράμματα. Στη συνέχεια το Υπουργείο Οικονομικών προέβη σε μία διευκρινιστική δήλωση, με την οποία αποσαφήνιζε σε κάποιο βαθμό ότι τα ερευνητικά προγράμματα δεν είναι μέρος της τακτικής μισθοδοσίας, αλλά είναι κάτι επιπρόσθετο των εσόδων που μπορεί να έχει ένα μέλος ΔΕΠ.
Και ως Βουλευτής και με την ιδιότητα του πανεπιστημιακού δέχθηκα πολλές οχλήσεις από συναδέλφους, αλλά και από την ΠΟΣΔΕΠ, η οποία έστειλε μια επιστολή όπου αποτυπώνει μια σειρά από εύλογα ερωτήματα, σε σχέση με το συγκεκριμένο θέμα, για τον απλούστατο λόγο ότι θα πρέπει, σε μια εποχή δημοσιονομικής κρίσης και σε μια εποχή που πάρα πολλοί συμπολίτες μας διαπιστώνουν ότι τα εισοδήματά τους έχουν μειωθεί και μειώνονται, να αποσαφηνίζεται πλήρως η κατάσταση.
 Γι’ αυτό ζήτησα από το Υπουργείο Οικονομικών να καταθέσει και να εξηγήσει στη Βουλή των Ελλήνων ποιος είναι ο μεικτός μέσος μηνιαίος μισθός ενός μέλους ΔΕΠ για το διάστημα 2009, 2010 και 2011, υποθέτοντας ότι το Γενικό Λογιστήριο του Κράτους έχει τη δυνατότητα, κοιτώντας τις φορολογικές δηλώσεις ή την κατηγορία μελών ΔΕΠ, να διαπιστώσει ποιος είναι ο μέσος μηνιαίος μισθός.
Επίσης, να αποσαφηνίσει πως όταν ένα μέλος ΔΕΠ έχει ένα ερευνητικό πρόγραμμα, αυτό δεν σημαίνει υποχρεωτικά ότι ο μισθός του ξεπερνά τις 5.000 ευρώ μηνιαίως, αλλά αντιθέτως μπορεί το ερευνητικό πρόγραμμα να είναι αμισθί, όπως είναι η μεγάλη πλειοψηφία και σε κάθε περίπτωση, όταν προκύπτει, δεν είναι από τακτικό προϋπολογισμό.
Θεωρώντας, λοιπόν, ότι η απάντηση στην ερώτηση της κ. Βόζεμπεργκ ήταν εσφαλμένη και ασαφής, κατέθεσα αυτή τη συγκεκριμένη ερώτηση και περιμένω από τον κύριο Υπουργό τις διασαφηνίσεις του για να τοποθετηθώ εκ νέου.","ΚΩΝΣΤΑΝΤΙΝΟΣ ΚΑΡΤΑΛΗΣ",200
"32289"," Το λόγο έχει ο Αναπληρωτής Υπουργός Οικονομικών κ. Φίλιππος Σαχινίδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32290"," Ευχαριστώ, κυρία Πρόεδρε.
Θα μου επιτρέψει ο συνάδελφος να διαφωνήσω. Η απάντηση που είχα δώσει στην ερώτηση της κ. Βόζεμπεργκ δεν ήταν ούτε εσφαλμένη ούτε ασαφής. Δράττομαι όμως της ευκαιρίας, μια και ξαναφέρνετε το θέμα στη Βουλή, να δώσω μία απάντηση που είναι δεόντως επεξηγηματική, πέρα απ’ αυτήν τη διευκρινιστική δήλωση που έκανε το Υπουργείο Οικονομικών την 1η Μαρτίου 2012.
Το σύνολο των μεικτών μηνιαίων αποδοχών και πρόσθετων αμοιβών ή απολαβών των μελών ΔΕΠ Πανεπιστημίων και μελών επιστημονικού προσωπικού των ΤΕΙ, τα οποία συμμετέχουν σε ερευνητικά προγράμματα των φορέων που επιχορηγούνται και εποπτεύονται από το κράτος, καθώς και των ειδικών λογαριασμών κονδυλίων έρευνας των ΑΕΙ, μπορεί να ξεπερνά το ποσό των 5.000 ευρώ μηνιαίως, ανάλογα με το ύψος των αμοιβών που λαμβάνουν από τη συμμετοχή τους στα εν λόγω προγράμματα.
Θέλω να σημειώσω ότι οι προαναφερόμενες αμοιβές έχουν εξαιρεθεί από το ανώτατο όριο αποδοχών και πρόσθετων αμοιβών των υπαλλήλων και λειτουργών του δημοσίου, των νομικών προσώπων δημοσίου δικαίου και ΟΤΑ, που προβλέπεται στην παράγραφο 1, του άρθρου 2, του ν. 3833/2010 και το οποίο σήμερα ανέρχεται στο ποσό των 5.856 ευρώ.
Πολύ απλά, αυτό δεν σημαίνει ότι οπωσδήποτε οι αμοιβές του διδακτικού και επιστημονικού προσωπικού των ΑΕΙ και ΤΕΙ υπερβαίνουν τις 5.000 ευρώ μηνιαίως και αυτό είναι σίγουρο. Αν δηλαδή δεν υπήρχε η παραπομπή στην απάντηση, ότι μπορεί να ξεπεράσει τις 5.000 μόνο για εκείνους οι οποίοι συμμετέχουν σε ερευνητικά προγράμματα, θα δεχόμουν ότι πραγματικά δεν δόθηκε η σωστή απάντηση. Προφανώς, όλοι όσοι είναι μέλη ΔΕΠ είτε στα ΑΕΙ είτε στα ΤΕΙ και δεν συμμετέχουν σε ερευνητικά προγράμματα, δεν θα ανήκαν σε αυτή την κατηγορία. 
Θα ήθελα να αποσαφηνίσω κάτι σε αυτό το σημείο. Η ερώτηση που κατέθεσε η συνάδελφος, η κ. Βόζεμπεργκ, ζητούσε να ορίσουμε ποιοι εκ του νόμου έχουν τη δυνατότητα να έχουν απολαβές –μηνιαίες μεικτές απολαβές- οι οποίες ξεπερνούν τα 5.000 ευρώ. Είχα, λοιπόν, την υποχρέωση να προσδιορίσω όλους αυτούς. 
Η διάκριση που κάνει ο νόμος αφορά τη δυνατότητα που δίνει σε κάποιον πανεπιστημιακό, με τη συμμετοχή και την εργασία του σε κάποιο ερευνητικό πρόγραμμα, να εισπράξει κάποια αμοιβή που πιθανόν αθροιστικά με τις υπόλοιπες αποδοχές του να υπερβαίνει το όριο των 5.000 ευρώ. 
Θα ήθελα να επισημάνω ότι ο τελικός τακτικός μισθός κάθε κλιμακίου διαμορφώνεται από το βασικό μισθό, στον οποίο προστίθεται μια σειρά προσαυξήσεων που είναι το χρονοεπίδομα, το επίδομα διδακτικής προετοιμασίας, το επίδομα βιβλιοθήκης και το ερευνητικό επίδομα. Και φυσικά, θα ήθελα να υπογραμμίσω ότι αναφέρομαι στις τακτικές αποδοχές, όπως αυτές προβλέπονται από το νόμο και όχι σε οποιαδήποτε άλλη επιπλέον αμοιβή, για παράδειγμα, τη συμμετοχή σε ερευνητικά προγράμματα κ.λπ. 
Εκτιμώ πως δεν θα ήταν απόλυτα ορθό να αναφερθώ σε μέσους όρους αποδοχών ανά βαθμίδα, καθώς τα κλιμάκια μεταξύ τους έχουν σημαντικές διαφορές. 
Γι’ αυτό το λόγο, θα αναφερθώ αναλυτικότερα σε μια βαθμίδα ΔΕΠ σε ΑΕΙ –σε αυτή του καθηγητή- και σε δύο περιπτώσεις: στην περίπτωση του μισθού με μηδέν έτη προϋπηρεσίας και στην περίπτωση του  μισθού που προβλέπεται μετά από τριάντα τρία έτη υπηρεσίας, που είναι και το ανώτατο μισθολογικό κλιμάκιο. Έτσι, καλύπτεται όλο το εύρος των τριάντα τριών κλιμακίων και εκτιμώ πως παρέχεται μια καλύτερη εικόνα. 
Στη δευτερολογία μου θα παραθέσω τα σχετικά στοιχεία προς το συνάδελφο.","ΦΙΛΙΠΠΟΣ ΣΑΧΙΝΙΔΗΣ",454
"32291"," Ευχαριστώ. 
Το λόγο έχει ο ερωτών Βουλευτής κ. Καρτάλης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32292"," Ευχαριστώ τον κύριο Υπουργό για κάποιες διευκρινίσεις, τις οποίες έδωσε. Όμως, οφείλω να επισημάνω –για ακόμα μια φορά- ότι με την ίδια λογική, με την οποία αναπτύξατε την απάντησή σας, δηλαδή ποιες είναι εκείνες οι κατηγορίες, που μπορεί μηνιαίως να έχουν μισθό μεικτό πάνω από 5.000, θα έπρεπε να συμπεριλάβετε πολλές ακόμα κατηγορίες, που μπορεί μηνιαίως με δικαστικές παρουσίες, με συμμετοχή σε συμβούλια, με επιδιαιτησίες, να ξεπερνούν τα 5.000 ευρώ μηνιαίως. 
Κατά την άποψή μου, η αρχική απάντηση εξακολουθεί να είναι λανθασμένη ως προς το σκεπτικό της, αλλά αυτό δεν έχει σημασία. Σημασία έχει να αποσαφηνίσουμε τα πράγματα, γι’ αυτό κάνουμε και αυτή τη συζήτηση. 
Θέλω, λοιπόν, να ακούσω από τον κύριο Υπουργό στη δευτερολογία του, όπως προανήγγειλε, τις μέσες τακτικές αποδοχές των μελών ΔΕΠ και αυτή την κλιμάκωση που προκύπτει από τον εισαγωγικό βαθμό μέχρι την ολοκλήρωση της θητείας, την αφυπηρέτηση δηλαδή του μέλους ΔΕΠ. 
Επίσης, θα ήθελα να επισημάνω ότι τα ερευνητικά προγράμματα, στα οποία ανεφέρθη, στην πλειοψηφία τους προκύπτουν από την Ευρωπαϊκή Ένωση. Με άλλα λόγια, η απορρόφησή τους είναι προς όφελος της χώρας και θα ήταν, αν θέλετε, κατακριτέο αν κάποιος έλεγε ότι δεν υπάρχουν ερευνητικά προγράμματα στα πανεπιστήμια. Αυτό θα σήμαινε ότι δεν κάνουν καλά τη δουλειά τους. 
Όμως, κύριε Υπουργέ, θα ήθελα να σας πω και κάτι άλλο. Ακόμη και αν είσαι σε ερευνητικό πρόγραμμα, δεν σημαίνει ότι έχεις 5.000 ευρώ μηνιαίως σε ετήσια βάση. Θα μπορούσες να είσαι σε ένα ερευνητικό πρόγραμμα που σου προσφέρει ένα επιμίσθιο της τάξης των 200, των 50, των 40, των 0 ευρώ, γιατί τα περισσότερα κοινοτικά προγράμματα προϋποθέτουν ότι δεν έχει αμοιβή επιπρόσθετη το μέλος ΔΕΠ γιατί είναι συμμετοχή του κράτους-μέλους στη διοργάνωση και στην εκπόνηση του ερευνητικού προγράμματος. 
Είναι καλό να αποσαφηνίζουμε τα πράγματα σε μια δύσκολη περίοδο, σε μια περίοδο που έχουμε ανάγκη όλες τις κοινωνικές ομάδες, σε μια περίοδο που έχουμε ανάγκη την πανεπιστημιακή κοινότητα, μήπως μας φέρει κάποια νέα καινοτομία στο σύστημα σκέψης της χώρας. 
Αντί, λοιπόν, να είμαστε σε ένα σκεπτικό που πιθανώς –δεν είναι δική σας πρόθεση- θα δημιουργήσει λανθασμένες εντυπώσεις σε έναν χώρο από τον οποίο περιμένουμε πολλά, καλό είναι να αποσαφηνίζουμε τα πράγματα και να δίνουμε τη δυνατότητα να τα διορθώνουμε στο βαθμό που αυτό είναι εφικτό.","ΚΩΝΣΤΑΝΤΙΝΟΣ ΚΑΡΤΑΛΗΣ",200
"32293"," Ορίστε, κύριε Υπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32294","  Δεν νομίζω ότι θα μπορούσα να πω κάτι διαφορετικό από αυτά τα οποία είπε ο συνάδελφός μου κ. Καρτάλης, εν μέσω της προσπάθειας που καταβάλλει αυτή τη στιγμή η χώρα μας για να βγει από την κρίση, ως προς τη δυνατότητα που έχουν τα μέλη των πανεπιστημίων να προσελκύσουν ερευνητικά προγράμματα, γιατί πραγματικά, χάρη σε αυτά τα ερευνητικά προγράμματα, θα δοθεί η δυνατότητα στη χώρα μας να προχωρήσει σε αυτό που είναι ο επιθυμητός στόχος: ο μετασχηματισμός της παραγωγικής βάσης της ελληνικής οικονομίας, η έμφαση στην έρευνα και στην καινοτομία. 
Βεβαίως, θα αναγνωρίσω αυτό που είπε ο κύριος συνάδελφος, Το γεγονός ότι κάποιος συμμετέχει σε ερευνητικό πρόγραμμα, δεν σημαίνει αυτόματα ότι αυτό του αποφέρει κάποια πολύ μεγάλη ανταμοιβή. Μπορεί να είναι της τάξης και του μεγέθους που ανέφερε ο συνάδελφός μου, απλώς εκείνο που είχα υποχρέωση –διότι διαφορετικά θα έδινα λάθος πληροφόρηση στην ερώτηση που κατέθεσε η κ. Βόζεμπεργκ και δεν ήταν στις προθέσεις μου να δώσω ψευδή στοιχεία στο πλαίσιο του κοινοβουλευτικού ελέγχου- ήταν να συμπεριλάβω, όπως έγινε και η πρόταση από τις υπηρεσίες, το σχετικό στοιχείο. 
Όμως, δοθείσης της ευκαιρίας, θα ήθελα και αφού αναγνωρίσω σε έναν μεγάλο βαθμό την ορθότητα των επιχειρημάτων που επικαλέστηκε και ο συνάδελφός μου, να πω ότι υπάρχει μια αδυναμία να δοθούν απαντήσεις σε κάποια από τα ερωτήματα που έθεσε ο συνάδελφος. 
Έχω ζητήσει από το Υπουργείο Παιδείας να μου προσκομιστούν εκείνα τα στοιχεία, ώστε να ήταν πληρέστερη η απάντηση. Δυστυχώς, δεν είχα αυτή τη δυνατότητα, διότι το Υπουργείο Παιδείας ζήτησε περισσότερο χρόνο, προκειμένου να μου παράσχει όλα αυτά τα στοιχεία, τα οποία συμπεριλαμβάνονται στην ερώτησή σας. 
Όμως, έχω αντικειμενικά τη δυνατότητα από το Γενικό Λογιστήριο του Κράτους να σας δώσω ορισμένα χαρακτηριστικά παραδείγματα αμοιβών. Θα είναι πάρα πολύ κουραστικό να αναφερθώ στο σύνολο, εάν θέλετε, των πληροφοριακών στοιχείων που μου έχει δοθεί από τις υπηρεσίες του Γενικού Λογιστηρίου. 
Ενδεικτικά, λοιπόν, θα αναφέρω ότι, σύμφωνα με τα διαθέσιμα στοιχεία, για το βαθμό του καθηγητή οι συνολικές μεικτές μηνιαίες αποδοχές για την περίοδο από 1-10-2008 έως και 31-12-2009 με μηδενικά έτη προϋπηρεσίας ανέρχονται σε 3.199 ευρώ, ενώ στο ανώτερο κλιμάκιο της βαθμίδας με τριάντα έτη η αντίστοιχη αμοιβή ήταν 4.815 ευρώ. Σε συνέχεια και μετά τις μειώσεις ο μισθός του καθηγητή για το χρονικό διάστημα από 1-6-2010 έως 30-6-2011 για μεν το εισαγωγικό κλιμάκιο μειώθηκε σε 2.927 ευρώ, ενώ για το τελικό κλιμάκιο υποχώρησε σε 4.277 ευρώ. Τέλος, από 1-7-2011 έως σήμερα ο μισθός που ισχύει με το εισαγωγικό κλιμάκιο είναι 2.858 ευρώ, ενώ για το καταληκτικό ανώτατο κλιμάκιο με τριάντα τρία έτη υπηρεσίας ο μισθός ανέρχεται σε 4.189 ευρώ. 
Με μια πρόχειρη στατιστική βλέπουμε ότι για τη βαθμίδα του καθηγητή ο μισθός του εισαγωγικού κλιμακίου μειώθηκε από τα 3.199 ευρώ το 2008 σε 2.858 ευρώ, που αντιστοιχεί σε μείωση 10,7%, ενώ για το κλιμάκιο που αντιστοιχεί στα τριάντα τρία χρόνια προϋπηρεσίας έφθασε σε μια μείωση που αντιστοιχεί στο 13%.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Αναπληρωτή Υπουργού)
Δεν θα ήθελα να σας κουράσω, κύριε συνάδελφε. Έχω στη διάθεσή μου όλα τα στοιχεία, τα οποία μπορείτε και να τα χρησιμοποιήσετε, που αφορούν τις μειώσεις. Υπάρχουν μειώσεις. Βεβαίως, αν θέλετε, υπάρχει συμμετοχή και από τα μέλη των πανεπιστημίων και των ΤΕΙ σε αυτές τις προσαρμογές που έχουν γίνει, στο αποτέλεσμα της προσπάθειας που καταβάλλει η χώρα μας, για να αντιμετωπίσει τα δημοσιονομικά προβλήματα.
Επειδή, κυρία Πρόεδρε, σήμερα γίνεται μια μεγάλη συζήτηση με αφορμή ένα δημοσίευμα της εφημερίδας «ΤΑ ΝΕΑ» για το ποιες ακριβώς είναι οι αμοιβές που απολαμβάνουν όλοι αυτοί οι οποίοι εργάζονται στα γραφεία των Υπουργών –οι μετακλητοί υπάλληλοι- και έχει δημιουργηθεί μια λανθασμένη εντύπωση ότι την ώρα που προχωρούμε σε περικοπές μισθών και συντάξεων, την ίδια στιγμή όλοι όσοι εργάζονται στα γραφεία των Υπουργών απολαμβάνουν μεγάλες αυξήσεις, θα ήθελα να καταθέσω εδώ στη Βουλή και να ενημερώσω τους συναδέλφους για το ποιο είναι το περιεχόμενο της ΚΥΑ που εκδόθηκε και υπογράφηκε, τόσο από εμένα, όσο και από τον συνάδελφό μου τον κ. Ρόβλια. 
Να υπενθυμίσω ότι με βάση την ΚΥΑ για τις αποδοχές των μετακλητών υπαλλήλων, προκύπτει ότι ο βασικός μισθός των εν λόγω υπαλλήλων εμφανίζεται μεν αυξημένος, όπως αυξημένος είναι και για τους υπόλοιπους δημόσιους υπαλλήλους. Ωστόσο οι συνολικές αποδοχές τους είναι μειωμένες, δεδομένου ότι πέρα από το βασικό μισθό, του κινήτρου απόδοσης και του επιδόματος θέσης ευθύνης, έπαιρναν και τα ανάλογα επιδόματα, που καταβάλλονταν στους υπαλλήλους του κάθε φορέα. 
Επειδή θεωρώ ότι αυτό από μόνο του δεν δίνει μια επαρκή εικόνα για το  ποιες ακριβώς είναι οι περικοπές τις οποίες έχουν υποστεί όλοι όσοι είναι συνεργάτες των Υπουργών, γι’ αυτό και καταθέτω έναν πίνακα που περιλαμβάνει τις παλιές και νέες αποδοχές των εργαζομένων στα γραφεία των Υπουργών του Υπουργείου Οικονομικών, του Υπουργείου Εσωτερικών, του Υπουργείου Ανάπτυξης και του Υπουργείου Δικαιοσύνης, ώστε με αυτόν τον τρόπο υπεύθυνα, το Σώμα, οι συνάδελφοι να έχουν μια ενημέρωση για το τι ακριβώς ισχύει και βεβαίως να μην προσπαθούν ορισμένοι να δημιουργήσουν εντυπώσεις ότι κρυφά κάποιοι σήμερα προσπαθούν να ενισχύσουν τα εισοδήματα όλων αυτών που εργάζονται στα γραφεία των Υπουργών, ότι δηλαδή, τη στιγμή που κόβουμε μισθούς, τη στιγμή…","ΦΙΛΙΠΠΟΣ ΣΑΧΙΝΙΔΗΣ",454
"32295"," Καταθέστε το, κύριε Υπουργέ. Βέβαια, δεν έχει σχέση με την ερώτηση αυτό που καταθέτετε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32296"," Είναι όμως σχετική με το πνεύμα της ερώτησης που κατέθεσε ο συνάδελφός μου και θα ήθελα να σας ευχαριστήσω για την κατανόηση.
(Στο σημείο αυτό ο Αναπληρωτής Υπουργός Οικονομικών κ. Φίλιππος Σαχινίδης καταθέτει για τα Πρακτικά το προαναφερθέν έγγραφο, το οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΦΙΛΙΠΠΟΣ ΣΑΧΙΝΙΔΗΣ",454
"32297"," Συνεχίζουμε με τη δεύτερη με αριθμό 641/12-3-2012 επίκαιρη ερώτηση πρώτου κύκλου του Βουλευτή της Νέας Δημοκρατίας, κ. Σταύρου Καλογιάννη προς τον Υπουργό Εθνικής Άμυνας, σχετικά με την παραχώρηση του στρατοπέδου Βελισσαρίου στην πόλη των Ιωαννίνων. 
Στην ερώτηση του κ. Καλογιάννη θα απαντήσει ο Υφυπουργός κ. Σπηλιώπουλος, αφού πρώτα ο κ. Καλογιάννης μας την παρουσιάσει. 
Έχετε το λόγο, κύριε Βουλευτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32298"," Ευχαριστώ, κυρία Πρόεδρε. 
Η μετεγκατάσταση του στρατοπέδου Βελισσαρίου αποτελεί ένα θέμα μείζονος σημασίας για την πόλη των Ιωαννίνων. Το μέγεθος του στρατοπέδου, η θέση του μέσα στον αστικό ιστό, αλλά και το γεγονός ότι αποτελεί μια ενιαία έκταση αποτελούν μια σπάνια ευκαιρία θεραπείας πολεοδομικών προβλημάτων και επίλυσης λειτουργικών ζητημάτων των Ιωαννίνων. 
Ως Υφυπουργός ΠΕΧΩΔΕ την πενταετία 2004-2009, είχα την τιμή και την τύχη να προωθήσω το ρυθμιστικό σχέδιο στην πόλη των Ιωαννίνων, το οποίο ολοκληρώθηκε το καλοκαίρι του 2009.  Στο ρυθμιστικό προτείνεται η παραχώρηση του συνόλου του στρατοπέδου Βελισσαρίου στην πόλη, με σκοπό τη δημιουργία ενός διοικητικού πολιτιστικού πάρκου και πάρκου πρασίνου. Στο ρυθμιστικό σχέδιο γίνεται αναλυτική περιγραφή του τρόπου με τον οποίο θα γίνει η μεταφορά. Μάλιστα, βασιζόμαστε στο πλαίσιο του ν. 2745/1999, με χρησιμοποίηση των κοντινών στην πόλη των Ιωαννίνων Στρατοπέδων Καλπακίου και Περάματος. Προβλέπεται ακόμα στο ρυθμιστικό η δυνατότητα οικιστικής ανάπτυξης τμήματος του Στρατοπέδου Περάματος ή αντιπαροχής άλλης δημοτικής ή δημόσιας έκτασης. Η ανάπτυξη του πάρκου προβλέπεται να γίνει με διεθνή πολεοδομικό διαγωνισμό. 
Δυστυχώς, το ρυθμιστικό σχέδιο παραμένει επί δυόμιση χρόνια στα συρτάρια του Υπουργείου Περιβάλλοντος. Δυστυχώς και το Υπουργείο Εθνικής Άμυνας επί δυόμιση χρόνια δεν έχει πράξει το παραμικρό προς αυτή την κατεύθυνση. 
Έχω απευθύνει σχετική επιστολή και προς τον νέο Υπουργό Εθνικής Άμυνας, τον κ. Αβραμόπουλο -την οποία θα καταθέσω στα Πρακτικά -στις 5 Δεκεμβρίου, αγαπητέ κύριε Υπουργέ. Επί τέσσερις μήνες περιμένω μια απάντηση. Ουδεμία απάντηση από τον αρμόδιο Υπουργό. 
Ερωτώ, λοιπόν: προτίθεται το Υπουργείο να προχωρήσει αμέσως στις σχετικές διαδικασίες απόδοσης του συνόλου του στρατοπέδου Βελισσαρίου στην πόλη προς όφελος και της πόλης των Ιωαννίνων και των Ενόπλων Δυνάμεων και μάλιστα σε μια εξαιρετικά δύσκολη στιγμή για τον τόπο; 
Ευχαριστώ πολύ, κυρία Πρόεδρε.","ΣΤΑΥΡΟΣ ΚΑΛΟΓΙΑΝΝΗΣ",180
"32299","  Και εγώ σας ευχαριστώ. Το λόγο έχει ο Υφυπουργός Εθνικής Άμυνας, κ. Σπηλιώπουλος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32300"," Ευχαριστώ, κυρία Πρόεδρε.
Κύριε συνάδελφε, μας δίνεται η δυνατότητα με την ερώτησή σας σήμερα να ξεκαθαρίσουμε ένα ζήτημα, το οποίο έχει ξεκινήσει από παλιά. Εσείς αναφερθήκατε σε μια από τις φάσεις του ζητήματος του στρατοπέδου Βελισσαρίου. 
Πριν μπω επί της ουσίας στο ζήτημα, θέλω να κάνω μια γενικότερη παρατήρηση. Στη σημερινή δύσκολη οικονομική συγκυρία η πολιτική ηγεσία του Υπουργείου Εθνικής Άμυνας έχει δηλώσει με σαφήνεια την πρόθεσή της για περιορισμό των στρατοπέδων με γνώμονα, όχι τόσο τη μείωση του κόστους, όσο την υλοποίηση της νέας δομής δυνάμεων, την οποία επιθυμούμε, που θα μας επιτρέψει τη διατήρηση του υψηλού επιπέδου επιχειρησιακής ικανότητας των Ενόπλων Δυνάμεων. 
Ανεξάρτητα όμως από την παραπάνω βούλησή μας, η διαδικασία της μετεγκατάστασης των στρατοπέδων και στη συνέχεια η αξιοποίησή τους από τις τοπικές κοινωνίες είναι ανάγκη να ολοκληρωθεί μέσα σε ένα κλίμα συναίνεσης και συνεργασίας με τις τοπικές κοινωνίες. Βεβαίως, δεν  υπάρχει κανένας λόγος για μονομερείς ενέργειες, που ενδεχομένως θέτουν σε κίνδυνο τις επιχειρησιακές ανάγκες του στρατού. 
Μέσα, λοιπόν, σ’ αυτό το κλίμα είμαστε πάντοτε ανοιχτοί στο Υπουργείο Εθνικής Άμυνας να συζητήσουμε οποιαδήποτε πρόταση προς όφελος των τοπικών κοινωνιών. Αυτό αφορά, βεβαίως, και το Δήμο Ιωαννίνων. Δεν είναι όμως δυνατόν να αποδεχθούμε μονομερείς ενέργειες, που δεν αξιολογούν καν την άποψη των Ενόπλων Δυνάμεων. 
Το λέω αυτό, κύριε συνάδελφε, διότι το ζήτημα του στρατοπέδου Βελισσαρίου έχει ξεκινήσει από το 2001, όπως γνωρίζετε πολύ καλά, με βάση το ν.2745/1999 που είναι η μόνη ασφαλής οδός για την αξιοποίηση των στρατοπέδων που κλείνουν. Η διαδικασία αυτή στη συνέχεια, παρότι είχε προχωρήσει αρκετά, εγκαταλείφθηκε. Φτάσαμε στο 2008, όταν υπήρξε η συμφωνία μεταξύ του Δήμου Ιωαννίνων και της στρατιωτικής  υπηρεσίας, η οποία είχε εκφραστεί από το 2008 με έγγραφό της. Τότε, η στρατιωτική υπηρεσία είχε συμφωνήσει με το Δήμο Ιωαννίνων με την ειδική τεχνοοικονομική μελέτη και το σχέδιο αξιοποίησης του στρατοπέδου Βελισσαρίου. Είχε κάποιες προϋποθέσεις για τις οποίες ήταν σύμφωνη και η τοπική κοινωνία, με βάση την απόφαση του δημοτικού συμβουλίου, αλλά και η στρατιωτική  υπηρεσία. Με βάση αυτά, βεβαίως προβλεπόταν ότι στο Δήμο Ιωαννίνων θα περιερχόταν το 62% της έκτασης και το υπόλοιπο 38% θα έμενε στη στρατιωτική υπηρεσία, για να καλύψει τις ανάγκες που έχει εκεί, αλλά και για να καλυφθούν οι απαιτήσεις του ν.2745/1999 , π ου είναι ο μόνος που  λέει πώς γίνεται η αξιοποίηση των στρατοπέδων, τα οποία κλείνουν. 
Θα συνεχίσω στη δευτερολογία μου.
Ευχαριστώ.","ΚΩΝΣΤΑΝΤΙΝΟΣ ΣΠΗΛΙΩΠΟΥΛΟΣ",472
"32301"," Και εγώ σας ευχαριστώ.
Ο ερωτών Βουλευτής, κ. Καλογιάννης, έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32302"," Ευχαριστώ, κυρία Πρόεδρε.
Λυπάμαι. Δεν με καλύπτει καθόλου η απάντηση του κ. Υφυπουργού. Πράγματι, κύριε Υφυπουργέ, είπατε ότι ξεκίνησε από το 2001 η σχετική διαδικασία. Όντως, ήμουν νέος Βουλευτής τότε και πρωτοκατέθεσα τις σχετικές ερωτήσεις. Τώρα όμως είμαστε στο 2012, κύριε Υφυπουργέ και δεν έχει προχωρήσει το παραμικρό. Και αυτό βαρύνει τις πολιτικές ηγεσίες  του Υπουργείου σας από το 2001 μέχρι σήμερα.
Αναφερθήκατε σε συναίνεση και συνεργασία. Υπήρξε, κύριε Υφυπουργέ, τα προηγούμενα χρόνια. Εξαντλήθηκε, θα έλεγα, αυτή η συνεργασία. Αποτέλεσμα δεν έχουμε. 
Είπατε ότι είστε ανοιχτοί σε όλα τα θέματα. Μα, οι προτάσεις είναι στο τραπέζι. Το ρυθμιστικό σχέδιο Ιωαννίνων είναι εγκεκριμένο από το 2009. Τι κάνατε από την πλευρά σας; Στην κατεύθυνση του ρυθμιστικού σχεδίου πρέπει να πω ότι και η κυβέρνηση Παπανδρέου από την πρώτη στιγμή ήταν σύμφωνη, μόνο όμως στα λόγια. Συγκεκριμένα, σε προγραμματικές δηλώσεις στη Βουλή το Δεκέμβριο 2009 ο Υπουργός, κ. Βενιζέλος τότε –και θα το καταθέσω στα Πρακτικά, κυρία Πρόεδρε- ανέφερε ότι, όπου υπάρχει αστικός ιστός, τα στρατόπεδα θα αποδοθούν στις τοπικές κοινωνίες, στο πλαίσιο της νέας πολεοδομικής αντίληψης που πρέπει να επικρατήσει στη χώρα. Θα έφερνε νέα πολεοδομική αντίληψη στη χώρα. Πέρασαν τρία χρόνια, κύριε Υφυπουργέ. Μηδέν αποτέλεσμα.
Σε σχετική ερώτησή μου την επόμενη χρονιά, το 2010, ο κ. Βενιζέλος μου απάντησε –και θα καταθέσω και αυτή την απάντηση στα Πρακτικά- ότι το Υπουργείο Εθνικής Άμυνας είναι έτοιμο να συζητήσει με την τοπική αυτοδιοίκηση ολοκληρωμένες προτάσεις κοινωνικής αξιοποίησης του στρατοπέδου Βελισσαρίου, σε συνδυασμό με τρόπους αξιοποίησης άλλων στρατιωτικών ακινήτων στην ευρύτερη περιοχή των Ιωαννίνων. Αυτά τα είπα στην πρωτομιλία μου, αγαπητέ κύριε Υφυπουργέ. Και αυτά, επαναλαμβάνω για πολλοστή φορά,  περιλαμβάνονται στο ρυθμιστικό σχέδιο Ιωαννίνων. 
Επισημαίνω δε, ότι η απόδοση του στρατοπέδου σήμερα, υπό τις σημερινές συνθήκες, στην πόλη θα μπορούσε, πέραν όλων των άλλων, να βοηθήσει και την τοπική οικονομία η οποία βρίσκεται σε βαθιά ύφεση. 
Άλλωστε, όπως κι εσείς είπατε, έχουν πλέον μάλλον εκλείψει οι λόγοι ύπαρξης του συγκεκριμένου στρατοπέδου στο κέντρο της πόλης, καθώς η 8η Μεραρχία έχει αποδυναμωθεί πάρα πολύ την τελευταία διετία. Τα υπόλοιπα στρατόπεδα του Νομού Ιωαννίνων αρκούν για να καλύψουν τις ανάγκες της.
Αναρωτιέμαι, κύριε Υφυπουργέ, πραγματικά τι περιμένετε και δεν κινείτε τις σχετικές διαδικασίες. 
Ο κ. Αβραμόπουλος έχει έλθει επανειλημμένα στα Ιωάννινα. Δυστυχώς, δεν έχει αγγίξει, κυρία Πρόεδρε, καθόλου το θέμα.
Αγαπητέ μου, κύριε Υφυπουργέ, γνωρίζετε ότι σας τιμώ. Έχουμε, όμως, χορτάσει από λόγια και εξαγγελίες. Θέλουμε πράξεις συγκεκριμένες, με απτά αποτελέσματα.
Ευχαριστώ πολύ.
(Στο σημείο αυτό ο Βουλευτής κ. Σταύρος Καλογιάννης                        καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)","ΣΤΑΥΡΟΣ ΚΑΛΟΓΙΑΝΝΗΣ",180
"32303"," Κι εγώ σας ευχαριστώ.
Κύριε Υπουργέ, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32304"," Ευχαριστώ, κυρία Πρόεδρε.
Κύριε συνάδελφε, γνωρίζετε πολύ καλά ότι ένα σχέδιο για να ολοκληρωθεί, πρέπει να το υπηρετήσουμε από την αρχή μέχρι το τέλος με συνέπεια. Αυτό δεν έγινε στην περίπτωση του στρατοπέδου Βελισσαρίου στα Ιωάννινα. Και επαναλαμβάνω: Για το ότι δεν προχώρησε το σχέδιο αξιοποίησης, δεν ευθύνεται το Υπουργείο Εθνικής Άμυνας.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"32305"," Ποιος ευθύνεται;","ΣΤΑΥΡΟΣ ΚΑΛΟΓΙΑΝΝΗΣ",180
"32306"," Ευθύνεται ο δήμος. Και το λέω ευθέως, κύριε συνάδελφε. Διότι ενώ είχε συμφωνήσει με τη Στρατιωτική Υπηρεσία από το 2008, με βάση τη μελέτη, την οποία είχε συντάξει ο δήμος –είχαν συμφωνηθεί ορισμένα πράγματα- στη συνέχεια μόνος του, μονομερώς ο δήμος, τα αναίρεσε. Κι έρχεται και καταθέτει το ρυθμιστικό σχέδιο, το οποίο αγνοεί παντελώς τις απόψεις της Στρατιωτικής Υπηρεσίας και, βεβαίως, το αρχικό σχέδιο το οποίο είχε συμφωνηθεί.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"32307"," Το ρυθμιστικό είναι του ΥΠΕΧΩΔΕ.","ΣΤΑΥΡΟΣ ΚΑΛΟΓΙΑΝΝΗΣ",180
"32308"," Ένα λεπτό. Μήπως επειδή τότε είχατε την τύχη και τη χαρά -ήταν και μία ευκαιρία για το Δήμο- να βρίσκεστε εσείς εκεί, μονομερώς προχώρησε αυτό το ρυθμιστικό σχέδιο, χωρίς να ληφθεί υπόψη η άποψη της Στρατιωτικής Υπηρεσίας;
Όπως γνωρίζετε πολύ καλά, στο στρατόπεδο αυτό, το οποίο είναι πολύ μεγάλης αξίας, υπάρχουν στρατιωτικές εγκαταστάσεις, οι οποίες αγνοήθηκαν. Υπάρχουν εγκαταστάσεις του ΑΟΟΑ, οι οποίες αγνοήθηκαν. Και τώρα το θέμα έχει μπλοκάρει με μία ένσταση, την οποία όφειλε να κάνει η Στρατιωτική Υπηρεσία.
Εμείς –το επαναλαμβάνω και πάλι και η πολιτική ηγεσία του Υπουργείου το έχει τονίσει πολλές φορές- είμαστε ανοικτοί στη συνεργασία με την τοπική κοινωνία. Όλα αυτά, όμως, πρέπει να γίνουν με βάση μία συμφωνία, με τη λογική και, βεβαίως, με ένα σχέδιο το οποίο θα λαμβάνει υπόψη και τις ανάγκες και τα συμφέροντα των Ενόπλων Δυνάμεων. Αλίμονο!
Αυτό το ακίνητο, το οποίο είναι πράγματι πολύ μεγάλης αξίας, μπορεί να είναι πνεύμονας ανάπτυξης για την τοπική οικονομία και την τοπική κοινωνία. Χρειάζεται, όμως, συνεργασία.
Ο ν. 2745, όπως σας είπα προηγουμένως, αγνοήθηκε.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"32309"," Το αντίθετο, κύριε Υπουργέ.","ΣΤΑΥΡΟΣ ΚΑΛΟΓΙΑΝΝΗΣ",180
"32310"," Αγνοήθηκε! 
Έπρεπε με αυτό το νόμο να έχει προχωρήσει η διαδικασία. Και θα είχαν ολοκληρωθεί όλες οι διαδικασίες.
Θέλω εδώ να τονίσω, ότι ήδη σήμερα έχουμε φτάσει στο τέλος, σε πολλές άλλες πόλεις, με την αξιοποίηση στρατοπέδων. Για παράδειγμα: Σέρρες. Τρία στρατόπεδα. Ολοκληρώθηκε η διαδικασία. Παραδίδονται στο Δήμο, με ένα μικρό κομμάτι το οποίο μένει –όπως το ορίζει ο ν. 2745- για τις ανάγκες των Ενόπλων Δυνάμεων. Προχωράει η διαδικασία.
Όταν, όμως, κάνουμε βήματα διαφορετικά από αυτά που σχεδιάζουμε στην αρχή, τότε μοιραία μπλέκονται τα πράγματα. Και δεν ευθύνεται η Στρατιωτική Υπηρεσία γι’ αυτό. 
Σας καλώ, λοιπόν, μέσω ημών, κύριε συνάδελφε, και το Δήμο, να έρθετε, να συνεννοηθούμε, να συνεργαστούμε –με το Υπουργείο- για να βρούμε τις καλύτερες λύσεις, οι οποίες θα είναι προς το συμφέρον και της τοπικής οικονομίας και της τοπικής κοινωνίας και του δήμου. Αυτές, όμως, οι λύσεις θα λαμβάνουν υπόψη και τις ανάγκες τις οποίες έχουν οι Ένοπλες Δυνάμεις στην περιοχή της Ηπείρου και των Ιωαννίνων. Και ξέρω πολύ καλά –το έχετε πει κι εσείς, κύριε συνάδελφε, πολλές φορές- ότι θέλετε την παρουσία των Ενόπλων Δυνάμεων στην Ήπειρο, γιατί όταν υπήρξαν…","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"32311"," Αυτονόητο είναι.","ΣΤΑΥΡΟΣ ΚΑΛΟΓΙΑΝΝΗΣ",180
"32312"," Αυτονόητο είναι. Ακριβώς. Από την άλλη μεριά, όμως, δεν μπορούμε να μη λαμβάνουμε υπόψη τις απαιτήσεις αυτής της παρουσίας, που πρέπει να έχουν οι Ένοπλες Δυνάμεις στην περιοχή.
Άρα, λοιπόν, η λύση και η οδός είναι μία, κύριε συνάδελφε: Να καθίσουμε κάτω με πνεύμα καλής διάθεσης. Όπως είπα και στην αρχή, εμείς είμαστε ανοιχτοί. Γνωρίζουμε ότι πρέπει όπου υπάρχουν στρατόπεδα –και μάλιστα αυτά τα στρατόπεδα βρίσκονται μέσα στον οικιστικό ιστό- με τον καλύτερο τρόπο να δοθούν στην τοπική κοινωνία για αξιοποίηση.
Σε αυτό, λοιπόν, το πνεύμα σας καλούμε να συνεργαστούμε, να ξεπεράσουμε τα προβλήματα και να προχωρήσουν οι λύσεις για το στρατόπεδο Βελισσαρίου.
Σας ευχαριστώ πολύ.","ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ",472
"32313"," Κι εγώ σας ευχαριστώ.
Επόμενη είναι η τρίτη με αριθμό 640/12-3-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργείο Υγείας και Κοινωνικής Αλληλεγγύης, σχετικά με την αντιμετώπιση των προβλημάτων του Ψυχιατρικού Νοσοκομείου Τρίπολης.
Στην ερώτηση του κ. Καραθανασόπουλου θα απαντήσει ο Υφυπουργός κ. Μπόλαρης.
Πρώτα, όμως, θα δώσουμε το λόγο στον κ. Καραθανασόπουλο για να παρουσιάσει την ερώτησή του.
Έχετε το λόγο, κύριε Καραθανασόπουλε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32314"," Ευχαριστώ, κυρία Πρόεδρε.
Γνωρίζετε πολύ καλά, κύριε Υπουργέ, ότι το Ψυχιατρικό Νοσοκομείο Τρίπολης αντιμετωπίζει σοβαρά προβλήματα εδώ και αρκετά χρόνια. Τα προβλήματα αυτά, όμως, επιδεινώθηκαν τα τελευταία χρόνια, λόγω ακριβώς της ραγδαίας μείωσης των κονδυλίων που διατίθενται για να καλύψει λειτουργικές ανάγκες, αλλά και τη χρηματοδότηση, μέσα από τις υπερωρίες, του νοσηλευτικού και ιατρικού προσωπικού.
Χαρακτηριστικό παράδειγμα είναι ότι από το 2009 μέχρι σήμερα οι προϋπολογισμοί για τις λειτουργικές ανάγκες του νοσοκομείου έχουν μειωθεί κατά 80%, με αποτέλεσμα να υπάρχουν σοβαρά προβλήματα στη θέρμανση, στη διατροφή, αλλά και σε μια σειρά από άλλους τομείς, οι οποίοι έχουν να κάνουν με την παλαιότητα του κτιρίου, τα προβλήματα στις υδραυλικές εγκαταστάσεις, ζητήματα τα οποία αφορούν την ίδια τη λειτουργία του.
Από αυτή την άποψη, λοιπόν, είναι φανερό –είναι ένα εξειδικευμένο νοσοκομείο το οποίο έχει εκατό κρεβάτια και εξυπηρετεί άλλους εκατόν επτά μόνιμους ενοίκους σε ξενώνες και, ταυτόχρονα, δέχεται πάρα πολύ μεγάλο αριθμό εισαγωγών, εξυπηρετεί το σύνολο της Πελοποννήσου- ότι υπάρχουν σημαντικά ζητήματα για την ίδια τη λειτουργία, αλλά και την παροχή των υπηρεσιών στους ψυχικά ασθενείς.
Άρα, λοιπόν, τα ερωτήματα τα οποία υπάρχουν αυτή τη στιγμή, είναι τα εξής: Τι θα κάνετε για να καλυφθούν άμεσα οι λειτουργικές ανάγκες, οι ανάγκες λειτουργίας του νοσοκομείου και τις επτά ημέρες της εβδομάδας –διότι κάνει εφημερίες τριακόσιες εξήντα πέντε ημέρες το χρόνο και πρέπει να μπορούν να καλυφθούν αυτές οι εφημερίες- για να καλυφθούν οι κενές θέσεις με την πρόσληψη μόνιμου προσωπικού; Και, βεβαίως, ρωτώ αν επιμένει η Κυβέρνηση στην προκλητική της απόφαση, να προχωρήσει σε παρακράτηση ύψους 40% από τις συντάξεις αυτών, οι οποίοι φιλοξενούνται σε διάφορους ξενώνες, των ανθρώπων, δηλαδή οι οποίοι πάσχουν από χρόνιες παθήσεις ψυχικής υγείας.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"32315"," Σας ευχαριστώ.
Ο κύριος Υφυπουργός έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32316"," Ευχαριστώ πολύ, κυρία Πρόεδρε.
Κύριε συνάδελφε, ευχαριστώ για την ερώτηση.
Θα ήθελα πριν απαντήσω για το Νοσοκομείο Τρίπολης, να πω το εξής: Όπως γνωρίζετε, εδώ και μία δεκαετία έχει ξεκινήσει μία προσπάθεια για την ψυχιατρική μεταρρύθμιση στη χώρα. Είναι μία προσπάθεια η οποία εκτελείται με συγχρηματοδότηση από την Ευρωπαϊκή Ένωση. Η προσπάθεια αυτή έχει στόχο την αποασυλοποίηση, προκειμένου οι κάποιες χιλιάδες συμπολιτών μας οι οποίοι ήταν στα ψυχιατρεία και έφεραν επάνω τους ένα στίγμα, να μπορέσουν να ενταχθούν στην κοινωνία, φεύγοντας από τις λογικές των γκέτο, από τις λογικές των μεγάλων ασύλων, όπως ήταν τα ψυχιατρικά μας νοσοκομεία.
Το Νοσοκομείο Τρίπολης είναι ένα από τα νοσοκομεία για τα οποία υπάρχει δέσμευση πως σταδιακά, με τη δημιουργία τμημάτων και τομέων ψυχιατρικής σε όλα τα νοσοκομεία, θα οδηγηθεί σε κλείσιμο. Ήδη στο Νοσοκομείο Κορίνθου λειτουργεί το τμήμα ψυχικής υγείας. 
Αντίστοιχα, προετοιμάζεται η δημιουργία στο Παναρκαδικό, στο Άργος και στην Καλαμάτα. 
Με τη λειτουργία τομέων και τμημάτων ψυχικής υγείας σε όλα τα νοσοκομεία της χώρας, πρέπει να οδηγήσουμε σε κλείσιμο όλα τα ψυχιατρεία. Και ξέρετε πως ήδη κάποια από αυτά έχουν ουσιαστικά κλείσει. Έχει ουσιαστικά κλείσει το Ψυχιατρικό Νοσοκομείο Χανίων. Έχει κλείσει ουσιαστικά το Ψυχιατρικό Νοσοκομείο Πέτρας Ολύμπου. Αντίστοιχα στην Κέρκυρα. Σε αυτή την κατεύθυνση είμαστε και στην περίπτωση της Τρίπολης.
Άρα, το αίτημά σας για να πάρουμε κι άλλο προσωπικό στο νοσοκομείο, είναι άστοχο, γιατί είναι εκτός του στόχου της ψυχιατρικής μεταρρύθμισης, εκτός του στόχου της αποσυλοποίησης των ασθενών που έχουμε εκεί. Ξέρετε καλά πως εκεί έχουμε ένα παλιό κτήριο, κτισμένο το 1952.","ΜΑΡΚΟΣ ΜΠΟΛΑΡΗΣ",348
"32317"," Το 1936.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"32318"," Εντάξει. Εγώ λέω τι λέει η υπηρεσία. Εσείς, πιθανόν, να έχετε άλλη πληροφορία. Δεν απορρίπτω την πληροφορία σας.
Στο νοσοκομείο και συνολικά για τη λειτουργία αυτή έχουμε τριακόσιους σαράντα εργαζόμενους. Ο στόχος ποιος είναι; Με τη λειτουργία των τμημάτων να αποκεντρωθούν και να μοιραστούν στα νοσοκομεία και να περάσουν βέβαια όσοι μπορούν στις δομές, να βγουν στην κοινότητα για να μπορούν να ενταχθούν. Τα αποτελέσματα από τη μέχρι σήμερα εφαρμογή της ψυχιατρικής μεταρρύθμισης είναι εξαιρετικά θετικά. Είναι χιλιάδες αυτοί οι συμπολίτες μας, οι οποίοι έφυγαν από τη λογική του ασύλου, εντάχθηκαν, είναι στις δομές, είναι μέσα στην κοινωνία. Τα αποτελέσματα είναι θεαματικά. 
Σ’ αυτήν, λοιπόν, την κατεύθυνση κινείται το Υπουργείο. Σ’ αυτήν την κατεύθυνση κινείται όλη η ψυχιατρική κοινότητα, η οποία συνδράμει. Πριν από λίγες μέρες είχαμε μια διαδικασία στο Υπουργείο, στην οποία συμμετείχαν όλοι οι φορείς, οι οποίοι συμβάλλουν στην επιτυχία της ψυχιατρικής μεταρρύθμισης και τα αποτελέσματα είναι εξωτερικά θετικά.
Κυρία Πρόεδρε, θα συνεχίσω στη δευτερολογία μου. 
Ευχαριστώ πολύ.","ΜΑΡΚΟΣ ΜΠΟΛΑΡΗΣ",348
"32319","  Ευχαριστώ.
Το λόγο έχει ο ερωτών Βουλευτής, κ. Καραθανασόπουλος.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32320"," Κυρία Πρόεδρε, εδώ δεν ήρθαμε να τοποθετηθούμε για το αν είναι σωστή ή όχι η ψυχιατρική μεταρρύθμιση και αν θα πρέπει ή όχι να υπάρξει αποασυλοποίηση. Εδώ μιλάμε για ένα συγκεκριμένο περιστατικό. Μέχρις ότου γίνουν αυτά, υπάρχουν συγκεκριμένες δομές σήμερα, οι οποίες εξυπηρετούν ψυχικά ασθενείς και οι οποίες αντιμετωπίζουν σοβαρά προβλήματα. Όταν θα τα κάνετε αυτά, τότε να δείτε την κατάσταση. 
Απ’ αυτήν, λοιπόν, την άποψη εδώ είναι σημαντικά τα προβλήματα. Έχουμε τέσσερις ειδικευμένους ψυχιάτρους για να εξυπηρετήσουν εκατόν είκοσι κλίνες στο Ψυχιατρικό Νοσοκομείο Τρίπολης. Οι εισαγωγές που έγιναν το 2011 ήταν οκτακόσιες τρεις. Τα εξωτερικά ιατρεία εξυπηρέτησαν τέσσερις χιλιάδες επτακόσια εξήντα ένα περιστατικά. Ακόμη και αυτά τα τμήματα να γίνουν, οι ψυχιατρικές κλινικές στα νοσοκομεία πάλι δεν μπορούν να καλύψουν τις ανάγκες. Τα εκατό κρεβάτια θα μπορέσουν να εξυπηρετηθούν από μια κλινική, όταν θα λείψουν από το Ψυχιατρικό Νοσοκομείο, το οποίο έχει μια εξειδίκευση σήμερα;
Υπάρχουν συγκεκριμένα περιστατικά, κύριε Υπουργέ. Στην Καλαμάτα, λοιπόν, λειτουργεί η Ψυχιατρική Κλινική. Το ξέρετε ότι αυξήθηκαν οι εισαγωγές που έκανε το Ψυχιατρικό Νοσοκομείο Τρίπολης από την Καλαμάτα από εκατόν σαράντα δύο στις εκατόν εβδομήντα; Δεν μπορεί να καλύψει τις ανάγκες. Ούτε η Πάτρα με το Πανεπιστημιακό Νοσοκομείο μπορεί να καλύψει τις ανάγκες. Όλους τους νομούς της Πελοποννήσου, της Αιτωλοακαρνανίας, της Ζακύνθου και της Κεφαλονιάς εξυπηρετεί αυτό το νοσοκομείο. Και στο κάτω-κάτω της γραφής, είπατε ότι θα πάτε να κάνετε αυτές τις διαδικασίες όταν θα ολοκληρωθούν. Μέχρι τότε, όμως, δεν πρέπει να έχουνε θέρμανση; Δεν πρέπει να έχουν αξιοπρεπή διατροφή; Δεν πρέπει να υπάρχουν εργασιοθεραπευτές, κοινωνικοί λειτουργοί, οι οποίοι θα προσπαθούν να τους επανεντάξουν; Θα πρέπει να ετεροαπασχολούνται μέχρι να γίνουν όλα αυτά;
Αυτό είναι το βασικό πρόβλημα και το μεγάλο ερώτημα, το οποίο πρέπει να απαντηθεί. Τα προβλήματα που έχει το Ψυχιατρικό Νοσοκομείο Τριπόλεως ήταν γνωστά εδώ και χρόνια. Από το 2000, υπήρχε η σκέψη να βελτιωθεί αυτό το παλιό κτήριο, το οποίο δεν μπορεί να εξυπηρετήσει τις ανάγκες. Έχει σημαντικά προβλήματα. Έχει τεράστια διαρροή από τη θερμομόνωση, δεν μπορεί να είναι θερμομονωμένο. Έχει τεράστιες απώλειες ενέργειας. Έχει σοβαρά υδραυλικά προβλήματα και λειτουργίας από το 2000. Έχουμε φτάσει στο 2012 και ακόμη δεν έχει γίνει η Ψυχιατρική Κλινική στο Νοσοκομείο Τρίπολης. Δηλαδή, τι θα κάνουν αυτοί οι άνθρωποι; Θα είναι παραπεταμένοι οι ψυχικά ασθενείς σαν τα τσουβάλια, μέχρις ότου ολοκληρωθεί αυτή η περιβόητη μεταρρύθμιση; 
Στο κάτω-κάτω, αυτή η περιβόητη μεταρρύθμιση που στοχεύει; Στοχεύει στο να περιοριστούν οι δημόσιες δομές πρόνοιας και περίθαλψης και να δοθεί αυτός ο τομέας, αυτό το τμήμα στη δράση των επιχειρηματικών συμφερόντων και των διάφορων μη κυβερνητικών οργανώσεων. Εδώ είναι συγκεκριμένα τα ζητήματα. Θέλω συγκεκριμένες απαντήσεις. Τα λειτουργικά έξοδα έχουν να κάνουν για φέτος. Δεν καλύπτουν τις ανάγκες, πρέπει να ενισχυθούν. Θα απαντήσετε σ’ αυτό το ζήτημα; Θα ενισχυθούν τα λειτουργικά έξοδα; Θα καλυφθούν οι λειτουργικές δαπάνες; Θα λειτουργεί το νοσοκομείο τριακόσιες εξήντα πέντε μέρες, όπως υποχρεούται και όπως κάνει με την κάλυψη των υπερωριών των γιατρών και του νοσηλευτικού προσωπικού;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"32321","  Ευχαριστώ.
Το λόγο έχει ο Υφυπουργός Υγείας και Κοινωνικής Αλληλεγγύης, κ. Μάρκος Μπόλαρης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32322"," Κυρία Πρόεδρε, απαντώ στα θέματα της ερώτησης, διότι ο συνάδελφος θέλει να μετατρέψει την ερώτηση σε επερώτηση. Πολύ ευχαρίστως να την μετατρέψετε, να τη φέρετε, για να απαντήσουμε για όλα τα ζητήματα.
Θέλω να σας πω ότι το ζήτημα είναι πάρα πολύ σοβαρό, για να κάνουμε λαϊκιστική επίθεση. Είναι πάρα πολύ σοβαρό. Ξέρετε πάρα πολύ καλά ότι το νοσοκομείο είχε πρόβλημα, γιατί δημιουργήθηκε ζήτημα ανανέωσης της σύμβασης του νοσοκομείου με τον προμηθευτή και έμεινε ακάλυπτο για τρεις-τέσσερις μέρες από πλευράς πετρελαίου. Αυτό είναι ζήτημα ελέγχου της Κυβέρνησης, επειδή υπήρξε ένα πρόβλημα τοπικό στο νοσοκομείο; Εγώ την δέχομαι την κριτική. Την κριτική για τις παραλείψεις που έχει η διοίκηση την αναλαμβάνει η Κυβέρνηση. Αυτό, όμως,  είναι το ζήτημα το οποίο υπάρχει όταν εκτελείται μια πολιτική μείζονα; Αναλαμβάνουμε τις ευθύνες γιατί υπήρξε ζήτημα ανανέωσης της σύμβασης ανάμεσα στον προμηθευτή. Τα ξέρετε τα ζητήματα. Υπήρξαν ζητήματα γραφειοκρατίας. Για τη γραφειοκρατία, όμως, η οποία υπήρξε σιωπή. Το πρόβλημα μας είναι να ανάγουμε την ευθύνη στο επίπεδο της Κυβέρνησης. Την αναλαμβάνουμε την ευθύνη, λοιπόν, και την επισημαίνουμε, διότι αυτοί που μας ακούν ξέρουν πολύ καλά τι έγινε. 
Δεν υπήρχε, λοιπόν, ζήτημα οικονομικό για το νοσοκομείο να προμηθευτεί το πετρέλαιο. Το 2011 αυτό το νοσοκομείο για τη θέρμανση ξόδεψε μισό εκατομμύριο ευρώ και κάτι παραπάνω. Άρα, δεν ήταν ζήτημα οικονομικό, δεν ήταν ζήτημα προϋπολογισμού. Κάνετε κριτική για το ότι ο προϋπολογισμός είναι μειωμένος. Μα, μειωμένος είναι ο προϋπολογισμός σ’ όλα τα νοσοκομεία. Το έχει πει από εδώ χίλιες φορές ο Υπουργός Υγείας πως η πρόκλησή μας την εποχή της κρίσης, την εποχή που η Κυβέρνηση, η χώρα, η πατρίδα έχει λιγότερα χρήματα, είναι να αντιμετωπίσουμε τις ανάγκες που έχει το Εθνικό Σύστημα Υγείας, τα νοσοκομεία, να υπηρετήσουμε τους ασθενείς συμπολίτες μας, κάνοντας εξοικονόμηση, χωρίς να ρίξουμε την ποιότητα. Και αυτό κάνουμε. Αυτό γίνεται. Γιατί με τη συνένωση και τη συνλειτουργία των δύο νοσοκομείων στην Αρκαδία, στην Τρίπολη είναι απολύτως σαφές πως μειώθηκαν οι λειτουργικές δαπάνες. Οι λειτουργικές δαπάνες που μειώθηκαν έχουν άμεσο αντίκτυπο στον προϋπολογισμό, ο οποίος εκτελείται χωρίς προβλήματα, κύριε συνάδελφε, στην ποιότητα των παρεχομένων υπηρεσιών, γιατί το πρόβλημα το οποίο σας παρακίνησε να κάνετε την ερώτηση είχε σχέση με τη γραφειοκρατική δυσλειτουργία. 
Επειδή λέτε πως θα γίνει η ψυχιατρική μεταρρύθμιση, σας λέω -το υπογράμμισα προηγουμένως και ήθελα να σας παρακαλέσω να ενημερωθείτε για αυτό- ότι η ψυχιατρική μεταρρύθμιση είναι σε εξέλιξη. Οι ανάγκες που έχει η Πελοπόννησος είναι απολύτως σαφές ότι δεν μπορούν να καλυφθούν από το συγκεκριμένο νοσοκομείο, γι’ αυτό και έχει μεγάλη σημασία η εξέλιξη της ψυχιατρικής μεταρρύθμισης. Γι’ αυτό και έχει μεγάλη σημασία αυτό που σας είπα προηγουμένως, ότι ήδη στην Τρίπολη λειτουργεί το καινούργιο ψυχιατρικό τμήμα.
Έχει μεγάλη σημασία να σας πω…","ΜΑΡΚΟΣ ΜΠΟΛΑΡΗΣ",348
"32323"," Στην Τρίπολη δεν έχει ακόμη χτιστεί Ψυχιατρικό Νοσοκομείο.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"32324"," Μα, δεν έχετε υπομονή να ακούσετε προφανώς την αλήθεια. 
Σε εξέλιξη, κύριε συνάδελφε, είναι τα έργα στο ΕΣΠΑ για τη δημιουργία των ψυχιατρικών τμημάτων σε Κόρινθο, Παναρκαδικό, Άργος, Καλαμάτα. Στην Κόρινθο και στην Καλαμάτα λειτουργούν. Η Καλαμάτα ξανάνοιξε μ’ αυτές τις δυσχερείς συνθήκες, προκειμένου να υπηρετηθούν οι πολίτες της Πελοποννήσου και να μην συρρέουν στην Τρίπολη, στο συγκεκριμένο νοσοκομείο, το οποίο έχει την παλαιότητα. Η αγωνία, λοιπόν, της Κυβέρνησης είναι να εκτελεστούν τα έργα, τα οποία είναι ενταγμένα στο ΕΣΠΑ για τη λειτουργία των ψυχιατρικών τμημάτων, προκειμένου να υπηρετηθούν οι πολίτες με τον καλύτερο τρόπο. 
Και επειδή κάνετε κριτική για το γεγονός ότι συνδράμουν οι φιλοξενούμενοι στις ψυχιατρικές δομές και στις προνοιακές δομές με τη σύνταξη τους, σας λέω ότι αυτό είναι θέμα και σωστής διαχείρισης των χρημάτων και σωστής αξιοποίησης του δημόσιου χρήματος, αλλά και αξιοπρέπειας των συμπολιτών μας, οι οποίοι μένουν μέσα σ’ αυτές τις δομές. Το έχω απαντήσει και άλλη φορά. Φιλοξενείται κάποιος είτε σε προνοιακό ίδρυμα είτε σε ψυχιατρική δομή και κάποιοι συγγενείς παίρνουν αυτά τα χρήματα για να τα αξιοποιήσουν αλλού.
Για ποιο λόγο δεν πρέπει ο φιλοξενούμενος σε προνοιακό ίδρυμα να συμμετέχει με το δικό του ιδρώτα και με το δικό του μόχθο στην καλύτερη λειτουργία του ιδρύματος, στην αναβάθμιση της παροχής των παρεχόμενων υπηρεσιών από το ίδρυμα και να τα παίρνουν κάποιοι άλλοι εκτός του ιδρύματος; Δεν καταλαβαίνω τι λογική είναι αυτή. Όταν το κράτος, η πατρίδα, η πολιτεία τού προσφέρει διαμονή, τροφή, φάρμακα, γιατρούς, ψυχαγωγία, για ποιο λόγο θα πρέπει να τα παίρνει ο ανιψιός αυτά τα χρήματα; Για ποιο λόγο δεν πρέπει να συμμετέχει και να αισθάνεται αξιοπρεπής…","ΜΑΡΚΟΣ ΜΠΟΛΑΡΗΣ",348
"32325"," Είναι η ίδια λογική με την οποία εμπορευματοποιείτε την…","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"32326","  Κύριε Υπουργέ, σας παρακαλώ. Ανοίγετε άλλο θέμα. Παρακαλώ, κύριε Υπουργέ, περιοριστείτε στην ερώτηση και μην ανοίγετε άλλα θέματα. Ολοκληρώστε, παρακαλώ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32327"," Κυρία Πρόεδρε, είναι η πρώτη φορά που απαντάω σε ερώτηση δεχόμενος πέντε διακοπές και δεν κάνατε καμμία παρατήρηση στον διακόπτοντα, παρά τον Κανονισμό της Βουλής, συνάδελφο.","ΜΑΡΚΟΣ ΜΠΟΛΑΡΗΣ",348
"32328","  Μα, ανοίγετε θέμα που δεν έχει σχέση με την ερώτηση.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32329"," Είναι βέβαια, σαφές ότι εκνευρίστηκε, διότι τα επιχειρήματα του κατέπεσαν. Το καταλαβαίνω. 
Ευχαριστώ πολύ.","ΜΑΡΚΟΣ ΜΠΟΛΑΡΗΣ",348
"32330"," Η τέταρτη με αριθμό 629/12-3-2012 επίκαιρη ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Γεώργιου Ανατολάκη προς του Υπουργούς Υγείας και Κοινωνικής Αλληλεγγύης και Ανάπτυξης, Ανταγωνιστικότητας και Ναυτιλίας, σχετικά με τη συγχώνευση του Οίκου Ναύτου με τον ΕΟΠΥΥ δεν συζητείται λόγω αναρμοδιότητας Υπουργού και διαγράφεται.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32331"," Κυρία Πρόεδρε, θα ήθελα το λόγο για ένα λεπτό, σας παρακαλώ.","ΓΕΩΡΓΙΟΣ ΑΝΑΤΟΛΑΚΗΣ",25
"32332","  Ορίστε, κύριε Ανατολάκη, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32333"," Κυρία Πρόεδρε, σας ζήτησα το λόγο γιατί,όπως σας ενημέρωσαν και εσάς έτσι και εμένα, στις 09.20΄ πήραν τηλέφωνο στα γραφεία του κόμματος και είπαν ότι δεν μπορεί να συζητηθεί αυτή η ερώτηση. Ο κ. Νικητιάδης που βρίσκεται μέσα στην Αίθουσα, όταν είχαμε κάποιες συζητήσεις για θέματα αθλητισμού με ειδοποιούσε μια και δυο μέρες πριν. 
Νομίζω, κύριε Μπόλαρη, ότι δεν είναι σωστό αυτό που γίνεται. Δεν ξέρω αν έχετε αρμοδιότητα ή όχι. Ήταν μια ερώτηση για τον Οίκο Ναύτου πολύ σημαντική. Δεν ξέρω γιατί δεν την απαντάει η Κυβέρνηση. Τι φοβάται; 
Ξέρετε ότι υπάρχει και συνέχεια. Από την ερώτηση που θα κατέθετα…","ΓΕΩΡΓΙΟΣ ΑΝΑΤΟΛΑΚΗΣ",25
"32334","  Κύριε συνάδελφε, μην μπαίνετε επί της ουσίας. Μείνετε στο διαδικαστικό θέμα.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32335"," Τελειώνω, κυρία Πρόεδρε.
…από την απάντηση που θα έπαιρνα, ίσως να λύνονταν αρκετά προβλήματα γιατί ήταν και το θέμα της ΠΝΟ μέσα στην ερώτηση. 
Ευχαριστώ πολύ.","ΓΕΩΡΓΙΟΣ ΑΝΑΤΟΛΑΚΗΣ",25
"32336"," Κυρία Πρόεδρε, θα ήθελα να απαντήσω, αν μου επιτρέπετε.","ΜΑΡΚΟΣ ΜΠΟΛΑΡΗΣ",348
"32337","  Μάλιστα, κύριε Υπουργέ,","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32338"," Θα ήθελα απλώς να πω ότι ο Υπουργός Εργασίας ο κ. Κουτρουμάνης βρίσκεται στις Βρυξέλλες και ο Υπουργός Υγείας ο κ. Ανδρέας Λοβέρδος είναι ασθενής. Αυτός είναι ο λόγος που δεν απαντάται η ερώτηση. Δεν υπάρχει κανένας άλλος λόγος. Θα επαναφέρει ο συνάδελφος την ερώτηση και θα απαντηθεί.","ΜΑΡΚΟΣ ΜΠΟΛΑΡΗΣ",348
"32339","  Κύριε Υπουργέ, το Προεδρείο πιστεύει και εκτιμάει ότι έχει δίκιο ο Βουλευτής, διότι δεν μπορεί είκοσι λεπτά πριν την έναρξή της…","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32340"," Δεν αμφισβήτησα το δίκιο. Απλά εξήγησα.","ΜΑΡΚΟΣ ΜΠΟΛΑΡΗΣ",348
"32341","  Σας παρακαλώ.
Επί του διαδικαστικού, δεν μπορεί πριν ξεκινήσει η Ολομέλεια να ενημερώνεται ο Βουλευτής ότι δεν θα συζητηθεί η ερώτησή του. Υπήρχε χρόνος και χθες ακόμη να τον ενημερώσετε. Δεν νομίζω να υπάρχει δικαιολογία. 
Συνεχίζουμε με την πέμπτη υπ’ αριθμόν 636/12-3-2012 επίκαιρη ερώτηση πρώτου κύκλου του Ζ΄ Αντιπροέδρου της Βουλής και Βουλευτή του Συνασπισμού Ριζοσπαστικής Αριστεράς κ. Αναστάσιου Κουράκη προς τον Υπουργό Πολιτισμού και Τουρισμού, σχετικά με το Εθνικό Αθλητικό Κέντρο Νεότητας Αγίου Κοσμά.
Στην ερώτηση του κ. Κουράκη θα απαντήσει ο κ. Νικητιάδης, Υφυπουργός Πολιτισμού και Τουρισμού, αφού πρώτα ο κ. Κουράκης μας την παρουσιάσει. 
Κύριε Αντιπρόεδρε, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32342","  Ευχαριστώ, κυρία Πρόεδρε.
Χθες είχαμε τη χαρά να χαιρετίσουμε τη νίκη ενός Έλληνα αθλητή του Δημήτρη Χονδροκούκη, ο οποίος κατέκτησε το Παγκόσμιο στο άλμα εις ύψος. Ο πατέρας του δήλωσε για τον αγώνα που κάνει αυτό το παιδί να μπορεί να αθλείται κάτω από αξιοπρεπείς συνθήκες. Και επειδή δεν είχε καμμία υποστήριξη από την πολιτεία, αρνήθηκε το δικαίωμα σε οποιοδήποτε πολιτικό να φωτογραφηθεί δίπλα στο παιδί του.
Ο Δημήτρης ανάμεσα στους άλλους προπονείται κάτω από εξαιρετικά δυσμενείς συνθήκες. Ένα από τα κέντρα, στα οποία προπονείται είναι αυτό για το οποίο συζητάμε σήμερα την ερώτηση. Πρόκειται για το Αθλητικό Κέντρο Νεότητας του Αγίου Κοσμά. 
Πρέπει να πούμε, κύριε Υπουργέ, ότι υπάρχει κραυγή αγωνίας από το ΣΕΓΑΣ ότι πέντε μήνες πριν από τους Ολυμπιακούς Αγώνες η προετοιμασία είναι ελλιπέστατη, με τεράστια προβλήματα. Οι συνθήκες, απ’ ότι περιγράφονται στο δελτίο Τύπου του ΣΕΓΑΣ είναι τριτοκοσμικές. Σε αυτές τις συνθήκες θα πάνε οι αθλητές μας να διεκδικήσουν μετάλλια. Και μετά η πολιτεία θα καμώνεται ότι έκανε ό,τι ήταν δυνατό. Και όχι μόνο δεν παίρνει μέτρα για την αναβάθμισή τους, αλλά έχουμε το Αθλητικό Κέντρο του Αγίου Κοσμά, το οποίο παραδίδεται μαζί με το Ελληνικό στη χοάνη των επιχειρηματικών συμφερόντων και στην αποπληρωμή του δημόσιου χρέους. 
Γνωρίζουν όλοι στο Λεκανοπέδιο την εξαιρετικά σημαντική προσφορά του Αθλητικού Κέντρου Νεότητας του Αγίου Κοσμά για σαράντα περίπου χρόνια στην ανάπτυξη του μαζικού αθλητισμού, δηλαδή στον εργασιακό, στον πανεπιστημιακό, στο στρατιωτικό, στο σχολικό και στη δυνατότητα που παρέχει στους ενδιαφερόμενους πολίτες να συμμετέχουν σε αθλητικές δραστηριότητες. 
Τώρα, έχει υπογραφεί η σύμβαση δυστυχώς, να παραδοθεί μαζί με το Ελληνικό σε ξένα επιχειρηματικά συμφέροντα. Φοβόμαστε ότι αυτό θα οδηγήσει σε προσχώσεις, μπαζώματα δηλαδή, στο θαλάσσιο μέτωπο, όπου θα επιτρέπεται και η ανοικοδόμηση. Παραχωρήθηκε ήδη η παραλία και ο αιγιαλός, πράγμα που είναι ούτως ή άλλως αντισυνταγματικό. Θα δοθεί η δυνατότητα να δούμε τέρατα επιπέδου Ντουμπάι με τεχνητά νησιά και λιμενικές εγκαταστάσεις, χωρίς καμμία μέριμνα για τη φυσιογνωμία των ακτών. 
Όλο αυτό, αν η Κυβέρνηση το ονομάζει «αναπτυξιακό», εμείς θεωρούμε ότι είναι μια ταφόπλακα και για το χώρο του ελληνικού, ο οποίος θα μπορούσε να αξιοποιηθεί με άλλο τρόπο, αλλά για τον αθλητισμό γενικότερα στη χώρα μας. 
Ο Δήμαρχος του Ελληνικού κ. Χρήστος Κορτζίδης είπε ότι υπάρχει μελέτη του Πολυτεχνείου που εκφράζει γενικά την ανάπλαση του συνολικού χώρου και δήλωσε ότι προφανώς δεν είναι αντίθετος με την ανάπτυξη, όπως και οι άλλοι δήμαρχοι, απλώς η ανάπτυξη αυτή πρέπει να συμβαδίζει και να σέβεται το περιβάλλον και ότι ένα μητροπολιτικό πάρκο υψηλού πρασίνου με ήπιες πολιτιστικές, αθλητικές και άλλες εγκαταστάσεις θα συνιστούσε ανάπτυξη.
Ανησυχούμε, κύριε Υφυπουργέ. Θα ήθελα -αν μπορείτε- αλλά πολύ φοβάμαι ότι έχετε δεμένα τα χέρια, όπως έχει δεμένα τα χέρια και η επόμενη κυβέρνηση, να υπάρχει μια καλή απάντηση για το τι πρόκειται να γίνει το Αθλητικό Κέντρο Αγίου Κοσμά. Πολύ φοβάμαι ότι οι αποφάσεις και οι υπογραφές που έχουν πέσει δεσμεύουν τη χώρα μας για τα επόμενα είκοσι, τριάντα χρόνια, δημιουργώντας ένα εφιαλτικό τοπίο. 
Παρ’ όλα αυτά, περιμένω την απάντησή σας.
Ευχαριστώ πολύ.","ΑΝΑΣΤΑΣΙΟΣ ΚΟΥΡΑΚΗΣ",249
"32343","  Και εγώ σας ευχαριστώ.
Το λόγο έχει ο Υφυπουργός Πολιτισμού και Τουρισμού κ. Γεώργιος Νικητιάδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32344"," Ευχαριστώ, κυρία Πρόεδρε.
Κύριε συνάδελφε, ξεφύγατε από την επίκαιρη ερώτηση, όπως διατυπώνεται στο κείμενο που καταθέσατε. Δεν υπάρχει, όμως, κανένας λόγος να μην τοποθετηθώ και στα άλλα ζητήματα. Ωστόσο, πρέπει να υπομνήσω ότι το αντικείμενο της επίκαιρης ερώτησης που καταθέσατε και έγινε αποδεκτό να συζητηθεί σχετίζεται με το τι θα γίνει με τον Άγιο Κοσμά και με το αν έχουμε κάποιο πρόγραμμα για τον Άγιο Κοσμά. Το ερώτημα δεν έχει να κάνει με το τι θα γίνει με το Ελληνικό και το πώς θα προχωρήσει η αξιοποίηση του Ελληνικού. 
Επίσης, το ερώτημά σας δεν αναφέρεται σε αυτό που παρεμπιπτόντως προέκυψε με κάποιες δηλώσεις, ατυχείς κατά την άποψή μου, που έγιναν σε σχέση με τον πρωταθλητή μας, τον οποίο χειροκροτούμε, συγχαίρουμε, στηρίζουμε. Και δεν είναι ούτε της παρούσης ούτε συνάδει με το ήθος που έχουμε να αρχίσουμε να λέμε τι κάνουμε για τον κάθε αθλητή. Ωστόσο, πιστεύω ότι ο καθένας όταν τοποθετείται –όχι εσείς- σε δημόσιες δηλώσεις για το τι κάνει η πολιτεία για τους πρωταθλητές μας, οφείλει να αναζητάει να δει μήπως κάποιοι αμείβονται, μήπως έχουν κάποιους προπονητές που αμείβονται, μήπως υπάρχουν κάποιοι που είναι ταυτόχρονα και δημόσιοι υπάλληλοι και αμείβονται, κάποια πράγματα δηλαδή που –επαναλαμβάνω- τα θεωρώ μικρότητα να έρχονται στο Εθνικό Κοινοβούλιο. 
Για το λόγο αυτό αποφεύγω να επεκταθώ περαιτέρω στο ζήτημα που ετέθη για τον πρωταθλητή μας, ο οποίος πράγματι θα μπορούσε να προετοιμάζεται σε καλύτερες συνθήκες -αυτή είναι η κατάσταση σήμερα στη χώρα μας- ο οποίος πράγματι είναι άξιος συγχαρητηρίων και είμαστε δίπλα του, ανεξαρτήτως των όποιων τοποθετήσεων. Αισθανόμαστε περήφανοι και τον συγχαίρουμε που μας έκανε περήφανους σε τόσο δύσκολες στιγμές για την πατρίδα. 
Η ερώτησή σας κινείται σε τρία επίπεδα: Το πρώτο σχετίζεται με αυτό που κυρίως αναφέρατε, δηλαδή, την αξιοποίηση της περιοχής του πρώην Ελληνικού. Το δεύτερο σκέλος σχετίζεται με το πιθανό κενό, που θα δημιουργηθεί κάποια στιγμή αν φύγει από εκεί ο αθλητικός χώρος. Εγώ εύχομαι να γίνει αυτό, να φύγει ο αθλητικός χώρος από εκεί και να μεταφερθεί κάπου αλλού, πράγμα που θα σημαίνει ότι πράγματι προχωρήσαμε στην αξιοποίηση, ότι υπάρχει επενδυτής και ότι γίνονται επενδύσεις. Γιατί τότε αυτό το εκπληκτικό κομμάτι, σε αυτήν την περιοχή, επιτέλους θα αποδώσει στην πατρίδα το χρυσό που εμπεριέχει. Εγώ το εύχομαι αυτό να γίνει. 
Το τρίτο θέμα που θέτετε είναι εάν είμαστε έτοιμοι να κάνουμε κάποιο διάλογο. Εδώ, όμως, θέλω μία διευκρίνιση, διότι δεν αντιλαμβάνομαι ακριβώς το θέμα. Σας παρακαλώ να το εξηγήσετε στη δευτερολογία σας, για να μπορέσω να ανταπαντήσω. Λέτε: «Σκοπεύει έστω και τώρα η Κυβέρνηση να ανοίξει έναν ευρύ διάλογο για το θέμα, με στόχο να διασφαλιστεί η αξιοποίηση των αθλητικών εγκαταστάσεων και η συνέχιση των δραστηριοτήτων αθλητικών δράσεων και ομοσπονδιών και να διασφαλιστεί το δημόσιο συμφέρον;». Διάβασα ακριβώς το κομμάτι της επίκαιρης ερώτησης και θα ήθελα να μου διευκρινίσετε ποιο είναι το αντικείμενο του διαλόγου που εσείς πιστεύετε ότι θα πρέπει να ξεκινήσει, για να είμαι σε θέση να απαντήσω. Αυτό δεν το αντιλαμβάνομαι ακριβώς. Είναι πολλά πράγματα μαζί, σας παρακαλώ να με βοηθήσετε.","ΓΕΩΡΓΙΟΣ ΝΙΚΗΤΙΑΔΗΣ",360
"32345"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία της Βουλής παρακολουθούν τη συνεδρίασή μας, αφού πρώτα ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτιρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και τρεις εκπαιδευτικοί από το 18ο Γυμνάσιο Αθήνας. 
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής) 
Το λόγο έχει ο ερωτών Βουλευτής και Ζ΄ Αντιπρόεδρος της Βουλής κ. Αναστάσιος Κουράκης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32346"," Κύριε Υπουργέ, κανείς δεν αρνείται ότι θα πρέπει να υπάρχει μια αξιοποίηση και αναβάθμιση, τόσο του Ελληνικού όσο και του Αθλητικού Κέντρου του Αγίου Κοσμά. Το έχουν πει και οι δήμαρχοι ότι χρειάζεται ένα μητροπολιτικό πάρκο υψηλού πρασίνου, με ήπιες πολιτιστικές, αθλητικές και άλλες χρήσεις. 
Επίσης, είναι γνωστό ότι το Τεχνικό Επιμελητήριο, δια του Προέδρου του κ. Χρήστου Σπρίντζη, ανέφερε ότι χωρίς να έχει ολοκληρωθεί ο υπερκείμενος σχεδιασμός, δηλαδή το Ρυθμιστικό της Αθήνας, χωρίς να έχει γίνει τίποτα από όλα αυτά, έχουμε μία επιτάχυνση των διαδικασιών της εκποίησης του Ελληνικού και του συνοδού παραλιακού μετώπου σε ξένα επιχειρηματικά συμφέροντα. 
Για εμάς, ο διάλογος εξακολουθεί να παραμένει στο πρώτο επίπεδο, πώς δηλαδή μπορεί όλη αυτή η περιοχή να γίνει με όρους που ωφελούν την κοινωνία, το πράσινο, το περιβάλλον, τους κατοίκους, την άθληση και όχι με όρους επιχειρηματικών ομίλων. Πολύ φοβούμεθα ότι είναι ένα από τα φιλέτα, το οποίο εκχωρείται για πάρα πολλά χρόνια, υπονομεύοντας ένα ήδη επιβαρυμένο περιβάλλον. 
Εάν μου λέγατε «πού το βρήκατε αυτό γραμμένο», θα σας έλεγα ότι για το Ελληνικό είναι γνωστό ότι έξι χιλιάδες διακόσια στρέμματα υφίστανται μία τρομακτική οικοδομική δραστηριότητα και ένταση, καθώς ο συντελεστής φθάνει στο κτηνώδες 2,2%, όταν ο μέγιστος συντελεστής δόμησης είναι 0,8% για τις επεκτάσεις του σχεδίου πόλης. Εδώ, λοιπόν, φθάνει στο 2,2% με τη δυνατότητα υπέρβασης προσαύξησης κατά 20% του συντελεστή και στο σύνολο της έκτασης το ποσοστό κάλυψης φθάνει στο 40%. Μιλάμε για τερατώδη πράγματα.
Μέσα σε αυτά έχουμε και το άρθρο 4, το οποίο περιγράφει και την παραχώρηση του αιγιαλού και της παραλίας. Είναι απολύτως σαφές μ' αυτό που υπογράψατε Νέα Δημοκρατία και ΠΑΣΟΚ -και άλλες δυνάμεις συνηγόρησαν- ότι παραχωρείται ο αιγιαλός σε όλο αυτό το τερατώδες πράγμα, που το όραμά τους είναι να γίνει Ντουμπάι, με προσχώσεις στην θάλασσα και πολλά άλλα πράγματα. 
Εμείς δεν έχουμε να κάνουμε κανένα διάλογο επ’ αυτού. Ο διάλογος είναι για το πώς θα μπορούσαμε, με απεμπλοκή από αυτήν τη μνημονιακή αντίληψη, να φθάσουμε σε έναν άλλο σχεδιασμό, σύμφωνα με την μελέτη του Εθνικού Μετσόβιου Πολυτεχνείου, που να δίνει λύση και απάντηση σε όλα αυτά τα ερωτήματα. Το ζήτημα είναι εξαιρετικά σημαντικό. Το γνωρίζουμε όλοι ότι δυστυχώς και για το Ελληνικό, στα πλαίσια των αποκρατικοποιήσεων -βλέπε ξεπουλήματος δημόσιας περιουσίας για να πάνε τα χρήματα στους δανειστές- θα χαθεί μία ιστορική ευκαιρία για ένα ενιαίο μητροπολιτικό πάρκο. Και λέω «ενιαίο», γιατί στη σύμβαση περιγράφονται διάφορες νησίδες πρασίνου που θα ονομάζονται, υποτίθεται, «Πράσινο και Μητροπολιτικό Πάρκο». 
Γνωρίζετε ότι τα τελευταία χρόνια, μετά την εκχώρηση του Σταδίου Καραϊσκάκη, ο Άγιος Κοσμάς έχει απομείνει το μοναδικό αθλητικό κέντρο πολλαπλών δράσεων. Αυτό που είπα για τον αθλητή, το είπα, γιατί θα πρέπει επιτέλους να υπάρξει μία απάντηση και δι’ υμών για το τι θα γίνει με την προετοιμασία των αθλητών. Εδώ βλέπουμε ότι, όχι μόνο δεν υπάρχει μια προσπάθεια οι αθλητές μας να αθληθούν με αξιοπρεπείς όρους, αλλά οδηγούμεθα σε μία ανατροπή συνολικά του μοντέλου που λέγεται αθλητισμός. Εκχώρηση σε ιδιωτικά συμφέροντα και καταστροφή ενός τεράστιου κομματιού του Λεκανοπεδίου, το οποίο, ιδιαίτερα μετά τις καταστροφικές πυρκαγιές της Πάρνηθας, θα είχε μία εξαιρετική σημασία. 
Κύριε Υπουργέ, περιμένω την απάντησή σας και ελπίζω αυτήν τη φορά να είναι καθησυχαστική ή τουλάχιστον καλύτερη.","ΑΝΑΣΤΑΣΙΟΣ ΚΟΥΡΑΚΗΣ",249
"32347"," Το λόγο έχει ο Υφυπουργός Πολιτισμού και Τουρισμού κ. Γεώργιος Νικητιάδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32348"," Ευχαριστώ, κυρία Πρόεδρε.
Κύριε Κουράκη, και ημάς και υμάς αδικείτε, καταθέτοντας αυτήν την ερώτηση μ' αυτό το περιεχόμενο στο δικό μας Υπουργείο, γιατί το Υπουργείο Πολιτισμού και Τουρισμού θα σας απαντήσει σε σχέση με τα αθλητικά ζητήματα. Βεβαίως, η Κυβέρνηση είναι ενιαία και έχω ήδη προμηθευτεί το απαραίτητο υλικό που θα παραδώσω στα Πρακτικά, προκειμένου να το έχετε, έτσι ώστε να γνωρίζετε λεπτομέρειες, σε σχέση με την ανάπτυξη του Ελληνικού. Όμως, εάν το κυρίως θέμα είναι η ανάπτυξη του Ελληνικού, καλύτερο θα ήταν –προς Θεού, εγώ δεν θέλω να συμβουλεύσω- να απευθυνθεί η ερώτηση στους αρμοδιότερους Υπουργούς, που έχουν και το αντικείμενο, για να σας δώσουν πληρέστερες απαντήσεις. 
Εγώ, βέβαια, επαναλαμβάνω πως θεωρώ ό,τι εξαιρετικότερο το να πετύχουμε να ανεύρουμε επενδυτή και να αναπτυχθεί η περιοχή, γιατί εάν αναπτυχθεί αυτή η περιοχή, θα αλλάξει όλη την εικόνα του Λεκανοπεδίου, θα δώσει χιλιάδες θέσεις εργασίας, θα φέρει χιλιάδες ή εκατομμύρια τουρίστες στο Λεκανοπέδιο που τόσο έχουμε ανάγκη και στην κυριολεξία θα αποτελέσει έναν οικονομικό πνεύμονα μοναδικό για το Λεκανοπέδιο, έναν τέτοιο πνεύμονα που θα είναι υπόδειγμα για την ευρύτερη περιοχή των Βαλκανίων και όχι μόνο. 
Επειδή άκουσα και κάποιους αριθμούς σε σχέση με συντελεστές δόμησης κ.λπ. που δεν είναι αυτοί που εμείς γνωρίζουμε, θα σας καταθέσω την πρόσκληση υποβολής εκδήλωσης ενδιαφέροντος για να την έχετε, αυτή με την οποία επισήμως η Κυβέρνηση καλεί τους επενδυτές και λέει τι πρέπει να γίνει, έτσι ώστε να γνωρίζετε λεπτομέρειες. 
Επίσης, θα σας καταθέσω και ένα σχέδιο με το σύνολο των εγκαταστάσεων, με σχεδιαγράμματα, με αεροφωτογραφίες, για το τι ακριβώς είναι το περιεχόμενο αυτής της πρότασης της Κυβέρνησης για την αξιοποίηση του Ελληνικού, έτσι ώστε να έχετε μία απολύτως πλήρη εικόνα και να προετοιμαστείτε για την ερώτηση, που επιμένω ότι είναι χρήσιμη να υποβάλετε ξανά και είναι καλό να γνωρίζει και ο ελληνικός λαός, δια του κοινοβουλευτικού ελέγχου που εσείς ασκείτε, τι ακριβώς θα γίνει στο Ελληνικό και ποιες είναι οι προθέσεις της Κυβέρνησης γι’ αυτό το ζήτημα. 
(Στο σημείο αυτό ο Υφυπουργός Πολιτισμού και Τουρισμού κ. Γεώργιος Νικητιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Να προσθέσω για το αντικείμενο που έχει σχέση με το δικό μας Υπουργείο ότι ορθώς θέτετε το ζήτημα της προετοιμασίας. Καλά κάνετε και χτυπάτε καμπανάκι, γιατί πρέπει να προετοιμαζόμαστε. Σε αυτήν τη χώρα έχουμε μάθει να τα κάνουμε όλα την τελευταία στιγμή, ασχέτως εάν τα κάνουμε πολλές φορές καταπληκτικά και μοναδικά, όπως τους εκπληκτικούς Ολυμπιακούς Αγώνες που κάναμε. Και γι’ αυτούς την τελευταία στιγμή ακόμη φτιάχναμε, για να μπορέσουμε να είμαστε έτοιμοι. 
Ορθώς, λοιπόν, θέτετε το ζήτημα. Εγώ σας λέω ότι έχουμε καιρό, γιατί η πρόσκληση εκδήλωσης ενδιαφέροντος έγινε τώρα, το Δεκέμβριο του 2012, δηλαδή έχουμε μόλις πριν από τρεις μήνες. Έχουμε μπροστά μας αρκετό καιρό. Μακάρι, να ήταν πιο γρήγορες οι διαδικασίες και να ξέραμε ότι σε ένα χρόνο θα έχουμε τον επενδυτή, σε δύο χρόνια θα μπουν οι πρώτες τσάπες και θα προχωρήσει η επένδυση. Μακάρι, να ήταν έτσι. Αυτό, όμως, δεν σημαίνει ότι δεν πρέπει να προετοιμαζόμαστε. 
Εμείς ήδη, δια του Γενικού Γραμματέως Αθλητισμού, έχουμε δημοσίως διατυπώσει απόψεις και είμαστε έτοιμοι για διάλογο με όλους τους φορείς, με τις ομοσπονδίες, με τον ΣΕΓΑΣ, γιατί υπάρχει μία σειρά από χώρους που μπορούν να διασφαλίσουν την προπόνηση και την προετοιμασία  των αθλητών. 
Στο Ολυμπιακό Κέντρο στα Άνω Λιόσια, στο Κλειστό Προπονητήριο στην Παιανία, στο Μαρκόπουλο, υπάρχουν πολλές, μεγάλες εξαιρετικές εγκαταστάσεις, που με κάποιες παρεμβάσεις της πολιτείας, με κάποια κτήρια, με κάποιες προετοιμασίες μπορούν να διασφαλίσουν, σας βεβαιώνω απολύτως, την καλή προετοιμασία των αθλητών μας.
Επαναλαμβάνω ότι είμαστε έτοιμοι να κάνουμε έναν διάλογο σε αυτή την κατεύθυνση. Λέω ξανά ότι εμείς ήδη κάναμε τους πρώτους σχεδιασμούς, αλλά έχουμε καιρό μπροστά μας.","ΓΕΩΡΓΙΟΣ ΝΙΚΗΤΙΑΔΗΣ",360
"32349"," Κύριε Υπουργέ, το Αθλητικό Κέντρο του Αγίου Κοσμά πάει περίπατο;","ΑΝΑΣΤΑΣΙΟΣ ΚΟΥΡΑΚΗΣ",249
"32350"," Αυτή η επένδυση δεν θα μπορούσε ποτέ να ολοκληρωθεί και δεν θα είχε απολύτως κανένα ενδιαφέρον εάν δεν είχε πρόσβαση στη θάλασσα. Δηλαδή, τι να το κάνεις το επάνω κομμάτι εάν δεν έχεις το κάτω;","ΓΕΩΡΓΙΟΣ ΝΙΚΗΤΙΑΔΗΣ",360
"32351","  Η πρώτη με αριθμό 632/12-3-2012 επίκαιρη ερώτηση δεύτερου κύκλου του Βουλευτή του Πανελλήνιου Σοσιαλιστικού Κινήματος κ. Ευτύχιου Δαμιανάκη προς τον Υπουργό Υποδομών, Μεταφορών και Δικτύων, σχετικά με την εταιρεία «Υποδομές Κρήτης Α.Ε.», δεν συζητείται λόγω κωλύματος Υπουργού και διαγράφεται.
Επόμενη είναι η δεύτερη με αριθμό 633/12-3-2012 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Σίμου Κεδίκογλου προς τον Υπουργό Επικρατείας, σχετικά με τις διοικήσεις των δημοσίων μέσων ενημέρωσης.
Στην ερώτηση του κ. Κεδίκογλου θα απαντήσει ο Υπουργός κ. Καψής, αφού πρώτα ο κ. Κεδίκογλου μας την παρουσιάσει σύντομα.
Ορίστε κύριε Κεδίκογλου, έχετε το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32352"," Ευχαριστώ, κυρία Πρόεδρε.
Η διορισμένη από την προηγούμενη κυβέρνηση διοίκηση της ΕΡΤ, η οποία έχει οδηγήσει την ΕΡΤ σε απόλυτη υποβάθμιση και στα πρόθυρα της διάλυσης και σήμερα βρίσκεται υπό δικαστική διερεύνηση για την υπόθεση του Champions League και του δορυφορικού προγράμματος, όχι μόνο παραμένει στη θέση της, αλλά συνεχίζει να λαμβάνει επιβλαβείς για το δημόσιο συμφέρον και εξαιρετικά διαβλητές αποφάσεις, προκαλώντας εντονότατες αντιδράσεις και σκανδαλίζοντας την κοινή γνώμη. Πρωτοφανής διαδικασία πρόσληψης συμβασιούχων που οδήγησε σε δεκάδες ενστάσεις και καταδικάστηκε από την ΕΣΗΕΑ, αδιαφανείς αναθέσεις δαπανηρών παραγωγών, διαδικασίες σύναψης συμβάσεων μέσω διαπραγματεύσεων. 
Παράλληλα, η διοίκηση της ΕΡΤ σήμερα και κάτω από τη δική σας πλέον εποπτεία και ευθύνη, συνεχίζει και επιχειρεί να ολοκληρώσει την υπογραφή συμβάσεων που βλάπτουν το δημόσιο συμφέρον κατά δεκάδες εκατομμύρια ευρώ, για τη νομιμότητα των οποίων έχω ήδη καταθέσει δύο μηνυτήριες αναφορές που διερευνώνται από τον εισαγγελέα οικονομικού εγκλήματος κ. Πεπόνη, ζητήματα για τα οποία είστε πλήρως ενήμεροι από την πρώτη ημέρα των καθηκόντων σας. 
Την ίδια ώρα, διατηρείται και στο Αθηναϊκό και στο Μακεδονικό Πρακτορείο Ειδήσεων η ίδια διεύθυνση που έχει γίνει αντικείμενο ερωτήσεων, αναπάντητων επί της ουσίας από όλα τα πολιτικά κόμματα και έχει κατηγορηθεί για περίεργους διαγωνισμούς, παράνομες προσλήψεις, εκβιαστικές πιέσεις σε εργαζομένους. 
Ερωτάται ο κύριος Υπουργός: Τι σκοπεύει να κάνει με τις ούτως ή άλλως, εκτεθειμένες διοικήσεις των δημοσίων μέσων ενημέρωσης; Σκοπεύει ή όχι να προβεί άμεσα σε αντικατάστασή τους με υπηρεσιακές, προκειμένου να διασφαλισθεί η πολυφωνία ενόψει εκλογών και να αποφευχθεί η συνέχιση των προκλητικών και παράνομων ενεργειών της παρούσας διοίκησης της ΕΡΤ, που επιφέρουν ζημιά δεκάδων εκατομμυρίων ευρώ στο δημόσιο ταμείο;
Δεύτερον, αναλαμβάνει ο ίδιος ως αρμόδιος Υπουργός την ευθύνη για την παραμονή τους και τις συνέπειες των αποφάσεων και πράξεών τους; 
Ευχαριστώ.","ΣΙΜΟΣ ΚΕΔΙΚΟΓΛΟΥ",218
"32353","  Και εγώ σας ευχαριστώ.
Το λόγο έχει ο Υπουργός Επικρατείας κ. Καψής.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32354"," Κύριε Κεδίκογλου, ειλικρινά προσπαθώ να καταλάβω το νόημα της ερώτησής σας και των παρεμβάσεών σας τον τελευταίο καιρό. Μιλάτε για μία ΕΡΤ υπό διάλυση, όταν τα στοιχεία που έχουμε δείχνουν μία εντελώς διαφορετική εικόνα. Τα αναφέρω συνοπτικά για να τα ξέρετε και εσείς.
Από το 2009 έως σήμερα η ΕΡΤ πέρασε από ένα έλλειμμα 10 εκατομμυρίων ευρώ σε ένα πλεόνασμα 60 εκατομμυρίων ευρώ. Αν πάρετε υπόψη σας ότι τα έσοδα μειώθηκαν 40 εκατομμύρια και ότι για εφέτος έχουμε μία έκτακτη δαπάνη για τους Ολυμπιακούς Αγώνες και το EURO 24 εκατομμύρια, αυτό σημαίνει μία μείωση του κόστους λειτουργίας της ΕΡΤ της τάξης  των 140 εκατομμυρίων ευρώ. Αυτό για εμένα είναι ένα σημαντικό νοικοκύρεμα. Την ίδια στιγμή, για να μη ξεχνιόμαστε, μειώθηκαν οι απασχολούμενοι στην ΕΡΤ κατά χίλια τριακόσια άτομα, χωρίς να υπάρξει κανένα πρόβλημα φυσικά, στη λειτουργία της. Να αναρωτηθούμε γιατί υπήρχαν αυτά τα άτομα και πώς διορίστηκαν. Το κόστος για τους μισθούς μειώθηκε στο μισό, από 209 εκατομμύρια σε 104 εκατομμύρια. Παρατηρείται ότι η μείωση στο κόστος των μισθών είναι μεγαλύτερη από τη μείωση του προσωπικού, γιατί βέβαια οι μισθοί της τάξεως των 15 και 20 χιλιάδων ευρώ που υπήρχαν πριν, δεν υπάρχουν σήμερα. 
Δεν είναι όμως μόνο οι μισθοί. Έχει μειωθεί και το λειτουργικό της κόστος. Το κόστος των εξωτερικών παραγωγών από 29 εκατομμύρια έπεσε στα 11 εκατομμύρια. Και το κόστος ανά επεισόδιο μειώθηκε σχεδόν 50%. Μία εκπομπή η οποία παιζόταν τότε και παίζεται και σήμερα, από 60 χιλιάδες ευρώ το επεισόδιο έπεσε στα 37 χιλιάδες ευρώ το επεισόδιο. Νομίζω ότι αυτό κάτι δείχνει και είναι ακριβώς η ίδια εκπομπή. Δυστυχώς αυτοί είναι αμείλικτοι αριθμοί. Αυτό δεν σημαίνει ότι δεν υπάρχουν προβλήματα και δεν σημαίνει ότι δεν θα συνεχίσουμε την προσπάθεια εξορθολογισμού. Κάθε τόσο προκύπτει και κάτι διαφορετικό.
Πρόσφατα με την απεργία ανακαλύψαμε ότι απεργούσε μόλις το 3% και δεν εξέπεμπε πρόγραμμα η ΕΡΤ. Δώσαμε οδηγίες και ήδη αναθεωρείται ο κανονισμός ασφαλείας που στην ουσία πριμοδοτούσε αμειβόμενες απεργίες. Βέβαια κανείς δεν θα αμείβεται, αν πραγματικά δεν αποδεικνύεται ότι δεν απήργησε. Είπαμε ότι για εκείνη την περίοδο που ζημιώθηκε το δημόσιο συμφέρον, με την έννοια ότι η ΕΡΤ δεν εξέπεμπε πρόγραμμα, ήδη η ΕΡΤ επιστρέφει μέσω του προγράμματος εταιρικής κοινωνικής ευθύνης, 3 εκατομμύρια ευρώ, χρηματοδοτώντας δράσεις όπως η «Βοήθεια στο Σπίτι».
Προχθές μόλις προέκυψε και άλλο πρόβλημα. Την ώρα που μεταδιδόταν η συνέντευξη του Αντιπροέδρου της Κυβέρνησης κ. Βενιζέλου, έγινε διακοπή. Μετά από έρευνα διαπιστώσαμε ότι συνεργεία της ΕΡΤ καθόντουσαν και είχε αναλάβει ιδιωτικό συνεργείο να κάνει την κάλυψη. Διατάχθηκε ΕΔΕ γι’ αυτό, γιατί προφανώς μέσα στην ΕΡΤ γίνονται πράγματα τα οποία πρέπει να διερευνηθούν, γιατί δεν υπάρχει καθεστώς λογοδοσίας και ελέγχου και είναι κάτι το οποίο πρέπει να γίνει.
Είπατε και για την πολυφωνία. Θέτετε ένα ζήτημα δεοντολογίας. Έχω γίνει αποδέκτης πολλών παραπόνων για παραβάσεις δεοντολογίας σε κάποιες εκπομπές της ΕΡΤ, όχι στα δελτία ειδήσεων, περισσότερο για εκπομπές μιλάμε, τις οποίες θα μπορούσα να τις συμμεριστώ ορισμένες φορές. Υπάρχουν όμως δύο αγαθά. Το ένα είναι η ανάγκη της δεοντολογίας και το άλλο είναι η ανεξαρτησία της ΕΡΤ. Θέλετε τον Υπουργό να παρεμβαίνει και να δίνει εντολές για τη δεοντολογία, όπως αυτός την καταλαβαίνει; Εμείς κινούμαστε στην αντίθετη κατεύθυνση, να κατοχυρώσουμε την ανεξαρτησία της ΕΡΤ. Ήδη η επιτροπή Αλιβιζάτου που συστήθηκε πριν από μερικούς μήνες, έχει δώσει ένα πόρισμα που θα καταθέσω στην Επιτροπή Διαφάνειας της Βουλής, το οποίο διασφαλίζει την ανεξαρτησία της ΕΡΤ αλλά και την τήρηση της δεοντολογίας με θεσμικό τρόπο, μέσα από θεσμούς που πρόκειται να δημιουργηθούν εφόσον υιοθετηθούν από την επόμενη κυβέρνηση.
Νομίζω ότι πρέπει να βγάλουμε την ΕΡΤ από την κομματική διελκυστίνδα και σε αυτήν την προσπάθεια πρέπει όλοι με συνέπεια να πάρουμε μέρος. Τα υπόλοιπα στη δευτερολογία μου.","ΠΑΝΤΕΛΗΣ ΚΑΨΗΣ",216
"32355","  Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και τρεις εκπαιδευτικοί από το Γενικό Λύκειο Μεσσοποταμίας Καστοριάς.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Κεδίκογλου έχει το λόγο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32356"," Ευχαριστώ, κυρία Πρόεδρε.
Η απάντηση ήταν μία απάντηση, αλλά χαίρομαι κύριε Υπουργέ, που επιτέλους αναγκαστήκατε να έρθετε στη Βουλή, αφού αρχικά είχατε επικαλεσθεί ανειλημμένες υποχρεώσεις και απαντήσατε με δήλωσή σας εκτός Κοινοβουλίου ότι όλα έχουν απαντηθεί. Είναι μία δήλωση περιφρόνησης του Κοινοβουλίου, αλλά και της δικαιοσύνης, η οποία διεξάγει έρευνα ακριβώς εξαιτίας αυτών των απαντήσεων που ισχυρίζεστε ότι δόθηκαν, εξαιτίας της απάντησης της διοίκησης της ΕΡΤ, η οποία ήταν παντελώς ψευδής σε όλα τα σημεία που ανέφερε και με ανάγκασε να καταθέσω μηνυτήρια αναφορά στον εισαγγελέα του Αρείου Πάγου. Και εξαιτίας της απάντησης τού κ. Μόσιαλου, ο οποίος αφού ενέπλεξε και τον κ. Γερουλάνο, μου έστειλε ένα πόρισμα επιθεωρητών δημόσιας διοίκησης για την υπόθεση του δορυφορικού της ΕΡΤ, το οποίο με μία απλή ανάγνωση φαίνεται ότι είναι προφανώς κατασκευασμένο, αφού συγκρίνει μία υπαρκτή σύμβαση με ανύπαρκτη και βγάζει επωφελή για την ΕΡΤ και το δημόσιο συμφέρον την ανύπαρκτη, πράγμα που με ανάγκασε να καταθέσω και δεύτερη μηνυτήρια αναφορά στην εισαγγελία του Αρείου Πάγου.
Και ήρθατε τώρα εσείς, με τη δήλωσή σας, να προκαταλάβετε την έρευνα της δικαιοσύνης, η οποία σημειωτέον, και για την υπόθεση των δορυφορικών προγραμμάτων και για το Champions League είχε ήδη κινηθεί αυτεπάγγελτα πριν από τις δικές μου αναφορές;
Πρέπει να έχετε δει -αλλά θα τα ξανακαταθέσω- την ερώτηση και τις αιτήσεις κατάθεσης εγγράφων που είχα υποβάλει στον προκάτοχό σας και είχα ζητήσει έγγραφα, τα οποία καταδεικνύουν την απιστία και είχα ζητήσει να κατατεθούν αντίστοιχα έγγραφα από την πλευρά της διοίκησης, τα οποία ποτέ δεν κατατέθηκαν.
Έρχεστε τώρα να μας πείτε με τη δήλωσή σας ότι τα όργια που κάνουν ο κ. Παπαγεωργίου, ο οποίος είναι ακόμα παρών σε διαβουλεύσεις, ο κ. Ταγματάρχης, ο κ. Στεφάνου, είναι νοικοκύρεμα. Όπως είπατε, έχετε και τη δική σας διαπίστωση. Η δήλωσή σας ήταν, ότι η ΕΡΤ την τελευταία διετία μείωσε το ετήσιο κόστος λειτουργίας της κατά 150 εκατομμύρια ευρώ.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Θέλω λίγη ανοχή, κυρία Πρόεδρε, γιατί είναι πολύ σημαντικό το ζήτημα.
Άρα είστε πλήρως ενήμερος και αναλαμβάνετε την πλήρη ευθύνη για τις συνεχιζόμενες μέχρι και σήμερα παρανομίες της διοίκησης της ΕΡΤ. Τα 150 εκατομμύρια το χρόνο είναι 300 εκατομμύρια, κύριε Υπουργέ, τα οποία προέκυψαν από τις απολύσεις έμπειρου και ικανότατου προσωπικού και τη συρρίκνωση της παραγωγής προγράμματος της ΕΡΤ προς όφελος των εξωτερικών παραγωγών. Αυτή είναι η οικονομία που λέτε. 
Και πού πήγαν αυτά τα λεφτά; Τα 80 εκατομμύρια τα έχουμε ήδη εντοπίσει. Πήγαν στα αθλητικά δικαιώματα. Δώσατε 31,2 εκατομμύρια ευρώ για το Champions League, όταν όλα τα άλλα κανάλια δεν έδιναν πάνω από 6 εκατομμύρια, 30 εκατομμύρια στο EURO 2012 και τους Ολυμπιακούς, 4,5 εκατομμύρια για το πρωτάθλημα μπάσκετ, για το οποίο θα θέλαμε διευκρινήσεις, γιατί παρ’ ότι η απόφαση εκταμίευσης –θα σας το καταθέσω και αυτό- ελήφθη στις 14 Νοεμβρίου 2011, στη «Διαύγεια» δεν δημοσιεύτηκε εντός του 2011, όπως επιβάλλει ο νόμος. 
Τα δικαιώματα αυτά είναι χρυσοπληρωμένα πέντε ως δέκα φορές πάνω από ό,τι θα έδινε οποιοδήποτε ιδιωτικό κανάλι. Με τα λεφτά που εξοικονομήσατε από τις απολύσεις των εργαζομένων και τις μειώσεις των μισθών, εξυπηρετείτε ιδιωτικά συμφέροντα με τα οποία αγοράζει η ΕΡΤ από κοινού τα εν λόγω δικαιώματα ή αγοράζει η ΕΡΤ και μεταπωλεί σε ιδιώτες, εκείνα τα προγράμματα, τα φιλέτα, σε ό,τι αφορά τους Ολυμπιακούς Αγώνες, που θα τους ενδιαφέρουν.
Αυτό ονομάζετε νοικοκύρεμα; Δηλαδή, η μεγάλη ληστεία της ΕΡΤ τι θα ήταν; Η εξαφάνιση του κτηρίου της Αγίας Παρασκευής; Γιατί η Κατεχάκη και η Μουρούζη επιχειρείτε να εξαφανιστούν, ώστε η ΕΡΤ να εκχωρήσει και την ενημέρωση και την ψυχαγωγία στα ιδιωτικά κανάλια, όπως εκχώρησε με παντελώς παράνομες διαδικασίες την αντιπροσώπευση των δορυφορικών προγραμμάτων της ΕΡΤ στους αντιπροσώπους ιδιωτικών καναλιών, ώστε να επωφεληθούν εις βάρος της ΕΡΤ.","ΣΙΜΟΣ ΚΕΔΙΚΟΓΛΟΥ",218
"32357"," Πρέπει να ολοκληρώσετε, κύριε συνάδελφε.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32358"," Ολοκληρώνω τώρα.
Όπως έχουμε ήδη ξεκάθαρα δηλώσει οι παράνομες διαδικασίες και συμβάσεις δεν δεσμεύουν τη Νέα Δημοκρατία και η απαξίωση της ΕΡΤ θα σταματήσει.
Η ΕΡΤ πρέπει να γίνει και εργαλείο ανάπτυξης, όχι μόνο ενημέρωσης και ψυχαγωγίας. Και έχουμε ένα πλήρες πρόγραμμα. Αλλά πάνω από όλα, κύριε Υπουργέ, η δημόσια τηλεόραση είναι η ασπίδα της κοινωνίας και του υγιούς πολιτικού κόσμου ενάντια στα εξωθεσμικά κέντρα εξουσίας. 
Έχω μια σειρά ερωτημάτων, όπως για παράδειγμα: Με ποιο σκεπτικό κλείνει υπηρεσίες στην Κατεχάκη και τριακόσια πενήντα άτομα μεταφέρονται στο Ραδιομέγαρο χωρίς ασφάλεια και μελέτη προεκλογικά; Πώς κλείνουν λειτουργικές υπηρεσίες; Γιατί οι εσωτερικές παραγωγές της ΕΡΤ σε στούντιο και το προσωπικό είναι σε αδράνεια, αντίθετα οι εξωτερικές δίνονται χωρίς φειδώ; Τι γνωρίζετε για το αν έχει απογραφεί η διοίκηση της ΕΡΤ; 
Αλλά πάνω από όλα, κύριε Υπουργέ, γνωρίζετε ότι οι περισσότερες αποφάσεις του Διοικητικού Συμβουλίου της ΕΡΤ είναι παράνομες και άκυρες, γιατί ο Προεδρεύων, ο κ. Στεφάνου, δεν έχει την έγκριση της Βουλής, όπως προβλέπει ο νόμος, αλλά είναι διορισμένος με απλή απόφαση του διοικητικού συμβουλίου; Και τους καλύπτετε, κύριε Υπουργέ;","ΣΙΜΟΣ ΚΕΔΙΚΟΓΛΟΥ",218
"32359"," Κύριε Κεδίκογλου, τελείωσε ο χρόνος σας. 
Έχετε το λόγο, κύριε Υπουργέ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32360"," Κύριε Κεδίκογλου, δεν ακούσατε την απάντησή μου. Είχατε γραμμένη τη δική σας από ό,τι είδα. Σας είπα ότι οι εξωτερικές παραγωγές μειώθηκαν στο 1/3 και το κόστος ανά εκπομπή, μειώθηκε σχεδόν στο μισό, αλλά αυτά δεν τα ακούσατε.","ΠΑΝΤΕΛΗΣ ΚΑΨΗΣ",216
"32361"," Ήταν υπερβολικό το αρχικό ποσό.","ΣΙΜΟΣ ΚΕΔΙΚΟΓΛΟΥ",218
"32362"," Σας είπα ότι δεν είναι μόνο οι μισθοί, είναι το λειτουργικό κόστος.","ΠΑΝΤΕΛΗΣ ΚΑΨΗΣ",216
"32363"," Για τα 37 υπάρχει ένσταση  μέλους του διοικητικού συμβουλίου που λέει ότι εδόθησαν 27 χιλιάδες…","ΣΙΜΟΣ ΚΕΔΙΚΟΓΛΟΥ",218
"32364"," Σύμφωνοι. Τα 60 όμως δεν σας είχαν ενοχλήσει. Τα 37 σας ενόχλησαν.","ΠΑΝΤΕΛΗΣ ΚΑΨΗΣ",216
"32365"," Είναι υπό δικαστική διερεύνηση.","ΣΙΜΟΣ ΚΕΔΙΚΟΓΛΟΥ",218
"32366"," Παρακαλώ, όχι διάλογος, γιατί δεν μπορούν να καταγραφούν και στα Πρακτικά, κύριε Υπουργέ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32367"," Να συνεχίσω. 
Λέτε ότι είναι υπό δικαστική διερεύνηση. Έχετε κάνει τη μηνυτήρια αναφορά, είναι υπό εξέταση η μηνυτήρια αναφορά και περιμένουμε, έχει ολοκληρωθεί η έρευνα, να δούμε. Ελπίζω να βγει όσο πιο σύντομα γίνεται για να μην υπάρχουν σκιές.
Λέτε για το περίφημο δορυφορικό σήμα. Κοίταξα τις συμφωνίες και υπήρχε μια συμφωνία πριν, που η ΕΡΤ πλήρωνε 441.000 ευρώ. Με τη δεύτερη σύμβαση που υπέγραψε -αφού έγιναν στο μεταξύ διάφορες ενέργειες από την εταιρεία αυτή, την «ΚΟΜΑΡΤ» ή όποια είναι, η οποία προσπάθησε να χειροτερέψει τη σύμβαση αυτή- πήρε η ΕΡΤ 850.000 ευρώ. Είχε κέρδος δηλαδή, 1.300. Πρέπει να διωχθεί η διοίκηση για αυτό το πράγμα, η σημερινή ή η προηγούμενη του κ. Παπαγεωργίου, δεν ξέρω, ποιος υπέγραψε; Δεν ήταν η σημερινή που το υπέγραψε. Αυτό είναι το πρόβλημά σας; Μου είναι ακατανόητο ειλικρινά. Αντί να πληρώνει, εισπράττει και πρέπει να τη θεωρήσουμε υπόλογη.
Η έκθεση των Ελεγκτών Δημόσιας Διοίκησης αναφέρει ότι ήταν μια συμφωνία επωφελής για την Ελλάδα. Τα ασφαλιστικά μέτρα της εταιρείας απορρίφθηκαν από το δικαστήριο. Τι υποστηρίζετε; Ειλικρινά δεν καταλαβαίνω.","ΠΑΝΤΕΛΗΣ ΚΑΨΗΣ",216
"32368"," Το διερευνά ο εισαγγελέας.","ΣΙΜΟΣ ΚΕΔΙΚΟΓΛΟΥ",218
"32369"," Καλά, εντάξει. Το διερευνά. Πέντε φορές πήγε και παραιτήθηκε η ίδια εταιρεία. Δεν καταλαβαίνω ειλικρινά, γιατί έρχεστε και το φέρνετε στη Βουλή. Και για πρώτη φορά χωρίζεται η μεταφορά σήματος και περιεχομένου και γίνεται διεθνής μειοδοτικός και πλειοδοτικός διαγωνισμός. Για πρώτη φορά. Αυτό είναι ατασθαλία;
Για το Champions League θα πω ότι είκοσι κρατικές τηλεοράσεις στην Ευρώπη έχουν το Champions League. Η ΕΡΤ το πήρε με 20% λιγότερο κόστος. Είναι ένα πρόγραμμα το οποίο εξασφαλίζει θεαματικότητα. Μπορούμε να συζητήσουμε αν πρέπει ή όχι να δείχνει ποδόσφαιρο η ΕΡΤ. Είναι μια άλλη συζήτηση. Αλλά είναι σκάνδαλο αυτό; Δεν βλέπω πού είναι το σκάνδαλο.","ΠΑΝΤΕΛΗΣ ΚΑΨΗΣ",216
"32370"," Όταν τα ιδιωτικά κανάλια θέλουν 6 εκατομμύρια;","ΣΙΜΟΣ ΚΕΔΙΚΟΓΛΟΥ",218
"32371"," Δεν πήρε κανένας. Είναι κλειστός διαγωνισμός και δεν ξέρει κανείς τι ισχύει. Είναι στη δικαιοσύνη.","ΠΑΝΤΕΛΗΣ ΚΑΨΗΣ",216
"32372"," Κύριε Υπουργέ, παρακαλώ ολοκληρώστε και μην κάνετε διάλογο.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32373"," Μιλάτε για απευθείας αναθέσεις. Δεν υπάρχουν τέτοια πράγματα. Δεν έχω βρει πουθενά τέτοιο πράγμα. 
Λέτε για τους συμβασιούχους. Εδώ πραγματικά εντυπωσιάζομαι. Για πρώτη φορά δόθηκαν δημόσια κριτήρια, δημοσιεύτηκαν τα αποτελέσματα στο internet, υπήρξε εκπρόσωπος της ΕΣΗΕΑ στις ενστάσεις και όποτε μου ζητήθηκε υπήρξε παρέμβαση για οτιδήποτε. Υπάρχουν κριτήρια. Αυτά θα γίνουν και δεν μπορώ να κάνω τίποτα.","ΠΑΝΤΕΛΗΣ ΚΑΨΗΣ",216
"32374"," Το διευθυντικό δικαίωμα για 30% μοριοδότηση;","ΣΙΜΟΣ ΚΕΔΙΚΟΓΛΟΥ",218
"32375"," Υπάρχουν σαφή κριτήρια, διότι η ΕΡΤ…","ΠΑΝΤΕΛΗΣ ΚΑΨΗΣ",216
"32376"," Παρακαλώ και τον Υπουργό και το Βουλευτή. Καταργείτε το Προεδρείο! Μην κάνετε διάλογο. 
Ολοκληρώστε, κύριε Υπουργέ.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32377"," Με συγχωρείτε, κυρία Πρόεδρε.
Για πρώτη φορά έγινε αυτό το πράγμα και αυτό είναι επικριτέο;","ΠΑΝΤΕΛΗΣ ΚΑΨΗΣ",216
"32378"," Η ΕΣΗΕΑ γιατί το κατέκρινε;","ΣΙΜΟΣ ΚΕΔΙΚΟΓΛΟΥ",218
"32379"," Αν παίρνετε όλα τα παράπονα, προφανώς κάποιοι οι οποίοι κόβονται, έχουν παράπονα. 
Λέτε για τα κτήρια. Προφανώς γίνεται νοικοκύρεμα και μεταφέρονται από την Κατεχάκη στην Αγία Παρασκευή, για να αξιοποιηθούν πάλι από το δημόσιο. Αυτό είναι πρόβλημα; Ξαφνικά ανακαλύπτουμε ένα μέγα ζήτημα. Και στη Ρηγίλλης υπάρχει σκέψη να πάει το ΕΣΡ, που πληρώνει είκοσι πέντε χιλιάδες νοίκι το μήνα, να γλιτώσουμε αυτό το νοίκι. Και αυτό είναι επικριτέο για την ΕΡΤ;
Νομίζω ότι χρειάζεται ειλικρινά διαφορετική στάση, κύριε Κεδίκογλου.","ΠΑΝΤΕΛΗΣ ΚΑΨΗΣ",216
"32380"," Κυρίες και κύριοι συνάδελφοι, θα ήθελα να κάνω μια ανακοίνωση προς το Σώμα:
Ο Πρωθυπουργός, ο Αντιπρόεδρος της Κυβέρνησης και Υπουργός Οικονομικών, ο Αντιπρόεδρος της Κυβέρνησης και οι Υπουργοί Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Εξωτερικών, Εθνικής Άμυνας, Ανάπτυξης, Ανταγωνιστικότητας και Ναυτιλίας, Περιβάλλοντος, Ενέργειας και Κλιματικής Αλλαγής, Παιδείας, Διά Βίου Μάθησης και Θρησκευμάτων, Υποδομών, Μεταφορών και Δικτύων, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρώπινων Δικαιωμάτων, Προστασίας του Πολίτη, Πολιτισμού και Τουρισμού και οι Υπουργοί Επικρατείας και οι Αναπληρωτές Υπουργοί Εσωτερικών, Οικονομικών, Εθνικής Άμυνας, Ανάπτυξης, Ανταγωνιστικότητας και Ναυτιλίας, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων, κατέθεσαν σχέδιο νόμου: «Κύρωση της Πράξης Νομοθετικού Περιεχομένου «Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος και παροχή εξουσιοδοτήσεων για την υπογραφή της Κύριας Σύμβασης».
Παραπέμπεται στην αρμόδια Διαρκή Επιτροπή.
Η τρίτη με αριθμό 634/12-3-2012 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδας κ. Χαράλαμπου Χαραλάμπους προς τον Υπουργό Οικονομικών, σχετικά με την περιοχή «Ερημίτη» στην Κέρκυρα, δεν θα συζητηθεί λόγω κωλύματος του κυρίου Υπουργού και διαγράφεται.
Η τέταρτη με αριθμό 639/12-3-2012 επίκαιρη ερώτηση δεύτερου κύκλου της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου - Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας και Κοινωνικής Ασφάλισης, σχετικά με την απάλειψη του Συνδρόμου Down από τους πίνακες του Κανονισμού Εκτίμησης Βαθμού Αναπηρίας (ΚΕΒΑ) δεν θα συζητηθεί λόγω κωλύματος του κυρίου Υπουργού και διαγράφεται.
 Επίσης η πέμπτη με αριθμό 637/12-3-2012 επίκαιρη ερώτηση δεύτερου κύκλου του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εγκατάσταση συστοιχιών αιολικών πάρκων στην Κρήτη δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, στο σημείο αυτό ολοκληρώθηκε η συζήτηση των επικαίρων ερωτήσεων.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32381"," Κυρίες και κύριοι συνάδελφοι, εισερχόμαστε στην ημερησία διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Προστασίας του Πολίτη: «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις».
Η Διάσκεψη των Προέδρων αποφάσισε στη συνεδρίαση στις 8-30-2012, τη συζήτηση του νομοσχεδίου σε μια συνεδρίαση.
Σας ενημερώνω ότι από το ΛΑΟΣ έχει οριστεί ως ειδικός αγορητής ο κ. Κωνσταντίνος Αϊβαλιώτης και από το Συνασπισμό Ριζοσπαστικής Αριστεράς ως Κοινοβουλευτικός Εκπρόσωπος ο κ. Βασίλειος Μουλόπουλος.
Το λόγο έχει ο Υπουργός Προστασίας του Πολίτη κ. Μιχάλης Χρυσοχοΐδης.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32382"," Ευχαριστώ, κυρία Πρόεδρε.
Θέλω να καταθέσω μια σειρά από αλλαγές ουσιαστικού και νομοτεχνικού χαρακτήρα. 
Θέλω να δηλώσω κατ’ αρχάς ότι υιοθετώ το υπό συζήτηση σχέδιο νόμου που κατατέθηκε από τον προκάτοχό μου Υπουργό και προτείνω στο Σώμα ορισμένες τροποποιήσεις του τις οποίες παραθέτω στο κείμενο το οποίο θα καταθέσω ευθύς αμέσως στα Πρακτικά. Είμαι έτοιμος να συζητήσω με τους συναδέλφους όλες εκείνες τις προτάσεις, ούτως ώστε να βελτιώσουμε περαιτέρω το νομοσχέδιο αυτό.
Ευχαριστώ πολύ.
(Στο σημείο αυτό ο Υπουργός Προστασίας του Πολίτη κ. Μιχαήλ Χρυσοχοΐδης καταθέτει για τα Πρακτικά τις προαναφερθείσες τροποποιήσεις οι οποίες έχουν ως εξής:
(Να φωτογραφηθούν οι σελίδες 74-76)","ΜΙΧΑΗΛ ΧΡΥΣΟΧΟΪΔΗΣ",554
"32383"," Το λόγο έχει ο εισηγητής του ΠΑΣΟΚ κ. Δημήτριος Καρύδης για δεκαπέντε λεπτά.","Î�Î¹ÎºÎ¿Î»Î±ÏŠÎ´Î¿Ï… Î’Î±Ï�Î²Î±Ï�Î±",362
"32384"," Ευχαριστώ, κυρία Πρόεδρε.
Κυρίες και κύριοι συνάδελφοι, στις σημερινές συνθήκες κρίσης της ελληνικής οικονομίας πολλοί κλάδοι δοκιμάζονται σκληρά. Πιστεύω ότι η ελληνική ναυτιλία μπορεί να συνεχίζει να παίζει πρωταγωνιστικό ρόλο στην απασχόληση και στην ανάπτυξη της ελληνικής οικονομίας, αρκεί να αντιμετωπίσουμε με υπεύθυνη και σοβαρή στάση προβλήματα που δημιουργούν εμπόδια στα ποντοπόρα πλοία μας και να τα επιλύσουμε.
Η Ελλάδα είναι ηγέτιδα δύναμη στην παγκόσμια ναυτιλία. Η ελληνική σημαία κυματίζει σε τέσσερις χιλιάδες διακόσια πλοία περίπου, αντιπροσωπεύει το 8,2% του παγκόσμιου στόλου και το 15,2% της ολικής χωρητικότητας. Σήμερα η ελληνική ναυτιλία προσφέρει διαχρονικά 15 έως 19 δισεκατομμύρια ευρώ συνάλλαγμα στην ελληνική οικονομία. Πάνω από τετρακόσιες χιλιάδες εργαζόμενοι Έλληνες απασχολούνται στα πλοία, στις ναυτιλιακές επιχειρήσεις και σε άλλους τομείς της οικονομίας που άμεσα ή έμμεσα εξαρτώνται από την ελληνική ναυτιλία. Όλα αυτά συνηγορούν υπέρ μιας ολοκληρωμένης πολιτικής στον τομέα αυτό με συστηματική και σοβαρή αντιμετώπιση των προβλημάτων. 
Εισηγούμαστε ένα σημαντικό νομοσχέδιο το οποίο συμβάλλει στην προστασία των ναυτικών μας και του ελληνικού εμπορικού στόλου από τους κινδύνους της πειρατείας που αναπτύχθηκε τα τελευταία πέντε χρόνια ως διεθνές έγκλημα σε ορισμένες θαλάσσιες περιοχές του πλανήτη με επίκεντρο τον Ινδικό Ωκεανό, τον Κόλπο του Άντεν, τη Σομαλία. Είναι γεγονός ότι παρά τις προσπάθειες που καταβάλλει η διεθνής κοινότητα και η Ευρωπαϊκή Ένωση –άλλωστε είναι γνωστή η επιχείρηση «Ατλάντα»- προκειμένου να αναπτυχθεί δύναμη αποτροπής με την παρουσία πολεμικών πλοίων στις προαναφερόμενες περιοχές για την αντιμετώπιση και την εξάλειψη της πειρατείας, τα αποτελέσματα δεν είναι τα αναμενόμενα. Το εγκληματικό αυτό φαινόμενο διαρκώς μεγεθύνεται.
Δυστυχώς, η Ελλάδα κάτω από το βάρος της οικονομικής κρίσης αναγκάστηκε το τελευταίο διάστημα με απόφαση του Υπουργού Άμυνας να αποσύρει το ελληνικό πλοίο το οποίο συμμετείχε στις επιχειρήσεις αυτές. Σύμφωνα με τα στοιχεία που υπάρχουν το έτος 2010 οι πειρατικές επιθέσεις στις προαναφερόμενες θαλάσσιες περιοχές ανήλθαν στις διακόσιες δέκα. Τα κέρδη των πειρατών έφτασαν τα 150 εκατομμύρια δολάρια, τέσσερις χιλιάδες εκατόν ογδόντα πέντε ναυτικοί μας από όλο τον κόσμο υπέστησαν ένοπλη επίθεση, χίλιοι ενενήντα κρατήθηκαν αιχμάλωτοι, περνώντας απίστευτη ταλαιπωρία και πεντακόσιοι δεκαέξι χρησιμοποιήθηκαν ως ανθρώπινες ασπίδες. Ο απολογισμός για τα πλοία με ελληνική σημαία αφορά δεκαπέντε επιθέσεις. Δύο από αυτά τα πλοία κατελήφθησαν από τους πειρατές και δόθηκαν λίτρα για την απελευθέρωση των ναυτικών, χωρίς ευτυχώς την απώλεια ανθρώπινης ζωής Ελλήνων ή άλλων ναυτικών. 
Τα μεγάλα προβλήματα στις επικίνδυνες θαλάσσιες περιοχές ώθησαν μεγάλες ναυτιλιακές δυνάμεις, έχοντας ως βάση τη Σύμβαση του ΟΗΕ για το Δίκαιο της Θάλασσας και τις βέλτιστες πρακτικές διαχείρισης του IMO, να διαμορφώσουν το κατάλληλο νομικό πλαίσιο για την αποτελεσματικότερη αντιμετώπιση της πειρατείας, των ενόπλων ληστειών και των καταλήψεων πλοίων. Παράλληλα, ο Διεθνής Κώδικας για την ασφάλεια των πλοίων και των λιμενικών εγκαταστάσεων και οι εγκύκλιοι 1405, 1406, 1408 του ΙΜΟ αποτελούν οδηγό για την παροχή υπηρεσιών ενόπλων φρουρών σε συμβάσεις με ναυτιλιακές εταιρείες.
Στο πλαίσιο αυτό κρίθηκε αναγκαία η προσαρμογή των εθνικών νομοθεσιών και η διαμόρφωση εθνικής πολιτικής από κάθε χώρα σε ό,τι αφορά τη χρήση ένοπλης προστασίας επί των πλοίων που φέρουν τη σημαία τους και διαπλέουν σε επικίνδυνες περιοχές ή πλοίων με ξένη σημαία που ελλιμενίζονται στα λιμάνια τους, όπως και τη διευκόλυνση μετακίνησης του οπλισμού από και προς τα λιμάνια. Μέχρι σήμερα εννέα χώρες, η Δανία, η Νορβηγία, η Φινλανδία, η Σουηδία, η Ιταλία, η Ισπανία, η Πορτογαλία, η Κύπρος και το Ηνωμένο Βασίλειο έχουν θεσπίσει ή έχουν δρομολογήσει την εφαρμογή απαραίτητης νομοθεσίας για την αναβάθμιση της προστασίας της ζωής των ναυτικών, των πλοίων και των φορτίων τους με ενόπλους φρουρούς. 
Ήρθε λοιπόν η ώρα και η στιγμή εμείς που αποτελούμε την ισχυρότερη και πρωτοπόρα δύναμη στην παγκόσμια ναυτιλία να πράξουμε το ίδιο, να προσαρμόσουμε τη νομοθεσία μας στις νέες διεθνείς συνθήκες και με το παρόν νομοσχέδιο καλύπτουμε ακριβώς αυτό, ένα μεγάλο κενό, έστω και αργά, αξιοποιώντας τη διεθνή εμπειρία. Προφυλάσσουμε και προστατεύουμε τους Έλληνες ναυτικούς, την ελληνική σημαία, τα πλοία και τα φορτία που μεταφέρουν. Πάνω από εννέα χιλιάδες ελληνικά πλοία διαφόρων τύπων διαπλέουν κάθε χρόνο τις επικίνδυνες αυτές περιοχές με κόστος για την ελληνική πλοιοκτησία λόγω των μεγάλων κινδύνων που διατρέχουν που φτάνει ως 1,5 δισεκατομμύρια δολάρια. Οφείλουμε σε κάθε περίπτωση –και αυτό έχει ιδιαίτερη σημασία- να κρατούμε ψηλά την ανταγωνιστικότητα της ελληνικής σημαίας και την εμπιστοσύνη των ναυλωτών στα πλοία μας. Σε διαφορετική περίπτωση θα υποστούμε σημαντικό πλήγμα με την αλλαγή σημαίας σε πολλά από τα πλοία της ποντοπόρου ελληνικής ναυτιλίας, κάτι που πιστεύουμε ότι δεν επιθυμεί κανένας.
Αγαπητοί συνάδελφοι, ο εφοπλιστικός κόσμος της χώρας αναμένει την ψήφιση και την γρήγορη εφαρμογή του νόμου αυτού. Οι ναυτικοί μας μέσω της ΠΝΟ εξέφρασαν πολλές επιφυλάξεις, αναγνωρίζουν όμως την ανάγκη προστασίας των ναυτικών μας κατά τη διέλευση των περιοχών αυτών υψηλού κινδύνου.  Προκρίνουν βέβαια την κρατική προστασία, πράγμα που ειδικά στη σημερινή εποχή είναι ανέφικτο. 
Ορισμένες πολιτικές δυνάμεις κατά τη συζήτηση στην επιτροπή, χαρακτήρισαν το νομοσχέδιο επικίνδυνο για την ασφάλεια των ναυτικών. Εγώ θα ήθελα να πω ότι ο μεγαλύτερος κίνδυνος προέρχεται από το να αποφεύγουμε να αναλαμβάνουμε πρωτοβουλίες, να λύνουμε τα προβλήματα και να μένουμε εγκλωβισμένοι στην απραξία και το τέλμα.
(Στο σημείο αυτό την Προεδρική Έδρα καταλαμβάνει η Β΄Αντιπρόεδρος της Βουλής κ. ΡΟΔΟΥΛΑ ΖΗΣΗ )
Έχουμε πλήρη συναίσθηση ότι μόνη η χώρα μας δεν θα μπορεί να εξαλείψει το φαινόμενο της πειρατείας. Νιώθουμε όμως ότι με το παρόν νομοσχέδιο αναλαμβάνουμε να υλοποιήσουμε την αναγκαία καταστατική υποχρέωσή μας απέναντι στους ναυτικούς μας και την ελληνική ναυτιλία. Παρ’ όλα αυτά, η χώρα μας δεν πρέπει να επαναπαυθεί με την ψήφιση του  νόμου αυτού. Η πίεση για μια συνεχή παγκόσμια κοινή δράση στο πλαίσια του ΟΗΕ  και του ΙΜΟ και την Ευρωπαϊκής Ένωσης για την καταπολέμηση της πειρατείας, πρέπει να είναι διαρκής και να οργανώνεται ολοένα και περισσότερο.
Στο πρώτο μέρος του νομοσχεδίου από τα άρθρα 1 έως 14 ρυθμίζεται το πλαίσιο παροχής υπηρεσιών ασφαλείας από ενόπλους φρουρούς σε εμπορικά πλοία που φέρουν την ελληνική σημαία. Οι διατάξεις του νομοσχεδίου είναι πλήρεις και ολοκληρωμένες και αποτελούν προϊόν ευρείας έκτασης διαβούλευσης, που αναπτύχθηκε πριν από την τελική του διαμόρφωση με την κατάθεση ενενήντα πέντε σχολίων. Σε αυτή μάλιστα τη διαβούλευση συμμετείχε και η ΠΝΟ, αλλά συμμετείχαν και οι ενώσεις των λιμενικών. 
Ιδιαίτερη βαρύτητα δόθηκε από τους συμμετέχοντες στη διαβούλευση, πρώτον, στη σχέση του πλοιάρχου με τους επικεφαλής των ενόπλων φρουρών επί του πλοίου με επικρατούσα άποψη ο πλοίαρχος, σύμφωνα με τις εγκυκλίους του ΙΜΟ να διατηρεί την ισχύ της εντολής για την πραγματοποίηση της οποιαδήποτε επιχειρησιακής εμπλοκής, εάν αυτή κριθεί απαραίτητη, δεύτερον, στην εξειδίκευση των εταιρειών ασφαλείας που θα συμβληθούν με τις ναυτιλιακές εταιρείες, τρίτον, στην άρτια εκπαίδευση των ενόπλων φρουρών και, τέταρτον, στην παροχή υπηρεσιών ασφαλείας από το προσωπικό Ειδικών Δυνάμεων του Λιμενικού Σώματος. Εδώ θέλω να πούμε και γι’ αυτό το θέμα ότι ήταν θετική η πρωτοβουλία του προηγούμενου Υπουργού για το προσωπικό των Ειδικών Δυνάμεων του Λιμενικού Σώματος η συμμετοχή να είναι εθελοντική, να προβλέπονται επιπλέον αμοιβές και να υπάρχει συγκεκριμένο ποσοστό, όπως αυτό βγαίνει μέσα από τους κανονισμούς λειτουργίας του Λιμενικού Σώματος, όσον αφορά τη συνολική δύναμη, που θα ασχολείται με την παροχή υπηρεσιών ασφαλείας στα εμπορικά πλοία. 
Αποδίδουμε επίσης πολύ μεγάλη σημασία στο άρθρο 13 που αφορά τις εξουσιοδοτικές διατάξεις, δηλαδή τα δύο προεδρικά διατάγματα και τις πέντε υπουργικές αποφάσεις που θα βγουν, αφού ψηφιστεί το νομοσχέδιο. Εκεί κατά τη γνώμη μας, είναι η ουσία του πρώτου μέρους του νομοσχεδίου. Η πρότασή μας προς το Υπουργείο είναι, όταν ετοιμαστούν αυτά τα προεδρικά διατάγματα και οι υπουργικές αποφάσεις, επειδή έχουν πολύ κρίσιμη σημασία, θα ήταν καλό αυτές να συζητηθούν και στην αρμόδια επιτροπή της Βουλής, τουλάχιστον για ενημέρωσή μας. 
Στο δεύτερο μέρος του νομοσχεδίου από το άρθρα 15 έως 28 αντιμετωπίζονται και επιλύονται προβλήματα που αφορούν την αποτελεσματικότερη λειτουργία σημαντικών κλάδων και υπηρεσιών του Υπουργείου Προστασίας του Πολίτη. Αιχμή αποτελεί το χτύπημα της λαθρομετανάστευσης με την ενίσχυση των υπηρεσιών ασύλου, των υπηρεσιών πρώτης υποδοχής και της αρχής προσφυγών με την αποτελεσματικότερη λειτουργία της υπηρεσίας εσωτερικών υποθέσεων για το χτύπημα της διαφθοράς και της αδιαφάνειας, την ενίσχυση των υπηρεσιών που είναι επιφορτισμένες για την εξάλειψη του λαθρεμπορίου και της διακίνησης των ναρκωτικών, υπηρεσιών κυρίως που αφορούν το Λιμενικό Σώμα.
Σημαντικά είναι επίσης θέματα που περιέχονται στο νομοσχέδιο και είναι η δημιουργία ενιαίας λειτουργικής και τεχνικής βάσης για τα εναέρια μέσα της Πυροσβεστικής, του Λιμενικού και της Αστυνομίας και η οργανική αναδιάταξη της Πυροσβεστικής. Σχεδιάζονται επίσης σημαντικές κυκλοφοριακές ρυθμίσεις εντός των λιμένων και ιδιαίτερα εντός των τουριστικών λιμένων της χώρας. Επιλύονται σημαντικά ζητήματα που αφορούν και το προσωπικό των Σωμάτων Ασφαλείας του Λιμενικού, της Πυροσβεστικής και της Αστυνομίας με κύριο στόχο σε μια πολύ δύσκολη εποχή να διασφαλιστούν δικαιώματα, με τα οποία διαμορφώνονται καλύτεροι όροι ζωής τόσο των ενόπλων όσο και των οικογενειών τους. 
Χαρακτηριστικά θέλω να τονίσω τις διατάξεις που αφορούν τα ασφαλιστικά ταμεία του προσωπικού της Ελληνικής Αστυνομίας, τις διατάξεις που αφορούν το προσωπικό της Πυροσβεστικής, τους αξιωματικούς των παραγωγικών σχολών αλλά και του Λιμενικού. 
Πολύ μεγάλη σημασία έχουν οι διατάξεις που αφορούν τη δημιουργία φαρμακείων στο πλαίσιο λειτουργίας του Λιμενικού Σώματος. Γιατί αυτό; Γιατί όσοι παρακολουθούμε από κοντά τα θέματα αυτά, έχουμε ζήσει τις μεγάλες αργοπορίες στην καταβολή των χρημάτων στο προσωπικό του Λιμενικού Σώματος για φαρμακευτική περίθαλψη. Περιμένουν μέχρι και αρκετά χρόνια, για να τους καταβληθούν χρήματα που έχουν δώσει οι ίδιοι από την τσέπη τους και με τη λύση αυτή πιστεύουμε ότι θα διαμορφωθεί στον ευαίσθητο αυτό τομέα μια καλύτερη κατάσταση. 
Τέλος πολλά από τα παραπάνω θέματα που επιλύονται, αποτελούν σταθερές διεκδικήσεις των εργαζομένων στα Σώματα Ασφαλείας και πιστεύουμε ότι με αυτές τις διατάξεις μπορούμε να συμφωνήσουμε όλες οι πολιτικές δυνάμεις του ελληνικού Κοινοβουλίου. 
Πριν κλείσω την τοποθέτησή μου, θα ήθελα, κύριε Υπουργέ, να πω το εξής. Από τη συζήτηση στην αρμόδια επιτροπή έχουν μείνει κάποιες εκκρεμότητες που αφορούν την εξέλιξη των αστυφυλάκων ανακριτικών υπαλλήλων, σε σχέση με τους βαθμούς, για να γίνονται υπαρχιφύλακες, αρχιφύλακες ή ανθυπαστυνόμοι. Και εκεί υπάρχει ένα αίτημα από την ΠΟΑΣΥ να μπορούσαν να συντμηθούν οι χρόνοι έτσι, ώστε να γίνει πιο δίκαιο το σύστημα. 
Υπάρχει επίσης ένα αίτημα από την ΠΟΑΣΥ που αφορά τους ανθυπαστυνόμους των ΤΕΜΑ, τις σχολές δηλαδή, έτσι, ώστε εκεί με την αναβάθμιση που κάνατε και σε άλλους κλάδους και παραγωγικές σχολές και αυτοί να μπουν στην κατηγορία της τριτοβάθμιας εκπαίδευσης των ΤΕΙ. Μάλιστα, υποστηρίζουν ότι δεν υπάρχει κανένα κόστος ως προς αυτό. Υπάρχουν επίσης και κάποιες διατάξεις σε μια τροπολογία που φέρατε για τους λιμενικούς, που και αυτές πρέπει να τις συζητήσουμε, όταν θα μπούμε στην κατ’ άρθρον συζήτηση. 
Με αυτά τα λόγια σας καλώ, αγαπητοί συνάδελφοι, να υπερψηφίσουμε το παρόν νομοσχέδιο.
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)","ΔΗΜΗΤΡΙΟΣ ΚΑΡΥΔΗΣ",201
"32385"," Ευχαριστούμε τον εισηγητή του ΠΑΣΟΚ, τον κ. Δημήτρη Καρύδη.
Καλείται να λάβει το λόγο ο εισηγητής της Νέας Δημοκρατίας, κ. Ιωάννης Πλακιωτάκης.","Î–Î·ÏƒÎ· Î¡Î¿Î´Î¿Ï…Î»Î±",154
"32386"," Ευχαριστώ, κυρία Πρόεδρε.
Κυρίες και κύριοι συνάδελφοι, το Υπουργείο Προστασίας του Πολίτη προωθώντας το σχέδιο νόμου για την παροχή υπηρεσιών ασφαλείας από Ενόπλους Φρουρούς σε εμπορικά πλοία, ξαναφέρνει στην επιφάνεια το θέμα της επανασύστασης του Υπουργείου Εμπορικής Ναυτιλίας, διότι ο χειρισμός των ναυτιλιακών θεμάτων δεν συνάδει με τις αρμοδιότητες του Υπουργείου Προστασίας του Πολίτη. Το ζήτημα παρουσίας Ενόπλων στα εμπορικά πλοία είναι ζήτημα που άπτεται, πρωτίστως, των άμεσα ενδιαφερομένων και απασχολουμένων στο χώρο της ναυτιλίας, όπως είναι η Ένωση Ελλήνων Εφοπλιστών, αλλά και οι ναυτικοί. Οπότε είναι εύλογο να διερωτώμαστε: Ποιος τελικά ασχολείται με τα ζητήματα της ελληνικής εμπορικής ναυτιλίας; Ο Υπουργός Ανάπτυξης, Ανταγωνιστικότητας και Ναυτιλίας ή ο Υπουργός Προστασίας του Πολίτη; 
Όμως βέβαια στο συγκεκριμένο ερώτημα ευλόγως ανακύπτουν και άλλα ερωτήματα, με δεδομένο ότι και χτες κατά την ημερήσια διάταξη του Υπουργικού Συμβουλίου υπήρχε ζήτημα επανασύστασης του Υπουργείου Εμπορικής Ναυτιλίας, όμως τελευταία στιγμή απεσύρθη. Και ο λόγος που τελικά απεσύρθη είναι προφανώς ότι για το συγκεκριμένο ζήτημα δεν υπήρχε επαρκής προετοιμασία, όπως βεβαίως οφείλουμε να σημειώσουμε ότι τα τελευταία δυόμισι χρόνια, ο χώρος της ναυτιλίας κυριολεκτικά ταλανίζεται. Πέντε προεδρικά διατάγματα, έξι συναρμόδιοι Υπουργοί ασχολούνται με το κορυφαίο συγκριτικό και στρατηγικό πλεονέκτημα της χώρας μας, την εμπορική μας ναυτιλία.
Σε μια εποχή μάλιστα που θα μπορούσε κάλλιστα να αποτελέσει το συγκριτικό μας πλεονέκτημα, εμείς συνεχίζουμε να πειραματιζόμαστε. Και συνεχίζουμε να πειραματιζόμαστε σε μια εποχή που και οι υπηρεσίες, αλλά και οι οργανισμοί τού πρώην Υπουργείου Εμπορικής Ναυτιλίας διαλύονται κυριολεκτικά, αρχής γενομένης από τον Οίκο του Ναύτου, το ΓΕΝΕ, τη Γενική Γραμματεία Αιγαίου και Νησιωτικής Πολιτικής, οπότε πραγματικά, κυρίες και κύριοι συνάδελφοι, είναι άτοπο την ίδια ώρα που μιλάμε για επανασύσταση του Υπουργείου Εμπορικής Ναυτιλίας, την ίδια ώρα κυριολεκτικά να διαλύονται οι υπηρεσίες του. Μάλιστα οφείλουμε να σημειώσουμε ότι, ενώ έχουν προαναγγελθεί απεργιακές κινητοποιήσεις και μάλιστα τις ημέρες του Πάσχα, ενώ ενδεχομένως να έχουμε και τεράστια προβλήματα στον παραγωγικό ιστό και στο παραγωγικό δυναμικό της χώρας μας, παρ’ όλα αυτά κανένας δυστυχώς μέχρι σήμερα δεν ασχολείται με τα θέματα της ναυτιλίας. Η ναυτιλία αυτήν την ώρα δεν διαθέτει τιμόνι. 
Περνώντας, κυρίες και κύριοι συνάδελφοι, στο παρόν νομοσχέδιο, αυτό που θέλω να πω είναι, ότι σίγουρα η πειρατεία αποτελεί σοβαρή διεθνή απειλή για την περιφερειακή ασφάλεια, τη ναυτιλία, το διεθνές εμπόριο, τη διεθνή οικονομία, την περιφερειακή σταθερότητα και κυρίως τη ζωή και την ασφάλεια των ναυτικών.
Πριν μερικά χρόνια κανένας δεν θα μπορούσε να προβλέψει τη ραγδαία κλιμάκωση του φαινομένου της πειρατείας σε μία θαλάσσια περιοχή υψηλής στρατηγικής σημασίας για το διεθνές εμπόριο. Η περιοχή ανοικτά της Σομαλίας από τον Κόλπο του Άντεν ως την Αραβική Θάλασσα και απομακρυσμένα νησιά του Ινδικού Ωκεανού, είναι ιδιαίτερα νευραλγική, αν σκεφτούμε ότι από εκεί διακινείται το 20% περίπου του παγκόσμιου εμπορίου και σχεδόν το 15% του αργού πετρελαίου και πως ο αριθμός των πλοίων που διέρχονται από τη συγκεκριμένη περιοχή υπερβαίνουν τα είκοσι έξι χιλιάδες, εκ των οποίων το 1/3 είναι ελληνικά.
Ωστόσο σήμερα το πέρασμα των πλοίων είναι ιδιαίτερα επισφαλές τόσο για τους ναυτικούς όσο βεβαίως και για την οικονομία. Μόνο για το 2011 το κόστος από την πειρατεία έχει υπολογιστεί πάνω από 7.000.000.000 ευρώ. Εκατοντάδες ναυτικοί είναι όμηροι και φυσικά είναι καιρός όλοι να βάλουμε ένα τέλος σ’ αυτήν την κίνηση.
Προς αυτήν την κατεύθυνση λοιπόν μπορεί ηθικά κάποιοι να διαφωνούν με τη χρήση ενόπλων φρουρών στα πλοία, αλλά κανείς δεν αμφισβητεί την αποτελεσματικότητά τους. Καλώς ή κακώς δεν χωρούν πλέον ημίμετρα. Χρειάζονται μέτρα και μάλιστα αποφασιστικά.
Κυρίες και κύριοι συνάδελφοι, ως Νέα Δημοκρατία συμφωνούμε επί της αρχής με το συγκεκριμένο νομοσχέδιο, λαμβάνοντας υπ’ όψιν και την αναγκαιότητα, αλλά και τη σκοπιμότητα που υπαγορεύεται και από τις διεθνείς εξελίξεις και από την αύξηση των περιστατικών πειρατείας, γιατί μόνο προσαρμοζόμενοι στις απαιτήσεις και τις συνθήκες της εποχής μπορούμε να είμαστε πιο αποτελεσματικοί. Εξάλλου η χώρα μας, ως πρώτη παγκόσμια δύναμη στο χώρο της ναυτιλίας, οφείλει να αναλαμβάνει και να παίζει πρωταγωνιστικό ρόλο στις εξελίξεις της ναυτιλίας. 
Χαίρομαι πραγματικά, κύριε Υπουργέ, που, λαμβάνοντας υπ’ όψιν και τις δικές μας αιτιάσεις όσον αφορά το άρθρο 12, αποσύρατε τη συγκεκριμένη διάταξη, διότι ουσιαστικά και λόγω της χαμηλής επιχειρησιακής διαθεσιμότητας και επειδή δεν είχε προσδιοριστεί σαφές νομικό πλαίσιο σε ό,τι αφορά την ευθύνη, ενδεχομένως να δημιουργούσαμε ένα σοβαρό ζήτημα εκεί που πραγματικά δεν υπήρχε.
Όσον αφορά το άρθρο 2, εξακολουθώ να πιστεύω, κύριε Υπουργέ, ότι θα έπρεπε να προβλεφθεί το ζήτημα της εκπαίδευσης των ενόπλων φρουρών και να μη δοθεί νομοθετική εξουσιοδότηση για τη μεταγενέστερη ρύθμισή του. Όσο για το ζήτημα της επιλογής των εταιρειών παροχής ένοπλης ασφαλείας, αυτό παραμένει ασαφές, καθώς η μοναδική προϋπόθεση που τίθεται, είναι να διαθέτουν αναγνωρισμένη πιστοποίηση ISO για την παροχή υπηρεσιών. 
Οι εταιρείες αυτές πρέπει να έχουν συγκεκριμένες προδιαγραφές, όπως για παράδειγμα να είναι μέλη διεθνώς αναγνωρισμένων ομοσπονδιών, να διαθέτουν και να εφαρμόζουν συγκεκριμένους κανόνες συμπεριφοράς, όπως για παράδειγμα, το Διεθνή Κώδικα Συμπεριφοράς. 
Κυρίες και κύριοι συνάδελφοι, μπορεί η χρήση Ένοπλων ιδιωτών Φρουρών να είναι ένα δραστικό υποβοηθητικό μέσο, αλλά σίγουρα δεν είναι η λύση, καθώς χρειάζεται στενότερη και εντονότερη συλλογική προσπάθεια, όπως η σχεδιαζόμενη Task Force σε επίπεδο Ευρωπαϊκής Ένωσης. Ανάλογες πρωτοβουλίες έχουν επισημάνει τόσο η Ένωση Ευρωπαίων Πλοιοκτητών όσο και η Ελληνική Ναυτιλιακή Συνεργασία του Λονδίνου, το γνωστό ως Committee. Πάντοτε, φίλες και φίλοι, οφείλουμε να σημειώσουμε ότι η χώρα μας ήταν στην πρώτη γραμμή. 
Όσο για την επιστροφή της ελληνικής φρεγάτας από την επιχείρηση «Ατλάντα», ορθώς επισήμανε και ο εισηγητής της Πλειοψηφίας πως αποτελεί επίπτωση της δύσκολης δημοσιονομικής συγκυρίας που αντιμετωπίζει η πατρίδα μας και όχι υπαναχώρηση από την πάγια θέση μας για ασφαλή δρομολόγια. 
Όλοι αντιλαμβάνονται τη σημασία του εγχειρήματος και γι’ αυτό άλλωστε το Συμβούλιο Ασφαλείας των Ηνωμένων Εθνών, αλλά και της Ευρωπαϊκής Ένωσης αποφάσισαν να παρατείνουν, μέχρι τον Δεκέμβριο του 2012, την επιχειρησιακή δραστηριότητα της ευρωπαϊκής ναυτικής δύναμης, επεκτείνοντας μάλιστα την περιοχή των επιχειρήσεων προς νότο, αλλά και προς ανατολάς, προκειμένου να αντιμετωπιστεί η αυξανόμενη εμβέλεια των πειρατικών επιθέσεων.
Το δεύτερο μέρος του νομοσχεδίου πιστεύω ότι ουσιαστικά τακτοποιεί οργανωτικά και λειτουργικά θέματα και στα τρία όπλα, την Αστυνομία, την Πυροσβεστική και το Λιμενικό. Θα έχω φαντάζομαι τη δυνατότητα στη δευτερολογία μου, αλλά και στις τροπολογίες, να επεκτείνω τη σκέψη μου.
Πριν κλείσω, νιώθω πραγματικά την ανάγκη για μια ακόμη φορά να επισημάνω το αυτονόητο που προκύπτει από τις ανάγκες της εμπορικής μας ναυτιλίας όσο και από τα σημερινά προβλήματα τα οποία αντιμετωπίζουμε. 
Ο συνάδελφος της Πλειοψηφίας, όταν πήρε το λόγο και στην επιτροπή, αλλά και στη Βουλή σήμερα για το νομοσχέδιο αυτό, ανέφερε το θέμα των εξουσιοδοτικών διατάξεων, ότι δηλαδή θα πρέπει να απαιτηθούν δύο προεδρικά διατάγματα και πέντε κοινές υπουργικές αποφάσεις. Από μόνο του αυτό το γεγονός καταδεικνύει ότι θα πρέπει να τρέξουμε πολύ πιο γρήγορα, γιατί το νομοσχέδιο θα πρέπει να έχει άμεση εφαρμογή από την ψήφισή του και μετά.
Από εκεί και πέρα η Νέα Δημοκρατία, φίλες και φίλοι, έχει αναλάβει ρητά και απαρέγκλιτα τη δέσμευση για την επανασύσταση του Υπουργείου Εμπορικής Ναυτιλίας με το Λιμενικό Σώμα, γιατί πιστεύουμε ότι σε μία κρίσιμη πραγματικά συγκυρία για τον τόπο δεν χωρούν πειραματισμοί σε τόσο ζωτικής σημασίας ζητήματα.
Οφείλουμε, κυρίες και κύριοι συνάδελφοι, να επενδύουμε και όχι να ναρκοθετούμε τα συγκριτικά μας πλεονεκτήματα. Σε κάθε περίπτωση όμως, όπως τόνισα και προηγουμένως, από την επομένη της ψήφισης του νόμου θα υπάρχουν αρκετά ζητήματα προς διευθέτηση με τους Έλληνες πλοιοκτήτες, ενώ είναι πάρα πολύ σημαντικό να τρέξει άμεσα η διαδικασία και να τεθεί σε άμεση εφαρμογή το παρόν νομοσχέδιο. Αυτό είναι κάτι που επίσης πρέπει να προσέξουμε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΛΑΚΙΩΤΑΚΗΣ",431
"32387"," Ευχαριστούμε τον εισηγητή της Νέας Δημοκρατίας κ. Ιωάννη Πλακιωτάκη.
Το λόγο έχει η ειδική αγορήτρια του Κομμουνιστικού Κόμματος Ελλάδας κ. Διαμάντω Μανωλάκου.","Î–Î·ÏƒÎ· Î¡Î¿Î´Î¿Ï…Î»Î±",154
"32388"," Ευχαριστώ πολύ, κυρία Πρόεδρε. 
Θεωρούμε απαράδεκτη και προκλητική την όλη διαδικασία που έχει ακολουθηθεί. Αν και όλα τα ναυτεργατικά σωματεία και η ΠΝΟ διαφωνούν με τους ένοπλους ράμπο στα εμπορικά πλοία, αυτοί έχουν τοποθετηθεί επίσημα με ανακοινώσεις, τις οποίες εμείς καταθέσαμε στα Πρακτικά στη διάρκεια της συζήτησης στην επιτροπή -εσείς όμως αρνηθήκατε να κληθούν, για να πουν τη γνώμη τους. Και όμως αυτούς αφορά, τη ζωή τους και τις συνθήκες δουλειάς τους.
Επίσης είναι απαράδεκτο αυτές τις μέρες να κατατίθενται με μαζικό τρόπο τροπολογίες άσχετες με το θέμα συζήτησης. Μάλιστα θα μπορούσαν κάλλιστα να είναι αυτόνομα νομοσχέδια. Ήδη μία τροπολογία που έχετε καταθέσει, αφορά δεκατέσσερα άρθρα του τομέα υγείας. Και όμως αυτό θα  μπορούσε να έχει κατατεθεί αυτόνομο για να συζητηθεί. Τι θα ψηφίσουμε δηλαδή; 
Κάποιος με μερικά άρθρα μπορεί να συμφωνεί, με άλλα να διαφωνεί και σε άλλα να κάνει προτάσεις βελτίωσης. Αυτή η τροπολογία με τα δεκατέσσερα άρθρα να αποσυρθεί εδώ και τώρα. Δεν είναι κατάσταση αυτή. Απευθύνομαι και στο Προεδρείο της Βουλής που δεν πρέπει να δέχεται τέτοιες καταστάσεις. 
Είναι δε μεγάλη η πρεμούρα σας να περάσετε όσα μπορείτε εδώ και τώρα, γιατί αύριο δεν ξέρει κανείς τι γίνεται. Μάλιστα στη συγκεκριμένη τροπολογία είναι μεγάλη η τσαπατσουλιά. Επαναλαμβάνετε άρθρα και παραγράφους δύο φορές σε διαφορετικά σημεία με διαφορετική αρίθμηση. Βέβαια για το ΝΑΤ και τους εργαζόμενους σιγή. Τους έχετε στον Καιάδα, αλλά θα πρέπει να πάρετε και την κατάλληλη απάντηση. 
Είμαστε σε προεκλογική περίοδο αλλά τέτοιο χάλι ξεπερνά κάθε όριο. ΠΑΣΟΚ και Νέα Δημοκρατία έχετε την πλειοψηφία στη Βουλή, αν και τραυματισμένη. Ποδοπατάτε κάθε διαδικασία που εσείς έχετε καθιερώσει. Αυτό είναι ένα είδος αυταρχισμού. 
Αυτή όμως είναι και η δημοκρατία σας. Ας το έχει υπ’ όψιν ο λαός για να έχει έναν ακόμη λόγο να σας βάλει στην άκρη.
Σε ό,τι αφορά την ουσία του νομοσχεδίου, επικαλείσθε ως λόγο προώθησής του την αντιμετώπιση του φαινομένου της πειρατείας και της ένοπλης ληστείας στη θάλασσα. Είναι γεγονός ότι στις μέρες μας το φαινόμενο αυτό έχει πάρει διαστάσεις με θύματα χιλιάδες ναυτεργάτες. Το πρόβλημα δεν είναι απλό, είναι σύνθετο και δεν περιορίζεται σε φτωχοδιάβολους που κάνουν ρεσάλτο στα πλοία, για να αποσπάσουν τα μέσα για την επιβίωση. 
Όχι, δεν είναι τέτοιο πράγμα. Πρόκειται για ένα πειρατικό κύκλωμα που δεν περιορίζεται στη ληστεία των ναυτεργατών ή κάποιων άλλων ειδών του πλοίου, αλλά στην αιχμαλωσία των πλοίων και των πληρωμάτων, στην πώληση του φορτίου, στην απόσπαση λύτρων αξίας πολλών εκατομμυρίων δολαρίων.
Μάλιστα, υπάρχει ένας συνεχής εκσυγχρονισμός της υποδομής και του εξοπλισμού που χρησιμοποιούν αυτά τα κυκλώματα: εγκαταστάσεις, ραντάρ, δορυφορικά συστήματα, μέχρι σύγχρονο στρατιωτικό εξοπλισμό. Καταλαβαίνει, λοιπόν, κανείς και πού τα βρίσκουν αυτά και ποιος τους τροφοδοτεί. 
Το φαινόμενο εστιάζεται –και δεν είναι καθόλου τυχαίο- στην Ανατολική Αφρική με τάση μεγάλης συγκέντρωσης στη Σομαλία και στον Κόλπο του Άντεν. Όμως, γιατί συμβαίνει αυτό; Μα γιατί στο κέρας της Αφρικής –αλλά και στη γενικότερη περιοχή- υπάρχει τρομερό ενδιαφέρον και γι’ αυτό παρατηρείται και ο τόσος συνωστισμός ναυτικών δυνάμεων, ισχυρών ιμπεριαλιστικών κρατών, αφού εκεί υπάρχουν γενικότερες γεωστρατηγικές στοχεύσεις.
Χρησιμοποιούν την πειρατεία για την εδραίωση θέσεων στην περιοχή και για να προωθήσουν αυτούς τους σχεδιασμούς, ώστε να ελέγχουν τις περιοχές, ιδιαίτερα αυτές που έχουν στρατηγική σημασία, όπως είναι ο Κόλπος του Άντεν, η Αραβική Θάλασσα και ο Περσικός Κόλπος. 
Εδώ φαίνεται ότι οι ΗΠΑ, το ΝΑΤΟ και η Ευρωπαϊκή Ένωση προετοιμάζονται για νέο ιμπεριαλιστικό πόλεμο, κυρίως προς το Ιράν και ενδιαφέρονται να έχουν μια ετοιμοπόλεμη ναυτική μηχανή στην περιοχή, που βεβαίως και την ενισχύουν με το πρόσχημα της πειρατείας. Η ελληνική ναυτιλία είναι ενταγμένη στα σχέδια του ΝΑΤΟ με συνεννόηση των εφοπλιστών που  και από εκεί θα βγάλουν νέο κέρδος. 
Εμείς το λέμε καθαρά. Όχι μόνο καταψηφίζουμε το νομοσχέδιο, αλλά το θεωρούμε και επικίνδυνο για τους εξής λόγους:
Πρώτον, η ύπαρξη φρουρών και ο στρατιωτικός εξοπλισμός επί του πλοίου διαμορφώνουν μια πολύ επικίνδυνη κατάσταση που θα έχει τραγικές συνέπειες σε ανθρώπινες ζωές στη θάλασσα, θα ενισχύσει την επιθετικότητα του πειρατικού κυκλώματος και συνεπώς θα επιφέρει κινδύνους σε  βάρος και του πλοίου και των πληρωμάτων, αφού είναι γνωστό ότι το κύκλωμα διαθέτει οικονομικά μέσα, προσαρμόζει τη δράση του, διαθέτει σύγχρονο εξοπλισμό και έχει την ικανότητα να ξεπερνά κάθε αντίσταση που προβάλλεται από το πλοίο. Με αυτόν τον τρόπο εμπλέκουν τα πληρώματα σε ακόμη μεγαλύτερους κινδύνους. 
Επί της ουσίας, οι ράμπο στα πλοία διαμορφώνουν πραγματικές συνθήκες πολέμου που μπορεί να οδηγήσουν σε μεγάλες ζημιές, ακόμα και σε καταστροφές πλοίων, σε νεκρούς, σε βαριά τραυματίες, σε τέτοια μεγέθη που θα μπορούσε κανείς να τα συγκρίνει με πολεμική σύρραξη. 
Εδώ, πριν μερικές εβδομάδες –μόνο με την υποψία!- ανταλλάχθηκαν πυρά και είχαμε νεκρούς δύο Ινδούς ψαράδες που τους πέρασαν για πειρατές. Έπεσαν νεκροί από τα πυρά ενόπλων σε πλοίο ιταλικών συμφερόντων. Να, ένα τρανταχτό παράδειγμα!
Δεύτερον, η ύπαρξη ενόπλων φρουρών διαμορφώνει συνθήκες πάνω στο πλοίο που ουσιαστικά αλλάζουν το χαρακτήρα του ναυτικού επαγγέλματος, αφού η ναυτολόγηση σε ένα τέτοιο πλοίο αντιστοιχεί με ναυτολόγηση σε εμπόλεμη ζώνη με κινδύνους για τη σωματική ακεραιότητα και τη ζωή των ναυτεργατών. 
Επίσης υπάρχει ενδεχόμενο παρέμβασης στα εργασιακά δικαιώματα των ναυτεργατών, αφού αυτοί οι ράμπο τον εφοπλιστή υπηρετούν. Εγκυμονεί λοιπόν κινδύνους αυθαιρεσιών, προβοκάτσιας, χρησιμοποίησης αυτού του μηχανισμού για αντεργατικές πιέσεις. Και τώρα που δίνετε τα πάντα στην εργοδοσία και στο κεφάλαιο, ιδιωτικοί στρατοί θα φτιαχτούν παντού.
Ακόμη αλλάζει ο χαρακτήρας της εργασίας του πλοιάρχου, ο οποίος αναγκάζεται να εκπληρώσει και στρατιωτικό ρόλο, γιατί όπως προβλέπει το νομοσχέδιο, οι ένοπλοι φρουροί τελούν κάτω από την εξουσία του. 
Τρίτον, είναι ανησυχητικές οι διατάξεις που παραπέμπουν σε κοινές υπουργικές αποφάσεις για ζητήματα τύπου, ποσότητας εξοπλισμού, χρήσης πλοίων κ.λπ., που καθιστούν την υπόθεση ένοπλων φρουρών στα πλοία ακόμα πιο επικίνδυνη στην εξέλιξή της, αφού είναι δυνατόν εκεί να μπαίνει κάθε καρυδιάς καρύδι, συμπεριλαμβανομένων και τμημάτων μισθοφορικών στρατών. 
Εμείς επισημαίνουμε ότι αυτή δεν είναι μόνο δική μας άποψη. Η 89η Σύνοδος της Επιτροπής Ναυτικής Ασφάλειας του ΙΜΟ το Μάη του 2011, δεν ενέκρινε προτάσεις περί ύπαρξης ένοπλων φρουρών στα πλοία και υπάρχει μεγάλος προβληματισμός για τις αρνητικές συνέπειες σε βάρος της ανθρώπινης ζωής στη θάλασσα. 
Επίσης υπήρξαν και ιδιοκτήτες φορτηγών πλοίων στην Ευρωπαϊκή Ένωση –και μιλάμε για μεγαλοεταιρείες κολοσσούς- που είπαν ότι οι ένοπλοι δεν είναι λύση. Ακόμη υπάρχει και η απόφαση των αιγυπτιακών αρχών ότι δεν θα επιτρέπουν πλοία με ένοπλους να περνάνε από το Σουέζ ή να ελλιμενίζονται σε αιγυπτιακά λιμάνια. Και αυτές όλες οι ενστάσεις είναι από διαφορετικούς χώρους.  
Επειδή μας κατηγορείτε ότι δεν έχουμε προτάσεις, θα σας πούμε καθαρά ότι για εμάς δοκιμασμένες και αποτελεσματικές είναι οι αποκαλούμενες καλύτερες πρακτικές διαχείρισης του ΙΜΟ για το φαινόμενο της πειρατείας, οι οποίες προβλέπουν μια σειρά μέτρων για την ετοιμότητα του πληρώματος και τη χρήση διαφόρων αποτρεπτικών μέσων, μεταξύ των οποίων είναι η αυξημένη ταχύτητα του πλοίου, η χρησιμοποίηση ενισχυμένων πυροσβεστικών μέσων στο πλοίο, ειδικό συρματόπλεγμα, άμεση επικοινωνία με τη στεριά και χρησιμοποίηση των ειδικών φρουρούμενων διαύλων στη θάλασσα. 
Όλα αυτά έχουν δοκιμαστεί, έχουν φέρει αποτέλεσμα και μπορούν στον έναν ή στον άλλο βαθμό να αναχαιτίσουν μια επίθεση, σε συνδυασμό όμως με τη φύλαξη χωρικών υδάτων, αγκυροβολίων, λιμανιών, αλλά και των γύρω περιοχών από ναυτικές και εναέριες δυνάμεις των κρατών της περιοχής. 
Σε ό,τι αφορά το δεύτερο μέρος του νομοσχεδίου, εμείς αυτό που λέμε καθαρά είναι, ότι είναι πολύ πίσω από τα συσσωρευμένα προβλήματα και αιτήματα που έχουν θέσει υπ’ όψιν όλων μας τα συνδικαλιστικά όργανα των εργαζομένων στα Σώματα Ασφαλείας. 
Το πρώτο που κυρίως βάζουν είναι το θέμα των προσλήψεων και της κάλυψης κενών οργανικών θέσεων, της εκπαίδευσης, των υποδομών –που δεν μπορούν ούτε τη δουλειά τους να κάνουν- του εξοπλισμού κ.λπ., πέρα βέβαια από τα οικονομικά που φτωχοποιούνται, αφού και εκεί οι περικοπές στους μισθούς πάνε στην κυριολεξία σύννεφο. 
Ακόμη τα οδοιπορικά και τα φάρμακα τα πληρώνουν από την τσέπη τους και είναι ζήτημα αν πληρώνονται μετά από δυο χρόνια. Τώρα ξεκινήσατε να δίνετε κάτι και αυτό με αργούς ρυθμούς και βέβαια υπάρχουν και οι νέες μειώσεις κατά 22% μέσα στο 2012. 
Δεν λύνετε μέσα από αυτό το νομοσχέδιο αυτά τα συσσωρευμένα προβλήματα. Αντίθετα, μειώνετε τις οργανικές θέσεις, διατηρείτε τους πυροσβέστες πενταετούς υποχρέωσης αντί να τους μονιμοποιήσετε, αφού χρειάζονται πραγματικά. Όμως το χειρότερο είναι, ότι ιδιωτικοποιείτε αντικείμενα, όπως γίνεται στην εσωτερική φύλαξη κέντρου ή μονάδας υποδοχής. Τελικά με μισθοφόρους και ράμπο θα δουλεύετε. 
Διαφωνούμε ακόμη με την κατάργηση της αυτόφωρης διαδικασίας για τα αδικήματα που διαπράττουν κατά την άσκηση των καθηκόντων τους, τα μέλη των Σωμάτων Ασφαλείας, όταν μηνύονται από τους παθόντες, τη στιγμή που η αυτόφωρη διαδικασία επεκτείνεται σαν κανόνας για τους απλούς ανθρώπους, ακόμα και για πταίσματα! 
Αυτό σημαίνει ότι η συγκυβέρνηση μαζί με τρόικα και Ευρωπαϊκή Ένωση σκοπεύουν να χρησιμοποιήσουν πιο έντονα μέσα το επόμενο διάστημα, για να τσακίσουν τους εργαζόμενους και τα λαϊκά στρώματα που αντιστέκονται στην εξαθλίωσή τους. 
Γι’ αυτό πολλά εναρμονίζονται με τη νομοθεσία που αναβαθμίζει τα Σώματα Ασφαλείας με μεγαλύτερες δυνατότητες, με στρατιωτικό κατασταλτικό επεμβατικό ρόλο και δράση που θα χρησιμοποιηθεί κατά του λαϊκού κινήματος, παρά τη θέληση των ενστόλων και με την ένταση της τακτικής πάλης. 
Εμείς ζητάμε να αποστρατικοποιηθούν Λιμενικό και Πυροσβεστικό Σώμα. Καταψηφίζουμε, λοιπόν και ζητάμε και την απόσυρση του νομοσχεδίου αλλά και των παρελκόμενων που καμμία σχέση δεν έχουν με αυτό. 
Στη δευτερολογία θα τοποθετηθώ αναλυτικά επί των άρθρων.","ΔΙΑΜΑΝΤΩ ΜΑΝΩΛΑΚΟΥ",302
"32389"," Ευχαριστούμε την ειδική αγορήτρια του Κομμουνιστικού Κόμματος Ελλάδας, κ. Διαμάντω Μανωλάκου. 
Παρακαλώ τον ειδικό αγορητή του Λαϊκού Ορθόδοξου Συναγερμού κ. Κωνσταντίνο Αϊβαλιώτη να λάβει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"32390"," Ευχαριστώ, κυρία Πρόεδρε. 
Εδώ και πέντε χρόνια περίπου, από το δεύτερο εξάμηνο του 2008, υπάρχει –όπως ξέρουμε όλοι- έντονο το φαινόμενο της πειρατείας και στην περιοχή του Κόλπου του Άντεν και στην ευρύτερη περιοχή, αλλά και από την άλλη μεριά της Αφρικής, όπως θα δούμε πιο κάτω. Έτσι τα κέρδη για τους πειρατές είναι πάρα πολλά. Η αιτιολογική έκθεση κάνει λόγο για 150 εκατομμύρια και για χίλιους πεντακόσιους πειρατές. Είναι λοιπόν πολλά τα λεφτά. 
Τα ελληνικά πλοία, επειδή συμβαίνει να είμαστε και η πρώτη ναυτιλία στον κόσμο, πέφτουν κατά συρροή και κατ’ εξακολούθηση θύματα αυτής της πειρατείας. Καταγράφηκαν δεκαπέντε επιθέσεις και δύο πλοία κατελήφθησαν εξ ολοκλήρου από τους πειρατές. 
Άρα ήταν λογικό να αρχίσει να ενδιαφέρεται η Ελλάδα, έστω και με καθυστέρηση, γιατί όπως είδαμε η Κύπρος, η Βρετανία, δηλαδή άλλες σημαντικές ναυτικές δυνάμεις –μικρότερες από την Ελλάδα, αλλά σημαντικές- είχαν λάβει τα μέτρα τους εγκαίρως. 
Τα μέτρα της έλαβε και η Ευρωπαϊκή Ένωση αλλά με τον αργό, νωχελικό, αναβλητικό τρόπο, το γνωστό δηλαδή τρόπο λειτουργίας της Ευρωπαϊκής Ένωσης. Δημιουργήθηκε αυτή η περίφημη ομάδα πολεμικών πλοίων που λειτουργεί οιονεί ασπίδα στην αρμάδα της Ευρωπαϊκής Ένωσης. 
Άκουσα από τον κ. Πλακιωτάκη να λέει ότι δεν συμμετέχουμε σε αυτή για λόγους οικονομικούς. Είναι κρίμα! Είναι κρίμα το ότι δεν μετέχουμε. «Είμαστε ακριβοί στα πίτουρα  και φθηνοί στο αλεύρι», ενώ έχουν γίνει ένα σωρό σπατάλες και τα ανέφερα και στην επιτροπή.
Μόνο να σκεφτούμε τα ολυμπιακά έργα που κάθε χρόνο 70 εκατομμύρια ακουμπάμε γι’ αυτά ρημάδια! Γιατί ρημάδια έχουν γίνει εν τοις πράγμασι. Ρημάδια, άδεια και έρημα είναι τα ολυμπιακά έργα, δηλαδή τα έργα που φτιάξαμε και δεν τα αξιοποιούμε. Πληρώνουμε 70 εκατομμύρια για τη συντήρηση, αλλά δεν πληρώνουμε για να μετέχουμε σε αυτήν την –εντός εισαγωγικών- «αρμάδα» της Ευρωπαϊκής Ένωσης. 
Από τα e-mail που διάβασα και τα οποία έχουν μεγάλο ενδιαφέρον –όποιος παρακολουθεί τα νομοσχέδια όταν μπαίνουν στην ιστοσελίδα της Βουλής, πολλές φορές εκεί υπάρχουν και e-mail από πολίτες που τα σχολιάζουν- είναι πολύ σημαντικό να δούμε τι γράφει εκεί μέσα ο κόσμος. 
Έτσι λοιπόν κάποιος  ναυτικός, ο κ. Δογιβάνης, αναφέρει ότι άλλο πράγμα είναι η πειρατεία στη Νιγηρία, άλλο η πειρατεία στον Ινδικό. Στην περιοχή της Νιγηρίας έχουμε να κάνουμε με ληστές που ανεβαίνουν πάνω στο πλοίο, αρπάζουν ό,τι βρουν και φεύγουν, ενώ στη δεύτερη περίπτωση έχουμε ψυχρό Καλάσνικοφ στα κεφάλια των μελών του  πληρώματος, κατόπιν έχουμε απαγωγή πλοίου και πληρώματος, ομηρία για άγνωστο χρονικό διάστημα. Οι ναυτικοί δεν παραμένουν όμηροι επί του πλοίου ή σε κάποια ακτή της Σομαλίας αλλά τους πηγαίνουν σε σπηλιές παρέα με σκορπιούς, φίδια και οπλισμένους απαγωγείς. Καταθέτω το συγκλονιστικό e-mail του κ. Δογιβάνη στα Πρακτικά της Βουλής. 
(Στο σημείο αυτό ο Βουλευτής κ. Κωνσταντίνος Αϊβαλιώτης  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ένα άλλο e-mail  που εστάλη από κάποιον άλλο ναυτικό, το κ. Στέλιο Πολίτη, αναφέρει ότι δεν υπάρχει πειρατεία μόνο στον Ινδοαραβικό Κόλπο, δηλαδή στο Άντεν, στην Ερυθρά Θάλασσα κ.λπ., αλλά και στη Δυτική Αφρική από την άλλη μεριά. Άρα λοιπόν επεκτείνεται η πειρατεία γιατί είναι ιδιαίτερα προσοδοφόρος. Καταθέτω και αυτό  το  ιδιαίτερα δραματικό e-mail του κ. Στέλιου Πολίτη. 
(Στο σημείο αυτό ο Βουλευτής κ. Κωνσταντίνος Αϊβαλιώτης  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Εμείς ως χώρα με καθυστέρηση ασχολούμαστε με τα ζητήματα της πειρατείας, της προστασίας των πλοίων και των ναυτικών μας από κρούσματα πειρατείας. Γιατί όμως με καθυστέρηση; Γιατί απλά δεν υφίσταται ένα Υπουργείο Εμπορικής Ναυτιλίας. Μάλλον υπήρχε και το καταργήσαμε. Δηλαδή, τα χρήσιμα τα καταργούμε, τα άχρηστα τα επεκτείνουμε. Θα εξηγήσω τι εννοώ πιο κάτω. 
Εξακολουθεί να υπάρχει το κενό, να διαιωνίζονται παρενέργειες από την κατάργηση του Υπουργείου Εμπορικής Ναυτιλίας, που έχει τη σφραγίδα δυστυχώς της απελθούσας μονοκομματικής κυβέρνησης του ΠΑΣΟΚ. Καταγράφεται ήδη μείωση στον αριθμό των πλοίων με ελληνική σημαία. Πάνω από 4,2% είναι η μείωση. Είναι σημαντικό λοιπόν καμπανάκι για το ότι άρχισαν να μειώνονται τα πλοία που έχουν υψωμένη την ελληνική σημαία. 
Έχω ξαναπεί, το ξαναλέω και στην Ολομέλεια, ότι μου κάνει εντύπωση πώς οι Έλληνες άνεργοι, παιδιά νέα δε, θα μπορούσαν να ασχοληθούν με τη ναυτιλία, παραμένουν άνεργα, παρ’ ότι οι αμοιβές ακόμα και στην ακτοπλοΐα είναι πολύ υψηλές: 4.000, 5.000 και 6.000  είναι συνηθισμένες αμοιβές. Το ελληνικό καράβι δεν τραβάει Έλληνες ανέργους. Και έχουμε τους ξένους πάνω στα καράβια. Δε δουλεύουν οι Έλληνες. 
Δηλαδή, τι συμβαίνει τώρα με την ελληνική ναυτιλία; Έχουμε τον πρώτο στόλο στον κόσμο. Ένα καράβι, νομίζω, φτιάχνεται στα ελληνικά ναυπηγεία φέτος. Εξακόσια τόσα καράβια χτίζονται στην Τουρκία, στις Φιλιππίνες, στην Ιαπωνία, στην Κορέα, στη Βραζιλία. Τα ελληνικά ναυπηγεία σπάνε μύγες. Και όχι μόνο αυτό. Πάνω στα ελληνικά καράβια δεν δουλεύουν Έλληνες και δουλεύουν Πακιστανοί. Δουλεύουν ένα σωρό άλλοι άσχετοι, ενώ θα μπορούσαν να δουλεύουν Έλληνες ναυτικοί. Ούτε τα ναυπηγεία μας δουλεύουν ούτε η ανεργία ανακουφίζεται από την ελληνική ναυτιλία. Και παραμένει ένα ερώτημα γιατί συμβαίνει αυτό. Γιατί δεν αποτελεί το ελληνικό καράβι πόλο έλξης για τους Έλληνες ανέργους, για τα παιδιά που σπάνε μύγες στις καφετέριες. 
Είναι γνωστό το αίτημα των τελευταίων ετών για την παρουσία των ενόπλων στα πλοία, ώστε να διατηρηθεί και η ανταγωνιστικότητα της ελληνικής σημαίας έναντι των άλλων χωρών. Το ζητούν οι εφοπλιστές, το ζητούν οι ναυτικοί, οι εργαζόμενοι στα πλοία οι οποίοι θαλασσοπνίγονται, για να ζήσουν τις οικογένειές τους. Και νομίζω ότι είναι σωστό αυτό που προβλέπεται στο νομοσχέδιο, να υπάρχει έκδοση αδείας από τον αρχηγό του Λιμενικού Σώματος για την παροχή υπηρεσιών από ενόπλους ιδιώτες φρουρούς, προκειμένου να προστατευθεί και η ασφάλεια των επιβαινόντων, του φορτίου και του ίδιου του πλοίου από την πειρατεία. Έτσι λοιπόν μπαίνει ένα πλαίσιο για το πόσους ενόπλους πρέπει να έχει ένα πλοίο, τι οπλισμό να φέρουν κ.λπ.. 
Γκρινιάζουν κάποιοι πλοιοκτήτες. Άκουσα ότι τους φάνηκε υψηλό το παράβολο, το κόστος της αδείας που θα πληρώσουν στο ελληνικό κράτος. Ας πληρώσουν κάτι επιτέλους. Εντάξει δεν είναι και τόσο εξωφρενικό. Τόσα χρήματα διακινούνται. Η ελληνική ναυτιλία έχει πλούτο. Ας πληρώσουν το κόστος του παραβόλου, της άδειας για να έχουν αυτούς τους ενόπλους. 
Ίσως με όλα αυτά, το ότι αντιδρούμε έστω και αργά ως ελληνική πολιτεία, να υπάρξει κάποια αναστροφή στην τάση για διαγραφή από το ελληνικό νηολόγιο των πλοίων με ελληνική σημαία. 
Αναφορικά με τις ρυθμίσεις του Μετοχικού Ταμείου Στρατού και του Ταμείου Αρωγής Υπαλλήλων της Αστυνομίας, το μόνο που  έχουμε να πούμε είναι, ότι όλοι ξέρουμε τι τραβάνε οι αστυνομικοί και οι στρατιωτικοί με τις καθυστερήσεις των συντάξεων και του εφάπαξ τους. Είναι απίστευτη η κατάσταση. Όπου δεις αστυνομικό ή στρατιωτικό που τελεί εν αποστρατεία σε ρωτάει αν θα βγει επιτέλους το εφάπαξ του κ.λπ. .
Διάβασα στο νομοσχέδιο για την εκποίηση των πλεοναζόντων πλοίων και των παλιών κινητών αντικειμένων της ΕΛΑΣ. Είναι σωστό. Πρέπει να αξιοποιούνται ακόμα και αν είναι πλεονάζοντα ή είναι παλιά, ώστε να τα εκποιείς, να παίρνεις καινούργια, για να είναι πιο αποτελεσματική η φύλαξη. 
Εδώ όμως με τα πλωτά μέσα υπάρχει ένα ζήτημα. Υπάρχουν μεγάλες ελλείψεις στα πλωτά μέσα. Και αυτό το διαπιστώνει κανείς, όταν πάει σε κάποια ακριτική περιοχή και έχει μεγάλη λαθρομετανάστευση. Αίφνης είχα πάει στη Σάμο. Υπήρχε παράπονο ότι δεν υπήρχε σε λειτουργία πλωτό μέσο του Λιμενικού. Πάω στην Αλεξανδρούπολη: παραμένει, λέει, στη μαρίνα το σκάφος του Λιμενικού Σώματος. Λείπουν 7.000 ευρώ για να γίνει η επισκευή. Δηλαδή, βρίσκουμε για όλα χρήματα, όχι όμως γι’ αυτά που χρειάζονται. Τι θα γίνει μ’ αυτό το σκάφος στην Αλεξανδρούπολη που βρίσκεται τόσο καιρό στο μέρος της επισκευής και αναζητούνται 7.000, για να επισκευαστεί και να μπει σε λειτουργία; Τι συμβαίνει με τον Άγιο Κήρυκο της Ικαρίας, το νησί από το οποίο κατάγομαι όπου δεν λειτουργεί το πλωτό μέσο; Έρχονται από αλλού τα πλωτά μέσα, για να αντιμετωπίσουν τους Τούρκους δουλεμπόρους, οι οποίοι είναι και ξεσαλωμένοι και βγάζουν και 10.000 δολάρια το κεφάλι. Έχουν επιλέξει τους στόχους: Αγαθονήσι, Φαρμακονήσι, θαλάσσια περιοχή Σάμου, θαλάσσια περιοχή Έβρου, εκεί δηλαδή που λείπουν τα πλωτά μέσα. Αυτή είναι η αλήθεια. 
Και τώρα μια που μιλάμε για την εκποίηση αντικειμένων που περισσεύουν, να σας πω κάτι που ανέφερα και στην επιτροπή. Θέλω να το πω για να ακουστεί. Είχα πάει πριν από δυο-δυόμισι μήνες στον ΟΔΔΥ, εδώ στη Μαγουλέζα. Χιλιάδες αυτοκίνητα, χιλιάδες μηχανάκια αραγμένα παρατημένα  κάτω από τον ήλιο τη βροχή που σαπίζουν. Καταπληκτικά αυτοκίνητα που απαξιώνονται, καταπληκτικά φορτηγά που θα μπορούσαν να έχουν αξιοποιηθεί και τα χρήματα να πάνε στο Μετοχικό Ταμείο Στρατού, σε κάποιο ταμείο αρωγής, σε ταμεία τέλος πάντων που έχουν κλατάρει. 
Ρώτησα να μάθω πόσα είναι τα αυτοκίνητα και τα μηχανάκια που έχουν μόνο στη Μαγουλέζα. Μου είπαν ότι είναι γύρω στις πέντε χιλιάδες. Είναι πέντε χιλιάδες αυτοκίνητα από σαράβαλα, μέχρι Mercedes υπερπολυτελείας και από μηχανάκια διαλυμένα πλέον –γιατί έχει και παπάκια του ’91, στο Θεό που πιστεύετε- μέχρι μηχανές μεγάλου κυβισμού, BMW χιλιοδιακοσάρες, παραμένουν εκεί κάτω από τον ήλιο και τη βροχή και διαλύονται. Υπάρχουν και ασθενοφόρα. Δηλαδή οχήματα που θα μπορούσαν να έχουν εκποιηθεί. Άκουσα ότι η αξία τους είναι γύρω στα  500 εκατομμύρια ευρώ. 
Υπάρχουν και κλειστοί χώροι αποθήκευσης του ΟΔΔΥ. Εκεί πια γίνεται χαμός. Όποιος πάει σε κλειστό χώρο αποθήκευσης του ΟΔΔΥ τα χάνει. Υπάρχουν από Maserati και Aston Martin, μέχρι Rolls Royce και καμπριολέ αυτοκίνητα που παραμένουν εκεί κάτω από τόνους σκόνης, μέχρι να δούμε πότε το ελληνικό κράτος θα δεήσει να τα εκποιήσει, για να μπει καμμιά δεκάρα στα ταμεία. Όποιος πάει σε κλειστές αποθήκες του ΟΔΔΥ κυριολεκτικά τα χάνει από την πολυτέλεια των αυτοκινήτων που υπάρχουν εκεί. Απίστευτα αυτοκίνητα τα οποία παραμένουν εκεί και συνεχίζουν να σαπίζουν για χρόνια. Μου είπαν ότι 500 εκατομμύρια είναι η δημόσια περιουσία που σαπίζει. Αυτά όλα θα μπορούσαν να είχαν αξιοποιηθεί. Ιδίως όταν δανειζόμαστε με 6,2%. 
Σωστή είναι η επισήμανση της Ομοσπονδίας Προσωπικού Λιμενικού Σώματος ότι όσα ποσά κατατίθενται ως έσοδα από τις υπηρεσίες του Λιμενικού Σώματος πέραν των αποζημιώσεων των στελεχών του Λιμενικού Σώματος, να καταβάλλονται για ενίσχυση των ασφαλιστικών τους ταμείων και όχι γενικά και αόριστα στον κρατικό προϋπολογισμό. Να ξέρουμε ότι αυτά θα πάνε στα ασφαλιστικά τους ταμεία τα οποία έχουν διαλύσει. Θα καταθέσω το υπόμνημα στα Πρακτικά με τις θέσεις των στελεχών του Λιμενικού Σώματος.
(Στο σημείο αυτό ο Βουλευτής, κ. Κωνσταντίνος Αϊβαλιώτης, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Έρχομαι στο περίφημο άρθρο 19 το οποίο θα ήθελα να σας ζητήσω, κύριε Υπουργέ, να αποσύρετε. Το είπα και στην επιτροπή. Το άρθρο 19 έχει να κάνει  με την απόσπαση από οργανισμούς τοπικής αυτοδιοίκησης προσωπικού, για να πάνε στα κέντρα υποδοχής λαθρομεταναστών. Εξυπακούεται ότι αν το διατηρήσετε εμείς θα το καταψηφίσουμε. Δεν τίθεται θέμα. Έχουμε πάθει το εξής ως χώρα: Επιβαρυνόμαστε τους λαθρομετανάστες και δημιουργούμε τώρα και δυσλειτουργία στους δήμους. Πρέπει να πάρουμε τώρα προσωπικό από τους δήμους και τους άλλους ΟΤΑ για να έχουμε να κάνουμε τους μπάτλερ στα κέντρα υποδοχής λαθρομεταναστών. Πρέπει να έχουν μπάτλερ οι λαθρομετανάστες. Έρχονται στην Ελλάδα, «μπουκάρουν» με το έτσι-θέλω, δεν μας ρωτάνε, κάνουν και κουρελόχαρτο τους νόμους που ψηφίζουμε εδώ. Έχουμε όλους αυτούς εδώ «στοκαρισμένους». Δεν μπορούμε να κουνηθούμε. 
Έχουμε και το Δουβλίνο ΙΙ. Αλυσίδες στα πόδια της Ελλάδας. Δεν κουνάς. Είσαι εδώ, θα τους κρατήσεις και φά’ τους. Δεν ασχολούνται οι υπόλοιποι Ευρωπαίοι με τους λαθρομετανάστες. «Εσύ», σου λέει, «η φτωχή, η χρεοκοπημένη, η κλαταρισμένη ελληνική οικονομία κρατήστε τους να τους τρέφετε, να τους ποτίζετε, να πνίγεστε από την εγκληματικότητα, αλλά δεν ξέρουμε τίποτα». Εσείς με το Δουβλίνο ΙΙ να τους κρατήσετε! Αυτή είναι η τακτική της αψόγου στάσεως. Μην τυχόν και στενοχωρηθεί η κ. Μέρκελ και όλοι οι υπόλοιποι. Έχουμε γίνει πάρκινγκ δύο εκατομμυρίων λαθρομεταναστών, απλώς, για να δροσίζονται οι πλούσιοι λαοί της Βόρειας Ευρώπης.
Επαναλαμβάνω λοιπόν την πάγια θέση του ΛΑΟΣ. Σε περίπτωση ανάληψης εξουσίας από το ΛΑΟΣ, εμείς θα διώξουμε τους λαθρομετανάστες. Οι λαθρομετανάστες, έτσι και έρθουμε στα πράγματα, θα φύγουν. 
Είπε η κ. Δαμανάκη στην Επιτροπή Ευρωπαϊκών Υποθέσεων στις 23 Φεβρουαρίου, ότι στο Συμβούλιο Υπουργών υπάρχει δυσαρμονία και δυσαρέσκεια και δεν είναι καλές οι αναλογίες. Δεν θέλουν να κάνουν αναμόρφωση του Δουβλίνο ΙΙ. Να βρούμε και εμείς έναν τρόπο να αποδεσμευθούμε μονομερώς από το Δουβλίνο ΙΙ. Να δώσουμε χαρτιά στους λαθρομετανάστες να πάνε στην ευχή της Παναγίας, για να δουν και οι Γερμανοί, Αυστριακοί, Σλοβάκοι, Δανοί, Ολλανδοί και όλοι οι υπόλοιποι οι πλούσιοι της Ευρώπης, τη γλύκα. 
Και δεν τους διώχνουμε. Τους αφήνουμε εδώ. Και κάνουμε και κέντρα υποδοχής, άρα δίνουμε κι άλλα χρήματα. Και απόσπαση προσωπικού ζητάμε γι’ αυτά τα κέντρα. Και σπατάλη πόρων έχουμε. Και δεν ερωτηθήκαμε για όλο αυτό το σκηνικό. Δεν μας ρώτησε κανείς αν τους θέλουμε στην πατρίδα μας. «Μπούκαραν» με το έτσι θέλω.
Είναι πολλά τα θέματα που θέλω να θίξω.
 Υπάρχει ένα ζήτημα με το άρθρο που αφορά την υποχρέωση του Έλληνα πλοιάρχου του πλοίου, να ενημερώνει τα πολεμικά σκάφη, όταν εμφανίζονται μπροστά του. Κι αν είναι τούρκικο το πολεμικό σκάφος –τούρκικο, ένα τούρκικο πολεμικό σκάφος είναι στην περιοχή του Άντεν- τι θα γίνει; Θα πηγαίνει ο Έλληνας πλοίαρχος και θα του λέει, πηγαίνω εκεί, πηγαίνω αλλού και θα μπορεί ο πλοίαρχος του τουρκικού πολεμικού σκάφους να βάζει εμπόδια; Εδώ υπάρχει ένα ζήτημα.
Στις ρότες από το Σουέζ στο Γιβραλτάρ υπάρχουν πάρα πολλά ελληνικά πλοία. 
Και καθυστερήσεις θα υπάρχουν και ένταση με την Τουρκία θα υπάρξει -διότι, όπως ξέρετε, οι Τούρκοι εκμεταλλεύονται τέτοιες ευκαιρίες- και προβλήματα θα δημιουργηθούν στην ελληνική εμπορική ναυτιλία.
Έχει τεθεί μία σειρά αιτημάτων από την ΠΟΑΣΥ και την ΠΟΑΞΙΑ, σχετικά με τα εξής: Την προαγωγή των αστυφυλάκων – ανακριτικών υπαλλήλων. Την εξαίρεση καταβολής παραβόλου σε περίπτωση που ο αστυνομικός υποβάλει μήνυση για τα κατ’ έγκληση διωκόμενα αδικήματα. Νομίζω ότι με κάποια τροπολογία αυτό τακτοποιείται. Την εκπροσώπηση στο Μετοχικό Ταμείο Στρατού. Τα οδοιπορικά παρελθόντων ετών. Τα τέκνα αστυνομικών σε μόνιμη διαθεσιμότητα. Την αναγνώριση ως χρόνου πραγματικής υπηρεσίας του χρόνου που μεσολάβησε από την κατάταξη ως το διορισμό αστυνομικού προσωπικού.
Αυτά όλα φαίνονται πολύ λογικά. Άκουσα από τον κ. Παπουτσή μέσα στην επιτροπή –δεν έχω κανένα λόγο να αμφισβητήσω αυτά που είπε- ότι για το παράβολο θα κατατεθεί τροπολογία σε νομοσχέδιο του Υπουργείου Δικαιοσύνης –έτσι σημείωσα- και για την εκπροσώπηση στο Μετοχικό Ταμείο Στρατού θα καταθέσει τροπολογία το Υπουργείο Εθνικής Άμυνας.
Εγώ ήθελα απλώς να ρωτήσω, κύριε Υπουργέ, αν προωθήθηκαν και πότε έρχονται αυτά τα θέματα για ψήφιση και πότε λύνεται το θέμα με τα οδοιπορικά παρελθόντων ετών για τους αστυνομικούς.
Θα καταθέσω για τα Πρακτικά το υπόμνημα της Πανελλήνιας Ομοσπονδίας Συνοριοφυλάκων, που επιχειρηματολογούν για τις αμοιβές και έκτακτες μεταθέσεις αστυφυλάκων προερχόμενων από συνοριοφύλακες. Είναι ένα θέμα που τους απασχολεί και είναι δίκαιο να ρυθμιστεί.
(Στο σημείο αυτό ο Βουλευτής κ. Κωνσταντίνος Αϊβαλιώτης                         καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Βλέπει κανείς, λοιπόν, ότι με τη λαθρομετανάστευση και συνοριοφύλακες πληρώνουμε και αγοράζουμε κι άλλα μέσα περιπολίας, αυτοκίνητα, οπλισμό κ.α.. Πήγα στην Καστοριά πριν ένα χρόνο περίπου και είδα το αδιέξοδο που αντιμετωπίζουν οι συνοριοφύλακες. Τρέχουν τα περιπολικά. Τρέχουν οι «ζητάδες». Τρέχουν οι ειδικοί φρουροί. Δεν φτάνει η βενζίνη για τα αυτοκίνητα. 
Έχουμε γίνει μία χώρα με τεράστια, με βαριά εγκληματικότητα, γιατί σε όλα αυτά τα ντόπια μπουμπούκια της εγκληματικότητας –γιατί είχαμε και τους ντόπιους εγκληματίες- προστέθηκαν και τα εισαγόμενα. Δηλαδή, δεν μας έφτανε η φτώχεια μας, δεν μας έφτανε η καχεξία μας, δεν έφταναν τα προβλήματα ανεργίας στον κόσμο, έχουμε και την εγκληματικότητα. Δεν μπορεί να κυκλοφορήσει γυναίκα στις 7 η ώρα δίπλα στο σταθμό του μετρό του Χαλανδρίου. Στο σταθμό του μετρό του Νομισματοκοπείου, του Χαλανδρίου δεν μπορεί κυκλοφορήσει γυναίκα μετά τις 7 η ώρα το βράδυ. Οι επιθέσεις πηγαίνουν σύννεφο. 
Μα, επιτέλους, δεν υπάρχει ένα τέλος σε αυτήν την ιστορία;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Είμαστε μία χώρα, λοιπόν, με βαριά εγκληματικότητα. Προχθές είχαμε το μνημόσυνο για τους νεκρούς στο Ρέντη, τους ειδικούς φρουρούς. Σε κάθε γωνιά έχουμε κι ένα καντήλι. Βλέπουμε συνεχώς να δολοφονούνται πολίτες και αστυνομικοί. 
Θα πρέπει να διώξουμε επιτέλους τους λαθρομετανάστες από την Ελλάδα, για να απαλλαγούμε από την ανεργία και την εγκληματικότητα.
Τη διάταξη –το είπα και πριν- για τη σπατάλη πόρων και προσωπικού σχετικά με τους ΟΤΑ, εμείς δεν θα τη στηρίξουμε. Σας ζητούμε να αποσύρετε το σχετικό άρθρο. 
Θα στηρίξουμε, φυσικά, την προστασία των ναυτικών μας –εξυπακούεται- και των ελληνικών πλοίων. 
Επιμένουμε στην άμεση ανασύσταση του Υπουργείου Εμπορικής Ναυτιλίας, το οποίο σήμερα είναι κάτι σαν τριχοτομημένο ανάμεσα στο Υπουργείο Περιβάλλοντος, το Υπουργείο Ανάπτυξης, το Υπουργείο Δικαιοσύνης, το Υπουργείο Προστασίας του Πολίτη. Δηλαδή, έχει γίνει τρία ή τέσσερα κομμάτια το ζήτημα της εμπορικής μας ναυτιλίας. Χρειάζεται ένα μικρό και ευέλικτο Υπουργείο, το οποίο να ασχολείται αποκλειστικά με το ελληνικό πλοίο. 
Αποτελεί προγραμματική μας θέση η ανασύσταση του Υπουργείου Εμπορικής Ναυτιλίας, όπως και του Υπουργείου Τουρισμού –αυτοτελούς- όπως και του Υπουργείου Αιγαίου, όπως και του Υπουργείου Μακεδονίας – Θράκης και, φυσικά, η κατάργηση άχρηστων Υπουργείων, όπως είναι το Υπουργείο Διοικητικής Μεταρρύθμισης, Ηλεκτρονικής Διακυβέρνησης, ηλεκτρονικού πολέμου, πολέμου των άστρων, GALACTICA -δεν ξέρω πώς το έχετε ονομάσει αυτό το Υπουργείο- το οποίο δεν χρειάζεται, αφού έχεις το Υπουργείο Εσωτερικών. Τι θέλεις δύο Υπουργεία Εσωτερικών; 
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Επίσης, όσον αφορά τις περίφημες ανεξάρτητες αρχές, κύριε Υπουργέ, θα ήθελα να πω το εξής: Δεν μπορεί να υπάρχει Ανεξάρτητη Αρχή για την Προστασία –αυτοαποκαλούμενη ανεξάρτητη- των Προσωπικών Δεδομένων, η οποία μας στοίχισε το «ευτελές» ποσό των 27.500.000 έως τώρα. Ποιο είναι το έργο της; Μηδενικό. Με τι ασχολείται; Να παίρνει τα κανάλια τηλέφωνο, να βάζουν μωσαϊκό όταν εμφανίζεται κάποιος παιδεραστής σε κάποιο βίντεο. Με αυτά ασχολείται η Αρχή Προστασίας Προσωπικών Δεδομένων. Και τους πληρώνουμε όλους αυτούς. Και ο πρόεδρός της παίρνει 90.313 ευρώ, όπως μου απάντησε εγγράφως σε ερώτηση στη Βουλή. Υπάρχει Βουλευτής εδώ ο οποίος να παίρνει 90.313 ευρώ; Ο πρόεδρος της Αρχής Προστασίας Προσωπικών Δεδομένων παίρνει 90.313 ευρώ. Καταγεγραμμένα. Ίσως μειώθηκε λίγο τώρα, αλλά και πάλι δεν «χλώμιασε» πολύ το ποσό το οποίο παίρνει. 90.313! Κάθε ένας που είναι σε αυτή την επιτροπή –που δεν ξέρω πώς έχει προσληφθεί- παίρνει δύο χιλιάδες τριακόσια τόσα ευρώ και κάνει το νομικό ελεγκτή. Αυτά τα λεφτά από πού βγαίνουν;","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32391"," Ολοκληρώστε, σας παρακαλώ.","Î–Î·ÏƒÎ· Î¡Î¿Î´Î¿Ï…Î»Î±",154
"32392"," Βγαίνουν, κυρία Πρόεδρε –κι ευχαριστώ για την ανοχή- από το υστέρημα του ελληνικού λαού.
Άρα, λοιπόν, τέτοιες ανεξάρτητες αρχές εμείς θα τις καταργήσουμε. Είναι άχρηστες. Έχουν μηδενικό έργο. Και την ίδια ώρα απουσιάζει ένα Υπουργείο Εμπορικής Ναυτιλίας για την Ελλάδα, την πρώτη ναυτική δύναμη στον κόσμο.
Ευχαριστώ πολύ για την ανοχή.
(Χειροκροτήματα από την πτέρυγα του ΛΑΟΣ)","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32393"," Ευχαριστούμε τον ειδικό αγορητή του Λαϊκού Ορθόδοξου Συναγερμού τον κ. Κωνσταντίνο Αϊβαλιώτη.
Καλείται τώρα να λάβει το λόγο ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Βασίλειος Μουλόπουλος.
Έχετε δώδεκα λεπτά, κύριε Μουλόπουλε, το χρόνο, δηλαδή, του Κοινοβουλευτικού Εκπροσώπου.","Î–Î·ÏƒÎ· Î¡Î¿Î´Î¿Ï…Î»Î±",154
"32394"," Ευχαριστώ, κυρία Πρόεδρε.
Το πρόβλημα της πειρατείας και της ασφάλειας των μεταφορών και των εργαζομένων στη διεθνή ναυτιλία είναι πιο σύνθετο και πιο περίπλοκο απ’ όσο το παρόν σχέδιο νόμου θεωρεί σαν πραγματικότητα και προσπαθεί να αντιμετωπίσει. Σε καμμία, βέβαια, περίπτωση δεν αντιμετωπίζει την κατάσταση. Αντίθετα, αυξάνει τους κινδύνους για τις ζωές των πληρωμάτων και αφήνει περιθώρια για μεγάλες κλιμακώσεις των εν πλω συγκρούσεων.
Από την πειρατεία και την καταλήστευση στα στενά του Άντεν και του Νοτίου Περσικού Κόλπου, επωφελούνται κυκλώματα εμπορίας ανθρώπινων ψυχών και όπλων, διεθνείς σπείρες και η αναπτυσσόμενη βιομηχανία της ασφάλειας. Δηλαδή, εκείνες οι εταιρείες μισθοφόρων, εμπορίας και ανάπτυξης συστημάτων ασφαλείας και αποτροπής, που διαθέτουν στην αγορά ανθρώπους και οπλικά συστήματα μικρού ή μεσαίου μεγέθους.
Στο Σουέζ εδρεύουν τέτοιες εταιρείες που αποτιμούν το διάπλου των Στενών του Άντεν από 10.000 δολάρια και πάνω για την επιβίβαση τριμελούς ομάδας μισθοφόρων, έξω από κάθε καθεστώς διεθνούς νομιμότητας και ασφάλειας των θαλάσσιων μεταφορών.
Η πειρατεία αποδεικνύεται μία επικερδέστατη μπίζνα όχι μόνο για τους πειρατές. Το 2011 η πειρατεία στοίχισε σε παγκόσμιο επίπεδο σχεδόν 7 δισεκατομμύρια δολάρια. Από αυτά, τα 2 δισεκατομμύρια δολάρια δαπανήθηκαν σε στρατιωτικές επιχειρήσεις και εξοπλισμό, περίπου 2,7 δισεκατομμύρια δολάρια δαπανήθηκαν σε καύσιμα προκειμένου να επιτραπεί η πλοήγηση των σκαφών σε υψηλότερες ταχύτητες. Για τις ασφάλειες δαπανήθηκαν 635 εκατομμύρια δολάρια. Από 486 έως 680 εκατομμύρια δαπανήθηκαν για την αναδρομολόγηση των πλοίων κατά μήκος της δυτικής ακτής της Ινδίας και 195 εκατομμύρια για την αποζημίωση της πρόσθετης εργασίας και τον κίνδυνο που διατρέχουν οι ναυτικοί.
Γύρω από την πειρατεία βλέπουμε ότι διακινούνται πολλά δισεκατομμύρια ευρώ ετησίως, γεγονός που δημιουργεί πολλά ερωτηματικά για το κατά πόσον όλοι οι εμπλεκόμενοι επιθυμούν την εξεύρεση λύσης στο πρόβλημα. Η λύση του προβλήματος δεν μπορεί να είναι η παρουσία ενόπλων στα πλοία. 
Αυτή η διαπίστωση και η αρνητική στάση απέναντι στην ένοπλη παρουσία στα πλοία, δεν γίνεται μόνο από εμάς, αλλά διατυπώνεται τόσο από τους ναυτεργάτες και την ΠΝΟ στην Ελλάδα όσο και από διεθνείς συνδικαλιστικές οργανώσεις και ειδικότερα από το Ευρωπαϊκό Συμβούλιο και την ομοσπονδία τους.
Όσο κι αν ακούγεται δύσκολο ή μακροπρόθεσμο, η λύση βρίσκεται στην αποκατάσταση της δυνατότητας επιβίωσης στη Σομαλία, καθώς και στη δυνατότητα της χώρας να λειτουργήσει ως ένα κράτος με στοιχειώδεις λειτουργίες.
Αυτό, βέβαια, δεν αφορά μόνο το συγκεκριμένο κράτος – παρία, που λειτουργεί όχι μόνο ως ορμητήριο των πειρατών και των κυκλωμάτων τους, αλλά και σαν πειραματόζωο των διεθνών συμφερόντων. Η αντιμετώπιση του φαινομένου και η επίλυσή του αφορά συνολικά την τόσο εύφλεκτη και συνάμα τόσο υπανάπτυκτη περιοχή του Κέρατος της Αφρικής.
Σε πόσο δύσκολη θέση θα βρεθούν τα πληρώματα και σε τι κατάσταση ένοπλης κλιμάκωσης των πειρατικών ρεσάλτων, το αποδεικνύει ένα περσινό περιστατικό, το οποίο αναφέραμε και στην επιτροπή. Πριν από ένα περίπου χρόνο το πλοίο «ΑΙΓΕΑ» δέχθηκε επίθεση όχι μόνο με ελαφρά όπλα, αλλά και με ρουκέτες και ειδικούς εκτοξευτήρες χειροβομβίδων. Στο πλοίο επέβαιναν τρεις Βρετανοί μισθοφόροι ως μέλη ομάδας ασφαλείας του πλοίου. 
Οι φήμες ήθελαν τους Βρετανούς να πυροβολούν με ελαφρά όπλα και να δέχονται απάντηση από τους πειρατές με ρουκέτες, οι δύο εκ των οποίων αστόχησαν και η μια, ευτυχώς, έπεσε στο κατάστρωμα του πλοίου χωρίς να εκραγεί. Ο πλοίαρχος, βέβαια, υποστήριξε ότι οι Βρετανοί ήταν άοπλοι χωρίς να μπορεί να υποστηρίξει το αντίθετο, καθώς απαγορεύεται η επιβίβαση ενόπλων. Ωστόσο, η περίπτωση του πλοίου «ΑΙΓΕΑ» είναι χαρακτηριστική των προβλημάτων που μπορεί να δημιουργήσει η κλιμάκωση αυτή. Στην περίπτωση μάλιστα που το πλοίο μεταφέρει εύφλεκτα και επικίνδυνα φορτία, η επίθεση με βαριά όπλα μπορεί να έχει πραγματικά τραγικά αποτελέσματα.
Κύριε Υπουργέ, χαιρόμαστε που αποσύρατε το άρθρο 12, που αντιληφθήκατε, δηλαδή, το πόσο επικίνδυνο ήταν. Γενικά και στο σύνολό του το πρώτο μέρος του σχεδίου νόμου αφήνει κενά και ασάφειες που η τελική τους κάλυψη και αποσαφήνιση παραπέμπεται σε υπουργικές αποφάσεις ή προεδρικά διατάγματα, όπως βέβαια είναι και η ανάθεση σε ιδιώτες των κέντρων κράτησης μεταναστών.
Στο άρθρο 19, γίνεται το πρώτο βήμα πλήρους παράδοσης τμημάτων της άσκησης δημόσιας εξουσίας σε ιδιώτες, δηλαδή ευνοεί τη νέα βιομηχανία, τη βιομηχανία της ασφάλειας. Και μόνο ως πρόσχημα μπορεί να θεωρηθεί το επιχείρημα ότι το 26% των αστυνομικών υπαλλήλων χρησιμοποιείται σε καθήκοντα ξένα προς την αστυνόμευση ή ότι διαμαρτυρήθηκαν για τις συνθήκες εργασίας τους όσοι αστυνομικοί υπηρετούν σε κέντρα κράτησης. Έμμεσα ομολογείτε ότι το πραγματικό πρόβλημα είναι η αθλιότητα και οι απαράδεκτες συνθήκες διαβίωσης, καθώς και η παντελής απουσία διεθνούς συνεργασίας για την ανάσχεση των μεταναστευτικών ρευμάτων και την εμπέδωση πολιτικών και κοινωνικών όρων υγιούς ανάπτυξης στην Αφρική και την Ασία.
Το άρθρο 20, έχει επίσης μια ειδική σημασία και βαρύτητα. Για χρόνια ήταν αίτημα γιατί πραγματικά υπάρχουν αστυνομικοί, λιμενικοί και πυροσβέστες που μπορεί να βρεθούν υπόλογοι εντελώς αναίτια, κυρίως σε έρευνες στα κυκλώματα της νύχτας όταν κάνουν μια παρέμβαση ή έρευνα μετά από καταγγελία για διάπραξη αδικημάτων. Απορώ, όμως, γιατί έρχεται τώρα όταν πρόκειται να γίνουν περικοπές στα ειδικά μισθολόγια. Μυρίζει αντίδωρο για τους αστυνομικούς, τους πυροσβέστες και τους λιμενικούς. Από την άλλη, όμως, έχει μια διατύπωση τόσο γενικευμένη, που με βάση και το γεγονός ότι η τάση του Υπουργείου Δικαιοσύνης είναι να μετατρέψει χάριν της ταχύτητας απονομής δικαιοσύνης όλα τα πλημμελήματα σε πταίσματα, η τόσο μεγάλη γενίκευση σημαίνει ότι ανοίγουμε το δρόμο της αυθαιρεσίας. 
Το αυτόφωρο έχει μια λογική, αυτήν της άμεσης απονομής δικαιοσύνης όταν τα πράγματα είναι προφανή, ρητά, κατατεθειμένα απ’ όλους και έτσι επιλέγεται να απονέμεται πραγματική δικαιοσύνη. Η διάταξη, όμως, μοιάζει περισσότερο να προσφέρει ασυλία και όχι εύλογη προστασία, να πριμοδοτεί την αυθαιρεσία και όχι να προστατεύει τα δικαιώματα του αστυνομικού υπαλλήλου και βεβαίως του πολίτη.
Θέλω να τελειώσω, κύριε Υπουργέ, με την τροπολογία η οποία κατατέθηκε και σας ζητώ πράγματι να το σκεφτείτε και να την αποσύρετε, διότι είναι μια ακόμα βίαιη παράβαση του Κανονισμού της Βουλής. Επιτέλους, έστω και την ύστατη στιγμή ας διασώσουμε ότι έχει απομείνει από αυτές τις λειτουργίες τις οποίες επιμένετε να διασύρετε. Αυτήν τη στιγμή για μια ακόμα φορά διασύρεται η Βουλή, διασύρεται το Κοινοβούλιο, διασυρόμαστε εμείς και μετά μιλάμε για την τιμή της πολιτικής. 
Εν κατακλείδι, εμείς καταψηφίζουμε επί της αρχής και στο σύνολο των άρθρων του πρώτου μέρους του σχεδίου νόμου και για τα υπόλοιπα θα τοποθετηθούμε. 
Ευχαριστώ.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32395","   Ευχαριστούμε τον Κοινοβουλευτικό Εκπρόσωπο του ΣΥΡΙΖΑ κ. Βασίλη Μουλόπουλο. 
Εισερχόμαστε στον κατάλογο των αγορητών. Το λόγο έχει ο Βουλευτής Β΄ Αθηνών του ΠΑΣΟΚ κ. Κωνσταντίνος Γείτονας.","Î–Î·ÏƒÎ· Î¡Î¿Î´Î¿Ï…Î»Î±",154
"32396"," Ευχαριστώ, κυρία Πρόεδρε.
Κυρίες και κύριοι συνάδελφοι, πιστεύω ότι η χώρα μας έχει χρέος για ιδιαίτερη μέριμνα και προστασία στη ναυτιλία μας που αποτελεί και μοχλό της οικονομίας μας. Η ελληνική ναυτιλία κατατάσσει τη χώρα μας ως ηγέτιδα δύναμη στο χώρο αυτόν. Υπό αυτήν την έννοια το συζητούμενο νομοσχέδιο για την προστασία της έναντι κινδύνων πειρατείας, καθώς έρχεται να αντιμετωπίσει ένα αυξανόμενο φαινόμενο που παίρνει ανησυχητικές διαστάσεις, δημιουργεί σχετική υπεραξία. Νομιμοποιείται η χώρα με βάση τη σχετική Σύμβαση των Ηνωμένων Εθνών για το Δίκαιο της Θάλασσας και με βάση την προσπάθεια που γίνεται για εθνική δράση στο πλαίσιο, όμως, ενός συλλογικού πλαισίου δράσης, γιατί και πολλές άλλες χώρες έχουν προχωρήσει προς αυτήν την κατεύθυνση.
Θα ρωτήσει κάποιος-και διάβασα προβληματισμούς και στα Πρακτικά της Επιτροπής- λύνει αυτό το θέμα της πειρατείας; Ασφαλώς, όχι. Η αντιμετώπιση της πειρατείας είναι παγκόσμιο πρόβλημα, είναι θέμα μιας συντονισμένης, συλλογικής δράσης. Όπως είπα, όμως, η χώρα μας έχει χρέος να πάρει και αυτή μέτρα προστασίας. 
Όσον αφορά τα επιμέρους άρθρα, δεν έχω να προσθέσω τίποτα. Θέλω μόνο να επισημάνω την ανάγκη να υπάρχει τεκμηριωμένη εκτίμηση από τον πλοίαρχο, ο οποίος έχει το πάνω χέρι για την απόφαση δράσης. Αυτό είναι το ένα. Το δεύτερο, το οποίο δεν έχει πια νόημα γιατί απεσύρθη το άρθρο 12, είναι ότι αυτό που προβλεπόταν για τη συμμετοχή των ειδικών δυνάμεων ασφαλείας του Λιμενικού Σώματος θα δημιουργούσε ενδεχομένως πολλά προβλήματα. Είναι σωστό το ότι απεσύρθη, κύριε Υπουργέ, και απλοποιούνται έτσι ορισμένα πράγματα.
Κλείνω το θέμα με την πειρατεία, με αναφορά στην Αθήνα μιας και είδα συσκέψεις από το νέο Υπουργό για το κέντρο της Αθήνας. Και εδώ υπάρχει πειρατεία. Πέρα από τη ναυτιλία, κύριε Υπουργέ, υπάρχει μεγάλη πειρατεία στο κέντρο της Αθήνας, πέρα από τους κουκουλοφόρους, κ.λπ., από το παραεμπόριο. Καλό είναι επειδή η αντοχή του κόσμου έχει φτάσει στα όριά της να υπάρξει μια συντονισμένη προσπάθεια, η οποία όμως να έχει διάρκεια. Αυτό χρειάζεται. Χρειάζεται να υπάρξει μια συντονισμένη προσπάθεια με πολύπλευρες δράσεις. Δεν είναι μόνο θέμα Αστυνομίας και ούτε ο δήμος μπορεί να βγάζει την ουρά του απ’έξω. Αυτό που χρειάζεται είναι το οποιοδήποτε σχέδιο δράσης για την αντιμετώπιση αυτής της πειρατείας του κέντρου να έχει συνέχεια και να έχει και διάρκεια.
Στο δεύτερο μέρος του νομοσχεδίου υπάρχουν διατάξεις που έχουν σχέση με το Υπουργείο Προστασίας του Πολίτη, δηλαδή με τη λειτουργία, καθώς και με το προσωπικό ΕΛΑΣ και λοιπά. Θεωρώ ότι οι διατάξεις είναι θετικές. Εγώ συμφωνώ παραδείγματος χάριν για τη διατήρηση των υγειονομικών επιτροπών. Επίσης, συμφωνώ για τα ασφαλιστικά θέματα που αντιμετωπίζονται. Επίσης, θεωρώ θετική τη διάταξη με την ενίσχυση των υπηρεσιών ασύλου από προσωπικό των ΟΤΑ, όπως και με τη συμπλήρωση του ΚΟΚ με μέτρα ρύθμισης κυκλοφορίας μέσα στα λιμάνια, γιατί υπάρχει και εκεί πρόβλημα.
Έρχομαι τώρα -και γι’ αυτό κυρίως πήρα το λόγο- στην τροπολογία του Υπουργείου Υγείας. Πραγματικά, είναι ένα ολόκληρο νομοσχέδιο. Δεν θα μπορούσα να αντικρούσω την άποψη που εκφράστηκε από την ελάσσονα αντιπολίτευση ότι ουσιαστικά έχουμε παραβίαση της κοινοβουλευτικής λειτουργίας. Είναι δεκατρείς, δεκατέσσερις παράγραφοι που είναι ουσιαστικά άρθρα. Εν πάση περιπτώσει, λόγω της ιδιαιτερότητας που υπάρχει στη ζωή μας και στην πολιτική ζωή και των επικείμενων εκλογών, μπορούμε να πούμε ότι κατ’ οικονομίαν η διαδικασία είναι παραδεκτή.
Έρχομαι τώρα στην ουσία. Δεν είναι εδώ, αλλά θα ενημερώσετε τους αρμόδιους Υπουργούς. Πρώτον, στο άρθρο 1, επανέρχεται μέρος της διάταξης, η οποία είχε αποσυρθεί για το «Ερρίκος Ντυνάν».
Φεύγει το μέρος εκείνο που προέβλεπε ότι μπορούσε να διασυνδεθεί το «Ερρίκος Ντυνάν» με το Κοργιαλένειο νοσοκομείο – είναι το γνωστό νοσοκομείο του Ερυθρού Σταυρού- και καλώς φεύγει γιατί αυτό θα μπορούσε να αναβιώσει προβλήματα που είχαμε πριν το ΕΣΥ -ή και αμέσως μετά - σε σχέση με τα νοσοκομεία το Ελληνικού Ερυθρού Σταυρού και τα νοσοκομεία του ΕΣΥ. Μένει το μέρος εκείνο που δίνει δυνατότητα στο «Ντυνάν» να αξιοποιεί την περιουσία του. Αυτό καλώς γίνεται. Το «Ντυνάν» έχει οικονομικά και όχι μόνο προβλήματα.
 Έτσι, εκείνο που μένει ως κενό και δεν λύνεται –και αυτό είναι ένα ερώτημα και προς την ηγεσία του Υπουργείου Υγείας- είναι το τυχόν σχέδιο για το «Ερρίκος Ντυνάν», το οποίο αυτήν τη στιγμή πραγματικά πελαγοδρομεί. Είναι μια μονάδα, στην οποία έχουν επενδυθεί χρήματα. Είναι μια μονάδα υγείας σύγχρονη, την οποία πρέπει να βρούμε έναν τρόπο να την αξιοποιήσουμε. Ήθελα εδώ να δω ποιες είναι οι απόψεις του Υπουργείου Υγείας. 
Δεύτερον, όσον αφορά πάλι την τροπολογία, καλώς γίνεται στο άρθρο 10 η αυστηροποίηση του πλαισίου άσκησης του επαγγέλματος του αισθητικού, καθότι είναι θέμα προστασίας της δημόσιας υγείας. 
Θέλω να θυμίσω στους συναδέλφους ότι υπάρχει νομοθετικό πλαίσιο –το είχα εισαγάγει εγώ ως Υπουργός Υγείας- με το ν. 2519/1977, για την ίδρυση και λειτουργία κέντρων αδυνατίσματος και διαιτολογικών κέντρων, γιατί είχαν προκύψει πολλά ζητήματα που απειλούσαν τη δημόσια υγεία. 
Θέλω, λοιπόν, να πω στην ηγεσία του Υπουργείου Υγείας ότι καλώς βάζει αυστηρούς περιορισμούς στα θέματα του επαγγέλματος των αισθητικών. Και τα κέντρα, όμως,  αισθητικής, τα οποία πολλαπλασιάζονται, θα πρέπει να λειτουργήσουν στο αντίστοιχο πλαίσιο που προσέφερα, έτσι ώστε να διασφαλίζεται η δημόσια υγεία.  
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κλείνω -ζητώντας τη μικρή ανοχή από το Προεδρείο- με το άρθρο 13 της τροπολογίας, όπως αναφέρεται. Θέλω να ρωτήσω την ηγεσία του Υπουργείου Υγείας για το θέμα αυτό. Προβλέπεται η δυνατότητα συνεργασίας όλων των νοσοκομείων του ΕΣΥ, των κέντρων υγείας και του ΟΚΑΝΑ με γιατρούς συγκεκριμένων ειδικοτήτων που θα προσφέρουν –λέει- τις υπηρεσίες τους με μπλοκάκι. 
Μάλιστα, οφείλω να σημειώσω –απ’ ό,τι διάβασα- ότι στην έκθεση του Γενικού Λογιστηρίου αναφέρεται μόνο ο ΟΚΑΝΑ, πράγμα που σημαίνει ότι «τα νοσοκομεία και τα υπόλοιπα, προσετέθησαν εκ των υστέρων. Αυτό ανοίγει ενδεχομένως τον ασκό του Αιόλου. Ουσιαστικά, δηλαδή βάζουμε νέα ταχύτητα, κατηγορία, γιατρών μέσα στα νοσοκομεία. Προβλεπόταν όταν είχαμε πρόβλημα με τις προκηρύξεις γιατρών να το λύνουμε το θέμα αυτό με τους επίκουρους. Για συγκεκριμένο διάστημα προσλαμβάνονται με σύμβαση, μάλιστα με βάση κατάλογο –αξιοκρατικά, αντικειμενικά, δηλαδή- ανέργων που τηρείτο στον ΟΑΕΔ και κάλυπταν αυτές τις ανάγκες. Αυτό στη συνέχεια δεν ίσχυε μόνο για γιατρούς αλλά και για άλλους, όπως το νοσηλευτικό προσωπικό.
Δεν καταλαβαίνω τώρα πια είναι η ανάγκη να μπορούν όλες οι μονάδες υγείας να συνεργάζονται, ουσιαστικά με ιδιώτες γιατρούς με σύμβαση έργου; Μπλοκάκι τι σημαίνει; Να συνεργάζονται με δελτίο παροχής υπηρεσιών με γιατρούς από τον ιδιωτικό τομέα. 
Στο σημείο αυτό, κύριε Υπουργέ, χρειάζεται να μας δώσετε μια υπεύθυνη εξήγηση. Ανοίγει οασκός Αιόλου. Ουσιαστικά βάζετε γιατρούς δύο ταχυτήτων μέσα στα νοσοκομεία με πολύ ευκολία. Και με ανησυχεί πολύ περισσότερο –δεν ήσασταν προηγουμένως στην Αίθουσα που το επισήμανα- ότι στην έκθεση του Λογιστηρίου αναφέρεται μόνο ο ΟΚΑΝΑ –και δεν μπορεί να το διέφυγε, το Λογιστήριο είναι πολύ προσεκτικό σε αυτό- πράγμα που σημαίνει ότι τα νοσοκομεία και τα κέντρα υγείας τα προσθέσατε εκ των υστέρων. Αυτό το θέμα χρειάζεται εξήγηση και μια ιδιαίτερη προσοχή. 
Ευχαριστώ πολύ και για την ανοχής σας, κυρία Πρόεδρε.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΓΕΙΤΟΝΑΣ",82
"32397","  Ευχαριστούμε, κύριε Γείτονα. 
Κυρίες και κύριοι συνάδελφοι, θα ήθελα να ανακοινώσω προς το Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στην πρόταση νόμου αρμοδιότητας του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Τροποποίηση του ν. 3213/2003 «Δήλωση και έλεγχος περιουσιακής κατάστασης βουλευτών, δημοσίων λειτουργών, ιδιοκτητών ΜΜΕ και άλλων κατηγοριών προσώπων»».
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα πέντε μαθητές και μαθήτριες και τρεις εκπαιδευτικοί από το 18ο Γυμνάσιο Αθήνας, το δεύτερο τμήμα.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής )
Το λόγο έχει ο Βουλευτής Χίου της Νέας Δημοκρατίας κ. Κωνσταντίνος Μουσουρούλης για επτά λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"32398"," Ευχαριστώ, κυρία Πρόεδρε. 
Έχω κατ’ αρχάς δύο ευχές για τον Υπουργό Προστασίας του Πολίτη, κ. Χρυσοχοΐδη: Η πρώτη είναι να επιτύχει στα καθήκοντά του, σε αυτό το κρίσιμο διάστημα μέχρι τις εκλογές. Η δεύτερη είναι να ξαναβρεί το χαμόγελό του στο Υπουργείο Προστασίας του Πολίτη, που το είχε χάσει στο Υπουργείο Ανάπτυξης που υπηρέτησε. Ομολογώ ότι σ’ αυτό συνέβαλα και εγώ. 
Κυρίες και κύριοι συνάδελφοι, ο κύριος Υπουργός έχει εκφράσει κατά καιρούς, διάφορες απόψεις για τη ναυτιλία. Στην αρχή ως συναρμόδιος Υπουργός, μετά ως αρμόδιος και τώρα ξανά ως συναρμόδιος Υπουργός. Εύχομαι να κατασταλάξει, αν και το θεωρώ αβέβαιο, σε αυτό το θολό τοπίο που η κυβέρνηση του ΠΑΣΟΚ διαμόρφωσε για τη ναυτιλία. 
Θα ήθελα πάντως με την ευκαιρία να τον ρωτήσω, αν συγκληθεί αύριο ένα Συμβούλιο Υπουργών στις Βρυξέλλες για θέματα ασφάλειας, ποιος Υπουργός θα πάει; Θα πάτε εσείς κύριε Υπουργέ ή η κυρία Διαμαντοπούλου; Γιατί αν θυμάμαι καλά, το Δεκέμβριο 2011 αυτό που συμβαίνει το είχατε χαρακτηρίσει ως «ανωμαλία». Αυτά για την ιστορία.
Σημασία έχει, να δούμε τι θα γίνει από εδώ και μπρος. Η όλη συζήτηση έχει καταντήσει ανυπόφορη. Έχουμε βαρεθεί να λέμε και ο κόσμος έχει κουραστεί να ακούει για το πόσο σημαντική είναι η ελληνική εμπορική ναυτιλία για την οικονομία μας, για την ανάπτυξή της και την έξοδο από την κρίση. 
Έχουμε βαρεθεί να λέμε και ο κόσμος έχει κουραστεί να ακούει να μιλάμε για τη διάλυση του άλλοτε κραταιού φορέα χάραξης και εφαρμογής ναυτιλιακής πολιτικής, του Υπουργείου Εμπορικής Ναυτιλίας με το Λιμενικό Σώμα, το οποίο κατά δήλωση του  Υπουργού κ. Χρυσοχοΐδη «δεν υπήρχε και δεν υπήρξε ποτέ». 
Η ουσία είναι ότι η ελληνική εμπορική ναυτιλία παρά τις εγχώριες αστειότητες και τις διεθνείς αντιξοότητες, εξακολουθεί να είναι ηγέτιδα δύναμη της παγκόσμιας ναυτιλίας, και σίγουρα θα προσφέρει οδό διαφυγής από το θλιβερό και σκοτεινό οικονομικό παρόν της χώρας. Ταυτόχρονα, μας δίνει και ένα δίδαγμα: Τι σημαίνει να χτίζεις μια πολιτική πάνω σε γερά θεμέλια, σε ρίζες βαθιές, όπως αυτές που έχουν οι δυο φορείς. Αρκούν, αυτά τα θεμέλια, αυτές οι ρίζες, για να πρωτοστατεί και να πρωτοπορεί διεθνώς η ελληνική εμπορική ναυτιλία; Προφανώς, όχι.
Έρχομαι τώρα στο θέμα των πειρατικών επιθέσεων στα εμπορικά πλοία που απειλούν την ανθρώπινη ζωή, την οικονομία, αλλά και την περιφερειακή σταθερότητα. 
Η Ευρωπαϊκή Ένωση με βάση εισηγήσεις της Ένωσης Ευρωπαίων Πλοιοκτητών και της Ελληνικής Επιτροπής Ναυτιλιακής Συνεργασίας έχει αναλάβει πρωτοβουλίες. Η δε, Ευρωπαϊκή Ναυτική Δύναμη πράγματι καταβάλλει μεγάλες προσπάθειες. Η ουσία, όμως, είναι ότι οι πειρατικές επιθέσεις στις νευραλγικές για τη ναυτιλία, και ταυτόχρονα επικίνδυνες περιοχές, διαρκώς αυξάνονται. Αυτό σημαίνει πως ή τα πλωτά μέσα δεν επιχειρούν σωστά ή δεν επαρκούν. Αυτό το γνωρίζουν άλλοι, πιο αρμόδιοι από εμένα. 
Πάντως, πρόσφατα με απόφαση του Συμβουλίου Ασφαλείας των Ηνωμένων Εθνών και της Ευρωπαϊκής Ένωσης, η δραστηριότητα της δύναμης παρατάθηκε μέχρι το τέλος του 2012, ενώ ταυτόχρονα, η εμβέλειά της επεκτάθηκε γεωγραφικά προς νότο και προς ανατολάς, προφανώς για να ακολουθήσει την επέκταση της εμβέλειας των πειρατών και των επιθέσεων. 
Επειδή για λόγους δημοσιονομικούς, δεν μετέχουμε πια στη δύναμη αυτή, το ελληνικό πολεμικό πλοίο απεσύρθη, έχουμε ένα λόγο παραπάνω να πάρουμε μέτρα για την ασφάλεια του ναυτικού, του πλοίου και του φορτίου. 
Η δυνατότητα να επιβιβάζονται ένοπλοι φρουροί στα υπό ελληνικής σημαίας πλοία που διέρχονται από τις επικίνδυνες περιοχές, μπορεί να συμβάλει στην ασφάλεια και του ναυτικού και του πλοίου και του φορτίου. Μάλιστα, σύμφωνα με τους ειδικούς, ακόμα και δύο –τρεις προειδοποιητικές βολές από το πλοίο αρκούν για να αποτρέψουν το ρεσάλτο. 
Κατά τη γνώμη μου, το αποτέλεσμα θα εξαρτηθεί, κύριε Υπουργέ, από την ορθή εκτίμηση των κινδύνων και των παραμέτρων της αγοράς –αυτό δεν είναι δική σας δουλειά, αλλά των πλοιοκτητών- και από την καταλληλότητα της πιστοποίησης των επαγγελματιών φρουρών που θα αναλάβουν αυτόν το ρόλο, -αυτό όμως είναι δική σας δουλειά. Αν το πλαίσιο δεν είναι απλό, δεν είναι κατανοητό και λογικό, σίγουρα θα προκύψουν προβλήματα εφαρμογής. Ο αριθμός των κανονιστικών πράξεων που θεσπίζονται με το παρόν νομοσχέδιο είναι επτά, δύο προεδρικά διατάγματα και πέντε κοινές υπουργικές αποφάσεις και δεν αφήνει πολλά περιθώρια αισιοδοξίας. Να θυμίσω απλώς ότι ένα πλοίο, για να μπει στην ελληνική σημαία, χρειάζεται σήμερα τριάντα δύο υπογραφές. Από τη στιγμή που θα ξεκινήσει η πρώτη υπογραφή μέχρι τη στιγμή που θα εκδοθεί το ΦΕΚ, μεσολαβούν έως και τέσσερις μήνες. Ελπίζω να κατανοούμε ότι με αυτήν την γραφειοκρατία και σε ένα τόσο ανταγωνιστικό διεθνές περιβάλλον, είναι αδύνατον να λειτουργήσεις. Ελπίζω και εύχομαι η εφαρμογή αυτού του νομοσχεδίου να μην εμπλακεί σ' αυτό τον κυκεώνα. 
Δεν υπάρχει άνθρωπος που να μην το αντιλαμβάνεται, αγαπητοί συνάδελφοι, πλην των Υπουργών και κάποιων συμβούλων, που επί δυόμισι χρόνια συνέβαλαν στο να δημιουργηθεί αυτό το θολό τοπίο στη ναυτιλία, κάνοντας σχεδόν τα πάντα για να ανακόψουν μία πράγματι επιτυχημένη πορεία. Οι επιπτώσεις έχουν καταγραφεί: σε όλους σχεδόν τους στατιστικούς πίνακες. Δεν υπάρχει στατιστικός πίνακας που να μην έχει αρνητικό πρόσημο ή κόκκινη γραμμή γι’ αυτόν τον τομέα. 
Η αυτοτέλεια του Υπουργείου Εμπορικής Ναυτιλίας και η αυτονομία του Λιμενικού Σώματος είχαν μία λογική, έδιναν μία κατεύθυνση, διαμόρφωναν και εκτελούσαν ένα πρόγραμμα. Χωρίς κατεύθυνση και λογική, όλα έγιναν άνω-κάτω. Και εδώ, θυμάμαι τον κ. Πεταλωτή, ο οποίος κατά την προσφιλή τακτική ΠΑΣΟΚ είχε φθάσει να ενοχοποιεί το Υπουργείο Εμπορικής Ναυτιλίας, ότι δήθεν είχε αμαρτωλό παρελθόν. Γνωστή συνταγή ΠΑΣΟΚ.
Δεν έχει νόημα να επεκταθώ. Θα κλείσω με σύντομη αναφορά στα θέματα του «Οίκου Ναύτου» και κυρίως του ΝΑΤ.
Το ΝΑΤ αγαπητοί συνάδελφοι, είχε κάποτε ένα ρόλο ενεργό. Συνταξιοδοτούσε πραγματικούς ναυτικούς. Πέρασαν, πολλά χρόνια και δυστυχώς έγιναν πολλές εσφαλμένες ενέργειες, οι οποίες οδήγησαν το ΝΑΤ σε κατάρρευση. Δεν είναι μόνο η είσοδος μη ναυτικών. Διάφορες άλλες αποφάσεις που διαχρονικά ελήφθησαν, οδήγησαν το ταμείο εδώ που βρίσκεται σήμερα. Έρχεται τώρα η Κυβέρνηση να αποτελειώσει τον «Οίκο Ναύτου», χωρίς να έχει καμμία μνημονιακή υποχρέωση παρέμβασης. 
Ο «Οίκος Ναύτου» χρηματοδοτείται κατά ένα μέρος από το ΝΑΤ. Τα έσοδα του ΝΑΤ υπέστησαν μεγάλο πλήγμα κυρίως τον τελευταίο χρόνο, με την κατάργηση του κεφαλαίου ασφάλισης επιβατών και οχημάτων. Εμείς δεν ήμασταν αντίθετοι. Κάθε άλλο, το στηρίξαμε. Όμως, είχαμε πει να βρεθεί πόρος προς αντικατάσταση του ποσού που αφαιρέθηκε βιαίως από το ΝΑΤ. Τα αποτελέσματα τα βλέπουμε τώρα και στον «Οίκο Ναύτου». Εμείς, ως Νέα Δημοκρατία ξεκαθαρίσαμε, ότι ο «Οίκος Ναύτου» μπορεί να ενταχθεί στον ΕΟΠΥΥ (Εθνικό Οργανισμό Παροχής Υπηρεσιών Υγείας) χωρίς να καταργηθεί η αυτοτέλειά του.  Αυτό βάλτε το καλά στο μυαλό σας. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"32399"," Ευχαριστούμε τον κ. Κωνσταντίνο Μουσουρούλη.
Καλείται να λάβει το λόγο ο Βουλευτής Ευβοίας του Κομμουνιστικού Κόμματος Ελλάδας κ. Γεώργιος Μαρίνος.","Î–Î·ÏƒÎ· Î¡Î¿Î´Î¿Ï…Î»Î±",154
"32400"," Ευχαριστώ, κυρία Πρόεδρε.
Με χαρά θα συμμετείχαμε σε μία συζήτηση για τις εξελίξεις στη ναυτιλία. Η χρησιμοποίηση του όρου από πολλούς Βουλευτές πάσχει από το πρόβλημα της αοριστίας, γιατί αποκρύπτει το βασικό ζήτημα. Η ναυτιλία έχει δύο συνθετικά μέρη. Έχει τους εφοπλιστές και τους ναυτεργάτες. 
Οι εφοπλιστές στην πορεία του χρόνου αναδείχθηκαν στους πλουσιότερους επιχειρηματίες της υδρογείου. Αυτό πολύ περισσότερο ισχύει για την Ελλάδα. Σε όλες τις φάσεις ανόδου ή κρίσης της καπιταλιστικής οικονομίας, το χαρακτηριστικό στοιχείο είναι η συσσώρευση τεράστιων κεφαλαίων. Μέσα στην καρδιά της κρίσης, κάνουν επενδύσεις 9, 10, 11 δισεκατομμυρίων δολαρίων για νεόκτιστα πλοία, μέσα στην καρδιά της κρίσης δεν πληρώνουν φορολογία για τα κέρδη και την ακίνητη περιουσία, ενώ στον αντίποδα οι ναυτεργάτες υποφέρουν από μαζική ανεργία, πλήττονται από τις δραματικές μειώσεις των μισθών και των συντάξεων, γυρίζουν από το πρωί μέχρι το βράδυ να βρουν μία δουλειά με το φυλλάδιο στην τσέπη στην Ακτή Μιαούλη και το ΝΑΤ αντιμετωπίζει μεγάλα προβλήματα στην οικονομική του κατάσταση. 
Θα ήθελα να πω στον κ. Μουσουρούλη ότι το ΝΑΤ έχει μεγάλο πρόβλημα από δύο βασικά στοιχεία. Τη μείωση των οργανικών συνθέσεων και την εισφοροδιαφυγή των εφοπλιστών. Ποτέ μέσα από τεκμηριωμένες εκθέσεις στο ΝΑΤ δεν αποδείχθηκε ότι έχουν εγγραφεί άλλα επαγγέλματα. Αυτοί είναι μύθοι. Κρύβεται η ευθύνη του εφοπλιστικού κεφαλαίου. Οι ναυτεργάτες αντιμετωπίζουν την υποβάθμιση του «Οίκου Ναύτου». Αυτή είναι η κατάσταση στη ναυτιλία και δεν μπορεί να αποσιωπηθεί με γενικές και αόριστες εκφράσεις. 
Σχετικά με το πρόβλημα της πειρατείας θα συνιστούσα στον κύριο Υπουργό και στους Βουλευτές του ΠΑΣΟΚ και της Νέας Δημοκρατίας να αυτοσυγκρατηθούν, γιατί με μαθητική ακρίβεια οι εξελίξεις θα τους εκθέσουν. Θα υπάρξουν τραγωδίες. Σας το λέω, γιατί η επιχειρηματολογία που φέρατε εδώ είναι εντελώς αβάσιμη μέχρι και άσχετη και λυπούμαι γι’ αυτό. Προσωπικά έχω ζήσει περιπτώσεις πειρατείας. Δεν είναι μόνο στο Άντεν, δεν είναι μόνο στον Ινδικό, τα έχουμε ζήσει στη Νιγηρία, στον Κόλπο της Βεγγάλης και μπορούμε μέσα από μία παρακολούθηση του προβλήματος από τη δεκαετία του ’70 να θέσουμε ορισμένα ζητήματα με μεγάλη ευθύνη. 
Το νομοσχέδιο είναι πολύ επικίνδυνο. Είναι γέννημα αυτής της μήτρας που προκαλεί μεγάλη όξυνση στο σύνολο των ναυτεργατικών προβλημάτων, φθάνοντας μέχρι του σημείου να εντάξει την εμπορική ναυτιλία στο ΝΑΤΟ και σήμερα ένας σημαντικός αριθμός πλοίων να πηγαίνει στον Περσικό Κόλπο, μεταφέροντας ελικόπτερα ή άλλο στρατιωτικό εξοπλισμό για τις ανάγκες των ιμπεριαλιστών και του πολέμου στο Ιράν. Αυτή την πολιτική γεννά και αυτό το νομοσχέδιο και θέτουμε ζήτημα απόσυρσης. Θα εκτεθεί η Κυβέρνηση γι’ αυτό το νομοσχέδιο. 
Η πειρατεία, αγαπητοί κύριοι Βουλευτές, είναι πράγματι διεθνής εγκληματική επιχειρηματική δραστηριότητα που εκδηλώνει τη σαπίλα αυτού του βάρβαρου συστήματος. Είναι μεγάλα συμφέροντα. Επενδυτές δισεκατομμυρίων στρατολογούν φτωχούς ταλαίπωρους ανθρώπους της περιοχής της Αφρικής, της Ασίας, της Λατινικής Αμερικής. Έχουν τεράστια οικονομική επιφάνεια και μπορούν να έχουν άριστο στρατιωτικό εξοπλισμό και υποδομή. 
Προσέξτε καλά την ομιλία της εισηγήτριας του ΚΚΕ γι’ αυτά τα ζητήματα του στρατιωτικού εξοπλισμού, της υποδομής που αφορά τα υπερσύγχρονα ραντάρ, τις δορυφορικές επικοινωνίες, τα πιο σύγχρονα ταχύτατα ταχύπλοα σκάφη. Κάνουν καταμερισμό και επιλέγουν συγκεκριμένους στόλους, χρησιμοποιώντας όλα τα μέσα. 
Το ΚΚΕ λέει στη Βουλή ότι τα πλοία που θα φέρουν ένοπλους φρουρούς θα μπουν σε μία μαύρη λίστα και θα γίνουν στόχος των πιο σκληρών πειρατικών κυκλωμάτων. Με βάση αυτό, θέλουμε να θέσουμε τρία βασικά ερωτήματα προς τον κύριο Υπουργό.
Κύριε Υπουργέ, θέλουμε να απαντήσετε, για να πληροφορηθεί ο ελληνικός λαός, στα εξής: Πρώτον, τι θα γίνει σε περίπτωση σύγκρουσης, ανταλλαγής πυρών ανάμεσα σε πειρατές και ένοπλους φρουρούς που είναι σε γκαζάδικα, σε πετρελαιοφόρα δηλαδή, σε πλοία που μεταφέρουν βενζίνη ή άλλα παράγωγα, σε υγραεριοφόρα ή σε πλοία που μεταφέρουν χημικά φορτία που είναι εύφλεκτα; Η λογική λέει ότι θα γίνει πυρκαγιά, έκρηξη, ανατίναξη, ότι θα υπάρχουν ανθρώπινα θύματα.
Δεύτερον, τι θα γίνει σε περίπτωση που εκτοξεύονται ρουκέτες μέσα απ’ αυτά τα υπερσύγχρονα όπλα που έχουν οι πειρατές, πολυβόλα μεγάλου διαμετρήματος κ.λπ.; 
Θα γίνουν πολύ μεγάλες ζημιές. Έχουν ικανότητα να διατρήσουν τη λαμαρίνα. Θα υπάρχουν θύματα. Θα ήθελα ο Αρχηγός του Λιμενικού, που έχει μία σχετική εμπειρία, να είχε παρέμβει σε αυτό το ζήτημα, γιατί –επαναλαμβάνω- θα εκτεθείτε ανεπανόρθωτα.
Τρίτον, τι θα γίνει σε περίπτωση ένοπλης αναμέτρησης στο πλοίο; Πόσα θύματα από τους ναυτεργάτες θα θρηνήσουμε και τι θα γίνει σε περίπτωση επικράτησης των πειρατών σε αυτήν την ένοπλη αναμέτρηση; 
Δεν μπορεί να απαντήσετε με τα επιχειρήματα. Επαναλαμβάνω ότι το πρόβλημα είναι πολύ μεγάλο. Το ΚΚΕ θα κάνει τα πάντα να κινητοποιηθούν οι ναυτεργάτες…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, σας παρακαλώ δώστε μου λίγο χρόνο.","ΓΕΩΡΓΙΟΣ ΜΑΡΙΝΟΣ",305
"32401"," Βεβαίως, κύριε συνάδελφε.","Î–Î·ÏƒÎ· Î¡Î¿Î´Î¿Ï…Î»Î±",154
"32402"," …για να εμποδιστεί αυτή η τραγωδία που είναι σε εξέλιξη.
Οι ναυτεργάτες μπαρκάρουν, κύριοι Βουλευτές, για να βγάλουν ένα μεροκάματο. Πάνε να δουλέψουν, δεν πάνε να πολεμήσουν. Και ο πλοίαρχος πάει να βγάλει ένα μισθό, δεν πάει για να γίνει στρατιωτικός διοικητής. Από αυτήν τη σκοπιά θέτουμε ορισμένους λογικούς προβληματισμούς που δείχνουν τον επικίνδυνο χαρακτήρα αυτού του νομοσχεδίου. 
Ο εισηγητής της Νέας Δημοκρατίας λέει να βρεθούν προϋποθέσεις, κριτήρια για τις εταιρείες που θα αναλάβουν να τροφοδοτήσουν τα πλοία με ένοπλους φρουρούς. Είναι δεδομένες οι εταιρείες. Οι εταιρείες στρατολογούν ειδικές δυνάμεις -και όχι μόνο από την Ελλάδα- πρώην μισθοφόρους ιμπεριαλιστικών πολέμων. Είναι συγκεκριμένες και διαφημίζουν το προϊόν τους σε όλα τα δικά τους site τα οποία έχουμε παρακολουθήσει. Δηλαδή θα υπάρχει μία κατάσταση η οποία θα είναι ανεξέλεγκτη.
Το Μάιο του 2011 στην 89η Σύνοδο της Επιτροπής Ασφάλειας του ΙΜΟ, δηλαδή του Διακυβερνητικού Ναυτιλιακού Οργανισμού του ΟΗΕ, έγινε συζήτηση. Έθεσε θέμα η Ουκρανία να υπάρχει σύσταση όπου θα κάνει υποχρεωτική την παρουσία ενόπλων φρουρών επί των πλοίων. Απορρίφθηκε. Εγώ φέρνω εδώ στη Βουλή και στον κύριο Υπουργό -και υπενθυμίζω στον κ. Παπουτσή που ξέρει το θέμα, ότι οι οδηγίες του Υπουργείου Προστασίας του Πολίτη, στην επιτροπή που πήγε στον ΙΜΟ, ήταν συγκεκριμένες. Έλεγαν ότι πάγια θέση της χώρας μας αποτελεί η μη επιβίβαση, τόσο ένοπλων όσο και άοπλων ομάδων φρούρησης επί του πλοίου, όπως άλλωστε συνιστάται από τον ΙΜΟ.
Διαφημίζεται ότι πολλές χώρες, πολλά κράτη έχουν βάλει ένοπλους φρουρούς επί των πλοίων. Δεν είναι αλήθεια. Η Ινδία, η Βρετανία και πιθανώς άλλες δύο- τρεις χώρες να έχουν ψηφίσει τέτοια νομοθεσία. Το θέμα είναι ανοιχτό. Υπάρχει προβληματισμός όχι μόνο από διάφορες επίσημες αρχές αλλά από τους ίδιους τους εφοπλιστές, γιατί εκτιμούν ότι μπορεί να υπάρξει τραγωδία. Οι ναυτεργάτες σε όλο τον κόσμο είναι αντίθετοι.
Η εισηγήτρια του ΚΚΕ έθεσε τις προτάσεις του κόμματός μας. Εμείς μένουμε στο έδαφος των αποφάσεων του ΙΜΟ για ετοιμότητα του πληρώματος, για τη χρησιμοποίηση αποτρεπτικών μέσων. Λέω εγώ, λοιπόν, με αυτήν την πείρα που έχουμε, να ταξιδεύουν τα πλοία σε ειδικούς φυλασσόμενους διαύλους, κανάλια. 
Δεύτερον, να υπάρχει συντονισμός ναυτικών και αεροπορικών δυνάμεων των κρατών της περιοχής. Για παράδειγμα, η μείωση της πειρατείας στα στενά του  Μάλακα είναι αποτέλεσμα και του συντονισμού που υπήρχε από τη Μαλαισία, την Ινδονησία, την Ταϊλάνδη και τη Σιγκαπούρη. Είναι ένα στοιχείο το οποίο θέλει μελέτη, θέλει αξιοποίηση. Μιλάμε εντελώς συγκεκριμένα.
Τέλος, η παρουσία των νατοϊκών δυνάμεων, των δυνάμεων της Ευρωπαϊκής Ένωσης, η επιχείρηση «Atalanta», με αυτές τις δυνατότητες που έχουν φυσιολογικά θα είχαν αποτρέψει τις επιθέσεις των πειρατών στα καράβια. Οι δυνάμεις αυτές είχαν και έχουν άλλη αποστολή. Η αποστολή τους είναι να διαμορφώσουν βάση που θα χρησιμοποιείται ενάντια στους λαούς. Είναι έτοιμοι σήμερα να παρέμβουν στον Περσικό και στο Ιράν. Αυτός είναι ο στόχος τους, αυτή είναι η αποστολή τους. 
Νομίζουμε ότι οι θέσεις που έχουμε θέσει είναι θέσεις που στηρίζονται σε συγκεκριμένα στοιχεία, σε μία πολύχρονη πείρα και στη λογική. Επιμένουμε στην απόσυρση αυτού του νομοσχεδίου. 
Ήθελα να αναφερθώ μόνο στο θέμα της μετανάστευσης με δύο λόγια. Θέλει μεγάλη προσοχή. Θέσεις που ενοχοποιούν μετανάστες συνολικά για την εγκληματικότητα, για την ανεργία, είναι αβάσιμες. Δεν έχουν ίχνος επιστημονικής επεξεργασίας. Είναι γενικότερο σύνθετο πρόβλημα και θα λέγαμε ότι η επίθεση στους μετανάστες έχει αντανάκλαση στους μετανάστες που είναι στην Ελλάδα, έχει άμεση αντανάκλαση στην κατάσταση που αντιμετωπίζουν οι Έλληνες μετανάστες και ιδιαίτερα οι νέοι μετανάστες στη Γερμανία, στην Αυστραλία, στις άλλες χώρες της υδρογείου. Προχθές ήμουν στην Γερμανία και έχει ανοίξει μεγάλη συζήτηση για την αντιμετώπιση αυτών των θέσεων που χτυπούν τυφλά τους μετανάστες, παίρνοντας υπ’ όψιν ότι οι νέοι μετανάστες που ζουν ακόμα και σε παραπήγματα στη Γερμανία, αντιμετωπίζουν αυτά τα προβλήματα που αναδεικνύει το ΛΑΟΣ και έχει πάρα πολύ μεγάλες ευθύνες.
Ευχαριστώ.","ΓΕΩΡΓΙΟΣ ΜΑΡΙΝΟΣ",305
"32403"," Ευχαριστούμε τον κ. Γεώργιο Μαρίνο.
Η ανοχή του Προεδρείου στο χρόνο ομιλίας, σας έκανε να τον διπλασιάσετε και να πάρετε χρόνο εισηγητή.","Î–Î·ÏƒÎ· Î¡Î¿Î´Î¿Ï…Î»Î±",154
"32404"," Είκοσι χρόνια ήταν στη θάλασσα!","ΑΘΑΝΑΣΙΟΣ ΠΑΦΙΛΗΣ",425
"32405"," Βεβαίως.
Ο Βουλευτής Σερρών του Λαϊκού Ορθόδοξου Συναγερμού κ. Πολατίδης έχει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"32406"," Ευχαριστώ, κυρία Πρόεδρε. 
Είναι χαρακτηριστικό της ιδεολογικής συγχύσεως του ΚΚΕ ότι έχει γίνει το κόμμα των λαθρομεταναστών. Άλλωστε τα 30 ευρώ που δίνει, προκειμένου να εξασφαλίζει διαδηλωτές για το ΠΑΜΕ, είναι αρκετά φθηνή τιμή. Νομίζω ότι κάποιοι άλλοι θα χρειάζονταν περισσότερα.
(Χειροκροτήματα από την πτέρυγα του ΛΑΟΣ)","ΗΛΙΑΣ ΠΟΛΑΤΙΔΗΣ",434
"32407"," Μιλήστε σοβαρά.","ΓΕΩΡΓΙΟΣ ΜΑΡΙΝΟΣ",305
"32408"," Σοβαρότατα μιλάμε. Να διαβάσετε τον Μαρξ τι λέει για τη «μετάγγιση» Γερμανών εργατών απεργοσπαστών στην Αγγλία και να συνειδητοποιήσετε ότι ο μόνιμος απεργοσπαστικός μηχανισμός είναι οι λαθρομετανάστες. Γι’ αυτό τους κυνηγάει, τους φέρνει στην Ελλάδα ο Σόρος, τους φέρνει η παγκοσμιοποίηση. Βρείτε μου μία ανακοίνωση συνδέσμου βιομηχάνων στην Ευρώπη που να ζητάει λιγότερους μετανάστες. Άρα ξέρουμε τι ρόλο παίζετε. Ούτως ή άλλως είναι γνωστός.
Ερχόμαστε στη συγκεκριμένη περίπτωση. Έχουμε μπροστά μας ένα κράτος που έχει οδηγήσει το ΠΑΣΟΚ και η Νέα Δημοκρατία τόσα χρόνια να είναι πλέον κράτος οπερέτα. Θα σας αναφέρω ένα περιστατικό που άπτεται του Υπουργείου σας. Αστυνομικοί οι οποίοι συνέλαβαν μία κυρία που τους εξύβριζε, που βρέθηκε πάνω της υλικό βόμβες μολότοφ κ.λπ., αθωώθηκε από το δικαστήριο διότι δεν πλήρωσαν το παράβολο. Δηλαδή κάθε αστυνομικός που θα συλλαμβάνει κάποιον εγκληματία θα πρέπει ο ίδιος να του κάνει μήνυση και να καταθέτει παράβολο. Εάν δεν καταθέσει παράβολο αυτομάτως αθωώνεται ο εγκληματίας. Πού ακριβώς θα πάτε; Τι νόμοι είναι αυτοί τους οποίους κάνετε; Και τι δικαιολογίες ψάχνουν οι δικαστές για συγκεκριμένες περιπτώσεις; Γιατί εάν δεν ήταν συγκεκριμένων πολιτικών τάσεων η συγκεκριμένη κυρία, φυσικά δεν θα υπήρχε αυτή η αντιμετώπιση. Έχουμε σχετική εμπειρία από δικαστήρια του πώς υπάρχουν δύο μέτρα και δύο σταθμά. 
Επίσης, έχουμε και το φαινόμενο της μίζας που ζητήθηκε από επιχειρηματία προκειμένου να προωθήσει μία υπόθεσή του. Το κράτος, λοιπόν, της επανιδρύσεως του κ. Καραμανλή, το κράτος της «Δανίας του Νότου» του κ. Παπανδρέου, το είδαμε να καταλήγει στο να διατηρείται αυτή η διαφθορά αμετακίνητη στη θέση της. Θα δούμε πόσο γρήγορα θα κινηθεί αυτή η διαδικασία.
Ενδεχομένως μετά από δέκα χρόνια οι συγκεκριμένοι υπάλληλοι, οι οποίοι είναι και μιας κάποιας ηλικίας, να επικαλεστούν τότε ότι δεν μπορούν να πάνε φυλακή, αν υπάρξει ποτέ τέτοια δικαστική απόφαση, διότι πλέον είναι μεγάλης ηλικίας.
Ερχόμαστε στο συγκεκριμένο θέμα του νομοσχεδίου που αυτό το διαλυμένο κράτος, αυτό το μπάχαλο το οποίο έχουν δημιουργήσει τόσα χρόνια ΠΑΣΟΚ και Νέα Δημοκρατία με τη στήριξη του ΚΚΕ και της υπόλοιπης Αριστεράς, του ΚΚΕ εσωτερικού, έχουν δημιουργήσει ένα κράτος που ενώ γνωρίζει ποιοι είναι οι βασικοί πλουτοπαραγωγικοί πόροι, αρνείται να τους αξιοποιήσει.
Γνωρίζουμε όλοι ότι έχουμε καταστρέψει τη γεωργία, έχουμε καταστρέψει την κτηνοτροφία, έχουμε καταστρέψει τη βιομηχανία, η οποία υπήρχε, έχουμε καταστρέψει την ελαφρά μεταποίηση και ερχόμαστε τώρα να καταστρέψουμε και την εμπορική ναυτιλία. Πώς την έχουμε καταστρέψει; Με πολύ απλά πράγματα. Ένα μόνο να πω: Το Υπουργείο Εμπορικής Ναυτιλίας. Εκεί ξαφνικά θα κάνατε την οικονομία και σε τι ακριβώς θα κάνατε την οικονομία; Τα κτήρια έχουν παραμείνει, οι υπάλληλοι έχουν παραμείνει, στον Υπουργό θα κάνατε οικονομία; Ποιο ακριβώς ήταν αυτό το σκεπτικό για να καταργήσετε το Υπουργείο Εμπορικής Ναυτιλίας, που εμείς φυσικά θα το επανιδρύσουμε;
Και έχουμε μια κατάσταση από τους Έλληνες εφοπλιστές, οι οποίοι έχουν κι αυτοί πάει στην παγκοσμιοποίηση, στο διεθνισμό -δεν ξέρω πού έχουν πάει- που αρνούνται να προσλάβουν Έλληνες αξιωματικούς, έστω και για πρακτική. Έρχονται παιδιά από τις παραγωγικές σχολές, βγαίνουν, θέλουν Έλληνες πλοιάρχους αλλά δεν θέλουν κατώτερους αξιωματικούς. Ε, πώς θα γίνει ο κατώτερος αξιωματικός να φτάσει στη θέση να είναι πλοίαρχος, όταν θεωρείται ρουσφέτι πλέον να του βρούμε θέση για πρακτική και όταν δεν γίνονται τα πλοία στην Ελλάδα; 
Φυσικά αυτό είναι ευθύνη και των κυβερνήσεων. Έγινε καμμία σύσκεψη των εφοπλιστών με τους αρμοδίους Υπουργούς, ούτως ώστε να έρθει επιτέλους η κατασκευή των πλοίων στην Ελλάδα; Πώς θα βγάλει την Ελλάδα από την κρίση; Αυτό θα τη βγάλει, γιατί θα δημιουργήσει μια σειρά από επαγγέλματα τα οποία θα δουλέψουν. Εντάξει, λέμε και για την οικοδομή, που υπάρχει βέβαια ένας κορεσμός, αλλά η κατασκευή πλοίων είναι αυτή που μπορεί πραγματικά να βοηθήσει, εφόσον αφήσει το ΚΚΕ να γίνει κατασκευή στην Ελλάδα, γιατί έχουμε και αυτό το θέμα. 
Έρχομαι τώρα στο συγκεκριμένο θέμα της πειρατείας. Υπάρχει πειρατεία. Ακούσαμε εδώ επιχειρήματα, τα οποία, συγγνώμη, φτάνουν στα όρια του γελοίου. Θα μπουν στη μαύρη λίστα και θα επιτίθενται οι πειρατές στα πλοία τα οποία έχουν φρουρούς; Θα αφήνουν τα πλοία που δεν έχουν φρουρούς και θα πηγαίνουν να επιτίθενται σε αυτά που έχουν φρουρούς;
Τέλος πάντων, υπάρχει ένα τεράστιο θέμα. Δεν ξέρω αν είναι η καλύτερη μέθοδος για να αντιμετωπιστεί, είναι πάντως ένα πρώτο βήμα, πολύ καθυστερημένο, ούτως ώστε να ξέρουμε ότι τα ελληνικά πλοία πλέον δεν είναι αφύλακτα, γιατί βλέπουμε τι γίνεται. Ίσως να είναι και ένας πόλεμος νεύρων, όπου άλλες χώρες εμφανίζουν σχετικά βίντεο στο διαδίκτυο, που δείχνουν μια πολύ σκληρή μεταχείριση στους πειρατές και νομίζω ότι λαμβάνουν οι πειρατές το μάθημά τους να αποφεύγουν τα πλοία συγκεκριμένης εθνικότητας, γιατί εκεί πέρα η αντιμετώπισή τους θα είναι αμείλικτη. Έχουν πληρωθεί ποσά της τάξεως των 75.000.000 ευρώ, των 100.000.000 ευρώ για λύτρα και φυσικά αυτό είχε σαν αποτέλεσμα την ταλαιπωρία και την ομηρία επί πολύ χρονικό διάστημα των Ελλήνων ναυτικών, που τους έχει αφήσει και ψυχικά τραύματα, όπως είναι πολύ λογικό.
(Στο σημείο αυτό την Προεδρική Έδρα καταλαμβάνει ο ΣΤ’ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Έρχομαι στο θέμα του άρθρου 19. Άλλη μια φορά χρήματα για το Υπουργείο Εμπορικής Ναυτιλίας δεν έχουμε, αλλά έχουμε χρήματα για τους λαθρομετανάστες, έχουμε και παίρνουμε και τους υπαλλήλους από τους ΟΤΑ και τους μεταφέρουμε εκεί πέρα για να κάνουν τις baby-sitter των λαθρομεταναστών. Άλλωστε, αν δούμε και την τελευταία αφίσα της ημέρας των Ενόπλων Δυνάμεων, στην ουσία και ο ελληνικός στρατός για baby-sitter των λαθρομεταναστών προορίζεται. Δεν έχει, άλλωστε, άλλη αρμοδιότητα και δεν έχει καμμία άλλη δυνατότητα και καθήκον. Τελειώνει η αποστολή του με το να φροντίζει τους λαθρομετανάστες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τριάντα δευτερόλεπτα θέλω ακόμη και κλείνω.
Εδώ υπάρχει ένα ξεκάθαρο θέμα. Εγκαλείται πολύ τακτικά η Ελλάδα γιατί δεν φέρεται καλά στους λαθρομετανάστες. Φυσικά δεν γίνεται τίποτα, αλλά τουλάχιστον εμείς τα λέμε. Είμαστε οι μοναδικοί στη Βουλή και είμαστε περήφανοι γι’ αυτό. Ακόμα και τα νεοπαγή κόμματα τα βλέπουμε να κρατάνε μια στάση σχετικά υπέρ των λαθρομεταναστών. 
Εμείς λέμε κάτι πολύ απλό. Εφόσον η Ύπατη Αρμοστεία του ΟΗΕ που εδρεύει στη Νέα Υόρκη, εφόσον η Γερμανία που έχει, υποτίθεται, οικονομική ανάπτυξη, μας εγκαλούν διότι δεν είναι καλά οι λαθρομετανάστες, εγώ προτείνω και είναι πολύ φθηνότερο να τους πληρώσουμε πρώτη θέση στο αεροπλάνο, να μεταφερθούν σε αυτές τις χώρες που είναι πλούσιες, που είναι φιλάνθρωπες κ.λπ. και να επιλέξουν είτε να πάνε στη χώρα τους, είτε να πάνε στις Ηνωμένες Πολιτείες της Αμερικής, είτε να πάνε στη Γερμανία και να λυθεί το ζήτημα για τον ελληνικό λαό.
Ο ελληνικός λαός δεν αντέχει εκτός από τα οικονομικά προβλήματα, αυτές τις απαράδεκτες συνθήκες στην ασφάλεια. Του έχουν στερήσει το χαμόγελο, δεν θα του στερήσουν και την έξοδο από το σπίτι.
Ευχαριστώ.
(Χειροκροτήματα από την πτέρυγα του ΛΑΟΣ)","ΗΛΙΑΣ ΠΟΛΑΤΙΔΗΣ",434
"32409"," Ευχαριστούμε κι εμείς τον κ. Ηλία Πολατίδη, Βουλευτή του ΛΑΟΣ από το Νομό Σερρών.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα κάτω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκατέσσερα μέλη αντιπροσωπείας της Κοινοβουλευτικής Συνέλευσης της Γαλλοφωνίας (Francophonie).
Bienvenus au parlement grec.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο Βουλευτής Α’ Αθήνας του ΠΑΣΟΚ κ. Χρήστος Παπουτσής έχει το λόγο.
Σας ακούμε, κύριε Παπουτσή.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32410"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, άκουσα με προσοχή τους συναδέλφους της Νέας Δημοκρατίας και του Λαϊκού Ορθόδοξου Συναγερμού, επαναφέροντας ξανά το θέμα του Υπουργείου Εμπορικής Ναυτιλίας. Βεβαίως, το πρόγραμμα του Λαϊκού Ορθόδοξου Συναγερμού δεν ταυτίζεται σε επίπεδο θέσεων με τη Νέα Δημοκρατία, αλλά δεν έχει σημασία. 
Θέλω κι εγώ, όμως, να συμφωνήσω μαζί σας, όπως και όλοι νομίζω στη Βουλή, ότι ο τομέας της εμπορικής ναυτιλίας είναι ένας τομέας όπου η Ελλάδα είναι παγκόσμια υπερδύναμη και βεβαίως πρέπει να έχει ένα δικό του, αυτόνομο, ισχυρό και σύγχρονο Υπουργείο και νομίζω ότι αυτός είναι ο κοινός τόπος όλων. Εκεί που υπάρχει η διαφωνία είναι στο αν και κατά πόσο σε αυτό το Υπουργείο πρέπει να εντάσσεται το Αρχηγείο το Λιμενικού Σώματος και της Ελληνικής Ακτοφυλακής. Αυτή είναι η διαφωνία μου. 
Εάν η συμφωνία ήταν όσον αφορά το πρώτο πεδίο, σας διαβεβαιώ ότι θα ήμασταν ήδη με ένα πολύ σύγχρονο Υπουργείο Εμπορικής Ναυτιλίας. Δεν χρειάζεται πολύ χρόνο. Πολιτική βούληση χρειάζεται. Χρειάζεται να φύγει η φύγει η διοίκηση από τις εμπλοκές και τις αγκυλώσεις και κυρίως να σταματήσει ο συστηματικός πόλεμος που γίνεται εντός και εκτός της ελληνικής διοίκησης, εντός και εκτός του Λιμενικού Σώματος, εντός και εκτός των ναυτεργατικών σωματείων, που θέλουν αποκλειστικά δεμένη την τύχη του Υπουργείου Εμπορικής Ναυτιλίας με το Λιμενικό Σώμα και την Ελληνική Ακτοφυλακή. 
Δεύτερον, όλοι όσοι υποστηρίζουν αυτήν τη λογική αγνοούν τη βασική επιδίωξη, γιατί δεν μπορώ να δεχτώ ότι έχουν δεχτεί τη βασική επιδίωξη. Και η βασική επιδίωξη είναι ένα πράγμα, να μην υπάρχει διαχωρισμός όσον αφόρα την επιθεώρηση πλοίων, όσον αφορά δηλαδή το ποιος είναι εκείνος ο οποίος εκδίδει τα πιστοποιητικά και ποιος είναι εκείνος που τα ελέγχει, το σημείο για το οποίο η Ελλάδα είναι δακτυλοδεικτούμενη σε παγκόσμιο επίπεδο. 
Αυτό έγινε με τη νομοθετική παρέμβαση της κυβέρνησης του ΠΑΣΟΚ από τον Υπουργό κ. Χρυσοχοΐδη στην πρώτη φάση της θητείας του. Έγινε ο διαχωρισμός του Λιμενικού Σώματος από την Ελληνική Ακτοφυλακή και διαχωρίστηκε η επιθεώρηση πλοίων. Διαχωρίστηκε όσον αφορά το ποιος εκδίδει τις άδειες και ποιος είναι εκείνος που ελέγχει, γιατί η διαφθορά εκεί φωλιάζει. 
Και, επί τη ευκαιρία, όταν θα ολοκληρωθεί ο έλεγχος τον οποίο έχει διατάξει το Ναυτοδικείο Πειραιά και ο Εισαγγελέας Πειραιά, τον οποίο εκτελεί η Υπηρεσία Εσωτερικών Υποθέσεων του Λιμενικού, όσον αφορά το απίστευτο σκάνδαλο του Ρωσικού Νηογνώμονα, τότε όλοι θα βγάλετε τα συμπεράσματά σας για το τι ακριβώς γίνεται και το τι ακριβώς εννοούμε και πού ακριβώς πρέπει να οικοδομήσουμε μια νέα σύγχρονη δομή στην Ελλάδα πράγματι για το Υπουργείο Εμπορικής Ναυτιλίας, χωρίς όμως, το Λιμενικό Σώμα. 
Γιατί ήδη το Λιμενικό Σώμα, η Ελληνική Ακτοφυλακή και το Αρχηγείο του έχουν ενταχθεί στο νέο εσωτερικό δόγμα ασφάλειας της χώρας, το οποίο διαμορφώθηκε επί τη βάσει των δεσμεύσεων της Ελλάδας σε σχέση με τη Συμφωνία Σένγκεν από τη μία πλευρά και, δεύτερον, γιατί υλοποιούμε τις δεσμεύσεις μας προς την Ευρωπαϊκή Επιτροπή στο πρόγραμμα ολοκληρωμένης διαχείρισης των συνόρων.
Η νέα εποχή απαιτεί νέες πρωτοβουλίες. Τη στιγμή που η Ευρωπαϊκή Ένωση προχωρά στη δημιουργία μιας ευρωπαϊκής ακτοφυλακής, νομίζω ότι αντιλαμβάνεσθε ότι είναι λίγο οξύμωρο σχήμα εμείς να συζητάμε ξανά για το πώς θα θέσουμε το Λιμενικό Σώμα στην υπηρεσία του εφοπλιστικού κόσμου της χώρας. 
Βεβαίως, και πρέπει το ελληνικό κράτος να συνεισφέρει τα μάλα, όσα περισσότερα μπορούμε για την υποστήριξη αυτού του τομέα, που είναι πράγματι προσοδοφόρος για την Ελλάδα και ταυτόχρονα ενισχύει το κύρος μας και το όνομά μας. Αλλά, προς θεού, επιτέλους ας συνεννοηθούμε, ας σταματήσουμε να μπερδεύουμε τα πράγματα μέσα σε μία απίθανη σύγχυση, θεωρώντας ότι προσφέρουμε καλές υπηρεσίες στο επίπεδο των δημοσίων σχέσεων με τους συνομιλητές μας. Επιτέλους, ας προβάλλουμε και ας προτάξουμε το δημόσιο συμφέρον. Ας προβάλλουμε και ας προτάξουμε τη στρατηγική της χώρας. Ας προβάλλουμε και ας προτάξουμε τις δεσμεύσεις μας όσον αφορά το εσωτερικό δόγμα ασφάλειας της χώρας μας, τις υποχρεώσεις μας απέναντι στην Ευρωπαϊκή Ένωση και τα συμφέροντα ασφάλειας των Ελλήνων πολιτών στη νησιωτική και παράκτια Ελλάδα.
Στο σχέδιο νόμου που είχα την τιμή να καταθέσω στη Βουλή και να εισηγηθώ στην αρμόδια επιτροπή και το οποίο εισηγείται σήμερα ο αρμόδιος Υπουργός κ. Μιχάλης Χρυσοχοΐδης αντανακλάται η καταστατική υποχρέωση της ελληνικής πολιτείας για την προστασία των πληρωμάτων των ελληνικών εμπορικών πλοίων κατά το διάπλου από τις θαλάσσιες περιοχές υψηλού πειρατικού κινδύνου. Η δική μας πολιτική επιλογή ως απάντηση στα κλιμακούμενα κρούσματα πειρατείας είναι απολύτως εναρμονισμένη με τη διεθνή πρακτική. Είναι η επάνδρωση των εμπορικών πλοίων με ένοπλους φρουρούς, οι οποίοι όμως δεν έχουν καμμία σχέση με το πλήρωμα. Επιπλέον, αποτελεί ένα μέσο αναβάθμισης της ελληνικής σημαίας και ενίσχυσης της ανταγωνιστικότητάς μας, καθώς ο εκσυγχρονισμός του εθνικού νομοθετικού πλαισίου λειτουργεί πράγματι ως πόλος έλξης για τη ναυτιλία και για τους επιχειρηματίες και για τους εφοπλιστές που δραστηριοποιούνται στον τομέα αυτόν. 
Υπενθυμίζω επίσης ότι αυτό το νομοσχέδιο είναι το δεύτερο νομοσχέδιο, το δεύτερο βήμα αναβάθμισης της ελληνικής σημαίας κατά τους τελευταίους μήνες από την παρούσα κυβέρνηση, την κυβέρνηση του Γιώργου Παπανδρέου και την Κυβέρνηση Λουκά Παπαδήμου. Είχε προηγηθεί η νομοθετική μας πρωτοβουλία για τη διερεύνηση των ναυτικών ατυχημάτων, η οποία βεβαίως τώρα αποτελεί νόμο του κράτους εδώ και τρεις περίπου μήνες. Με αυτό το νομοσχέδιο, όμως, σήμερα πάμε ένα βήμα μπροστά και επιχειρούμε να θέσουμε μια νέα φάση, ένα νέο πλαίσιο που ενισχύει πράγματι την ανταγωνιστικότητα και δίνει τη δυνατότητα στους Έλληνες εφοπλιστές να υπολογίζουν στη βοήθεια του ελληνικού κράτους. 
Θεωρώ, όμως, υποχρέωσή μου να σταθώ σε ένα σημείο, το οποίο σήμερα έρχεται με διαφοροποίηση και με διαφορετική πρόταση ο κύριος Υπουργός. Αναφέρομαι στο άρθρο 12, το οποίο με την πρόταση του κυρίου Υπουργού αποσύρεται από το νομοσχέδιο. Προφανώς ο κάθε Υπουργός έχει τη νομοθετική πρωτοβουλία και την ευθύνη της πράξης. Ωστόσο, για να μην υπάρχουν οι οποιεσδήποτε παρερμηνείες του γεγονότος, θα ήθελα ενώπιον της Βουλής να ενημερώσω ότι αυτό το νομοσχέδιο συζητήθηκε, όπως οφείλουμε, στο πλαίσιο του Υπουργικού Συμβουλίου. Το συγκεκριμένο άρθρο προτάθηκε από τον αρμόδιο Υπουργό στο Υπουργικό Συμβούλιο. Υπήρξε συζήτηση επ’ αυτού. Πράγματι, υπήρξε τότε μία διαφωνία του συναδέλφου Μιχάλη Χρυσοχοΐδη ως αρμοδίου Υπουργού Ανάπτυξης, ο οποίος κατέθεσε τη διαφοροποίησή του. Ο Πρωθυπουργός συνεπέρανε την απόφαση που εισηγηθήκαμε στην επιτροπή της Βουλής και η επιτροπή ψήφισε με βάση την τοποθέτηση όλων των κομμάτων, εκτός της Νέας Δημοκρατίας η οποία δήλωσε ότι θα ζητήσει ξανά την απόσυρση. Αυτή είναι η πραγματικότητα. 
Η πραγματικότητα, όμως, επί της ουσίας έχει μία διαφορετική διάσταση, στην οποία επιτρέψτε μου να σταθώ. Η δυνατότητα αυτή της συμμετοχής των ειδικών δυνάμεων του Λιμενικού Σώματος για την ασφάλεια των πλοίων προβλέφθηκε με το άρθρο 12, προκειμένου να έχει και το δημόσιο μία θέση στη νέα αγορά υπηρεσιών που δημιουργούμε. Εδώ και χρόνια η μόνιμη επωδός επίκρισης για το ελληνικό δημόσιο είναι ότι έχει αναχρονιστικές δομές και υπηρεσίες, ότι δεν είναι καθόλου ευέλικτο και ότι δεν αποφέρει καθόλου οικονομικά οφέλη. Στο συγκεκριμένο θέμα, όμως, το Λιμενικό Σώμα διαθέτει τους κατάλληλους ανθρώπους με την κατάλληλη εκπαίδευση και υποδομή και τολμώ να πω ότι είναι και το πιο εκπαιδευμένο Σώμα από όλα τα ένοπλα Σώματα στην Ελλάδα όσον αφορά τον τομέα αυτόν. Έχει ξοδέψει μάλιστα ο ελληνικός λαός αρκετά χρήματα γι’ αυτήν την εκπαίδευση. 
Δεν υπάρχει κανένας λόγος, λοιπόν, να αποκλείονται από τη νέα αγορά υπηρεσιών. Δεν υπάρχει κανένας λόγος να αποκλείεται το δημόσιο από αυτήν την αγορά. Αντιθέτως, πιστεύω ότι με τα υψηλά επίπεδα εκπαίδευσης και τα υψηλά επίπεδα επαγγελματισμού που διαθέτουν, θα έθεταν πολύ υψηλά τον πήχη και τις προδιαγραφές για ολόκληρη την αγορά και για τις άλλες εταιρείες οι οποίες θα φέρουν τους ιδιώτες ένοπλους φρουρούς. Είναι λοιπόν και θέμα ανταγωνισμού και είναι και θέμα εξυπηρέτησης του δημοσίου συμφέροντος.
Γι’ αυτούς τους λόγους το Υπουργικό Συμβούλιο όλοι οι συναρμόδιοι Υπουργοί συνυπέγραψαν το σχέδιο νόμου, συμπεριλαμβανομένων μάλιστα και των Υπουργών Εξωτερικών και Άμυνας που προέρχονται από τη Νέα Δημοκρατίας. Ο δε Υπουργός Άμυνας δεσμεύθηκε στο Υπουργικό Συμβούλιο, όπως θα θυμάται το συνάδελφος κ. Χρυσοχοΐδης, ότι θα εξετάσει και το ενδεχόμενο συμμετοχής και των δυνάμεων του Πολεμικού Ναυτικού, δηλαδή των Ειδικών Δυνάμεων των άλλων Σωμάτων σε αυτήν τη διαδικασία. 
Όμως, ο Υπουργός είναι αυτός που έχει την ευθύνη, η Κυβέρνηση είναι εκείνη που προχωρά και προτείνει στη Βουλή και η Βουλή νομοθετεί. Σε κάθε περίπτωση ανεξάρτητα από αυτό πάντοτε υπάρχει η δυνατότητα, εφόσον στο μέλλον κριθεί διαφορετικά, να υπάρξουν οι ανάλογες τροποποιήσεις. 
Θέλω, κυρίες και κύριοι συνάδελφοι, να πω ότι στο υπόλοιπο μέρος του νομοσχεδίου περιλαμβάνεται μια σειρά από διατάξεις εξαιρετικά επωφελείς για τα τρία Σώματα Ασφαλείας και κυρίως στην κατεύθυνση της εναρμόνισης της νομοθεσίας που λειτουργεί ευεργετικά προς τους ίδιους τους ανθρώπους που στελεχώνουν τα Σώματα Ασφαλείας.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΠΑΠΟΥΤΣΗΣ",417
"32411"," Ευχαριστούμε πολύ τον κ. Παπουτσή.
Το λόγο έχει η Βουλευτής του ΠΑΣΟΚ κ. Ρενταρή-Τέντε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32412"," Κύριε Πρόεδρε, θα ήθελα να επικεντρωθώ στο άρθρο 20 με τη σημερινή του αρίθμηση –21 με την προηγούμενη, πριν αποσυρθεί δηλαδή το άρθρο 12- και θα ήθελα σε μια συγκεκριμένη παράγραφο, στην παράγραφο 6, να προτείνω να αλλάξει ημερομηνία. Δηλαδή, να εφαρμόζεται και για όσους κατετάγησαν στις σχολές της Ελληνικής Αστυνομίας κατά τα ακαδημαϊκά έτη 2007 έως 2011. Θα δικαιολογήσω την πρότασή μου αυτή. 
Πρώτα, όμως, θα ήθελα να ευχαριστήσω την ηγεσία του Υπουργείου Προστασίας του Πολίτη και ιδιαίτερα τον πρώην Υπουργό, τον κ. Παπουτσή, που απεδέχθη και ενέταξε στο παρόν σχέδιο νόμου: «Παροχή υπηρεσιών ασφάλειας από ενόπλους φρουρούς σε εμπορικά πλοία και άλλες διατάξεις» μία τροπολογία, που προτάθηκε κατά τη συζήτηση στις επιτροπές προσωπικά από εμένα για την αποκατάσταση μιας αδικίας, που προκλήθηκε από το π.δ. 80/2011, το οποίο έδινε στους δόκιμους υπαστυνόμους, των οποίων διακόπηκε η φοίτηση ύστερα από γνωμάτευση της Ανώτατης Υγειονομικής Επιτροπής λόγω σωματικής ανικανότητας που προήλθε από νόσο, πάθηση ή βλάβη που δεν οφείλεται στην υπηρεσία, το δικαίωμα να μπορούν να μεταταγούν στην κατάσταση της υπηρεσίας γραφείου, κρινόμενοι βάσει ειδικών πινάκων νοσημάτων και παθήσεων του π.δ. 133/2002. Η ισχύς του εν λόγω διατάγματος δημιούργησε και την αδικία που μόλις προανέφερα. Η ισχύς του  ξεκινά από τις 7 Σεπτεμβρίου 2011, ημερομηνία δημοσίευσης της Εφημερίδας της Κυβερνήσεως. Και παρ’όλο που η εν λόγω ρύθμιση αποκαθιστά μια σκληρή αντιμετώπιση προς τους δόκιμους υπαστυνόμους οι οποίοι είχαν την ατυχία να παρουσιάσουν κάποιας ήπιας μορφής νόσο, ακόμα κι ένα απλό λιποθυμικό επεισόδιο κατά τη διάρκεια της φοίτησής του στη σχολή, ωστόσο η ισχύς του νόμου από τις 7 Σεπτεμβρίου 2011 δεν αποκαθιστά πλήρως την αδικία, αφού εξαιρεί δόκιμους υπαστυνόμους που βρίσκονταν στο δεύτερο έτος της φοίτησής τους ή δόκιμους υπαστυνόμους που φοιτούσαν παλαιότερα αλλά εκδήλωσαν το 2009, παραδείγματος χάριν, αυτήν τη νόσο.
Ή εξαιρεί ακόμη και τους ίδιους τους συμμαθητές τους που εισήχθησαν στη σχολή με πανελλαδικές εξετάσεις, με ιδιαίτερα υψηλό βαθμό, με πολύ καλές επιδόσεις στα ειδικά αγωνίσματα, αλλά είχαν την ατυχία να εκδηλώσουν αυτήν τη νόσο λίγους μήνες πριν την 7η Σεπτεμβρίου. Θεωρώ ότι θα αποκατασταθούν πλήρως, αν γίνει αυτή η διόρθωση από το 2007 έως το 2011. Άλλωστε, αυτή δεν θα έχει καμμία επιβάρυνση στον προϋπολογισμό ούτε αλλάζει και τον αριθμό των δικαιούχων, αφού δεν είναι ούτε δέκα σε όλη την Ελλάδα.
Επίσης, θα ήθελα να σταθώ στο άρθρο 19 και να απαντήσω στους συναδέλφους μου του ΛΑΟΣ ότι για άλλη μία φορά θέτουν το θέμα της λαθρομετανάστευσης, το θέμα της λειτουργίας των υπηρεσιών ασύλου. Επειδή εγώ κατάγομαι από τον Έβρο και επειδή αυτό το φαινόμενο το ζω καθημερινά και κατανοώ τους συμπολίτες μου που πλέον έχουν φτάσει στα όρια της οργής και της αγανάκτησης, θα ήθελα να πω ότι, εάν η χώρα μας βρίσκεται σε αυτό το σημείο, είναι και λόγω της αναξιοπιστίας της που ποτέ δεν εφάρμοσε αυτά που δεσμεύθηκε. Το δεύτερο είναι ότι κάποτε θα πρέπει να καταλάβουμε ότι δυστυχώς η γεωγραφική θέση και το ότι είμαστε εμείς με το μόνο ευρωπαϊκό σύνορο εκεί -ούτε η Βουλγαρία ούτε η Τουρκία είναι- δυστυχώς ό,τι και να κάνουμε, ό,τι μέτρα και να πάρουμε, θα είναι ένα εύκολο πέρασμα για τη λαθρομετανάστευση. 
Άρα, λοιπόν, επειδή το ζω το φαινόμενο, θα πρέπει οπωσδήποτε -και θεωρώ πάρα πολύ σωστή τη διάταξη- να δημιουργηθούν αυτές οι υπηρεσίες ασύλου για να μπορέσουμε να διαχειριστούμε την αθρόα συμμετοχή. Τώρα, εάν θεωρεί το ΛΑΟΣ ότι είναι μοναδική και πρώτιστη προτεραιότητα της Ευρωπαϊκής Ένωσης, ας το συζητήσουμε. Αλλά, όπως είπε και ο πρώην Υπουργός, ο κ. Παπουτσής, έχουμε δέσμευση για μία ολοκληρωμένη διαχείριση των συνόρων και επιτέλους θα πρέπει να την εφαρμόσουμε στο βέλτιστο βαθμό. 
Να συζητήσω και να αποδεχθώ ότι πρέπει να θέσουμε το εντονότατο πρόβλημα της λαθρομετανάστευσης στην Ευρώπη, να το επισημαίνουμε, να το τονίζουμε κάθε φορά και επιτέλους να αλλάξουμε και τις συνθήκες, οι οποίες φέρνουν σε αυτήν τη δυσάρεστη θέση την πατρίδα μας, ιδιαίτερα σε αυτήν την κρίσιμη στιγμή να αντιμετωπίζει και το θέμα της λαθρομετανάστευσης. Αλλά, προς θεού, δεν μπορούμε για άλλη μία φορά να αποποιηθούμε τις ευθύνες μας. Αυτό δεν είναι ίδιον του πολιτισμού του Έλληνα και πρέπει αυτό να το υπερασπιστούμε.
Πριν τελειώσω, θα ήθελα να πω και το εξής. Ακόμη και το θέμα της λαθρομετανάστευσης μόνο από ξηράς δεν μπορεί να αντιμετωπιστεί αποτελεσματικά. Αυτήν τη στιγμή το Λιμενικό Σώμα στην Αλεξανδρούπολη στερείται από εφόδια και από οχήματα τα οποία θα βοηθούσαν πάρα πολύ στην περιφρούρηση, όχι μόνο των λαθρομεταναστών αλλά και των Τούρκων αλιέων, οι οποίοι έχουν πλέον αποθρασυνθεί και φθάνουν μέχρι τα παράλια της Αλεξανδρούπολης. Επισημαίνω ότι είναι πολύ σημαντικό να δοθεί προτεραιότητα στο Λιμενικό Σώμα, που φυλάει «Θερμοπύλες» και έχει να αντιμετωπίσει πάρα πολλά φαινόμενα και τους παράνομους αλιείς αλλά και τη λαθρομετανάστευση.
Ευχαριστώ πάρα πολύ και ελπίζω να γίνει δεκτή αυτή η αλλαγή στην ημερομηνία που είπα ότι δεν φέρνει και κανένα κόστος.
Ευχαριστώ πολύ.","ΟΛΓΑ ΡΕΝΤΑΡΗ-ΤΕΝΤΕ",440
"32413"," Ευχαριστούμε πολύ και εσάς, κυρία Όλγα Ρενταρή-Τέντε, Βουλευτή του ΠΑΣΟΚ του Νομού Έβρου.
Το λόγο έχει ζητήσει για ένα λεπτό ο Υφυπουργός Υγείας κ. Μιχάλης Τιμοσίδης.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32414"," Ευχαριστώ, κύριε Πρόεδρε.
Θα ήθελα να καταθέσω κάποιες τροποποιήσεις και βελτιώσεις, οι οποίες αφορούν κάποιες αντικαταστάσεις και προσθήκες λέξεων. 
Σας ευχαριστώ.
	(Στο σημείο αυτό ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης καταθέτει για τα Πρακτικά της Βουλής τις προαναφερθείσες τροποποιήσεις, οι οποίες έχουν ως εξής:
(Να φωτογραφηθούν οι σελίδες 166 και167)","ΜΙΧΑΗΛ ΤΙΜΟΣΙΔΗΣ",502
"32415"," Σας ευχαριστούμε.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και δύο εκπαιδευτικοί από το 2ο Γυμνάσιο Εύοσμου Θεσσαλονίκης.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Ο επόμενος αγορητής είναι από τη Νέα Δημοκρατία ο Βουλευτής Μαγνησίας κ. Αθανάσιος Νάκος.
Έχετε το λόγο, κύριε Νάκο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32416"," Ευχαριστώ, κύριε Πρόεδρε.
Κυρίες και κύριοι συνάδελφοι, η σημερινή συζήτηση αφορά ένα πάγιο αίτημα της ελληνικής ναυτιλίας για την προστασία των πλοίων από τις επιθέσεις των πειρατών. Η μέχρι σήμερα πραγματικότητα είναι πως ο μεγαλύτερος τομέας της ελληνικής οικονομίας, η ναυτιλία μας, παρέμεινε απροστάτευτη από παντός είδους επιθέσεις ξένων πειρατών και ιδίως κατά τη διέλευση των εμπορικών πλοίων στον κόλπο του Άντεν, στον Άγιο Μαυρίκιο, τη Νιγηρία, περιοχές με συχνά κρούσματα πειρατείας.
Η ψήφιση του παρόντος νομοσχεδίου αποτελεί μία αναγκαιότητα, που έρχεται βέβαια με μεγάλη καθυστέρηση, αλλά ανοίγει το δρόμο για την ουσιαστική και έμπρακτη προστασία της ναυτιλίας. Επιπλέον, η ενίσχυση των πλοίων με ένοπλους φρουρούς τονίζει την ανταγωνιστικότητα της ελληνικής σημαίας και ενδυναμώνει την αξιοπιστία του ελληνικού εμπορικού στόλου. Το σημαντικότερο όμως είναι ότι διασφαλίζει τη ζωή και την ασφάλεια των Ελλήνων ναυτικών που προστατεύονται από τις αναίτιες και απρόκλητες επιθέσεις των πειρατών. 
Επιτρέψτε μου να αναφερθώ σε ειδικότερες ρυθμίσεις, οι οποίες εισάγονται και δημιουργούσαν προβληματισμό, αλλά βλέπω ότι με τις τροπολογίες που υπάρχουν διορθώθηκαν θέματα στα οποία είχαμε ασκήσει κριτική, κύριε Υπουργέ, -και καλορίζικος- αλλά δυστυχώς η προηγούμενη ηγεσία κώφευε με έναν τρόπο που θα έλεγε κανείς ότι δεν ήταν αρμόζων προς τα κοινοβουλευτικά ήθη, ακόμα και τα δικά μας. Το θέμα της εκπαίδευσης των ιδιωτικών φρουρών υπάρχει εδώ, όπως είδα σε τροπολογία ή σε άλλη διάταξη. Πρέπει να υπάρξει εκπαίδευση, διότι το έργο το οποίο θα αναλάβουν οι ιδιωτικοί φρουροί είναι σημαντικό.
Άκουσα πριν από λίγο τον προκάτοχό σας, τον κ. Παπουτσή, και δεν μπορώ να καταλάβω αυτά τα οποία κατανοήσατε και αλλάξατε γιατί δεν τα έβλεπε. Διότι η παροχή υπηρεσιών ασφαλείας από άντρες των Ειδικών Δυνάμεων του Λιμενικού δημιουργούσε δεκάδες ερωτηματικά, όπως: Προλαβαίνουν οι Λιμενικοί που έχουν εμπορία ναρκωτικών, λαθρομετανάστες, ακόμη και παροχή ευταξίας στα λιμάνια, να επιβιβάζονται και στα πλοία και να φεύγουν; Είχαμε τόση μεγάλη περίσσια λιμενικών; Επιπλέον, τον είχαμε ρωτήσει τότε: Τι θα γίνει εάν πέντε πλοιοκτήτες υποβάλλουν αίτημα για να μπουν; Θα υπάρχει σειρά προτεραιότητας; Πώς θα γινόταν όλο αυτό; Ή όπως έκρινε ο κύριος Υπουργός; Ευτυχώς άλλαξε και έτσι αυτή η κριτική που είχαμε ασκήσει τότε, έντονη μάλιστα, δεν έχει πλέον λόγο ύπαρξης, μιας που ρυθμίστηκε αυτό το θέμα.
Στο δεύτερο μέρος του νομοσχεδίου ρυθμίζεται μία σειρά από εκκρεμή θέματα των Σωμάτων Ασφαλείας, τα οποία κυρίως προκλήθηκαν από αστοχίες και παλινωδίες της προηγούμενης κυβέρνησης Παπανδρέου. Παρ’ όλα αυτά, είναι για εμάς θετικό ότι επιτέλους η Σχολή Αστυφυλάκων κατατάσσεται στην ανώτατη βαθμίδα της τριτοβάθμιας εκπαίδευσης και ότι οι κενές -μέχρι σήμερα- θέσεις προσωπικού στην υπηρεσία ασύλου μπορούν να στελεχωθούν από επιτυχόντες και μη διοριστέους ακόμη σε διαγωνισμούς άλλων υπηρεσιών. Είχα επισημάνει εκ της εμπειρίας μου στο Υπουργείο Εσωτερικών ότι ουδείς χωρίς ισχυρό κίνητρο και από τη στιγμή που τα οικονομικά κίνητρα έχουν εξαλειφθεί θα δεχθεί να πάει να υπηρετήσει σε υπηρεσίες που έχουν να κάνουν με μετανάστες, είτε νόμιμους είτε λαθρομετανάστες.
Τους τελευταίους μήνες, κύριε Υπουργέ, το Υπουργείο Προστασίας του Πολίτη πραγματοποίησε μια ομοβροντία προσλήψεων στα Σώματα Ασφαλείας, με αποκορύφωμα το διορισμό των τεσσάρων χιλιάδων πυροσβεστών πενταετούς θητείας προερχομένων κυρίως από εποχικούς. 
Ήμασταν –και γι’ αυτό ψηφίσαμε θετικά επί της αρχής του νομοσχέδιο- υπέρ της εργασιακής αποκατάστασης αυτών των ανθρώπων που για πολλά χρόνια προσέφεραν υπηρεσίες στη χώρα και γι’ αυτό υπερψηφίσαμε το σχετικό νομοσχέδιο. 
Όμως, καταγγείλαμε πρώτοι εμείς –και ακολούθησαν πολλοί άλλοι συνάδελφοι του ΠΑΣΟΚ και δημοσιογράφοι- τις αδιαφανείς διαδικασίες του διαγωνισμού που κατέληξε στο διορισμό δεκάδων ή εκατοντάδων υποψηφίων με πλαστά δικαιολογητικά ή ελλιπείς προϋποθέσεις. Μάλιστα –αν αληθεύει δεν το ξέρω, δώστε μας μια απάντηση- αποτάχθησαν περισσότερα από εκατό άτομα –λένε οι δημοσιογραφικές πληροφορίες- από αυτούς που ελάχιστες μέρες πριν είχαν προσληφθεί. 
Με την παράγραφο 2 στο άρθρο 18 επιχειρείται να νομιμοποιηθούν οι παράνομες διαδικασίες που ενήργησε η Ανώτατη Επιτροπή Υγειονομικού Πυροσβεστικού Σώματος και ειδικότερα την εξέταση της σωματικής ικανότητας των υποψηφίων ή –με την επόμενη παράγραφο που συστήνει στο Πυροσβεστικό Σώμα- τις θέσεις των επιτυχόντων του διαγωνισμού, τρεις μήνες δηλαδή μετά τα αποτελέσματα. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα χρειαστώ δυο λεπτά παραπάνω. 
Επίσης, οι διατάξεις των παραγράφων 8 και 9 του ίδιου άρθρου ρυθμίζουν την αναντιστοιχία με τα όρια ηλικίας και το χρόνο υποβολής αιτήσεων συμμετοχής για τη σχεδόν ολοκληρωμένη διαδικασία πρόσληψης επτακοσίων είκοσι πέντε δοκίμων πυροσβεστών, επιχειρώντας έτσι εκ των υστέρων να νομιμοποιήσει παρατυπίες του διαγωνισμού, τις οποίες είχαμε καταγγείλει και τις οποίες ο προηγούμενος Υπουργός δεν δεχόταν. Μάλιστα απέκρουε τις  καταγγελίες μας ότι του δημιουργούσαν προβλήματα εκεί που δεν υπήρχαν. 
Ακόμη, δεν είναι κατανοητό και από τους αξιωματικούς του Σώματος ποια είναι η ανάγκη που προκαλεί την εσπευσμένη δημιουργία της νέας κατηγορίας διοικητικών αξιωματικών. Η δημιουργία του νέου κλάδου γίνεται χωρίς προηγούμενη διαβούλευση και –το βασικότερο- χωρίς μελέτη των αναγκών του Αρχηγείου. Πρόκειται για έναν αυθαίρετο προσδιορισμό του αριθμού των εβδομήντα θέσεων και των ειδικοτήτων, χωρίς να δίνεται η δυνατότητα ένταξης στον κλάδο πτυχιούχων πυροσβεστών και υπαξιωματικών που υπάρχουν τώρα. 
Επίσης, δεν προβλέπεται ότι αυτοί οι αξιωματικοί εκτός των ειδικών καθηκόντων τους θα συμμετέχουν ενεργά στην αντιμετώπιση σοβαρών συμβάντων με ιδιαίτερα χαρακτηριστικά, όπως για παράδειγμα σεισμοί ή βιομηχανικά ατυχήματα και ειδικότερα σε διαδικασίες όπως εκτίμηση κινδύνου και σχεδίων διοικητικής υποστήριξης, εκτίμηση κόστους επιχειρήσεων, ενώ δημιουργείται ιδιαίτερη επετηρίδα, χωρίς να προσδιορίζεται καταληκτικός βαθμός στην εξέλιξή τους. 
Για όλους αυτούς τους λόγους πρέπει, κύριε Υπουργέ, να αποσυρθεί η διάταξη. Αλήθεια, ποια συγκεκριμένη ανάγκη του Σώματος επιβάλλει σήμερα τη σύσταση αυτής της ιδιαίτερης κατηγορίας προσωπικού. 
Τελειώνοντας, θα ήθελα να αναφερθώ στην τροπολογία που προσπαθεί να νομιμοποιήσει την ανάθεση της συντήρησης των ιδιόκτητων ελικοπτέρων του Πυροσβεστικού Σώματος μέσω NAMSA, διαδικασία που εξελίχθη χωρίς νομοθετικό πλαίσιο, όπως ομολογείται. Με πολιτική απόφαση προκρίθηκε, με αυτή τη διαδικασία, η επιλογή ανάθεσης της συντήρησης των ιδιόκτητων ελικοπτέρων, τα οποία είχαν εγκαταλειφθεί επί χρόνια. 
Η προχειρότητα και η σπουδή, με την οποία επελέγη η προσφυγή στη συγκεκριμένη διαδικασία, άφησε αναπάντητα μια σειρά από ερωτήματα, μερικά από τα οποία θεραπεύετε εκ των υστέρων, όσον αφορά τις κρατήσεις και τις προκαταβολές, που είχαν γίνει χωρίς να στηρίζονται σε κανένα νόμο, χωρίς καμμία διαδικασία από αυτές που είναι επιβεβλημένες. 
Το βέβαιο, κύριε Υπουργέ, είναι ότι τα παραπάνω δείχνουν την προχειρότητα, με την οποία κινείτο η προηγούμενη πολιτική ηγεσία: βεβιασμένες και πρόχειρες αποφάσεις σε θέματα προσλήψεων, οικονομικών συμβάσεων και επιχειρησιακού σχεδιασμού.","ΑΘΑΝΑΣΙΟΣ ΝΑΚΟΣ",356
"32417"," Παρακαλώ, κύριε συνάδελφε, μιλάτε ήδη δέκα λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32418"," Τελειώνω, κύριε Πρόεδρε. 
Αυτές οι εποχές, όπου κάθε μήνα έπρεπε να διορθώνουμε προηγούμενο νομοσχέδιο ή προηγούμενη απόφαση, έχουν περάσει. Η εγκληματικότητα έχει αυξηθεί. Ακούσαμε ξανά χθες στην κοινή συνέντευξη που είχατε με τον κ. Καμίνη για άλλη μια φορά, για πολλοστή φορά, για μέτρα που θα παρθούν για την πάταξη της εγκληματικότητας, ιδίως στο κέντρο των Αθηνών.
Αυτή τη στιγμή λοιπόν που πρέπει να συνασπιστούν με πολύ οργανωμένο τρόπο η πολιτεία, τα Σώματα Ασφαλείας και οι πολίτες, υπάρχει αναξιοπιστία και έλλειψη εμπιστοσύνης. Αυτή τη στιγμή χρειαζόμαστε εθνική ιδεολογία και αποτελεσματική πρακτική στα θέματα της ασφάλειας. 
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΝΑΚΟΣ",356
"32419"," Ο Βουλευτής του ΠΑΣΟΚ στο Νομό Ηλείας κ. Παναγιώτης Δημητρουλόπουλος έχει το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32420"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, θα αναφερθώ σε μια τροπολογία που έχω καταθέσει και για την οποία θεωρώ ότι υπάρχει η αντικειμενική βάση για την αποδοχή της εκ μέρους σας. 
Προτείνω, λοιπόν, να γίνει η προσθήκη αυτής της τροπολογίας στην παράγραφο γ΄ του άρθρου 1 του ν. 2226/1994 και η οποία λέει: Στη Σχολή Αξιωματικών της Ελληνικής Αστυνομίας εισάγονται κατ’ έτος και καθ’ υπέρβαση μέχρι τρεις αστυφύλακες απόφοιτοι παραγωγικής Σχολής των Ενόπλων Δυνάμεων, ισότιμης με τη Σχολή Αξιωματικών της Ελληνικής Αστυνομίας, χωρίς εξετάσεις, εφόσον συγκεντρώνουν και τα λοιπά προβλεπόμενα από τον οικείο κανονισμό προσόντα. Η κατάταξη των εισακτέων καθορίζεται από τη σειρά εξόδου τους από τη Σχολή Αστυφυλάκων. 
Κύριε Υπουργέ, κυρίες και κύριοι συνάδελφοι, οι παραγωγικές σχολές σύμφωνα με το νόμο είναι ισότιμες με τις πανεπιστημιακές σχολές της ανώτατης εκπαίδευσης, δηλαδή όλες οι παραγωγικές Σχολές –Ευελπίδων, Ικάρων, Ναυτικών Δοκίμων, Αξιωματικών της Ελληνικής Αστυνομίας- είναι ανώτατα εκπαιδευτικά ιδρύματα, είναι ισότιμες σχολές, είναι ΑΕΙ. 
Στη συγκεκριμένη περίπτωση, εκτός από την ισοτιμία των σχολών αυτών,  υπάρχει και πλήρης αντιστοιχία. Υπάρχει πλήρης αντιστοιχία των πτυχίων των παραγωγικών σχολών, παραδείγματος χάριν της Σχολής Ευελπίδων με τη Σχολή Αξιωματικών της Ελληνικής Αστυνομίας. Υπάρχει, λοιπόν, η ισοτιμία ανάμεσα στις σχολές και ταυτόχρονα υπάρχει και η αντιστοιχία των πτυχίων αυτών.  
Η αντιστοιχία αυτή, εκτός των άλλων, προκύπτει και από το γεγονός ότι βασικά μαθήματα της Σχολής Ευελπίδων περιλαμβάνονται στον Κανονισμό της Σχολής Αξιωματικών της Ελληνικής Αστυνομίας και διδάσκονται και στη μία σχολή και στην άλλη σχολή. 
Θα μπορούσα να αναφέρω –για παράδειγμα- το μάθημα που αφορά την επιτελική οργάνωση διοίκησης και τις ψυχολογικές επιχειρήσεις καθώς και ένα σωρό άλλα μαθήματα που διδάσκονται και στις δύο σχολές. Άρα, λοιπόν, υπάρχει –ξαναλέω- και ισοτιμία στα πτυχία αυτά των παραγωγικών σχολών και αντιστοιχία ταυτόχρονα. 
Δεν είναι τυχαίο ότι στο ΚΕΑΠ μπορούν να πραγματοποιούν εκπαίδευση τόσο οι απόφοιτοι της Σχολής Ευελπίδων όσο και οι δόκιμοι αξιωματικοί της Ελληνικής Αστυνομίας με τους ίδιους όρους και προϋποθέσεις. 
Με βάση, λοιπόν, τα παραπάνω θεωρώ ότι ένας απόφοιτος μιας παραγωγικής σχολής, όπως παραδείγματος χάριν αυτός της Σχολής Ευελπίδων ο οποίος ταυτόχρονα έχει αποφοιτήσει από τη Σχολή Αστυφυλάκων, μπορεί να εισαχθεί στη Σχολή Αξιωματικών της Ελληνικής Αστυνομίας χωρίς εξετάσεις.
Ήδη, κύριε Υπουργέ, σήμερα εισάγονται χωρίς εξετάσεις στη Σχολή Αξιωματικών της Ελληνικής Αστυνομίας οι πέντε πρώτοι αποφοιτήσαντες της Σχολής Αστυφυλάκων. Προφανώς, είναι ένα κίνητρο για να παρακολουθούν τα μαθήματά τους και βεβαίως είναι πολύ σωστό αυτό που εφαρμόζεται. 
Γι’ αυτό και η πρότασή μου είναι στο τέλος της παραγράφου, που αφορά ακριβώς αυτή την εισαγωγή άνευ εξετάσεων των πέντε πρώτων από τη Σχολή Αστυφυλάκων στη Σχολή Αξιωματικών, εκεί να προστεθεί και η τροπολογία που προτείνω. 
Άρα, λοιπόν, αφού κάποιοι έχουν αποφοιτήσει από τη Σχολή Αστυφυλάκων –και επομένως έχουν μπει στην ψυχολογία του Σώματος της Ελληνικής Αστυνομίας- και αφού ταυτόχρονα έχουν πτυχίο μιας άλλης και ισότιμης και αντίστοιχης παραγωγικής Σχολής  -όπως είναι οι παραγωγικές σχολές της χώρας μας- τότε να μπορούν να εισαχθούν στη Σχολή Αστυφυλάκων άνευ εξετάσεων. 
Η πρότασή μου, λοιπόν –και ολοκληρώνω με αυτό, κύριε Πρόεδρε- είναι αυτή η συγκεκριμένη τροπολογία να μπει ως ένα ξεχωριστό άρθρο ενδεχομένως στο σημερινό νομοσχέδιο, κύριε Υπουργέ –ή ενδεχομένως σε ένα άλλο νομοσχέδιο αν προτίθεστε να φέρετε τις επόμενες μέρες- και σύμφωνα με αυτή τη νέα διάταξη να δίνεται η δυνατότητα εισαγωγής τριών τουλάχιστον λέω εγώ –εσείς μπορείτε τον αριθμό να τον προσδιορίσετε διαφορετικά- που θα μπορούν να μπουν στη Σχολή Αξιωματικών άνευ εξετάσεων με τις προϋποθέσεις που ορίζει ο νόμος και η κατάταξη –επαναλαμβάνω- να γίνεται με τη σειρά εξόδου από τη Σχολή Αστυφυλάκων. 
Ευχαριστώ πολύ, κύριε Πρόεδρε.","ΠΑΝΑΓΙΩΤΗΣ ΔΗΜΗΤΡΟΥΛΟΠΟΥΛΟΣ",128
"32421"," Και εμείς ευχαριστούμε τον κ. Δημητρουλόπουλο, Βουλευτή του ΠΑΣΟΚ στο Νομό Ηλείας. 
Στο σημείο αυτό ολοκληρώνεται ο κύκλος των αγορητών. 
Πριν δώσω το λόγο στον αξιότιμο κύριο Υπουργό, έχει ζητήσει το λόγο ο Κοινοβουλευτικός Εκπρόσωπος της Νέας Δημοκρατίας και Βουλευτής Κέρκυρας κ. Νικόλαος Δένδιας. 
Ορίστε, κύριε Δένδια, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32422"," Κύριε Πρόεδρε, είναι ασύνηθες να ζητά Κοινοβουλευτικός Εκπρόσωπος της Αξιωματικής Αντιπολίτευσης το λόγο πριν μιλήσει ο Υπουργός, αλλά ο λόγος που το πράττω είναι επειδή, μετά από συνεννόηση με τον εισηγητή μας κ. Πλακιωτάκη, θα θέλαμε να θέσουμε ορισμένα θέματα, τα οποία πιθανόν θα ήταν φρόνιμο ο Υπουργός να δει, δεδομένου ότι εμείς επί της αρχής το νομοθέτημα έχουμε πει ότι το ψηφίζουμε. 
Θα θέλαμε ο κύριος Υπουργός είτε να μας απαντήσει σε ορισμένα ερωτήματα, τα οποία μας δημιουργούνται από ειδικές διατάξεις είτε –ίσως αν χρειαστεί- να προβεί σε κάποιες βελτιώσεις ή επεξηγήσεις του νομοθετήματος. 
Κατ’ αρχάς, εδώ μιλάμε για ένα νέο πλαίσιο, στο οποίο ένοπλοι επιβαίνουν νομίμως εμπορικού πλοίου και δεν αποτελούν μέρος του πληρώματος του πλοίου. Αποτελούν προσωπικό εταιρείας, όπως ορίζει το άρθρο 2, με την οποία ο πλοιοκτήτης ή ο διαχειριστής υποχρεούται να συνάψει σύμβαση –δεν προσδιορίζεται το περιεχόμενο της συμβάσεως- και λέει πού πρέπει να είναι εγκατεστημένοι κ.λπ.. 
Επιτρέψτε μου, λοιπόν, να θέσω μια σειρά από ερωτήματα και να αναμείνω τις απαντήσεις σας, οι οποίες όμως θα πρέπει να δοθούν, διότι νομίζω ότι το άρθρο 6 του νομοθετήματος ως έχει, πάσχει νομοτεχνικά. 
Τι ορίζει, λοιπόν, το άρθρο 6; Στην παράγραφο 2 ορίζει: Οι ένοπλοι ιδιώτες φρουροί παρέχουν υπηρεσίες επί του πλοίου σύμφωνα με το Μέρος Α. Τελούν υπό την εξουσία του πλοιάρχου. 
Σας θέτω το πρώτο ερώτημα και θα σας το αναπτύξω με παράδειγμα. Ο πλοίαρχος δεν βρίσκεται επί της γέφυρας του πλοίου και βρίσκεται ο υποπλοίαρχος. Η εντολή του υποπλοιάρχου δεσμεύει ή δεν δεσμεύει; Δεν παραπέμπεται στις γενικές διατάξεις περί πληρώματος, οι οποίες είναι το άρθρο 57 –αν θυμάμαι καλά απέξω- του Κώδικα Ιδιωτικού Ναυτικού Δικαίου, το οποίο ορίζει ότι το πλήρωμα του πλοίου υπακούει εν παντί χρόνω εις τας διαταγάς των ιεραρχικώς προϊσταμένων. 
Όταν, λοιπόν, το πλοίο κυβερνάται από τον ύπαρχο ή οποιονδήποτε άλλον, αυτός δίδει ή δεν δίδει εντολή; Και αυτό δεν είναι ρητορικό ερώτημα. Οι καταστάσεις ανάγκης δεν προκύπτουν προγραμματισμένα, ώστε να γνωρίζουμε ποιος θα δώσει την ιεραρχική εντολή ούτε υπάρχει η απλή δυνατότης να πάει κάποιος να φωνάξει τον πλοίαρχο, να ανέλθει ο πλοίαρχος και να δώσει την εντολή ο πλοίαρχος. Κατά συνέπεια, πρέπει απολύτως να διευκρινιστεί ποια είναι η σχέση των φρουρών αυτών με την ιεραρχία του πλοίου. 
Έρχομαι στο δεύτερο –εξίσου σημαντικό- θέμα που αφορά το εργατικό δίκαιο. Η σχέση αυτών των ειδικών φρουρών είναι σχέση εργασίας όχι με τον πλοιοκτήτη. Είναι σχέση με την εταιρεία, βάσει του άρθρου 2 παράγραφος γ’. 
Σας ερωτώ: Ο πλοίαρχος ως προς το πλήρωμα έχει τις ειδικές διατάξεις του ναυτεργατικού δικαίου και τη δυνατότητα άμεσης καταγγελίας. Και αυτό γιατί γίνεται; Γιατί το πλοίο είναι ειδική μονάδα και κατά συνέπεια ο πλοίαρχος, επειδή οι ενέργειες του πληρώματος άπτονται της ασφάλειας του πλοίου, έχει άμεση δυνατότητα θεραπείας οποιουδήποτε πράγματος θεωρεί σφάλμα, χωρίς καμία δυνατότητα του εργαζομένου, σύμφωνα με το κοινό δίκαιο, να λάβει τα μέτρα προστασίας του που το κοινό εργατικό δίκαιο επιτρέπει.
Αντίθετα, επιβιβάζουμε στο πλοίο ένοπλο ο οποίος δεν υπόκειται στις διατάξεις που υπόκειται ο απλός ναύτης, που σημαίνει δηλαδή ότι δεν μπορεί ο πλοίαρχος αναίτια οποτεδήποτε να καταγγείλει τη σύμβαση και να αποβιβάσει από το πλοίο τον ένοπλο φρουρό. Είναι δυνατόν αυτό να είναι έτσι; 
Άλλα ελάσσονα θέματα. Σε περίπτωση ναυαγίου, ποιες είναι οι υποχρεώσεις και ποια τα δικαιώματα του συγκεκριμένου ατόμου, του ειδικού φρουρού; Το άρθρο 62 του ΚΙΝΔ ορίζει τι συμβαίνει σε περίπτωση που ναυαγήσει το πλοίο. Καθορίζει τι κάνει το πλήρωμα. Ο ειδικός φρουρός τι κάνει; Ο ειδικός φρουρός δεν είναι επιβάτης. Είναι τρίτο άτομο. Τι δικαιώματα και υποχρεώσεις έχει; 
Σε περίπτωση επιθαλάσσιας αρωγής, τι δικαιώματα και υποχρεώσεις έχει; Δεν προσδιορίζεται. Τι κάνει; Κάθεται και κοιτάει; Δεν έχει καμμία υποχρέωση, κανένα δικαίωμα; Βάζει σε κίνδυνο τη ζωή του για να σώσει ανθρώπινη ζωή και ανθρώπινη περιουσία; Δεν έχει δικαίωμα; Είναι απλά πράγματα. 
Άρθρο 58 του ΚΙΝΔ: «Ο ναυτικός απαγορεύεται να επιβιβάζει συγκεκριμένα αντικείμενα επί του πλοίου». Ο ειδικός φρουρός δικαιούται; Υπάρχουν και δεκάδες άλλα. Γιατί τα λέμε; Τα λέμε για να βοηθήσουμε από την πλευρά της Νέας Δημοκρατίας, μαζί με τον εισηγητή μας κ. Πλακιωτάκη, στο να διατυπωθεί ένα νομοθέτημα που να έχει μια νομοτεχνική αξιοπρέπεια. 
Δεν είναι δυνατόν έτσι όπως διατυπώνονται τα άρθρα –κυρίως, τα άρθρα 2 και 6- να μπορέσουν να αντιμετωπίσουν την πραγματικότητα την οποία καλούμαστε να ρυθμίσουμε. Θα μου επιτρέψετε να σας πω ότι φοβούμαι πως το νομοθέτημα στα άρθρα αυτά είναι προϊόν μεγάλης νομοτεχνικής προχειρότητας και θα δημιουργήσει τεράστια προβλήματα.
Η θάλασσα είναι ένα πολύ σημαντικό στοιχείο για τη χώρα αυτή. Είμαστε η χώρα που έχει το μεγαλύτερο στόλο στον κόσμο. Έχουμε 22% στα δεξαμενόπλοια και 16% στα υπόλοιπα. Τα νομοθετήματά μας είναι οδηγοί για τα νομοθετήματα άλλων χωρών.
Σας παρακαλώ πάρα πολύ, κύριε Υπουργέ, έστω και επί καθυστερήσει, κοιτάξτε το και φέρτε το με έναν τρόπο, ώστε τα άρθρα 2 και 6 να έχουν νομοτεχνική επάρκεια. Ως έχουν δεν μπορούν να ρυθμίσουν την κατάσταση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
 ΠΡΟΕΔΡEΥΩΝ (Βαΐτσης Αποστολάτος): Ευχαριστούμε τον Κοινοβουλευτικό Εκπρόσωπο της Νέας Δημοκρατίας κ. Δένδια.
Ο Υπουργός Προστασίας του Πολίτη κ. Χρυσοχοΐδης έχει το λόγο για δεκαοκτώ λεπτά.","ΝΙΚΟΛΑΟΣ ΔΕΝΔΙΑΣ",122
"32423"," Ευχαριστώ, κύριε Πρόεδρε.
Κυρίες και κύριοι συνάδελφοι, σας ευχαριστώ όλους για τη συμμετοχή που είχατε στη συζήτηση αυτού του πολύ σημαντικού νομοσχεδίου. Θεωρώ ότι σήμερα είναι μία εξαιρετικά σημαντική μέρα για την ελληνική ναυτιλία και το Κοινοβούλιο, μια και για πρώτη φορά στην ιστορία της ελληνικής ναυτιλίας, ουσιαστικά διαμορφώνουμε ένα θεσμικό πλαίσιο για την προστασία της ελληνόκτητης πλοιοκτησίας, των ελληνικών πλοίων, των πλοίων με ελληνική σημαία, προκειμένου δηλαδή να προστατεύσουμε τις περιουσίες, την επιχειρηματικότητα, το προσωπικό, την ανθρώπινη ζωή από τις επιθέσεις που υφίστανται οι ναυτικοί μας σε κάποια συγκεκριμένα σημεία του πλανήτη και κυρίως στον κόλπο του Άντεν, από τη μεγάλη έλλειψη σταθερότητας που υπάρχει στο χώρο της Σομαλίας και τις υπόλοιπες χώρες της Αφρικής. 
Η υπόθεση αυτή έχει ένα βάθος χρόνου, τα τελευταία χρόνια. Έχει ένα βάθος χρόνου με την έννοια ότι η Ελλάδα συμμετέχει σε μία επιχείρηση που ονομάζεται «Ατλάντα». Συμμετείχαμε και συμμετέχουμε με ένα πολεμικό πλοίο, με αξιωματικούς του Πολεμικού Ναυτικού, προκειμένου να συνδράμουμε στη διεθνή ναυτιλιακή δύναμη, η οποία προστατεύει τα πλοία στη συγκεκριμένη περιοχή. 
Πρέπει να πω ότι δεν έχει διαμορφωθεί ακόμη ένα ολοκληρωμένο θεσμικό πλαίσιο στο πλαίσιο του Οργανισμού Ηνωμένων Εθνών ή του IMO, του Διεθνούς Ναυτιλιακού Οργανισμού. Υπάρχει μία πρωτοβουλία, θα έλεγα, εθνικού χαρακτήρα από πολλές χώρες και κυρίως ευρωπαϊκές χώρες, και μάλιστα προηγμένες σκανδιναβικές ευρωπαϊκές χώρες.
Υπάρχουν κάποιες γενικές οδηγίες της Ευρωπαϊκής Ένωσης. Υπάρχει ένα πλαίσιο λειτουργίας της συγκεκριμένης δραστηριότητας από την πλευρά του Διεθνούς Ναυτιλιακού Οργανισμού, του IMO, αλλά δεν υπάρχει μία συγκροτημένη απόφαση που να θεσπίζει δίκαιο γύρω από το ζήτημα αυτό. 
Συνεπώς, είμαστε αναγκασμένοι σήμερα, με βάση αυτό το πλαίσιο που διαμορφώθηκε σε επίπεδο IMO, Ευρωπαϊκής Ένωσης και με την εμπειρία της «Ατλάντα», να διαμορφώσουμε το δικό μας εθνικό πλαίσιο μετά και από αίτημα –με πολύ έντονο τρόπο μάλιστα- που υπέβαλε η Ένωση Ελλήνων Εφοπλιστών στην Κυβέρνηση.
Τι κάνουμε, λοιπόν, με το συγκεκριμένο νομοσχέδιο; Επιχειρούμε να καλύψουμε τις ανάγκες σε προστασία και άμυνα απέναντι στην πειρατεία με ιδιώτες ένοπλους φρουρούς, οι οποίοι μισθώνονται από συγκεκριμένες εταιρείες που συστήνονται για το σκοπό αυτό.  
Ετέθησαν μία σειρά από ζητήματα προηγουμένως από τον συνάδελφο κ. Δένδια, τα οποία θα δω, αλλά βέβαια σε ορισμένα υπάρχουν γενικότερες απαντήσεις του ΚΙΝΔ. Από την άλλη πλευρά υπάρχουν και οι γενικότερες απαντήσεις που μπορούμε να δώσουμε στο πλαίσιο και του ναυτικού δικαίου και του ΚΙΝΔ. 
Για παράδειγμα, για το θέμα της εντολής του πλοιάρχου ή του υποπλοιάρχου. Είναι προφανές ότι αν ο υποπλοίαρχος είναι το εξουσιοδοτημένο πρόσωπο του πλοιάρχου, τότε αυτός θα δώσει την εντολή. Επειδή, όμως, σε όλα αυτά πολλές φορές υπάρχουν κενά, θα μπορούσαμε να βάλουμε το εξής «με εντολή του πλοιάρχου ή του εκάστοτε νόμιμου αναπληρωτή του», αν αυτός εκείνη τη στιγμή ασκεί καθήκοντα νόμιμου αναπληρωτή. 
Θα δούμε όλες αυτές τις μικρές, αλλά πολύ σημαντικές –κι εγώ συμφωνώ σε αυτό- λεπτομέρειες και στη συνέχεια θα επανέλθουμε στα άρθρα, ούτως ώστε να καλυφθούν ενδεχομένως κάποια κενά που υπάρχουν.","ΜΙΧΑΗΛ ΧΡΥΣΟΧΟΪΔΗΣ",554
"32424"," Κύριε Υπουργέ, μπορώ να προτείνω κάτι; 
Με την άδειά σας, κύριε Πρόεδρε.
ΠΡΟΕΔΡEΥΩΝ (Βαΐτσης Αποστολάτος): Παρακαλώ, κύριε Δένδια.","ΝΙΚΟΛΑΟΣ ΔΕΝΔΙΑΣ",122
"32425"," Κύριε Υπουργέ, είναι αρκετά τα θέματα. Το ξαναλέω ότι εμείς συνομολογούμε και το νομοθέτημα και την ανάγκη. Άρα, μόνο καλοπίστως, σας παρακαλώ να αντιμετωπίσετε τις παρεμβάσεις μας.
Θα πρότεινα το εξής: Ας προσθέσουν οι συνεργάτες σας, ιδίως στο άρθρο 2 ότι θα εκδοθούν υπουργικές αποφάσεις, οι οποίες θα προσδιορίζουν και τη σχέση πρόστησης που υπάρχει ανάμεσα στην πλοιοκτήτρια εταιρεία και στο άτομο και στο άρθρο 6 τα ζητήματα που αναφέραμε. Νομίζω ότι έτσι θα αντιμετωπίσουμε την κατάσταση, αλλιώς θα έχουμε πρόβλημα.
ΠΡΟΕΔΡEΥΩΝ (Βαΐτσης Αποστολάτος): Κύριε Υπουργέ, συνεχίστε σας παρακαλώ.","ΝΙΚΟΛΑΟΣ ΔΕΝΔΙΑΣ",122
"32426"," Ευχαριστώ, κύριε Πρόεδρε.
Έλεγα, λοιπόν, ότι όλη αυτή η διαδικασία και η προσπάθεια να θωρακίσουμε τη ναυτιλία μας, απέναντι σε αυτήν την επίθεση που δέχεται η παγκόσμια ναυτιλία στη συγκεκριμένη περιοχή, είναι καθήκον μας απέναντι στους Έλληνες επιχειρηματίες, που είναι μάλιστα από τους μεγαλύτερες και πιο επιτυχημένους στον κόσμο. 
Φέρνουν σημαντικό συνάλλαγμα στη χώρα και αποτελούν ένα μεγάλο μέρος του Ακαθάριστου Εθνικού Προϊόντος της χώρας ως μέλη του εφοπλιστικού κόσμου, της ελληνικής ναυτιλίας, που στα καλά χρόνια ξεπερνούσαν τα 14 δισεκατομμύρια ευρώ το χρόνο περίπου. Τώρα είναι λιγότερα, αλλά η μόνη μας έννοια και το μόνιμό μας μέλημα πρέπει να είναι η αύξηση και πάλι του ΑΕΠ της χώρας αναφορικά με τη ναυτιλία. 
Γιατί δεν υπάρχουν πολύ μεγάλοι πόροι και πηγές για να ενισχύσουμε το ΑΕΠ της χώρας και να δημιουργήσουμε όρους ανάπτυξής τα επόμενα χρόνια. Ο τουρισμός, που έχει ένα 17% περίπου του ΑΕΠ της χώρας, η ναυτιλία και δυο – τρεις τομείς ακόμη, αποτελούν τα μελλοντικά βάθρα πάνω στα οποία θα στηριχτεί το νέο μοντέλο ανάπτυξης της χώρας, η νέα οικονομία. 
Κατ’ αυτήν την έννοια, λοιπόν, νομίζω ότι η σημερινή μέρα μπορεί να αποτελέσει την αφετηρία για έναν διάλογο ανάμεσα στην ελληνική πολιτική τάξη, ανάμεσα την Κυβέρνηση, τα κόμματα και τους Έλληνες πλοιοκτήτες, έτσι ώστε να δούμε με ποιο τρόπο, ένα μεγάλο μέρος των χρημάτων που έχει φύγει στο εξωτερικό θα γυρίσει πίσω και ένα μεγάλο μέρος των χρημάτων που επενδύονταν τον παρελθόντα χρόνο στην Ελλάδα θα συνεχίσει να επενδύεται σε παραγωγικές επενδύσεις, που θα διαμορφώσουν μια νέα πραγματικότητα στο οικονομικό και παραγωγικό μοντέλο της Ελλάδας. 
Νομίζω ότι αυτό είναι το χρέος μας και πολύ γρήγορα πρέπει να ανοίξει αυτός ο διάλογος, έτσι ώστε οι Έλληνες πλοιοκτήτες να γίνουν ακόμα πιο αποδοτικοί και πιο χρήσιμοι για την ανάπτυξη, την απασχόληση και την ευημερία της χώρας. 
Κάθε φορά που συζητάμε ζητήματα που έχουν σχέση με τη ναυτιλία τίθεται το ζήτημα της ίδρυσης Υπουργείου Εμπορικής Ναυτιλίας. Θέλω να είμαι πολύ καθαρός μαζί σας γιατί όλο αυτό το χρονικό διάστημα έτυχε να περάσω και από τις δυο ιδιότητες και του Υπουργού Ναυτιλίας και του Υπουργού Προστασίας του Πολίτη. Μάλιστα ήμουν αυτός που, μαζί με τους συνεργάτες μου, φτιάξαμε το πρώτο σχέδιο νόμου -στη συνέχεια ο κ. Παπουτσής το έφερε εδώ για ψήφιση- για την ίδρυση του Αρχηγείου του Λιμενικούς Σώματος. 
Στη χώρα μας υπήρχε μια στρέβλωση. Και η στρέβλωση ήταν το παλιό Υπουργείο Εμπορικής Ναυτιλίας, το οποίο δεν είχε υπηρεσίες δικές του και στηριζόταν στο Λιμενικό. Αυτό δεν μπορεί να συνεχίζεται. Το Λιμενικό Σώμα είναι Σώμα Ασφαλείας. Το Λιμενικό Σώμα και η Ελληνική Ακτοφυλακή σ’ αυτή την περίοδο, αυτή τη συγκεκριμένη συγκυρία έχουν να παίξουν ένα πάρα πολύ κρίσιμο ρόλο και αποστολή για την ασφάλεια της χώρας, την ασφάλεια των συνόρων, την αντιμετώπιση της λαθρομετανάστευσης, τη δίωξη του εγκλήματος στη θάλασσα και τις ακτές της χώρας, τη συμμετοχή του στην FRONTEX, τη συμμετοχή του στην «Ατλάντα» που λέγαμε προηγουμένως. 
Η χώρα πρέπει να αποκτήσει ένα ενιαίο δόγμα ασφαλείας. Τα Σώματα Ασφαλείας της χώρας πρέπει να είναι όλα ευθυγραμμισμένα σε μια λογική, σε μια κατεύθυνση, σε μια πολιτική, σε ένα στρατηγικό σχέδιο για την ανάπτυξη της ασφάλειας και της πολιτικής ασφάλειας της χώρας. 
Συνεπώς θεωρώ αναγκαίο να πάμε στην ίδρυση ενός Υπουργείου Εμπορικής Ναυτιλίας το οποίο θα στηριχθεί σε δυνάμεις του δημοσίου με ικανούς και εξειδικευμένους υπαλλήλους. Η υπόθεση πλέον «Λιμενικό Σώμα» αποτελεί μια διαφορετική περίπτωση και δεν πρέπει ποτέ ξανά να συμβούν τέτοιου είδους εξελίξεις στο χώρο αυτό. Θα αποτελέσει οπισθοδρόμηση για τη χώρα και οπισθοχώρηση. 
Η Ευρώπη ζητάει από εμάς να έχουμε ένα ενιαίο δόγμα ασφάλειας. Το Λιμενικό έχει ήδη μπει στο Σένγκεν. Αξιολογούμαστε και πάλι φέτος και έχουμε πολλά προβλήματα δυστυχώς με το Σένγκεν. Άρα, λοιπόν σε μια χώρα που αποτελεί το σύνορο της Ευρώπης, που αποτελεί τα σύνορα των Ελλήνων και των Ευρωπαίων πολιτών που πρέπει να προστατεύσουμε, είναι προφανές ότι τέτοιου είδους συζητήσεις δεν συμβάλλουν στην δημιουργία ενός περιβάλλοντος ασφάλειας που θέλουμε να δημιουργήσουμε τα επόμενα χρόνια. 
Θα ήθελα επίσης να αναφερθώ σε κάποιες αλλαγές που έγιναν. Αναφέρθηκε ο συνάδελφος, κ. Παπουτσής, προηγουμένως στο άρθρο 12. Πράγματι απέσυρα το άρθρο 12, με δική μου πρωτοβουλία και συνεννόηση με τη Νέα Δημοκρατία. Θεωρώ ότι δεν είμαστε έτοιμοι ως χώρα να προβούμε σε τέτοιου είδους ρυθμίσεις ακόμα. Έχουμε μπροστά μας χρόνο. Έχουμε ένα έργο πολύ μεγάλο να επιτελέσουμε. Οι δυνάμεις αυτές που είναι λίγα άτομα έχουν να ασχοληθούν με την έρευνα και την διάσωση. Καθημερινά οι άνθρωποι αυτοί είναι μέσα στη θάλασσα για να σώζουν ανθρώπινες ζωές. Δεν μπορούμε να στείλουμε αυτούς τους ανθρώπους μακριά από τη χώρα.
Το δεύτερο είναι ότι υπάρχει σύγκρουση συμφερόντων. Εδώ υπάρχει το δημόσιο συμφέρον. Και το δημόσιο συμφέρον υπερέχει του ιδιωτικού συμφέροντος. Μιλάμε για ένα σχέδιο νόμου που έρχεται στη Βουλή και αφορά -το τονίζω αυτό- την πρόσληψη ιδιωτών για την προστασία επίσης ιδιωτικών συμφερόντων.
Τρίτον, θα προκύψουν απρόβλεπτες συνέπειες τις οποίες δεν είμαστε έτοιμοι να αντιμετωπίσουμε. Τι θα γίνει, δηλαδή, σε περίπτωση ομηρίας κάποιου ανθρώπου απ’ αυτούς, τι θα γίνει σε περίπτωση θανάτου κάποιου ανθρώπου απ’ αυτούς, τι θα γίνει σε περίπτωση που τεθούν ζητήματα αποζημιώσεων σε βάρος του ελληνικού δημοσίου; Χρειάζεται, λοιπόν, προσοχή . 
Βεβαίως υπάρχει και το ζήτημα της ανεργίας. Πάρα πολλά παιδιά, νέοι άνθρωποι θέλουν να εργαστούν σ’ αυτές τις καινούργιες δραστηριότητες. Συνεπώς δε χρειάζεται να μειώνουμε τις θέσεις εργασίας εκεί που δημιουργούνται αυτή τη στιγμή, ιδιαίτερα τώρα που έχουμε τόση ανάγκη από απασχόληση στη χώρα.
Κλείνοντας, κύριοι συνάδελφοι, θέλω να σας διαβεβαιώσω ότι αυτή τη στιγμή στο χώρο των Σωμάτων Ασφαλείας γίνεται μια σοβαρή προσπάθεια επιτέλους η χώρα να αποκτήσει μια ολοκληρωμένη δομή που θα υπερασπίζεται το μεγάλο αγαθό της ασφάλειας. Δεν νοείται κανένα ανθρώπινο δικαίωμα αν δεν έχουμε προηγουμένως κατοχυρώσει, υπερασπίσει την ασφάλεια του κάθε ατόμου, τη δυνατότητά του να είναι ελεύθερος, να εκφράζεται ελεύθερα, τη δυνατότητα κυρίως του αδύναμου και του φτωχού συμπολίτη μας να υπερασπίζεται τις απόψεις του, τις ιδέες του, χωρίς κίνδυνο της σωματικής του ακεραιότητας. Να υπερασπίζεται οποιαδήποτε άποψη είναι κατοχυρωμένη συνταγματικά, διότι τότε θα πάμε σε άλλες εποχές και λογικές.
Η ασφάλεια είναι ταυτισμένη με τα ανθρώπινα δικαιώματα με πρώτο και βασικό ανθρώπινο δικαίωμα την ατομική ελευθερία. Θαρρώ πως έχουμε τον τελευταίο καιρό ξεφύγει σε ένα μεγάλο βαθμό. Προσωπικά θεωρώ ότι έχουμε κάνει ένα κρίσιμο λάθος. Και το κρίσιμο λάθος, αγαπητοί συνάδελφοι, κατά τη γνώμη μου είναι ότι όταν γίνεται κατάχρηση ενός δικαιώματος, καταργείται από μόνο του.
Γι’ αυτό νομίζω ότι πρέπει να θέσουμε ως Κοινοβούλιο το ζήτημα της ασφάλειας, της ελευθερίας και της προστασίας των δημοκρατικών μας δικαιωμάτων ως ένα πρώτο ζήτημα, κατοχυρώνοντας τη δυνατότητα του κάθε πολίτη να κυκλοφορεί ελεύθερα σ’ αυτή τη χώρα, όποια ώρα θέλει, για οποιοδήποτε λόγο, κινούμενος στο πλαίσιο της νομιμότητας. 
Όλες οι άλλες υπερβολές που κατά καιρούς κάνουμε οδηγούν σε φαινόμενα σαν και αυτά του κέντρου της Αθήνας. Οδηγούν σε φαινόμενα σαν και αυτά που είδαμε πριν από λίγες μέρες στην Αθήνα με τις καταστροφές. Οδηγούν τελικά σε  μια αυτοκαταστροφική διαδικασία. Είμαι της άποψης ότι πρέπει να καταβάλλουμε όλοι μαζί μια προσπάθεια. Να απευθυνθούμε σε όλους τους πολίτες. 
Κατ’ αρχάς να δημιουργήσουμε ένα αίσθημα ασφάλειας σε όλους, ότι υπάρχει κράτος. Δεν είναι δυνατόν σε κάποιες περιοχές ορισμένοι φιλότιμοι, με μεγάλη πρωτοβουλία, να έχουν αναλάβει τη φύλαξη και την προστασία πολιτών ή γειτονιών. Αυτά είναι απαράδεκτα πράγματα.
Έχουμε επίσης φαινόμενα όπου κάποιοι ακραίοι επιχειρούν να εμφανίζονται ως προστάτες, υποκαθιστώντας το κράτος. Αυτά θα τελειώσουν. Και πρέπει να τα τελειώσουμε γρήγορα όλοι μαζί. Να δώσουμε μια ισχυρή και αυστηρή απάντηση σε όλους αυτούς. Η Δημοκρατία είναι εδώ, το κράτος δικαίου είναι εδώ. Οι υπόλοιποι πρέπει να πάνε στα σπίτια τους, κυρίως αυτοί που πωλούν προστασία στους πολίτες σήμερα εμφανιζόμενοι με διάφορα ονόματα και διάφορες ταμπέλες. 
Γι’ αυτό πρέπει να σταθούμε μπροστά στο φαινόμενο του κέντρου της Αθήνας ως ένα φαινόμενο όπου παράγεται αυτό που είναι εκτεταμένο στη χώρα, δυστυχώς, η ανομία. Να την καταπολεμήσουμε μέσα στο πλαίσιο του κράτους δικαίου και να δώσουμε μια απάντηση καταλυτική. Να μην ξαναυπάρξει τέτοιο φαινόμενο, όπως διακινητές ναρκωτικών, πορνεία, μια σειρά από άλλα εγκλήματα, βιαιοπραγίες σε βάρος απλών πολιτών που πάνε στη δουλειά τους. 
Αυτά θα τελειώσουν σύντομα γιατί αυτή πρέπει να είναι η απάντηση του κράτους δικαίου. Και σ’ αυτό καλώ να συμφωνήσουν όλοι.
Ευχαριστώ, κύριε Πρόεδρε.","ΜΙΧΑΗΛ ΧΡΥΣΟΧΟΪΔΗΣ",554
"32427"," Εμείς σας ευχαριστούμε, κύριε Μιχάλη Χρυσοχοΐδη. Τουλάχιστον είστε ελπίδα για όλα αυτά. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω βόρεια και δυτικά θεωρεία εβδομήντα τρεις μαθητές και μαθήτριες και τρεις συνοδοί καθηγητές από το 2ο Γυμνάσιο Ευόσμου, οι οποίοι πραγματοποιούν επίσκεψη στη Βουλή.
Η Βουλή σάς καλωσορίζει παιδιά.
(Χειροκροτήματα από όλες τις πτέρυγες της Βουλής)","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32428"," Κύριε Πρόεδρε, θα μπορούσα να έχω το λόγο;","ΜΙΧΑΗΛ ΧΡΥΣΟΧΟΪΔΗΣ",554
"32429"," Παρακαλώ, κύριε Υπουργέ, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32430"," Κύριε Πρόεδρε, μετά από τις προτάσεις που έκαναν κάποιοι συνάδελφοι, καταθέτω κάποιες μικρές τροποποιήσεις – βελτιώσεις στο πλαίσιο της συζήτησης που έγινε.
(Στο σημείο αυτό ο Υπουργός Προστασίας του Πολίτη κ. Μιχαήλ Χρυσοχοΐδης καταθέτει για τα Πρακτικά τις προαναφερθείσες τροποποιήσεις – βελτιώσεις, οι οποίες έχουν ως εξής:
(Να μπουν οι σελ. 195-196)","ΜΙΧΑΗΛ ΧΡΥΣΟΧΟΪΔΗΣ",554
"32431"," Ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Θανάσης Παφίλης, έχει το λόγο για δώδεκα λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"32432"," Όλα αυτά τα φαινόμενα που περιγράψατε, κύριε Υπουργέ και περιγράφουν και άλλοι, είναι γέννημα ενός συστήματος που σαπίζει, πεθαίνει και αναδύει τεράστια μπόχα. Άλλωστε, είναι χαρακτηριστικό στοιχείο όλων των ανεπτυγμένων και μη ανεπτυγμένων καπιταλιστικών χωρών, με προεξάρχουσα τις Ηνωμένες Πολιτείες της Αμερικής. Κάποτε στην Ελλάδα λέγαμε, θα γίνει σαν την Αμερική στον τομέα της εγκληματικότητας, των ναρκωτικών, της πορνείας κ.λπ.. Είναι χαρακτηριστικά του συστήματος που υπηρετείτε. Και δεν πρόκειται να μειωθούν ούτε με μέτρα αστυνόμευσης. Θα αναπαράγονται και, μάλιστα, με γεωμετρική πρόοδο όσο ο πλούτος, που παράγεται, συγκεντρώνεται σε λίγα χέρια, όσο όλα είναι εμπόρευμα που πωλείται και αγοράζεται, από την εργατική δύναμη πρώτα απ’ όλα μέχρι τα ανθρώπινα όργανα, που δείχνουν και την ακραία βαρβαρότητα ενός συστήματος που λειτουργεί με το νόμο του κέρδους.
Το δεύτερο που θέλουμε να σημειώσουμε είναι το εξής: Αν με όλα αυτά σχεδιάζετε να μετατρέψετε το κέντρο της Αθήνας σε νεκρή ζώνη από κινητοποιήσεις εργαζομένων, είστε μακριά νυχτωμένοι. Αν σχεδιάζετε παρελάσεις και όχι διαδηλώσεις, χρησιμοποιώντας όλους τους προβοκατόρικους μηχανισμούς που για τριάντα χρόνια τουλάχιστον δεν πιάνονται και που χτυπούν οργανωμένα και σχεδιασμένα κάθε φορά που ο λαός αναθαρρεί και βγαίνει στο δρόμο, κάνετε ένα μεγάλο λάθος: Οι αγώνες δεν πρόκειται να σταματήσουν, ούτε πρόκειται να μετατραπεί η Αθήνα -και συνολικά οι πόλεις της Ελλάδας- σε νεκροταφείο σε μια στιγμή που ο εργαζόμενος, ο παραγωγός του πλούτου, καλείται να γυρίσει πενήντα χρόνια πίσω. Δεν πρόκειται να το πετύχετε.
Η θέση μας και η στάση μας σε όλα αυτά τα γεγονότα είναι δεδομένη. Και τώρα, επειδή αναπτύσσονται κάτι θεωρίες των ακραίων, πιστεύουμε ότι ο λαός έχει εμπειρία. Γνωρίζει το ΚΚΕ, γνωρίζει τον οργανωμένο πολιτικό αγώνα, γνωρίζει το πώς δρουν οι ταξικές δυνάμεις. Και δεν πρόκειται, λέω, να σταματήσουν.
Όσο γι’ αυτούς που χρησιμοποιούν αυτό ακριβώς το κάψιμο και όλα τα υπόλοιπα, τα οποία οργανωμένοι μηχανισμοί κάνουν για να πουν ότι έχει νεκρώσει το κέντρο, θα κάνουμε μία απλή ερώτηση: Στο Περιστέρι γίνονται διαδηλώσεις; Τα μισά μαγαζιά κλείνουν. Στη Νέα Ιωνία γίνονται διαδηλώσεις, καψίματα; Τα μισά μαγαζιά κλείνουν. Και επαναλαμβάνω ότι είναι δεδομένη η θέση μας για όλα αυτά. Αυτό που κάνουν είναι να φοβίζουν. Κι έχουν ως στόχο, είτε αυτοί που θεωρούν ότι με το κάψιμο φέρνουν την επανάσταση ή με το πετροβόλημα είτε κάποιοι άλλοι που δρουν οργανωμένα, το στήσιμο αυτού του σκηνικού του φόβου απέναντι στον κόσμο. 
Λέμε, λοιπόν, ότι τα μαγαζιά κλείνουν από την πολιτική που ακολουθείτε. Και ο λαός έχει υποχρέωση και να περιφρουρεί τις διαδηλώσεις του και να μη δεχθεί σε καμμία περίπτωση περιορισμό αυτού του δικαιώματος λόγω διαφόρων δικαιολογιών και προσχημάτων που προβάλλονται.
Να περάσω τώρα στο νομοσχέδιο. Τοποθετήθηκε αναλυτικά και η εισηγήτριά μας και ο Γιώργος Μαρίνος. Έθεσε ερωτήματα στα οποία δεν απάντησε κανένας και μάλιστα –θα έλεγα πάντα, αλλά ειδικά σε αυτό το θέμα- με επιστημονικό τρόπο. Απάντηση δεν πήραμε.
Το δεύτερο που θέλουμε να πούμε αφορά την τροπολογία. Είναι δυνατόν; Φέρνετε τροπολογία με δεκατέσσερα άρθρα -αν ακούει και βλέπει κανείς τι γίνεται στη Βουλή, αυτό είναι ένα νομοσχέδιο ολόκληρο- που αφορά θέματα υγείας, ενώ συζητάμε τα θέματα της ναυτιλίας. Κι έρχεστε εδώ να την περάσετε με το «έτσι θέλω». Είναι δυνατόν; Πού κολλάει, δηλαδή, αυτή η τροπολογία; 
Δεύτερον, πώς είναι δυνατόν να υπάρχουν δεκατέσσερα άρθρα σε μία τροπολογία; Και να ήθελε να πει κανείς, υποστηρίζω το ένα ή το άλλο, δεν μπορεί. Είναι απαγορευτικό. Με το «έτσι θέλω»; Αυτή είναι η δημοκρατία; Εσείς έχετε κάνει τους κανονισμούς κι εσείς τους γράφετε στα παλιά σας τα παπούτσια. Και δεν είναι η πρώτη φορά. Και όλα με τη διαδικασία του κατ’ επείγοντος για να μη γίνει συζήτηση και πάρει χαμπάρι ο κόσμος.
Εμείς θέτουμε θέμα ότι πρέπει να αποσυρθεί. Φέρτε την ως ξεχωριστό νομοσχέδιο και να το συζητήσουμε.
Το νομοσχέδιο, λοιπόν, κατά τη γνώμη μας είναι σοβαρό -είναι πολύ σοβαρό!- και ανοίγει επικίνδυνους δρόμους η ιστορία με τους ένοπλους φρουρούς. Λέτε ότι γίνεται για τη ναυτιλία. Η ναυτιλία έχει δύο παράγοντες. Τον πλούτο τον παράγουν εκείνοι που θαλασσοπνίγονται, εκείνοι που δουλεύουν στα αμπάρια σε άθλιες συνθήκες, εκείνοι που λείπουν εννιά και δέκα μήνες από το σπίτι τους. Αυτοί τον παράγουν τον πλούτο. Δεν τον παράγουν οι εφοπλιστές. Και ο μεγάλος τους πατριωτισμός φαίνεται. Δυόμισι χιλιάδες καράβια έχουν τα τελευταία χρόνια και ούτε ένα δεν είναι εδώ. Εκατό χιλιάδες ήταν οι Έλληνες ναυτεργάτες, δεκαέξι χιλιάδες είναι σήμερα. Και σήμερα που κάνουν επενδύσεις δισεκατομμυρίων, πέντε χιλιάδες είναι άνεργοι. Και δουλεύουν υπό άθλιες συνθήκες. Μπορεί να δίνουν κάποιους μισθούς, τους οποίους αν τους διαιρέσεις με το διάστημα που ταξιδεύουν δεν είναι πολύ μεγάλοι –απλά φαίνονται μεγάλοι- αλλά σε πόσους; Τα πληρώματα έχουν αφελληνιστεί τελείως. Δουλεύουν με 300 και 400 ευρώ. Δούλους τους έχουν, σύγχρονους, τον 21ο αιώνα.
Άρα, όταν λέμε για ναυτιλία, να προσδιορίζουμε ποια είναι η ναυτιλία. Είναι οι εφοπλιστές και είναι και οι ναυτεργάτες.
Εδώ υπάρχει το εξής αμίμητο για εσάς: Όλοι οι ναυτεργάτες –και η ΠΝΟ, και τα άλλα σωματεία- λένε «όχι». Και δεν κάνετε τον κόπο ούτε καν να τους φωνάξετε. Κι έρχεστε εδώ και λέτε: Τέρμα, αυτό υπηρετεί την ελληνική ναυτιλία. Πώς την υπηρετεί; Αφού αυτοί που θα υποστούν τις συνέπειες αυτού του νόμου, αν εφαρμοστεί, αυτοί, δηλαδή, που θα πεθάνουν σε τελευταία ανάλυση ή που θα καούν ζωντανοί ή που θα μείνουν όμηροι, είναι οι ίδιοι οι ναυτεργάτες. Λέτε ότι θέλετε να τους προστατεύσετε. Και σας λένε αυτοί, «όχι, δεν μας προστατεύετε, αλλά μας δημιουργείτε περισσότερους κινδύνους».
Κατ’ αρχάς, υπάρχει το θέμα της πειρατείας; Φυσικά και υπάρχει. Το παραγνωρίζει κανένας; Όχι. Είναι απλό; Σήμερα έχουμε να κάνουμε με πιρόγες, με μαχαίρια και άντε κανένα δίκαννο ή καραμπίνα; Όχι. Σήμερα η πειρατεία είναι μία επιχείρηση τρισεκατομμυρίων σε όλο τον κόσμο. Και τέτοιες επιχειρήσεις δεν μπορεί να διευθύνονται από διάφορους φτωχοδιάβολους ούτε από κλεφτρόνια. Διευθύνονται από μεγάλα κυκλώματα, διεθνή κυκλώματα, από επιφανείς παράγοντες –με τις βίλες και τα αστρονομικά ποσά που έχουν- κι έχουν τέτοιους εξοπλισμούς που αγγίζουν στρατιωτικούς εξοπλισμούς χωρών ολόκληρων. Με αυτούς λέτε ότι θα πάνε να τα βάλουν οι ένοπλοι φρουροί για να σταματήσουν την πειρατεία. Είναι τέτοιο φαινόμενο. Και συνδέεται και με άλλες πτυχές.
Κι επιτέλους, για να απαντήσετε και στο λαό: Όταν έχουμε διάφορες ναυτικές δυνάμεις, όπως η «Ατλάντα» στο Άντεν και στη Σομαλία, σε όλη εκείνη την περιοχή, λέτε ότι είναι για να σταματήσουν οι πειρατείες. Ρωτάμε, λοιπόν: Τριάντα έξι πολεμικά πλοία, αστακοί, στην περιοχή τι έκαναν; Τίποτε. Γιατί; Δεν μπορούν να αντιμετωπίσουν τους πειρατές; Μην τρελαθούμε. Δεν μπορούν τριάντα έξι υπερσύγχρονα πολεμικά πλοία να τους αντιμετωπίσουν;
Γιατί δεν τους αντιμετωπίζουν και δεν σταματάνε την πειρατεία που αυξάνεται εκεί στην περιοχή; Γιατί δεν έχουν τέτοιο σκοπό. Δεν πήγαν για την πειρατεία. Πήγαν για να προετοιμάσουν τις πολεμικές επιχειρήσεις και τις παρεμβάσεις συνολικά και στην Αφρική, αλλά και γενικότερα. 
Γιατί οι εφοπλιστές ενδιαφέρονται τόσο πολύ τώρα και πιέζουν κιόλας για τους ένοπλους φρουρούς; Γιατί έχουν πάρει φορτία για να πάρουν μέρος στη μεταφορά πολεμικού εξοπλισμού, για να βοηθήσουν δηλαδή τον πόλεμο που έρχεται στην περιοχή. Αυτό δεν είναι άγνωστο, ούτε μυστικό, ούτε το έχουμε βρει εμείς, είναι η πραγματικότητα η ίδια. Άρα, λοιπόν, είναι πιο σύνθετο το πρόβλημα συνολικά και αποκαλύπτει και ορισμένες πτυχές της σύγχρονης πραγματικότητας.
Πάμε και πρακτικά τώρα. Οι ένοπλοι θα αποτρέψουν τις επιθέσεις ή θα τις κλιμακώσουν; Να μιλήσουμε επιχειρησιακά. Τι οπλισμό θα έχουν παραδείγματος χάριν; Πέστε μας εσείς. Θα έχουν βαριά πολυβόλα; Τι θα έχουν; Θα έχουν ρουκέτες; Τι θα έχει μια ομάδα ένοπλη πάνω σ’ ένα πλοίο; Ας πούμε ότι έχει έναν σύγχρονο βαρύ οπλισμό. Οι πειρατές αυτόματα θα μεγαλώσουν το δικό τους. Δεν έχουν κανένα πρόβλημα, δισεκατομμύρια έχουν. Άρα, δεν λύνει τίποτα.
Και μπαίνουν τώρα, λοιπόν, τα ερωτήματα. Αφού η ποιότητα και η ποσότητα των όπλων θα πάει προς τα πάνω, γιατί αυτοί γνωρίζοντας τι οπλισμό φέρουν θα έχουν καλύτερο, τι αποτελέσματα θα έχουμε μετά; Ας πάρουμε την υπόθεση ότι υπάρξει σύγκρουση. Τι λέτε ότι θα κάνουν αυτοί θα προστατεύσουν; Μιλάμε σοβαρά; Τι θα κάνει ένοπλη ομάδα πάνω σε πλοίο από οργανωμένη πειρατεία με υπερσύγχρονα όπλα; Δεν ξέρω οι αξιωματικοί τι λένε. Φέρτε έναν αξιωματικό να μας το εξηγήσει. Επιχειρησιακά μιλάω. Άμα φύγουν πέντε ρουκέτες και σκάσουν σ’ ένα χημικό, στα κοντέινερ, που κουβαλάνε μέσα από ορούς αίματος μέχρι ό,τι πιο επικίνδυνο μπορεί να υπάρχει και που ελέγχονται όλο το εικοσιτετράωρο και ψοφάνε στη δουλειά οι ναυτεργάτες και όσοι είναι υπεύθυνοι εκεί, τι αποτέλεσμα θα έχει; Ας πούμε ότι νικήθηκαν οι πειρατές, θα πάρω μια ακραία περίπτωση, τι αποτέλεσμα θα έχει για τους ναυτεργάτες στο πλοίο και συνολικά; 
Αν σ’ αυτά τα ερωτήματα που έβαλε ο Γιώργης Μαρίνος, που ήταν είκοσι χρόνια στη θάλασσα και δέκα φορές έχει πέσει σε πειρατείες, αν έχει βενζίνες, πετρέλαια, άλλα τοξικά, χημικά και ας πούμε ότι ηττηθούν οι πειρατές, ποιο θα είναι το αποτέλεσμα για τους ναυτεργάτες; Τους προστατεύετε τη ζωή ή στους στέλνετε στο θάνατο κατευθείαν; Δεν έχει άκρη λοιπόν και δεν είναι λύση αυτή με τους ένοπλους.
(Στο σημείο αυτό την Προεδρική Έδρα  καταλαμβάνει ο  Ζ΄ Αντιπρόεδρος της Βουλής κ.  ΑΝΑΣΤΑΣΙΟΣ ΚΟΥΡΑΚΗΣ )
Πέρα απ’ αυτό υπάρχουν τα ερωτήματα που βάλαμε και δεν απαντήσατε. Ο ναυτικός, όταν πάει στο καράβι, πάει για να δουλέψει, δεν πάει για να πολεμήσει. Δεν πάει σε εμπόλεμη ζώνη. Μα, του λέτε έχει τη δυνατότητα να αρνηθεί. Αυτό είναι κοροϊδία. Δηλαδή, τι θα κάνει; Θα μείνει άνεργος; Θα σηκωθεί να φύγει; Αφού, του λέει: «Ή θα πας ή δεν σε παίρνω στη δουλειά». Που θα πάει μετά να βρει δουλειά; Ήδη είναι τέσσερις χιλιάδες άνεργοι. Αλλάζει ο χαρακτήρας, λοιπόν, του ναυτικού επαγγέλματος. Αλλάζει και ο χαρακτήρας και του ίδιου του πλοίου. Ο καπετάνιος τι γίνεται πλέον; Γίνεται στρατιωτικός διοικητής, αφού έχει ένοπλο τμήμα. Δεν είναι καπετάνιος, ο οποίος διοικεί ένα καράβι που κάνει εμπορικές μεταφορές. Παίζει ένα στρατιωτικό ρόλο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Ένα λεπτό.
Άρα, λοιπόν, στα ερωτήματα που σας θέσαμε δεν απαντήσαμε πειστικά και εμείς σας λέμε ότι θα εκτεθείτε και άσχημα. Θα υποχρεωθείτε -και αυτό είναι το λιγότερο- να απολογηθείτε για συμφορές που μπορεί να συμβούν. Και θα συμβούν. Είναι μαθηματικά βέβαιο ότι θα συμβούν με τους ένοπλους φρουρούς.
Υπάρχει άλλος δρόμος; Φυσικά υπάρχει άλλος δρόμος. Δηλαδή, η Επιτροπή Ναυτικής Ασφάλειας, η Διεθνής Επιτροπή του ΟΗΕ του ΚΚΕ είναι που λέει όχι; Έγινε μεγάλη συζήτηση. Τι λέει; Λέει ότι πρέπει να παρθούν άλλα μέτρα αποτρεπτικά. Μπορεί να υπάρξει και εκπαίδευση του πληρώματος με χρήση πυροσβεστικών μέσων, κλπ, ορισμένα πράγματα που μπορούν να αποτρέψουν, να χρησιμοποιηθούν ειδικοί δίαυλοι που είναι φρουρούμενοι, να υπάρξει φύλαξη των χωρικών υδάτων –πίεση δηλαδή- και των λιμανιών από τις χώρες. Υπάρχει το προηγούμενο με τη συμφωνία Ινδονησίας - Μαλαισίας -και δεν θυμάμαι ποιο άλλο κράτος- που περιόρισε και σταμάτησε σχεδόν τις πειρατείες. Υπάρχει τέτοιος δρόμος, ο οποίος διασφαλίζει καλύτερα και με ασφάλεια. Γιατί δεν τον επιλέγετε; Δεν είπατε ούτε ένα επιχείρημα. Λέω να βγει ένας αξιωματικός -γιατί δεν δώσατε τη δυνατότητα να γίνει συζήτηση στην επιτροπή- ας έρθει ένας υπεύθυνος αξιωματικός να αναλάβει την ευθύνη και να πει ότι με τους ένοπλους είναι καλύτερα και ότι μπορεί να αντιμετωπίσει αυτήν τη σύγχρονη πειρατεία.
Εμείς λέμε ότι αυτό δεν πρέπει να εφαρμοστεί. Να το ξανασκεφτείτε πολύ καλά, γιατί θα θρηνήσουμε ανθρώπινα θύματα, ανθρώπους που θαλασσοπνίγονται για να ζήσουν την οικογένεια τους και δεν ξέρω ποιος θα βγει ωφελημένος απ’ αυτήν την ιστορία. Πρέπει να το πείτε. Ποια ελληνική ναυτιλία, αφού ακόμα και ο IMO λέει όχι συνολικά, ότι είναι επικίνδυνος αυτός ο δρόμος. Άλλα πράγματα χρειάζονται να γίνουν. 
Ας αφήσουμε το γενικό, εμείς σας λέμε συγκεκριμένα δρόμους που προτείνουν και οι ίδιοι, που μπορούν να διασφαλίσουν καλύτερα, γιατί σ’ ένα τέτοιο περιβάλλον -και αν σε λίγο καιρό γίνει αυτό που φαίνεται ότι θα γίνει στην περιοχή με επίθεση στο Ιράν και με γενίκευση πιθανά του πολέμου, γιατί ο καπιταλισμός από την κρίση ποτέ δεν έφυγε χωρίς γενικευμένους πολέμους- όλα αυτά θα αποτελούν ένα κενό γράμμα.
Δεν μπορούμε να σας πούμε ξανασκεφτείτε το, γιατί το έχετε αποφασίσει και δεν ακούτε τίποτα. Αυτό που έχουμε να πούμε είναι ότι πρέπει να παλέψουν οι ναυτεργάτες να μην εφαρμοστεί. Πρέπει να ξεσηκωθεί ο κόσμος για να μην εφαρμοστούν τέτοιου είδους μέτρα. Και εμείς θα βοηθήσουμε σ’ αυτήν την κατεύθυνση.
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"32433"," Ευχαριστούμε τον Κοινοβουλευτικό Εκπρόσωπο του Κομμουνιστικού Κόμματος Ελλάδας, κ. Αθανάσιο Παφίλη.
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού, κ. Αλέξανδρος Χρυσανθακόπουλος.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32434"," Ευχαριστώ, κύριε Πρόεδρε.
Η αντιμετώπιση του μεγάλου αυτού ζητήματος που έχει να κάνει με την ασφάλεια στα εμπορικά πλοία απαιτεί σαφώς ζήτημα πολιτικής βούλησης για την περιφρούρησή  τους και εμείς επάνω στο συγκεκριμένο αυτό νόμο λέμε σαφώς ότι επί της αρχής είμαστε θετικοί. 
Τοποθετούμενοι ταυτόχρονα στην ουσία του προβλήματος, θεωρούμε ότι η πειρατεία δεν αντιμετωπίζεται αν δεν έχεις άρτια εξοπλισμένο δυναμικό και αν το σύνολο του πληρώματος δεν είναι σε θέση να αποκρούσει μια τέτοια επίθεση πέρα από τις δυνάμεις, οι οποίες θα είναι ειδικά εκπαιδευμένες για να αντιμετωπίσουν την ενδεχόμενη επίθεση.
Έτσι, λοιπόν, στο συγκεκριμένο νομοσχέδιο υπάρχει μια κατάφαση, η οποία ακολουθεί και τα άρθρα του νομοσχεδίου, στα οποία εμείς εκτός από το άρθρο 7 στο οποίο ψηφίζουμε «ΠΑΡΩΝ» και το άρθρο 18 που ψηφίζουμε «ΟΧΙ», θεωρούμε ότι η συγκεκριμένη αυτή νομοθετική πρωτοβουλία αν αντιμετωπιζόταν στο πλαίσιο μιας ενιαίας και ολοκληρωμένης πολιτικής για τη ναυτιλία θα ήταν ακόμα πιο θετική.
Είναι η βασική μας αρχή ότι το Υπουργείο Ναυτιλίας είναι εκ των ων ουκ άνευ όχι απλά απαραίτητο, αλλά και μοναδική επιλογή για μια σοβαρή διακυβέρνηση της χώρας. Είναι εντελώς περίεργο που οι τομείς του τουρισμού και της ναυτιλίας που είναι οι πιο σημαντικοί για την ανάπτυξη της χώρας να μην έχουν αυτοτελή Υπουργεία. Φαίνεται, όμως, ότι κάποιοι θα ήθελαν να είναι υποβαθμισμένη η χώρα μας, να μην έχει τη διοικητική εκείνη υποστήριξη για να ανταπεξέλθει στους μεγάλους στόχους επιβίωσης του ελληνισμού. Κάποιοι βλέπουν τη διαχείριση αυτών των ζητημάτων σαν περιστασιακή και αποσπασματική υπόθεση, σαν υπόθεση η οποία δεν ενέχει τη βασική ευθύνη να έχουμε ολοκληρωμένη πολιτική, η οποία θα διευκολύνει την προσέλκυση επενδύσεων και την εισροή πόρων. Τα προηγούμενα χρόνια ζήσαμε την Ελλάδα στις δύσκολες εποχές της να στηρίζεται στον τουρισμό και στους άδηλους πόρους από τη ναυτιλία, κυρίως από τη ναυτιλία. Πιστεύουμε ότι η συγκεκριμένη φάση, την οποία διανύουμε, απαιτεί πρωτοβουλίες πολιτικές, οι οποίες θα οδηγούν διεξοδικά στις εξελίξεις κατά τρόπο που οι Έλληνες θα αισθάνονται ότι βαίνουμε καλώς. 
Στη φάση, την οποία διανύει αυτήν τη στιγμή η χώρα μας -θα μου επιτρέψετε μια παρέκκλιση για να δώσω ένα σκεπτικό, κύριε Πρόεδρε- βλέπουμε ότι έχει μπει σε μια άτυπη προεκλογική εκστρατεία με μια πολυδιάσπαση του πολιτικού συστήματος που οφείλεται στην έλλειψη κομμάτων αρχών, στην έλλειψη εσωκομματικής δημοκρατίας και στην ανελαστικότητα που υπάρχει στη διαμόρφωση νέων πολιτικών εναλλακτικών λύσεων.
Ζήσαμε -και ζούμε- σ’ αυτή την Αίθουσα τη διαπάλη δυο δογματικών προσεγγίσεων: Τη δογματική προσέγγιση που θεωρεί ότι οι εντολές της τρόικας, οι εντολές της Λαγκάρντ, οι εντολές του Σόιμπλε, είναι αυτές που θα καθορίσουν την πολιτική μας. Υπάρχουν πάρα πολλά παραδείγματα και τα βιώνουμε μέρα παρά μέρα, όπου ακυρώνονται ομόθυμες και ομόφωνες αποφάσεις, ακόμα και πολιτικών Αρχηγών, όπως το παράδειγμα των ομολογιούχων κάτω από 100.000 ευρώ για τους οποίους μέχρι και πριν λίγες ημέρες όλοι εγγυούνταν ότι θα υπάρξει κάποια ρύθμιση.
Βλέπουμε ταυτόχρονα ότι καθυστερούν αδικαιολόγητα –εγώ  το έζησα στο παρελθόν- τα ζητήματα της άρσης του καμποτάζ. Υπήρξε πρόθεση από Υπουργούς. Ολοκλήρωση πολιτικής για δεκαετίες δεν υπήρξε. Και δεν υπήρξε, γιατί ταυτόχρονα δεν υπήρξε και η προετοιμασία της επιβίωσης του εθνικού χώρου, όσον αφορά το εφοπλιστικό κεφάλαιο, αλλά και τους εργαζόμενους ναυτικούς μας.
Ζήσαμε στις αρχές της δεκαετίας του 2000 την απόφαση επιτέλους να γίνουν οι συντάξεις του ΝΑΤ συντάξεις ανθρώπινες και άρχισε η πολιτεία να αναλαμβάνει σταδιακή στήριξη, ώστε να τις μετατρέψει σε συντάξεις αξιοπρεπείς για ανθρώπους που θαλασσοδέρνονται. Και έρχεται η καταιγίδα διάλυσης του ταμείου, υποκλοπής των κεφαλαίων του. Το θυμάμαι πολύ καλά αυτό, γιατί προήδρευα μιας Επιτροπής Παραγωγής και Εμπορίου όπου λήφθηκε αυτή η πολύ μεγάλη απόφαση που είχαμε εισηγηθεί και θεωρήθηκε ότι είχαμε αργήσει κιόλας να δικαιώσουμε αυτούς τους ανθρώπους.
Βλέπει κανείς, λοιπόν, ότι η μια πλευρά, η δογματική, κινείται στη διάλυση συνολικά του κοινωνικού ιστού, στη συνολική υποβάθμιση του Έλληνα εργαζόμενου και στην καταρράκωση –θα έλεγε κανείς- στην πτώση την επιχειρηματική και επιφανείας του οποιοδήποτε Έλληνα επενδυτή. 
Γιατί γίνεται αυτή η μεγάλη προετοιμασία; Μήπως γίνεται γιατί μετά από αυτές τις εκλογές, όπου θα είναι όλα τα κόμματα θρύψαλα, πολυδιασπασμένα δεν θα υπάρχουν ισχυροί συνομιλητές απέναντι σε αυτούς τους μεγάλους αφεντάδες και αυτό αποτελεί στόχευση, σχέδιο ή και πλεκτάνη ακόμη του συστήματος που είναι απέναντί μας; Γιατί τελικά κάποιοι εξακολουθούν και σήμερα ακόμη να θεωρούν ότι ο στημένος μονόδρομος από εκείνη την πλευρά της συγκεκριμένης μορφής δανείων και συμπράξεων και προσχώρησης της δικής μας στάσης στο δικό τους κεκτημένο είναι η μοναδική επιλογή; 
Βλέπουμε ότι αυτή η μια πλευρά οδηγεί σε διαρκή ύφεση. Και σήμερα αν μιλάμε, μιλάμε με διαρκώς λιγότερα πλοία με ελληνική σημαία για παράδειγμα, γιατί ακριβώς χάνεται και η εμπιστοσύνη. Διότι αν ρωτήσουμε όλους αυτούς που έχουν τα κεφάλαιά τους, θα δούμε ότι τα έχουν στο εξωτερικό. Διότι δεν φοβούνται τόσο την πειρατεία στα στενά του Ινδικού, φοβούνται την πειρατεία την πολιτική και την τραπεζική στην Ελλάδα. Αυτό το οποίο συμβαίνει αυτή η στιγμή είναι τραγικό.
Θα ήθελα, επίσης, να πω για την άλλη πλευρά της στείρας άρνησης, η οποία ούτε μεταξύ της τα βρίσκει ούτε συμπλέει. Απλά από ταμπούρια του καθενός ρίχνονται ριπές κατά βούληση απέναντι σε μια λάθος πολιτική που εκφράζεται από τη μια πλευρά. Αναφέρομαι στην παραδοσιακή Αριστερά.
Θα ήθελα, λοιπόν, να πω ότι χρειάζεται μια άλλη πρόταση, η οποία δεν μπορεί να είναι η αλλαγή του πολιτικού συστήματος. Θυμάμαι  κάποτε το ΚΚΕ Μ-Λ έλεγε: «Εγώ να μαζέψω πενήντα χιλιάδες στελέχη; Θα πάρω την εξουσία. Θα καταργήσω Κοινοβούλια, τα πάντα και θα κάνω δικτατορία του προλεταριάτου». ΚΚΕ Μ-Λ, συνεπείς, σταλινικοί λενινιστές. Δεν είναι λύση αυτή. 
Κατ’ αρχάς, λύση είναι να επιβιώσει ο ελληνισμός και οι Έλληνες, να υπάρξει η συνθετική πολιτική πρόταση, να υπάρξει ο βηματισμός απέναντι στα μυθεύματα αυτά που μας έχουν στήσει από την άλλη πλευρά, ότι δήθεν δεν υπήρχε καλύτερος τρόπος δανεισμού. Ποιος είναι ο τρόπος δανεισμού της χώρας μας; Που δεν μας δίνουν τίποτα και μετακυλύουν λογιστικά τους τόκους, τα επιτόκιά τους, τα κέρδη τους από τον ένα λογαριασμό στον άλλο, αλλάζοντας και τα χαρτιά εγγυήσεων και βάζοντας και το αγγλικό δίκαιο; 
Άρα, όταν έρθει η κρίσιμη στιγμή του Ιουνίου που δεν θα μπορεί καμμία κυβέρνηση να πάρει άλλα μέτρα ενάντια στους Έλληνες, ενάντια στους μισθούς και στις συντάξεις και άλλους φόρους, τότε στο γενικό αναβρασμό και στην κοινωνική εξέγερση εκείνοι θα πουν: «Α, τι ωραία σας παγιδεύσαμε με το αγγλικό δίκαιο. Τώρα θα σας πάρουμε το φυσικό αέριο αξίας 1 τρισεκατομμυρίου ευρώ, τους υδρογονάνθρακες, τον ορυκτό πλούτο και ό,τι φιλέτο υπάρχει στο ταμείο αξιοποίησης της δημόσιας περιουσίας». Θα βάλουν χέρι στα δικαιώματα και παντού. Θα βάλουν χέρι σε ό,τι είναι δημόσιο ιδιωτικού δικαίου, δηλαδή μέσα σε ανώνυμες εταιρείες του δημοσίου. 
Γιατί όλη η ομάδα εδώ παίζει αυτή τη στιγμή στην κατατρομοκράτηση του κόσμου περί δήθεν χρεοκοπίας, όταν δεν υφίσταται τέτοιο ζήτημα; Διότι ο προϋπολογισμός της Ελλάδας, ακόμη και αν πηγαίνει προς τα κάτω στα έσοδα, είναι με τα δικά μας λεφτά και όχι με τη δική τους ενίσχυση. Γιατί υπάρχει αυτή η τρομοκρατία περί χρεοκοπίας, στάσης εσωτερικών πληρωμών; Επειδή έτρεμαν μέχρι χθες τη στάση εξωτερικών πληρωμών. Έχουμε πολλά μυθεύματα μαζί και επίθεση στον ελληνικό λαό «αν δεν αποδεχτείς αυτό το μονόδρομο της καταστροφής που οδηγεί στην ύφεση και στη χρεοκοπία όποτε εμείς αποφασίσουμε για να στα πάρουμε, θα σου βάλουμε τους δημοσκόπους να σου κάνουν όλα τα μαγειρέματα» για να πείσουν την κοινή γνώμη ότι έτσι σκέφτεται, όπως έλεγε ο κ. Νικολακόπουλος στην Επιτροπή Θεσμών και Διαφάνειας προχθές εκ μέρους των δημοσκόπων. Δεν πιστεύω στις δημοσκοπήσεις. Είναι τεχνική χειραγώγησης της κοινής γνώμης. «Θα τιμωρήσουμε οιονδήποτε δεν συμμορφώνεται προς τας υποδείξεις των αφεντικών». 
Είναι πολύ μακριά όλα αυτά. Το 70% ή το 80% του εκλογικού Σώματος ψάχνεται πώς θα αποφύγει τα χειρότερα και δεν στέκεται σε διλήμματα τεχνητά. Οι βρεγμένοι δεν φοβούνται τη βροχή και κυρίως δεν πείθονται από την προπαγάνδα. 
Πρέπει να ξεκαθαρίσω σ’ αυτή την Αίθουσα ότι εμείς με την πολιτική μας αντιπρόταση, με τις θέσεις τις οποίες σαν εποικοδομητική αντιπολίτευση ή εποικοδομητική –για μικρό διάστημα- συμπολίτευση καταθέσαμε –και καταθέτουμε διαρκώς- θεωρούμε ότι υπάρχει βηματισμός εξόδου από την κρίση που περιλαμβάνει, όχι απλά θεσμικές και νομοθετικές πρωτοβουλίες, αλλά και τη λειτουργία της αγοράς. 
Το βασικό μας δόγμα είναι η επιβίωση του ελληνικού λαού και όχι η επιβίωση των τραπεζιτών σε βάρος του ελληνικού λαού. Οι τράπεζες για να ζήσουν θα πρέπει τα 150 δισεκατομμύρια –μ’ αυτά που παίρνουν και τώρα- που εισπράττουν και αντιστοιχούν στις καταθέσεις 180 δισεκατομμυρίων που έχουν απομείνει, να κινήσουν την αγορά. Αν δεν τους ανήκουν τα 30 με 35 δισεκατομμύρια -όσα βάζει αυτή τη στιγμή το ελληνικό δημόσιο- σε μετοχές, αυτές οι μετοχές να μην πάνε σε τραπεζίτες. Να πάνε σε ασφαλιστικά ταμεία, να πάνε και στο ΝΑΤ –το συνδέω έντονα αυτό- το οποίο κινδυνεύει πρώτο από όλα με όλα αυτά τα μέτρα που έχουν παρθεί, για να μη φθάσουμε τον Ιούνιο στην καταστροφή. 
Σας το λέω αυτό, γιατί έρχεται η αγία Τρίτη της επόμενης εβδομάδας όπου θα κουβεντιάσουμε για τη σύμβαση. Και δεν θα είναι κορύφωση μιας επιτυχίας. Θα είναι η κορύφωση ενός μεγάλου κινδύνου, μιας μεγάλης περιπέτειας στην οποία υπεισέρχεται η χώρα μας μέσα από τις λάθος πολιτικές στοχεύσεις, τις οποίες έχει θέσει αυτή η ηγεσία, η οποία δεν αποτελεί μια ενιαία αντίληψη και με την πολυδιάσπαση δεν είναι σε θέση να χαράξει και ενιαία πολιτική. Γι’ αυτό και απουσιάζει και από τη συζήτηση –όπως έγινε σήμερα- για τις γερμανικές αποζημιώσεις. Το έβαλαν στα πόδια οι Υπουργοί και χάθηκαν από το προσκήνιο. Αδυνατούν να παραστούν στο κοινοβουλευτικό τους καθήκον. Ο δε Πρωθυπουργός αρνείται να έρθει να απαντήσει σ’ αυτή την Αίθουσα στις ερωτήσεις των πολιτικών Αρχηγών.
Άρα, λοιπόν, θα οδεύσουμε σε εκλογές. Πρέπει να οδεύσουμε με προγραμματικό πολιτικό λόγο διεξόδου. Εδώ θα αξιολογηθεί ο καθένας. Θεωρούμε ότι αυτό το νομοσχέδιο είναι πολύ μικρός κρίκος που αν από μόνος του είναι απομονωμένος, δεν έχει καμμία ιδιαίτερη αξία στη συνέχεια για την επίτευξη των στόχων. 
Εμείς, λοιπόν, επί της αρχής συμφωνήσαμε. Όσον αφορά τα συγκεκριμένα δύο άρθρα, λέμε «ΠΑΡΩΝ» στο άρθρο 7 και «ΟΧΙ» στο άρθρο 18. Συμφωνούμε, επίσης, και με τις τροπολογίες. 
Κυρίες και κύριοι συνάδελφοι, αυτή είναι η επίδειξη της συνέπειας που είχαμε και έχουμε. Είχαμε συνέπεια στην αντίσταση απέναντι στη λάθος πορεία του φθινοπώρου, μπήκαμε για να βάλουμε φρένο, αλλά δεν ήταν εφικτό. Κατέρρευσε η διαπραγματευτική βάση την οποία εμείς είχαμε θέσει για μη περαιτέρω μείωση μισθών και συντάξεων και μη εκχώρηση της εθνικής κυριαρχίας και έτσι δεν μπορούσαμε να ακολουθήσουμε. Τολμήσαμε και τολμούμε να αντιστεκόμαστε στις λαθεμένες εξελίξεις και τώρα αγωνιζόμαστε για τη συγκρότηση του εναλλακτικού πατριωτικού πόλου διαχείρισης της πολιτικής εξουσίας με όρους αξιοπρέπειας των Ελλήνων, οικονομικής επιβίωσης και θεσμικής ανασυγκρότησης, που θα πρέπει να ακολουθήσει.
Ευχαριστώ, κύριε Πρόεδρε.","ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ",552
"32435"," Ευχαριστούμε τον Κοινοβουλευτικό Εκπρόσωπο του Λαϊκού Ορθόδοξου Συναγερμού κ. Αλέξανδρο Χρυσανθακόπουλο.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Πέτρος Ευθυμίου.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32436"," Ευχαριστώ, κύριε Πρόεδρε.
Κυρίες και κύριοι συνάδελφοι, η κοινοβουλευτική διαπραγμάτευση νομιμοποιεί τις διαφορετικές ματιές. Αυτό, άλλωστε, είναι και το νόημα και της πολιτικής ζωής και του Κοινοβουλίου. Όμως, ορισμένα μεγέθη επιβάλλονται από τα πράγματα τα οποία, κατά τον Λένιν, αγαπητέ Κοινοβουλευτικέ Εκπρόσωπε του ΚΚΕ…","ΠΕΤΡΟΣ ΕΥΘΥΜΙΟΥ",147
"32437"," Τον θυμάστε, όταν σας συμφέρει.","ΑΘΑΝΑΣΙΟΣ ΠΑΦΙΛΗΣ",425
"32438"," …τα γεγονότα και τα στοιχεία είναι ξεροκέφαλα.","ΠΕΤΡΟΣ ΕΥΘΥΜΙΟΥ",147
"32439"," Δίκαια, όμως.","ΔΙΑΜΑΝΤΩ ΜΑΝΩΛΑΚΟΥ",302
"32440"," Δύο μεγέθη είναι σαφή στην ελληνική οικονομία και δύο είναι οι καθαρές εισροές που συνεισφέρουν στο Ακαθάριστο Εγχώριο Προϊόν. Η μια είναι ο τουρισμός και η άλλη η ναυτιλία. 
Σύμφωνα με μια μελέτη που είδα πρόσφατα από το τμήμα μελετών μιας μεγάλης ιδιωτικής τράπεζας, που την υπογράφει ερευνητική ομάδα υπό τον καθηγητή κ. Γκίκα Χαρδούβαλη, οι απασχολούμενοι στην Ελλάδα, των οποίων η ένταξη ως παραγωγική απασχόληση οφείλεται στον κύκλο εργασιών της ναυτιλίας, είναι διακόσιες είκοσι χιλιάδες άνθρωποι. Διακόσιες είκοσι χιλιάδες άνθρωποι εργάζονται στην Ελλάδα, λόγω ακριβώς αυτής της ρωμαλέας συμμετοχής στο Ακαθάριστο Εγχώριο Προϊόν της ελληνικής εμπορικής ναυτιλίας. 
Άρα, ούτως ή άλλως, επειδή συμμετέχουμε στη διεθνή κοινότητα, έπρεπε να μας απασχολεί ό,τι συμβαίνει σε ένα μεγάλο παραγωγικό κλάδο. Όταν μάλιστα είναι ο δεύτερος μεγάλος πνεύμονάς σου -από τη μια πλευρά ο τουρισμός, από την άλλη η ναυτιλία, αυτοί είναι οι πνεύμονες από τους οποίους αναπνέει η Ελλάδα με ίδιους πόρους- είναι καλό να τον παρακολουθούμε πιο στενά και να είμαστε πράγματι πολύ προσεκτικοί. 
Εγώ θέλω να ξεκαθαρίσω κάτι. Έχει τύχει να έχω συμμετάσχει σε πολλά διεθνή fora με την ιδιότητα του Προέδρου της Κοινοβουλευτικής Συνέλευσης του ΟΑΣΕ για το θέμα της πειρατείας. Όλοι ξέρουμε ότι δεν είναι μόνο στον Ινδικό Ωκεανό και στο Άντεν με βάση τη Σομαλία. Η πειρατεία στα στενά της Μαλάκα είναι, επίσης, πολύ επίφοβη και δραστήρια. Τυχαίνει, όμως, να έχει επικεντρωθεί η διεθνής προσοχή εκεί που, όπως ορθά είπε ο κ. Παφίλης, η πειρατεία έχει ξεφύγει κατά ένα τμήμα από το στάδιο των τοπικών φυλάρχων των Σομαλών και έχει πάρει πιο σύνθετη, πιο πολύπλοκη, πιο οργανωμένη μορφή και έχει γίνει μια τεράστια επιχείρηση. Ωστόσο, θα σημειώσω πως για όλους μας είναι καλύτερη η αντιμετώπιση μέσω της οργανωμένης κρατικής παρέμβασης και πολεμικών πλοίων που αποτελούν και τη φυσική ασπίδα προστασίας απέναντι στις σύνθετες επιχειρήσεις πειρατείας.
 Θα ήθελα να βεβαιώσω την Αίθουσα ότι μάλλον και ο Υπουργός και ο Κοινοβουλευτικός Εκπρόσωπος του ΚΚΕ αναφέρονται σε μια «Ατλάντα» που δεν υπάρχει. Το σχέδιο της Ευρωπαϊκή Ένωσης ονομάζεται «Ατλάντα» και έχω την πεποίθηση ότι το όνομα προκύπτει από την ελληνική Αταλάντη.","ΠΕΤΡΟΣ ΕΥΘΥΜΙΟΥ",147
"32441"," Δυσφημίζει και την πατρίδα μας!","ΑΘΑΝΑΣΙΟΣ ΠΑΦΙΛΗΣ",425
"32442"," « Αταλάντα» λέγεται η επιχείρηση, εάν δείτε και την εισηγητική έκθεση του νόμου. Πιθανώς, κάποιος προικισμένος ελληνιστής στην Ευρωπαϊκή Ένωση διάλεξε το ελληνικό μυθολογικό πρόσωπο της Αταλάντης. Η Αταλάντη ήταν δρομέας και κυνηγός πολύ αποτελεσματική και επομένως επέλεξε το όνομα μιας Ελληνίδας κυνηγού, για να δείξει ότι κυνηγάμε την πειρατεία. 
Κατά τη γνώμη μου, η πιο αποτελεσματική μορφή είναι αυτή η μορφή, δηλαδή μια οργανωμένη διεθνής επιχείρηση υπό τη σκέπη του Οργανισμού Ηνωμένων Εθνών, σύμφωνα με τις κατευθύνσεις του ΙΜΟ και τους κανόνες που κάθε φορά τίθενται από την Ευρωπαϊκή Ένωση. Είναι πάρα πολύ λυπηρό ότι για οικονομικούς λόγους…","ΠΕΤΡΟΣ ΕΥΘΥΜΙΟΥ",147
"32443"," Είναι τριάντα έξι πολεμικά πλοία στον Κόλπο του Άντεν.","ΑΘΑΝΑΣΙΟΣ ΠΑΦΙΛΗΣ",425
"32444"," Είναι πολύ λυπηρό που για λόγους οικονομικούς η Ελλάδα αποσύρει τη συμμετοχή της. Σε μια εποχή που εγείρονται ερωτήματα για την ετοιμότητα της Ελλάδας να είναι παρούσα εκεί που διακυβεύονται και εθνικά συμφέροντα, είναι σκόπιμο η Ελλάδα να είναι παρούσα διαρκώς, σταθερά, στον ύψιστο βαθμό. 
Το θέμα που διαχειριζόμαστε σήμερα είναι μια πρακτική που προέκυψε από την αδυναμία της συντονισμένης αυτής επιχείρησης να καλύψει όλα τα περιστατικά. Είναι μια πρακτική, που, καθόλου τυχαία, έχουν εγκαθιδρύσει έως τώρα εννέα κράτη, που και τα εννέα διαθέτουν ισχυρούς στόλους και συμφέροντα στη ναυτιλία, αρχίζοντας από τη Νορβηγία και τη Δανία και καταλήγοντας στην ημέτερη Κύπρο. Άρα, απαντούν σε μια πρακτική ανάγκη αυτά τα έθνη που έχουν ισχυρή ναυτική παρουσία στον εμπορικό στόλο και θέλουν πάση θυσία να διαφυλάξουν τα συμφέροντά τους. Το ερώτημα είναι: Είναι αυτός ο τρόπος ο καταλληλότερος; Και αν είναι αυτός ο τρόπος, τι διασφαλίσεις δημιουργούνται; Γιατί υπάρχουν διπλά ερωτήματα. 
Το πρώτο είναι αυτό που γεννήθηκε τον περασμένο μήνα στην Κεράλα στην Ινδία, όπου η ένοπλη φρουρά ενός ιταλικού εμπορικού πλοίου άνοιξε πυρ εναντίον Ινδών ψαράδων, θεωρώντας ότι είναι πειρατές και αυτή τη στιγμή η Ινδία ζητά να υπάρξουν, όχι απλώς μέτρα και ποινές, αλλά λαμβάνει όλα τα μέτρα προστασίας της εθνικής της κυριαρχίας, που παραβιάστηκε, και ζητά να υπάρξουν αποσαφηνισμένοι κανόνες εμπλοκής. Πότε μπορεί να υπάρξει εμπλοκή; Και αν υπάρξει τέτοια εμπλοκή, παρέχει, για παράδειγμα, η Ελλάδα ασυλία σε όσους ένοπλους φρουρούς χρησιμοποιήσουν, είτε δικαίως, είτε αδίκως, τα πυρά τους εναντίον είτε πειρατών είτε ψαράδων κατά λάθος; 
Υπάρχει ένα μείζον ερώτημα και είναι και το μείζον επιχείρημα της απόσυρσης των ανδρών του Λιμενικού. Γιατί, εάν σε τέτοια εμπλοκή υπάρχουν ένστολοι του ελληνικού κράτους, αυτομάτως εμπλέκεται επισήμως και με τον πιο βαθύ τρόπο η ελληνική έννομη τάξη, το ελληνικό κράτος και εγκαλείται διεθνώς στον πυρήνα της υπόστασης του. Άρα, θα έπρεπε να λάβουμε ισχυρά υπ’ όψιν μας ότι η παροχή ένοπλης προστασίας πρέπει να διέπεται από συγκεκριμένους κανόνες εμπλοκής, έτσι ώστε να μην υπάρχουν οι δυνητικές επιπτώσεις είτε από την ορθή χρήση είτε από τη λάθος χρήση των μέσων που τους διαθέτει η νομοθεσία μας. 
Από εκεί και πέρα, απ’ ό,τι είδα στο νομοσχέδιο, πιστεύω ότι οι πιστοποιήσεις, κατά ISO κιόλας, που θα δοθούν, θα περιλαμβάνουν την υψηλότερη δυνατή πιστοποίηση, εποπτεία, σχετικά με το σε ποιους θα δοθεί η δυνατότητα, ώστε να υπάρχει και η σωφροσύνη. Θέλω να το ξεκαθαρίσω. Κατά τη γνώμη μου, πρέπει να διατεθεί αυτή η προστασία, εφόσον διασφαλιστεί ο υψηλός επαγγελματισμός, εφόσον λυθούν τα θέματα των κανόνων της εμπλοκής, διότι σε τελευταία ανάλυση εγώ αντιλαμβάνομαι ότι λειτουργεί ως δύναμη αποτροπής. Γιατί, σε όλα αυτά τα φαινόμενα έχει παρατηρηθεί, ότι οι πειρατές, που είναι πολύ επαγγελματίες, λαμβάνουν σοβαρά υπ’ όψιν τον παράγοντα του κόστους της επιχείρησης και στρέφονται κατά προτίμηση σε εκείνους που δεν έχουν καν λάβει τα προστατευτικά μέτρα που έλεγαν ο κ. Μαρίνος, ο Βουλευτής του ΚΚΕ, όπως και η εισηγήτρια του ΚΚΕ, τα πλέγματα κ.λπ. και κατευθύνονται πάντα εκεί που η λεία είναι πιο εύκολη, δεν έχει κόστος και το αποτέλεσμα είναι βέβαιο. 
Άρα οι ένοπλοι φρουροί, ως δύναμη αποτροπής έχει νόημα, στο βαθμό που είμαι βέβαιος ότι το Υπουργείο έχει λάβει υπ’ όψιν ότι δεν πάμε στη λογική της ένοπλης προστασίας των πλοίων μας με την λογική των μπράβων στα μαγαζιά της παραλιακής, αλλά πάμε για να παράσχουμε ασφάλεια, με απόλυτα εξειδικευμένους, υψηλού επιπέδου άντρες και οργανωμένη κάθε λογής μονάδα, με απόλυτο σύστημα ευθύνης και απόλυτους κανόνες εμπλοκής. 
Αυτή, λοιπόν, είναι η πρόκληση και θεωρώ ότι εφόσον αποσαφηνίσουμε όλα αυτά τα σημεία, κάνουμε και εμείς, ως ναυτικό έθνος, ένα βήμα προστασίας όχι μόνο των ναυτιλιακών συμφερόντων των επιχειρήσεων αλλά και των ναυτικών. Διότι θα παρακαλούσα να λάβετε υπ’ όψιν σας τις μαρτυρίες του τι τράβηξαν όσοι ήταν όμηροι των πειρατών, σε τι συνθήκες εκρατούντο, με τι τρόπο χρησιμοποιήθηκαν ως όμηροι και ανά πάσα στιγμή οι οικογένειές τους αγωνιούσαν αν θα υπάρχουν, βλέποντας φωτογραφίες με το μαχαίρι στο λαιμό ή το πιστόλι στον κρόταφο. Δεν μιλάμε πάντα από την σκοπιά των επιχειρηματιών.","ΠΕΤΡΟΣ ΕΥΘΥΜΙΟΥ",147
"32445"," Οι ίδιοι λένε όχι. Αφού όλες οι οργανώσεις των ναυτεργατών λένε όχι. Πώς απαντάτε σε αυτό; Οι προστατευόμενοι, κατά τη γνώμη σας, λένε όχι.","ΑΘΑΝΑΣΙΟΣ ΠΑΦΙΛΗΣ",425
"32446"," Λένε όχι; Εγώ διαπίστωσα ότι υπάρχουν και άλλες φωνές στη συζήτηση στην επιτροπή.","ΠΕΤΡΟΣ ΕΥΘΥΜΙΟΥ",147
"32447"," Δεν υπάρχουν.","ΑΘΑΝΑΣΙΟΣ ΠΑΦΙΛΗΣ",425
"32448"," Σαφέστατα υπάρχουν και άλλες φωνές και σαφέστατα υπάρχει και η κοινή λογική.
Προχωρώ και καταγράφω ένα συμπέρασμα που προέκυψε από αυτή τη συζήτηση. Είναι ένα συμπέρασμα ωριμότητας, πιστεύω, του πολιτικού συστήματος και αφορά και μία αυτοκριτική, αν θέλετε, λαθών και παραλείψεων της Κυβέρνησης που ίσχυε ως πριν από λίγο καιρό. Δεν υπάρχει αμφιβολία ότι εφόσον αφετηρία της συζήτησής μας είναι η προσφορά της εμπορικής ναυτιλίας στην εθνική οικονομία δεν είναι δυνατόν να συνεχίζουμε ακόμα την πολυδιάσπαση των υπηρεσιών του κράτους που προάγουν τα συμφέροντα αυτού του κλάδου της οικονομίας μας. 
Η ύπαρξη ενός συγκροτημένου, ισχυρού Υπουργείου Ναυτιλίας είναι αυτονόητη υποχρέωση της ελληνικής κοινωνίας, της ελληνικής πολιτείας για το συμφέρον της εθνικής οικονομίας και όχι μόνο για το συμφέρον κάποιων επιχειρηματιών ή των εφοπλιστών. Παντού αντιμετωπιζόμαστε ως ηγέτες σ’ αυτόν τον κλάδο. Είναι ένα από τα μεγάλα χαρτιά της Ελλάδας αυτή η ισχυρή παρουσία του ελληνικού εμπορικού στόλου, του ελληνικού εφοπλισμού. Είναι τερατώδες, αντιφατικό  και ακατανόητο να αποτελεί το πιο ισχυρό κεφάλαιο που διαθέτεις στο εξωτερικό και να το απαξιώνεις στο εσωτερικό.
Άρα, από τη σημερινή μας συζήτηση κρατάω αυτή την αντίληψη ότι η ελληνική πολιτεία υπάρχει για να υπηρετεί την εθνική οικονομία και ένα από τα πρώτα θεμελιώδη που πρέπει να αποκαταστήσουμε είναι ένα λειτουργικό Υπουργείο Εμπορικής Ναυτιλίας. Αυτό ήταν ένα κέρδος της σημερινής συζήτησης.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΠΕΤΡΟΣ ΕΥΘΥΜΙΟΥ",147
"32449"," Ευχαριστούμε τον Κοινοβουλευτικό Εκπρόσωπο του ΠΑΣΟΚ, κ. Πέτρο Ευθυμίου.
Το λόγο έχει ο κ. Μιχαήλ Κριτσωτάκης, Βουλευτής ΣΥΡΙΖΑ Ηρακλείου.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32450"," Κύριε Πρόεδρε, συζητούμε ένα νομοσχέδιο που λέγεται «παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις». Προτείνω να συμπληρώσετε, για να έχει και μία σχέση με το περιεχόμενο ο τίτλος, «όπως η πώληση του Νοσοκομείου «Ερρίκος Ντυνάν»». Όλοι το λέτε κόσμημα. Ο κ. Λοβέρδος έχει πει ότι δεν πωλείται, δεν κλείνει. Βλέπετε τα Πρακτικά της Βουλής, βλέπετε τα πρακτικά της Επιτροπής Κοινωνικών Υποθέσεων. Τελικά δεν κλείνει, αλλά πωλείται. Το λέει σαφέστατα η διάταξη μέσα και έρχεται σε αυτό το νομοσχέδιο για την πειρατεία μία πειρατική, απ’ ό,τι φαίνεται τροπολογία. Εγώ προτείνω να το αποσύρετε και να αποσύρετε και τα δεκατέσσερα άρθρα, αλλά πρώτα απ’ όλα αυτό για το «Ντυνάν», διότι έχετε ένα νομοσχέδιο μέσα σε ένα άλλο νομοσχέδιο.
Θα σας έλεγα ότι υποβαθμίζετε και την κοινοβουλευτική διαδικασία για άλλη μία φορά σε μία χώρα που ήδη έχει υποβαθμιστεί η δημοκρατία από το γεγονός ότι έχουμε το Διεθνές Νομισματικό Ταμείο, την τρόικα και το μνημόνιο που εφαρμόζεται. 
Θεωρούμε απαράδεκτο, αντιδημοκρατικό και αντικοινοβουλευτικό τον τρόπο που προσπαθεί ο Υπουργός να περάσει την ρύθμιση που θέλει για το «Ντυνάν». Κατέθεσε την τροπολογία νύχτα, στα κρυφά και σε ένα εντελώς άσχετο νομοσχέδιο με τον τίτλο που σας είπα πριν και η συγκεκριμένη ρύθμιση είχε κατατεθεί και στον εφαρμοστικό για την υγεία και απεσύρθη μετά από τις αντιδράσεις  όχι μόνο των κομμάτων της αριστεράς, αλλά και Βουλευτών του ΠΑΣΟΚ που σήμερα όμως δεν μπορούν να εκφραστούν, όπως βλέπετε. Άρα, πρόκειται περί τεχνάσματος το οποίο εμπίπτει στις διατάξεις υποβάθμισης της Κοινοβουλευτικής Δημοκρατίας γενικώς. Έχουν γίνει συνεδριάσεις της Επιτροπής Κοινωνικών Υποθέσεων και εκεί συνάδελφοι της συμπολίτευσης που είχαν ενταχθεί σε αυτή τη ρύθμιση, δεν το πήραν αρχικά χαμπάρι, αλλά μετά κάποιοι τουλάχιστον αντέδρασαν. 
Έχουμε λοιπόν δεκατέσσερα άρθρα, ένα νομοσχέδιο που μιλάει για θέματα υγείας πρόνοιας και τα μπλέκει μαζί με τα θέματα πειρατείας. Αν κάποιος μιλήσει για προχειρότητα, θα κάνει λάθος. Εδώ πρόκειται για μία συνειδητή επιλογή. Η ρύθμιση αυτή αφορά ένα θέμα που το έχουμε συζητήσει πολλές φορές και με πρωτοβουλία του ΣΥΡΙΖΑ και με πρωτοβουλίες του κ. Κρεμαστινού που είναι Πρόεδρος στην Επιτροπή Κοινωνικών Υποθέσεων. Τώρα όλα αυτά τα πετάμε και ερχόμαστε να κάνουμε κάτι άλλο.
Στις συνεδριάσεις αυτές άλλαζε θέσεις συνεχώς ο Υπουργός. Εμείς από την πλευρά μας είχαμε προτείνει –και επιμένουμε σε αυτή την άποψη- ένταξη του «Ερρίκος Ντυνάν» στο ΕΣΥ. Και για να μην μας λέει ο Υπουργός ότι αυτά δεν γίνονται, να του θυμίσουμε την απόφαση μιας άλλης κυβέρνησης, του ίδιου όμως κόμματος, του ΠΑΣΟΚ, με το ν. 1821/1988, Υπουργός Υγείας τότε ήταν ο κ. Κακλαμάνης, ο πρώην Πρόεδρος της Βουλής. Δύο νοσοκομεία του Ερυθρού Σταυρού, το «Κοργιαλένιο Μπενάκειο» και το «Ασκληπιείο» Βούλας εντάχθηκαν στο ΕΣΥ. 
Τώρα βέβαια θα μου πείτε άλλοι καιροί και θα μου πείτε «Τι πρέπει  να κάνουμε; Μα, εδώ μειώνουμε τις εφημερίες, πάμε να κλείσουμε πενήντα νοσοκομεία και εσείς θέλετε να φέρουμε το «Ντυνάν» στο ΕΣΥ;». Εδώ το κλωτσάμε, το πετάμε και ακούγεται ότι θα το πάρουν Άραβες τελικά. Να δούμε. 
Καταγγέλλουμε λοιπόν αυτή την προσπάθεια της πλήρους ιδιωτικοποίησης και της πώλησης σε κάποιον από τους επιχειρηματικούς ομίλους κάτω από τη μύτη και με την ανοχή των μνημονιακών κυβερνήσεων της τρόικας. Καλούμε την Κυβέρνηση να αποσύρει οριστικά αυτή τη φορά την τροπολογία που επιτρέπει την πώληση του κοινωφελούς νοσηλευτικού ιδρύματος «Ερρίκος Ντυνάν».
Θα ήθελα να αναφερθώ όμως και σε ένα άλλο θέμα πάρα πολύ σοβαρό, κατά τη γνώμη μου. Σύμφωνα με τη σύμβαση του ελληνικού δημοσίου και του Σωματείου Ελληνικός Ερυθρός Σταυρός με την οποία εντάχθηκε το Γενικό Νοσοκομείο Αθηνών «Κοργιαλένιο Μπενάκειο» στο ΕΣΥ, παραχωρήθηκε τότε η χρήση και μάλιστα εσαεί και μάλιστα της οικοπεδικής έκταση των κτισμάτων και παρακολουθημάτων εντός αυτού, με δικαιώματα ανακαίνισης, επεκτάσεων κ.λπ. στο «Ερρίκος Ντυνάν». Με τον ιδρυτικό νόμο παραχωρήθηκε ένα μέρος του παλαιού οικοπέδου με μέτωπο στη λεωφόρο Μεσογείων, για να καταλαβαίνουμε ότι δεν πρόκειται για ένα απλό οικόπεδο αλλά είναι ένα φιλέτο, τα όρια του οποίου περιγράφονται με ακρίβεια στο νόμο που συμπληρώνεται και με αντίστοιχο τοπογραφικό διάγραμμα. Με συμβολαιογραφική πράξη την περίοδο του 1993 το Σωματείο Ελληνικός Ερυθρός Σταυρός μεταβίβασε αυθαιρέτως και παρανόμως σε κοινοπραξία –την Βάγκον για όσους θέλουν να ξέρουν- στην οποία συμμετείχε το «Ντυνάν», οικόπεδο πολύ μεγαλύτερο από το οριζόμενο στον ιδρυτικό νόμο. Ενέταξε δηλαδή στη σημερινή δομημένη έκταση μέρος του οικοπέδου που ανήκε στη χρήση του «Κοργιαλένιου Μπενάκειου» δημόσιου νοσοκομείου. 
Αποτέλεσμα ήταν να συμπεριληφθούν στο εμπορικό κέντρο που οικοδομήθηκε μαζί με το «Ντυνάν» κτίσματα όπως για παράδειγμα το κατάστημα «Ζαχαριάς» και «MEGA», τα οποία βρίσκονται επί οικοπέδου που κατά το νόμο ανήκει στη χρήση του δημόσιου νοσοκομείου. Ουσιαστικά και πρακτικά ο συντελεστής δόμησης που αφαιρέθηκε από το «Κοργιαλένιο Μπενάκειο», παραχωρήθηκε στους κατασκευαστές εν είδει αντιπαροχής. Το 2003 κατατέθηκε αγωγή από το «Κοργιαλένιο Μπενάκειο» κατά του Σωματείου Ελληνικός Ερυθρός Σταυρός με την οποία αξιώνει να αποκατασταθούν τα συμφέροντά του όσον αφορά τη χρήση του οικοπέδου.
Η υπόθεση αυτή ακόμα δεν έχει τελεσιδικήσει. Μετά από δύο τουλάχιστον αναβολές η δικάσιμος έχει προσδιοριστεί για το 2014, παρακαλώ. Αν αυτό δεν είναι σκάνδαλο, να μου πείτε τι είναι. Είναι χαρακτηριστικό ότι για το αιτιολογικό της αναβολής έχει προταθεί ακόμα και το εξωφρενικό ότι το ελληνικό δημόσιο δεν έχει πλήρη φάκελο και ενημέρωση επί της υπόθεσης. Σε σχέση μ' αυτό το ζήτημα προκύπτουν ερωτήματα που απαιτούν άμεση απάντηση από τη μεριά του Υπουργείου Υγείας και του Υπουργού, που με τόση σπουδή και βιασύνη προωθεί την πώληση του «Ντυνάν». 
Είναι σύμφωνη με τους νόμους 1821/88 και 2802/92 η μεταβίβαση, δηλαδή η καταπάτηση χρήσης του ακινήτου έκτασης επτά χιλιάδων επτακοσίων ογδόντα τετραγωνικών μέτρων; Δεύτερον, η τυχούσα πώληση, η μεταβίβαση συμπεριλαμβάνει και το καταπατημένο δικαίωμα χρήσης, το οποίο έχει εσαεί το «Κοργιαλένειο-Μπενάκειο», ένα δημόσιο νοσοκομείο δηλαδή; Τρίτον, στην προωθούμενη ρύθμιση θα προβλεφθεί η εξαίρεση του διεκδικούμενου από το «Κοργιαλένειο-Μπενάκειο», δημόσιο νοσοκομείο, καταπατηθέντος τμήματος του ακινήτου; 
Ένα άλλο θέμα είναι η συνεργασία με τα νοσοκομεία του ΕΣΥ κ.λπ.. Στην παράγραφο 1, κύριε Υπουργέ, του άρθρου 13, δίνετε τη δυνατότητα στα νοσοκομεία του ΕΣΥ, στα κέντρα υγείας και τις μονάδες του ΟΚΑΝΑ να συνεργάζονται για την κάλυψη αναγκών τους, εφόσον δεν επαρκεί το προσωπικό τους, που ξέρετε ότι δεν επαρκεί, με γιατρούς, με ψυχολόγους, κοινωνικούς λειτουργούς και νοσηλευτές, με καθεστώς έκδοσης απόδειξης παροχής υπηρεσιών, αυτό που έχει συνηθιστεί να λέγεται μπλοκάκι. Αυτό εδώ τι παράθυρο είναι; Ένα παράθυρο που ανοίγει και γίνεται μεγάλη πόρτα.
Και θέλω να μου πείτε, τι στιγμή που διαλύεται το ΕΣΥ, που συγχωνεύονται και κλείνουν νοσοκομεία, που ισχύει ο νόμος 1 προς 10 προσλήψεις στο δημόσιο, με τυμπανοκρουσίες, εντάσσονται οι μονάδες του ΟΚΑΝΑ στα δημόσια νοσοκομεία και παραπαίει ο ΕΟΠΥΥ, έρχεται το Υπουργείο Υγείας και ενταγμένο πλήρως στη μνημονιακή πολιτική για την υγεία και στην απόλυτα νεοφιλελεύθερη λογική της απορρύθμισης των εργασιακών θέσεων, θεσπίζει με αυτόν τον τρόπο το μπλοκάκι. 
Δεν έφταναν όλα τα άλλα, δεν έφθαναν αυτά που κάνει το Υπουργείο Εργασίας, έρχεται εδώ και φτιάχνει μία καινούργια πόρτα. Ποιες είναι οι αξιοκρατικές προσλήψεις με μπλοκάκι; Ποιου ΑΣΕΠ; Ποια υγεία του λαού; Πείτε μου ποιά κοινωνική ασφάλιση και ποιά κοινωνική πολιτική; Όλα γίνονται για τη διάλυση του δημόσιου συστήματος υγείας, όλα για την πλήρη ιδιωτικοποίηση. Τέρμα οι προσλήψεις και μπλοκάκι τώρα στο δημόσιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό ακόμα, κύριε Πρόεδρε. 
Τη στιγμή που το Παιδιοκαρδιοχειρουργικό Κέντρο του «Αγία Σοφία» είναι κλειστό από τον Οκτώβριο του 2011 και ο κ. Λοβέρδος και το Υπουργείο δεν έχουν κάνει τίποτα για την επαναλειτουργία του και εκθέτει σε κίνδυνο πολλά παιδιά που αντιμετωπίζουν καρδιοπάθειες στέλνοντάς τα στο «Ωνάσειο», που όμως δεν τα δέχεται, έρχεται με την παρούσα τροπολογία να διευκολύνει τη συνεργασία του «Αγία Σοφία» με το «Μαριάννα Βαρδινογιάννη-ΕΛΠΙΔΑ», έρχεται να διευκολύνει τους εθνικούς ευεργέτες και την επαγγελματική φιλανθρωπία εις βάρος του συστήματος της δημόσιας υγείας. Αυτή είναι η μνημονιακή και η νεοφιλελεύθερη λογική στην υγεία, μία πολιτική διάλυσης του δημόσιου συστήματος υγείας. 
Και για να μη μας λέτε, κύριε Υπουργέ, ότι κινδυνολογούμε, θα ήθελα να ακούσετε σας παρακαλώ αυτό. Προχθές το βράδυ, Τρίτη 13 Μαρτίου, έφεραν επειγόντως στο «Αγία Σοφία» από την Πάτρα δύο νεογνά με σοβαρά καρδιολογικά προβλήματα και επειδή το παιδιοκαρδιοχειρουργικό κέντρο είναι κλειστό, όπως σας είπα πριν, επικοινώνησαν με το «Ωνάσειο», το οποίο δεν τα δέχθηκε. Έτσι τα νεογνά παραμένουν στο «Αγία Σοφία», με ό,τι αυτό μπορεί να σημαίνει για την υγεία τους. 
Πείτε μου αν και αυτό είναι κινδυνολογία. Εγώ σας μιλώ με γεγονότα και δεν είναι το μοναδικό γεγονός. Υπάρχουν τέτοια που κανείς δεν τα απαντά και θα σας πω κάτι. Πιστεύω ότι δεν σας ενδιαφέρει, δεν έχετε απαντήσεις και γι’ αυτό δεν απαντάτε. Μιλάμε, λοιπόν, πάλι για την πειρατεία, αλλά για την πειρατεία μάλλον στο Εθνικό Σύστημα Υγείας, στο «Ερρίκος Ντυνάν» και στα υπόλοιπα. 
Ευχαριστώ, κύριε Πρόεδρε.","ΜΙΧΑΗΛ ΚΡΙΤΣΩΤΑΚΗΣ",262
"32451"," Ευχαριστούμε τον κ. Μιχαήλ Κριτσωτάκη.
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 16 Μαρτίου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρα 129 παράγραφοι 2 και 3, 130 παράγραφοι 2 και 3 του Κανονισμού της Βουλής)
1. Η με αριθμό 643/37/13-3-2012 επίκαιρη ερώτηση του Προέδρου της Κοινοβουλευτικής Ομάδας  του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τη διεκδίκηση των γερμανικών αποζημιώσεων.
2. Η με αριθμό 642/36/13-3-2012 επίκαιρη ερώτηση του Προέδρου της Κοινοβουλευτικής Ομάδας  του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τη λήψη πρόσθετων μέτρων που περιλαμβάνονται στο νέο μεσοπρόθεσμο πλαίσιο δημοσιονομικής στρατηγικής 2013-2016.
3. Η με αριθμό 644/38/13-3-2012 επίκαιρη ερώτηση της Ανεξάρτητης Βουλευτού κ. Ντόρας Μπακογιάννη προς τον Πρωθυπουργό, σχετικά με τους κατόχους των ομολόγων του ελληνικού δημοσίου.
4. Η με αριθμό 650/13-3-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Ελένης Τσιαούση προς τους Υπουργούς Εξωτερικών και Προστασίας του Πολίτη, σχετικά με τα μέσα και τον εξοπλισμό του Λιμενικού Σώματος στο Θρακικό Πέλαγος.   
5. Η με αριθμό 646/13-3-2012 επίκαιρη ερώτηση της Βουλευτού της Νέας Δημοκρατίας κ. Έλενας Ράπτη προς τον Υπουργό Παιδείας, Διά Βίου Μάθησης και Θρησκευμάτων, σχετικά με τις προσλήψεις καθηγητών στο ελληνικό ανοικτό πανεπιστήμιο. 
6. Η με αριθμό 657/13-3-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων των μικρομεσαίων αγροτών όσον αφορά την προμήθεια των καλλιεργητικών εφοδίων. 
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3  του Κανονισμού της Βουλής)  
1. Η με αριθμό 651/13-3-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με το «κούρεμα» των ομολόγων των μικροεπενδυτών. 
2. Η με αριθμό 647/13-3-2012 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών, σχετικά με την εφαρμογή του νόμου για τη «ρύθμιση της αγοράς παιγνίων». 
3. Η με αριθμό 652/13-3-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Κυριάκου Βελόπουλου προς τον Υπουργό Πολιτισμού και Τουρισμού, σχετικά με την καταγραφή των κλαπέντων ελληνικών αρχαιοτήτων από τα γερμανικά στρατεύματα κατοχής. 
4. Η με αριθμό 648/13-3-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τον Υπουργό Οικονομικών, σχετικά με τη λήψη μέτρων για τα φυσικά πρόσωπα –αποταμιευτές και τα ασφαλιστικά ταμεία από το PSI.
Το λόγο έχει ο Υφυπουργός Υγείας και Κοινωνικής Αλληλεγγύης, κ. Μιχάλης Τιμοσίδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32452"," Ευχαριστώ, κύριε Πρόεδρε.
Ζήτησα το λόγο για να ξεκαθαρίσουμε κάποια πράγματα. Έχουμε φέρει την τροπολογία αυτή για ζητήματα και για θέματα τα οποία έχουμε συζητήσει πάρα πολλές φορές και στην Επιτροπή Κοινωνικών Υποθέσεων, αλλά και είναι θέματα που είχαμε στον προηγούμενο νόμο και αποσύραμε ακριβώς αυτήν την παράγραφο, γιατί είχαμε ακούσει αρκετές προτάσεις και θέσεις και σκέψεις από πολλούς συναδέλφους. Έτσι, λοιπόν, έρχεται αυτή η τροπολογία λαμβάνοντας υπ' όψιν και αυτές τις προτάσεις και σκέψεις που είχαν κάνει οι συνάδελφοι.
Επειδή λέχθηκε ότι πρόκειται για ένα νέο νομοσχέδιο με δεκατρία άρθρα θέλω να τονίσω ιδιαίτερα ότι δεν είναι έτσι ακριβώς. Δεν θέλουμε ξεχωριστά πράγματα. Για λόγους καθαρά νομοτεχνικής επάρκειας και κατανόησης από τους συναδέλφους αριθμήσαμε όλα τα θέματα, τα οποία, όμως, έχουν ομοειδή χαρακτήρα. Αναφέρομαι πολύ συγκεκριμένα: Το πρώτο άρθρο αναφέρεται στο «Ερρίκος Ντυνάν». Και επειδή λέχθηκε και από τον κ. Κριτσωτάκη ότι εμείς φέρνουμε κάτι στα κρυφά, αν κάτι έχει συζητηθεί πάρα πολλές φορές στην Επιτροπή Κοινωνικών Υποθέσεων, ήταν το Νοσοκομείο «Ερρίκος Ντυνάν» και τα προβλήματά του και αναζητήσαμε πάρα πολλές φορές και δώσαμε λύσεις και απαντήσεις σε συγκεκριμένα προβλήματα που προέκυψαν. 
Εδώ, ξεκαθαρίζεται κάτι που ο νόμος προβλέπει και εμείς ξεκαθαρίζουμε ότι ο φορέας που έχει το «Ερρίκος Ντυνάν» μπορεί να κάνει αξιοποίηση αυτών ακριβώς που προβλέπει ο νόμος. Αν  θέλει να το πουλήσει, αν θέλει να το αξιοποιήσει με όποιον τρόπο.
Επειδή, όμως, συζητήθηκε και τέθηκε το θέμα της καταπάτησης και αν είναι καταπατημένα τι μπορεί να τα κάνει, προφανώς εμείς δεν μπορούμε να το λύσουμε αυτήν τη στιγμή, αλλά όλα αυτά προβλέπονται από το νόμο. Δεν μπορείς καταπατημένη έκταση να την αξιοποιήσεις, να την εκποιήσεις. Αυτό το θεωρώ αυτονόητο. 
Τα άλλα  θέματα που αριθμούνται με τα υπόλοιπα άρθρα, αφορούν κυρίως τακτοποίηση επαγγελμάτων που εκκρεμούν εδώ και καιρό και που πολλοί άνθρωποι μάλιστα εδώ και αρκετό καιρό ταλαιπωρούνται και δεν μπορούν να δώσουν εξετάσεις για να πάρουν άδεια ασκήσεως επαγγέλματος, όπως είναι οι ορθοδοντικοί, όπως είναι οι προσθετικοί, όπως είναι οι φυσικοί νοσοκομείων, οι ακτινοφυσικοί. Είναι επιστήμονες, δηλαδή, που παρέχουν υπηρεσίες στα νοσοκομεία και δεν μπορούν είτε να έχουν την εξέλιξή τους μέσα στο νοσοκομείο είτε δεν τους αναγνωρίζονται δικαιώματα και έχει επομένως η τροπολογία μας αυτόν το σκοπό, να τακτοποιήσει και να βάλει τέλος σε αυτήν την εκκρεμότητα και να τους δώσει τη δυνατότητα ο κάθε ένας να έχει τη θέση που του αξίζει και που του πρέπει. 
Επίσης, θέλω να πω ότι δεν είναι ξεχωριστά ζητήματα όλα αυτά. Πάμε στην περίπτωση ενός κλάδου που παρέχουν υπηρεσίες υγείας, κυρίως στην πρωτοβάθμια φροντίδα υγείας, στις επισκέπτριες υγείας που πάρα πολλά χρόνια -κακώς, πολύ καλώς βεβαίως και αυτό είναι μια αυτοκριτική για όλους μας- δεν είχαν τη δυνατότητα να εκφραστούν. Έτσι, δημιουργούμε νομικό πρόσωπο γι’ αυτόν τον κλάδο των επισκεπτριών υγείας. 
Το επίμαχο άρθρο που αναφέρεται στη δυνατότητα συνεργασίας γιατρών με νοσοκομεία, κέντρα υγείας και με τμήματα του ΟΚΑΝΑ, δεν ανοίγει καμμία κρυφή πόρτα για να μπορέσουν να μπουν οι ιδιώτες ιατροί στο Εθνικό Σύστημα Υγείας. Απλώς, θέλω να θυμίσω και να επισημάνω το μεγάλο πρόβλημα που υπάρχει σε νησιωτικές περιοχές. 
Θα αναφέρω πολύ συγκεκριμένα το Νησί της Ζακύνθου. Εκεί, κύριε Πρόεδρε, υπάρχουν γιατροί μίας ειδικότητας, παράδειγμα καρδιολογίας, και το νοσοκομείο δεν μπορεί να παρέχει υπηρεσίες, γιατί δεν υπάρχει καμμία δυνατότητα οι γιατροί που θέλουν να παραμείνουν ιδιώτες, να συνεργαστούν και να παρέχουν εργασίες στο νοσοκομείο. 
Θα μου πείτε, γιατί δεν διορίζετε καρδιολόγους; Μα, σε επανειλημμένες προκηρύξεις, σε επανειλημμένα αιτήματα είτε με διορισμό μόνιμου προσωπικού είτε με το θεσμό των επικουρικών γιατρών, δεν μπορούν να καλυφθούν οι θέσεις, γιατί δεν υπάρχει ενδιαφέρον. Υπάρχουν, όμως, οι γιατροί που λειτουργούν εκεί. Στη Νάξο υπήρχε παρόμοιο πρόβλημα. Σε πολλά νησιά, αλλά και σε απομακρυσμένες περιοχές της χώρας, όπου τυχαίνει να υπάρχουν ειδικότητες που ασκούν το επάγγελμα του ιδιώτη γιατρού, πρέπει να υπάρχει αυτή η δυνατότητα από τη διοίκηση του νοσοκομείου, αφού πάρει την έγκριση και αφού, βεβαίως, εμείς δούμε ότι δεν υπάρχει προσέλευση ενδιαφερομένων. Τι θα πειράξει αν σε ένα μέρος, σε ένα απομακρυσμένο νησί ο παιδίατρος που είναι εκεί δουλεύει τρεις-τέσσερις ώρες και παρέχει υπηρεσίες δωρεάν στους πολίτες μέσα από το φορέα που είναι είτε κέντρο υγείας είτε κάποιο μικρό νοσοκομείο. 
Αυτόν τον σκοπό θέλουμε να εξυπηρετήσουμε. Είναι ξεκάθαρος. Έχει ζητηθεί από συναδέλφους απ’ όλες τις πλευρές της Βουλής και μάλιστα και η επικεφαλής υπεάρχης και ο αναπληρωτής υπεάρχης μετέφεραν προτάσεις και σκέψεις όλων των διοικήσεων των μικρών αυτών φορέων, να δώσουμε μια τέτοια λύση και αυτό θέλουμε να κάνουμε βεβαίως με πόρους που θα βρει το ίδιο το νοσοκομείο ή η ίδια υγειονομική περιφέρεια. Δεν υπάρχει κάτι άλλο ιδιαίτερο που να επισημάνω. 
Στη δε προσθήκη που κάναμε, έγιναν προσθήκες και αλλαγές καθαρά νομοτεχνικές. Μερικά κεφάλαια γράφονται εξαρχής για να προστεθεί η προσθήκη. Παραδείγματος χάριν, στη μεταφορά των εργαζομένων στην πρόνοια του Υπουργείου Υγείας προς το Υπουργείο Εργασίας δεν είχαν προβλεφθεί εργαζόμενοι ΠΕ. Αυτό ακριβώς προστίθεται. 
Βεβαίως υπάρχει ένα σημείο που αφορά στους εργαζόμενους στα ΕΚΑΒ. Ξέρουμε πολύ καλά ότι εργάζονται με πολύ σκληρές συνθήκες. Σε αυτούς, λοιπόν, έγινε μία διευθέτηση, ώστε να τους δοθεί μία επιπλέον δυνατότητα υπερωριακής απασχόλησης και να δοθεί και η δυνατότητα στο Υπουργείο Υγείας να παρέχει τη στολή των πληρωμάτων στα ασθενοφόρα, γιατί στις ρυθμίσεις που είχαν γίνει, δεν δινόταν η δυνατότητα στο Υπουργείο Υγείας να παρέχει αυτό το επίδομα για τα έξοδα της στολής.
Τρίτον, γίνεται μία ρύθμιση για την παρακράτηση λόγω του ενιαίου μισθολογίου.
Αυτά είναι. Δεν υπάρχει κάτι ιδιαίτερο πέρα από αυτά που έχω επισημάνει.","ΜΙΧΑΗΛ ΤΙΜΟΣΙΔΗΣ",502
"32453"," Ευχαριστούμε τον Υφυπουργό Υγείας, κ. Τιμοσίδη. 
Το λόγο έχει ο κ. Καρύδης, εισηγητής του ΠΑΣΟΚ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32454"," Επειδή ουσιαστικά στη συζήτηση και επί της αρχής μιλήσαμε για τα άρθρα, θέλω να κάνω μόνο κάποια σχόλια. 
Συζητήθηκε με πολύ ένταση ο χαρακτήρας του νομοσχεδίου αυτού. Εμείς πιστεύουμε ότι παρ’ όλες τις επιφυλάξεις που δικαιολογημένα μπορεί να υπάρχουν από άλλες πολιτικές δυνάμεις, το νομοσχέδιο αυτό έρχεται να συμπληρώσει κενά στη νομοθεσία μας που άλλες ευρωπαϊκές χώρες τα έχουν συμπληρώσει και σε συνδυασμό με την Ευρωπαϊκή Ένωση, το ΝΑΤΟ, τον ΟΗΕ, τον ΙΜΟ μπορούμε να δώσουμε ένα καλύτερο αποτέλεσμα σε ένα μεγάλο πρόβλημα που υπάρχει σήμερα. Πιστεύω ότι όσο κινούμαστε στα άκρα ή όσο λέμε ότι αυτό το νομοσχέδιο θα λύσει όλα τα προβλήματα ή από την άλλη πλευρά, όσο λέμε ότι αν δεν το κάνουμε αυτό και δεν πρέπει να το κάνουμε γιατί θα χειροτερέψουμε την κατάσταση, δεν πρόκειται να φέρουμε καμμία πρόοδο.  
Γιατί κι εγώ εύλογα θα μπορούσα να ρωτήσω από την πλευρά μου, αν μέχρι τώρα τα μέτρα που είχε προτέινει ο ΙΜΟ, θεωρητικά ή πρακτικά εφαρμόζονται, γιατί έχουμε παράδειγμα τα τελευταία πέντε χρόνια πάνω από τέσσερις χιλιάδες ναυτικούς σε όλον τον κόσμο να έχουν υποστεί ένοπλη επίθεση, περίπου πάνω από χίλιοι να έχουν κρατηθεί αιχμάλωτοι και πάρα πολλοί απ’ αυτούς να έχουν χρησιμοποιηθεί και ως ανθρώπινες ασπίδες; Άρα, σημαίνει ότι και το σύστημα μόνο της κρατικής ή διακρατικής ή κοινοτικής βοήθειας δεν είναι αποτελεσματικό. Μιλούμε για θαλάσσιες περιοχές εκατοντάδων χιλιάδων μιλίων και κανένα σύστημα, αν δεν υπάρξει συνδυασμός δεν θα είναι αποτελεσματικό.
Το δεύτερο θέμα στο οποίο θέλω να κάνω ένα σχόλιο, είναι το θέμα γενικότερα του Υπουργείου Ναυτιλίας για το οποίο μίλησαν κι άλλοι συνάδελφοι. Εγώ ευθαρσώς θέλω να πω ότι ενώ πριν από δυόμισι χρόνια σχεδιάστηκε μία μεταρρύθμιση, για την πολιτικοποίηση αυτού του Υπουργείου, αυτή η μεταρρύθμιση, εφαρμόστηκε με τόσο πρόχειρο και με τόσο κακό τρόπο, που ουσιαστικά «κάηκε» στην πορεία, με αποτέλεσμα ακόμα κι αυτή η μεγάλη αλλαγή που έγινε, που ήταν προϊόν διεκδίκησης και αίτημα χρόνων, η δημιουργία, δηλαδή, του Αρχηγείου του Λιμενικού Σώματος, ενώ είχε αποδώσει πάρα πολλά, να έχει υποβαθμιστεί στη συνείδηση των εμπλεκομένων. Σε συνθήκες κρίσης, ίσως ένα δίδαγμα από όλα αυτά είναι ότι πρέπει να αποφεύγουμε τους πειραματισμούς και τους ερασιτεχνισμούς. 
Πιστεύω ότι το Υπουργείο Ναυτιλίας θα πρέπει να επανασυσταθεί, έως ότου η Δημόσια Διοίκηση ή γενικότερα το ελληνικό κράτος μπορέσει πραγματικά να υλοποιήσει και να επιβάλει αλλαγές άλλες που θα δημιουργούν προστιθέμενη αξία στη ναυτιλία μας και θα βοηθούν στην αποτελεσματική λειτουργία της. Άρα, πιστεύω ότι σε αυτήν τη φάση ή στην αμέσως επόμενη φάση, η επανασύσταση του Υπουργείου Ναυτιλίας όπως ήταν στο παρελθόν, είναι η λύση που πραγματικά θα άρει πολλά προβλήματα που έχουν πραγματοποιηθεί.
Όσον αφορά το δεύτερο μέρος του νομοσχεδίου, υπήρξαν και από τη συζήτηση στην επιτροπή διάφορα αιτήματα. Νομίζω ότι καλό θα είναι να τα επαναφέρουμε, γιατί και ο κύριος Υπουργός είπε ότι σε λίγες μέρες μπορεί να μαζέψει κάποιες διατάξεις και να τις φέρει σε κάποιο καινούργιο νομοθέτημα προς υλοποίηση. 
Άρα, θυμίζω ότι αν και δεν έχουμε την έκθεση του Γενικού Λογιστηρίου -και όπως λένε όλοι οι εμπλεκόμενοι φορείς δεν υπάρχει επιβάρυνση- η νομοθετική ρύθμιση για την προαγωγή των αστυφυλάκων, ανακριτικών υπαλλήλων που σήμερα γίνεται σε δέκα, δεκαπέντε και είκοσι πέντε χρόνια για τους βαθμούς του υπαρχιφύλακα, αρχιφύλακα και ανθυπαστυνόμου, αν πάει σε λιγότερα χρόνια, στα επτά, δώδεκα και είκοσι δύο για να παρακολουθήσει αντίστοιχους κλάδους όπως η ΣΜΥ και η ΣΤΥΑ στις υπόλοιπες Ένοπλες Δυνάμεις, είναι μία δίκαιη ρύθμιση και πρέπει να τη φέρετε. 
Επίσης, το ίδιο ισχύει και για την εξαίρεση καταβολής του παραβόλου για τις μηνύσεις των αστυνομικών, πού είναι ένα θέμα που αφορά συνεργασία με το Υπουργείο Δικαιοσύνης αλλά και για την εκπροσώπηση της ΠΟΑΣΥ, της Ελληνικής Αστυνομίας δηλαδή στο Μετοχικό Ταμείο Στρατού, που αφορά μια κοινή πρωτοβουλία με το Υπουργείο Άμυνας. 
Και θέλω να κλείσω λέγοντας ότι σε αυτό το νομοσχέδιο, το αίτημα που έχει υποβληθεί για την παραγωγική σχολή ΤΕΜΑ πρέπει να γίνει αποδεκτό, διότι δεν έχει επιβάρυνση από το Γενικό Λογιστήριο, άρα δεν χρειάζεται έκθεση και είναι και μια δίκαιη αντιμετώπιση. Γιατί δεν μπορεί να έχουμε σήμερα ανθυπαστυνόμους που έχουν βγει από τις παραγωγικές σχολές και στην ουσία να είναι δευτεροβάθμιας εκπαίδευσης, επειδή είχαν μπει στο παρελθόν πριν από τις πανελλήνιες εξετάσεις και να έχουμε αστυφύλακες οι οποίοι έχουν μπει με πανελλήνιες και είναι τριτοβάθμιας εκπαίδευσης.  Άρα, δικαιούνται κι αυτοί εφόσον έχουν παρακολουθήσει πάνω από δύο χρόνια εκπαίδευση στις παραγωγικές σχολές, να μπουν στην πρωτοβάθμια εκπαίδευση. 
Το δεύτερο θέμα, αφορά μια τροπολογία που φέρνετε για τους λιμενικούς όπου λέτε ότι μετά από είκοσι πέντε χρόνια σύμφωνα με το συνταξιοδοτικό νόμο, θα μπορούν να παίρνουν εφάπαξ με αίτησή τους αν θέλουν να φύγουν από την υπηρεσία. Το δίκαιο είναι γι αυτούς που υπηρετούν ή είναι στο Λιμενικό Σώμα, στις Ειδικές Δυνάμεις, είναι πιλότοι, είναι τρίτεκνοι και πολύτεκνοι και αφού μπορούν να φύγουν στα είκοσι τρία χρόνια, αυτό να γίνεται για το εφάπαξ. Θα είναι πολύ άδικο δηλαδή ένστολοι οι οποίοι σύμφωνα με το νόμο φεύγουν στα είκοσι τρία χρόνια και συνταξιοδοτούνται, να περιμένουν δυο χρόνια αδίκως, κάτι που θα πλήξει την οικογενειακή τους κατάσταση σε μια πολύ δύσκολη εποχή, για να πάρουν αυτό που δικαιούνται από το νόμο ως εφάπαξ.
Ευχαριστώ πολύ.","ΔΗΜΗΤΡΙΟΣ ΚΑΡΥΔΗΣ",201
"32455"," Ευχαριστούμε τον κ. Καρύδη, εισηγητή του ΠΑΣΟΚ. 
Το λόγο έχει ο κ. Ιωάννης Πλακιωτάκης, εισηγητής της Νέας Δημοκρατίας.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32456"," Ευχαριστώ πολύ, κύριε Πρόεδρε.
Κατ’ αρχάς, θέλω και εγώ να τονίσω με τη σειρά μου για μία ακόμη φορά ότι πρόκειται περί ενός πολύ σημαντικού νομοσχεδίου, το οποίο ανταποκρίνεται στις σύγχρονες διεθνείς προκλήσεις, με τις συνεχώς αυξανόμενες τάσεις του φαινομένου της πειρατείας. Με αυτόν τον τρόπο, διασφαλίζεται η ασφάλεια κυρίως των ναυτικών, αφού το πλοίο και τα επιχειρηματικά μέσα είναι ήδη διασφαλισμένα.
Ήθελα επίσης να κάνω μία-δύο παρατηρήσεις. Βλέπω ότι ουσιαστικά δεχθήκατε την τροπολογία την οποία είχα καταθέσει για την υπαγωγή του Τμήματος Επιμόρφωσης και Μετεκπαίδευσης Ανθυπαστυνόμων στην ανώτερη βαθμίδα -μάλλον χρειάζεται διόρθωση, κύριε Υπουργέ- της τριτοβάθμιας εκπαίδευσης, αφού δεν πρόκειται σε καμμία περίπτωση να προκληθούν κανενός είδους δυσλειτουργίες τόσο οικονομικής όσο και υπηρεσιακής υφής. 
Επίσης, αυτό που θέλω να τονίσω είναι ότι από το ακαδημαϊκό έτος 2009-2010 και έπειτα, είχαν δικαίωμα εισαγωγής στο ΤΕΜΑ και οι αστυνομικοί που εισήχθησαν στη Σχολή Αστυφυλάκων μέσω των πανελληνίων εξετάσεων. Δηλαδή, αστυνομικοί ανώτερης εκπαίδευσης, δίνουν εξετάσεις για να προαχθούν σε σχολή δευτεροβάθμιας εκπαίδευσης. Πάντως, όπως κατατίθεται και με τη σχετική τροπολογία του κυρίου Υπουργού, νομίζω ότι αποκαθίσταται ένα πολύ δίκαιο αίτημα. Επιπροσθέτως, αυτό που έχω να τονίσω είναι ότι στο ΤΕΜΑ οι σπουδαστές εκπαιδεύονται ανάλογα με το αντικείμενό τους από διακεκριμένους καθηγητές της πανεπιστημιακής κοινότητας, ενώ στη σχολή, υλοποιούνται πλήθος εξειδικευμένων σεμιναρίων.
Επίσης, υπάρχει μία σχετική τροπολογία που έχω καταθέσει και αφορά το άρθρο 20. Κρίνουμε σκόπιμο, κύριε Υπουργέ, να προστεθούν και οι δασικοί υπάλληλοι δασοπροστασίας, καθώς και οι φύλακες θύρας του άρθρου 267, του ν. 86/1969, διότι πολλές φορές διώκονται για τα αστυνομικά και προανακριτικά τους καθήκοντα. 
Επίσης, για το θέμα της τροπολογίας που αφορά το Υπουργείο Υγείας –έφυγε ο κύριος Υπουργός- θέλω να σας υπενθυμίσω ότι αφορά την καταβολή του δώρου των Χριστουγέννων για τους εργαζόμενους του «Ωνασείου Καρδιοχειρουργικού Κέντρου». Είναι ένα ζήτημα το οποίο και ο κ. Λοβέρδος, αλλά και ο Υφυπουργός κ. Τιμοσίδης, είχαν δεσμευθεί ότι θα φέρουν στη Βουλή. Σας θυμίζω ότι στις 15 Φεβρουαρίου 2012, αναρτήθηκε στο site του Υπουργείου Υγείας το προσχέδιο νόμου του Υπουργείου. Όντως υπήρχε η συγκεκριμένη πρόβλεψη, όμως ποτέ δεν υλοποιήθηκε.
Ολοκληρώνοντας, ήθελα να πω ότι όσον αφορά την πολιτική μας, που αφορά την επανασύσταση του Υπουργείου Εμπορικής Ναυτιλίας έχουμε μία διαφορετική φιλοσοφία. Είμαστε υπέρ της επανιδρύσεως του Υπουργείου Εμπορικής Ναυτιλίας με το Λιμενικό Σώμα. Έχει αποδειχθεί στην πράξη ότι οι πειραματισμοί και οι παλινωδίες των τελευταίων δυόμισι ετών, ταυτόχρονα με την αποψίλωση των υπηρεσιών του Υπουργείου, οδηγούν μαθηματικά στην απαξίωση του σημαντικότερου κλάδου της ελληνικής οικονομίας, που είναι η ελληνική εμπορική ναυτιλία.
Όσον αφορά το ενιαίο δόγμα εσωτερικής ασφάλειας, το Λιμενικό Σώμα μέχρι πρότινος είχε διττό ρόλο, δηλαδή από τη μια στην υπηρεσία της εμπορικής μας ναυτιλίας και από την άλλη, βέβαια, στην εξυπηρέτηση των συνόρων αλλά και της ασφάλειας της χώρας μας με καθήκοντα Ακτοφυλακής. Επομένως, κύριε Υπουργέ, εμείς πιστεύουμε στο ενιαίο του Υπουργείου Εμπορικής Ναυτιλίας, πιστεύουμε στην ενίσχυσή του. Σαφώς ήταν θετική η θεσμική σας παρέμβαση με τη σύσταση αρχηγείου, όμως η περαιτέρω αποψίλωση των οργανισμών, αλλά και των υπηρεσιών του Υπουργείου σίγουρα αποδυναμώνει τη μεγάλη ελληνική  εμπορική ναυτιλία.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΛΑΚΙΩΤΑΚΗΣ",431
"32457"," Ευχαριστούμε τον εισηγητή της Νέας Δημοκρατίας κ. Ιωάννη Πλακιωτάκη.
Το λόγο έχει η ειδική αγορήτρια του Κομμουνιστικού Κόμματος Ελλάδας κ. Διαμάντω Μανωλάκου.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32458"," Ευχαριστώ, κύριε Πρόεδρε.
Ο Υπουργός κ. Χρυσοχοΐδης, χαρακτήρισε εξαιρετική τη στιγμή για το Κοινοβούλιο γι’ αυτό το νομοσχέδιο, το οποίο εμείς το χαρακτηρίζουμε ως το πλέον επικίνδυνο και το τεκμηριώσαμε. Είναι προκλητικό, ένα νομοσχέδιο που ρισκάρονται ανθρώπινες ζωές και αυτό δεν το βρίσκουμε συχνά. Εμείς λέμε καθαρά ότι θα το βρείτε μπροστά σας. Ελπίζουμε, ευχόμαστε να μη ζήσουμε τραγωδίες, όμως αυτοί που θα το ψηφίσουν -ΠΑΣΟΚ, Νέα Δημοκρατία, ΛΑΟΣ- θα έχουν βαριές ευθύνες. 
Βεβαίως, δεν θα την πληρώσουν οι εφοπλιστές. Αυτοί απολαμβάνουν κέρδη, προνόμια, αφορολόγητο πετρέλαιο και εισόδημα και γι’ αυτό τους στηρίζετε. Για το λαό όμως και τους ναυτεργάτες, που κόβονται συντάξεις, μισθοί, άρση καμποτάζ, ανεργία, κατάργηση ακόμα και της ιατροφαρμακευτικής περίθαλψης που είχαν με τη διάλυση του ΝΑΤ, τώρα τους βάζουν μέσα και από αυτό το νομοθέτημα, να ρισκάρουν και τη ζωή τους και σακάτηδες να μένουν. Ελπίζω να μην τα δούμε. Ευχόμαστε, αλλά αυτά είναι ευχές. Ήδη, με την απόσυρση του άρθρου 12, ο Υπουργός αναφέρθηκε ότι το κάνει γιατί μεταξύ άλλων, πώς θα μπορέσει να αντιμετωπίσει σε κρατικό επίπεδο ακόμη και θανάτους; Άρα, το βλέπουν και όμως το προωθούν. Εμείς το καταψηφίζουμε, όπως καταψηφίζουμε και τα περισσότερα άρθρα του.
Θα ήθελα να αναφερθώ λίγο περισσότερο σε αυτήν την τροπολογία που είναι νομοσχέδιο με τα 14 άρθρα και βέβαια δίκαια και ο κ. Τιμοσίδης, έκανε ολόκληρη εισήγηση για μία τροπολογία. Τέτοιο πράγμα δεν έχει ξαναγίνει. Αλλά έτσι είναι, εκφυλισμός είναι και εδώ. Η Κυβέρνηση προσπαθεί να κλείσει ζητήματα στην κατεύθυνση αυτής της αντιλαϊκής πολιτικής της και δείχνει την απόφασή της να επιταχύνει και μέτρα που είχε αποφασίσει. 
Κοιτάξτε να σας πω. Για το Ίδρυμα «Ερρίκος Ντυνάν» τι κάνει; Λύνει νομικά εμπόδια, για να μπορέσει να αξιοποιήσει το νοσηλευτικό ίδρυμα για κάθε μορφής επιχειρηματική δραστηριότητα, όπως πώληση, εκμίσθωση κ.λπ.. Είναι  απαράδεκτο. Οι διαμαρτυρίες είναι από όλες τις πτέρυγες της Αίθουσας. Σε αυτήν την κατεύθυνση μάλιστα δεν είναι μόνο η εμπορευματοποίησή του, είναι ότι τα λαϊκά στρώματα είτε άμεσα είτε μέσω των ασφαλιστικών ταμείων, θα πληρώνουν πολύ περισσότερο για υπηρεσίες υγείας, ενώ οι εργαζόμενοι, θα υποστούν τα αποτελέσματα όλων αυτών των αντεργατικών μέτρων, προκειμένου η επιχείρηση «Ερρίκος Ντυνάν» να είναι ανταγωνιστική και κερδοφόρα. Εμείς το λέμε καθαρά: Αυτό το νοσοκομείο πρέπει να περάσει 100% στο δημόσιο, να λειτουργήσει με τον κρατικό προϋπολογισμό, να στελεχωθεί με μόνιμο προσωπικό πλήρους αποκλειστικής απασχόλησης και να παρέχει υπηρεσίες εντελώς δωρεάν σε όλους χωρίς όρους και προϋποθέσεις. 
Το ίδιο κάνετε και στα υπόλοιπα άρθρα. Παίρνετε μέτρα, για να επισημοποιήσετε τον εμπειρισμό υπαλλήλων που ασχολούνται με προσθετικά είδη για ανάπηρους και δεν προσπαθείτε να φτιάξετε μία σχολή να εκπαιδεύει τέτοιο προσωπικό που είναι ανάγκη. Και γιατί το φέρνετε εδώ και δεν το φέρνετε σε ένα άλλο νομοσχέδιο, να το ανοίξετε, να ακούσετε προτάσεις, να το βελτιώσετε;
Ακόμα, παίρνετε μέτρα, που όχι μόνο δεν αναβαθμίζουν το νοσηλευτικό επάγγελμα και τις σπουδές αλλά ούτε καν καλύπτουν τις ανάγκες των σπουδαστών. Αλλά τι κάνετε; Με κριτήριο τις κρατικές περικοπές, καταργείτε ένα μέρος των δημόσιων επαγγελματικών σχολών, στις οποίες βρίσκουν διέξοδο κυρίως παιδιά από φτωχές λαϊκές οικογένειες, και διατηρείτε τις αντίστοιχες ιδιωτικές σχολές, οι οποίες αφ’ ενός και θα χρυσοπληρώνονται και αφ’ ετέρου θα συνεχίσουν να τροφοδοτούν τις μονάδες υγείας με απόφοιτους αυτής της βαθμίδας.
Δεν θα μπω στα άλλα άρθρα αλλά κάνουμε έκκληση και στο Προεδρείο της Βουλής, να αποσυρθεί αυτή η τροπολογία με τα 14 άρθρα και να συζητηθεί σαν αυτόνομο νομοσχέδιο.
Επίσης, δεν συμφωνούμε με τις τροπολογίες που κατατέθηκαν και εκ μέρους των Υπουργών. Μυρίζουν ρουσφέτια και μυρίζουν αδικίες. Ειδικά μία είναι σκάνδαλο. Σήμερα το γράφουν και οι εφημερίδες.
Μιλάω για την τροπολογία με αριθμό 815, με υπογραφές του Υφυπουργού κ. Όθωνα και του κ. Σαχινίδη. Εδώ διευκολύνεται ο προμηθευτής στον κλάδο των Ενόπλων Δυνάμεων σε βάρος του κρατικού προϋπολογισμού. Μάλιστα, το αναφέρει και η έκθεση του Γενικού Λογιστηρίου του Κράτους που το συνοδεύει. 
Επίσης, ο προμηθευτής δεν δίνει εγγυητική επιστολή. Εδώ είναι η μεθοδολογία, αυτή για την οποία έχουν ξεσηκωθεί και οι πέτρες, των γερμανικών υποβρυχίων που γέρνουν και έχουν προπληρωθεί. Επιτέλους, αποσύρετέ τα! Είναι πρόκληση. Επειδή θα πάμε σε εκλογές, περνάτε ό,τι έχετε και δεν έχετε!","ΔΙΑΜΑΝΤΩ ΜΑΝΩΛΑΚΟΥ",302
"32459"," Ευχαριστούμε την κ. Μανωλάκου, ειδική αγορήτρια του Κομμουνιστικού Κόμματος Ελλάδας.
Το λόγο έχει ο κ. Βασίλειος Μουλόπουλος, Κοινοβουλευτικός Εκπρόσωπος του ΣΥΡΙΖΑ και θα κλείσει ο κύκλος με τον κ. Αϊβαλιώτη.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32460"," Ευχαριστώ, κύριε Πρόεδρε.
Το νομοσχέδιο, όπως είπα και στην ομιλία μου, όχι μόνο δεν αντιμετωπίζει το πρόβλημα, αλλά δημιουργεί και άλλα προβλήματα και μάλιστα επικίνδυνα. Δεν θέλω να επεκταθώ. Εμείς το καταψηφίζουμε, όπως και τα περισσότερα άρθρα. 
Αυτήν τη στιγμή, όμως, εμπαίζεται το Κοινοβούλιο και προσβάλλονται οι Βουλευτές. Και μιλάω για την τροπολογία. Δεν θέλω να μιλήσω επί της ουσίας της τροπολογίας. Νομίζω ότι ο κ. Κριτσωτάκης έκανε μια εμπεριστατωμένη ανάλυση. Κάλεσα τον κύριο Υπουργό να την αποσύρει. Δεν μου απάντησε, απλώς ανέπτυξε το γιατί ενός νομοσχεδίου. Άρα, έτσι και αλλιώς δεν είναι μια τροπολογίας αλλά νομοσχέδιο, το οποίο προσπάθησαν ήδη να το περάσουν. Αυτήν τη στιγμή, μιλάμε για υπεράσπιση της κοινοβουλευτικής δημοκρατίας η οποία καταλύεται. 
Καλώ τους εισηγητές και τους Κοινοβουλευτικούς Εκπροσώπους όλων των κομμάτων να πάρουν θέση. Θα δεχθούν αυτήν την κατάλυση ή δεν θα τη δεχθούν; Πρέπει όλοι να αναλάβουμε τις ευθύνες μας.
Ευχαριστώ.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32461"," Ευχαριστούμε τον κ. Μουλόπουλο, Κοινοβουλευτικό Εκπρόσωπο του ΣΥΡΙΖΑ.
Το λόγο έχει ο κ. Αϊβαλιώτης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32462"," Ευχαριστώ, κύριε Πρόεδρε.
Θα ξεκινήσω λέγοντας ότι στηρίζουμε την τροπολογία του Υπουργείου Υγείας, όπως και τις τροπολογίες της κ. Ρενταρή και του κ. Πλακιωτάκη για τους αστυνομικούς και τους αγροφύλακες, αλλά και τους αποφοίτους του Τμήματος Επαγγελματικής Μετεκπαίδευσης Ανθυπαστυνόμων της Σχολής Μετεκπαίδευσης και Επιμόρφωσης της Αστυνομίας, ανεξαρτήτως του έτους αποφοιτήσεως. Οι τροπολογίες της κ. Ρενταρή και του κ. Πλακιωτάκη είναι προς τη σωστή κατεύθυνση. 
Επαναλαμβάνω ότι είναι ανοιχτά τα αιτήματα της ΠΟΑΣΥ και της ΠΟΑΞΙΑ. Θα ήθελα, όμως, να ακούσω, κύριε Υπουργέ, τι ακριβώς έχει συμβεί. Θα έρθουν οι ρυθμίσεις με νομοθέτημα του Υπουργείου Δικαιοσύνης; Αυτά που είχε πει ο κ. Παπουτσής στην επιτροπή ισχύουν; Θα έρθουν ως ρύθμιση σε ένα νομοθέτημα του Υπουργείου Εθνικής Άμυνας; 
Εν πάση περιπτώσει τι μπορεί να γίνει τώρα, γιατί οι αστυνομικοί δεν μπορούν να περιμένουν. Έχουν και την ιστορία με το εφάπαξ, τις συντάξεις τους, τα οδοιπορικά που εκκρεμούν εδώ και καιρό. Θα ήθελα να μάθω, πότε θα λυθούν οριστικά τα ζητήματα που έχουν θέσει και η ΠΟΑΣΥ και η ΠΟΑΞΙΑ.
Επίσης οι συνοριοφύλακες δεν μπορεί να είναι οι παρακατιανοί της υπόθεσης. Οι συνοριοφύλακες, έχουν ζητήσει τις αμοιβαίες και έκτακτες μεταθέσεις αστυφυλάκων. Έχουν συγκεκριμένα αιτήματα. Κατέθεσα το υπόμνημά τους στην πρωτολογία μου.
Το άρθρο 19, είναι πλέον με τη νέα ρύθμιση το άρθρο 18. Το ξαναλέμε για να γίνει σαφές. Δεν κατάλαβα την τοποθέτηση της κ. Ρενταρή, η οποία προέρχεται και από ακριτική περιοχή. Ξέρει την αντίδραση που υπάρχει στην κοινωνία του Έβρου. Δεν θέλουν κέντρο υποδοχής. Το λένε με κάθε τρόπο. 
Επιτέλους δεν είναι δευτεροκλασάτοι οι Έλληνες ακρίτες που θα πρέπει να τους φορτώσουμε το κέντρο υποδοχής λαθρομεταναστών και περαιτέρω να αποσπούμε προσωπικό από τους ΟΤΑ και τους δήμους για να κάνουν τους μπέιμπι σίτερ και τους μπάτλερ στους λαθρομετανάστες οι Έλληνες δημόσιοι υπάλληλοι.
Επιτέλους έλεος! Δεν αντέχει άλλο η Ελλάδα. Έχει γονατίσει. Δεν έχει άπειρους πόρους. Η Ελλάδα δεν είναι ούτε τα Ηνωμένα Αραβικά Εμιράτα ούτε η Ελβετία. Τα νοσοκομεία γονάτισαν. Εδώ ήρθε ο συνάδελφος του κ. Τιμοσίδη, ο κ. Λοβέρδος και μας είπε την περίφημη φράση «τέρμα η τσάμπα καλοσύνη», την οποία αποτίμησε σε 400 εκατομμύρια ευρώ το χρόνο. Τόσο στοιχίζει η δωρεάν περίθαλψη για τους λαθρομετανάστες. 
Δεν αντέχουν τα σχολεία μας, οι παιδικοί σταθμοί, οι δημόσιες υπηρεσίες. Έχει γονατίσει η υποδομή του κράτους. Έχουμε εγκληματικότητα και ανεργία. Τώρα τους βάζουμε και μπάτλερ στα κέντρα υποδοχής. 
Επιτέλους έλεος! Αποσύρετε το άρθρο 18 και βγείτε αμέσως από το Δουβλίνο ΙΙ. Δεν είμαστε τα κορόιδα της Ευρώπης. Μην κάνετε συνεχώς τα χατίρια της Μέρκελ και όλων αυτών των πλούσιων της Ευρώπης, της Ολλανδίας, της Δανίας, του Λουξεμβούργου, της Γαλλίας κ.λπ. Ας πάρουν και αυτοί δυο εκατομμύρια λαθρομετανάστες, ας έχουν και αυτοί το 20% του πληθυσμού τους λαθρομετανάστες, για να δουν και αυτοί τη γλύκα. Επιτέλους η Ελλάδα δεν είναι το κορόιδο της Ευρώπης!
Τελειώνω, λέγοντας ότι είναι πολύ σωστή η ρύθμιση για την ενιαία τεχνική βάση, για τα πτητικά μέσα της ΕΛΑΣ, του Λιμενικού Σώματος και της Πυροσβεστικής. Είναι πάγιο αίτημα. Χρόνια το περιμέναμε. Απορώ γιατί δεν είχε γίνει τόσο καιρό. Είναι πτητικά μέσα πανάκριβα, τα οποία δεν επισκευάζονταν, δεν ήταν έτοιμα επιχειρησιακά. 
Επιτέλους γίνεται μια ενιαία τεχνική βάση. Έτσι ο ελληνικός λαός θα βλέπει ότι αυτά που πλήρωσε, παραδείγματος χάριν στις πυρκαγιές, επιτέλους τίθενται στη διάθεση του σκοπού για τον οποίο έχουν αγοραστεί και αναφέρομαι στα πτητικά μέσα. 
Όταν δεν υπάρχει Υπουργείο Εμπορικής Ναυτιλίας, γίνεται όλο αυτό το μπάχαλο, ενώ υπάρχουν ένα σωρό άχρηστες υπηρεσίες και Υπουργεία. Ανέφερα ότι το Υπουργείο Διοικητικής Μεταρρύθμισης εξακολουθεί να υπάρχει. Δεν καταλαβαίνω γιατί υπάρχει, όπως επίσης δεν καταλαβαίνω πώς μια χώρα που είναι πάμφτωχη, που έχει χρεοκοπήσει, συνεχίζει να επιδοτεί αθλήματα, όπως είναι το μπριτζ, το μπέιζμπολ, το κρίκετ και η μαλακόσφαιρα. Οι όροι είναι από έγγραφο του Υπουργείου Πολιτισμού και το υπογράφει ο κ. Νικητιάδης. Το έχω καταθέσει δέκα φορές στα Πρακτικά της Βουλής. 
Επιτέλους αυτός ο πολιτικός μαλακοσφαιρισμός πρέπει να πάρει ένα τέλος. Η Ελλάδα δεν αντέχει να πετάει λεφτά από το παράθυρο, να χρηματοδοτεί ένα σωρό άχρηστες υπηρεσίες και αθλήματα, όταν ο κόσμος πεινάει. 
Ευχαριστώ.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32463"," Ευχαριστούμε τον κ. Αϊβαλιώτη. 
Το λόγο έχει ο κ. Παφίλης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32464"," Υπάρχει ένα τεράστιο θέμα με την τροπολογία. Δεν είναι τροπολογία, είναι δεκατέσσερα άρθρα. Το Προεδρείο της Βουλής έπρεπε να απορρίψει αυτήν την τροπολογία. Είναι άσχετη με το νομοσχέδιο. Απορούμε με το θράσος που υπάρχει τελικά. Δεν μπορεί να πει κανείς κάτι διαφορετικό. 
Δεν καταλαβαίνετε τίποτα; Από όλες τις πτέρυγες το λένε. Φέρτε το ξεχωριστά να το συζητήσουμε.","ΑΘΑΝΑΣΙΟΣ ΠΑΦΙΛΗΣ",425
"32465"," Γιατί βιάζεστε;","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32466"," Γιατί το φέρνετε τώρα;","ΑΘΑΝΑΣΙΟΣ ΠΑΦΙΛΗΣ",425
"32467"," Όχι τώρα. Έχει κατατεθεί…","ΜΙΧΑΗΛ ΤΙΜΟΣΙΔΗΣ",502
"32468"," Ας μιλήσουν Βουλευτές από την Επιτροπή Κοινωνικών Υποθέσεων και όχι δικοί μας Βουλευτές, του Κομμουνιστικού Κόμματος Ελλάδας. Δεν πέρασε από την πόρτα και το φέρατε από το παράθυρο. Γιατί δεν περάσατε το «Ερρίκος Ντυνάν» από την Επιτροπή Κοινωνικών Υποθέσεων, ώστε να γίνει συζήτηση; Επειδή δεν θα είχατε πλειοψηφία; 
Εμείς δεν έχουμε καμμία μεγάλη εκτίμηση σε όλα αυτά που γίνονται εδώ. Το έχουμε πει πολλές φορές. Έχετε ξεπεράσει κάθε όριο πλέον, με τροπολογία δεκατεσσάρων άρθρων, συν τα υπόλοιπα που καταγγέλλονται. Τι θέλετε να πετύχετε δηλαδή; 
Πρέπει κατά τη γνώμη μας να τοποθετηθούν, όπως σωστά ειπώθηκε, οι Κοινοβουλευτικοί Εκπρόσωποι όλων των κομμάτων πάνω σε αυτό το θέμα. Δεν υπάρχει θέμα αμφισβήτησης της δεδηλωμένης ή όχι. Είναι ουσιαστικό πολιτικό θέμα. Δεν συμφωνούν πάρα πολλοί. Μπορεί να είναι μειοψηφία. Έρχεστε λοιπόν να το περάσετε νύχτα.","ΑΘΑΝΑΣΙΟΣ ΠΑΦΙΛΗΣ",425
"32469"," Κύριε Πρόεδρε, μια παρατήρηση να κάνω;","ΜΙΧΑΗΛ ΤΙΜΟΣΙΔΗΣ",502
"32470"," Το λόγο έχει ο Υφυπουργός κ. Τιμοσίδης.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32471"," Κύριε Πρόεδρε, θέλω να θυμίσω ότι η τροπολογία δεν κατατέθηκε σήμερα. Έχει γίνει με τις προβλεπόμενες διαδικασίες. Έχει κατατεθεί έγκαιρα. Ήταν εις γνώση όλων. Απλώς αυτό θέλω να τονίσω.
Έγινε ίσως παρεξήγηση για το άρθρο 13, που μιλάει για τη ρύθμιση θεμάτων νοσοκομείων ΕΣΥ, κέντρων υγείας και ΟΚΑΝΑ. Θέλω να κάνουμε μια διευκρίνιση για τα νοσοκομεία του ΕΣΥ και τα κέντρα υγείας νησιωτικών, ορεινών και απομακρυσμένων περιοχών και τον οργανισμό κατά των ναρκωτικών. Να προσθέσουμε αυτήν την παράγραφο, γιατί όπως είπα και στην τοποθέτησή μου και την επεξήγηση που έκανα, ο στόχος αυτού του άρθρου ήταν να εξυπηρετηθούν περιοχές, που δυστυχώς μετά από πολλές προκηρύξεις, παραμένουν άγονες. Δεν υπάρχει προθυμία ούτε για μόνιμο προσωπικό ούτε για επικουρικό προσωπικό. 
Θέλουμε να αξιοποιηθούν οι ειδικότητες που υπάρχουν σ’ αυτές τις περιοχές. Θα ήθελα με τη συναίνεση τη δική σας και του Σώματος, να καταγραφεί αυτή η διευκρίνιση, για να μην  υπάρχει οποιαδήποτε σκέψη ότι πάμε να κάνουμε κάτι…","ΜΙΧΑΗΛ ΤΙΜΟΣΙΔΗΣ",502
"32472"," Να κατατεθεί στα Πρακτικά και να διανεμηθεί, κύριε Υπουργέ.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32473"," Θα το καταθέσω. 
(Στο σημείο αυτό ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης καταθέτει για τα Πρακτικά το προαναφερθέν έγγραφο, το οποίο έχει ως εξής:
(να φωτογραφηθεί η σελ. 262)","ΜΙΧΑΗΛ ΤΙΜΟΣΙΔΗΣ",502
"32474"," …με ιδίους πόρους","ΔΙΑΜΑΝΤΩ ΜΑΝΩΛΑΚΟΥ",302
"32475"," Αν θέλετε κάτι θα σας δώσω το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32476"," …ένα αίτημα.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32477"," Κύριε Μουλόπουλε, μισό λεπτό σας παρακαλώ. Έχει ζητήσει το λόγο ο κ. Κακλαμάνης.
Κύριε Κακλαμάνη, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32478"," Κύριε Πρόεδρε, ξέρετε οι Βουλευτές που δώσαμε ψήφο εμπιστοσύνης στην Κυβέρνηση δεν τη δώσαμε εν λευκώ. Δεν δώσαμε ψήφο εμπιστοσύνης στην Κυβέρνηση για να κάνει οτιδήποτε άλλο, εκτός από ό,τι είναι κατεπείγον για την αντιμετώπιση της κρίσης που αντιμετωπίζει σήμερα η χώρα. Για τίποτα άλλο τουλάχιστον ο ομιλών δεν έχει δώσει ψήφο εμπιστοσύνης στην Κυβέρνηση του κ. Παπαδήμου. 
Και πρέπει να γνωρίζετε επίσης, κύριε Πρόεδρε, ότι έχουμε συνηθίσει στο παρελθόν να ψηφίζουμε εδώ νομοσχέδια, ή και τροπολογίες σε νομοσχέδια, έχοντας υπ’ όψιν τη δεδηλωμένη πλειοψηφία της Βουλής για τις μονοκομματικές κυβερνήσεις από το 1974 μέχρι σήμερα -με εξαίρεση τη μικρή περίοδο του 1989 που δεν ήταν μονοκομματική κυβέρνηση και του Μαρτίου του 1990 που ήταν οι δυο αλλεπάλληλες κυβερνήσεις Τζανετάκη και Ζολώτα. Από εκεί και πέρα -το λέω για όσους δεν γνωρίζουν προφανώς το Σύνταγμα και τον Κανονισμό της Βουλής- δεν είναι δεδομένη η πλειοψηφία κάθε φορά που ζητάτε εσείς μια απόφαση του Σώματος. Αυτό πρέπει να γίνει κατανοητό. 
Είναι γεγονός ότι πολλές φορές στο παρελθόν -υπό ομαλές όμως συνθήκες που μια κυβέρνηση είχε πλήρη την εμπιστοσύνη της Βουλής όχι για ειδικό σκοπό, όχι μια κυβέρνηση συνεργασίας για συγκεκριμένα θέματα, συγκεκριμένης αποστολής- ακόμα και μια τροπολογία η οποία δεν ήταν σχετική με συζητούμενο νομοσχέδιο, είχαμε την πρακτική να ερωτώνται οι εκπρόσωποι όλων των κομμάτων αν δέχονται να εισαχθεί προς συζήτηση μια άσχετη τροπολογία. Και μάλιστα έχει συμβεί πολλές φορές. 
Υπενθυμίζω σε όσους δεν το γνωρίζουν, τροπολογία του Υπουργού Αθλητισμού που είχε φέρει για θέμα που είχε να κάνει με τη FIFA και το ποδόσφαιρο. Κατά καθήκον ως Πρόεδρος του Σώματος είχα ρωτήσει τους εκπροσώπους των κομμάτων, που υποτίθεται ότι θα ρωτούσαν τα κόμματά τους, αν δέχεται η Βουλή να περάσει άσχετη τροπολογία στο νομοσχέδιο που συζητείται και στο οποίο ο τότε Υφυπουργός Αθλητισμού την εισηγείτο. Και είχε και δίκιο μάλιστα. 
Σας βεβαιώ ότι την επομένη -ήταν μάλιστα Πέμπτη πρωί- ήρθε ο εκπρόσωπος της Νέας Δημοκρατίας και μου είπε «Πρόεδρε, υπάρχει πρόβλημα, γιατί αρκετοί Βουλευτές του κόμματός μου δεν συμφωνούν». Ήρθε εν συνεχεία ο εκπρόσωπος του Κομμουνιστικού Κόμματος και μου είπε «αν όλοι συμφωνήσουν, τότε ναι». Και λέει σωστά ότι «εφόσον -ενώ όλοι λέμε ότι το θέμα αυτό είναι σωστό για να λυθεί η εκκρεμότητα- υπάρχει επιφύλαξη έστω και από μια πλευρά, δεν συμφωνούμε και εμείς». Το ίδιο είχε πει θυμάμαι ο κ. Κωνσταντόπουλος ή ο εκπρόσωπός του από την άλλη πλευρά. Και βέβαια τότε ο Υπουργός απέσυρε την τροπολογία –του είχα πει άλλωστε τη γνώμη μου- και την κατέθεσε την επομένη ως κανονικό νομοσχέδιο. 
Κύριε Πρόεδρε, δεν μπορούμε να εντάξουμε άσχετη τροπολογία η οποία δεν έχει την ομοφωνία του Σώματος, όπως δεσμευτικά για  τους απόντες Βουλευτές μπορούν να το εκφράσουν οι εκπρόσωποί τους. Αλλιώτικα παραβιάζουν και το Σύνταγμα και τον Κανονισμό της Βουλής. 
Ο Υπουργός Υγείας είναι και συνταγματολόγος ο ίδιος. Δυστυχώς όπως πληροφορούμαι από τον κ. Τιμοσίδη είναι ασθενής. Όχι σοβαρά, άλλα έχει έναν πυρετό και δεν μπορούσε να έρθει. Πιστεύω ότι αν ο ίδιος είχε έρθει εδώ, δεν θα επέμενε. 
Μπορείτε, αγαπητέ κύριε Τιμοσίδη -απευθύνομαι στην Κυβέρνηση- αυτά τα 14 άρθρα να τα καταθέσετε εντός της ημέρας ως αυτοτελές νομοσχέδιο. Φέρτε το και ως κατεπείγον. Αρκεί εμείς να μπορούμε τουλάχιστον να διαβάσουμε, να δούμε τι προτείνετε στη Βουλή των Ελλήνων. 
Το έχω πει χίλιες φορές. Η Βουλή δεν είναι ένα πρωτόκολλο όπου μπορεί οποιοσδήποτε Υπουργός, οποιασδήποτε κυβέρνησης, ό,τι θέλει να γίνει νόμος του κράτους να πηγαίνει και να το πρωτοκολλεί. 
Κύριε Πρόεδρε, εγώ δεν θα παραμείνω. Δε θέλω καν να έχω σχέση με όλη αυτήν τη διαδικασία. Δεν είναι δυνατόν. Θα είναι σαν ό,τι λέω και κάνω τριάντα οκτώ χρόνια εδώ μέσα, ό,τι έκανα έντεκα σχεδόν χρόνια ως Πρόεδρος της Βουλής, να τα παίρνω πίσω. Δεν το μπορώ. 
Από εκεί και πέρα η ευθύνη είναι στην Κυβέρνηση. Η Κυβέρνηση έχει Πρωθυπουργό. Υποθέτω ότι συντονίζεται κατά το νόμο περί ευθύνης Υπουργών. Να σεβαστούν τη Βουλή. Μπορεί όλα τα συμφέροντα σήμερα να διασύρουν το Κοινοβούλιο, μπορεί ένα κομμάτι του λαού τους πλείστους των Βουλευτών, χωρίς να τους γνωρίζει κατ’ όψιν, να χειραγωγείται ώστε να τους ελεεινολογεί, αλλά δεν είναι δυνατόν η Βουλή, όσοι έχουμε τσίπα, να ανεχόμεθα αυτήν την κατάσταση. 
Ευχαριστώ πολύ.","ΑΠΟΣΤΟΛΟΣ ΚΑΚΛΑΜΑΝΗΣ",172
"32479"," Ευχαριστούμε, κύριε Πρόεδρε.
Ο κ. Τιμοσίδης έχει το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32480"," Κύριε Πρόεδρε, ζητώ συγγνώμη.","ΑΠΟΣΤΟΛΟΣ ΚΑΚΛΑΜΑΝΗΣ",172
"32481"," Κύριε Πρόεδρε, θα πάρει το λόγο ο κ. Τιμοσίδης. Μπορεί να έχει να πει κάτι που θα σας καλύψει.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32482"," Τον κ. Τιμοσίδη τον ξέρω, τον εκτιμώ. Είναι από τους νέους Βουλευτές που έδωσε δείγματα γραφής σεβασμού. Όμως όπως ξέρετε το νομοθετικό έργο, η νομοθετική πρωτοβουλία ανήκει στην Κυβέρνηση και ασκείται από τους Υπουργούς. Ο κ. Τιμοσίδης, είναι υποχρεωμένος να υπερασπιστεί μια πράξη που ίσως και ο ίδιος και εν πάση περιπτώσει και ως Βουλευτής, δε θα τη χειροκροτούσε. Δεν θέλω να τον βάλω στη δοκιμασία να τον κοιτάζω να λέει πράγματα που οφείλει να τα πει, διότι είναι οι απόψεις του Υπουργού του που μεταφέρει, τον οποίον επίσης εκτιμώ. Αλλά εκτιμώ περισσότερο το Σύνταγμα που ορκίστηκα να σέβομαι και να υπηρετώ.","ΑΠΟΣΤΟΛΟΣ ΚΑΚΛΑΜΑΝΗΣ",172
"32483"," Ευχαριστούμε, κύριε Πρόεδρε.
Κύριε Υφυπουργέ, έχετε το λόγο.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"32484"," Κύριε Πρόεδρε, κατ’ αρχάς το θέμα του «Ερρίκος Ντυνάν» αφορά ένα άρθρο. Για να μη φανεί ότι όλη η τροπολογία έχει να κάνει με αυτό το θέμα. 
Θέλω επίσης να τονίσω ιδιαίτερα ότι για καλύτερη ανάγνωση αυτών των παρεμβάσεων που κάναμε έχουμε βάλει σε αρίθμηση ως άρθρα θέματα ομοειδή. Τακτοποίηση, δηλαδή, ζητημάτων που έχουν να κάνουν με την απόδοση άδειας ασκήσεως επαγγέλματος ή δυνατότητας παροχής υπηρεσιών επιστημόνων τους οποίους δεν είχαμε τακτοποιήσει. 
Φέρνω το παράδειγμα των ακτινοφυσικών, των φυσικών νοσοκομείων, που ενώ παρέχουν υπηρεσίες, δεν κατατάσσονται ούτε στο επιστημονικό ούτε στο ιατρικό ούτε στο λοιπό προσωπικό.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
 Θέλω να πω, επίσης, ότι –και δεν θυμάμαι αν το τόνισα- αυτό που ήρθε εδώ, έχει ακολουθήσει την κανονική διαδικασία κι έχει αποφασιστεί στην Επιτροπή Κοινωνικών Υποθέσεων.","ΜΙΧΑΗΛ ΤΙΜΟΣΙΔΗΣ",502
"32485"," Πότε;","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32486"," Εκεί υπήρξαν διαφωνίες…","ΜΙΧΑΗΛ ΤΙΜΟΣΙΔΗΣ",502
"32487"," Είναι ψέμα.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32488"," Εκεί υπήρξαν διαφωνίες, υπήρξαν αντιρρήσεις από αρκετούς συναδέλφους. Στο τέλος, όμως, ακριβώς σε αυτό κατέληξε. Και συναίνεσαν και οι εκπρόσωποι του ΛΑΟΣ και της Νέας Δημοκρατίας και βεβαίως και οι συνάδελφοι από το ΠΑΣΟΚ. Και υπήρξε η δέσμευση του Υπουργού να φέρει αυτήν την πρόταση προς ψήφιση στη Βουλή. 
Από εκεί και πέρα, βεβαίως, ο καθένας θα εκφράσει ελεύθερα τη δική του άποψη. Δεν είναι, όμως ούτε κάτι πραξικοπηματικό ούτε κάτι που ήλθε τελευταία στιγμή ούτε κάτι που εμείς θέλουμε να το φέρουμε έτσι και να ξεγελάσουμε κάποιον.
Θέλω να κλείσω με το θέμα του «Ερρίκος Ντυνάν». Αν κάτι πρέπει να θυμηθούμε είναι ότι τα ζητήματα, τα προβλήματα των εργαζομένων αλλά γενικότερα της λειτουργίας του «Ερρίκος Ντυνάν», έχουν έρθει στην Επιτροπή Κοινωνικών Υποθέσεων. Εγώ μπορώ να θυμηθώ έξι ή επτά φορές όπου με τους εργαζόμενους, με εκπροσώπους από τη διοίκηση, με εκπροσώπους εργαζομένων έχει γίνει κατ’ επανάληψη αυτή η συζήτηση.","ΜΙΧΑΗΛ ΤΙΜΟΣΙΔΗΣ",502
"32489"," Όχι αυτή. Η αντίθετη συζήτηση.","ΜΙΧΑΗΛ ΚΡΙΤΣΩΤΑΚΗΣ",262
"32490"," Για το «Ωνάσειο».","ΙΩΑΝΝΗΣ ΠΛΑΚΙΩΤΑΚΗΣ",431
"32491"," Επομένως, εμείς παραμένουμε σε αυτό. Και θα περιμένουμε την κρίση των συναδέλφων.
Για το «Ωνάσειο», επειδή αναφερθήκατε τώρα, πράγματι υπάρχει μία εκκρεμότητα, κύριε συνάδελφε. Την έχουμε δει. Η δική μας η παραίνεση ήταν να τακτοποιηθεί αυτή η υπόθεση. Υπάρχουν, όμως, κι άλλα ζητήματα, τα οποία έχουν να κάνουν με τον έλεγχο των δημοσίων λογιστικών που αφορούν στις πληρωμές που πρέπει να κάνει η διοίκηση του «Ωνασείου». Αναμένουμε από εκεί τις δικές της αποφάσεις.","ΜΙΧΑΗΛ ΤΙΜΟΣΙΔΗΣ",502
"32492"," Ευχαριστούμε τον κύριο Υφυπουργό.
Ο Υφυπουργός Προστασίας του Πολίτη κ. Εμμανουήλ Όθωνας έχει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32493"," Είναι βέβαιο ότι η συζήτηση γύρω από το βασικό αντικείμενο του νομοσχεδίου που αφορά την προστασία των πλοίων από το φαινόμενο της πειρατείας, έχει εξαντληθεί. Γι’ αυτό δεν θα εξαντλήσω περαιτέρω τους συναδέλφους, επαναλαμβάνοντας πράγματα.
Θεωρώ, όμως, χρήσιμο να κάνω μία διευκρίνιση για μία εκ παραδρομής αναφορά -που νομίζω ότι επισημάνθηκε ήδη και από τον εισηγητή της Νέας Δημοκρατίας- στη συμπληρωματική δήλωση του κυρίου Υπουργού, που έχει κατατεθεί, διανεμήθηκε και ενσωματώνεται στο υπό ψήφιση νομοσχέδιο. Στην παράγραφο 4 του αναριθμημένου άρθρου 25, αναφέρουμε, «η Παραγωγική Σχολή Αστυφυλάκων και το Τμήμα Επαγγελματικής Μετεκπαίδευσης Ανθυπαστυνόμων της Σχολής Μετεκπαίδευσης και Επιμόρφωσης της Ελληνικής Αστυνομίας». Αυτά ανήκουν στην ανώτερη και όχι στην ανώτατη –όπως εκ παραδρομής έχει αναγραφεί στη γραπτή δήλωση του Υπουργού- βαθμίδα τριτοβάθμιας εκπαίδευσης.","ΕΜΜΑΝΟΥΗΛ ΟΘΩΝΑΣ",376
"32494"," Δεν σημειώθηκε στα Πρακτικά αυτό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32495"," Επομένως, για να καταγραφεί στα Πρακτικά, επαναλαμβάνω ότι ανήκουν στην ανώτερη βαθμίδα της Τριτοβάθμιας Εκπαίδευσης.
Η ρύθμιση αυτή στη συγκεκριμένη διάταξη ήταν απολύτως λογική. Είχε τεθεί και από τον εισηγητή της Πλειοψηφίας, τον κ. Καρύδη, αλλά και από άλλους συναδέλφους των κομμάτων κι έγινε αποδεκτή ως απολύτως εύλογη.
Δυστυχώς, όμως, δεν μπορεί να γίνει το ίδιο για την προτεινόμενη επέκταση της διάταξης του άρθρου 20 –αν δεν κάνω λάθος- που αφορά την εξαίρεση από τη διαδικασία των αυτόφωρων αδικημάτων για κατηγορίες προσωπικού που δεν ανήκουν στο Υπουργείο Προστασίας του Πολίτη και απαιτείται η σύμφωνη γνώμη των Υπουργείων, όπου οι δασοφύλακες, οι θηροφύλακες κ.λπ. -όπως προτάθηκε από τον κ. Πλακιωτάκη- ανήκουν.
Κυρίες και κύριοι συνάδελφοι, σε ό,τι αφορά τις διατάξεις του νομοσχεδίου, θα ήθελα να πω ότι η συζήτηση γύρω από το πολύ σοβαρό θέμα της πειρατείας στα εμπορικά πλοία, αλλά και η συζήτηση της τροπολογίας του Υπουργείου Υγείας, άφησαν στη σκιά μία σειρά από ρυθμίσεις των λεγομένων «λοιπών διατάξεων» του δεύτερου μέρους του νομοσχεδίου, οι οποίες απαντούν ή επιλύουν πολύ σοβαρά ζητήματα του προσωπικού, των Αρχηγείων του Υπουργείου Προστασίας του Πολίτη αλλά και κάνουν και θεσμικές παρεμβάσεις. Και χαίρομαι που επισημάνθηκαν και από τον ειδικό αγορητή του Λαϊκού Ορθόδοξου Συναγερμού. Για παράδειγμα αναφέρω τη νομοθετική ρύθμιση –επιτέλους- για την ενιαία τεχνική βάση των εναερίων μέσων του Υπουργείου Προστασίας του Πολίτη, όπου η κατάσταση που μέχρι σήμερα υπήρχε, ήταν νομίζω πάρα πολύ σπάταλη σε ανθρώπινους και χρηματικούς πόρους. Γίνεται μία μεγάλη τομή κι ένα μεγάλο βήμα. 
Επίσης, επειδή σχετίζεται με το θέμα των εναερίων μέσων και θέλω να είμαι απολύτως ειλικρινής και σαφής επειδή και η ειδική αγορήτρια του Κομμουνιστικού Κόμματος Ελλάδος, αλλά και το Κομμουνιστικό Κόμμα Ελλάδος συνολικότερα, φύσει και θέσει είναι έξω από τα παιχνίδια της αγοράς- θα παρακαλούσα να μην παρασύρεστε ούτε από δημοσιεύματα που επικαλείστε, αλλά ούτε και από πολύ πρόχειρες και πρώτης ανάγνωσης προσεγγίσεις ζητημάτων, τα οποία αντιμετωπίζει, παραδείγματος χάριν, η τροπολογία στην οποία αναφερθήκατε. Η τροπολογία αυτή δεν κάνει τίποτα λιγότερο, τίποτα περισσότερο, παρά να προσδιορίζει και να αποκαθιστά τον τρόπο διαχείρισης και «συνεργασίας» και του Υπουργείου Προστασίας του Πολίτη, όπως γίνεται και με τις Ένοπλες Δυνάμεις, με διεθνείς οργανισμούς, όταν κι εφόσον –όπως στη συγκεκριμένη περίπτωση ισχύει- υπάρχει μία σχέση παροχής υπηρεσιών οποιασδήποτε μορφής.
Είναι μία τυπική προσαρμογή της νομοθεσίας, ένα νομοθετικό κενό το οποίο καλύπτει η συγκεκριμένη τροπολογία. Και είναι πάρα πολύ μακριά από όλα όσα λένε αυτοί που δίνουν την τελευταία μάχη, να μην αξιοποιήσει το Υπουργείο Προστασίας του Πολίτη αυτήν τη δυνατότητα, διότι είναι προφανές ότι δεν εξυπηρετεί ορισμένα συμφέροντα του χώρου.","ΕΜΜΑΝΟΥΗΛ ΟΘΩΝΑΣ",376
"32496"," Σας το καταλογίζει η έκθεση του Γενικού Λογιστηρίου του Κράτους.","ΔΙΑΜΑΝΤΩ ΜΑΝΩΛΑΚΟΥ",302
"32497"," Πάντως, να είμαστε έτοιμοι για τη μάχη της πυρόσβεσης και κατά τον καλύτερο τρόπο με όποιον προκρίνεται.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32498"," Προσπαθούμε γι’ αυτό. Εκεί συντείνει και η προσπάθεια αυτή, κύριε Πρόεδρε.
Κλείνοντας, θέλω να αναφέρω, ότι γίνεται μία συνεχής επανάληψη -όχι επειδή είναι μήτηρ πάσης μαθήσεως πιστεύω- από τους εκπροσώπους της Νέας Δημοκρατίας, αλλά και του Λαϊκού Ορθόδοξου Συναγερμού, για το θέμα επανασύστασης του Υπουργείου Εμπορικής Ναυτιλίας. Επανασύσταση, όχι -όπως όλοι εξάλλου αποδεχόμαστε- ενός οικονομικού, παραγωγικού, πολιτικού Υπουργείου, στην υπηρεσία της καίριας αυτής για τη χώρα οικονομικής δραστηριότητας. Αλλά ενός Υπουργείου, που θα ενσωματώσει το Αρχηγείο του Λιμενικού Σώματος της Ελληνικής Ακτοφυλακής. Επειδή πραγματικά πιστεύω ότι οι συνάδελφοι που θέτετε συνεχώς το θέμα δεν είστε υπάκουοι, αλλά απλώς ευπειθείς στο ισχυρό λόμπινγκ που γίνεται γύρω από αυτό το θέμα, θα παρακαλούσα…","ΕΜΜΑΝΟΥΗΛ ΟΘΩΝΑΣ",376
"32499"," Κύριε Υπουργέ, να το πάρετε πίσω.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32500"," Είπα, «είστε ευπειθείς», κύριε Αϊβαλιώτη.","ΕΜΜΑΝΟΥΗΛ ΟΘΩΝΑΣ",376
"32501"," Παρακαλώ πολύ να το πάρετε πίσω.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32502"," Πάρτε τη θετική πλευρά να μην επεκταθώ…","ΕΜΜΑΝΟΥΗΛ ΟΘΩΝΑΣ",376
"32503"," Δεν θα πάρω τη θετική πλευρά. Θα το πάρετε πίσω.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32504"," Επειδή είστε ευπειθείς, επαναλαμβάνω, να έρθετε στο Υπουργείο για μία ουσιαστική συζήτηση…","ΕΜΜΑΝΟΥΗΛ ΟΘΩΝΑΣ",376
"32505"," Κύριε Πρόεδρε, να ανακαλέσει ο κύριος Υπουργός.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32506"," Καθίστε. Το είδα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32507"," Η ενημέρωση αυτή θα σας βοηθήσει να κατανοήσετε επιτέλους ποιο είναι το σύγχρονο ενιαίο δόγμα εσωτερικής ασφάλειας της χώρας…","ΕΜΜΑΝΟΥΗΛ ΟΘΩΝΑΣ",376
"32508"," Κύριε Πρόεδρε, να ανακαλέσει ο Υπουργός!","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32509"," …ποιες είναι οι ευρωπαϊκές υποχρεώσεις της Ελλάδας στο πλαίσιο του ενιαίου δόγματος εσωτερικής ασφάλειας της Ευρωπαϊκής Ένωσης, ποιες είναι οι υποχρεώσεις μας στο πλαίσιο της Συνθήκης Σένγκεν, και ποιος είναι ο αναβαθμισμένος, καίριος ρόλος σε όλα αυτά του Λιμενικού Σώματος-Ελληνικής Ακτοφυλακής σε όλα αυτά.","ΕΜΜΑΝΟΥΗΛ ΟΘΩΝΑΣ",376
"32510","  Κύριε Υπουργέ, απαντήστε. Μη θίγετε, όμως. Βελτιώστε την έκφρασή σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32511"," Επαναλαμβάνω: Είπα ότι ακούγονται πειστικά τα επιχειρήματα και ανέφερα τη λέξη «ευπειθείς» και κάθε άλλο παρά υπάκουοι, που δεν αφορά τους συναδέλφους.","ΕΜΜΑΝΟΥΗΛ ΟΘΩΝΑΣ",376
"32512"," Εντάξει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32513"," Κύριε Πρόεδρε, παρακαλώ το λόγο.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"32514"," Δεν υπάρχει θέμα.
Ευχαριστούμε, κύριε Υπουργέ, κύριε Όθωνα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32515"," Κύριε Πρόεδρε, θα ήθελα το λόγο.","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32516","   Όχι. Ανεφύη και ελύθη αμέσως.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32517"," Κύριε Πρόεδρε, σας παρακαλώ.","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32518","   Έχουμε τελειώσει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32519"," Ήταν ατυχής ο χαρακτηρισμός. Παρακαλώ να τον πάρει πίσω.","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32520","   Εντάξει, το διόρθωσε. Του το ζήτησα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32521"," Έχετε διαλύσει με την πολιτική σας τα τελευταία χρόνια την εμπορική ναυτιλία. Είναι δραματική η κατάσταση με την έλλειψη του Υπουργείου. Η μονοκομματική Κυβέρνηση….","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32522","   Έληξε, κύριε Αϊβαλιώτη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32523"," Δεν έληξε. Ήταν απρεπέστατος ο χαρακτηρισμός και πρέπει να τον πάρει πίσω. Απορώ γιατί δεν τον παίρνει πίσω.","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32524","   Όχι άλλη αγόρευση. Έχει λήξει το θέμα. Και το παρεμπίπτον και η συζήτηση έχει λήξει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32525"," Θα ήθελα το λόγο, κύριε Πρόεδρε.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32526","   Μάλιστα, κύριε Μουλόπουλε.
Πριν αρχίσετε την παρέμβασή σας θα ήθελα να κάνω μια ανακοίνωση.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής σαράντα δύο μαθητές και μαθήτριες και τρεις εκπαιδευτικοί από το 2ο Γυμνάσιο Κιάτου, δηλαδή Σικυώνος. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ορίστε, κύριε Μουλόπουλε, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32527"," Κύριε Πρόεδρε, ετέθη ένα θέμα για μια τροπολογία την οποία έχουμε καταγγείλει και όχι μόνο εμείς. Θέλω να πω ότι πριν από λίγο μίλησε ένας άνθρωπος με μεγάλη κοινοβουλευτική εμπειρία, ο πρώην Πρόεδρος της Βουλής, ο κ. Απόστολος Κακλαμάνης, ο οποίος, επίσης, το κατήγγειλε. 
Κύριε Υπουργέ, εσείς μιλήσατε για την τροπολογία. Εμείς σας θέσαμε ένα άλλο θέμα, κατά πόσον μπορεί αυτή η τροπολογία να ψηφιστεί μ’ αυτό το νομοσχέδιο. Σ’ αυτό δεν απαντήσατε, όπως και ο Υφυπουργός, ούτε το Υπουργείο Δημοσίας Τάξεως ή Προστασίας του Πολίτη απάντησε, ούτε το Προεδρείο απάντησε. Εμείς επιμένουμε και θέλω μόνο κάτι να πω και κλείνω. Την επόμενη φορά, κύριοι συνάδελφοι, και απευθύνομαι σ’ όλους τους συνάδελφους αυτήν τη στιγμή, που θα πούμε τα μεγάλα τα ψεύτικα τα λόγια για την κοινοβουλευτική δημοκρατία, να θυμόμαστε τη σημερινή συνεδρίαση. Αυτό σας λέω μόνο και τίποτα άλλο.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32528"," Σε κάθε περίπτωση η Κοινοβουλευτική Δημοκρατία είναι το καλύτερο πολίτευμα από όλα τα άλλα.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32529"," Το οποίο σήμερα καταλύεται, κύριε Πρόεδρε.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32530","   Η βλάβη δεν είναι ουσιώδης.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και των τροπολογιών του σχεδίου νόμου του Υπουργείου Προστασίας του Πολίτη: «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32531"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32532"," Κατά πλειοψηφία","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32533"," Συνεπώς το νομοσχέδιο του Υπουργείου Προστασίας του Πολίτη: «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις» έγινε δεκτό επί της αρχής κατά πλειοψηφία.
Εισερχόμαστε στην ψήφιση επί των άρθρων.
Ερωτάται το Σώμα: Γίνεται δεκτό το άρθρο 1 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32534"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32535"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32536","   Συνεπώς το άρθρο 1 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 2 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32537"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32538"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32539","   Συνεπώς το άρθρο 2 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32540"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32541"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32542","   Συνεπώς το άρθρο 3 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 4 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32543"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32544"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32545","   Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 5 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32546"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32547"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32548","   Συνεπώς το άρθρο 5 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32549"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32550"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32551","   Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 7 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32552"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32553"," Παρών.","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32554"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32555","   Συνεπώς το άρθρο 7 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 8 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32556"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32557"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32558","   Συνεπώς το άρθρο 8 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 9 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32559"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32560"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32561","   Συνεπώς το άρθρο 9 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 10 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32562"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32563"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32564","   Συνεπώς το άρθρο 10 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 11 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32565"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32566"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32567","   Συνεπώς το άρθρο 11 έγινε δεκτό ως έχει κατά πλειοψηφία. 
Το άρθρο 12 απεσύρθη. Τα επόμενα άρθρα αναριθμούνται.
Ερωτάται το Σώμα: Γίνεται δεκτό το άρθρο 12 πρώην 13 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32568"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32569"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32570","   Συνεπώς το άρθρο 12 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 13 πρώην 14 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32571"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32572","  Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32573","   Συνεπώς το άρθρο 13 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 14 πρώην 15 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32574"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32575"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32576","   Συνεπώς το άρθρο 14 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 15 πρώην 16 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32577"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32578"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32579","   Συνεπώς το άρθρο 15 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 16 πρώην 17 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32580"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32581"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32582","   Συνεπώς το άρθρο 16 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 17 πρώην 18 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32583"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32584"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32585","   Συνεπώς το άρθρο 17 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 18 πρώην 19 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32586"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32587"," Κατά πλειοψηφία.","ΚΩΝΣΤΑΝΤΙΝΟΣ ΑΙΒΑΛΙΩΤΗΣ",11
"32588"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32589","   Συνεπώς το άρθρο 18 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 19 πρώην 20 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32590"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32591"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32592","   Συνεπώς το άρθρο 19 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 20 πρώην 21 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32593"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32594"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32595","   Συνεπώς το άρθρο 20 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 21 πρώην 22 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32596"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32597","   Συνεπώς το άρθρο 21 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 22 πρώην 23 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32598"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32599","   Συνεπώς το άρθρο 22 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 23 πρώην 24 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32600"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32601","   Συνεπώς το άρθρο 23 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 24 πρώην 25 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32602"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32603"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32604","   Συνεπώς το άρθρο 24 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 25 πρώην 26 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32605"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32606","   Συνεπώς το άρθρο 25 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 26 πρώην 27 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32607"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32608"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32609","   Συνεπώς το άρθρο 26 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 27 πρώην 28 ως έχει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32610"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32611"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32612","   Συνεπώς το άρθρο 27 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 28 πρώην 29 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32613"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"32614"," Παρών.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32615","   Συνεπώς το άρθρο 28 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 812 και ειδικό 29 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32616"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"32617"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32618","   Συνεπώς η τροπολογία με γενικό αριθμό 812 και ειδικό 29 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 815 και ειδικό 30 όπως τροποποιήθηκε από τον κύριο Υπουργό;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32619"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"32620"," Κατά πλειοψηφία.","ΒΑΣΙΛΕΙΟΣ ΜΟΥΛΟΠΟΥΛΟΣ",330
"32621"," Συνεπώς η τροπολογία με γενικό αριθμό 815 και ειδικό 30  έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32622"," Δεκτό, δεκτό","ΠΟΛΛΟΙ ΒΟΥΛΕΥΤΕΣ",NA
"32623","  Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Προστασίας του Πολίτη: «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις» έγινε δεκτό επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, έχουν διανεμηθεί τα Πρακτικά της Πέμπτης 2 Φεβρουαρίου 2012, της Πέμπτης 9 Φεβρουαρίου 2012, της Παρασκευής 10 Φεβρουαρίου 2012, της Δευτέρας 13 Φεβρουαρίου 2012 και της Τρίτης 14 Φεβρουαρίου 2012 και ερωτάται το Σώμα αν τα επικυρώνει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32624"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"32625"," Συνεπώς τα Πρακτικά της Πέμπτης 2 Φεβρουαρίου 2012, της Πέμπτης 9 Φεβρουαρίου 2012, της Παρασκευής 10 Φεβρουαρίου 2012, της Δευτέρας 13 Φεβρουαρίου 2012 και της Τρίτης 14 Φεβρουαρίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"32626"," Μάλιστα, μάλιστα.
Με τη συναίνεση του Σώματος και ώρα 15.48΄ λύεται η συνεδρίαση για αύριο ημέρα Παρασκευή 16 Μαρτίου 2012 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο","ΟΛΟΙ ΟΙ ΒΟΥΛΕΥΤΕΣ",NA
