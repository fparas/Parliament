"","Content","name","ParlmemberID"
"119350","Date","5-12-2013",NA
"119351"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, ο Προϋπολογισμός που φέρνετε για το 2014 λέτε ότι στοχεύει στη δημιουργία πρωτογενούς πλεονάσματος 3 δισεκατομμυρίων ευρώ. Φαντάζομαι ότι εννοείτε ένα πρωτογενές πλεόνασμα όμοιο με το φετινό, δηλαδή προϊόν δημιουργικής λογιστικής στην οποία ειδικευόταν ο πρώην Πρωθυπουργός, κ. Σημίτης.
Το φετινό πρωτογενές πλεόνασμα προέρχεται από άγριους φόρους, ειδικά σε μισθωτούς και συνταξιούχους και φυσικά στους ιδιοκτήτες ακινήτων. Κάνετε στάση πληρωμών και ταυτόχρονα κάνετε και ανεπίτρεπτες περικοπές στο κοινωνικό κράτος, ειδικά σε μία εποχή που η Ελλάδα διέρχεται, όχι μόνο οικονομική, αλλά και ανθρωπιστική κρίση. Οι άνεργοι είναι δύο εκατομμύρια και οι απλήρωτοι εργαζόμενοι άλλο ένα εκατομμύριο. Παιδιά πηγαίνουν στο σχολείο νηστικά και λιποθυμούν. Βρεφονηπιοκομεία δεν έχουν να πληρώσουν για φαγητό και θέρμανση, πόσο μάλλον για μισθούς. 
Ανασφάλιστοι καρκινοπαθείς πεθαίνουν, επειδή δεν έχουν πρόσβαση σε φάρμακα και θεραπείες. Έχουμε τριακόσιες πενήντα χιλιάδες οικογένειες χωρίς ρεύμα. Πάνω από είκοσι χιλιάδες συνάνθρωποί μας, μόνο στην Αθήνα, κοιμούνται σε στοές καταστημάτων, παγκάκια, πάρκα και κάτω από γέφυρες. 
Η Ελλάδα έχει μετατραπεί σε μια κοινωνική κόλαση, που όμοιά της δεν έχει γνωρίσει σύγχρονο κράτος σε καιρό ειρήνης και εσείς επαίρεστε για ένα πρωτογενές πλεόνασμα το οποίο δεν είναι καν καθαρό. Λέτε ότι με αυτό το εφόδιο θα βγούμε από τα μνημόνια και θα δανειστούμε από τις αγορές. Δεν λέτε αλήθεια. 
Κατ’ αρχήν, προκύπτει αποδεδειγμένα χρηματοδοτικό κενό που οδηγεί σε νέο πακέτο στήριξης και νέο μνημόνιο. Δεύτερον, με το χρέος στο 176% του ΑΕΠ, σύμφωνα με την Κομισιόν, πώς θα βγείτε στις αγορές; Είναι αυτό το χρέος βιώσιμο; Και αν βγείτε στις αγορές, τι θα αναζητήσετε; Ξανά δανεικά με επιτόκια της τάξης του 6% και του 7%; 
Πάμε να κλείσουμε τέσσερα χρόνια σκληρής λιτότητας, μπαίνουμε στον έβδομο χρόνο ύφεσης και το χρέος δεν έχει μειωθεί ούτε έχει γίνει βιώσιμο ως ποσοστό. Δεν έχουμε καταφέρει να σταθούμε στα πόδια μας. Αυτό τι σημαίνει; Ότι αυτή η πολιτική έχει αποτύχει. 
Στοχεύετε, λοιπόν, σε πρωτογενές πλεόνασμα για το 2014. Πώς θα το κάνετε; Με άγρια πάλι φορολόγηση, χειρότερη από τη φετινή; Διότι ήδη σήμερα ξεκινήσατε κατασχέσεις σε μικροοφειλέτες, διώκετε οικογενειάρχες και τους κλείνετε στη φυλακή, τους ρεζιλεύετε στον περίγυρό τους και στην οικογένειά τους για 5.000 ευρώ, τους ξεφτιλίζετε, χάνουν την αξιοπρέπειά τους και κάποιοι από αυτούς πηδάνε από τα μπαλκόνια. 
Αυξάνετε πάλι τους φόρους στα ακίνητα. Το 2010 πήρατε 487 εκατομμύρια. Το 2013 εκτοξεύτηκαν οι φόροι στα 2.780.000.000 ευρώ, ενώ για το 2014 στα 3.940.000.000 ευρώ. Δηλαδή, μέσα σε τέσσερα χρόνια οκταπλασιάσατε τους φόρους. Μετατρέπετε την ατομική και οικογενειακή ιδιοκτησία σε έγκλημα, το οποίο και τιμωρείται σκληρά. 
Σε ποιο άλλο μέρος του κόσμου ο πολίτης φορολογείται τόσο αδυσώπητα, όχι για τον πλούτο που παράγει, αλλά για το ίδιο του το σπίτι, γι’ αυτά που κατέχει και μάλιστα, με ψεύτικες αντικειμενικές αξίες; Αυτό είναι παράλογο, είναι αντισυνταγματικό και μην ξεχνάμε την επιβολή αρχικά και τη μονιμοποίηση αργότερα του γνωστού «χαρατσιού» μέσω των λογαριασμών της ΔΕΗ. 
Το γεγονός ότι έχετε βάλει στο μάτι την ατομική και οικογενειακή ιδιοκτησία αποδεικνύεται και από το ότι ακόμα και όταν φορολογείτε το εισόδημα και πάλι το καθορίζετε ως δήθεν τεκμαρτό, με βάση και πάλι τα ακίνητα. Κληρονομεί κάποιος ένα καλό σπίτι, το αποκτά δουλεύοντας ή το χρωστά ακόμα στις τράπεζες και το κράτος τον θεωρεί αυτομάτως πλούσιο, ανεξαρτήτως αν έχει μείνει άνεργος, αν οι επαγγελματικές του αποδοχές έχουν συρρικνωθεί δραματικά. 
Κύριοι συνάδελφοι, οι Έλληνες έχουν εξαντληθεί οικονομικά και δεν μπορούν να πληρώσουν πια όλους αυτούς τους ληστρικούς φόρους δήμευσης και τα χαράτσια. 
Έρχονται Υπουργοί της Κυβέρνησης και λένε διάφορα, όπως κάποιος είχε πει: «Δεν έχεις να πληρώσεις το σπίτι σου; Πούλησέ το». Εκεί φτάσαμε. Αυτή είναι η λογική. Αυτή είναι η πολιτική που εφαρμόζετε. 
Ταυτόχρονα, έχετε σχέδιο να άρετε το καθεστώς απαγόρευσης των πλειστηριασμών, ακόμα και για την πρώτη κατοικία. Ακολουθείτε κατά γράμμα την κυνική και απάνθρωπη πολιτική της τρόικα, που λέει: «Πάρτε τους τα σπίτια κι αν θέλετε να έχετε κοινωνική πολιτική, φτιάξτε στη θέση τους κοιτώνες αστέγων». Φυσικά, ο κ. Τόμσεν σας λέει: «Αφού το δημόσιο ήδη βγάζει στο σφυρί πενήντα δύο ακίνητα καθημερινά, γιατί να μην το κάνουν και οι τράπεζες;». 
Υποκρίνεστε πως τάχα κάνετε διαπραγμάτευση. Η τραγική αλήθεια είναι ότι δεν έχετε σκοπό για καμμία προστασία στους οφειλέτες και στην ελληνική οικογένεια. Τον Ιούνιο εμφανίσατε τον Υπουργό Ανάπτυξης, ως πολιτικό λαγό, για να μιλήσει για την άρση απαγόρευσης. Μετρήσατε αντιδράσεις, τον διαψεύσατε και τώρα έρχεστε να το κάνετε πράξη. 
Η υποκρισία σας φαίνεται ακόμα και από το γεγονός ότι το περίφημο σχέδιο για ρυθμίσεις των δανείων που είχε φέρει τότε ο Υφυπουργός Ανάπτυξης δεν εξυπηρέτησε ούτε το 2% των οφειλετών, διότι ο οφειλέτης έπρεπε να ανταποκριθεί ταυτόχρονα σε επτά αυστηρούς όρους. 
Κυρίες και κύριοι συνάδελφοι, είναι γεγονός ότι δεν πρόκειται να βοηθήσετε τους φτωχούς. Οι φτωχοί έχουν ήδη τελειώσει. Αν δεν υπήρχαν τα συσσίτια από τις ενορίες και τους δήμους, τα κοινωνικά παντοπωλεία, η ελεημοσύνη συγγενών και φίλων, θα είχαν πεθάνει της πείνας. 
Ο μέσος οικογενειάρχης που χωρίς καμμία δική του ευθύνη έχει χάσει το 50% του εισοδήματός του και παλεύει να μεγαλώσει δύο παιδιά, να πληρώσει πάγια, τροφή, ρουχισμό και από πάνω ένα σωρό φόρους και χαράτσια δεν μπορεί να πληρώσει τις δόσεις για τις δανειακές υποχρεώσεις του, που είχε αναλάβει την εποχή πριν την κρίση. Τι είναι αυτός ο άνθρωπος; Είναι ένας μελλοντικός άστεγος;
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό λεπτό, κύριε Πρόεδρε.
Οι Ανεξάρτητοι Έλληνες απαιτούμε και προτείνουμε κούρεμα δανείων, αναβολή των πλειστηριασμών για όσο διαρκεί η κρίση. Κι αν υπάρχουν μπαταχτσήδες, εύκολα με τους υπάρχοντες νόμους μπορείτε να τους βρείτε και να τους πάρετε τα χρήματα. Διότι, ας μην γελιόμαστε, υπάρχουν νόμοι για να βρείτε αυτούς τους γνωστούς άγνωστους, οι οποίοι φοροδιαφεύγουν. 
Το πιο βασικό όμως και πολύ σημαντικό είναι να προστατεύσετε την ελληνική οικογένεια. Απευθύνομαι σε όλους εσάς τους συναδέλφους. Αποδείξτε ότι δεν είστε μέρος αυτής της μεθόδευσης που θέλετε να εξοντώσετε τους Έλληνες. Στηρίξτε την ελληνική οικογένεια. Έχετε ευθύνη ως Βουλευτές. Μην ξεχνάτε πως είστε εκπρόσωποι του ελληνικού λαού και οφείλετε να υπηρετείτε το συμφέρον του. 
Καταψηφίστε αυτόν τον προϋπολογισμό, όπως κάνουμε εμείς οι Ανεξάρτητοι Έλληνες, γιατί πραγματικά δεν βγάζει πουθενά, γιατί πραγματικά έχουμε κουραστεί να ακούμε ψέματα. Προστατεύστε την ελληνική οικογένεια. 
Ευχαριστώ πολύ.
(Χειροκροτήματα από την πτέρυγα των ΑΝΕΛ)","ΕΛΕΝΑ ΚΟΥΝΤΟΥΡΑ",248
"119352"," Κι εμείς ευχαριστούμε.
Το λόγο έχει η κ. Ουζουνίδου για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119353"," Ευχαριστώ, κύριε Πρόεδρε.
 Κυρίες και κύριοι συνάδελφοι, σε μια περίοδο βαθειάς οικονομικής ύφεσης και εξαθλίωσης για τα πλατιά λαϊκά στρώματα η συγκυβέρνηση με τις οδηγίες της τρόικας καταθέτει έναν προϋπολογισμό που μπορεί –χωρίς υπερβολή- να χαρακτηριστεί «ισοπεδωτικός και βάρβαρος», έναν προϋπολογισμό που περιλαμβάνει φόρους, επιπλέον μείωση των κρατικών δαπανών και συνέχεια του ξεπουλήματος της δημόσιας περιουσίας με επιπλέον αποκρατικοποιήσεις. 
Με την εισηγητική της έκθεση η Κυβέρνηση επικαιροποιεί ουσιαστικά τη δημοσιονομική στρατηγική της, η οποία βεβαίως δεν είναι διαφορετική από αυτή που βιώσαμε το 2013 και τα προηγούμενα χρόνια της μνημονιακής λαίλαπας και θέτει νέους ακόμα και πιο βαθειά ταξικούς στόχους. 
Κυρίες και κύριοι της συγκυβέρνησης, αγγίζει τα όρια της ύβρεως η θριαμβολογία σας ότι η χώρα μας γίνεται κράτος φυσιολογικό επειδή πετυχαίνει πρωτογενές πλεόνασμα. 
Προέρχομαι από μια περιοχή, αυτή της Δυτικής Μακεδονίας, που αντικατοπτρίζει πλήρως τα πλίνθινα πόδια και τα σταθερά θεμέλια του success story που, με νύχια και με δόντια, προσπαθείτε να πλασάρετε στην κοινή γνώμη. 
Αναφέρω τη Δυτική Μακεδονία και συγκεκριμένα την Κοζάνη, η οποία αποτελεί τον ενεργειακό πυλώνα της χώρας και προσφέρει τα 2/3 της ενέργειας, για να σας πω ότι ακόμα και εκεί, σε έναν τόπο που έχει τα εχέγγυα να αποτελέσει σημείο αναφοράς για διέξοδο από την κρίση, το success story σας πηγαίνει περίπατο. 
Όταν κοιτάξουμε κατάμουτρα τις στατιστικές και τους αριθμούς, που τόσο σας αρέσουν και που συνέχεια τους επικαλείστε, η πραγματικότητα είναι ανελέητη. 
Η περιφέρεια της Δυτικής Μακεδονίας είναι στις πρώτες θέσεις στην ανεργία στην Ελλάδα -αλλά και πανευρωπαϊκά παρακαλώ- με ποσοστό 30,5%. Αυτές είναι άραγε οι πρωτιές που οραματίζεστε για την Ελλάδα και υποστηρίζετε ότι γινόμαστε κράτος φυσιολογικό; 
Την ίδια ώρα, οργανισμοί όπως ο Οργανισμός του ΟΟΣΑ προβλέπουν επιπλέον εκτίναξη στα ποσοστά ανεργίας εξαιτίας της καταστροφικής οικονομικής πολιτικής που σχεδιάζετε. 
Κι ενώ όλα είναι «στο κόκκινο», στην ενεργειακή περιοχή της χώρας νοικοκυριά ξεπαγιάζουν. Οικογένειες μένουν χωρίς ρεύμα, ενώ βιώνουμε το παράλογο, σε νοικοκυριά δίπλα στα φουγάρα της ΔΕΗ να επιβάλλονται ακόμα και πρόστιμα ρύπων. 
Ο ΣΥΡΙΖΑ και η κοινή λογική λέει «μείωση της τιμής του πετρελαίου θέρμανσης», «ηλεκτρικό ρεύμα για όλους». 
Το success story έχει και συνέχεια. Ιδιωτικοποιείτε τη ΛΑΡΚΟ. Διαλύετε τα νοσοκομεία και την εκπαίδευση, δευτεροβάθμια και τριτοβάθμια. Ορέγεστε και απαξιώνετε τη ΔΕΗ και οδηγείτε μια ολόκληρη περιφέρεια στη φτώχεια και στην ισοπέδωση. Ο κύριος Πρωθυπουργός μάλιστα, περιμένει τους επενδυτές να μας σώσουν και προβάλλει παραδείγματα, όπως την εκποίηση της δημόσιας περιουσίας. Πραγματικά, πιστεύετε ότι μπορεί να υπάρξει ανάπτυξη χωρίς το δημόσιο να παίζει σημαντικό ρόλο ή όταν απαξιώνεται και υποσκάπτεται ο καθοριστικός του ρόλος; 
Ανάγετε εδώ και κάποια χρόνια, για την κατασκευή υποδομής της χώρας, το μηχανισμό της ιδιωτικής χρηματοδότησης σε κυρίαρχο μέσω των ΣΔΙΤ και των συμβάσεων παραχώρησης, βασιζόμενοι στη ψευδαίσθηση της δύναμης, της κυριαρχίας των αγορών και της παγκοσμιοποίησης, που ήταν σαφές ότι θα δημιουργούσε προβλήματα. Και η κατάρρευση έγινε με κρότο.
Αυτές τις μέρες στη Βουλή συζητάμε τις συμβάσεις παραχώρησης των αυτοκινητοδρόμων που στηρίζονται στην παραπάνω αναφορά. Και μιλώντας για μονόδρομους, σήμερα αναγκάζετε το δημόσιο να καλύψει το χρηματοδοτικό κενό της τάξης του 1,2 δισεκατομμυρίου. Συνολικά, δηλαδή, το δημόσιο θα βάλει ζεστό χρήμα 3,5 δισεκατομμύρια για λιγότερα χιλιόμετρα και χωρίς να συνυπολογιστούν τα έσοδα από τα διόδια, από τα έργα που έχουν υλοποιηθεί με δημόσιο χρήμα. Αξίζει να τονίσουμε ότι αυτό το μεγαλεπήβολο σχέδιο των αυτοκινητοδρόμων είχε προϋπολογιστεί στα 8 με 8,5 δισεκατομμύρια, όταν οι διαθέσιμοι πόροι του ΕΣΠΑ για τις μεταφορικές υποδομές ήταν 4,3 δισεκατομμύρια. 
Εισάγετε την ανωτέρα καθολική βία υπέρ των παραχωρησιούχων και των τραπεζών και δεσμεύετε το ελληνικό δημόσιο για τριάντα χρόνια, αναλαμβάνοντας και το επιχειρηματικό και το τραπεζικό ρίσκο που είχαν, χωρίς να έχουμε εγγυήσεις από τις τράπεζες ότι θα χρηματοδοτήσουν τα έργα.
Για εμάς η αναθεώρηση των συμβάσεων θα έπρεπε τουλάχιστον: Πρώτον, να εγγράφει τη συνολική συρρίκνωση της οικονομίας μέσα από τη μείωση του κόστους των έργων. 
Δεύτερον, τα διόδια θα έπρεπε να έχουν μεταβληθεί, λαμβάνοντας υπόψη τα δεδομένα της κρίσης, να μειωθούν ώστε να μην καταρρεύσει η συνολική κίνηση και να υπάρξουν σημαντικές απαλλαγές για συγκεκριμένες κοινωνικές κατηγορίες με βάση κριτήρια τόπου διαμονής και εισοδήματος. Επιπλέον, απαιτείται να εφαρμοστούν τα ηλεκτρονικά αναλογικά διόδια. 
Τρίτον, αφού η δημόσια συμμετοχή αυξάνεται στο ύψος του 55% των έργων προτείνουμε τη μεταβολή της μετοχικής σύνθεσης των παραχωρησιούχων και τη συμμετοχή του δημοσίου με ποσοστό 55% και όχι 20%.
Τέταρτον, χρειάζεται επανασχεδιασμός του χρονοδιαγράμματος ολοκλήρωσης και αποπληρωμής των έργων. 
Το πρόγραμμα, λοιπόν, δημοσίων επενδύσεων στον τομέα των μεταφορών -και όχι μόνο- με τη δική σας πρακτική σε συνδυασμό με τις προωθούμενες πωλήσεις και ιδιωτικοποιήσεις χάνει την αναπτυξιακή του διαδικασία και στερεί τη χώρα από σχεδιασμό και υλοποίηση εθνικής πολιτικής στον τομέα των μεταφορών και υποδομών.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Επιπλέον, μέσω του τακτικού προϋπολογισμού του Υπουργείου και μέσω των λεγόμενων διαρθρωτικών αλλαγών που ολοκληρώνετε με το ξεπούλημα του «φιλέτου» του ΟΣΕ, της ΤΡΑΙΝΟΣΕ, της «ROSCO» συρρικνώνετε και απαξιώνετε το σιδηρόδρομο με το λεγόμενο πρόγραμμα εξυγίανσης.
Ετοιμάζεστε να βγάλετε στο σφυρί τα περιφερειακά αεροδρόμια της χώρας, αδιαφορώντας για τη σημασία τους στην εθνική άμυνα και τις τοπικές κοινωνίες, για τη σύνδεση της περιφέρειας με το κέντρο. Συρρικνώνετε την Υπηρεσία Πολιτικής Αεροπορίας και μειώνετε σημαντικά τα έσοδά της με την παραχώρηση των αεροδρομίων. Επίσης, μειώνετε σημαντικά των επιχορήγηση των αστικών μέσων μαζικής μεταφοράς. Αναρωτιόμαστε τι μέλλει γενέσθαι για τους εργαζόμενους, το επιβατικό κοινό, το αντίτιμο του εισιτηρίου και εν γένει τις ίδιες αυτές τις εταιρείες.
Για εμάς όμως η ανάπτυξη δεν νοείται χωρίς ευρύτατη κοινωνική και πολιτική συμφωνία, δημοκρατική συμμετοχή και διαρκή κοινωνικό έλεγχο. Στόχος μας είναι η ανασυγκρότηση και αναβάθμιση ενός ενιαίου και δημόσιου ΟΣΕ, δημόσια μέσα μαζικής μεταφοράς φιλικά προς το περιβάλλον, η συρρίκνωση της απελευθέρωσης των ακτοπλοϊκών γραμμών, ο ουσιαστικός έλεγχος της ακτοπλοϊκής αγοράς και η συγκρότηση δημόσιου ακτοπλοϊκού φορέα, η ματαίωση της πώλησης των λιμανιών, των αεροδρομίων και η αναβάθμιση των υποδομών της χώρας.
Κύριοι της Κυβέρνησης, σας ακούμε να μιλάτε από χθες με κυνισμό, επειδή ακριβώς έχετε συνειδητοποιήσει ότι δεν έχετε πια να χάσετε τίποτα. Τα δώσατε όλα, ακόμα και την πολιτική σας αξιοπρέπεια. Αδυνατείτε ωστόσο να αφουγκραστείτε τον κρότο του ναυαγίου σας. Αδυνατείτε να κατανοήσετε ότι οι μέρες σας είναι μετρημένες. Θα το καταλάβετε όμως σύντομα. Να είστε βέβαιοι.
Ευχαριστώ.","ΕΥΓΕΝΙΑ ΟΥΖΟΥΝΙΔΟΥ",382
"119354"," Το λόγο έχει ο συνάδελφος κ. Οικονόμου για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119355"," Ευχαριστώ, κύριε Πρόεδρε.
Η συζήτηση για τον προϋπολογισμό είναι πραγματικά μία κορυφαία διαδικασία του Κοινοβουλίου, γιατί συμπυκνώνει όλες τις πολιτικές και όλες τις επιδιώξεις μιας κυβέρνησης για τη χρονιά που έρχεται. Δεν έχει την αποσπασματικότητα των νομοθετικών πρωτοβουλιών ανά Υπουργείο, αλλά φανερώνει την εικόνα που έχει συνολικά για τη χώρα και την πορεία της η κυβερνώσα τάξη της χώρας αυτής. Υπό αυτήν την έννοια, η τοποθέτηση στον προϋπολογισμό πραγματικά ενέχει και ψήφο εμπιστοσύνης, καθώς ή πιστεύεις σ’ αυτήν την πορεία ή δεν την πιστεύεις έτσι όπως την χαράσσει μια κυβέρνηση.
Τον συγκεκριμένο προϋπολογισμό, κύριε Υπουργέ, που έχετε και την ευθύνη ως μέλος του οικονομικού επιτελείου, μπορούμε να τον χαρακτηρίσουμε ως άλλη μία αμυντική προσπάθεια στην προσπάθεια διάσωσης της χώρας, ως συνέχιση του αμυντικού αγώνος. Είναι ένας αγώνας, ο οποίος υφίσταται τα τελευταία πέντε χρόνια. Είναι ο πέμπτος προϋπολογισμός που προσπαθεί να διασώσει την κατάσταση και προσπαθεί να κρατήσει τη χώρα στην Ευρώπη, στο ευρώ. Είναι μια προσπάθεια καθαρά αμυντικού χαρακτήρα.
Μπαίνει το ερώτημα «φτάνει αυτό;» μετά από πέντε χρόνια ύφεσης, μετά από πέντε χρόνια προϋπολογισμών, που αυτός ο αμυντικός τους χαρακτηρισμός και η αμυντική τους υφή, φέρνουν μόνο τα στοιχεία της ύφεσης, όπως τη βιώνει ο μέσος Έλληνας, το μέσο νοικοκυριό, η χώρα μας ολόκληρη.
Δεν φτάνει πιστεύουμε εμείς, η Δημοκρατική Αριστερά. Πιστεύουμε, δηλαδή, ότι μετά από πέντε χρόνια και πέντε προϋπολογισμούς ύφεσης, περικοπών, σμίκρυνσης του κοινωνικού κράτους και κάποιων διαρθρωτικών αλλαγών και μεταρρυθμίσεων δεν μπορεί πλέον να συζητούμε για προϋπολογισμούς, που ακόμα προβλέπουν γύρω στο 27%-28% ανεργία, προβλέπουν τη σμίκρυνση του κοινωνικού κράτους περαιτέρω, ειδικά στους τομείς της υγείας και της παιδείας, προβλέπουν μία ανάπτυξη ουσιαστικά μηδενική, γιατί το 0,6% που δίνει ως πρόβλεψη ο προϋπολογισμός πραγματικά μέσα στον κυκεώνα που έχει περάσει η ελληνική οικονομία και η ελληνική κοινωνία θεωρώ ότι όχι μόνο δεν δίνει αχτίδα ελπίδας, αλλά επιβεβαιώνει τον αμυντικό χαρακτήρα αυτού του προϋπολογισμού.
Οι αμυντικοί αγώνες, όπως γράφει και καταγράφει η ιστορία, δεν έχουν σχεδόν ποτέ επιτυχές τέλος. Το καταγράφει και το βλέπουμε και στην πολιτική και στη στρατιωτική ιστορία ότι αν διεξάγεις απλά και μόνο αμυντικό αγώνα, δεν μπορείς να ευελπιστείς σε τίποτα ή ίσως στην παράταση του μαρτυρίου λένε κάποιοι ή της τελικής συνθηκολόγησης. Όμως, δεν επιτυγχάνουν τη νίκη. Τη νίκη μόνο μία επιθετική, μία διεκδικητική, μία προωθητική πολιτική μπορεί να την επιτύχει.
Ποια είναι η νίκη τώρα; Ο καθένας ορίζει κάπως διαφορετικά τα θέματα αυτά, γιατί έχει τους κώδικές του και τη σημειολογία του. 
Για τη Δημοκρατική Αριστερά νίκη σ’ αυτήν τη δύσκολη, κρίσιμη κατάσταση είναι αν μπορείς να ανασχέσεις την πορεία της ανεργίας, κύριε Υπουργέ. Αυτό είναι το ανθρώπινο στοιχείο, το ουσιαστικό στοιχείο, το ζήτημα που απασχολεί τον καθένα μας όταν βγαίνουμε έξω από την Αίθουσα. Πρέπει, όμως, και μέσα στην Αίθουσα να τον απασχολεί. 
Τα άλλα στοιχεία είναι χρήσιμα. Δεν λέω εγώ το αντίθετο. Το πρωτογενές πλεόνασμα που συζητάτε και συζητάμε είναι μία βασική επιτυχία. Σας είπα ότι ο αμυντικός αγώνας φτάνει μέχρι ένα σημείο. Έχουμε φτάσει, λοιπόν, με την πλάτη στον τοίχο. Σήμερα, δεν μπορούμε να πούμε ότι έχουμε τη δυνατότητα να κάνουμε ένα βήμα πίσω. Πιάνω από την Κυβέρνηση κάποια ψήγματα τέτοιας τοποθέτησης, αλλά με αμηχανία, πολλές φορές χωρίς να φαίνεται ότι υπάρχει ένα σχέδιο. 
Λέτε και λένε πολλοί ομιλητές στα πάνελς και μέσα στην Αίθουσα για μονομερή κίνηση. Υπάρχει η κατάθεση, παραδείγματος χάριν, για τα ζητήματα των πλειστηριασμών ή η μη έγκριση από την τρόικα για το πώς θα προχωρήσει η χώρα, γιατί κάποια ζητήματα δεν έχουν διευκρινιστεί στη διαπραγμάτευση, η οποία εμείς πιστεύουμε ότι ακόμα δεν είναι πολιτική. Μα, αλήθεια πιστεύετε ότι αυτή η συζήτηση πρέπει να έχει το εγκριτικό μιας τεχνοκρατικής ομάδας; 
H συζήτηση, όπως έχει φθάσει σήμερα εδώ μετά από πέντε χρόνια ύφεσης και αφού έχει επιτευχθεί ο βασικός στόχος, δηλαδή το πλεόνασμα, δεν μπορεί και δεν πρέπει να είναι πλέον τεχνική, έτσι ώστε και αυτή η χώρα και η πολιτική της τάξη να ορίσει και να καθορίσει ποιο είναι το επόμενο βήμα;
Όμως, η αμηχανία σας είναι χαρακτηριστική. Φοβάστε πώς θα χαρακτηριστεί αυτή η πρωτοβουλία. Αυτό δεν είναι στοιχείο διαπραγμάτευσης. Αυτό είναι ένα στοιχείο «κλεφτοπόλεμου», έτσι θα το έλεγα εγώ. Εδώ, όμως, πλέον που έχουμε φθάσει πρέπει να είναι καθαροί οι όροι του παιχνιδιού και οι όροι της πολιτικής συζήτησης σε σχέση με τον ευρωπαϊκό παράγοντα. 
Δεν θα μπω στα επιμέρους στοιχεία του προϋπολογισμού. Το έχουν κάνει πολλοί συνάδελφοι αυτό. Αυτό το μήνυμα που εγώ θέλω να σας δώσω είναι ότι ο προϋπολογισμός πρέπει να δείχνει την προοπτική και την ελπίδα. 
Εσείς, με αυτόν τον προϋπολογισμό, δείχνετε ότι είστε ακόμα αμήχανοι, είστε ακόμα σκεπτικοί στο πώς θα κάνετε το επόμενο βήμα. Όμως, αυτό το επόμενο βήμα θέλει αποφασιστικότητα, θάρρος και γενναιότητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κύριε Πρόεδρε. 
Άρα, δηλαδή, πρέπει να είναι ξεκάθαρο στο μυαλό σας και στο μυαλό της ελληνικής πολιτικής τάξης τι σκοπεύει να κάνει το 2014, το 2015, το 2016, ποιο θα είναι το επόμενο παραγωγικό μοντέλο, αν θα χτίσουμε τώρα αυτό το παραγωγικό μοντέλο και ποιο είναι το αναπτυξιακό μοντέλο. 
Όμως, βλέπουμε εδώ πέρα ότι υπάρχει τουλάχιστον διστακτικότητα. Πραγματικά, άκουσα και την προηγούμενη συνάδελφο να λέει ότι φέρατε εδώ τις συμβάσεις για τους μεγάλους αυτοκινητοδρόμους. 
Ποιος θα χρηματοδοτήσει αυτά τα μεγάλα έργα που χρειαζόμαστε, κύριε Ντόλιο; Τα χρειαζόμαστε! Θα τα χρηματοδοτήσει ξανά ο Έλληνας πολίτης μέσα από τα διόδια, μέσα από τέτοιες προσεγγίσεις οι οποίες αφήνουν αλώβητο τον ιδιωτικό παράγοντα και όλο το ζήτημα το φορτώνουν στο δημόσιο και το χρήστη;
Και επειδή βλέπω και τον κ. Βλάχο που είναι ο επόμενος ομιλητής και χθες υπήρξε μεγάλη συζήτηση, τουλάχιστον στη βόρεια Αττική –και τα γνωρίζετε, κύριε Βλάχο και εσείς- καλείται ο πολίτης συγκεκριμένων περιοχών της χώρας να συνεισφέρει εις την προσπάθεια του εργολάβου; Ποια προσπάθεια; Ας γίνει καθένας τότε εργολάβος στον εαυτό του. 
Έτσι ξέρουμε όλοι να κάνουμε τους μεγαλοεργολάβους, κύριε Υπουργέ, επειδή είστε στο Υπουργείο που υποτίθεται ότι θα χρηματοδοτήσει αυτήν την υπόθεση. Έτσι ξέρουμε όλοι να είμαστε εργολάβοι, να βάλουμε τον κοσμάκη να πληρώνει και «τα κάστανα στο δημόσιο», λαϊκώς. 
Άρα, λοιπόν, πείτε μας ποιο είναι το αναπτυξιακό μοντέλο που θέλετε.","ΒΑΣΙΛΕΙΟΣ ΟΙΚΟΝΟΜΟΥ",378
"119356"," Ολοκληρώνετε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119357"," Ολοκληρώνω. 
Επειδή, λοιπόν, σε μια σειρά θεμάτων υπάρχουν γκρίζες ζώνες και γκρίζες ζώνες στην πολιτική σημαίνει μαύρες ζώνες τελικά, εμείς δεν θα τον ψηφίσουμε τον προϋπολογισμό. Είμαστε κριτικά απέναντι σε αυτήν την προσπάθεια. Δεν ισοπεδώνουμε τα πάντα. Το πρωτογενές πλεόνασμα πραγματικά είναι μία θετική εξέλιξη. Όμως, αν δεν είναι εφαλτήριο για μία νέα προωθητική πορεία, πάει και αυτό χαμένο. 
Υπό αυτήν, λοιπόν, την έννοια, καταθέτουμε ως Δημοκρατική Αριστερά αυτήν τη αρνητική στάση, σε σχέση με τον προϋπολογισμό. 
Ευχαριστώ πολύ.","ΒΑΣΙΛΕΙΟΣ ΟΙΚΟΝΟΜΟΥ",378
"119358"," Το λόγο έχει ο συνάδελφος κ. Βλάχος και έπειτα ο κ. Κασαπίδης. 
Ορίστε, κύριε Βλάχο, έχετε το λόγο για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119359"," Ευχαριστώ, κύριε Πρόεδρε. 
Κυρίες και κύριοι συνάδελφοι, η συζήτηση του προϋπολογισμού αποτελεί την κορυφαία στιγμή κάθε χρονιά στο Εθνικό Κοινοβούλιο. 
Σε αυτού του επιπέδου τη συζήτηση, λοιπόν, θα προσπαθήσω να αναδείξω ένα θέμα που έχει πάρει ανεξέλεγκτες διαστάσεις στην κοινωνία. Μιλώ για το θέμα των πλειστηριασμών. Ακούγονται και γράφονται πολλά, τα οποία επιτείνουν τη σύγχυση, αφού ακόμη και οι ίδιοι άνθρωποι που κατέχουν υπεύθυνες θέσεις, κατά καιρούς, διατυπώνουν διαφορετικές, ακόμη και εκ διαμέτρου αντίθετες απόψεις. 
Η συζήτηση άνοιξε πριν από μερικούς μήνες με περισσή επιπολαιότητα και απόλυτη προχειρότητα. Όλο αυτό το διάστημα και μέσα στο κλίμα που προανέφερα, η παρέμβαση του κυρίου Πρωθυπουργού, αποτέλεσε τη μόνη θετική εξέλιξη, αφού έβαλε τέλος στην ανεύθυνη κουβέντα που είχε αρχίσει και παράλληλα δεσμευόταν για την προστασία της πρώτης κατοικίας. Ήταν δε στο ίδιο πνεύμα, με την αρχική ρύθμιση για την προστασία των δανειοληπτών, από την Κυβέρνηση του Κώστα Καραμανλή το 2009.
Όμως το θέμα σταμάτησε προσωρινά εκεί, αφού τις τελευταίες εβδομάδες έχει επανέλθει, χωρίς να είναι ευδιάκριτες οι θέσεις καμμιάς πλευράς.
Το πρώτο, λοιπόν, ερώτημα είναι: Ποιος επιμένει στην άρση της απαγόρευσης των πλειστηριασμών; Είναι μόνο οι της τρόικας ή πίσω από αυτούς κρύβονται άλλοι, οι οποίοι όμως δεν τολμούν ή απλώς δεν θέλουν διατυπώνοντας τις απόψεις τους να εμφανιστούν;
Ας υποθέσουμε, λοιπόν, ότι ψηφίζεται η άρση της απαγόρευσης των πλειστηριασμών. Τότε τι ακριβώς θα γίνει; Θα έλθουν οι τράπεζες και θα πάρουν χιλιάδες σπίτια. Να τα κάνουν τι; Ως γνωστόν, η αγοραπωλησία ακινήτων είναι απόλυτα παγωμένη. Μία ερώτηση σε συμβολαιογραφεία και υποθηκοφυλακεία της χώρας θα είναι καταλυτική, αφού ενίσχυση της υπάρχουσας προσφοράς, θα οδηγήσει σε απόλυτη κατάρρευση των τιμών. 
Ας υποθέσουμε, όμως, ότι οι τράπεζες παίρνουν τα σπίτια. Σε ποια τιμή; Με ποιο διακανονισμό θα γίνει αυτό, αφού ένα μέρος –μικρό ή μεγαλύτερο- έχει αποπληρωθεί και –το κυριότερο- η σημερινή τους αξία δεν έχει καμμία σχέση με την τιμή που αγοράστηκαν; Κινδυνεύουν, δηλαδή, οι δανειολήπτες και το σπίτι να χάσουν και να χρωστούν το δάνειο στην τράπεζα, το οποίο για να εξοφληθεί θα πρέπει να πωληθούν δύο ακόμη και τρία σπίτια, αφού οι τιμές έχουν καταρρεύσει. 
Για τους λόγους αυτούς πιστεύω και προτείνω να σταματήσει κάθε συζήτηση για άρση της απαγόρευσης των πλειστηριασμών, να δοθεί παράταση της ισχύουσας ρύθμισης για έξι έως δώδεκα μήνες, όχι ως μετάθεση του προβλήματος όμως, όπως έγινε μέχρι τώρα, αλλά για ουσιαστική μελέτη του προβλήματος. Να ζητηθεί από τις τράπεζες στο διάστημα αυτό, να παρουσιάσουν στο Υπουργείο Οικονομικών αναλυτικά επικαιροποιημένα στοιχεία, ώστε οι δανειολήπτες να ταξινομηθούν σε κατηγορίες με βάση οικονομικά και κοινωνικά κριτήρια. 
Στοιχεία για τη συγκεκριμένη ταξινόμηση μπορούν να είναι ο χρόνος σύναψης του δανείου, το ύψος του δανείου, το συνολικό ποσοστό αποπλήρωσης του δανείου, η συνέπεια που έχει επιδείξει ο δανειολήπτης ως προς την εξόφληση των δόσεων του δανείου, η σημερινή οικονομική κατάσταση του δανειολήπτη, η σημερινή αξία, καθώς και το μέγεθος του ακινήτου και πιθανόν άλλοι παράμετροι. Έχοντας στη διάθεσή μας αυτά τα δεδομένα, μπορούμε τότε να νομοθετήσουμε το πλαίσιο εντός του οποίου θα μπορούν να κινηθούν οι τράπεζες, ώστε να είναι ξεκάθαροι οι κανόνες για τους δανειολήπτες. 
Σε καμμία περίπτωση δεν μπορεί να αφεθούν στην τύχη τους οι δανειολήπτες, επειδή ισχυρίζονται ορισμένοι ότι κάποιοι από αυτούς μπορούν να πληρώσουν, αλλά δεν το κάνουν. Δεν έχει νόημα οι τράπεζες να ζητούν χρήματα από αυτούς που δεν μπορούν να ανταποκριθούν.
Εξάλλου οι τράπεζες, κυρίες και κύριοι συνάδελφοι, δεν είναι άμοιρες ευθυνών για τα δάνεια που δώσανε. Πώς να ξεχάσουμε την πίεση που ασκούσαν στους πολίτες για να τους δώσουν δάνεια; 
Έτσι, μέσα στο πλαίσιο αυτό που ανέφερα, οι τράπεζες θα μπορούν να καλούν τον κάθε δανειολήπτη για μία νέα συμφωνία σε εξατομικευμένη βάση, λαμβάνοντας υπόψη τα δικά του δεδομένα, αποφεύγοντας φυσικά τα οριζόντια μέτρα, που μπορεί να κρύβουν παγίδες μεγάλων αδικιών, αλλά και να οδηγούν σε κοινωνικά αδιέξοδα, που μπορεί να εξελιχθούν σε κοινωνικά δράματα, αφού οι κάθε είδους περικοπές και επιβαρύνσεις, συμφωνούμε όλοι, ότι δυσκολεύουν τη ζωή όλων των πολιτών.
 Όμως η έξωση από το σπίτι αποτελεί για τον κάθε συμπολίτη μας τον απόλυτο εξευτελισμό. Η απώλεια της οικογενειακής στέγης για πολλούς είναι το τέλος του ονείρου. Γι’ αυτό πρέπει έναντι οποιουδήποτε τιμήματος να αποφευχθεί. Έτσι, όσοι έχουν, για παράδειγμα, ένα μικρό υπόλοιπο θα μπορούν να απαλλαγούν, αφού έχουν πληρώσει ήδη ακριβά το σπίτι τους, όπως και όσοι έχουν αποπληρώσει μόνο ένα μικρό μέρος του δανείου και δεν μπορούν να ανταποκριθούν, δεν μπορεί να προστατεύονται για πάντα.
Ένα οριζόντιο κούρεμα είναι λάθος, αφού είναι άδικο για τους συνεπείς δανειολήπτες. Ένα εξατομικευμένο κούρεμα, σύμφωνα με τα σημερινά δεδομένα δανειοληπτών και ακινήτων είναι επιβεβλημένο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και κάτι ακόμη και τελειώνω μ’ αυτό, κύριε Πρόεδρε. Αν οι τράπεζες σκέφτονται να πουλήσουν τα ακίνητα ή να εκχωρήσουν τα δικαιώματά τους σε ντόπιους ή ξένους επιχειρηματικούς ομίλους, εμείς λέμε καθαρά να προτιμηθούν οι σημερινοί ιδιοκτήτες τους, φυσικά με τους ίδιους κανόνες και τις ίδιες τιμές. Αυτή πρέπει να είναι η κατεύθυνση είτε το καταλαβαίνουν οι δανειστές μας είτε όχι.
Οι τεχνοκράτες φημίζονται για το ότι δεν λογαριάζουν το πολιτικό κόστος. Χαρακτηρίζονται από αναλγησία και τους ενδιαφέρει μόνο η ευημερία των αριθμών. Ξεχνούν βέβαια ότι το πολιτικό κόστος συνδέεται με την αποτελεσματικότητα των επιλογών και τον τρόπο που αυτές παρουσιάζονται στους πολίτες. Ευτυχώς όμως για τους πολίτες, τους λαούς εκπροσωπούν και κυβερνούν άνθρωποι με άλλες αντιλήψεις. Κύριοι συνάδελφοι, όλοι αντιλαμβανόμαστε την ευθύνη μας και θεωρώ ότι όλοι είμαστε έτοιμοι να την αναλάβουμε. 
Όσον αφορά το συζητούμενο προϋπολογισμό, εκλεκτοί πράγματι συνάδελφοι παρουσίασαν τα στοιχεία και τις προβλέψεις για το 2014. Θα δώσω θετική ψήφο, όχι μόνο γιατί η ψήφος στον προϋπολογισμό είναι ψήφος εμπιστοσύνης προς την Κυβέρνηση, αλλά και γιατί δεν ακούστηκε εναλλακτική πρόταση -τουλάχιστον μέχρι τώρα- με την ευχή η ζωή να επιβεβαιώσει τις προβλέψεις του.
Κλείνοντας θέλω να θυμίσω ότι τυχόν αστοχία θα σημάνει τροποποίηση και νέα συμπληρωματικά μέτρα, μη αποδεκτά από την κοινωνία και την ευθύνη σε τέτοια περίπτωση θα την έχουν φυσικά αυτοί που συνέταξαν τον προϋπολογισμό. Εγώ εύχομαι οι εξελίξεις να τους δικαιώσουν.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΒΛΑΧΟΣ",65
"119360"," Εμείς ευχαριστούμε τον κ. Βλάχο.
Το λόγο έχει ο κ. Κασαπίδης για έξι λεπτά και μετά έχει σειρά ο κ. Δερμεντζόπουλος.
Ορίστε, κύριε Κασαπίδη, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119361"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, πέραν των οικονομικών δεικτών που εμφανίζονται και στο φετινό προϋπολογισμό, σημασία έχει και ο αντίκτυπος αυτού του προϋπολογισμού στην κοινωνία, καθώς εκεί οι κοινωνικοί δείκτες φαίνεται ότι επιβαρύνουν την ήδη βαριά κατάσταση, με τον δείκτη της ανεργίας να έχει ξεπεράσει κάθε προηγούμενο, με τη φτώχεια να κτυπά πλέον την πλειοψηφία των οικογενειών των Ελλήνων, με τη μετανάστευση των νέων ανθρώπων να είναι καθημερινό φαινόμενο. Όλα αυτά σίγουρα δεν δημιουργούν ευχάριστη ατμόσφαιρα ούτε γι’ αυτούς που τη βιώνουν αλλά πολύ περισσότερο, θέλω να πιστεύω, και γι’ αυτούς που διαχειρίζονται τα πράγματα. 
Επομένως, μέσα και από τη μείωση του βιοτικού επιπέδου των Ελλήνων, όπως περιγράφεται και σ’ αυτόν τον προϋπολογισμό, καθώς μειώνεται το ΑΕΠ της χώρας για μια ακόμη χρονιά, οικονομικός στόχος είναι προφανώς να έρθει στο επίπεδο αυτό του παραγόμενου πλούτου των προϊόντων και των υπηρεσιών, ώστε να υπάρξει ισορροπία. Φαίνεται ότι φέτος προκύπτει ένα πρωτογενές πλεόνασμα, ωστόσο αρνητικό είναι το γεγονός ότι το χρέος της χώρας διαρκώς αυξάνει.
Αν, λοιπόν, δούμε την εξίσωση του βιοτικού επιπέδου των Ελλήνων από τη μία πλευρά και από την άλλη το ποσό που θα περισσέψει γι’ αυτό το βιοτικό επίπεδο, που θα προκύψει από τον παραγόμενο πλούτο της χώρας, μείον τους τόκους και τα χρεολύσια που πρέπει να πληρώσει η χώρα, μείον την ετήσια απόσβεση του χρέους που πρέπει να πληρώσει η χώρα και μείον τους φόρους που κατευθύνονται για τα λειτουργικά του κράτους, βλέπουμε ότι οι προσπάθειες που γίνονται από την Κυβέρνηση αφορούν κυρίως διαχείριση των τόκων και των χρεολυσίων για να παγώσουν ή να επιμηκυνθούν, ομοίως και η ετήσια απόσβεση του χρέους, καθώς επίσης και τα λειτουργικά του κράτους, όπου εκεί όμως έχουμε μια επιδείνωση κοινωνικών δεικτών, καθώς η μείωση αυτή γίνεται σε θέματα υγείας, παιδείας και πρόνοιας.
Δεν γίνεται κάτι, κύριε Υπουργέ, για την αύξηση του παραγόμενου πλούτου στη χώρα. Είναι μια απλή σκέψη. Μπορεί κάποιος να ανατρέξει ακόμα και στην αρχαιότητα, αν διαβάσει τον «Οικονομικό» του Ξενοφώντα. Όταν κάποτε οι αρχαίοι μας πρόγονοι βρίσκονταν σε μια δύσκολη κατάσταση –δεν ξέρω αν ήταν τόσο δύσκολη όσο η σημερινή- κάλεσαν τον οικονομολόγο της εποχής, τον Ξενοφώντα, ο οποίος είπε απλά να αυξήσουν την παραγωγή στην Αθήνα –που ήταν πόλη-κράτος τότε- μέσω της γεωργίας, της κτηνοτροφίας και του ορυκτού πλούτου. Τι γίνεται όμως, από αυτά; Τίποτα. 
Αντιθέτως, τα έκτακτα μέτρα που τα περισσότερα από αυτά μονιμοποιούνται, είναι και άδικα. Παραδείγματος χάριν, θα μπορούσαν να βρεθούν κι άλλες έκτακτες πηγές, κύριε Υπουργέ, άντλησης εσόδων του κράτους, όπως οι επενδύσεις «φαντάσματα», τα κουφάρια που έγιναν σε άλλες εποχές και μπορείτε να τις αναζητήσετε μέσα σε βιομηχανικές περιοχές, όπως της Θράκης. 
Έτυχε κάποια στιγμή να επισκεφτώ την Κομοτηνή όπου βλέπει κάποιος τη βιομηχανική περιοχή με εκατόν είκοσι κουφάρια μεγάλων εργοστασίων εκ των οποίων, όπως λένε οι τοπικοί επιχειρηματίες, μόλις τα τριάντα περίπου λειτούργησαν και τα άλλα κατευθείαν τα έριξαν στα «βράχια» ακριβώς για να κερδίσουν και να καταχραστούν όλα αυτά τα χρήματα. 
Αντί να αναζητήσετε αυτά τα λεφτά, φέρατε και ψηφίσατε στη Βουλή τροπολογία για την απαλλαγή των ευθυνών των τραπεζιτών και των στελεχών που έδωσαν αυτά τα δάνεια και δεν τα αναζήτησαν. 
Επίσης, ένα άλλο μέτρο το οποίο απέτυχε, κύριε Υπουργέ, είναι αυτό για το πετρέλαιο θέρμανσης. Με όλες αυτές τις μετατροπές που έγιναν και φέτος φαίνεται ότι δεν εξυπηρετούνται ούτε οι στόχοι για τα έσοδα του κράτους ούτε και για την πάταξη του φαινομένου της φοροδιαφυγής. Αντιθέτως, την πληρώνουν άνθρωποι οι οποίοι χάνουν και τη ζωή τους, ακριβώς γιατί, όχι μόνο δεν έχουν να πληρώσουν το ρεύμα, αλλά και θέρμανση το χειμώνα. Το βιώνουμε κι εμείς αυτό στη Μακεδονία. 
Αναφέρθηκε ο κ. Βλάχος προηγουμένως στους πλειστηριασμούς των ακινήτων. Πρόκειται για άδικο μέτρο, καθώς δεν αναζητείται και η ευθύνη των τραπεζών. Όταν έδιναν αθρόα τα δάνεια και πίεζαν τους πολίτες να πάρουν αυτά τα ευνοϊκά δάνεια, δεν είχαν κάνει ασφαλείς προβλέψεις ολόκληρα τραπεζικά ιδρύματα; Στον «αέρα» ήταν όλες αυτές οι ενέργειές τους; 
Επίσης, υπήρξε δήλωση του διορισμένου Υπουργού Οικονομικών ότι εξαιτίας της αδυναμίας του κράτους να πατάξουμε τη φοροδιαφυγή, φορολογούμε, υπερφορολογούμε -ο ίδιος δεν το παραδέχεται βέβαια- τα ακίνητα και τον ελληνικό λαό ως «εγκληματίες οικονομικών εγκλημάτων φοροδιαφυγής του παρελθόντος» -να το πω εντός εισαγωγικών, φορολογούμε το προϊόν της φοροδιαφυγής που είναι τα ακίνητά τους, γιατί δεν μπορούν να πιάσουν τη φοροδιαφυγή. 
Έτσι, λοιπόν, υπάρχουν κι άλλοι τρόποι, κύριε Υπουργέ, αρκεί να τους δείτε με μεγαλύτερη κοινωνική ευαισθησία και αποτελεσματικότητα. 
Οι βελτιωμένοι οικονομικοί δείκτες που εμφανίζονται στον προϋπολογισμό είναι πληρωμένοι κυριολεκτικά με το αίμα και τη ζωή των Ελλήνων και το ζούμε καθημερινά. Μόλις σήμερα πάλι ένα σπίτι στη Θεσσαλονίκη πήρε φωτιά εξαιτίας της έλλειψης ρεύματος. Προσπαθούσαν οι άνθρωποι να ζεσταθούν με τη σόμπα και από απροσεξία έγινε η ζημιά.
Υπάρχει, λοιπόν, έλλειψη αναπτυξιακού σχεδίου, όπως προανέφερα, για την παραγωγή νέου πλούτου που θα μπορέσει να σηκώσει το δεύτερο σκέλος της εξίσωσης, κύριε Υπουργέ, για να μην καταφεύγετε σε τέτοια μέτρα. 
Στρατηγικοί τομείς: Γεωργία, τουρισμός, πολιτισμός. Αντί να αυξάνουμε την παραγωγή του πλούτου της χώρας στη γεωργία, αυτή μειώνεται. Είστε από γεωργική περιοχή, κύριε Υπουργέ, και γνωρίζετε ότι δεν υπάρχει ούτε ένα σχέδιο, μία κατεύθυνση τί να κάνει ένας νέος άνθρωπος σήμερα, για να εξασφαλίσει τη διάθεση των προϊόντων του και να ζήσει την οικογένειά του. 
Δεν υπάρχουν οι συνέργιες αυτού του τομέα παραγωγής με τον τουρισμό και τον πολιτισμό, για να δημιουργηθούν οι προστιθέμενες αξίες και να καταστήσουν ασυναγώνιστα και αξεπέραστα αυτά τα σύνθετα προϊόντα της χώρας μας. 
Αντί, λοιπόν, του αναπτυξιακού σχεδίου και των κινήτρων για τον αγροτικό τομέα, έρχεστε και μιλάτε για επιβολή φόρων και στα αγροτεμάχια. Πρωτοφανές! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ένα λεπτό ακόμη, κύριε Πρόεδρε. Ολοκληρώνω.
Πού ακούστηκε να φορολογείται το μέσο παραγωγής, όταν αυτήν τη στιγμή του ζητούμενο είναι η αύξηση παραγωγής μέσα από αυτό τον τομέα που ελπίζουμε και θα φορολογηθεί και από φέτος -και καλώς γίνεται- το εισόδημα των αγροτών κρατώντας τα βιβλία εσόδων-εξόδων, με μία διάκριση βέβαια που πρέπει να γίνει, όπως έχει καταθέσει και μία πρόταση η ΠΑΣΕΓΕΣ για τους μικρομεσαίους αγρότες. 
Θα μπορούσατε να μειώσετε κι άλλο το πετρέλαιο κίνησης, ώστε να μειωθεί το κόστος παραγωγής για να καλλιεργηθούν περισσότερα στρέμματα γης και από εκεί να αντλήσετε έσοδα, κύριε Υπουργέ, και από το φόρο προστιθέμενης αξίας, αλλά και από τον φόρο εισοδήματος. 
Όχι μόνο δεν δίνετε κίνητρα, αλλά δεν γνωρίζετε και την ταυτότητα της ελληνικής υπαίθρου με την τεράστια βιοποικιλότητα, τη μοναδική σε αυτήν τη φλούδα γης, στην εύκρατο ζώνη, με εξίμισι χιλιάδες αυτοφυή βότανα, χίλια διακόσια εκ των οποίων είναι ενδημικά, δηλαδή δεν υπάρχουν πουθενά αλλού στον κόσμο. Εμείς μόλις ένα από αυτά, τη μαστίχα της Χίου, την έχουμε οργανώσει κατά τέτοιον τρόπο, ώστε να ζουν συμπληρωματικά ή αποκλειστικά εικοσιπέντε χωριά. 
Φανταστείτε τι μπορεί να γίνει με το δίκταμο στην περιοχή της Κρήτης -βλέπω εδώ τους συναδέλφους- φανταστείτε τι μπορεί να γίνει με ποικιλίες αμπέλου ή ελιάς που αποτελούν μοναδικό γενετικό υλικό στον τόπο μας. Από τα χίλια διακόσια ενδημικά, αν επιλέξουμε τα εκατόν είκοσι, τότε μπορούμε να δημιουργήσουμε εκατόν είκοσι θύλακες παραγωγής όμοιες με τη μαστίχα της Χίου σε όλη τη χώρα.
Όχι μόνο δεν κάνουμε αυτό, αλλά το απαύγασμα της βιοποικιλότητας μέσω του τελικού προϊόντος της φέτας, κύριε Υπουργέ, το εκχωρούμε στον Καναδά. Αυτό το όνομα, αυτή η τεράστια προστιθέμενη αξία που δημιουργήθηκε επί τρεις χιλιάδες χρόνια στην πατρίδα μας εκχωρείται από την Κυβέρνηση δωρεάν στο Καναδά.
Είστε από αγροτική περιοχή, έχετε τυροκομεία, συμμετέχει η Φθιώτιδα. Γιατί το κάνετε αυτό; Βέβαια, συνάδελφοί σας στην Κυβέρνηση μάς διαψεύδουν, λένε ότι δεν ισχύει αυτό.
Θα ήθελα να καταθέσω, κύριε Πρόεδρε, στα Πρακτικά το τελικό περιληπτικό κείμενο των διαπραγματεύσεων Ευρωπαϊκής Ένωσης και Καναδά, όπου αναφέρεται ρητά ότι στους υφιστάμενους Καναδούς παραγωγούς εκχωρείται το δικαίωμα χρήσης του ονόματος της φέτας.
(Στο σημείο αυτό ο Βουλευτής κ. Γεώργιος Κασαπίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και ως προς αυτό που λέγεται, ότι πετύχαμε την απάλειψη των συμβόλων και των εικόνων της Ελλάδος, δεν χρειαζόταν αυτή η συμφωνία. Με μια νομική διεκδίκηση, όπως έκανε ο Σύνδεσμος Ελληνικής Κτηνοτροφίας έναντι των Τούρκων στα τουρκικά δικαστήρια και το πέτυχε…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΚΑΣΑΠΙΔΗΣ",203
"119362"," Κύριε συνάδελφε, ολοκληρώστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119363"," Τελειώνω, κύριε Πρόεδρε.
Όχι μόνο, λοιπόν, αυτό δεν κάναμε, αλλά εκχωρούμε αυτό το πιο φημισμένο προϊόν της χώρας, αντί να αξιοποιήσουμε, προσελκύοντας επενδύσεις στην πατρίδα μας.","ΓΕΩΡΓΙΟΣ ΚΑΣΑΠΙΔΗΣ",203
"119364"," Φτάσαμε στα οκτώμισι λεπτά, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119365"," Μάλιστα, νέα είδηση, χθεσινή, λέει ότι το ίδιο πράγμα έχει πετύχει, κύριε Υπουργέ και η Σιγκαπούρη.
Από πού και ως πού, κύριε Πρόεδρε…","ΓΕΩΡΓΙΟΣ ΚΑΣΑΠΙΔΗΣ",203
"119366"," Ευχαριστώ, κύριε συνάδελφε. Φτάσατε τα εννέα λεπτά! Δεν γίνεται έτσι.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119367"," Έκλεισα, κύριε Πρόεδρε.
Θα καταθέσω και αυτό στα Πρακτικά, όπως επίσης και ένα άρθρο του κ. Ανυφαντάκη για τη φέτα.
(Στο σημείο αυτό ο Βουλευτής κ. Γεώργιος Κασαπίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Από πού και ως πού, λοιπόν, κύριοι συνάδελφοι, ο Καναδάς και η Σιγκαπούρη έχουν φέτα στα προϊόντα τους και ελιές Καλαμών;
Κύριε Υπουργέ, ειδοποιήστε και…","ΓΕΩΡΓΙΟΣ ΚΑΣΑΠΙΔΗΣ",203
"119368"," Κύριε συνάδελφε, μπορείτε να κάνετε και ερώτηση για αυτά. Τελειώστε, σας παρακαλώ! Περάσαμε τα εννέα λεπτά! Μα, δεν υπάρχει άλλος…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119369"," Ευχαριστώ κύριε Πρόεδρε.","ΓΕΩΡΓΙΟΣ ΚΑΣΑΠΙΔΗΣ",203
"119370"," Αναγκάζομαι να διακόπτω, γιατί είναι εις βάρος όλων των συναδέλφων.
Κύριε Δερμεντζόπουλε, έχετε το λόγο για έξι λεπτά. Η κ. Σακοράφα να ετοιμάζεται, γιατί ακολουθεί αμέσως μετά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119371"," Ευχαριστώ, κύριε Πρόεδρε.
Κυρίες και κύριοι συνάδελφοι, συζητούμε σήμερα το σχέδιο του κρατικού προϋπολογισμού για το οικονομικό έτος 2014, έναν προϋπολογισμό εξίσου δύσκολο με αυτούς των τελευταίων χρόνων, γιατί και αυτός εντάσσεται σε μια περίοδο οξύτατης οικονομικής κρίσης, με τους πολίτες στα όρια των αντοχών τους, μετά από τις τεράστιες θυσίες στις οποίες έχουν υποβληθεί και τις δραματικές αλλαγές που έχουν επέλθει στη ζωή του καθενός και παράλληλα, αναγκασμένο να λάβει υπ’ όψιν του τις βασικές υποχρεώσεις που προκύπτουν, τόσο από τις συμφωνίες της χώρας μας έναντι των δανειστών μας, όσο και κυρίως από την ανάγκη να δημιουργηθεί μια χώρα που θα σταματήσει πια να παράγει ελλείμματα, να μπορεί μόνη της λειτουργεί, να γίνει επιτέλους σύγχρονη, υγιής και δημιουργική. Δηλαδή, αυτός ο προϋπολογισμός είναι αναγκασμένος, έχοντας ως δεδομένα το χθες και τις δεσμεύσεις του, να βάζει τις βάσεις για το διαφορετικό αύριο.
Ως εκ τούτου, λοιπόν, είναι ένας προϋπολογισμός μιας δύσκολης εξίσωσης, ανάγκης και ευαίσθητων ισορροπιών. Όμως, είναι και ένας προϋπολογισμός που συντάχθηκε στη βάση θετικών ενδείξεων της μέχρι σήμερα πορείας των δημοσιονομικών της χώρας, όπως λόγου χάριν την επιβράδυνση της ύφεσης και την αναθεώρηση προς το καλύτερο των αρχικών εκτιμήσεων -από 6,4% που ήταν το 2012 και πρόβλεψη 4,5% για το 2013, αυτή τελικά διαμορφώνεται στο 4%- τη μείωση του κόστους δανεισμού, την αναβάθμιση της πιστοληπτικής ικανότητας της χώρας μας από διεθνείς οίκους αξιολόγησης, την ενίσχυση της ανταγωνιστικότητας της οικονομίας μας, την επίτευξη επιτέλους πρωτογενούς πλεονάσματος ύψους 812 εκατομμυρίων ευρώ, την υλοποίηση σημαντικών διαρθρωτικών αλλαγών.
Με βάση, λοιπόν, αυτά τα πρώτα θετικά στοιχεία στον προϋπολογισμό του 2014, προβλέπεται για πρώτη φορά, μετά από έξι χρόνια ύφεσης, ένας θετικός ρυθμός ανάπτυξης 0,6%. Προβλέπεται μείωση της ανεργίας κατά μία ποσοστιαία μονάδα, δημιουργία μεγαλύτερου πρωτογενούς πλεονάσματος στα 3 δισεκατομμύρια, δηλαδή, στο 1,6% του ΑΕΠ, βελτίωση του οικονομικού κλίματος, περικοπές δαπανών 3,1 δισεκατομμυρίων ευρώ και επιπλέον έσοδα 2,1 δισεκατομμυρίων ευρώ.
Κυρίες και κύριοι συνάδελφοι, είναι ένας προϋπολογισμός που δίνει προοπτική σταδιακής εξόδου από την κρίση, που δίνει ελπίδα για ανάκαμψη, που έχει μια βελτίωση των δημοσιονομικών.
Όμως, παράλληλα, όπως είπα και πριν, είναι ένας προϋπολογισμός δύσκολος με μια σειρά κινδύνους που οφείλονται στο οριακό των μεγεθών. 
Θα θυμίσω τις πρόσφατες, μόλις προ λίγων ημερών, δηλώσεις του Γενικού Γραμματέα του ΟΟΣΑ, του Άνχελ Γκουρία, όπου μετά τα εύσημα που απένειμε στην Ελλάδα και την Κυβέρνηση για τη δημοσιονομική προσαρμογή, αλλά και τις μεταρρυθμίσεις που έχουν υλοποιηθεί στη χώρα μας, επισήμανε ότι η οποιαδήποτε περαιτέρω λιτότητα θα επιδράσει αρνητικά στα μέχρι τώρα αποτελέσματα, στη βιωσιμότητα του χρέους και θα αυξήσει τον πολιτικό και κοινωνικό κίνδυνο. Επισήμανε ακόμη –αυτό που κι εγώ προσωπικά πιστεύω- ότι από εδώ και πέρα πρέπει να δοθεί έμφαση στις διαρθρωτικές αλλαγές και στη γενικότερη λειτουργία του κράτους.
Κύριε Υπουργέ, υπάρχει πεδίον δόξης λαμπρόν και άφθονος χώρος δράσης όσον αφορά την καταπολέμηση της φοροδιαφυγής, όπου δυστυχώς τα αποτελέσματα της όποιας προσπάθειας δεν έχουν αποδώσει τα προσδοκώμενα. Είναι αναγκαίο να γίνει επιτέλους μία σοβαρή προσπάθεια στον τομέα αυτό, όχι γιατί μόνο έτσι θα έχουμε τη βελτίωση των οικονομικών, όχι γιατί μόνο έτσι θα ελαφρυνθούν οι ασθενέστεροι και αυτοί που διαρκώς αποτελούν τους εύκολους στόχους, αλλά γιατί θα υπάρχει το αίσθημα και η κατάσταση δικαίου, που είναι απαραίτητη σε κάθε είδους φορολόγηση, γιατί για να αποδώσει κάθε είδους φορολογία πρέπει να είναι ακριβοδίκαιη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δώστε μου μισό λεπτό ακόμη, κύριε Πρόεδρε.
Δεν μπορεί να εισπραχθεί κανείς φόρος, κύριε Υπουργέ, όταν τους πολίτες τους πνίγει το αίσθημα της αδικίας και βλέπουν τη φοροδιαφυγή να συνεχίζεται.
Κυρίες και κύριοι συνάδελφοι, αυτός ο προϋπολογισμός θέλω να πιστεύω ότι βάζει τις βάσεις για την αλλαγή όλων των μελλοντικών προϋπολογισμών της χώρα μας, μιας χώρας που αφού θα σταθεροποιηθεί η οικονομία της, θα μπορεί, μετά με άλλες προτεραιότητες και τρόπους, να προχωρήσει, χωρίς υπερφορολόγηση, που έχει σαν συνέπεια εκτός από την παρεμπόδιση της ανάπτυξης και τη δυσφορία των φορολογουμένων, την αδυναμία πληρωμής.
Θα σας θυμίσω, κύριε Υπουργέ, ότι μόνο τον περασμένο μήνα, τον Οκτώβριο που μας πέρασε, είχαμε αύξηση κατά 1,1 δισεκατομμύρια ευρώ των ληξιπρόθεσμων χρεών προς τις εφορίες, φτάνοντας έτσι τα 7,28 δισεκατομμύρια ευρώ για το συνολικό δεκάμηνο του 2013.
Χρειαζόμαστε, λοιπόν, έναν προϋπολογισμό με κύρια έμφαση στις συγκεκριμένες αναπτυξιακές δράσεις πάνω σε συγκριτικά πλεονεκτήματα της χώρας μας, όπως είναι ο πρωτογενής τομέας, ο τουρισμός και η ναυτιλία. Σε αυτούς τους πυλώνες θα πρέπει επιτέλους να δομηθεί το νέο παραγωγικό μοντέλο της χώρας μας. Και αυτό θα πρέπει να αποτυπώνεται σε κάθε προϋπολογισμό.
Κυρίες και κύριοι συνάδελφοι, ψηφίζω αυτόν τον προϋπολογισμό θεωρώντας ότι αποτελεί την προϋπόθεση για να υπάρξει μια αφετηρία για μια Ελλάδα, που θα ξεπεράσει όλα τα προβλήματα που βασανίζουν τους πολίτες, για μια Ελλάδα τελικά σύγχρονη και φιλική, για μια Ελλάδα που να έχει και προοπτικές και δυνατότητες.
Ευχαριστώ.
(Χειρoκροτήματα από την πτέρυγα της Νέας Δημοκρατίας)","ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",123
"119372"," Εμείς ευχαριστούμε τον κ. Δερμεντζόπουλο.
Το λόγο έχει η κ. Σοφία Σακοράφα για έξι λεπτά. 
Ακολουθεί ο κ. Καράμπελας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119373"," Ευχαριστώ, κύριε Πρόεδρε.
Κυρίες και κύριοι συνάδελφοι, στην συζήτηση του προϋπολογισμού του 2013 είχα χρησιμοποιήσει σκληρούς χαρακτηρισμούς. Είχα μιλήσει για έναν κατ’ επιβολή προϋπολογισμό, μια ρητή αποδοχή της κατοχής από τις δυνάμεις του ξένου και του ντόπιου οικονομικού και τοκογλυφικού κατεστημένου, μια συνταγματική εκτροπή. Δυστυχώς, όσο σκληροί και αν ήταν αυτοί οι χαρακτηρισμοί, η σημερινή συζήτηση τους καθιστά ήπιους και παρωχημένους. Φέτος τα πράγματα είναι ακόμη χειρότερα. Μεθαύριο, και το γνωρίζετε πάρα πολύ καλά αυτό συνάδελφοι της Συμπολίτευσης, θα κληθείτε να υπερψηφίσετε έναν άδειο φάκελο. 
Γνωρίζετε πάρα πολύ καλά, έχει ειπωθεί άλλωστε από επίσημα κυβερνητικά χείλη, ότι ο προϋπολογισμός είναι υπό την απόλυτη έγκριση της τρόικας. Γνωρίζετε πάρα πολύ καλά, ότι πριν το τέλος του χρόνου θα κληθείτε, πιθανά με τη γνωστή διαδικασία του ενός άρθρου και του κατεπείγοντος, να υπερψηφίσετε μέτρα για το φορολογικό, για το χαράτσι στα ακίνητα και για ό,τι άλλο παραγγείλει η τρόικα, που θα ανατρέπουν -αν δεν ακυρώνουν- νούμερα και πολιτικές που θα έχετε μόλις υπερψηφίσει στον προϋπολογισμό. 
Με λίγα λόγια, γνωρίζετε πάρα πολύ καλά ότι αυτές τις μέρες συμμετέχετε, εκόντες άκοντες, σε μια παράσταση, που τελικά και πέρα από οποιαδήποτε πολιτική και αν υποστηρίζετε προσβάλλει την αξιοπρέπειά σας ως μέλη του Κοινοβουλίου.
Όμως, υπάρχει και μια άλλη παράμετρος, ότι αυτός ο προϋπολογισμός που διαλύει και το ελάχιστο κοινωνικό κράτος που έχει απομείνει, που εξαθλιώνει το λαό, που θρασύτατα επιδεικνύει την αναλγησία του για τους συμπολίτες μας που ζουν άνεργοι και κάτω από τα όρια της φτώχειας, την ίδια στιγμή φροντίζει να εξυπηρετήσει για άλλη μια φορά τους πάτρωνες της Κυβέρνησης.
Οι τραπεζίτες –και όχι γενικά οι τράπεζες- συνεχίζουν να είναι οι αγαπημένοι εταίροι της Κυβέρνησης. Ενδεικτικά, θα αναφέρω δύο-τρία παραδείγματα από την εισηγητική έκθεση του προϋπολογισμού, για να γίνει κατανοητός ο εμφανής εμπαιγμός. Πρώτον, το κόστος για το βραχυχρόνιο δανεισμό του δημοσίου από το εγχώριο τραπεζικό σύστημα ήταν για το 2013 στο 4,15%. Το μέσο υπόλοιπο βραχυχρόνιου δανεισμού για το 2014 θα κυμανθεί στα 15 δισεκατομμύρια ευρώ. 
Στις υπόλοιπες χώρες του ευρωπαϊκού Νότου και των μνημονίων, με τα ίδια προβλήματα μ’ αυτά της Ελλάδας, το αντίστοιχο επιτόκιο κυμαίνεται σε επίπεδα χαμηλότερα ακόμα και του 1,5%. 
Αυτή η διαφορά –που είναι δικό σας ζήτημα να απαντήσετε γιατί υπάρχει- καταδεικνύει ότι το ελληνικό δημόσιο πριμοδοτεί το εγχώριο τραπεζικό σύστημα, δηλαδή τους τραπεζίτες, με τουλάχιστον 500 εκατομμύρια ευρώ ετησίως, που τα φορτώνει φυσικά στις πλάτες του ελληνικού λαού. Αυτό φαίνεται στη σελίδα 138 και 144 του προϋπολογισμού.
Δεύτερον, το δημόσιο αναλαμβάνει να εξοφλήσει το 2014 ομόλογα περίπου 4,5 δισεκατομμυρίων ευρώ –σελίδα 140 του προϋπολογισμού- από την πρώτη κεφαλαιοποίηση των τραπεζών, με προνομιούχες μετοχές το 2009 -ν. 3723/2008- ποσό το οποίο θα έπρεπε να επιστρέψουν οι τράπεζες μέσα σε μία πενταετία, δηλαδή να το πληρώσουν αυτές το 2014, όπως όριζε ο νόμος. Πλην όμως, στις πηγές χρηματοδότησης δεν αναφέρεται πουθενά το τραπεζικό σύστημα. Μιλάμε για τη σελίδα 112. Φυσικά, ακόμα και αυτά τα ποσά καλείται να τα πληρώσει ο ελληνικός λαός.
Τρίτον, καμαρώνει ο προϋπολογισμός στη σελίδα 15 την αύξηση των καταθέσεων κατά 13 δισεκατομμύρια ευρώ σαν ένδειξη σταθερότητας του συστήματος. Επιμελώς παραλείπει, όμως, τη μείωση των δανείων για το ίδιο διάστημα κατά 14 δισεκατομμύρια ευρώ, που θα είναι ένδειξη αποσταθεροποίησης της οικονομίας. Και αυτό γίνεται σε βάρος της ανάπτυξης και της στήριξης της οικονομίας, μόνο και μόνο για να ανακεφαλαιοποιηθούν πιο εύκολα οι τράπεζες. 
Τελικά, οι τραπεζίτες αποστράγγιξαν την οικονομία από ρευστότητα 29 δισεκατομμυρίων ευρώ, για να μειώσουν το δανεισμό τους από την Ευρωπαϊκή Κεντρική Τράπεζα μέσω ELA και να υπομοχλεύσουν τους ισολογισμούς τους. Κερδοσκοπικά αύξησαν σε ένα χρόνο το περιθώριο κέρδους τους –μέση διαφορά επιτοκίου δανείου καταθέσεων από 3,07%, σε 3,37%- την περίοδο που το επιτόκιο παρέμβασης της Ευρωπαϊκής Κεντρικής Τράπεζας μειώθηκε στο ιστορικό χαμηλό του 0,25% της Τράπεζας της Ελλάδας. 
Αυτή είναι η συμβολή τους στην ανόρθωση της οικονομίας. Αυτά τα ποσά, όλως τυχαίως, ισούνται με 6 δισεκατομμύρια ευρώ περίπου, για τα οποία θα κληθείτε να ψηφίσετε πρόσθετα μέτρα μέχρι το τέλος του χρόνου, με τα γνωστά θύματα. 
Τα γνωρίζετε πάρα πολύ καλά όλα αυτά, αγαπητοί συνάδελφοι της Συμπολίτευσης και της Πλειοψηφίας. Εάν δεν γνωρίζετε αυτά πολύ καλά, σας λέμε ότι μάθατε μόλις προχθές από την Κυβέρνηση πόσα θα πάρουν εγγυημένα και χωρίς καμμία δικαιολογία οι εθνικοί εργολάβοι, που θα έπρεπε ήδη να έχουν κηρυχθεί έκπτωτοι, αφού δεν μπόρεσαν να ανταποκριθούν στις υποχρεώσεις τους, ακόμα και μ’ αυτό το χαρακτηριστικό νόμο του κ. Σουφλιά. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Δυστυχώς για σας, αυτά τα νούμερα για τις τράπεζες και τους εργολάβους είναι και δεδομένα και εγγυημένα. Τα άλλα νούμερα που αφορούν στην καταλήστευση του λαού είναι φουσκωμένα, αλλά είναι εξίσου βέβαιο ότι θα φουσκώσουν ακόμα περισσότερο.
Αυτήν την πολιτική, που αποτυπώνεται σε όλο τον προϋπολογισμό, θα κληθείτε να υπερψηφίσετε μεθαύριο. Ακριβώς για να στηριχθεί αυτή η πολιτική, η Κυβέρνηση, προκειμένου να επιβιώσει, δεν διστάζει να διαλύσει και να αποδομήσει ό,τι έχει απομείνει από την τοπική αυτοδιοίκηση. Το είχα πει και πέρυσι ότι η τοπική αυτοδιοίκηση τους είναι εμπόδιο, γιατί μπορεί να αποτελέσει ανάχωμα στις πολιτικές τους. Οποιαδήποτε αναφορά, κύριοι συνάδελφοι, σε νούμερα και περικοπές είναι εκ του περισσού, γιατί τις τραγικές μειώσεις τις γνωρίζουμε όλοι. Είναι πολιτική επιλογή της Κυβέρνησης.
Η δική μας πολιτική επιλογή για την τοπική αυτοδιοίκηση βρίσκεται απέναντι στο έκτρωμα που προβάλλετε σαν εξυγιαντικό εκλογικό σύστημα για τις ερχόμενες αυτοδιοικητικές εκλογές, απέναντι σ’ αυτήν την προπαγάνδα περί επιλογής ικανών και αξίων. Ικανός και άξιος για σας είναι και ο κύριος Υπουργός Διοικητικής Μεταρρύθμισης, που διαλύει συνειδητά, με τις απολύσεις, όλες τις κοινωνικές δομές των δήμων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Απέναντι σ’ αυτά, εμείς εφαρμόζουμε την απλή αναλογική, γιατί πιστεύουμε στην πάλη των ιδεών, γιατί εμπιστευόμαστε το κριτήριο των πολιτών και γιατί θέλουμε να εκπροσωπούνται και να ακούγονται όλες οι φωνές και οι αγωνίες της κοινωνίας.
Απέναντι στις οριζόντιες περικοπές της χρηματοδότησης της τοπικής αυτοδιοίκησης, που εφαρμόζετε χωρίς κριτήρια και αδιαφορώντας για τις επιπτώσεις, εμείς εξασφαλίζουμε εγγυημένα και σταθερά έσοδα στην τοπική αυτοδιοίκηση από τη γενική φορολογία με απευθείας και αυτόματη μεταφορά τους στα ταμεία της.
Απέναντι σ’ αυτόν τον κατάπτυστο θεσμό του Παρατηρητηρίου που σας επέβαλαν και ακυρώνει στην πράξη την αυτοδιοίκηση, εμείς καθιερώνουμε συμμετοχικές διαδικασίες στην κατάρτιση και υλοποίηση των προϋπολογισμών της τοπικής αυτοδιοίκησης με διευρυμένο και θεσμοθετημένο κοινωνικό έλεγχο, γιατί θέλουμε τον πολίτη ενεργό και με δυνατότητα παρέμβασης στη διαμόρφωση του παρόντος και του μέλλοντός του. 
Απέναντι στα ανεξέλεγκτα ΣΔΙΤ και τα επιχειρηματικά σύμφωνα συνεργασίας υπό την εποπτεία του κ. Φούχτελ που θυμίζουν αποικία, εμείς σχεδιάζουμε οργανωτική ανασυγκρότηση των δήμων και των περιφερειών με κατεύθυνση την ενίσχυση της αναπτυξιακής λειτουργίας τους, με στόχο την αποτελεσματική εξυπηρέτηση των αναγκών των τοπικών κοινωνιών. 
Απέναντι στο ξεπούλημα της δημοτικής περιουσίας, μέσω της απαράδεκτης διαδικασίας του ΤΑΙΠΕΔ που εφαρμόζεται, εμείς υποστηρίζουμε την αξιοποίησή της μέσα από τις ίδιες τις δυνατότητες της τοπικής αυτοδιοίκησης με ένα σχεδιασμό τοπικό, υπερτοπικό και εθνικό.","ΣΟΦΙΑ ΣΑΚΟΡΑΦΑ",447
"119374"," Κυρία συνάδελφε, πρέπει να ολοκληρώσετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119375"," Κύριε Πρόεδρε, τον κύριο συνάδελφο τον αφήσατε να μιλήσει για εννέα λεπτά.","ΣΟΦΙΑ ΣΑΚΟΡΑΦΑ",447
"119376"," Επτάμισι λεπτά έχετε μιλήσει, κυρία Σακοράφα.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119377"," Κύριε Πρόεδρε, δώστε μου λίγα δευτερόλεπτα για να ολοκληρώσω, όπως κάνατε και με τον κύριο συνάδελφο. Σας παρακαλώ!","ΣΟΦΙΑ ΣΑΚΟΡΑΦΑ",447
"119378"," Ωραία, κυρία Σακοράφα, ζητήστε το τουλάχιστον.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119379"," Σας παρακαλώ, κύριε Πρόεδρε. Στον κύριο συνάδελφο δώσατε ολόκληρα εννέα λεπτά.
Απέναντι, λοιπόν, στη διάλυση των τοπικών δομών της Τοπικής αυτοδιοίκησης που έχετε επιλέξει, εμείς τις ενισχύουμε, αλλά και υποστηρίζουμε συλλογικές δράσεις αυτοοργάνωσης και αλληλεγγύης των πολιτών.
Απέναντι στη λογική σας, που θέλει τον πολίτη στο περιθώριο, χωρίς δυνατότητα παρέμβασης στα κέντρα λήψης αποφάσεων, εμείς θεσμοθετούμε δεσμευτικά δημοψηφίσματα με λαϊκή πρωτοβουλία σε όλα τα επίπεδα αυτοδιοίκησης για υποθέσεις μείζονος τοπικής σημασίας.
Απέναντι στον αυταρχισμό σας, εμείς υπηρετούμε τη δημοκρατία. Απέναντι στην τυφλή υπακοή σας στους πιστωτές, εμείς υπηρετούμε την επιβίωση της κοινωνίας. Αυτοί είμαστε και είμαστε απέναντι. Αυτές είναι οι θέσεις μας και θα αποτυπωθούν στον προϋπολογισμό που θα καταθέσουμε αύριο εμείς σαν Κυβέρνηση.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΟΦΙΑ ΣΑΚΟΡΑΦΑ",447
"119380"," Σας παρακαλώ, κυρίες και κύριοι συνάδελφοι, μπορούμε να συνεννοηθούμε; Θα κάνουμε εφαρμογή του Κανονισμού; Θα τον σεβαστείτε; Ο Κανονισμός προβλέπει έξι λεπτά. Και επαναλαμβάνω ότι αυτό που κάνετε είναι εις βάρος των συναδέλφων.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119381"," Κύριε Πρόεδρε, αυτό όμως να ισχύει για όλους και όχι για κάποιους.","ΣΟΦΙΑ ΣΑΚΟΡΑΦΑ",447
"119382"," Σας παρακαλώ, κυρία Σακοράφα!
Το λόγο έχει ο κ. Καράμπελας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119383"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, ο φετινός προϋπολογισμός έχει αρκετά κοινά στοιχεία με τον περσινό σε ό,τι αφορά το ύφος και τη λογική του. Πρόκειται για έναν σφιχτό προϋπολογισμό σε συνθήκες εκτάκτων αναγκών στα πλαίσια της συνέχισης της δημοσιονομικής προσαρμογής. Και αυτό είναι αναμενόμενο, αφού στην άσκηση ρεαλιστικής πολιτικής δεν υπάρχουν μαγικές λύσεις, ώστε μια οικονομία, η οικονομία της χώρας μας, από τη μία χρονιά στην άλλη να βγει από τη βαθιά κρίση στην οποία έχει περιέλθει. 
Παρ’ όλα αυτά, όμως, δεν έχουμε τα ίδια δεδομένα με πέρσι. Για το λόγο αυτό δεν προβλέπονται νέα, οριζόντια μέτρα. Η οικονομία της χώρας έχει σταθεροποιηθεί, ενώ βλέπουμε πως οι στόχοι της δημοσιονομικής πολιτικής πιάνονται εύκολα και με εντυπωσιακά αποτελέσματα, όπως αυτός του πρωτογενούς πλεονάσματος που το 70% θα κατευθυνθεί προς αποκατάσταση των αδικιών συγκεκριμένων κοινωνικών ομάδων.
Δυστυχώς, σε κανέναν δεν προκαλούσε εντύπωση τις προηγούμενες δεκαετίες η φράση «ο προϋπολογισμός έπεσε έξω». Οι Υπουργοί Οικονομικών, με τις ευλογίες και των υπολοίπων, υπήρξαν ιδιαίτερα γαλαντόμοι. Και αυτό γιατί δανεικό χρήμα υπήρχε άφθονο και εξασφαλιζόταν εύκολα, αλλά και γιατί η μοναδική έννοια του πολιτικού συστήματος ήταν να εξασφαλίσουν τις επόμενες εκλογές.
Ο περσινός προϋπολογισμός δεν ήταν καθόλου δημοφιλής και έπεσε και αυτός έξω, αλλά για πρώτη φορά προς το καλύτερο. Και αυτό είναι κάτι που δικαιώνει τη σημερινή Κυβέρνηση, την Κυβέρνηση Σαμαρά.
Θα αναφερθώ επιγραμματικά σε επιτεύγματα του προϋπολογισμού του 2013, μιας και οι εισηγητές έχουν αναφερθεί διεξοδικά σ’ αυτό.
Τα σημεία, λοιπόν, που θα ήθελα να σημειώσω είναι η επιβράδυνση της ύφεσης, η αύξηση των εσόδων και οι δαπάνες εξυπηρέτησης του χρέους που έχουν σημειωθεί στο μισό. Όμως, θα ήθελα να σταθώ περισσότερο σε ένα σημείο και αυτό είναι ότι το κράτος έχει πληρώσει 5,5 δισεκατομμύρια από τις υποχρεώσεις του στους ιδιώτες και αυτό μέχρι το τέλος του προηγούμενου μήνα. Διότι όπως ζητάμε από τον πολίτη να είναι τυπικός στις υποχρεώσεις του, έτσι και το κράτος πρέπει να είναι και να αποδεικνύεται αξιόπιστο απέναντι στον πολίτη.
Και σε όλα αυτά δεν πρέπει να ξεχνάμε τη σημαντικότερη παράμετρο, που είναι ότι η οικονομία μας διανύει τον έκτο χρόνο ύφεσης, ενώ παράλληλα γίνεται προσπάθεια και για φορολογικές ελαφρύνσεις, όπως η μείωση κατά 10% του ΦΠΑ της εστίασης και 15% του ειδικού τέλους ακινήτων.
Μια άλλη φορολογική ελάφρυνση είναι επίσης η άσκηση κοινωνικής πολιτικής με τη διεύρυνση εισοδηματικών κριτηρίων για το επίδομα πετρελαίου θέρμανσης και μια σειρά προγραμμάτων για την απασχόληση και κατάρτιση χιλιάδων νέων. Είχαμε δηλαδή έναν προϋπολογισμό που κατάφερε να υπερκαλύψει τους στόχους του και να γίνουν στοχευμένες φοροελαφρύνσεις, διατηρώντας την κοινωνική συνοχή, παρά τα δύσκολα μέτρα λιτότητας που επεβλήθησαν και το παρατεταμένο υφεσιακό περιβάλλον της οικονομίας. 
Δίνεται, λοιπόν, η αίσθηση ότι οι θυσίες του ελληνικού λαού πραγματικά μπορούν να πιάσουν τόπο. Για το λόγο αυτόν θα τολμήσω να χαρακτηρίσω τον προϋπολογισμό του 2014 ως «διακόπτη ανάπτυξης», γιατί για πρώτη φορά έχει την πρόβλεψη για ανάπτυξη 0,6% και αυτό θα αποτελέσει το εφαλτήριο για την επιστροφή μας στις αγορές, αλλά και ένα διαπραγματευτικό όπλο -το καλύτερο, το δυνατότερο- που θα διαπραγματευθούμε με τους εταίρους μας, μια γενναία μείωση του δημόσιου χρέους, που γι’ αυτό άλλωστε έχουν δεσμευτεί. 
Κυρίες και κύριοι Βουλευτές, η Ελλάδα πλήρωσε την κρίση με 25% του ΑΕΠ της, με μείωση του μέσου εισοδήματος κατά 40% και με εκατοντάδες χιλιάδες άνεργους, όμως κατάφερε να σταθεί στα πόδια της, να γλιτώσει τη χρεοκοπία που θα επέφερε ανεπανόρθωτες ζημιές στην κοινωνία και πλέον μπαίνει σε τροχιά ανάκαμψης. Και σε αυτή την πορεία υπάρχουν εμπόδια που δεν πρέπει να τα υπερπηδήσεις, αλλά να τα διαλύσεις. Διαβάζω για παράδειγμα την πρόβλεψη για έσοδα από τις αποκρατικοποιήσεις μέσα στο 2014 της τάξης των 3,56 δισεκατομμυρίων ευρώ.
Κύριε Υπουργέ, στην τοποθέτησή μου στην επιτροπή επισήμανα το ίδιο σημείο και θέλω να το λάβετε υπόψη σας. Πολύ μεγάλες προσδοκίες από το ΤΑΙΠΕΔ, ένα ταμείο που αλλάζει τις διοικήσεις του σαν τα πουκάμισα, που οι δαπάνες για τους συμβούλους και τα έξοδα λειτουργίας βλέπω να φτάνουν σε σημείο που ίσως να ξεπερνούν τα έσοδα από τις αποκρατικοποιήσεις. 
Με το ζόρι το δημόσιο κατάφερε φέτος να εισπράξει 1,3 δισεκατομμύρια ευρώ και αυτό κυρίως χάρη στην πώληση του ΟΠΑΠ. Δεν κατάφερε δηλαδή να πιάσει ούτε το 50% του αρχικού της στόχου, οπότε δεν βλέπω τον τρόπο με τον οποίο θα καταφέρει να βάλει στα ταμεία τον επόμενο χρόνο τα τριπλάσια χρήματα. 
Ένα άλλο σημείο που θα ήθελα να σταθώ και να τονίσω με την ευκαιρία της σημερινής μου ομιλίας είναι η προχειρότητα της λειτουργίας του Ταμείου Χρηματοπιστωτικής Σταθερότητας, χωρίς σχέδιο και χωρίς συγκεκριμένη κατεύθυνση. Είναι χαρακτηριστικό ότι πολύ πρόσφατα ένα μέλος του Γενικού Συμβουλίου του Ταμείου παραιτήθηκε δύο φορές μέσα στο ίδιο εικοσιτετράωρο, με αφορμή την πώληση της εταιρείας «ΠΑΝΓΑΙΑ» από την Εθνική Τράπεζα. Αυτή δεν είναι σοβαρή εικόνα για το βασικό μέτοχο των ελληνικών τραπεζών, που έχει ως καθήκον τη χρηστή διαχείριση των χρημάτων που έχει δανειστεί ο ελληνικός λαός για τη σωτηρία των ελληνικών τραπεζών. 
Από τη στιγμή όμως που δεν υπάρχει Αξιωματική Αντιπολίτευση, υπό την έννοια των σοβαρών πολιτικών προτάσεων και παρεμβάσεων, αφού το μόνο που την ενδιαφέρει είναι το μπλοκάρισμα των επενδύσεων και η εκμετάλλευση τραγικών γεγονότων, η Κυβέρνηση πρέπει να διορθώσει και να βελτιώσει ορισμένες δικές της στρεβλώσεις, όπως αυτές που ανέφερα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι Βουλευτές, οι οικονομικοί δείκτες της χώρας επιτρέπουν αισιοδοξία, αλλά όχι εφησυχασμό. Βρισκόμαστε σε κρίσιμο σημείο καμπής και πρέπει να δουλέψουμε όλοι μαζί, ώστε η ευημερία των αριθμών να μετατραπεί σε ευημερία ανθρώπων. 
Θα χαρακτήριζα το 2014 ως ιστορικό έτος για την εξέλιξη και την πορεία της οικονομίας της χώρας. Γι’ αυτό σας καλώ να στηρίξετε τον προϋπολογισμό. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΚΑΡΑΜΠΕΛΑΣ",192
"119384"," Και εμείς ευχαριστούμε τον κ. Καράμπελα.
Το λόγο έχει ο κ. Στρατούλης για έξι λεπτά.
Ορίστε, κύριε Στρατούλη, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119385"," Κυρίες και κύριοι Βουλευτές ο προτεινόμενος κρατικός προϋπολογισμός του 2014 είναι κοινωνικά άδικος, είναι ταξικός, σε βάρος των λαϊκών στρωμάτων, είναι καταστροφικός για την οικονομία και την κοινωνία, είναι δολοφονικό όπλο –πραγματικά- μαζικής εξόντωσης και καταστροφής του λαού μας. Επίσης, είναι ο πιο ψεύτικος, είναι ο πιο εικονικός των τελευταίων δεκαετιών. Καταρτίστηκε με την ανοχή και τη συμφωνία της τρόικας για να μπορέσει να πάρει η Κυβέρνηση ψήφο εμπιστοσύνης στη Βουλή, να πάει με τα λιγότερα προβλήματα στις Ευρωεκλογές και μετά να γίνει η συμφωνημένη τροποποίησή του, για να συμπεριλάβει τα νέα βάρβαρα μέτρα. 
Στον προϋπολογισμό του 2014 προβλέπεται ανεργία 24,5%. 
Όμως, πρόσφατα ο ΟΟΣΑ εκτίμησε ότι η ανεργία θα είναι 28,4%. Επίσης πρόσφατα το Ινστιτούτο Εργασίας της ΓΣΕΕ προέβλεψε ότι η ανεργία θα είναι στο 31,5% και το αμερικάνικο οικονομικό ινστιτούτο Levy ανέφερε ότι για το 2016, αν συνεχιστούν για τρία ακόμη χρόνια οι μνημονιακές πολιτικές, θα φθάσει στο 35%. Το 2013 η ανεργία στη χώρα μας κινούνταν μεταξύ 27%-28%, διατηρώντας δυστυχώς τη χώρα μας στην εξευτελιστική πρωτιά μέσα στην Ευρωπαϊκή Ένωση. Επομένως, αυτός ο στόχος του προϋπολογισμού για μείωση της ανεργίας είναι παντελώς εικονικός, παντελώς ανέφικτος. 
Το δημόσιο χρέος της χώρας θα διαμορφωθεί το 2014 στο 178% του ΑΕΠ έναντι 129% του ΑΕΠ που ήταν το 2010, όταν η τότε μνημονιακή κυβέρνηση επικαλέστηκε το υψηλό δημόσιο χρέος, για να μη χρεοκοπήσει η χώρα, για να βάλει τη χώρα και το λαό μας στα καταστροφικά μνημόνια. 
Δηλαδή, παρά τις αιματηρές θυσίες του ελληνικού λαού από το 2010 μέχρι σήμερα ύψους 40 δισεκατομμυρίων ευρώ -30 δισεκατομμύρια στο πρώτο μνημόνιο, 10-11 δισεκατομμύρια στο δεύτερο μνημόνιο- παρά το κούρεμα των κρατικών ομολόγων με τα οποία οι μνημονιακές κυβερνήσεις καταλήστεψαν τα αποθεματικά της κοινωνικής ασφάλισης, αλλά και χιλιάδες μικροομολογιούχους, το δημόσιο χρέος της χώρας, αντί να μειώνεται αυξάνεται, και μάλιστα αυξάνεται σε δυσθεώρητα ύψη. 
Επομένως, το δημόσιο χρέος παραμένει βόμβα μεγατόνων στα θεμέλια της οικονομίας και της κοινωνίας. Η διαγραφή του μεγαλύτερου μέρους του, που έχει και ως προγραμματικό στόχο ο ΣΥΡΙΖΑ, γίνεται συνεχώς επιτακτικότερη για την ίδια την επιβίωση του λαού, για την ίδια την επιβίωση της χώρας μας. Αυτό, κυρίες και κύριοι Βουλευτές, το επισημαίνει ακόμη και το γραφείο Προϋπολογισμού της Βουλής σε πρόσφατη έκθεσή του προς τους Έλληνες και τις Ελληνίδες Βουλευτές. 
Η αύξηση του δημοσίου χρέους αποδεικνύει ότι τα βάρβαρα μνημονιακά μέτρα δεν προωθούνται και δεν προωθήθηκαν για την αντιμετώπιση του δημόσιου χρέους, όπως επικαλούνταν οι μνημονιακές κυβερνήσεις, αλλά για καθαρά ιδιοτελείς ταξικούς λόγους, για να αφαιρέσουν εισοδήματα και δικαιώματα εργαζομένων, ανέργων νέων, συνταξιούχων προς όφελος των τοκογλύφων πιστωτών της χώρας, προς όφελος των τραπεζιτών, των μεγαλεμπόρων, των μεγαλοεφοπλιστών και μεγαλοβιομηχάνων. 
Ήδη, για να μη λέτε ότι αναφέρουμε γενικά πράγματα, ανακοινώθηκε την προηγούμενη εβδομάδα ότι οι εισηγμένες στο Χρηματιστήριο εταιρείες στη χώρα μας είχαν αύξηση των κερδών τους κατά 150% το πρώτο εννεάμηνο του 2013. Επίσης, τα μέτρα πάρθηκαν και παίρνονται για να διασφαλιστούν οι πολυεθνικές που υποτίθεται ότι θα «επενδύσουν» στη χώρα μας, με εργαζόμενους με μισθούς πείνας και με εργασιακές σχέσεις Ουγκάντας. 
Οι λεγόμενες «πρωτογενείς» δαπάνες -συντάξεις, μισθοί, κοινωνική ασφάλιση, πρόνοια- εμφανίζονται κυριολεκτικά πετσοκομμένες, δηλαδή 6,4% στα 41,9 δισεκατομμύρια το 2014 από 44,8 δισεκατομμύρια ευρώ που ήταν το 2013. 
Οι δημόσιες δαπάνες για τα κοινωνικά και προνοιακά επιδόματα, τα ΑμΕΑ, οι παροχές υγειονομικής και κοινωνικής περίθαλψης, η χρηματοδότηση νοσοκομείων και ΟΤΑ θα περικοπούν ακόμη περισσότερο κατά 3,1 δισεκατομμύρια ευρώ. 
Στον κοινωνικό προϋπολογισμό του 2014 το βασικό χαρακτηριστικό είναι το πετσόκομμα της κρατικής επιχορήγησης στη δημόσια κοινωνική ασφάλιση κατά 1.723.000.000 ευρώ. Τα έσοδα της κοινωνικής ασφάλισης προβλέπεται να είναι μειωμένα κατά 2,385 δισεκατομμύρια ευρώ. Ειδικά του ΕΟΠΥΥ τα έσοδα προβλέπεται ότι το 2014 θα είναι μειωμένα κατά 2,188 δισεκατομμύρια ευρώ. 
Συνολικά, στον κοινωνικό προϋπολογισμό του 2014 το σύνολο των εσόδων του εμφανίζεται μειωμένο κατά 5,449 δισεκατομμύρια ευρώ και οι δαπάνες του επίσης πετσοκομμένες κατά 2,688 δισεκατομμύρια ευρώ. Μιλάμε για υπέρογκα ποσά στην Ελλάδα της κρίσης και των μνημονίων, ποσά τα οποία θα λείψουν από την κοινωνία και θα οδηγήσουν σε ακόμη μεγαλύτερη ανθρωπιστική καταστροφή.
Ταυτόχρονα, εκτός από την προβλεπόμενη στον προϋπολογισμό μείωση εσόδων της κοινωνικής ασφάλισης που ανέφερα, θα υπάρξουν και άλλες μειώσεις τους, που δεν φαίνονται μέσα στον προϋπολογισμό. 
Εάν εφαρμοστεί η μνημονιακή δέσμευση της Κυβέρνησης για το 2014 για μείωση της εργοδοτικής ασφαλιστικής εισφοράς κατά 3,9%, ένα δισεκατομμύριο ευρώ θα χάσουν τα ασφαλιστικά ταμεία, ένα δισεκατομμύριο ευρώ αντίστοιχα θα πάει στις τσέπες των μεγάλων επιχειρήσεων και των τραπεζών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Επίσης, αν εφαρμοστεί η άλλη μνημονιακή δέσμευση της Κυβέρνησης για κατάργηση του φόρου υπέρ τρίτων, όσων κοινωνικών πόρων απέμειναν, αγγελιόσημων κ.λπ., τότε το ασφαλιστικό σύστημα θα χάσει ετησίως άλλα 2 δισεκατομμύρια ευρώ. Δηλαδή, συνολικά μόνο από αυτούς τους λόγους που ανέφερα, αυτό που προβλέπει ο κρατικός προϋπολογισμός και αυτά που δεν προβλέπει είναι πάνω από 5 δισεκατομμύρια ευρώ απώλειες εσόδων της κοινωνικής ασφάλισης.
Επίσης, αν λάβουμε υπόψη ότι λόγω μνημονιακών πολιτικών λιτότητας θα μειωθούν ακόμα περισσότεροι μισθοί, θα αυξηθούν οι ελαστικές μορφές απασχόλησης και η ανεργία, θα έχουμε και άλλες απώλειες εξ’ αυτού του λόγου των εσόδων της κοινωνικής ασφάλισης,και τότε θα έρθει η Κυβέρνηση μέσα στο 2014, παρ’ ότι δεν προβλέπει αυτές τις απώλειες ο κρατικός προϋπολογισμός, να πει ότι πόρους δεν έχουμε –ήδη το Ινστιτούτο Εργασίας της ΓΣΣΕ εχθές μίλησε για κατάρρευση των εσόδων της κοινωνικής ασφάλισης το 2016, λεφτά δεν έχουμε, αποδεχτείτε τώρα χωρίς να αντιδράτε νέα μείωση των συντάξεων.
Επίσης, υπάρχουν ήδη ψηφισμένες από μνημονιακές κυβερνήσεις μειώσεις των επικουρικών συντάξεων κατά 20% και των εφάπαξ παροχών από 30% έως 70% που θα εφαρμοστούν από 1-1-2014, για να μην μας λέτε ότι δεν προβλέπονται μειώσεις συντάξεων σε αυτόν τον προϋπολογισμό. Και από 1-1-2015 γαία πυρί μειχθήτω! Ο ν. 3863/2010 προβλέπει τριακόσια εξήντα ευρώ μόνο εγγυημένη χρηματοδότηση, εγγυημένη βασική σύνταξη για τους πολίτες από το κράτος! Από εκεί και πέρα, η ανταποδοτική μαζί με την επικουρική σύνταξη, που θα καταργηθεί, δηλαδή τίποτα, ψίχουλα. 
Κυρίες και κύριοι Βουλευτές της Νέας Δημοκρατίας και του ΠΑΣΟΚ, -ολοκληρώνω, κύριε Πρόεδρε- να ξέρετε πως ό,τι καταστροφικό και ανθρωποκτόνο και να ψηφίσετε σήμερα ως κρατικό προϋπολογισμό, δεν θα μπορέσει η Κυβέρνηση Σαμαρά-Βενιζέλου να το εφαρμόσει. Θα είναι ο τελευταίος κρατικός προϋπολογισμός που εγκρίνετε. Ο λαός με τους αγώνες του και την ψήφο του θα ανατρέψει και την Κυβέρνηση, θα ανατρέψει την τρόικα, θα ανατρέψει τα μνημόνια και τους καταστροφικούς κρατικούς προϋπολογισμούς όπως αυτόν και θα ανοίξει το δρόμο για μία κυβέρνηση της Αριστεράς, η οποία με ένα σχέδιο παραγωγικής ανασυγκρότησης της χώρας θα βοηθήσει να υπάρξουν νέοι ελπιδοφόροι δρόμοι για το λαό και την πατρίδα μας.
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"119386"," Το λόγο έχει ο συνάδελφος κ. Αναστάσιος Νεράντζης για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119387"," Ο προηγούμενος ομιλητής –συμπαθής κατά τα λοιπά- κ. Στρατούλης, εκτός από τον ιλιγγιώδη ρυθμό της ομιλίας του, επεδόθη και σε λεξιθηρία. Άνοιξε το λεξικό, βρήκε οποιοδήποτε επίθετο μπορούσε να είναι πιο δραστικό και το επικαλέστηκε. Είπε ότι ο προϋπολογισμός είναι δολοφονικός, είναι καταστροφικός, είναι ανθρωποκτόνος. Δηλαδή, όλα τα είδε μαύρα. Εγώ νομίζω ότι μαύρη είναι η οπτική υπό την οποία αντιμετωπίζει τα συγκεκριμένα πράγματα ο κ. Στρατούλης και το κόμμα του.
Κυρίες και κύριοι, είναι φανερό ότι ζούμε στιγμές τραγωδίας, από τις οποίες όμως δεν λείπει και η παρωδία. Επίσης, είναι γνωστό ότι ο λαός αγωνίζεται και αγωνιά για την έκβαση αυτού του αγώνα και της πορείας που έχουν τα πράγματα και η χώρα. Όμως, είναι φανερό ότι αυτές τις ώρες που χρειάζεται μία ουσιαστική ανθρωπολογία κάποιοι επιδίδονται στο σπορ της ελαφρολογίας και της κενολογίας. 
Πρώτα-πρώτα πρέπει να μιλήσουμε –και είναι ανάγκη να το πούμε- για τη γενική καθολική απαξίωση του Κοινοβουλίου, εντός του οποίου διεξάγεται η συζήτηση επί του προϋπολογισμού. Ειλικρινά, πρόκειται για πρωτοφανές γεγονός για το οποίο υπάρχει συνευθύνη. Αυτό ακριβώς το γεγονός περιλαμβάνει αναιδείς παρεμβάσεις, ασεβείς αμφισβητήσεις και παρεκτάσεις, δήλωση απαξίωσης ακόμη και στο Προεδρείο και απουσία νέων επιχειρημάτων. Ο πολιτικός λόγος εκφέρεται με συνθήματα και στην ουσία υπάρχει διάλογος κωφών. Αυτό είναι το σημερινό Κοινοβούλιο. 
Πέραν όλων αυτών, υπάρχουν και τα έξω του Κοινοβουλίου που αφορούν το Κοινοβούλιο. Δεκάδες ανθρώπων με συνθηματολογία που παραπέμπει σε ορισμένα κόμματα έρχονται και χαρακτηρίζουν τη Βουλή «οίκο ανοχής», τη μουντζώνουν και λένε «φωτιά στη Βουλή». Δηλαδή, μουντζώνουν τον ίδιο τους τον εαυτό, αφού αντικατόπτρισμα της φυσιογνωμίας τους, της προσωπικότητας τους και της ιδιοπροσωπίας τους είναι αυτή η Βουλή των Ελλήνων. 
Ο προϋπολογισμός δεν μπορεί να αποτελέσει εξαίρεση από αυτή την παρακμιακή πορεία. Και δεν μπορεί να αποτελέσει εξαίρεση, γιατί τι είναι σήμερα ο προϋπολογισμός; Ένας κατάλογος, στον οποίο αντιγράφονται και αναγράφονται κατά τρόπο ψυχρό, σχεδόν μηχανιστικό, διάφορα νούμερα και αριθμοί, ακατανόητα για τον πολύ κόσμο. Γι’ αυτό και θεωρούνται ανόητα. 
Άρα, αυτό τον καθιστά ένα είδους τεφτεριού που είχαν οι παλαιότεροι, ενώ παραγνωρίζεται έτσι η άποψη, που είναι η μόνη δημοσιονομικά σωστή, ότι ο προϋπολογισμός αποτελεί κορυφαίο δημοσιονομικό θεσμό, ένα πολύτιμο, σχεδόν μοναδικό εργαλείο, διά του οποίου διενεργείται η διαφάνεια, η ορθολογική διαχείριση των δημοσίων πραγμάτων. 
Η συζήτηση επί του προϋπολογισμού δεν μπορεί να αποτελέσει εξαίρεση. Όλοι βάζουμε τα καλά μας, παίρνουμε ένα κείμενο στα χέρια μας, το διαβάζουμε και αυτό είναι ο προϋπολογισμός! Τα βλέπουμε όλα μονόπλευρα. Ο προηγούμενος ομιλητής είναι κλασικό παράδειγμα της μονόπλευρης θεώρησης των πραγμάτων. Δεν είναι όμως ο μόνος και δεν είναι η μόνη πλευρά εκείνη που τα βλέπει μονόπλευρα. 
Είναι ανάγκη να δούμε τα πράγματα διαφορετικά. Εκτός από τους χαρακτηρισμούς που έδωσε προηγουμένως ο κ. Στρατούλης -αν και δεν είναι ο μόνος- υπάρχουν και άλλοι χαρακτηρισμοί από άλλους, λιγότερο οξείς, αλλά πάντως δυσμενείς, όπως αντικοινωνικός, φορομπηχτικός κ.λπ..
Είναι αλήθεια ότι αυτός ο προϋπολογισμός προβλέπει μια δημοσιονομική προσαρμογή σημαντικής τάξεως. Αυτή όμως η προσαρμογή η οποία γίνεται, είτε δια της αυξήσεως των φόρων είτε δια της μειώσεως των δαπανών, στηρίζεται σε ήδη ψηφισμένες διατάξεις. 
Όμως, υπάρχει και η άλλη πλευρά, αυτή που δεν είδε ή δεν ήθελε να δει ο κ. Στρατούλης. Και μάλλον δεν ήθελε να τη δει, διότι είναι αρκετά ευφυής για να μην τα βλέπει! Αυτή την πλευρά θέλω να υποδείξω εγώ επιγραμματικά. 
Ξεχνούν όσοι κατηγορούν τόσο σοβαρά τον προϋπολογισμό ότι υπάρχει ένα πρωτογενές πλεόνασμα, αυτό το ίδιο το πλεόνασμα που πέρυσι ο εισηγητής σας -το επεσήμανε ο Υπουργός κ. Σταϊκούρας- θεωρούσε απίθανο να πραγματοποιηθεί. Αυτό το πλεόνασμα υπερέβη και τις δικές μας προοπτικές και προβλέψεις, καθώς από 300 περίπου εκατομμύρια αυξήθηκε στα 800 εκατομμύρια. 
Επίσης, παραγνωρίζει αυτή η άποψη ότι υπάρχει μια αύξηση στο ΑΕΠ. Είναι μικρή –μηδέν κόμμα κάτι-, αλλά είναι αύξηση. Επιπλέον, η άποψη αυτή παραγνωρίζει τη μείωση της ανεργίας από 27% σε 26%, τη μείωση του δημόσιου χρέους κατά κάτι, από 178% του ΑΕΠ σε 177% του ΑΕΠ, την κάθοδο του πληθωρισμού, που παρά τις στρεβλώσεις έχει φτάσει σε ένα πολύ χαμηλό σημείο, τις διαρθρωτικές αλλαγές που γίνονται και τις προσπάθειες για ιδιωτικοποιήσεις. 
Όλα αυτά, όμως, δεν περιγράφουν σωστά τον προϋπολογισμό. Το θετικό σημείου αυτού του προϋπολογισμού είναι ότι δεν εισάγει νέα φορολογικά μέτρα, με εξαίρεση τον φόρο που αντικαθιστά το χαράτσι. Αυτό είναι πολύ σημαντικό, διότι τυχόν νέα φορολογικά μέτρα θα σήμαιναν δήμευση και αυτό δεν αντέχεται και δεν ανέχεται. 
Σας θυμίζω ότι πολλά χρόνια πριν, ο Αριστοτέλης έλεγε ότι άξιος πολιτικός είναι «όστις προσόδους παρασκευάζει πλείστας, των ιδιωτών μηδένα δημεύων», ότι δηλαδή φέρνουμε χρήματα -προσόδους- χωρίς να δημεύουμε. 
Θα ήθελα να τονίσω εντέλει ότι δεν ισχυρίζεται κανένας, ούτε η Κυβέρνηση ούτε η πλειοψηφία που τη στηρίζει, ότι αυτός ο προϋπολογισμός είναι το διαβατήριο για την είσοδο στη «γη της επαγγελίας». Αποδεικνύεται, όμως, με μια νηφάλια επισκόπησή του, ότι αυτός ακριβώς ο προϋπολογισμός είναι ένα πιστοποιητικό ότι καλά βαδίζουμε. Είναι μια αφορμή να αφήσουμε το βιβλίο του Σαμαράκη «Ζητείται Ελπίς» που έχουμε παραμάσχαλα και να συνομολογήσουμε ότι επιτέλους γεννάται ελπίδα, η ολοκλήρωση της οποίας εξαρτάται από την αντοχή και την ανοχή μας στα ευθύς επόμενα χρόνια. 
Ψηφίζω ως μια λύση που είναι ενδεδειγμένη για τις περιστάσεις -δεν ψάχνουμε για ιδανικές περιστάσεις- τον παρόντα προϋπολογισμό. 
(Χειροκροτήματα από την πτέρυγα της Νέας Δημοκρατίας)","ΑΝΑΣΤΑΣΙΟΣ ΝΕΡΑΝΤΖΗΣ",359
"119388"," Ευχαριστούμε τον κ. Νεράντζη, που σεβάστηκε το χρόνο. 
Το λόγο έχει ο κ. Ντόλιος για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119389"," Ο μόλις κατελθών από το Βήμα συνάδελφος μου θύμισε τη φιλόλογό μου, που στις παρατηρήσεις που μου έκανε με προέτρεπε να μην χρησιμοποιώ τον υπερθετικό βαθμό, γιατί αυτός ο βαθμός δείχνει έλλειψη επιχειρημάτων. 
Νομίζω ότι έχει δίκιο ο κ. Νεράντζης ότι ο υπερθετικός βαθμός χρησιμοποιήθηκε κατά κόρον από το σύνολο της Αντιπολίτευσης. Δεν χρησιμοποιήθηκε από αυτήν την πλευρά, γιατί δεν είναι ευχαριστημένη και δεν νιώθει όμορφα αυτή η πλευρά για το ότι αναγκάζεται να ψηφίσει αυτόν το συγκεκριμένο προϋπολογισμό. 
Επίσης, θέλω να κάνω και μια άλλη επισήμανση. Έχω τη γνώμη ότι δεν έχουμε ορίσει –ή δεν έχουμε στο μυαλό μας- κάποιους κανόνες σε αυτήν τη συζήτηση και σε αυτήν την πολιτική αντιπαράθεση, τους οποίους εάν τηρούσαμε, θα μπορούσαμε από τη συζήτηση αυτή να βγάζαμε κάποια συγκεκριμένα συμπεράσματα. 
Θα έλεγα ότι επιλέγοντας την οπτική γωνία με την οποία εξετάζουμε τον προϋπολογισμό και τους αριθμούς τους, καταλήγουμε στο εάν θα βάλουμε θετικό ή αρνητικό πρόσημο στην προσπάθεια που κάνει η Κυβέρνηση. 
Νομίζω, λοιπόν, ότι θα πρέπει να κάνουμε κάποιες παραδοχές. Πρώτον, ο προϋπολογισμός δεν είναι συμφωνημένος με την τρόικα. Αυτό είναι ένα ιδιαίτερο χαρακτηριστικό. 
Πρώτος στόχος στον οποίο θα κριθεί η Κυβέρνηση είναι στο να μην αναθεωρηθεί, κύριοι Υπουργοί, αυτός ο προϋπολογισμός. Επομένως, κρίσιμο ζήτημα είναι η εκτέλεσή του. Άσχετα με το αν συμφωνούμε ή όχι με το περιεχόμενό του, είναι κρίσιμο ζήτημα η εκτέλεσή του. Από τον τρόπο με τον οποίο εκτέλεσε η Κυβέρνηση τον προϋπολογισμό του 2013 φαίνεται ότι μπορεί να τα πάει καλά σε αυτό το θέμα. 
Κύριε Υπουργέ, η Κυβέρνηση δεν τα πηγαίνει καλά, όσον αφορά την προετοιμασία της για τα διάφορα στάδια των διαπραγματεύσεων με την τρόικα. Υπάρχουν διαχειριστικές αδυναμίες σοβαρές. Τρέχουμε την ύστατη στιγμή να προλάβουμε για να πετύχουμε τους στόχους. Αυτό αποτελεί μείζον πολιτικό ζήτημα. 
Η προσπάθειά μας –και χρησιμοποιώ το πρώτο πληθυντικό πρόσωπο- είναι πολλές φορές αγχωμένη προσπάθεια που γίνεται την ύστατη στιγμή, αλλοιώνει τον πραγματικό στόχο και οδηγείται το πολιτικό προσωπικό της Κυβέρνησης σε επιλογές –επιτρέψτε μου τη λέξη- παλαβές κάποια φορά. 
Δεν μπορώ να κατανοήσω, παραδείγματος χάριν, πως αποφασίστηκε εν μια νυκτί να καταργηθεί σειρά ειδικοτήτων και κλάδων στα ΕΠΑΛ, με αποτέλεσμα σήμερα που κυριαρχεί στην επικαιρότητα το θέμα του Καποδιστριακού και του Μετσόβιου Πολυτεχνείου –που είναι σημαντικό ζήτημα χωρίς καμμία αμφιβολία- να έχει ξεχαστεί το ότι τα παιδιά των ΕΠΑΛ σε όλα τα περιφερειακά λύκεια της χώρας –σε όλα, μα σε όλα!- δεν θα πάρουν πτυχίο στους κλάδους και στις ειδικότητες που καταργήθηκαν. 
Εάν δεν λυθεί το θέμα της τοποθέτησης –δεν θέλω να χρησιμοποιήσω τη λέξη «διορισμό»- κάποιων καθηγητών τώρα μέσα στο Δεκέμβριο, δεν θα πάρουν πτυχίο. Κι αυτά είναι τα παιδιά των φτωχών οικογενειών, αυτών των οικογενειών που δεν μπορούν να αναδείξουν το ζήτημα. Κι από άποψη όγκου και μεγέθους είναι μεγαλύτερο το θέμα κι αφορά περισσότερες οικογένειες. Εδώ, κρίνονται και οι δικές μας ευαισθησίες. 
Φτάνει πια με τον κ. Αρβανιτόπουλο και τον κ. Πελεγρίνη. Είναι μείζον ζήτημα, αλλά να δούμε άλλα ζητήματα που αφορούν περισσότερες οικογένειες, που είναι φτωχές οικογένειες. 
Ανέφερα προηγουμένως ότι κρίσιμο ζήτημα είναι η εκτέλεση του προϋπολογισμού. Θα ξεπεράσω τις διαχειριστικές αδυναμίες της Κυβέρνησης και θα σταθώ σε ένα άλλο κρίσιμο ζήτημα, κύριε Υπουργέ. Σε αυτή τη φάση, θα πρέπει το κάθε ελληνικό νοικοκυριό, ο κάθε Έλληνας και η κάθε Ελληνίδα να νιώθει κατά κάποιο τρόπο μέλος, μονάδα αυτής της δύσκολης προσπάθειας που γίνεται. Για να το καταφέρουμε αυτό, θα πρέπει να βοηθήσουμε τους εξαθλιωμένους Έλληνες να νιώσουν μονάδες αυτής της προσπάθειας. Πώς θα το κάνουμε αυτό; Βάζοντας κάποιες προτεραιότητες. 
Υπάρχει ένα πρωτογενές πλεόνασμα. Δεν εξετάζω το πώς δημιουργήθηκε. Φαίνεται, όμως -όλοι θα συμφωνήσουμε σε αυτό- ότι κάποιο ποσό θα μοιραστεί. Να καθορίσουμε τις προτεραιότητες. Οι ανάγκες είναι πολλές. Κάποιο ποσό θα μοιραστεί.
Ποιες είναι αυτές οι προτεραιότητες; Κατά τη γνώμη μου, δεν μπορεί να γίνουν περικοπές στο ΕΚΑΣ για τα άτομα με ειδικές ανάγκες, που είναι κάτω των εξήντα πέντε ετών και παίρνουν σύνταξη. Αφορά είκοσι δύο χιλιάδες άτομα και έχει ένα ετήσιο κόστος 40 εκατομμύρια. Αναφέρω και νούμερα για να σας δείξω ότι είναι αντιμετωπίσιμο το θέμα. 
Δεν μπορεί να μην αντιμετωπιστεί η χορήγηση σύνταξης στους ανασφάλιστους υπερήλικες. Εμένα με ευαισθητοποίησε η κατάσταση των παλιννοστούντων Ποντίων. Θυμάστε το χρυσόμαλλο δέρας; Θυμάστε το πολιτικό πρόσωπο που είχε την πρωτοβουλία να τους φέρει στην Ελλάδα; Λεγόταν Αντώνης Σαμαράς ως Υπουργός Εσωτερικών της κυβέρνησης Μητσοτάκη. Εγώ αναγνωρίζω την ευαισθησία του. Του την αναγνωρίζω. Το τονίζω, όμως, για να του πω ότι δεν μπορεί να μην αποτελεί προτεραιότητα στην όποια κατανομή πόρων η επαναχορήγηση της σύνταξης στους ανασφάλιστους υπερήλικες. Και δεν αναφέρομαι στους υπερήλικες των εξήντα πέντε ετών. Αναφέρομαι, κυρίως, στους υπερήλικες των εκατό, των ενενήντα, των ογδόντα πέντε ετών. Πρόκειται για εξαθλιωμένους ανθρώπους. Δεν μπορεί να συζητάμε για κοινωνική συνοχή εάν δεν αποκαταστήσουμε αυτές τις αδικίες. Είναι ένα κόστος, περίπου, 90 εκατομμυρίων και αφορά, περίπου, τριάντα χιλιάδες ανθρώπους. 
Δεν μπορεί να αφήσουμε χωρίς υγειονομική περίθαλψη τους μακροχρόνια άνεργους και τους ελεύθερους επαγγελματίες, οι οποίοι δεν καταβάλλουν τις εισφορές τους. Αφορά πολύ μεγάλο αριθμό ανθρώπων. Το κόστος είναι μικρό, της τάξης κάποιων εκατομμυρίων, ίσως κάποιων λίγων δεκάδων που μετριούνται στα δάχτυλα του ενός χεριού. Δεν μπορεί να συζητάμε και να έχουμε κάνει κυρίαρχο ζήτημα το εάν η προσωρινή σύνταξη θα πάει από το 80% στο 95%, όταν ξέρουμε ότι το 80% των ανθρώπων που έχουν υποβάλει τα χαρτιά τους για σύνταξη δεν παίρνουν προσωρινή σύνταξη, γιατί υπάρχει ένας ατέρμων και απίστευτος διάλογος μεταξύ των διαφόρων υπηρεσιών ασφαλιστικών ταμείων όταν ιδιαίτερα χρειάζεται να γίνει ένας διάλογος μεταξύ τους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, αυτά είναι τα δύο ζητήματα στα οποία θα κριθούμε και θα κριθούμε όλοι. 
Κλείνω, κύριε Πρόεδρε και ζητώ μια ελάχιστη ανοχή, για να πω ότι αυτός ο προϋπολογισμός γίνεται στη σκιά κάποιων ζητημάτων, παραδείγματος χάριν, των πλειστηριασμών. Εγώ θέλω να πω ότι είναι πολύ θετική η πρόταση του ΣΥΡΙΖΑ να ψηφίσουμε την παράταση της αναστολής της άρσης των πλειστηριασμών για ένα ακόμη χρόνο, να γίνει η παραδοχή ότι κακώς δεν ψήφισε αυτήν τη διάταξη τις προηγούμενες φορές. Μου αρέσει η πρόταση που κάνει να μην μπορούν τα «κόκκινα» δάνεια να περάσουν από τις τράπεζες στα funds. Νομίζω ότι πρέπει να εξεταστεί με βάση μια λογική προσέγγιση, τις νομικές δυνατότητες και όλα αυτά.
Θα πρέπει η Κυβέρνηση να αναγνωρίσει, να βάλει θετικό πρόσημα σε αυτήν την πρωτοβουλία. Και ο ΣΥΡΙΖΑ, όμως, θα πρέπει να βάλει θετικό πρόσημο σε αυτό το συγκεκριμένο ζήτημα στη στάση της Κυβέρνησης. Είναι η πρώτη φορά που η Κυβέρνηση έχει αποφασίσει να προχωρήσει σε μια μείζονος σημασίας μονομερή ενέργεια, η οποία για εμένα δεν είναι η επιθυμητή. Μακάρι να τα βρούμε με την τρόικα σε αυτήν μας την επιλογή. Εάν, όμως, δεν τα βρούμε, φαίνεται ότι αυτή η επιλογή θα είναι ανεκτή ως εκκρεμότητα από την τρόικα. 
Αυτές οι δυνατότητες υπάρχουν και θα πρέπει να αναγνωρίσετε ως θετική τη στάση της Κυβέρνησης. Νομίζω ότι η υπευθυνότητα όλων μας σε τέτοιου είδους ζητήματα κρίνεται. 
Σας ευχαριστώ πολύ.
 (Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΝΤΟΛΙΟΣ",370
"119390"," Και εμείς ευχαριστούμε τον κ. Ντόλιο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι τέσσερις μαθητές και μαθήτριες και δύο εκπαιδευτικοί από το Πρότυπο Δημοτικό Σχολείο Μαρασλείου.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο συνάδελφος, κ. Παυλόπουλος, για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119391"," Ευχαριστώ, κύριε Πρόεδρε.
Κυρίες και κύριοι συνάδελφοι, ψηφίζω τον προϋπολογισμό, γιατί αυτό είναι στοιχειώδες κοινοβουλευτικό μου χρέος. Είναι γνωστό ότι όταν στηρίζεις την Κυβέρνηση, και με δεδομένο το γεγονός ότι ο προϋπολογισμός είναι μια κορυφαία στιγμή παροχής ψήφου εμπιστοσύνης στην Κυβέρνηση -αυτό είναι ένα, ας το πω έτσι, έθιμο στο πλαίσιο του κοινοβουλευτικού μας πολιτεύματος- η ψήφιση του προϋπολογισμού αποτελεί χρέος.
Ο προϋπολογισμός, όμως, προϋποθέτει την εκτέλεσή του, διότι ψηφίζεται για να εκτελεσθεί. Στο σημείο αυτό δεν έχω κανένα δικαίωμα να αμφιβάλλω ότι είναι εφικτή η εκτέλεσή του. Οφείλω, όμως, να επισημάνω ορισμένα θέματα, τα οποία αφορούν συγκεκριμένες πτυχές της εφαρμογής του προϋπολογισμού, ακριβώς για να μη βρεθούμε προ εκπλήξεων και να μην χρειασθεί, δηλαδή, στο ενδιάμεσο χρονικό διάστημα, να ληφθούν άλλα μέτρα για την κάλυψη ενδεχόμενων αστοχιών.
Θα περιμένω δε ως το τέλος της συζήτησης -και φαντάζομαι ότι ο Υπουργός Οικονομικών θα το πράξει- απαντήσεις σε δύο βασικά σημεία. Tο ένα αφορά το ζήτημα των πλειστηριασμών. Είναι γνωστό ότι, ανεξάρτητα από την πρόταση που καθένας καταθέτει -όπως κι εγώ έχω καταθέσει πρόταση- ένα είναι βέβαιο: Απελευθέρωση των πλειστηριασμών της πρώτης κατοικίας δεν είναι νοητή. Το δεύτερο είναι ότι θα χρειασθούν ορισμένες εξηγήσεις σχετικά με το ζήτημα της φορολογίας, ιδίως της ακίνητης περιουσίας. 
Το λέω αυτό, κύριε Υπουργέ, διότι ακούσαμε από την πλευρά του κυρίου Υπουργού Οικονομικών ότι υπάρχει περαιτέρω στάδιο φορολόγησης των Ελλήνων φορολογουμένων. Γνωρίζω πως δεν είναι δική σας θέση ούτε, φυσικά, κανενός μέσα σ’ αυτήν την Αίθουσα. Θα ήθελα, λοιπόν, να διευκρινίσω ότι από τη δική μου πλευρά ψηφίζω τον προϋπολογισμό, αλλά χωρίς καμμία προοπτική περαιτέρω φορολόγησης των Ελλήνων πολιτών, διότι τα οικονομικά δεδομένα, τα οποία αναμφισβήτητα προκύπτουν μέσα από τον προϋπολογισμό, δεν επιτρέπουν κάτι τέτοιο, ούτε πολιτικώς, ούτε ηθικώς, ούτε νομικώς, αφού η κατάσταση είναι η ακόλουθη:
Όλοι γνωρίζουμε, κυρίες και κύριοι συνάδελφοι, ότι η Ελλάδα μετά το 2010 μπήκε σ’ αυτήν την τροχιά και την καταστροφική κοινωνική και οικονομική πολιτική των μνημονίων. Μπήκε δε χωρίς την παραμικρή διαπραγμάτευση, σ’ ένα λάθος πρόγραμμα επίτευξης στείρων δημοσιονομικών στόχων, που έχει οδηγήσει στα αποτελέσματα, τα οποία κληρονόμησε η Κυβέρνηση Σαμαρά. Το τονίζω αυτό. Τα κληρονόμησε η Κυβέρνηση Σαμαρά. 
Η κατάσταση που επικράτησε μέσα σ’ αυτά τα τρία χρόνια είναι γνωστή. Η κατάσταση των Ελλήνων και, γενικά, η ανατροπή της ζωής των Ελλήνων πολιτών, που ουδέποτε έχει επέλθει σε δημοκρατική χώρα εν καιρώ ειρήνης μετά τον Β’ Παγκόσμιο Πόλεμο, είχε ως αποτέλεσμα μεσοσταθμικά το εισόδημα να μειωθεί γύρω στο 40%, με αρνητικούς πρωταγωνιστές τους μισθωτούς και τους συνταξιούχους. Χωρίς, βεβαίως, να υπολείπεται ο ιδιωτικός τομέας και η ιδιωτική πρωτοβουλία. Το έτερο δραματικό αποτέλεσμα ήταν η ανεργία, η οποία από το 10% και κάτι λιγότερο που ήταν το 2009, αγγίζει τα όρια του 30%, με την ανεργία των νέων να είναι πάνω από 60%.
Αυτή είναι η πραγματικότητα, κύριε Υπουργέ, την οποία κληρονόμησε η Κυβέρνηση Σαμαρά και την οποία καλείται να αντιμετωπίσει. Σ’ αυτό συνέτειναν συγκεκριμένοι παράγοντες, μεταξύ των οποίων θα ήθελα να αναφερθώ σε τρεις, γιατί αφορούν τις τρεις κυριότερες επενδύσεις του Έλληνα. 
Συνέτεινε το γεγονός ότι η πρώτη και βασικότερη επένδυση του Έλληνα –που δεν είναι μόνο επένδυση, χρησιμοποιώ τον όρο υπό την ευρεία έννοια, αλλά είναι στην ουσία μια νοοτροπία συγκεκριμένη- είναι η επένδυση που αφορά την ακίνητη ιδιοκτησία. Ε, λοιπόν, ξέρουμε πολύ καλά ότι η ακίνητη ιδιοκτησία έχει καταρρεύσει. Η αγορά των ακινήτων έχει καταρρεύσει. Το 55% της αξίας της έχει εξανεμισθεί. Και αυτό έχει επιπτώσεις, όχι μόνο αμέσως, αλλά και εμμέσως, δια του τραπεζικού συστήματος. Γιατί όταν οι εμπράγματες ασφάλειες, οι οποίες ακολουθούν τα ενυπόθηκα δάνεια, υφίστανται αυτές τις συνέπειες, τις υφίσταται και ο δανειολήπτης, τις υφίσταται όμως και ο φορολογούμενος, δεδομένου ότι ξέρουμε πως αυτή η κατάρρευση σημαίνει άμεση ή έμμεση πρόσθετη ανακεφαλαιοποίηση των τραπεζών, την οποία σε τελική ανάλυση την πληρώνει ο Έλληνας φορολογούμενος. Αυτά ήθελα, λοιπόν, να πω ως προς την πρώτη επένδυση.
Δεύτερη μεγάλη επένδυση των Ελλήνων πολιτών είναι τα ομόλογα. Μετά το PSI ξέρουμε ότι τα ομόλογα των Ελλήνων πολιτών έχασαν πάνω από το 90% της αξίας τους. 
Τρίτη επένδυση είναι οι μετοχές, ιδίως οι μετοχές των τραπεζών. Ξέρουμε καλά ότι και αυτή η προσφιλής επένδυση για τους Έλληνες έχασε το 95% της αξίας της και ξέρουμε, επίσης, ότι οι τράπεζες έχουν χάσει από πλευράς καταθέσεων κάτι λιγότερο από το μισό. Οι καταθέσεις στις τράπεζες ήταν 250 δισεκατομμύρια ευρώ, 150 δισεκατομμύρια έχουν απομείνει. 
Αυτή είναι η οικονομική κατάσταση, κύριε Υπουργέ, την οποία παρέλαβε η Κυβέρνηση Σαμαρά και την οποία προσπαθείτε να αντιμετωπίσετε. 
Σε αυτό πρέπει να προστεθεί το γεγονός ότι στην Ελλάδα έχουμε υπερφορολόγηση. Υπερφορολόγηση της ακίνητης ιδιοκτησίας μέσω του ΕΕΤΗΔΕ, το οποίο επεβλήθηκε υπό όρους που είναι αντισυνταγματικοί -και αυτό το πράγμα το έχει πει το Συμβούλιο της Επικρατείας στην απόφαση υπ’ αριθμ. 1972/2012- γιατί ο φόρος αυτός έγινε κατ’ ανάγκην ανεκτός μόνο μέχρι το τέλος του 2012. Υπάρχει υπερφορολόγηση του ιδιωτικού τομέα, των επιχειρήσεων, ανώνυμων εταιρειών και εταιρειών περιορισμένης ευθύνης. Υπάρχει τεράστιο κόστος δανεισμού των ελληνικών επιχειρήσεων, είναι 11% με μέσο όρο στην Ευρώπη 6%. Στη Γερμανία που μας «δείχνει το δάχτυλο», το κόστος δανεισμού είναι κάτι λιγότερο από 2%.
Ρωτώ, κύριε Υπουργέ, επειδή εσείς έχετε αντίθετη άποψη: Πού βλέπει κανείς δυνατότητα περαιτέρω φορολόγησης των Ελλήνων πολιτών υπ’ αυτές τις συνθήκες; Να το ξεκαθαρίσουμε: Τέτοια δυνατότητα δεν υπάρχει. 
Ψηφίζω, λοιπόν, τον προϋπολογισμό και στηρίζω την εκτέλεσή του, αλλά σε ό,τι αφορά την εκτέλεση και την ψήφιση οποιωνδήποτε μέτρων από εδώ και πέρα, δεν είναι νοητό να υπάρξει οποιαδήποτε περαιτέρω επιβάρυνση του Έλληνα. 
Καθιστώ σαφές ότι αυτό δεν αποτελεί αρνητική κριτική προς την Κυβέρνηση. Αγωνία εκφράζω προς την πλευρά της Κυβερνήσεως για το βάρος που έχει αναλάβει. Γιατί σας είπα ότι αυτή η Κυβέρνηση πήρε το βάρος πάνω της από την πολιτική αφροσύνη των Κυβερνήσεων Παπανδρέου, Παπαδήμου, οι οποίες οδήγησαν τη χώρα εδώ που την οδήγησαν. Και το λέω αυτό το πράγμα, επειδή υπάρχει μια «προσπάθεια» να φανεί ότι τούτη η Κυβέρνηση είναι, δήθεν, μία Κυβέρνηση η οποία συνεχίζει και δικαιώνει την πολιτική των κυβερνήσεων Παπανδρέου-Παπαδήμου! 
Λέω, λοιπόν, προς τους συναδέλφους του ΠΑΣΟΚ ότι συγκυβερνάμε για να φύγουμε από τον εφιάλτη στον οποίο μας οδήγησαν οι πολιτικές των κυβερνήσεων αυτών και όχι γιατί τις επικροτούμε. Και δεν αποτελεί η Κυβέρνηση του κ. Αντώνη Σαμαρά, σε καμμία περίπτωση, κολυμβήθρα του Σιλωάμ για όσα έγιναν την εποχή εκείνη. Η επιχείρηση αποπροσανατολισμού ως προς τα πεπραγμένα των κυβερνήσεων Γεωργίου Παπανδρέου – Λουκά Παπαδήμου δεν πρόκειται να περάσει.","ΠΡΟΚΟΠΗΣ ΠΑΥΛΟΠΟΥΛΟΣ",424
"119392"," Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119393"," Επαναλαμβάνω, λοιπόν, ότι ψηφίζω αυτόν τον προϋπολογισμό, ακριβώς γιατί είναι ο πρώτος προϋπολογισμός, μετά τα τέσσερα τελευταία χρόνια, που δίνει προοπτική ελπίδας ότι θα φύγουμε από τον εφιάλτη. Τον μνημονιακό εφιάλτη, στον οποίο μας οδήγησαν οι κυβερνήσεις Γιώργου Παπανδρέου και Λουκά Παπαδήμου. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"119394"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τρεις μαθητές και μαθήτριες και τρεις εκπαιδευτικοί-συνοδοί από το Γυμνάσιο Νέας Πεντέλης. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η συνάδελφος κ. Χρυσούλα Γιαταγάνα, Βουλευτής των Ανεξαρτήτων Ελλήνων, για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119395"," Κυρίες και κύριοι Βουλευτές, καλούμαστε να αποφασίσουμε αν θα ψηφίσουμε ή όχι τον υπό κρίση προϋπολογισμό του 2014, ο οποίος βρίσκει τη χώρα μας, σύμφωνα με στοιχεία της ΕΛΣΤΑΤ, στη χειρότερη θέση από τις είκοσι οχτώ χώρες της Ευρωπαϊκής Ένωσης σε όρους κινδύνου φτώχειας και στην τέταρτη χειρότερη θέση σε όρους φτώχειας και κοινωνικού αποκλεισμού. 
Δυόμισι εκατομμύρια συνάνθρωποί μας διαβιούν κάτω από το όριο της φτώχειας, τρία εκατομμύρια οκτακόσιες χιλιάδες συνάνθρωποί μας βρίσκονται σε κίνδυνο φτώχειας, δηλαδή στερούνται βασικών αγαθών και έχουν παροδική εργασία. 
To 66,2% των ανέργων αναζητούν εργασία πάνω από έναν χρόνο. Βρισκόμαστε δηλαδή σε ένα στάδιο μόνιμης ανεργίας. Τα κρούσματα των θανάτων και του κινδύνου ζωής από έλλειψη τροφής και φαρμάκων και τώρα το χειμώνα από έλλειψη θέρμανσης αυξάνονται καθημερινά.
Πριν από λίγες ημέρες, κύριοι συνάδελφοι, στην Ξηροκρήνη της Θεσσαλονίκης, μία από τις φτωχότερες και πιο υποβαθμισμένες γειτονιές της Θεσσαλονίκης, πέθανε ένα δεκατριάχρονο κοριτσάκι από αναθυμιάσεις από μαγκάλι, γιατί ζούσε σε ένα σπίτι χωρίς τα στοιχειώδη, που όλοι δικαιούνται να έχουν. 
Χθες το βράδυ, στο Κορδελιό της Θεσσαλονίκης, μία περιοχή στην οποία ζει μεγάλος αριθμός πάμφτωχων Ελλήνων, κινδύνευσε να καεί ολόκληρη οικογένεια, γιατί δεν είχαν ηλεκτρικό ρεύμα και χρησιμοποιούσαν κεριά. Το πεντάχρονο παιδί της οικογένειας και η γιαγιά του νοσηλεύονται στο νοσοκομείο με αναπνευστικά προβλήματα, τώρα που εμείς συζητάμε εδώ ήσυχα. 
Σε ολόκληρη τη Βόρεια Ελλάδα, όπου το κρύο είναι δριμύ, ηλικιωμένα άτομα και μικρά παιδιά κινδυνεύουν να πεθάνουν από το κρύο εξαιτίας της ανάλγητης και αντικοινωνικής πολιτικής που εφαρμόζετε, που στερεί τους συνανθρώπους μας από τη θέρμανση.
Και αυτό γίνεται στο όνομα της πάταξης της λαθρεμπορίας του πετρελαίου, όταν γνωρίζετε πολύ καλά ποιοι κάνουν τη μεγάλη λαθρεμπορία και φοροδιαφυγή και ωφελούνται δεκάδες εκατομμυρίων ευρώ. Είναι οι φίλοι σας στους οποίους ξεπουλάτε, έναντι πινακίου φακής, κερδοφόρες επιχειρήσεις του δημοσίου. Πρώτος και καλύτερος ο κ. Μελισσανίδης, στον οποίο σχεδόν χαρίσατε τον ΟΠΑΠ και μάλιστα χωρίς καν να καταβάλει ολοσχερώς το ασήμαντο τίμημα. Είναι αυτός που, όπως είναι γνωστό σε όλους από δημοσιεύματα του Τύπου, μετά από έλεγχο του ΣΔΟΕ εδιώκετο σε βαθμό κακουργήματος για φοροδιαφυγή, με συνήγορο το φίλο του κυρίου Πρωθυπουργού, τον κ. Φαήλο Κρανιδιώτη. Η υπόθεση ανεβλήθη εννέα φορές, με αποτέλεσμα η πράξη της λαθρεμπορίας να παραγραφεί.
Καταθέτω σχετικά δημοσιεύματα του Τύπου για να καταχωριστούν στα Πρακτικά.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Αυτά συμβαίνουν, όταν καθημερινά οδηγούνται στα δικαστήρια και μάλιστα με τη διαδικασία του αυτοφώρου για χρέη προς το δημόσιο, πληθώρα βιοπαλαιστών, που δεν μπορούν να πληρώσουν τις υποχρεώσεις τους, γιατί δεν έχουν, γιατί τους τα πήρατε όλα τα τρία τελευταία χρόνια.
Τώρα, με αυτόν τον κατάπτυστο προϋπολογισμό έρχεστε να ισοπεδώσετε τη μεσαία τάξη και τους αγρότες και να ρίξετε στους νέους «φούρνους» της Μέρκελ και του Δ΄ Ράιχ τους άνεργους, τους ανάπηρους και τους χαμηλοσυνταξιούχους. Περικόπτετε σε τέτοιο βαθμό τις δαπάνες για την υγεία, ώστε η νοσοκομειακή περίθαλψη και η αγορά φαρμάκων να είναι προσιτή μόνο στους έχοντες πλέον. Οι υπόλοιποι πρέπει να πεθάνουν με τις οδηγίες και τις ευλογίες του κ. Άδωνι Γεωργιάδη! Αυτό είναι το success story για το οποίο επαίρεστε, κύριοι συνάδελφοι της Συμπολίτευσης.
Και ενώ επικρατούν συνθήκες εξαθλίωσης των Ελλήνων, προβαίνετε σε μια καθαρά φοροληστρική επιδρομή, βάσει της οποίας, ενώ το ονομαστικό ΑΕΠ θα αυξηθεί μόλις κατά 0,1%, τα φορολογικά έσοδα προβλέπεται να αυξηθούν κατά 2,8%. Αυτό σημαίνει πως, για κάθε ένα ευρώ που αυξάνεται το ΑΕΠ, τα φορολογικά έσοδα θα πρέπει να αυξάνονται κατά 30 ευρώ. Οι φόροι στην ακίνητη περιουσία αναμένεται να αυξηθούν κατά 1,153 δισεκατομμύρια ευρώ σύμφωνα με τις προβλέψεις του προϋπολογισμού και να φτάσουν τα 3,9 δισεκατομμύρια, χωρίς να υπάρχουν προοδευτικοί συντελεστές και χωρίς να προβλέπονται αφορολόγητα όρια.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα την ανοχή που επιδείξατε στους δύο προηγούμενους ομιλητές που μίλησαν οκτώ λεπτά.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119396"," Δεν έχει λήξει ακόμα ο χρόνος σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119397"," Το λέω επειδή μου κτυπήσατε το κουδούνι.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119398"," Ήταν προειδοποιητικό, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119399"," Χωρίς να υπάρχουν, λοιπόν, προοδευτικοί συντελεστές και χωρίς να προβλέπονται αφορολόγητα όρια, κατ’ αυτόν τον τρόπο παρουσιάζετε μία αύξηση της τάξεως του 41,4%. 
Προκειμένου η Κυβέρνησή σας να αγγίξει το στόχο του πρωτογενούς πλεονάσματος θα επιβάλει τον ενιαίο φόρο στα ακίνητα, από τον οποίο υπολογίζει να εισπράξει το δημόσιο ταμείο 2,5 με 3 δισεκατομμύρια ευρώ. Αυτό που θα επιτύχει, όμως, είναι να επιβληθούν από το δημόσιο κατασχέσεις στην ακίνητη περιουσία τουλάχιστον εκατόν πενήντα χιλιάδων φορολογουμένων, που έχουν μεν ακίνητα, τα περισσότερα όμως είναι υποθηκευμένα στις τράπεζες με δάνεια, τα οποία δεν μπορούν πλέον να εξυπηρετήσουν και θα δημευθούν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Επικαλούμαι την ανοχή των τριών λεπτών που δείξατε στους δυο προηγούμενους ομιλητές.
Το τελευταίο το είπα προς απάντηση στον κατά τα άλλα αγαπητό συνάδελφο κ. Νεράντζη, που έφυγε, ο οποίος επικαλέσθηκε τη γνωστή ρήση του Αριστοτέλη. Εγώ θα έλεγα, κύριε συνάδελφε, ότι «στο σπίτι του κρεμασμένου δεν μιλάμε για σχοινί».
Προβλέπεται ότι το 2014 θα πληρώσουμε για εξυπηρέτηση του χρέους και των τόκων περίπου 65 δισεκατομμύρια επί συνόλου δαπανών τακτικού προϋπολογισμού 116.524.000.000. Αυτά τα δισεκατομμύρια θα προέλθουν από αποκρατικοποιήσεις έναντι πινακίου φακής, από το πρωτογενές πλεόνασμα και από την εξουθενωτική φορολόγηση. Στην ουσία θα προέλθουν από την πλήρη φτωχοποίηση του 80% των πολιτών και την ολοσχερή ισοπέδωση της μεσαίας τάξης. 
Μας λέτε ότι το μνημόνιο τελειώνει το 2014. Αυτό δεν είναι αληθές. Το Διεθνές Νομισματικό Ταμείο θα δανειοδοτεί την Ελλάδα μέχρι το 2016, άρα μέχρι το 2016 δεν γλιτώνουμε από αυτούς!
Δεύτερον, αποκρύπτετε ότι υπάρχει ρήτρα σύμφωνα με την οποία θα συνεχιστεί η εποπτεία μέχρι να εξοφληθεί τουλάχιστον το 75% του χρέους. Μέχρι τότε η Ελλάδα θα βρίσκεται κάτω υπό ενισχυμένη συνεχή επιτήρηση, δηλαδή, με τα σημερινά δεδομένα μέχρι το 2047. Και ενώ από αυτά τα στοιχεία προκύπτει εξυπηρέτηση ενός αέναου χρέους, για μια ακόμη φορά δεν έχετε εγγράψει στον προϋπολογισμό τις γερμανικές επανορθώσεις.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119400"," Ολοκληρώστε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119401"," Επικαλούμαι να μου δώσετε τον ίδιο χρόνο που δώσατε στους προλαλήσαντες.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119402"," Σαν πρώην λειτουργός δικαιοσύνης οφείλετε να σέβεστε τον Κανονισμό.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119403"," Οκτώ λεπτά μίλησε ο ένας, εννέα ο άλλος. Μην κάνετε φυλετικές ή μάλλον κομματικές διακρίσεις. Σας παρακαλώ, τελειώνω.
Οι απαιτήσεις της Ελλάδας από την Γερμανία από το αναγκαστικό κατοχικό δάνειο και από τις γερμανικές επανορθώσεις σε κεφάλαιο ανέρχονται σε 162 δισεκατομμύρια, πλέον τόκων, από το 1941. Αυτά τα ποσά η Κυβέρνηση όφειλε να τα είχε εγγράψει στον προϋπολογισμό για το 2014, γιατί με την εγγραφή τους και την κοινοποίησή τους στη Γερμανία θα δρομολογούνταν εξελίξεις, δηλαδή θα άνοιγε ένας θεσμικός πλέον διάλογος εντός της Ευρωπαϊκής Ένωσης. Έτσι θα αναγκαζόταν η Γερμανία να προσέλθει και να αποδείξει ότι δεν οφείλει αυτά τα χρήματα. 
Με αυτά τα 162 δισεκατομμύρια, πλέον των τόκων, θα μπορούσαμε να εξοφλήσουμε ολόκληρο το χρέος μας και να ανασυγκροτήσουμε τον παραγωγικό ιστό της χώρας μας…","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119404"," Σας παρακαλώ, ολοκληρώστε!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119405"," Κύριε Πρόεδρε, σας παρακαλώ τελειώνω.
Επομένως, τον προϋπολογισμό που φέρνετε τον καταψηφίζω, γιατί είναι ένας προϋπολογισμός ανέφικτος, αντικοινωνικός, αναποτελεσματικός και προφανώς άδικος. Τον καταψηφίζω, γιατί με τις περικοπές των κοινωνικών δαπανών που περιέχει, ευτελίζει σε τέτοιο βαθμό την ποιότητα των κοινωνικών παροχών, ώστε αποδομεί εντελώς το κοινωνικό κράτος. Τον καταψηφίζω τέλος, γιατί αυτός ο προϋπολογισμός δεν οδηγεί στην ανάπτυξη των Ελλήνων, αλλά στην αρπαγή των κόπων τους και κηρύσσει επίσημα τη φτωχοποίησή τους.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119406"," Ευχαριστούμε, κυρία συνάδελφε. Έχετε μιλήσει περισσότερο από όλους τους συναδέλφους.
Σας ευχαριστούμε πολύ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119407"," Και εγώ σας ευχαριστώ που δεν δείξατε καμμία ανοχή σε εμένα και με διακόπτατε συνεχώς.
(Χειροκροτήματα από την πτέρυγα των ΑΝΕΛ)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119408"," Το λόγο έχει ο συνάδελφος κ. Αρβανίτης- Αβράμης για έξι λεπτά.
Κυρία συνάδελφε, δέκα λεπτά δεν έχει μιλήσει κανένας άλλος. Λυπάμαι!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119409"," Οκτώ, εννέα και δέκα λεπτά μίλησαν…","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119410"," Έχετε ομιλία δέκα λεπτών. Κοιτάξτε το χρόνο σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119411"," Σας παρακαλώ, κύριε Πρόεδρε. 
Κάνετε κομματικές διακρίσεις! 
(Χειροκροτήματα από την πτέρυγα των ΑΝΕΛ)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119412"," Χειροκροτείτε την παραβίαση του Κανονισμού; Μπράβο!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119413"," Δεν χειροκροτώ εσάς, τη στάση της Βουλευτού χειροκροτώ.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"119414"," (Δεν ακούστηκε)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"119415"," Δεν άκουσα τι είπατε. Το χαρακτηρισμό σάς τον επιστρέφω. 
Ο κ. Μιχαήλ Αρβανίτης - Αβράμης έχει το λόγο.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κύριε Πρόεδρε, κυρίες και κύριοι Βουλευτές, σήμερα το πρωί, κατόπιν διαταγής του Δένδια, εισέβαλαν οι δυνάμεις της αντιτρομοκρατικής στα σπίτια τριών κατηγορουμένων, οι οποίοι απολογούνται το Σάββατο, τριών κατηγορουμένων νομίμων Βουλευτών. 
Στο σπίτι του ενός υπάρχει μία ετοιμόγεννη γυναίκα, στο σπίτι του ετέρου υπάρχει ένα κοριτσάκι ενός έτους και στο σπίτι του τρίτου υπάρχει ένα κοριτσάκι τριών ετών. 
Φαντάζεστε την κατατρομοκράτηση την οποία υπέστησαν οι συγγενείς αυτών των τριών κατηγορουμένων. Αυτό είναι ένα αίσχος! Είναι απαράδεκτο! Είναι αγριότης που δεν μπορεί να συμβαίνει ούτε στο χειρότερο αφρικανικό κράτος! Αυτό το μίσος πώς αλλιώς θα το δείξει η Κυβέρνηση κατά ενός νομίμου κόμματος; Επιτέλους! 
Έρχεται προς ψήφιση από το 1910 ο πέμπτος προϋπολογισμός εξαθλιώσεως! Από το κακό στο χειρότερο! 
Ο προλαλήσας πρώην Υπουργός, κ. Παυλόπουλος, περιέγραψε την κατάσταση αθλιότητος στην οποία έχει περιέλθει ο λαός και το έθνος, παρά ταύτα όμως είπε ότι θα ψηφίσει τον προϋπολογισμό! Συγχαρητήρια! Τι παίζουμε εδώ; Κωμωδία; Τραγωδία; Τι ακριβώς συμβαίνει; Εγώ τουλάχιστον δεν έχω ακόμη συνειδητοποιήσει, κυρίες και κύριοι Βουλευτές.
Έρχεται λοιπόν προς ψήφιση ένας προϋπολογισμός σε μία Βουλή η οποία είναι κατακερματισμένη και πέραν αυτού, σε μία Βουλή η οποία δεν διαμαρτύρεται, παρά το γεγονός ότι λέγει και ισχυρίζεται ότι έχει δημοκρατικές ευαισθησίες.
Δεν διαμαρτύρεται για τον κατακερματισμό της. Δεν διαμαρτύρεται για το γεγονός ότι στρατευμένοι Υπουργοί της Κυβέρνησης αρνούνται τον Κοινοβουλευτικό Έλεγχο από Βουλευτάς ενός νομίμου κόμματος, με το πρόσχημα ότι αυτό αντίκειται, λέει ο Δένδιας, στα συνταγματικά θέσμια; Ποια είναι τα συνταγματικά θέσμια και δεν τα γνωρίζουμε εμείς; Μήπως ο κ. Δένδιας έχει κάνει κρυφή αναθεώρηση του Συντάγματος και δεν το γνωρίζουμε; 
Έτερος Υπουργός λέει «δεν δέχομαι ερώτηση διότι είμαι αναρμόδιος». Ποιος; Ο Υπουργός Δικαιοσύνης! Το παρακολούθημα του Δένδια! Είναι αναρμόδιος για ερωτήσεις καθαρά νομικού περιεχομένου, για παραβάσεις του Δένδια, όχι μόνο συνταγματικών διατάξεων, όχι μόνο διατάξεων της Βουλής, αλλά και διατάξεων του Ποινικού Κώδικος! 
Κι αναφέρομαι –οι επαΐοντες γνωρίζουν- στο 306 για την έκθεση σε κίνδυνο ζωής που μας έχει περιάγει ο Δένδιας και σε κίνδυνο της σωματικής μας επίσης ακεραιότητος! 
Κι όταν ζητάω να μου πουν αν είναι νόμιμες οι ενέργειες, μου λένε από το γραφείο στη Βουλής ότι ο κ. Αθανασίου έχει παραγγείλει ότι είναι αναρμόδιος! Αναφέρομαι στον Κυβερνητικό Εκπρόσωπο: Αναρμόδιος! Πού να πάω να αναφερθώ; Στον πρόεδρο της λαχαναγοράς του Ρέντη; Σας ρωτώ! 
Επαναλαμβάνω ότι κανείς εξ υμών δεν έδειξε την παραμικράν ευαισθησίαν για ένα κόμμα το οποίο έχει κατηγορηθεί αδίκως και παρανόμως για εγκληματική οργάνωση, όμως δεν υπάρχει γι’ αυτό ούτε βούλευμα ούτε καν οριστική ή τελεσίδική ή αμετάκλητος απόφαση. 
Έχουμε μία πρόσφατη απόφαση του Δικαστηρίου Ανθρωπίνων Δικαιωμάτων, του Ευρωπαϊκού Δικαστηρίου για παρόμοια περίπτωση στη Βουλγαρία και καταδικάστηκε η Βουλγαρική Δημοκρατία γιατί ετόλμησε να χαρακτηρίσει, παραβλέποντας το τεκμήριο της αθωότητος, εγκληματική οργάνωση ένα εθνικιστικό κόμμα. 
Και περαιτέρω κατεδικάσθη διότι επέτρεψε στα μέσα ενημερώσεως –δεν ξέρω πόσο φρικτά είναι τα βουλγαρικά, όσο είναι τα δικά μας, παράδειγμα προς αποφυγήν είναι αυτά τα φρικαλέα μέσα ενημερώσεως- να επαναλαμβάνουν αυτές τις κατηγορίες εναντίον μας για εγκληματική οργάνωση. Και κατεδικάσθη η βουλγαρική Κυβέρνηση! Ορθή απόφαση είναι αυτή. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Και σήμερα το πρωί, επαναλαμβάνω, εισέβαλαν αυτοί οι άνθρωποι, με τι ψυχή; Ερωτώ. Ποιο ηθικό συνειδός δεν τους εμπόδισε να μπουν και να κατατρομοκρατήσουν μωρά, μητέρες, πατέρες, παππούδες; 
Οι άνθρωποι έχουν κατηγορηθεί και θα πάνε να καταθέσουν. Τόσο καιρό δεν μπορούσαν να κάνουν έρευνα στο σπίτι των Βουλευτών; Και αν είχαμε κάποιο παράνομο όπλο, ηλίθιοι είμαστε να το αφήσουμε στο σπίτι μας; Όχι, το έκαναν για να επηρεάσουν τη δικαιοσύνη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, είναι μείζον το θέμα και παρακαλώ πολύ οι άλλοι αγορηταί, οι προλαλήσαντες…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119416"," Επειδή δεν αναφέρεστε στον προϋπολογισμό, θα περιοριστείτε στον χρόνο. Αν αναφερόσασταν στον προϋπολογισμό…
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Δεν θα συνεχίσω. Ένα λεπτό το δικαιούμαι. 
Συγχωρήσατέ μου την εύλογον ταραχήν. Όμως, δεν απευθύνομαι μόνο σε εσάς, αλλά απευθύνομαι και στον ελληνικό λαό. Να βλέπει τι συντελείται σε αυτό το «επαρχείο» το οποίο λέγεται Ελλάς, με έπαρχο τον Πρόεδρο της Κυβερνήσεως.
Θα καταψηφίσουμε τον προϋπολογισμό. Θα τον καταψηφίσουμε, όχι μόνο για ουσιαστικούς λόγους. Κατ’ αρχήν, είπα ότι συνεχίζεται αυτή η αθλιότης από το κακό στο χειρότερο. Δεν μιλάμε τώρα για τα Εθνικά Αμυντικά Συστήματα, για το εργοστάσιο παραγωγής πολεμικού υλικού, δεν μιλώ για την παιδεία. Τι έχει κάνει για την παιδεία; Βελτιώνει την παιδεία; Δεν μιλώ για την πρωτογενή παραγωγή της χώρας, που την έχουμε απόλυτα ανάγκη. Τίποτε απολύτως.
Όμως, πέραν όλων αυτών, πάσχει ακυρότητας αυτός ο προϋπολογισμός, γιατί δεν φέρει τας υπογραφάς εκείνων οι οποίοι δίνουν τας εντολάς εις τους επάρχους εδώ, του κ. Σόιμπλε και του κ. Ράιχενμπαχ.
Συνεπώς και για λόγους τυπικής ακυρότητος, θα έπρεπε και θα πρέπει να καταψηφιστεί αυτός ο προϋπολογισμός του αίσχους. Και πάλι εκφράζω τη λύπη μου γι’ αυτήν την ανηθικότητα, γι’ αυτήν την αναλγησία η οποία επιδεικνύεται.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119417"," Το λόγο έχει ο Βουλευτής της ΔΗΜΑΡ κ. Πανούσης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119418"," Ευχαριστώ, κύριε Πρόεδρε.","ΙΩΑΝΝΗΣ ΠΑΝΟΥΣΗΣ",391
"119419"," Κύριε συνάδελφε, ήρεμα! Και αν αναφερθείτε σε κάποιον συνάδελφο, κύριος είναι, δεν είναι το όνομα το απλό. Το λέω, γιατί άκουγα «ο Δένδιας» κ.λπ.. Κύριος είναι και ο καθένας από εμάς εδώ μέσα.
Προφανώς, αντιλαμβάνεστε ότι δεν αναφέρομαι σε εσάς, κύριε Πανούση.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119420"," Προφανώς, κύριε Πρόεδρε!
Κυρίες και κύριοι συνάδελφοι, αναρωτιέμαι πώς αυτός ο προϋπολογισμός εκτιμά ότι θα λειτουργήσει το κράτος και κατ’ επέκταση και η δημοκρατία, όταν τρεις από τους βασικούς πυλώνες της -δημόσια διοίκηση, δικαιοσύνη, δημόσια τάξη- υποχρηματοδοτούνται. Η λογιστική, άλλοτε δημιουργική και άλλοτε παραπλανητική, έχει ένα όριο. Αυτό το όριο είναι η λειτουργικότητα των θεσμών, η αποδοτικότητα των δομών.
Σε ό,τι αφορά τους επιμέρους προϋπολογισμούς των Υπουργείων Δικαιοσύνης, Διοικητικής Μεταρρύθμισης και Προστασίας του Πολίτη, εάν διαβάσει κανείς την αιτιολογική έκθεση, θα καταλήξει στο ασφαλές συμπέρασμα ότι με βάση το συγκεκριμένο προϋπολογισμό θα λυθούν όλα τα προβλήματα και θα κλείσουν όλες οι εκκρεμότητες που αφορούν σε αυτά τα τρία Υπουργεία.
Διερωτάται, λοιπόν, κανείς: Εάν ο προϋπολογισμός αυτός, αν και μειωμένος, είναι αρκετός για να διεκπεραιώσει όλες αυτές τις προτεραιότητες, γιατί αυτό δεν συνέβη τα προηγούμενα χρόνια, όταν τα κονδύλια που αντιστοιχούσαν στα συγκεκριμένα Υπουργεία ήταν περισσότερο αυξημένα;
Υπουργείο Δικαιοσύνης: Μερικοί εισπράττουν αναδρομικές παροχές και ο ελληνικός λαός πληρώνει αναδρομικές περικοπές. Η πρόσληψη των επιτυχόντων δικαστικών υπαλλήλων στον ειδικό διαγωνισμό του 2009 στον αέρα, η κτηριακή υποδομή του Υπουργείου Δικαιοσύνης στον αέρα και η ηλεκτρονική δικαιοσύνη στον αέρα.
Υπουργείο Δημόσιας Τάξης και Προστασίας του Πολίτη: Τα μισθολόγια των ενστόλων στον αέρα, η διαχείριση των μεταναστευτικών ρευμάτων στον αέρα.
Υπουργείο Διοικητικής Μεταρρύθμισης: Εδώ μιλάμε για αναβάθμιση. Τι αναβάθμιση; Στο πανεπιστήμιο, όπου ζούμε τις χειρότερες στιγμές της Μεταπολίτευσης σε φαυλοκρατική διαχείριση από το Υπουργείο Παιδείας της διαθεσιμότητας, όπου εξαιρούνται πάντα οι «ημέτεροι» από όλο αυτό το σύστημα      -υπάρχει ένας τρόπος, βέβαια, να εξαιρείς τους «ημέτερους»- ή με τον παροπλισμό των αποφοίτων της Εθνικής Σχολής Δημόσιας Διοίκησης;
Το Υπουργείο Διοικητικής Μεταρρύθμισης μοιάζει να έχει ένα στόχο, τη μείωση του προσωπικού του δημόσιου τομέα. Ωραία! Λέει μέσα στην εισηγητική έκθεση ότι μέσα στο 2013 θα τα έχει ολοκληρώσει όλα. Σε τριάντα μέρες, δηλαδή, θα υπάρχει όλη η αξιολόγηση όλων των φορέων, όλων των δομών, όλων των ανθρώπων. Γίνονται και θαύματα! Χριστούγεννα έχουμε!
Άρα, έχουμε να κάνουμε με έναν διαχειριστικό και καθόλου αναπτυξιακό προϋπολογισμό, έναν προϋπολογισμό που με κάθε κόστος θέλει να εφαρμόσει τα συμφωνηθέντα με τους δανειστές και τίποτε άλλο.
Άρα, λοιπόν, ένα άγχος που δεν βλέπει την ουσία, αλλά βλέπει τους αριθμούς, που δεν βλέπει την κοινωνική πολιτική, αλλά βλέπει την εντός εισαγωγικών -πραγματικά εντός εισαγωγικών- «διευκόλυνση των επενδύσεων».
Οι κοινωνίες δεν προχωρούν με επενδύσεις. Προχωρούν με άλλες διαδικασίες. Και εν πάση περιπτώσει, οι πολίτες δεν μπορούν πλέον να πειστούν με τις επί χάρτου υποσχέσεις και με τις προσθαφαιρέσεις ποσοστών, οι οποίες στην πράξη δεν λένε τίποτα και για κανέναν.
Ένα άλλο στοιχείο που πρέπει να συζητηθεί -και πρέπει να δούμε πώς θα διαχειριστούμε στο μέλλον σε αυτή την περίπτωση- είναι η ατέλειωτη, συνεχής και διαρκώς εντεινόμενη φορολόγηση των πολιτών. Εδώ έχουμε φτάσει στα όρια. Το όριο δεν είναι «δεν πληρώνω-δεν πληρώνω». Το όριο, όπως έχουμε ξαναπεί, είναι η αδυναμία. Δεν είναι η άρνηση, δεν είναι η απόκρυψη.
Αν μιλάμε για απόκρυψη, πρέπει να μας πει κάποιος πώς τρία χρόνια τουλάχιστον –ή, αν θέλετε, ενάμισι- για αδιευκρίνιστους λόγους δεν μπορούμε να εντοπίσουμε αυτούς που κάνουν απόκρυψη, φοροδιαφυγή, κ.λπ..
Ένα ακόμα στοιχείο που θα ήθελα να δώσω είναι το εξής. Έχει χάσει και λίγο το ουσιαστικό νόημα αυτή η συζήτηση του προϋπολογισμού, από τη στιγμή που αμφισβητείται από την Ευρωπαϊκή Επιτροπή που διεμήνυσε μία αίρεση. Άρα, έχω την αίσθηση ότι συζητάμε για κάτι άλλο, το οποίο δεν είναι ακριβώς αυτό που θα ψηφιστεί, γιατί θα έχει αλλαγές σε βασικά του χαρακτηριστικά και σημεία. 
Φυσικά, εύκολα κατανοεί κάποιος ότι οι αντιρρήσεις της Ευρωπαϊκής Επιτροπής δεν θα αφορούν σε θέματα ελάσσονος σημασίας, αλλά σε απολύτως βασικά ζητήματα. Θα ήταν, λοιπόν, περισσότερο παραγωγικό και αποτελεσματικό, αν όλη αυτή η συζήτηση διεξαγόταν με τις αλλαγές που θα προτείνει η Ευρωπαϊκή Επιτροπή, για να έχουμε μία ακριβή και πλήρη ιδέα τι καλούμαστε ακριβώς να εγκρίνουμε. Μάλιστα, αν διαφωνεί κανείς με το τωρινό κείμενο, ας φανταστούμε πώς θα διαφωνήσουμε με το κείμενο των αλλαγών, οι οποίες σε καμμία περίπτωση δεν πρόκειται να είναι ευεργετικές για τη χώρα μας.
Μ’ αυτά και μ’ αυτά, αγαπητοί συνάδελφοι, κλείνουμε μία χρονιά με περισσότερους πληττόμενους από το 2012 και προγραμματίζουμε μία χρονιά με πληττόμενο πλέον το σύνολο του λαού, πλην βέβαια των εχόντων και κατεχόντων. Μέσα στην κρίση, όμως, γίνονται και διακρίσεις από την Κυβέρνηση που τριχοτομούν την ελληνική κοινωνία σε βολεμένους, ανασφαλείς και οριστικά χαμένους. Πρόκειται για διακρίσεις που πονάνε περισσότερο και από την ίδια τη φτώχεια και τον κοινωνικό αποκλεισμό.
Μ’ αυτόν τον προϋπολογισμό, όχι μόνο δεν αισθάνεται κανείς αισιόδοξος, αλλά το χειρότερο είναι πως νιώθει ότι ορθώνονται νέα τείχη ανάμεσα σ’ αυτούς που διαχειρίζονται την κρίση και σ’ αυτούς που υφίστανται την κρίση. Όμως, αυτό το συναίσθημα του κόσμου βλάπτει σοβαρά την υγεία της δημοκρατίας. Αυτό και μόνο δικαιώνει τη θέση μας να μην ψηφίσουμε τον προϋπολογισμό.
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΙΩΑΝΝΗΣ ΠΑΝΟΥΣΗΣ",391
"119421"," Ευχαριστούμε πολύ.
Το λόγο έχει ζητήσει η Υφυπουργός Υγείας κ. Μακρή.
Ορίστε, κυρία Υπουργέ, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119422"," Σας ευχαριστώ πολύ, κύριε Πρόεδρε.
Κυρίες και κύριοι συνάδελφοι, καλούμαστε να ψηφίσουμε τα μεσάνυχτα του Σαββάτου τον προϋπολογισμό του 2014 και ειδικά αυτή τη φορά δεν πρόκειται για μία κοινοβουλευτική διαδικασία ρουτίνας. Συμμετέχουμε σε ένα σημαντικό πολιτικό γεγονός, γιατί συντελείται μία μετάβαση. Το κυβερνητικό σχέδιο για τη χρονιά που έρχεται δεν προβλέπει νέα μέτρα λιτότητας και οριζόντιες περικοπές ούτε έχει εγκριθεί από την τρόικα κάτι μέχρι πρόσφατα αδιανόητο λόγω της οικονομικής εξάρτησης της χώρας από τα δάνεια του μηχανισμού στήριξης.
Το σημαντικότερο, όμως, είναι ότι για πρώτη φορά μετά από έξι χρόνια ύφεσης προβλέπεται βάσιμα το σπάσιμο του αρνητικού κύκλου και τα πρώτα σημάδια ανάκαμψης. Η επίτευξη πρωτογενούς πλεονάσματος, μία από τις ελάχιστες φορές στα μεταπολεμικά χρονικά και έπειτα από τέσσερα σκληρά χρόνια για την κοινωνική πλειοψηφία, είναι μία κατάκτηση που σημαίνει πολλά, γιατί από τη μία πλευρά σηματοδοτεί το τέλος μίας εποχής διαρκούς πτώσης του βιοτικού επιπέδου των πολλών και από την άλλη πλευρά μας επιτρέπει να ανακτήσουμε την οικονομική μας αυτοδυναμία και, άρα, το αυτεξούσιο στις μεγάλες αποφάσεις. Σε πείσμα των επαγγελματιών του λαϊκισμού, το ένα φέρνει το άλλο και δεν γίνεται αλλιώς.
Μία συζήτηση για τον προϋπολογισμό του 2014 μπορεί να γίνει με έμφαση στους αριθμούς και να εξαντληθεί σε μία αντιδικία που θα κινείται μεταξύ εμπειρικής λογιστικής και πολιτικής επικοινωνίας. Δεν θα ακολουθήσω αυτήν την τάση, γιατί πιστεύω ότι δεν έχει νόημα μία συζήτηση στη βάση της στατιστικής, πολύ περισσότερο της «μετρολογίας», αλλά αντίθετα είναι επιτακτική ανάγκη να σκεφτούμε πολλά από την αρχή και να βρούμε ένα νέο τρόπο για να δούμε μπροστά.
Οι εταίροι μας έχουν δεσμευτεί ότι σε περίπτωση επίτευξης πρωτογενούς πλεονάσματος θα προχωρήσουν σε ένα γενναίο πρόγραμμα για τη διασφάλιση της βιωσιμότητας του ελληνικού χρέους. Αυτή η συζήτηση θα ξεκινήσει τον Απρίλιο και δεν θα αργήσει να τελειώσει. Κάναμε το καθήκον μας και με το παραπάνω. Τώρα είναι η ώρα της άλλης πλευράς, των πιστωτών, να τηρήσουν κι αυτοί τις δεσμεύσεις τους. 
Από τη στιγμή που θα γίνει πραγματικότητα η μείωση του ελληνικού χρέους, αίρεται κάθε αβεβαιότητα σε σχέση με το μέλλον της ελληνικής οικονομίας και εμπεδώνεται απόλυτα η οικονομική σταθερότητα. Αυτό σημαίνει ότι απελευθερώνονται επενδυτές για να δεσμεύσουν εδώ τα κεφάλαιά τους και ενθαρρύνονται οι επιχειρηματίες να αναπτύξουν τα σχέδιά τους. Δηλαδή, αυτό σημαίνει αυτομάτως ενίσχυση της απασχόλησης και της ρευστότητας σε μία αγορά που σήμερα ασφυκτιά.
Η διακύβευση για το 2014 είναι το ασφαλές και οριστικό πέρασμα σε τροχιά ανάπτυξης με ισχυροποίηση της θέσης μας στο ευρωπαϊκό σύστημα και με μία γενναία στροφή σε πολιτικές που ενισχύουν την κοινωνική συνοχή. Θα έλεγα ακόμα πως η Κυβέρνηση θα κριθεί σε δύο επίπεδα, στην ικανότητά της να επιβάλει κανόνες φορολογικής δικαιοσύνης και στην πρόοδο διαρθρωτικών αλλαγών και μεταρρυθμίσεων που θα αλλάξουν την εικόνα σε ό,τι αφορά την ανταγωνιστικότητα της ελληνικής οικονομίας, τη λειτουργία της Δημόσιας Διοίκησης και την παραγωγική ανασυγκρότηση.
Δεν έχει νόημα ούτε να κάνουμε υπερεπικοινωνία πάνω στις δυσκολίες της συνεννόησης με την τρόικα και να διαφημίζουμε τα «όχι» μας ούτε να θριαμβολογούμε για το πρωτογενές πλεόνασμα που θα μας επιτρέψει να αποκαταστήσουμε κοινωνικές αδικίες. 
Αντίθετα, έχει νόημα να μην κατέβουμε στο επίπεδο αντιπαράθεσης που προτείνουν στελέχη και Βουλευτές του ΣΥΡΙΖΑ, να υπερασπιστούμε τον πολιτικό ορθολογισμό και να επιμείνουμε στη μάχη εναντίον του λαϊκισμού, γιατί η πατρίδα μας έχει πληρώσει πολύ ακριβά τη δημαγωγία και τη λογική του «δώστα όλα» που εξακολουθεί να εμπνέει ένα τμήμα του πολιτικού συστήματος. 
Κυρίες και κύριοι συνάδελφοι, για να φτάσουμε σ’ αυτό το σημείο καμπής και για να μπορούμε να μιλάμε για υπέρβαση του μνημονίου έγινε μια επίπονη προσπάθεια με συνέπεια, με αποφασιστικότητα και βέβαια, με λάθη και παραλείψεις. 
Στο Υπουργείο Υγείας διαπιστώνω με ένταση πόσο σκληρά είναι τα διλήμματα και πόσο δύσκολο είναι να κρατηθεί η ισορροπία ανάμεσα στην αναγκαιότητα μιας μεταρρύθμισης και στις ανατροπές που φέρνει η εφαρμογή της στις ζωές των εργαζομένων. 
Θα σας αναφέρω παρενθετικά δύο μόνο χαρακτηριστικά παραδείγματα. Τον Οκτώβριο του 2012 στη συνδιάσκεψη του ΣΥΡΙΖΑ στην Αθήνα ζητήθηκε το σταδιακό κλείσιμο όλων των ειδικών ψυχιατρικών νοσοκομείων. Σήμερα, σε κάθε εισβολή-επίσκεψη των εργαζομένων σε ψυχιατρικά νοσοκομεία στο Υπουργείο, τους συνοδεύει εκπρόσωπος της Αξιωματικής Αντιπολίτευσης που αντιδρά σθεναρά και με επιχειρήματα στο σταδιακό κλείσιμο όλων των ειδικών ψυχιατρικών νοσοκομείων. 
Στο χώρο των εξαρτήσεων είναι ασύλληπτες οι δυσκολίες που συναντώ στον οικονομικό έλεγχο που επιχειρώ για κονδύλια που έπρεπε να διατεθούν στην πρόληψη.
Εύχομαι και ελπίζω το αποτέλεσμα αυτής της εξαιρετικά δύσκολης έρευνας να μη δικαιώσει τις ανησυχίες μου. Εύχομαι και ελπίζω να μην αποδειχθεί ότι η φιλοσοφία των εμπλεκομένων στο χώρο περιορίζεται στην ασφαλή χρήση και δεν επιθυμεί τη μη χρήση.
Ίσως ένα από τα μεγαλύτερα προβλήματα, πέρα από αυτά που δημιουργούν ομάδες συμφερόντων, είναι μια γενικευμένη καχυποψία. Κανείς δεν ακούει κανέναν και κανείς δεν πιστεύει κανέναν. Γι’ αυτό είναι πολύ δύσκολο να εξηγηθεί η σκοπιμότητα των αλλαγών, ώστε να γίνουν ομαλά αποδεκτές. 
Πιστεύω ότι στην επόμενη φάση, όπου η έμφαση θα δοθεί στις διαρθρωτικές αλλαγές, είναι κρίσιμο να διαμορφωθεί μια μεταρρυθμιστική κουλτούρα σε κοινωνικό επίπεδο, να διατυπώνεται δηλαδή από κάτω και όχι από πάνω το αίτημα για αποτίναξη στερεοτύπων και δογμάτων, δογμάτων που κυριάρχησαν στη Μεταπολίτευση και έφεραν αποτελέσματα, τα οποία βιώνουμε τα τελευταία χρόνια με δραματικό τρόπο.
Μπορούμε να συζητήσουμε πάρα πολλά, αλλά όχι για το αν έχει λογική να κλείνουν σχολεία, πανεπιστήμια και νοσοκομεία. Μπορούμε να ανταλλάξουμε επιχειρήματα και να συναντηθούμε ή να μην συναντηθούμε κάπου στη μέση. Όμως, δεν μπαίνει σε διάλογο το δικαίωμα των πολιτών στην υγεία και στην παιδεία.
Κανένας συνδικαλιστής, καμμιά συντεχνία, καμμιά επαγγελματική ομάδα δεν έχουν δικαίωμα να θέτουν σε κίνδυνο βεβαιότητες που αποτελούν προϋπόθεση για την κοινωνική ομαλότητα και σταθερότητα. 
Έχουμε μία πολύ κακή παράδοση στην ιδιοκτησιακή αντίληψη δημόσιων αγαθών κι αυτό δεν αφορά μόνο σε πολιτικούς και κόμματα. Αφορά επίσης στους επαγγελματίες φίλους του λαού που θεωρούν ότι έχουν την εξουσία να ανεβοκατεβάζουν τους διακόπτες και να ανοιγοκλείνουν το κράτος, ακόμη και το κράτος πρόνοιας. Αυτή η παράδοση δεν θα συνεχιστεί.
Η Κυβέρνηση έχει την καθαρή βούληση να βάλει τέλος σε φαινόμενα διάλυσης και στις αυταρχικές επιλογές μειοψηφιών που επιβάλλονται σε πλειοψηφίες. Οι ασθενείς δεν θα πρέπει πρώτα να δουν ειδήσεις για να μάθουν αν μπορούν να αναζητήσουν βοήθεια. Οι φοιτητές δεν θα αγχώνονται αν και πότε θα δώσουν εξετάσεις, πότε θα πάρουν πτυχίο, πότε θα κάνουν μαθήματα. 
Πολιτικοί και κόμματα που ψάχνουν δημοσκοπικά κέρδη, κατασκευάζοντας το χάος, προσβάλλουν την ελληνική κοινωνία ακόμη και όταν καταφέρουν να την εξαπατήσουν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού) 
Ένα λεπτό παρακαλώ, κύριε Πρόεδρε.
Κυρίες και κύριοι συνάδελφοι, στην επικαιρότητα κυριαρχούν οι συζητήσεις για τις κρίσιμες ψηφοφορίες και τις πιθανές διαφοροποιήσεις Βουλευτών για ανταρσίες, μεταγραφές και αποστασίες, εντός ή εκτός εισαγωγικών, ανάλογα πώς το βλέπει κανείς. 
Όλα αυτά μεγαλώνουν την ψυχική απόσταση των πολιτών από τα κόμματα και τους εκπροσώπους τους και ενθαρρύνουν τις ακραίες μορφές του κοινοβουλευτισμού, αυτούς που βρίσκουν την ευκαιρία τώρα να ξιφουλκήσουν. 
Η συζήτηση για την ψήφιση του προϋπολογισμού του 2014 είναι μια καλή ευκαιρία για όλους μας να αποδείξουμε ότι μπορούμε να αντιπαρατεθούμε πολιτικά και ιδεολογικά χωρίς τραμπουκισμούς, χωρίς προσβολές, χωρίς κραυγές, χωρίς χουλιγκανικού τύπου υπερβολές. Δηλαδή να αποδείξουμε ότι δεν παίζουμε για τα δελτία των οκτώ, αλλά ότι δίνουμε πολιτικές μάχες, όπως ο καθένας το εννοεί, για το συλλογικό καλό και με πλήρη αίσθηση της ιστορικότητας της συγκυρίας.
Μου αρέσει να διαβάζω ιστορία. Άλλωστε, τελευταία όλο και περισσότεροι γυρίζουμε πίσω για να δούμε καθαρότερα μπροστά. Έπεσα, λοιπόν, σε μια φράση την οποία δεν θυμόμουν του πρώτου Κυβερνήτη της Ελλάδας Ιωάννη Καποδίστρια, ο οποίος είπε ότι οι επιτροπές και η προσωρινότητα κατέστρεψαν την Ελλάδα. Αν σταθούμε στο δεύτερο, ίσως μπορούμε να συμφωνήσουμε ότι δεν πάει άλλο με την αναζήτηση του εφήμερου μικροσυμφέροντος και των πρόσκαιρων εντυπώσεων, γιατί αν συνεχιστεί η υποβάθμιση του κοινοβουλευτικού διαλόγου και η απαξίωση της πολιτικής διαδικασίας, απλώς σε λίγο δεν θα υπάρχουν θεατές στην πλατεία.
Σας ευχαριστώ για την ανοχή, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΖΕΤΤΑ ΜΑΚΡΗ",292
"119423"," Σας ευχαριστούμε, κυρία Υπουργέ.
Το λόγο έχει η Βουλευτής του ΚΚΕ κ. Λιάνα Κανέλλη.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119424"," Ευχαριστώ, κύριε Πρόεδρε.
Κυρίες και κύριοι Βουλευτές, θα καταψηφίσουμε τον προϋπολογισμό. Δεν νομίζω ότι υπάρχει κάποιος εδώ ο οποίος θα φανταζόταν με όσα έχουν ακουστεί ότι θα άξιζε τον κόπο να μείνουμε και εμείς στη διαπιστωτική μορφή του προϋπολογισμού και να τσακωθούμε για τα επίθετα. 
Δεν προξενεί έκπληξη στο Κομμουνιστικό Κόμμα αυτός ο προϋπολογισμός. Καμμία. Και δεν διαψεύδει και καμμία προσδοκία γιατί δεν είχαμε. Και δεν μπορούμε να έχουμε προσδοκία από έναν τέτοιο προϋπολογισμό σε αυτή τη διεθνή και καπιταλιστικά κρίσιμη συγκυρία. Και λέω «καπιταλιστικά κρίσιμη», διότι επικαλείστε μια κρίση της οποίας είστε παραγωγοί, διαχειριστές και διανεμητές των επιπτώσεων και το λέτε και ανερυθριάστως εδώ κληρονομώντας ο ένας τα προβλήματα από τον άλλο. 
Μάλιστα, χρησιμοποιείτε και τη λέξη «κληρονομώ» σαν να είναι περιουσιακό στοιχείο. Να κληρονομεί κάποιος τι; Δηλαδή τι θα περιμέναμε από έναν προϋπολογισμό το 2013, όταν έχουν προηγηθεί όλα αυτά για να φτάσουμε να διαπιστώνουμε με περίσσεια –περίσσεια, όμως!- και δυστυχώς διακοινοβουλευτική ευαισθησία, χριστουγεννιάτικη κλασική, σχεδόν παραμυθένια, το πώς οι άνθρωποι και με ποιο τρόπο βρίσκονται στην εσχατιά των φυσικών τους αντοχών; 
Τι να περιμένει κάποιος; Αυτή εδώ η Βουλή με αυτή τη μορφή -ίδια με αυτή που έχει σήμερα σε ό,τι αφορά τη θεμελιώδη της αντιπροσωπευτικότητα- είναι αυτή η οποία αποφάσιζε να ληστέψει τον κόπο των εργαζομένων, όταν έχοντας ήδη ξεσπάσει η κρίση της Enron στην Αμερική –το οποίο ήταν και ένα διεθνές παράδειγμα καταστροφής της έννοιας «σύνταξη», έτσι όπως πολύ μεγάλοι αγώνες την είχαν φέρει ως πρόνοια των γερατειών- αποφάσιζε εδώ μέσα σε αλλεπάλληλες ψηφοφορίες και σε διαφορετικούς προϋπολογισμούς να παίζονται στο διεθνές χρηματιστήριο και να τζογάρονται τα αποθεματικά των ταμείων. Αυτό ήταν μόνο ένα κομμάτι της ληστείας. 
Τι συζητάμε, λοιπόν, σήμερα εδώ; Συζητάμε έναν προϋπολογισμό ο οποίος απέδειξε ότι αυτό το σύστημα δεν παραπέμπει σε τίποτα. Τι θα διαχειριστείτε; Πώς θα το διαχειριστείτε; Λέτε για πλεόνασμα και μάλιστα για πλεόνασμα το οποίο θα δώσετε σε αυτούς που αδικήσατε. Κάντε μου μια μετάφραση ταξική αυτού του πράγματος. Κόψατε χέρια και πόδια. Τι θα δώσετε δηλαδή; Ξυλοπόδαρα θα δώσετε και σε όποιον μπορεί, ίσα-ίσα για να σταθεί όρθιος. Αυτό λέτε ότι θα κάνετε με αυτόν τον προϋπολογισμό; Τι θα δώσετε; Το ειδικό ηλεκτρονικό πανάκριβο πόδι που εξασφαλίζει η αστική τάξη και τα παιδιά της όποτε της συμβεί ατύχημα και με το οποίο μπορεί να χορεύει, να οδηγεί, να παίζει και να φτιάχνει επιχειρήσεις και να τις διαφημίζουμε; 
Όσον αφορά τον προϋπολογισμό, λέμε ψέματα στον κόσμο. Μιλάμε για προϋπολογισμό και μιλάτε για δημοσιονομική αυτονομία. Πού τη βρήκατε τη δημοσιονομική αυτονομία; Η χώρα έχει αποφασίσει να μην έχει δημοσιονομική αυτονομία από την ώρα που μπήκε πρώτα στην Ευρωπαϊκή Ένωση και μετά στην Ευρωζώνη. Δεν μπορεί να έχει καν ταξική θεώρηση των πραγμάτων έξω από την αστική τάξη επισήμως στον προϋπολογισμό, διότι έχετε αποφασίσει να αποδεχθείτε τις βασικές αρχές του Μάαστριχτ. Δεν μπορείτε να μιλάτε για κρατική περιουσία που ξεπουλιέται. Ποια κρατική περιουσία, δηλαδή, ξεπουλιέται; Πότε ήταν κρατική η περιουσία; Πότε ήταν πραγματικά κρατική, αλλά με την έννοια του λαϊκού κράτους; «Το ΠΑΣΟΚ στην Κυβέρνηση, ο λαός στην εξουσία» ήταν κάτι που ακούστηκε μια εποχή. Και ακούγεται και τώρα. Η «Διαφάνεια» για την οποία επαίρεστε είναι ιδιωτικός οργανισμός. 
Για παράδειγμα, εγώ απορώ δηλαδή, ειλικρινά σας το λέω, μετά από διεθνείς επαφές που κάνει και ο έτερος των φιλοδοξούντων και κρουόντων τας θύρας της διαχείρισης ΣΥΡΙΖΑ πώς δεν έχει αποτινάξει από επάνω του τα διάφορα γκρουπούσκουλα του διεθνούς καπιταλιστικού κατεστημένου που βγάζουν και ρεκόρ Γκίνες, να είναι λένε –λέει- στους εκατό διανοητές ο κ. Τσίπρας, όπως ήταν και ο κ. Παπανδρέου πριν από τρία χρόνια, το 2010. Και βγάλατε μια ανακοίνωση; Έλεος, δηλαδή! Αυτά είναι προσβλητικά πράγματα.
Δεν έχουμε διαφθορά; Βεβαίως, δεν έχουμε διαφθορά. Το σύστημα αυτήν τη στιγμή δεν είναι σε θέση να πληρώσει μια σειρά ακόμα από αποφάσεις και λαμόγια για να κλείσει ακόμα περισσότερο το λαό στη στρούγκα. Το κάνατε με το Χρηματιστήριο σε πρώτη φάση. Το κάνετε με τα ασφαλιστικά ταμεία στη δεύτερη φάση. Αυτός ο προϋπολογισμός, ναι, δεν έχει δήμευση όπως λέει, έχει εκπλειστηριασμό και του τελευταίου περιουσιακού στοιχείου, το οποίο το παρουσιάζετε και σαν δώρο που είναι η γη, που για τη λαϊκή οικογένεια υπήρξε παράγων επιβίωσης χιλιοπληρωμένος, με συνθήκες εργασίας άθλιες, με φορολόγηση τραγική, με κινδύνους για να μπορέσει να βάλει ένα κεραμίδι πάνω από το κεφάλι του. Δεν απευθύνεστε σε αυτό στην πραγματικότητα. 
Αυτό που θα φέρετε την επόμενη εβδομάδα βασίζεται σε αυτήν την αντίληψη του προϋπολογισμού. Ο προϋπολογισμός αυτός ξέρετε τι θέλει να κάνει; Να κρατήσει τα κεφάλια κάτω. Διατείνεστε κατά καιρούς για το Καποδιστριακό ότι αυτό είναι στα εκατό καλύτερα σχολεία και σε έξι μήνες μέσα είναι κλειστό, απαξιωμένο και θα πάμε σε ιδιωτικά. Θα πάμε, το είχατε προαναγγείλει και πριν. Δεν γίνεται αλλιώς! Αυτή είναι η δημοσιονομική, εκπαιδευτική πολιτική της Ευρωπαϊκής Ένωσης. Είναι ψέμα να μιλάμε για αυτονομία και ελευθερία διαχείρισης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα ελάχιστη ανοχή στο χρόνο. 
Θα χρειαστώ, λοιπόν, λίγο περισσότερο χρόνο για να σας πω το εξής: Μιλάτε για μορφές αγώνα. Υπάρχει ένα ψέμα που λέγεται –ας πούμε- «δωρεάν παιδεία». Να σας πω μια μορφή αγώνα που μπορεί να αποδώσει απέναντι στη δωρεάν παιδεία; Δεν το πληροφορήθηκε κανένας. Πληροφορηθήκατε εάν έπαιξε σε παράσταση ή δεν έπαιξε σε παράσταση ο πρύτανης, αν γράφτηκαν ή δεν γράφτηκαν οι πρωτοετείς φοιτητές; Τη βασική έννοια της δωρεάν παιδείας δεν τη συζητάει ο προϋπολογισμός και δεν τη συζητάμε εμείς εδώ μέσα, δεν την προβλέπει καν. Υποβαθμίζει να ιδιωτικοποιήσει, υποβαθμίζει να ιδιωτικοποιήσει! Και μετά θα παράξει καινούργιες στρατιές ανέργων από τις ιδιωτικοποιημένες περιουσίες. 
Στην πραγματικότητα, ο προϋπολογισμός δεν κάνει τίποτε άλλο από το να μετατρέπει το δημόσιο χρέος σε ιδιωτικό, το επιμοιράζει. Αυτό το πράγμα κάνει. Δεν περιμένουμε εμείς κάτι άλλο. Μπορούμε όμως να σας υποδείξουμε. 
Ο Σύλλογος Φοιτητών στο Αριστοτέλειο Πανεπιστήμιο Θεσσαλονίκης του Παιδαγωγικού περνώντας από τη γενική του συνέλευση την πρόταση του ΜΑΣ κατάφερε στο κατάστημα «Λογότυπος» του πανεπιστημίου σε αυτές τις μέρες και σε αυτές τις ώρες, με δημοκρατικές διαδικασίες, να απαιτήσει δωρεάν εκτύπωση των σημειώσεων για την πρακτική τους άσκηση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Διότι το κόστος για κάθε φοιτητή είναι είκοσι πέντε με τριάντα ευρώ. Μη μου μιλήσετε για είκοσι πέντε και τριάντα ευρώ σαν να είναι χαμηλό ποσό γιατί είναι η καρδιά της δωρεάν παιδείας. Πέτυχαν να τυπωθούν δωρεάν είκοσι οκτώ χιλιάδες σελίδες. Αυτοί είναι το μέλλον.","ΛΙΑΝΑ ΚΑΝΕΛΛΗ",182
"119425"," Συντομεύετε παρακαλώ, κυρία συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119426"," Τελειώνω. 
Αυτοί είναι το μέλλον! Αυτή είναι η μορφή αγώνα. Όλα τα υπόλοιπα κατατείνουν από τη μία μεριά στην ιδιωτικοποίηση της παιδείας –και αυτό λέει και ο προϋπολογισμός- και από την άλλη στην παραγωγή ατελείωτης στρατιάς ανειδίκευτων εργατών. Στο επίπεδο γενικότερα της οικονομίας απαιτείται συναίνεση στην κατάργηση κάθε μορφής ανεξαρτησίας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κάνετε διαπραγματεύσεις, όπως κάνει και ο ΣΥΡΙΖΑ-ΕΚΜ που βγαίνει έξω, από το Τέξας, αριστερά, δεξιά κάνοντας διαπραγματεύσεις και η πρότασή του για ένα χρόνο για τους πλειστηριασμούς ξέρετε σε τι κατατείνει; Και μάλιστα σε αυτό φαίνεται να συναινούν και κάποιοι από εσάς, ειδικά από το ΠΑΣΟΚ, όπως άκουσα τον προλαλήσαντα συνάδελφο του ΠΑΣΟΚ εδώ. Θέλετε να διαπραγματευτείτε και να διαχωρίσετε για λογαριασμό των τραπεζών ένα τμήμα της λαϊκής στέγης το οποίο θα συμπαρασυρθεί, ενώ στην πραγματικότητα θέλετε τα υποθηκευμένα σπίτια των μικρών βιοτεχνών, των μικροεπαγγελματοβιοτεχνών, των μικρών που αναγκάστηκαν να πάρουν δάνειο υποθηκεύοντας την κατοικία τους και να πετύχετε και το αφορολόγητο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΛΙΑΝΑ ΚΑΝΕΛΛΗ",182
"119427"," Παρακαλώ, τελειώστε. Σας ευχαριστώ πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119428"," Αυτό θέλετε να κάνετε. Αυτές είναι οι διαπραγματεύσεις. Αυτά προβλέπει ο προϋπολογισμός.","ΛΙΑΝΑ ΚΑΝΕΛΛΗ",182
"119429"," Σας ευχαριστούμε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119430"," Να σας πω κάτι; Δεν θα χρειαστούν «ψηλά αλώνια». Την επόμενη εβδομάδα όταν θα έρθουμε εδώ να συζητάμε ποιος θα εμπορευθεί υπέρ ποίου τρίτου, απαλλοτριώνοντας διά της πολιτικής οικονομίας και της δημοσιονομικής πολιτικής την ατομική ιδιοκτησία…","ΛΙΑΝΑ ΚΑΝΕΛΛΗ",182
"119431"," Κυρία Κανέλλη, έχετε μιλήσει ήδη τρία λεπτά επιπλέον.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119432"," …την πληρωμένη εκατό φορές από τους πολίτες, υπέρ ποίου; Το νόμο τον περάσατε το 2003 και ήταν αναγκαστική η απαλλοτρίωση υπέρ τρίτου.","ΛΙΑΝΑ ΚΑΝΕΛΛΗ",182
"119433"," Σας ευχαριστούμε πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119434"," Δεν θα χρειαστείτε τίποτα άλλο, για να πάρετε τη γη, παρά τη νομοθεσία που έχετε φτιάξει από τη Μεταπολίτευση μέχρι σήμερα. 
Καταψηφίζουμε τον προϋπολογισμό -να το επαναλάβω, για να το εμπεδώσουμε- γιατί αυτός δεν είναι προϋπολογισμός για τον ελληνικό λαό. Είναι προϋπολογισμός, για να περισωθεί τμήμα του κεφαλαίου και τίποτα πέραν αυτού.","ΛΙΑΝΑ ΚΑΝΕΛΛΗ",182
"119435"," Ευχαριστούμε. 
Το λόγο έχει ο κ. Κουράκος, Βουλευτής της Ομάδας των Ανεξάρτητων Δημοκρατικών Βουλευτών.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119436"," Κυρίες και κύριοι συνάδελφοι, η συζήτηση του προϋπολογισμού αποτελεί επί της αρχής κορυφαία πολιτική διαδικασία του ελληνικού Κοινοβουλίου. Μετά από έξι χρόνια οικονομικής ηγεμονίας ξένων δυνάμεων στη χώρα μας το μόνο που βιώνουμε είναι ανεργία, θλίψη και κοινωνική δυστυχία. Κανένα όραμα για το μέλλον, κανένα σχέδιο για την πατρίδα μας. Αυτή η εθνική τραγωδία πρέπει, επιτέλους, να σταματήσει!
Εδώ και καιρό πρώτοι εμείς, ως Νέα Μεταρρυθμιστική Ριζοσπαστική Ανασυγκρότηση, δηλαδή ως Νέα ΜΕ.Ρ.Α. –το καινούργιο κόμμα- έχουμε παρουσιάσει την ανάγκη εθνικής συνεννόησης όλων για ένα σχέδιο εθνικής ανασυγκρότησης και ανάπτυξης έξω από το πλαίσιο των μνημονίων. Εμείς δεν εγκλωβιζόμαστε στη βραχυπρόθεσμη διαχείριση των μακροοικονομικών ισορροπιών ούτε στις ακραίες κομμουνιστικές και νεοφιλελεύθερες κυβερνητικές πρακτικές, όπως κάνουν οι κ.κ. Σαμαράς, Βενιζέλος και Στουρνάρας. 
Μη ρωτάτε γιατί δεν αλλάζει τίποτα. Γιατί Τράπεζες, τρόικα και Κυβέρνηση συνεχίζουν, παρά τη λαϊκή κατακραυγή και την οργή των φορολογουμένων και δανειοληπτών, να κάνουν ό,τι θέλουν. Γιατί; Γιατί δεν υπάρχει ουσιαστική Αντιπολίτευση και για τον περίεργο ρόλο που παίζουν κάποιες δήθεν «αντιμνημονιακές» δυνάμεις, οι λεγόμενοι «τσάμπα μάγκες» του αντιμνημονιακού τόξου. 
Η απάντηση είναι απλή: Κυβέρνηση και Αντιπολίτευση παίζουν το παιχνίδι της τρόικας και των τραπεζών. Οι μεν κάνουν ότι κυβερνούν, οι δε ότι αντιπολιτεύονται, για να συντηρείται η ισορροπία του συστήματος στα επίπεδα που τη θέλουν Έλληνες και ξένοι νταβατζήδες, κερδοσκόποι και τραπεζίτες. 
Κυρίες και κύριοι συνάδελφοι, τα βασικά στοιχεία του προϋπολογισμού οδηγούν σε εύκολα συμπεράσματα: Περαιτέρω περικοπές μισθών και συντάξεων για πέμπτη φορά τα τελευταία τέσσερα χρόνια. Αύξηση της φορολογίας. Οριστική διάλυση του κοινωνικού κράτους. Καταστρατήγηση εργασιακών κεκτημένων δεκαετιών. Πλήρης διάλυση της δημόσιας και ιδιωτικής υγείας. 
Η αλήθεια είναι ότι στην Ελλάδα των μνημονίων συνηθίσαμε να προσαρμοζόμαστε στις επιταγές της τρόικας. Γιατί, όμως, γίνεται αυτό; Η απάντηση κρύβει μια πικρή αλήθεια. Δεν έχετε όραμα για το μέλλον της χώρας. Το μόνο που σας νοιάζει είναι η παραμονή στην εξουσία. Έχετε αποτύχει. Αυτό πού φαίνεται; Φαίνεται καθαρά στο φετινό προϋπολογισμό. 
	Το πλεόνασμα που εσείς μας παρουσιάζετε ως επιτυχία, δυστυχώς, είναι η απόδειξη της πλήρους αποτυχίας σας. Είναι λογιστικό. Είναι αλχημιστικό. Συγκεκριμένα, είναι πραγματικό το περίφημο πλεόνασμά σας, όταν στηρίζεται, πρώτον, στην υπερφορολόγηση της μεσαίας τάξης, του απλού και συνεπή πολίτη, που εσείς με τις πολιτικές σας επιλογές έχετε οδηγήσει στη φτωχοποίηση; Τα νοικοκυριά και οι επιχειρήσεις θα πληρώσουν πρόσθετους φόρους και χαράτσια ύψους 2,5 δισεκατομμυρίων ευρώ για το 2014. Πρόκειται για πραγματική φορολογική επιδρομή. 
	Χαρακτηριστικό παράδειγμα είναι πως η EUROSTAT, σύμφωνα με την τελευταία έκθεσή της, μας λέει ότι το 38% του ελληνικού πληθυσμού ζει κάτω από το όριο της φτώχειας. Το 2014 προβλέπεται να εισπραχθούν 1,2 δισεκατομμύριο ευρώ περισσότερα από φόρους, περιουσίες, επιβαρύνοντας υπέρμετρα την ακίνητη περιουσία. 
	Αυτή, κύριοι της Κυβέρνησης, δεν είναι κομμουνιστική πολιτική; Η φιλελεύθερη ιδεολογία προστατεύει την ατομική ιδιοκτησία που εσείς σήμερα κρατικοποιείτε ουσιαστικά. Τιμωρείτε τους νοικοκυραίους και επιβραβεύετε τους φοροφυγάδες. 
	Τρίτον, είναι πραγματικό το πλεόνασμα, όταν η ανεργία έχει ανέλθει, σύμφωνα με τα τελευταία στοιχεία της ΓΣΕΕ, στο 28%, ενώ το τραγικότερο όλων είναι ότι η ανεργία των νέων έχει εκτιναχθεί στο 65%; Είναι αυτά στοιχεία ανάπτυξης; 
Τέταρτον, είναι πραγματικό το πλεόνασμα, όταν μειώνετε ακόμα περισσότερο τις δαπάνες για τη δημόσια υγεία, που ήδη έχει καταστραφεί; Τα νοσοκομεία στην ουσία υπολειτουργούν –υπάρχει έλλειψη προσωπικού- καθώς και οι μονάδες εντατικής θεραπείας. Διαλύετε τώρα τον ΕΟΠΥΥ. Τώρα, πάτε να καταστρέψετε και την ιδιωτική υγεία με τα rebate του 20% και του 50% claw back. 
Πέμπτον, είναι πραγματικό πλεόνασμα, όταν οι δαπάνες για την παιδεία το 2014 μειώνονται κατά 5,8%, σε σχέση με τις δαπάνες του 2013, δηλαδή 266 εκατομμύρια ευρώ λιγότερα;
Είναι ένα κράτος παραγωγής φτωχών, απαίδευτων και κυρίως ανέργων ανθρώπων. Σκοτώνετε την παιδεία της χώρας, το μέλλον των παιδιών μας. 
Κυρίες και κύριοι συνάδελφοι, το πολιτικό σύστημα και η Κυβέρνηση δεν έχει τη δυνατότητα ή τη βούληση να αντιμετωπίσει τη φοροδιαφυγή. Η δήλωση του Υπουργού Οικονομικών ότι αν αλλάξουν οι αντικειμενικές αξίες των ακινήτων, τότε θα αυξηθούν στο Κερατσίνι και τη Δραπετσώνα και θα μειωθούν στην Εκάλη και την Κηφισιά αποτελεί μνημείο πολιτικής απρέπειας, για να μην πω πολιτικής αγυρτείας. 
Θα ήθελα να ενημερώσω, λοιπόν, τον Υπουργό Οικονομικών ότι πέρα από αριθμούς υπάρχουν και άνθρωποι. Αυτήν τη στιγμή περίπου τριακόσιες πενήντα χιλιάδες συνάνθρωποί μας είναι χωρίς ρεύμα. Στο Κερατσίνι δε το 20% των κατοίκων βρίσκονται χωρίς ρεύμα. Αυτά είναι τα αποτελέσματα της πολιτικής του κ. Στουρνάρα. 
Ο Γενικός Γραμματέας Διαφάνειας ο κ. Σούρλας, καταγγέλλει ότι από τα καύσιμα υπάρχει φοροδιαφυγή που ξεπερνά τα 5 δισεκατομμύρια ευρώ. Τι έχει κάνει ο κ. Στουρνάρας; Αντί, λοιπόν, να παταχθούν οι μεγάλοι φοροφυγάδες και να φορολογηθεί η μεγάλη ακίνητη περιουσία, ο κ. Στουρνάρας επιλέγει να εξοντώσει όλα τα νοικοκυριά και τους μικροϊδιοκτήτες, αποκαλώντας τους μάλιστα «επενδυτές από φοροδιαφυγή». Η χώρα και οι πολίτες έχουν ανάγκη από ένα νέο φορολογικό νόμο, σταθερό με ορίζοντα δεκαετίας, αναπτυξιακό και κυρίως κοινωνικά δίκαιο. 
Κλείνοντας, κυρίες και κύριοι συνάδελφοι, η Νέα ΜΕΡΑ αυτήν τη δύσκολη στιγμή προτείνει: εθνική συνεννόηση για ένα εθνικό σχέδιο ανάπτυξης και ανασυγκρότησης έξω από τα μνημόνια υπό τον Πρόεδρο της Δημοκρατίας, εάν υπάρχει.
Ευχαριστώ.","ΙΩΑΝΝΗΣ ΚΟΥΡΑΚΟΣ",250
"119437"," Το τελευταίο τώρα, τι το θέλατε; Αναφερθήκατε στον Πρόεδρο της Δημοκρατίας τόσο απαξιωτικά. Σας παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119438"," Να σας απαντήσω.","ΙΩΑΝΝΗΣ ΚΟΥΡΑΚΟΣ",250
"119439"," Όχι, δεν θα απαντήσετε. Τι να απαντήσετε;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119440"," Γιατί με ρωτάτε;","ΙΩΑΝΝΗΣ ΚΟΥΡΑΚΟΣ",250
"119441"," Γι’ αυτό που άκουσα!","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119442"," Θεωρούμε ότι ο Πρόεδρος της Δημοκρατίας, κύριε Πρόεδρε, βρίσκεται εγκλωβισμένος μέσα στο Προεδρικό Μέγαρο και δεν παρακολουθεί το τι συμβαίνει.","ΙΩΑΝΝΗΣ ΚΟΥΡΑΚΟΣ",250
"119443"," Το λόγο έχει ο κ. Ανδρέας Ψυχάρης, Βουλευτής της Νέας Δημοκρατίας και να προσέχουμε όταν αναφερόμαστε στους θεσμούς –σας παρακαλώ πάρα πολύ- και προ πάντων στον Πρόεδρο της Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119444"," Εγώ σέβομαι, κύριε Πρόεδρε, ...","ΙΩΑΝΝΗΣ ΚΟΥΡΑΚΟΣ",250
"119445"," Ορίστε, κύριε Ψυχάρη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119446"," Κυρίες και κύριοι συνάδελφοι, κύριε Υπουργέ, θα αρχίσω από κάτι δυσάρεστο. Έχουμε προϋπολογισμό τον οποίο πρέπει να εφαρμόσουμε πιστά και κυρίως οι Υπουργοί, στους οποίους θα δώσουμε τη στήριξή μας. «Δάσκαλε που δίδασκες και νόμο δεν εκράτεις», γιατί το Υπουργείο Οικονομικών, ο Υπουργός Οικονομικών, δεν τηρεί πιστά τον προϋπολογισμό, που ο ίδιος έχει θέσει στον εαυτό του. Οι δαπάνες του Υπουργείου Οικονομικών ξεπέρασαν κατά πολύ αυτές που είχε θέσει.
Επίσης, δεν είναι σε θέση να εφαρμόσει το ενιαίο μισθολόγιο, το οποίο είναι κυβερνητική πολιτική που πρέπει να υπάρχει για όλους τους τομείς του δημοσίου. Επίσης, υπάρχει ένας πρόεδρος της ανεξάρτητης αρχής, ο οποίος λαμβάνει μισθό διπλάσιο από έναν Υπουργό, επειδή θεωρείται προσωπικό ειδικών καθηκόντων.
Όπως εμείς οι Βουλευτές πρέπει να δίνουμε το καλό παράδειγμα στην κοινωνία, το Υπουργείο Οικονομικών πρέπει να δίνει το καλό παράδειγμα σε όλα τα Υπουργεία, εφαρμόζοντας πιστά τον προϋπολογισμό, τον οποίο το ίδιο έχει σχεδιάσει, το ίδιο θέλει να εφαρμοστεί και που αν εφαρμοστεί, θα έχουμε μια σωστή οικονομική πολιτική. 
Επίσης, πρέπει να αναφερθώ στη δημόσια τοποθέτηση του κ. Στουρνάρα, ότι η Ελλάδα είναι μία υποφορολογούμενη χώρα. Αν κοιτάξει προσεκτικά όλα τα στοιχεία –γιατί δεν μπορούμε να παίρνουμε μεμονωμένα ένα στοιχείο και να αναπτύσσουμε μια θεωρία-, θα διαπιστώσει ότι σφάλλει. Δεν μπορούμε να συγκρίνουμε ένα ποσοστό φορολόγησης, αλλά θα πρέπει να λαμβάνουμε υπ’ όψιν μας το ύψος των μισθών, των συντάξεων και κυρίως της αγοραστικής αξίας που μένει όταν αφαιρεθεί ο φόρος από το εισόδημα. 
Τι εννοώ με αυτό; Για να τα πούμε πιο λιανά, αν ο κ. Στουρνάρας πάει σε ένα σούπερ μάρκετ στη Γερμανία –και ελπίζω να πάει για να δει- θα διαπιστώσει ότι οι τιμές των προϊόντων βασικής ανάγκης, όπως το γάλα και το ψωμί, είναι κατά πολύ χαμηλότερες στη Γερμανία απ’ ό,τι στην Ελλάδα. Και μπορεί η φορολογία στη Γερμανία να είναι υψηλότερη -αν και δεν γνωρίζω πόση ακριβώς είναι- αλλά σίγουρα η αγοραστική αξία των Γερμανών μετά τη φορολογία είναι πολύ μεγαλύτερη από την αγοραστική αξία των Ελλήνων. Πάντως, οι τιμές που πληρώνει ο Έλληνας καταναλωτής, η Ελληνίδα νοικοκυρά, είναι πολύ υψηλότερες. 
Επίσης, πρέπει να αντιληφθεί ο κ. Στουρνάρας ότι οι τίμιοι Έλληνες, οι τίμιοι μισθωτοί, οι έντιμοι πολίτες, υπερφορολογούνται. Αναμένω από τον κ. Στουρνάρα, όπως αναμένουμε όλοι μας, όπως ήταν δέσμευση της Κυβέρνησής μας, αντί να λέει τέτοιες θεωρίες, να μας φέρει στη Βουλή επιτέλους ένα δίκαιο και με διευρυμένη βάση φορολογικό νομοσχέδιο. Περιμένω, επίσης, τη δέσμευσή του ότι το 2014, όταν καρποφορήσουν οι προσπάθειες της Κυβέρνησης, θα υπάρξουν φορολογικές ελαφρύνσεις για τους τίμιους φορολογούμενους. 
Όσον αφορά στα ακίνητα και τους πλειστηριασμούς, η ρύθμιση που θα φέρει η Κυβέρνηση θα πρέπει να ισχύσει τουλάχιστον για τον επόμενο χρόνο και όχι για έξι μήνες, να υπάρχει ένα ακατάσχετο τουλάχιστον 180.000 ευρώ ή μέχρι 200.000 ευρώ. Το εισοδηματικό κριτήριο, το οποίο γράφεται στον Τύπο, πρέπει να είναι σημαντικά μεγαλύτερο από τις 20.000 ευρώ. 
Εδώ μέσα στη Βουλή ακούμε μια κριτική από την Αξιωματική Αντιπολίτευση και από όλα τα κόμματα. Την καλύτερη κριτική και την καλύτερη προσφορά στην Κυβέρνηση την κάνουμε εμείς οι Βουλευτές που στηρίζουμε την Κυβέρνηση και οι οποίοι αναγνωρίζουμε ότι η χώρα έχει μπει σε μια περιπέτεια, από την οποία θέλουμε να βγει ενισχυμένη. 
Εμείς ακούμε τον κόσμο, ο οποίος μας μεταφέρει διάφορα μηνύματα. Πρέπει να μεταφέρουμε στην Κυβέρνηση τα λάθη τα οποία κάνει, ώστε να βελτιωθούμε. Διότι στο κάτω-κάτω πρέπει να λειτουργούμε ως Βουλευτές και όχι με εκλογικά κριτήρια ούτε με περιφερειακά. Αυτό, όμως, που πρέπει να κοιτάμε είναι να μην αδικείται κανένας και να πιάσουν τόπο οι θυσίες του ελληνικού λαού, οι οποίες είναι πάρα πολλές.
Ευχαριστώ πολύ.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"119447"," Κι εμείς ευχαριστούμε. 
Το λόγο έχει η κ. Δούρου Ειρήνη, Βουλευτής του ΣΥΡΙΖΑ. 
ΕΙΡΗΝΗ (ΡΕΝΑ) ΔΟΥΡΟΥ: Ευχαριστώ, κύριε Πρόεδρε. 
Κυρίες και κύριοι συνάδελφοι, θα μου επιτρέψετε να διαβάσω από μέσα, για να μην θεωρηθεί ότι παρερμηνεύω τα λόγια. «Ο προϋπολογισμός λοιπόν δεν είναι μια απλή λογιστική αποτύπωση των εσόδων, των εξόδων και γενικότερα των βασικών δημοσιονομικών μεγεθών του κράτους ή ακόμα και ολόκληρης της γενικής κυβέρνησης. Πίσω από τους πίνακες» –λέει- «και τα νούμερα κρύβεται κάτι πολύ πιο βαθύ. Στις προβλέψεις των δημοσιονομικών δεδομένων αποτυπώνεται η οικονομική βάση των δημοσίων πολιτικών που θα ασκηθούν στο μέλλον». Τάδε έφη ο κ. Γιάννης Στουρνάρας ενώπιον της Διαρκούς Επιτροπής Οικονομικών Υποθέσεων. 
Πράγματι, κυρίες και κύριοι, δεν είναι το παν οι αριθμοί, γιατί πίσω από τους αριθμούς υπάρχουν πάντα οι πολιτικές. Οι πολιτικές της Κυβέρνησης, παρά τη νέα μεγάλη εθνική ιδέα, αυτή του πρωτογενούς πλεονάσματος, μόνο πλεονάσματα δεν παράγουν. 
Αντιθέτως, παράγουν διαρκώς ελλείμματα που μάλιστα διευρύνονται. Έχουμε έλλειμμα στην υγεία. Έχουμε έλλειμμα στην παιδεία. Έχουμε έλλειμμα στην αξιοπιστία της ίδιας μας της χώρας σε όλα τα μήκη και τα πλάτη. Πως θα μπορούσε να είναι αλλιώς; Έχουμε έλλειμμα και στην άσκηση εξωτερικής πολιτικής. 
Κυρίες και κύριοι, ίσως ο πιο έγκριτος οίκος αξιολόγησης –αφού ξεκίνησα με τον κ. Στουρνάρα- είναι εκείνος των Ελλήνων πολιτών, αλλά και των ευρωπαϊκών κοινωνιών που έχει ήδη αξιολογήσει την Κυβέρνηση στους δείκτες της υγείας, της παιδείας, της εξωτερικής πολιτικής με τρία «α»: Απούσα, άβουλη, αδρανής είναι η Κυβέρνηση. Είναι απούσα από όλα τα κρίσιμα μέτωπα, από το ζωτικό χώρο των Βαλκανίων ως την κρίσιμης γεωπολιτικά σημασίας Μέση Ανατολή. Δεν υπάρχει καμμία πρόταση και καμμία πρωτοβουλία. Το χειρότερο είναι ότι όταν αυτή η Κυβέρνηση δεν είναι απούσα και αποφασίσει να είναι παρούσα, στρατεύεται στις σειρήνες πολεμικών σχεδιασμών, όπως έγινε με τα σχέδια βομβαρδισμού της Συρίας, όπου ο αρμόδιος Υπουργός πριν ακόμα η ίδια η Ουάσιγκτον αποφασίσει εάν θα βάλει μπροστά τις στρατιωτικές μηχανές δήλωνε «παρών». 
Η Κυβέρνηση είναι άβουλη, γιατί πλέον λειτουργεί χωρίς σχεδιασμό και προτεραιότητες, είτε πρόκειται για την οικονομική διπλωματία είτε πρόκειται για την ενεργειακή διπλωματία είτε πρόκειται για μια άλλη νέα μεγάλη εθνική ιδέα των τελευταίων χρόνων που έγινε της μόδας, αυτή της ΑΟΖ, για να πνιγεί εκεί έξω από τα νερά της Μάλτας. Διότι ήταν ο ίδιος ο Πρωθυπουργός –προσέξτε, όχι κάποιος άσχετος- που για να ντύσει αυτήν τη νέα μεγάλη εθνική ιδέα, ούτε λίγο ούτε πολύ μας έταξε ότι θα μπορούσε να ανακηρύξει και να ορίσει ΑΟΖ της πατρίδας μας με μια χώρα που δεν συνορεύει. 
Η Κυβέρνηση είναι αδρανής γιατί έχει επιλέξει να απέχει από τη διεκδίκηση του νομικά δίκαιου, του πολιτικά ορθού και το κυριότερο, του ηθικά επιβεβλημένου αιτήματος της πατρίδας μας σχετικά με τη διεκδίκηση των γερμανικών αποζημιώσεων και του κατοχικού δανείου. 
Αυτή η ανύπαρκτη –για να προσθέσω κι εγώ ένα τέταρτο «α»- Κυβέρνηση αναλαμβάνει την Ευρωπαϊκή Προεδρία, μια Προεδρία που είναι σαφές ότι εγγράφεται σε δύο τροχιές: Εκείνης της αδιαφάνειας και της διεκπεραίωσης. 
Και λέω της αδιαφάνειας, κυρίες και κύριοι, γιατί ακόμη και σήμερα κι ενώ διεξάγεται συζήτηση για τον προϋπολογισμό δεν γνωρίζουμε καν το κόστος του προϋπολογισμού της Προεδρίας. Είναι πενήντα εκατομμύρια σύμφωνα με το Γενικό Λογιστήριο του Κράτους; Είναι τριάντα εκατομμύρια σύμφωνα με τον προϋπολογισμό –και για όσους δεν το έχουν διαβάσει, είναι στη σελίδα 98 του τρίτου κεφαλαίου της εισηγητικής έκθεσης- ή μήπως είναι ογδόντα εκατομμύρια; Διότι η διατύπωση δεν είναι σαφής για το αν πρόκειται για επιπλέον πιστώσεις ύψους τριάντα εκατομμυρίων. Όπως βεβαίως δεν έχουμε σαφή εικόνα που θα πάνε αυτά τα εκατομμύρια, σε ποιες ανάγκες και για ποιους σκοπούς. 
Θα είναι επίσης μια Προεδρία διεκπεραίωσης που θα βαθύνει και θα θεσμοποιεί τις πολιτικές της καταστροφής, της λιτότητας και της ανεργίας και όχι της ανάπτυξης. Διότι, κυρίες και κύριοι, κύριε Πρόεδρε, το να κλίνουμε σε όλες τις πτώσεις τη λέξη «ανάπτυξη» δεν συνιστά πολιτική αλλά συνιστά κοροϊδία των πολιτών για τη δημιουργία εντυπώσεων. 
Τούτος ο προϋπολογισμός, πέραν των ασαφειών σε ό,τι τουλάχιστον αφορά το Υπουργείο Εξωτερικών, προκαλεί και σειρά ερωτημάτων, καθόλου ανώδυνων, αλλά καίριων και βεβαίως όχι τυχαίων. 
Ξεχωρίζω ορισμένα ερωτηματικά, σεβόμενη τα περιορισμένα όρια του χρόνου, αλλά ενδεικτικά. 
Ερώτημα πρώτο: Ποιο είναι το ύψος των απόρρητων δαπανών, κυρίες και κύριοι. Δεν θα υπάρξουν; Άραγε, καταργήθηκαν; Και αν δεν έχουν καταργηθεί, σε ποια κατηγορία δαπανών εντάσσονται; 
Σε μια περίοδο που η κοινωνία χειμάζεται, που πέρυσι όσοι μιλούσαμε για θάνατο από μαγκάλι ήμασταν λαϊκιστές και φέτος η είδηση δεν αφορά κανένα, που οι πολίτες κυριολεκτικά πεθαίνουν από το κρύο, η Κυβέρνηση οφείλει να μας πει. 
Και να μην επικαλείστε τους εθνικούς λόγους. Διότι το εθνικό δεν μπορεί επ’ ουδενί να εξισώνεται με το σκοτεινό και το ψευδές. Μάθαμε καλά από τα παιδικά μας χρόνια ότι το εθνικό είναι το αληθές. 
Ερώτημα δεύτερο: Ποιο είναι το ύψος των δαπανών της Υπηρεσίας Διεθνούς Αναπτυξιακής Συνεργασίας; Ποιες είναι οι ληξιπρόθεσμες οφειλές της; Ποιες είναι οι διεθνείς υποχρεώσεις της; 
Ο προϋπολογισμός, κυρίες και κύριοι, δεν μας διαφωτίζει. Και νομίζω ότι αυτό γίνεται σκόπιμα. 
Όπως δεν μας διαφωτίζει κι ένα τελευταίο ενδεικτικό ερώτημα: Ποιο είναι το ύψος των δαπανών και των ληξιπρόθεσμων οφειλών των εποπτευομένων από το Υπουργείο Εξωτερικών φορέων;
Ερωτηθείς πριν από λίγο καιρό ο κ. Στουρνάρας, σχετικά με τις διεκδικήσεις μας έναντι της Γερμανίας, απαντούσε ότι δεν έχει έρθει ακόμα η ώρα. Και όμως η ώρα έχει έρθει και για τη διεκδίκηση των γερμανικών οφειλών αλλά και για τη διεκδίκηση της αξιοπρέπειας της χώρας και όλων μας. Η ώρα έχει έρθει και ο λαός θα στείλει αυτήν την άκρως επικίνδυνη για την Ελλάδα και την Ευρωπαϊκή Ένωση Κυβέρνηση εκεί που ανήκει στη φαυλότητα του χθες. 
Οι πολίτες θα επιλέξουν μια νέα κυβέρνηση με κορμό τον ΣΥΡΙΖΑ και θα δώσουν το δικό τους τρία «α» για πολιτικές και με πολιτικές της αξιοπρέπειας, της απασχόλησης και της αλληλεγγύης. Το πρώτο βήμα είναι η καταψήφιση αυτού του αντιλαϊκού, βαθιά ταξικού προϋπολογισμού, που δεν μας αρέσει να το λέμε, δεν σας αρέσει να το ακούτε αλλά δεν ταιριάζει σε κυρίαρχο κράτος αλλά μάλλον σε αποικία χρέους.
Άκουσα αυτές τις ημέρες πάλι Βουλευτές, πρωτοκλασάτα δημοσιογραφικά στελέχη της Νέας Δημοκρατίας, όπως λέμε, να οδύρονται για τις συνέπειες αυτού του προϋπολογισμού και να καταλήγουν στο ότι θα ψηφίσουν τον προϋπολογισμό.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119448"," Συντομεύετε, κυρία συνάδελφε.
ΕΙΡΗΝΗ (ΡΕΝΑ) ΔΟΥΡΟΥ: Τελείωσα, κύριε Πρόεδρε κι ευχαριστώ πολύ για την ανοχή σας.
Μάλιστα, είναι εσχάτως της μόδας να στοχοποιείται ο κ. Στουρνάρας. Μα, ο κ. Στουρνάρας και ο κ. Σαμαράς έχουν εξαιρετική σχέση όπως μας έχουν πει από κανάλι εθνικής εμβέλειας. Γι’ αυτό τους καλώ να μην πράξουν εκ νέου το ίδιο, να μην υπηρετούν τη δημοκρατία των τηλεπαραθύρων αλλά να απομειώνουν τη δημοκρατία του ελληνικού Κοινοβουλίου.
Ο προϋπολογισμός πρέπει να καταψηφιστεί για να ζήσει η πατρίδα μας το μέλλον που της αξίζει.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119449"," Το λόγο έχει ο κ. Λάζαρος Τσαβδαρίδης, Βουλευτής της Νέας Δημοκρατίας.
Κύριοι συνάδελφοι, σας παρακαλώ, όσο είναι δυνατόν να περιοριζόμαστε στα έξι λεπτά, διότι υπάρχει πρόβλημα. Υπάρχουν πάρα πολλοί συνάδελφοι που πρέπει να μιλήσουν μέχρι αύριο το βράδυ. Ευχαριστώ πολύ.
Ορίστε, κύριε συνάδελφε, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119450"," Κύριε Πρόεδρε, κυρίες και κύριοι συνάδελφοι, τα έντονα καιρικά φαινόμενα και οι ισχυροί άνεμοι που επικρατούν τις τελευταίες ημέρες στη χώρα έχω την εντύπωση ότι βοηθούν πολύ στη χάραξη της αντιπολιτευτικής γραμμής του ΣΥΡΙΖΑ και στη συζήτηση για τον προϋπολογισμό του 2014.
Και αυτό διότι είμαι πεπεισμένος, πλέον, παρακολουθώντας στενά τις διαρκείς παλινωδίες και τις μεταμορφώσεις των απόψεων της Αξιωματικής Αντιπολίτευσης ότι εν τέλει η συνολική στρατηγική της συνοψίζεται στη φράση: «Δεν ξέρω που να πάω σήμερα, θα αφήσω τον άνεμο να αποφασίσει».
Το τι ακριβώς επιδιώκει ο ΣΥΡΙΖΑ, το ποια πρόταση έχει να καταθέσει για την Ελλάδα του μέλλοντος, το τι είναι αποφασισμένος να κάνει προκειμένου η χώρα να βρει το γρηγορότερο δυνατό τα σταθερά πατήματά της, νομίζω ότι ούτε ο ίδιος ο κ. Τσίπρας το έχει ξεκαθαρίσει στο μυαλό του, πολλώ δε μάλλον ο ελληνικός λαός που τη Δευτέρα τον ακούει να μιλάει για σκίσιμο των μνημονίων, την Τρίτη για επαναδιαπραγμάτευσή τους, την Τετάρτη να μιλάει για μια ισχυρή Ελλάδα μέσα στην Ευρωπαϊκή Ένωση, την Πέμπτη να επιχειρηματολογεί ότι πρέπει να μιμηθούμε τη Βολιβία και την Αργεντινή.
Αυτό το καθημερινό «γαϊτανάκι» των αντιφάσεων του ΣΥΡΙΖΑ και αυτή η ατέρμονη ισοπέδωση των πάντων συνεχίζεται και σήμερα. Ένα στείρο «όχι» σε όλα, έρχεται να αντιπαρατεθεί σε μια συνετή προσπάθεια της Κυβέρνησης να βάλει τα πράγματα σε μια σειρά επιτέλους σε αυτόν τον τόπο, σε ένα τόπο που μόλις πριν από ενάμιση χρόνο βρισκόταν κυριολεκτικά στο χείλος της χρεοκοπίας, στο ναδίρ της διεθνούς αξιοπιστίας, σε κυκλώνα εσωτερικής αποσταθεροποίησης. 
Για να φτάσουμε από εκείνο το τραγικό σημείο στο σημείο να μιλάμε σήμερα για μια χώρα που αρχίζει σταδιακά να κάνει ουσιαστικά βήματα προόδου σε όλους τους τομείς και να αρχίζει να αποκτά σαφείς αναπτυξιακές προοπτικές, έτρεξε πολύ νερό στο πολιτικό, οικονομικό και κοινωνικό αυλάκι. 
Η νέα διακυβέρνηση δούλεψε με αποφασιστικότητα για τη μεταστροφή του κλίματος. Έπρεπε να αποδείξει στους δανειστές και στους εταίρους ότι είναι αποφασισμένη να εφαρμόσει ένα συγκεκριμένο σχέδιο εξόδου από την κρίση χωρίς αβελτηρίες και κομπογιαννιτισμούς προς όφελος της ίδιας της Ελλάδας. Το πετυχαίνει. 
Έπρεπε να αποδείξει με τη συνέπειά της στην υλοποίηση των αναγκαίων και πολλές φορές σκληρών μεταρρυθμίσεων ότι αποτελεί σοβαρό εταίρο στη διαπραγμάτευση. Μόνο έτσι θα μπορούσε σταδιακά να επαναδιαπραγματευθεί άδικους όρους, να θέσει κόκκινες γραμμές, να διεκδικήσει καλύτερες προοπτικές. Το κατορθώνει.
Έπρεπε να αποδείξει στην ελληνική κοινωνία που έδειξε ανυπέρβλητη κατανόηση και αντοχή στα νέα δεδομένα ότι δεν ήρθε στα πράγματα για να λειτουργήσει φοβικά και με ημίμετρα αλλά για να έρθει σε ολική ρήξη με σαθρές νοοτροπίες και πρακτικές του παρελθόντος. Το αποδεικνύει. 
Κατανοώ ότι η συζήτηση του προϋπολογισμού του 2014 είναι εξαιρετικά άβολη για την αντιπολιτευτική τακτική του ΣΥΡΙΖΑ. Δεν είναι καθόλου εύκολο να προσπαθούν να επιχειρηματολογήσουν ενάντια στο έργο μιας Κυβέρνησης που επιτυγχάνει πρωτογενές πλεόνασμα, στο παρόν έτος 812 εκατομμύρια ευρώ, ποσό υπερδιπλάσιο από αυτό που προέβλεπε το προσχέδιο του προϋπολογισμού πριν ενάμιση μόλις μήνα. Αυτό το εξαιρετικά σημαντικό διαπραγματευτικό χαρτί της χώρας μας απέναντι στην τρόικα, επιτυχία της Κυβέρνησης αλλά κυρίως του ελληνικού λαού, κανένας εκ των δανειστών και εταίρων μας δεν μπορούσε να το διανοηθεί μέχρι πριν από λίγο καιρό. 
Σημειώνω δε ότι ούτε ο ίδιος ο κ. Τσίπρας πριν λίγο καιρό το αποδέχθηκε, χαρακτηρίζοντάς το τραγωδία και παραλληλίζοντάς το με το «λεφτά υπάρχουν» του κ. Παπανδρέου. Ας είναι! 
Εκεί που μιλάνε οι αριθμοί, κύριε Τσίπρα, δεν δικαιούστε να εκφράζετε τη δική σας εικονική πραγματικότητα, ξεχνώντας ότι ακόμη και αυτή σας η άποψη να ήταν ορθή –που ασφαλώς δεν είναι- θα έπρεπε να ήσαστε ο τελευταίος που θα εκφράζατε μία τέτοια άποψη, μιας και η μη ύπαρξη πρωτογενούς πλεονάσματος θα διατηρήσει την τρόικα στη χώρα και θα φέρει νέα μνημόνια, κάτι που κατά τα άλλα ο ίδιος λέτε ότι δεν επιθυμείτε. 
Σε κάθε περίπτωση και προς απογοήτευση του κ. Τσίπρα και των συνιστωσών του, το 2014 το πρωτογενές πλεόνασμα θα διαμορφωθεί σύμφωνα με τον προϋπολογισμό στα 2,9 δισεκατομμύρια ευρώ, υψηλότερο ακόμη και από τη δέσμευση του μεσοπρόθεσμου προγράμματος για πρωτογενές πλεόνασμα 1,5% επί του ΑΕΠ. Αυτή η σταθεροποίηση της οικονομίας και η μετάβαση από μία πορεία ύφεσης έξι ετών σε αναιμική έστω ανάπτυξη 0,6% το 2014 θα μας επιτρέψει να μη δανειστούμε περαιτέρω και να μπορούμε να διαχειριζόμαστε τα του οίκου μας με μεγαλύτερη δικαιοσύνη, μακριά από τη δαμόκλειο σπάθη των οριζόντιων περικοπών που μέχρι σήμερα δεν ήταν δυνατό να αποφευχθούν. 
Θα πρέπει να εντείνουμε την προσπάθεια εξορθολογισμού και εκσυγχρονισμού των δημοσίων υπηρεσιών προς τον πολίτη, να εδραιώσουμε ένα περιβάλλον όπου η υγιής τραπεζική πίστη θα λειτουργεί ευεργετικά για τον πολίτη και για την επιχειρηματικότητα, να εφαρμόσουμε ένα δικαιότερο φορολογικό σύστημα που θα διευρύνει τη φορολογική βάση και θα ελαφρύνει τα φορολογικά βάρη για τη μέση ελληνική οικογένεια. 
Κυρίες και κύριοι συνάδελφοι, στο γνωστό μύθο, όταν ο Ηρακλής βρέθηκε στο σταυροδρόμι του δρόμου της αρετής και του δρόμου της κακίας, διάλεξε το δύσκολο αλλά ενάρετο δρόμο της αρετής και όχι τον εύκολο αλλά κατακριτέο δρόμο της κακίας. Στη σημερινή ελληνική πραγματικότητα η Κυβέρνηση της χώρας έχει αποφασίσει σε ένα αναλογικά κρίσιμο σταυροδρόμι να επιλέξει το δρόμο της ευθύνης από το δρόμο του λαϊκισμού. Σε αυτήν τη διαδρομή πισωγυρίσματα δεν χωράνε ούτε συγχωρούνται. 
Ο Ελευθέριος Βενιζέλος εξάλλου είχε κάποτε τονίσει ότι στην πολιτική υπάρχουν άνθρωποι των περιστάσεων και άνθρωποι των πεποιθήσεων. Οι πρώτοι σύρονται από το πλήθος. Οι δεύτεροι ηγούνται στην πορεία του έθνους. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΛΑΖΑΡΟΣ ΤΣΑΒΔΑΡΙΔΗΣ",509
"119451"," Το λόγο έχει ο κ. Παπαδημούλης, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119452"," Ευχαριστώ, κύριε Πρόεδρε. 
Κύριοι Υπουργοί, κυρίες και κύριοι συνάδελφοι, επιτρέψτε μου να ξεκινήσω με αυτό που μου φαίνεται παράλογο και παράδοξο. Ανεβαίνουν στο Βήμα Βουλευτές της Νέας Δημοκρατίας και του ΠΑΣΟΚ, «λούζουν πατόκορφα» τον κ. Στουρνάρα και δηλώνουν ότι θα ψηφίσουν τον προϋπολογισμό του κ. Στουρνάρα.
Να τελειώσουν τα επικοινωνιακά κόλπα! Ο κ. Στουρνάρας είναι «τσάρος της οικονομίας» με εντολή Σαμαρά, με στήριξη Βενιζέλου και με ψήφο εμπιστοσύνης όλων των Βουλευτών του ΠΑΣΟΚ και της Νέας Δημοκρατίας. Δεν μπορείτε με κόλπα να κρύψετε ότι ετοιμάζεστε να πείτε «ναι» σε έναν προϋπολογισμό Στουρνάρα-Σαμαρά-Βενιζέλου, Νέας Δημοκρατίας-ΠΑΣΟΚ, που συνεχίζει για πέμπτο χρόνο με copy-paste την ίδια καταστροφική συνταγή ύφεσης, μονόπλευρης λιτότητας, άδικης κατανομής των βαρών, διατήρησης ενός άδικου και αναχρονιστικού φορολογικού συστήματος και ενός σπάταλου, πελατειακού κράτους που ακολούθησαν με καταστροφικά αποτελέσματα για την οικονομία και την κοινωνία και η κυβέρνηση Παπανδρέου και η κυβέρνηση Παπαδήμου.
«Copy-paste» είναι. Στην ίδια συνταγή, στην ίδια σιδηροτροχιά. Και γι’ αυτό παρακολουθώ με θλίψη την προσπάθεια κάποιων, που στήριξαν την πολιτική του Γιώργου Παπανδρέου, που τα «έδωσαν όλα» για να περάσει αυτή η πολιτική που ονομάστηκε «μνημόνιο» και που έγλειφαν τον Γιώργο Παπανδρέου –και δεν μιλώ μόνο για πολιτικούς και κόμματα αλλά και για κανάλια- που τώρα προσπαθούν να φορτώσουν αυτήν την πολιτική στο ΣΥΡΙΖΑ, επειδή ακόμα και στις δικές τους δημοσκοπήσεις ο ΣΥΡΙΖΑ έχει πάρει κεφάλι εννοώ τις δημοσκοπήσεις που παρουσιάζουν ακόμα και στις εκπομπές τους. Και ο νοών νοείτω. 
Από εκεί και πέρα, αυτός ο προϋπολογισμός, κυρίες και κύριοι συνάδελφοι, ξέρετε όλοι ότι παρ’ ότι είναι σκληρός, είναι μονόπλευρος, είναι κυρίως εικονικός. Ούτε ο κ. Σταϊκούρας δεν ξέρει ποιος είναι ο πραγματικός προϋπολογισμός, γιατί ο πραγματικός προϋπολογισμός είναι αυτός που θα εγκρίνει η τρόικα και θα περιλαμβάνει τα νέα μέτρα, στα οποία έχετε πει «ΝΑΙ», τα οποία δεν έχει το προσχέδιο του προϋπολογισμού που συζητούμε και τα οποία θα είναι από 1,3 δισεκατομμύριο ευρώ –που έχετε ήδη αποδεχθεί- έως 1,8 ή 2 δισεκατομμύρια ευρώ που είναι η τελευταία εκδοχή της τρόικας και στηρίζεται και σε υπεραισιόδοξες προβλέψεις που πάντα η εμπειρία δείχνει ότι διαψεύδονται. 
Τι εννοώ; Εννοώ ότι η έκθεση του ΟΟΣΑ, που δημοσιεύτηκε πριν από λίγες ημέρες, προβλέπει όχι ανάπτυξη αλλά ύφεση και για το 2014. Προβλέπει δημόσιο χρέος για το 2014 πάνω από 180% του ΑΕΠ και προβλέπει ανεργία 28,2%. 
Τα χθεσινά χαμόγελα και οι δηλώσεις Σαμαρά και Μπαρόζο στις Βρυξέλλες δεν δείχνουν ατμόσφαιρα αδιεξόδου και σκληρής πολιτικής διαπραγμάτευσης. Προαναγγέλλουν συμφωνία πριν από τις γιορτές για να κάνει σκι ξεκούραστα και ο κ. Τόμας Βίζερ. Η εμπειρία δείχνει ότι η συμφωνία αυτή θα είναι πάλι προς την πλευρά αυτών που έθεσε ως τελεσίγραφο η τρόικα και θα συνεχιστεί το ίδιο καταστροφικό σενάριο. 
Εκκρεμούν δε ο φόρος των ακινήτων -τον οποίο είχατε δεσμευτεί ότι θα καταθέσετε σήμερα και τον αναβάλατε για την επόμενη εβδομάδα όχι για τεχνικούς λόγους, όπως διαρρέετε, αλλά επειδή ακόμα δεν έχετε ακόμα εξασφαλίσει το «ΝΑΙ» της τρόικας- η απελευθέρωση των ομαδικών απολύσεων και η απελευθέρωση των πλειστηριασμών πρώτης κατοικίας.
Όλον τον προηγούμενο καιρό μάς λέτε «κάνετε κριτική, δεν καταθέτετε προτάσεις». Καταθέσαμε πρόταση για τους πλειστηριασμούς πρώτης κατοικίας που λέει τα αυτονόητα, που δεν ταυτίζεται με το σύνολο της πρότασής μας. Όλο τον καιρό μάς λέγατε «επιμένετε στο 100% των προτάσεών σας και δεν μπαίνετε σε μία λογική προωθητικών λύσεων που να μπορούν να συμφωνήσουν και άλλοι».
Ορίστε, καταθέσαμε κάτι που δεν είναι το 100% της πρότασής μας. Τι λέει; Λέει να παραταθεί η ισχύουσα νομοθεσία για έναν ακόμη χρόνο και να απαγορευθεί στις τράπεζες που λειτουργούν με δημόσιο χρήμα, με λεφτά των φορολογουμένων, που επιβαρύνουν το δημόσιο χρέος, να πουλήσουν στα «κοράκια» τα κόκκινα δάνεια, γιατί εάν πάνε εκεί, κανένας νόμος περί προστασίας από τους πλειστηριασμούς δεν μπορεί να ισχύσει.
Βγαίνουν ήδη Βουλευτές της Πλειοψηφίας και λένε «θετικό, το στηρίζω». Η Κυβέρνηση, η Νέα Δημοκρατία, το ΠΑΣΟΚ, γιατί έχουν πιει το αμίλητο νερό; 
Ολοένα και περισσότεροι, κυρίες και κύριοι συνάδελφοι, καταλαβαίνουν ότι έχει πολύ μεγάλες πιθανότητες αυτός ο τόπος μέσω των προσεχών εκλογών –που δεν θα αργήσουν- να αποκτήσει με εντολή του λαού μία Κυβέρνηση με κορμό το ΣΥΡΙΖΑ, μία Κυβέρνηση με αριστερό, προοδευτικό προσανατολισμό. Ζητούν από εμάς -και δικαίως- να παρουσιάσουμε ακόμη πιο συγκεκριμένα, συγκροτημένα και πειστικά το πρόγραμμά μας και τους άξονες της εναλλακτικής κυβερνητικής μας πρότασης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και αυτό κάνουμε. Εμείς πιστεύουμε ότι μία κυβέρνηση με κορμό το ΣΥΡΙΖΑ θα κερδίσει τις προσεχείς εκλογές, θα συγκροτηθεί και θα βρεθεί μπροστά σε μια δύσκολη πρόκληση -γιατί τίποτα δεν είναι εύκολο, έτσι όπως τα έχετε καταντήσει- να προωθήσει μεγάλες αλλαγές. 
Πρώτα απ' όλα, να προωθήσει μέτρα άμεσης ανακούφισης και ανάσχεσης της οξύτατης ανθρωπιστικής κρίσης που, με αναδιανομή δαπανών, θα σκοπεύουν στην ανακούφιση των πιο αδύναμων κοινωνικών στρωμάτων, τους ανέργους, τους πολύ φτωχούς, τους άστεγους, τους χαμηλοσυνταξιούχους, τους χαμηλόμισθους.
Δεύτερον, να προωθήσει δημοσιονομική σταθεροποίηση με την επίτευξη, με βιώσιμο τρόπο, ενός κοινωνικά δίκαιου και οικονομικά σταθερού πρωτογενούς πλεονάσματος, γιατί το οικονομικό πλεόνασμα που έχετε πετύχει -και ισχυρίζεστε ότι είναι το μεγάλο επίτευγμα- στηρίζεται σε αίμα, δάκρυα, μονόπλευρες θυσίες και κυρίως δεν είναι διατηρήσιμο.
Επίσης, ένα εθνικό σχέδιο παραγωγικής ανασυγκρότησης και ανάπτυξης, στηριγμένο σε μία δέσμη μεγάλων μεταρρυθμίσεων που εκκρεμούν σε αυτό τον τόπο για δεκαετίες αλλά και στην αξιοποίηση του συγκριτικού πλεονεκτήματος που έχει αυτός ο τόπος και αυτός ο λαός.
Και για να μην καταχραστώ τον χρόνο, αναφέρομαι επιγραμματικά στη μεταρρύθμιση του φορολογικού συστήματος. Πρέπει να αποκτήσουμε ένα απλό, διαφανές, σταθερό, δίκαιο, αποτελεσματικό φορολογικό σύστημα που να εξασφαλίζει έσοδα όσο ο μέσος όρος της Ευρωζώνης. Αναφέρομαι επίσης στη μεταρρύθμιση της Δημόσιας Διοίκησης για να έχουμε μια Δημόσια Διοίκηση αποτελεσματική, αντιγραφειοκρατική, σύγχρονη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"119453"," Συντομεύετε, σας παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119454"," Επίσης, χρειάζεται το σπάσιμο των καρτέλ της διαπλοκής που είναι ο μεγαλύτερος εχθρός για την ανάπτυξη της οικονομίας, για την προσέλκυση επενδύσεων, για την εξασφάλιση ρευστότητας.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"119455"," Σας ευχαριστούμε πολύ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119456"," Δεν είναι τα ψηλά μεροκάματα και οι μισθοί το εμπόδιο. Είναι ένα καρτέλ της διαπλοκής που εκφράζεται και με τις δωρεάν άδειες στα ψηφιακά κανάλια και με το λαθρεμπόριο καυσίμων και τσιγάρων και με τα ακριβά έργα και τις προμήθειες και με τους εικονικούς διαγωνισμούς που οδηγούν σε ακριβά δημόσια έργα.
Αυτό το ολιγοπώλιο πολιτικής και οικονομικής εξουσίας είναι που φοβάται ο ΣΥΡΙΖΑ και αυτό το ολιγοπώλιο θα σπάσει ο ελληνικός λαός με την ψήφο του σύντομα, δίνοντας στο ΣΥΡΙΖΑ τη δυνατότητα να αποτελέσει τον κορμό της επόμενης κυβέρνησης.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"119457"," Μου φαίνεται ότι το πρώτο πράγμα που πρέπει να μάθουμε εδώ είναι η αριθμητική. Τι είναι έξι, επτά ή οκτώ λεπτά; Τα έξι λεπτά ξαφνικά έγιναν εννιά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119458"," Διαβάζεται αντίστροφα, κύριε Πρόεδρε.","ΠΑΝΑΓΙΩΤΗΣ ΛΑΦΑΖΑΝΗΣ",279
"119459"," Ναι, ανάποδα.
Έχει ζητήσει το λόγο ο κύριος Υπουργός.
Κύριε Σταϊκούρα, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119460"," Κυρίες και κύριοι συνάδελφοι, το σχέδιο του κρατικού προϋπολογισμού, στο οποίο αναλυτικά εκτιμώ ότι αναφέρθηκα κατά τη χθεσινή μου παρέμβαση, διαμορφώθηκε σε ένα περιβάλλον σταθερής, δημοσιονομικής και μακροοικονομικής σταθεροποίησης, ως αποτέλεσμα πρωτοβουλιών που αναλήφθηκαν και υλοποιήθηκαν από την ελληνική Κυβέρνηση, σχέδιο που λαμβάνει υπ’ όψιν και κεφαλαιοποιεί τις πρώτες θετικές ενδείξεις που καταγράφηκαν φέτος, σε συνέχεια και ως αποτέλεσμα των μεγάλων θυσιών της ελληνικής κοινωνίας, σχέδιο που στηρίζεται σε πραγματικά δεδομένα, σε ρεαλιστικές εκτιμήσεις και προβλέψεις, σχέδιο που προωθεί πολιτικές για τη διόρθωση των διαχρονικών αδυναμιών του εγχώριου οικονομικού υποδείγματος.
Κυρίες και κύριοι συνάδελφοι, είναι γεγονός ότι το εγχώριο οικονομικό υπόδειγμα χαρακτηρίζονταν κυρίως από δομικές, ενδογενείς αδυναμίες, όπως είναι το έλλειμμα ανταγωνιστικότητας της ιδιωτικής και της δημόσιας οικονομίας, η αδυναμία βιώσιμης διαχείρισης των δημοσίων οικονομικών, σε μεγαλύτερο ή μικρότερο βαθμό κατά περιόδους, το μεγάλο τμήμα της σκιώδους οικονομίας, η αδυναμία εξορθολογισμού των δημοσίων και κυρίως των κοινωνικών δαπανών. 
Οι αδυναμίες αυτές χαρακτήριζαν διαχρονικά την οικονομία της χώρας μας, με αποτέλεσμα αυτή να λειτουργεί περισσότερο ή λιγότερο ανά περίοδο σε συνθήκες ασταθούς ισορροπίας.
Το ξέσπασμα της παγκόσμιας χρηματοπιστωτικής κρίσης και η διάχυση αυτής της ευρωπαϊκής οικονομίας, όπως ήταν φυσικό, επιδείνωσε την ήδη διαχρονικά επιβαρυμένη κατάσταση. 
Η εξέλιξη των γεγονότων είναι σε όλους μας γνωστή: Η κρίση δανεισμού της χώρας, η προσφυγή στον μηχανισμό στήριξης την άνοιξη του 2010 κι έκτοτε η εφαρμογή ενός ασφυκτικού προγράμματος οικονομικής πολιτικής.
Η χώρα από εκείνη τη στιγμή κι έπειτα έχει βρεθεί σε μία επώδυνη δοκιμασία βαθιάς και παρατεταμένης ύφεσης και πρωτοφανούς ανεργίας. Πρόκειται για μία περίοδο κατά την οποία οι πολίτες κατέβαλαν τεράστιες θυσίες τόσο σε όρους δημοσιονομικού εγχειρήματος όσο και σε όρους βιοτικού επιπέδου. 
Σήμερα μετά την τροποποίηση πριν από ένα χρόνο, τον Νοέμβριο του 2012, στο μέτρο του εφικτού, της ακολουθούμενης οικονομικής πολιτικής, υπάρχουν ισχυρές ενδείξεις ότι οι θυσίες θα αρχίσουν να πιάνουν τόπο. Η ύφεση επιβραδύνεται. 
Πράγματι υπάρχουν, κύριε Παπαδημούλη, διαφορετικές εκτιμήσεις για το 2014. Ούτως ή άλλως εκεί δεν μιλάμε για εκτιμήσεις πλέον αλλά μιλάμε για προβλέψεις. Οι εκτιμήσεις όμως του ΟΟΣΑ για φέτος είναι ακόμη πιο ευνοϊκές από τον προϋπολογισμό: Είναι για ύφεση 3,5% κι όχι για 4%. 
Η αυξητική δυναμική της ανεργίας ανακόπτεται, αν και πράγματι παραμένει σε υψηλά επίπεδα. Ο πληθωρισμός διαμορφώνεται στο χαμηλότερο επίπεδο των τελευταίων σαράντα πέντε ετών. Το οικονομικό κλίμα ενισχύεται, φτάνοντας στο υψηλότερο επίπεδο των τελευταίων σαράντα μηνών. Το κόστος δανεισμού μειώνεται και διαρθρωτικές αλλαγές υλοποιούνται. 
Η Ελλάδα, σύμφωνα με την τελευταία έκθεση που επικαλεστήκατε του ΟΟΣΑ, έχει τον υψηλότερο, μεταξύ των κρατών μελών του ΟΟΣΑ, ρυθμό προώθησης των μεταρρυθμίσεων, υλοποιώντας μάλιστα τις δυσκολότερες διαρθρωτικές αλλαγές, ακόμη και σε ευαίσθητους τομείς, όπως είναι οι ρυθμίσεις στην αγορά εργασίας και τα συστήματα κοινωνικής πρόνοιας. 
Αποκρατικοποιήσεις ξεκίνησαν να πραγματοποιούνται. Η ανταγωνιστικότητα της οικονομίας ενισχύεται. Οι στόχοι της δημοσιονομικής πολιτικής επιτυγχάνονται για δεύτερη συνεχόμενη χρονιά. 
Εκτιμάται ότι φέτος, σε όρους προγράμματος, θα καταγραφεί πρωτογενές πλεόνασμα περίπου 800 εκατομμυρίων ευρώ, ενώ ο στόχος ήταν για μηδενικό πρωτογενές πλεόνασμα. 
Η εκτίμηση αυτή δεν λαμβάνει υπ’ όψιν τη θετική επίδραση της αναδρομικής μείωσης του επιτοκίου σε χορηγούμενα από τους εταίρους δάνεια, καθώς και της μεταφοράς των αποδόσεων από την διακράτηση ομολόγων του ελληνικού δημοσίου στα χαρτοφυλάκια των κεντρικών τραπεζών του ευρωσυστήματος και της Ευρωπαϊκής Κεντρικής Τράπεζας. 
Με αυτά, σύμφωνα με τη μεθοδολογία του ευρωπαϊκού συστήματος λογαριασμών που χρησιμοποιούν όλες οι χώρες της Ευρώπης, εξαιρώντας την εφάπαξ επίδραση και επίπτωση της στήριξης των χρηματοπιστωτικών ιδρυμάτων, το πρωτογενές πλεόνασμα εκτιμάται ότι θα διαμορφωθεί φέτος περίπου στα 4 δισεκατομμύρια ευρώ. 
Το εν λόγω πλεόνασμα, αν εξαιρεθεί η επίδραση της ύφεσης και άλλων συγκυριακών παραγόντων, δηλαδή το διαρθρωτικό πλεόνασμα, εκτιμάται ότι θα είναι το υψηλότερο μεταξύ όλων των χωρών της Ευρωζώνης. Κι εργαζόμαστε συστηματικά και μεθοδικά για όσο το δυνατόν καλύτερο δημοσιονομικό αποτέλεσμα. 
Τα έσοδα σε δημοσιονομική βάση επιτυγχάνουν τους στόχους που είχαν τεθεί, γεγονός που συμβαίνει για πρώτη φορά την τελευταία πενταετία. Η επίτευξη αυτή, εντός πράγματι του έκτου συνεχόμενου έτους ύφεσης, συνιστά θετική προοπτική και επιτρέπει συγκρατημένη αλλά ρεαλιστική αισιοδοξία και για το επόμενο έτος. 
Ως προς τις δαπάνες, αυτές εκτιμάται ότι θα διαμορφωθούν χαμηλότερα από τους στόχους, κάτι που επιβεβαιώνει ότι έχει ελεγχθεί η διαχείριση και έχει προωθηθεί η δημοσιονομική πειθαρχία με αποτέλεσμα η απόδοση των παρεμβάσεων δημοσιονομική πολιτικής να ανταποκρίνεται στις αρχικές εκτιμήσεις. 
Ετέθη εύλογα ο προβληματισμός από συνάδελφο, από τον κ. Ψυχάρη, σχετικά με το τι κινήσεις κάνουμε ως Υπουργείο Οικονομικών για να ενδυναμώσουμε ακόμη περισσότερο αυτούς τους ελέγχους. 
Προχωρήσαμε στην επικαιροποίηση και τη βελτίωση του συστήματος δημοσιονομικών ελέγχων, στην ποσοτική και ποιοτική ενίσχυση των ελεγκτικών μηχανισμών για τη διαχείριση των δημόσιων πόρων, στην ενίσχυση του πλαισίου δημοσιονομικών κανόνων και πρακτικών με την παράλληλη ενεργοποίηση μηχανισμών παρακολούθησης αυτών των φορέων, στην εφαρμογή μίας αυστηρής διαδικασίας αποπληρωμής των ληξιπρόθεσμων οφειλών, στον καθορισμό συντομότερης διαδικασίας για την έκδοση χρηματικών ενταλμάτων από τις ΥΔΕ, για πληρωμή δαπανών που πραγματοποιούνται από τις συναλλαγές του δημοσίου, στο πλαίσιο της εφαρμογής της Ευρωπαϊκής Οδηγίας για την καταπολέμηση του «late payment». 
Και τέλος, προχωρήσαμε και στη θέσπιση τριμηνιαίων ενημερωτικών δελτίων επίτευξης των στόχων του προϋπολογισμού των δομών και των φορέων του ευρύτερου δημόσιου τομέα στο πλαίσιο της παρακολούθησής τους. Για πρώτη φορά τριμηνιαίους.
Από αυτούς τους ελέγχους, που ορθώς επεσήμανε ο κ. Ψυχάρης, προκύπτει ότι πράγματι στο Υπουργείο Οικονομικών οι συνολικές πληρωμές και απλήρωτες υποχρεώσεις υπερβαίνουν το στόχο που είχε τεθεί κατά 40 εκατομμύρια ευρώ. Όπως λέει όμως και η σχετική ανακοίνωση, αυτή η απόκλιση οφείλεται στην καταβολή της προβλεπόμενης από νόμου τέταρτης δόσης της έκτακτης παροχής στους δικαστικούς υπαλλήλους -περίπου 9,5 εκατομμύρια ευρώ- και στην πληρωμή 23,6 εκατομμυρίων ευρώ, το οποίο αφορά επιστροφές του ειδικού φόρου κατανάλωσης σε δικαιούχους μέσω των τελωνείων.
Σε κάθε περίπτωση, όμως, συμφωνώ απόλυτα ότι θα πρέπει να συνεχιστεί η προσπάθεια και να ενταθεί περαιτέρω για την εδραίωση της χρηστής δημοσιονομικής διαχείρισης, ενδυναμώνοντας και εμπλουτίζοντας το θεσμικό πλαίσιο άσκησης δημοσιονομικής πολιτικής.
Κυρίες και κύριοι συνάδελφοι, συμπερασματικά, σύμφωνα με την τελευταία έκθεση του ΚΕΠΕ «η ιδιαίτερα αρνητική δυναμική που χαρακτήριζε τις εγχώριες οικονομικές εξελίξεις μέχρι και το τέλος του 2012 φαίνεται να εξασθενεί, κάτι που σηματοδοτεί» -σύμφωνα με το ΚΕΠΕ- «για πρώτη φορά μια πιθανή έναρξη πορείας εξόδου της ελληνικής οικονομίας από το καθεστώς ύφεσης και από την κρίση σε βραχυπρόθεσμο ορίζοντα».
Βέβαια, αυτές οι θετικές ενδείξεις αποτελούν εφαλτήριο για να συνεχιστεί η προσπάθεια εξόδου της χώρας από την κρίση το ταχύτερο δυνατόν, με όσο γίνεται δυνατό μικρότερο κοινωνικό κοινωνικό κόστος, μια προσπάθεια που πρέπει να δίνει έμφαση στον περαιτέρω εμπλουτισμό του δημοσιονομικού εγχειρήματος με αναπτυξιακές πρωτοβουλίες και πολιτικές, πολιτικές που είναι απαραίτητες, ώστε να αντιμετωπιστεί παράλληλα με τη διαρθρωτική και η κυκλική διάσταση του δημοσιονομικού προβλήματος, πολιτικές που θα εξασφαλίσουν ότι η Ελλάδα το 2014, μετά από έξι έτη, θα εξέλθει από την παρατεταμένη ύφεση και το δημοσιονομικό έλλειμμα θα διαμορφωθεί κάτω από το 3% του ΑΕΠ.
Σε αυτό το πλαίσιο, το οποίο ενσωματώνει τις προβλέψεις και τα στοιχεία της ευρύτερης εθνικής προσπάθειας για τη σταθεροποίηση των δημόσιων οικονομικών και την ανάταξη της πραγματικής οικονομίας, διαμορφώθηκε ο κρατικός προϋπολογισμός για το 2014. Είναι ένας προϋπολογισμός που αποτελεί μέρος μιας ευρύτερης στρατηγικής άσκησης οικονομικής πολιτικής, μιας στρατηγικής που έχει ως στόχο την επίτευξη διατηρήσιμων πρωτογενών πλεονασμάτων, τη βιώσιμη ανάπτυξη, την τόνωση της ανταγωνιστικότητας, την ενίσχυση της απασχόλησης, τη διασφάλιση της κοινωνικής συνοχής.
Είναι μια στρατηγική που εδράζεται, πρώτον, στην ένταξη του σκιώδους τμήματος της οικονομίας στο εμφανές πεδίο της και στη φορολόγησή του. Η προσπάθεια πρέπει να εστιαστεί -όπως άλλωστε και γίνεται- στο χτύπημα της παραοικονομίας, στη διεύρυνση της φορολογικής βάσης, στην καταπολέμηση της φοροαποφυγής και της φοροδιαφυγής. Όσο περισσότερο προσεγγίζουμε αυτό το στόχο τόσο διευρύνεται η ευχέρεια για την ελάφρυνση των συνεπών φορολογούμενων.
Δεύτερον, πρέπει να εστιαστεί στη διασφάλιση της πιστής εφαρμογής των κανόνων και πρακτικών χρηστής δημοσιονομικής διαχείρισης και πειθαρχίας, κανόνες και πρακτικές που έχουν ήδη οδηγήσει σε σημαντική περιστολή των δαπανών κάτω από το μέσο ευρωπαϊκό όρο.
Τρίτον, πρέπει να εστιαστεί στη δημιουργία ενός δίκαιου, αποτελεσματικού και σύγχρονου κράτους, ενός κράτους που θα ανταποκρίνεται με επάρκεια στα αιτήματα της σύγχρονης, ελεύθερης κοινωνίας για οικονομική αποτελεσματικότητα και κοινωνική δικαιοσύνη.
Τέταρτον, πρέπει να εστιαστεί στη βελτίωση της ποιότητας των δημόσιων οικονομικών, με την αύξηση της αποτελεσματικότητας των πόρων, με την ενίσχυση σταδιακά των δαπανών που έχουν υψηλό πολλαπλασιαστή και απόδοση, προάγουν την οικονομική ανάπτυξη, δημιουργούν υψηλή κοινωνική ανταποδοτικότητα. Αυτός ο προσανατολισμός των δημόσιων δαπανών συνάδει και με τη θεωρία της ενδογενούς ανάπτυξης, σύμφωνα με την οποία παράγοντες όπως η εκπαίδευση, η έρευνα, η ανάπτυξη δημιουργούν προϋποθέσεις για μια ισχυρή αναπτυξιακή δυναμική.
Πέμπτον, πρέπει να εστιαστεί στην ενίσχυση της αποτελεσματικότητας των κοινωνικών δαπανών, ώστε να περιοριστεί το πράγματι υψηλό ποσοστό του πληθυσμού που έχει περάσει το κατώφλι της φτώχειας, με στοχευμένες παρεμβάσεις κοινωνικής πολιτικής αλλά και με τον εξορθολογισμό των μηχανισμών αναδιανομής του εισοδήματος.
Έκτον, πρέπει να εστιαστεί στη δημιουργία ενός σύγχρονου κράτους, με τη βελτίωση της ποιότητας των θεσμών, με τη δραστική μείωση της γραφειοκρατίας, με την ποιοτική αναβάθμιση των δημόσιων υπηρεσιών, των θεσμών της λειτουργίας του κράτους, με την ενίσχυση εν τέλει του κοινωνικού κεφαλαίου.
Έβδομον, πρέπει να εστιαστεί στην αύξηση των επενδύσεων και στην ενίσχυση των εξαγωγών, καθώς και στη διατήρηση της κατανάλωσης σε υψηλά επίπεδα, έχοντας όμως σημαντικά χαμηλότερο συντελεστή βαρύτητας στη διαμόρφωση του ΑΕΠ.
Εκτιμάται ότι θετικές επιδράσεις στην πραγματική οικονομία θα έχουν η υλοποίηση των επενδυτικών σχεδίων από πόρους του ΕΣΠΑ και της Ευρωπαϊκής Τράπεζας Επενδύσεων, η υλοποίηση του προγράμματος αποκρατικοποιήσεων και η αξιοποίηση της περιουσίας του δημοσίου, η ενδυνάμωση του ανταγωνισμού στις αγορές προϊόντων και υπηρεσιών και η ολοκλήρωση της ανακεφαλαιοποίησης και αναδιάρθρωσης του τραπεζικού συστήματος.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Υπουργού)
Θα χρειαστώ ενάμισι λεπτό ακόμα, κύριε Πρόεδρε.","ΧΡΗΣΤΟΣ ΣΤΑΪΚΟΥΡΑΣ",476
"119461"," Συντομεύετε, όμως, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119462"," Όγδοο, στην περαιτέρω ενίσχυση της μακροχρόνιας βιωσιμότητας του δημόσιου χρέους.
Η χώρα οφείλει να φρενάρει ριζικά την αυξητική δυναμική και να αντιστρέψει την τάση τόσο σε απόλυτο μέγεθος όσο και ως ποσοστό του ΑΕΠ. Αυτό θα υλοποιηθεί αφ’ ενός με την επίτευξη διατηρήσιμων και βιώσιμων πρωτογενών πλεονασμάτων και την ισχυροποίηση των αναπτυξιακών εργαλείων και αφ’ ετέρου με την αρωγή των εταίρων για την ελάφρυνσή του. Το ζήτημα παραμένει ανοιχτό. 
Ένατο, πρέπει να εστιαστεί στη διαμόρφωση των συνθηκών για την έξοδο της χώρας στις αγορές. Προς αυτήν την κατεύθυνση και σε συνδυασμό με τις ήδη σημαντικές δημοσιονομικές επιδόσεις και τις αισιόδοξες μακροοικονομικές ενδείξεις, προωθείται ο σχεδιασμός χρηματοοικονομικών τεχνικών που θα καταστήσουν εφικτή την επιστροφή της Ελλάδας στις διεθνείς αγορές κεφαλαίου κατά το δεύτερο εξάμηνο του 2014.
Κυρίες και κύριοι συνάδελφοι, πρόκειται για προτεραιότητες μίας στρατηγικής που οδηγεί στην επιστροφή της οικονομίας και της κοινωνίας στη μεγέθυνση και τον ενάρετο κύκλο της ευημερίας για όλους τους πολίτες εντός της Ευρωζώνης. 
Αναγκαία συνθήκη για την επίτευξη αυτών των στόχων αποτελούν η κοινωνική προστασία και δικαιοσύνη, καθώς και η σύμμετρη συμμετοχή των κοινωνικών ομάδων στην προσπάθεια εξόδου από την κρίση, ώστε να εξασφαλιστεί η μέγιστη δυνατή κοινωνική στήριξη προσαρμογής, η αυτοδέσμευση στην επίτευξη συλλογικά αποδεκτών στόχων, η συνεχής βελτίωση των θεσμών και η αποτελεσματική εφαρμογή των νόμων.
Συνεπώς με γνώμονα την κρισιμότητα των στιγμών και το μέγεθος της προσπάθειας που έχει καταβληθεί μέχρι σήμερα από τους Έλληνες πολίτες αλλά και λαμβάνοντας υπ' όψιν τη διαρκή και δυναμική διαδικασία διαπραγματεύσεων με τους εταίρους μας επί συστατικών του μεσοπρόθεσμου προγράμματος, προσβλέπουμε στην έγκριση του σχεδίου του κρατικού προϋπολογισμού για το οικονομικό έτος 2014.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΣΤΑΪΚΟΥΡΑΣ",476
"119463"," Ευχαριστούμε πολύ.
Κυρίες και κύριοι συνάδελφοι, θα αναγνώσω μία επιστολή η οποία απεστάλη στον κύριο Πρόεδρο της Βουλής.
««Προς τον αξιότιμο Πρόεδρο της Βουλής των Ελλήνων κ. Ευάγγελο-Βασίλειο Μεϊμαράκη.
Αξιότιμε κύριε Πρόεδρε, σας γνωρίζουμε ότι ορίζεται Γραμματέας της Κοινοβουλευτικής Ομάδας «Ανεξάρτητοι Δημοκρατικοί Βουλευτές» ο Βουλευτής Β΄ Αθηνών κ. Οδυσσέας Βουδούρης.
Ο Πρόεδρος της Κοινοβουλευτικής Ομάδας του Συνασπισμού Κομμάτων «Ανεξάρτητοι Δημοκρατικοί Βουλευτές» Παραστατίδης Θεόδωρος, Βουλευτής Κιλκίς»».
Το λόγο έχει ο κ. Βλαχογιάννης, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119464"," Ευχαριστώ, κύριε Πρόεδρε.
Κυρία Υπουργέ, κύριε Υπουργέ, κυρίες και κύριοι συνάδελφοι, άκουγα προηγουμένως τον εκλεκτό συνάδελφο του ΣΥΡΙΖΑ κ. Παπαδημούλη που περίπου κατηγορούσε πολλούς εξ ημών στην Κοινοβουλευτική Ομάδα της Νέας Δημοκρατίας ότι πυροβολούμε εκ του ασφαλούς τον κ. Στουρνάρα αλλά ψηφίζουμε τους προϋπολογισμούς τους οποίους εκείνος καταθέτει.
Υπάρχει μία διαφορά, κύριοι συνάδελφοι. Εμείς στη Νέα Δημοκρατία διατηρούμε το δικαίωμα γνώμης και καλόπιστης κριτικής στους Υπουργούς μας. Εσείς αυτό το δικαίωμα το έχετε εκχωρήσει στις συνιστώσες. Οι συνιστώσες εντός του κόμματός σας μπορούν να κάνουν κριτική αλλά δεν μπορούν μεμονωμένα οι Βουλευτές σας. Αυτή είναι η διαφορά μεταξύ ΣΥΡΙΖΑ και Νέας Δημοκρατίας… 
Μας εγκαλέσατε ότι είμαστε συνεχιστές του πελατειακού κράτους που προηγήθηκε, δηλαδή Νέα Δημοκρατία, ΠΑΣΟΚ και τώρα εμείς. Μόνο πελατειακό κράτος δεν δομούμε και δεν χτίζουμε εμείς τώρα. Εμείς αποδομούμε ό,τι πελατειακό έχει χτιστεί μέχρι τώρα και προσπαθούμε πραγματικά να φτιάξουμε ένα κράτος, μία πολιτεία, που να στέκεται στα πόδια της με διαδικασίες αξιοκρατικές. 
Γι’ αυτό το πράγμα, λοιπόν, δεν μπορείτε να μας κατηγορήσετε. Για πολλά άλλα να δεχθούμε καλόπιστα της κριτική σας αλλά όχι για το ότι ασκούμε πελατειακή πολιτική τώρα μ’ αυτήν την Κυβέρνηση.","ΗΛΙΑΣ ΒΛΑΧΟΓΙΑΝΝΗΣ",64
"119465"," Αν είναι δυνατόν!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"119466"," Το στηρίζω κι εγώ αυτό.","ΜΙΧΑΗΛ ΤΑΜΗΛΟΣ",492
"119467"," Λέτε ότι ο προϋπολογισμός είναι εικονικός και ότι άλλον θα εγκρίνει στη συνέχεια η τρόικα. 
Και εδώ κάνετε λάθος. Είδατε ότι αυτή η Κυβέρνηση, χωρίς να περιμένει τη συμφωνία με την τρόικα, κατέθεσε τον προϋπολογισμό –ως είχε δεσμευτεί και ως προβλέπεται εκ του Συντάγματος- και προέβη και σε άλλες πράξεις, όπως τη μείωση του ΦΠΑ στην εστίαση ή τη χορήγηση του επιδόματος πετρελαίου. Μιλάμε για κοινωνικές πράξεις που ακόμα και σε περιόδους ευημερίας της ελληνικής πολιτείας το κράτος δεν τις είχε κάνει. Τώρα μέσα στην κρίση τις κάνουμε.
Πείτε έστω έναν καλό λόγο γι’ αυτές τις προσπάθειες που κάνει αυτή η Κυβέρνηση. 
Ακούστηκε ότι αυτός ο προϋπολογισμός στηρίζεται σε πολύ αισιόδοξες προβλέψεις και ότι οι διεθνείς οργανισμοί προβλέπουν χειρότερα αποτελέσματα για την ελληνική οικονομία και για την εξέλιξή της. Κι εδώ, κυρίες και κύριοι συνάδελφοι, θα διαψευστείτε και εσείς και πολλοί από τους διεθνείς οργανισμούς. 
Φέτος κανένας δεν περίμενε να έχουμε πλεόνασμα, που θα είχαμε το 2014 κανονικά, και το έχουμε από το 2013. Αυτό είναι πάρα πολύ θετικό. Δεν έχετε τη γενναιότητα να το αναγνωρίσετε; Αναγνωρίστε έστω μία θετική πλευρά του επιτεύγματος αυτής της Κυβέρνησης. 
Λέγατε ότι αυτό το πλεόνασμα δεν θα έχουμε το δικαίωμα να το δώσουμε στις αδύναμες κοινωνικά ομάδες. Είχαμε δεσμευτεί –και το επαναλαμβάνουμε- ότι το 70% αυτού του πλεονάσματος, που είναι το κοινωνικό μέρισμα για τις αδύναμες κοινωνικές ομάδες, θα δοθεί σε αυτές και θα το δείτε πολύ σύντομα, κοντά στο Πάσχα, όταν θα επιβεβαιωθούν και από την Ελληνική Στατιστική Υπηρεσία οι δείκτες, τους οποίους εμείς λέμε ότι πετύχαμε με αυτόν τον προϋπολογισμό.
Για πρώτη φορά η Ελλάδα δεν δημιουργεί ελλείμματα. Για πρώτη φορά νοικοκυρεύτηκε αυτό το κράτος και ξοδεύει όσα παράγει, χωρίς να χρειάζεται να ζήσει με δανεικά. Η πολιτική των δανεικών δεν ανήκει σε εμάς, ανήκει στο παρελθόν. 
Εσείς υπόσχεστε τα πάντα στους πάντες. Δεν μπορείτε να το καταφέρετε. Και χαίρομαι που υπάρχουν και νηφάλιες φωνές στην παράταξή σας. Άκουσα με μεγάλη ικανοποίηση τον κ. Τσακαλώτο, τον γενικό εισηγητή του κόμματός σας, να εισηγείται κάποια πράγματα που είναι ρεαλιστικά και ένας καλόπιστος μπορεί να αποδεχθεί πολλά εξ αυτών σαν ορθά. Είναι ένα θετικό βήμα.
Επίσης, θετικό βήμα είναι και οι απόψεις του ΣΥΡΙΖΑ εξωτερικού που πάρα πολλά στελέχη σας εκφράζουν, με πρώτο τον Αρχηγό σας. Τα λέτε στην Αμερική, στο Τέξας, στις Βρυξέλλες. Τολμήστε να τα πείτε κι εδώ σ’ αυτήν την Αίθουσα. Τα είπε και ο κ. Δραγασάκης, τα είπε και ο κ. Τσακαλώτος. Αυτό είναι μία πρόοδος. Χαιρετίζουμε αυτή την πρόοδο και χαιρετίζουμε, πραγματικά, ότι ανακαλύπτετε σιγά-σιγά το δρόμου του ρεαλισμού και της ορθοφροσύνης.
Αυτή η Κυβέρνηση, κυρίες και κύριοι συνάδελφοι, κάνει μία συνετή διαχείριση, «σπάει αυγά», αξιολογεί δομές, καταργεί δομές, δεν υπολογίζει το πολικό κόστος. Ούτως ή άλλως δεν θα κριθούμε από το πόσο θα είμαστε αρεστοί σε κάποιες συντεχνίες. Θα κριθούμε για το αν η Ελλάδα που θέλουμε μετά από τρία χρόνια θα είναι αυτή που πραγματικά θέλουν οι πολίτες να έχουν για τα επόμενα τριάντα χρόνια. Γιατί προφανώς κανείς δεν ονειρεύεται την Ελλάδα που είχαμε μέχρι τώρα.
Εσείς, κυρίες και κύριοι συνάδελφοι του ΣΥΡΙΖΑ, μου θυμίζετε αυτό που έλεγε ο αείμνηστος Θανάσης Κανελλόπουλος το 1980 ότι το τότε ΠΑΣΟΚ μοιάζει με καρπούζι, απ’ έξω πράσινο κι από μέσα κόκκινο. Εσείς τώρα θυμίζετε πάλι καρπούζι που απ’ έξω είναι ροζ και μέσα είναι βαθύ πράσινο, γιατί όλο τα ΠΑΣΟΚ των συντεχνιών, το πελατειακό σύστημα, ήρθε σε εσάς. Μάλιστα, φιλοξενείτε στον Τύπο σας, σε περίοπτη θέση, άρθρα στελεχών που έφυγαν από το ΠΑΣΟΚ και ήρθαν σε εσάς –η «ΑΥΓΗ» αμέσως τους παρέχει φιλόξενο βήμα.","ΗΛΙΑΣ ΒΛΑΧΟΓΙΑΝΝΗΣ",64
"119468"," Σε εσάς έχει έρθει όλο το ΠΑΣΟΚ.","ΝΙΚΟΛΑΟΣ ΒΟΥΤΣΗΣ",75
"119469"," Αφήστε το ΠΑΣΟΚ και εσείς από το Βήμα και εσείς από το ΣΥΡΙΖΑ.","ΜΙΧΑΗΛ ΚΑΣΣΗΣ",206
"119470"," Δεν ψηφίσατε ούτε τις μειώσεις τιμών των φαρμάκων, γιατί λέτε ότι διαφωνείτε με την πολιτική των γενοσήμων. 
Όμως, κυρίες και κύριοι συνάδελφοι του ΣΥΡΙΖΑ, μου φαίνεται ότι εσείς είστε πραγματικά γενόσημο του παλαιού ΠΑΣΟΚ...
(Χειροκροτήματα από την πτέρυγα της Νέας Δημοκρατίας) 
...και ήρθε η ώρα να αναγνωρίσετε μια πραγματικότητα, ότι αν δεν ακολουθήσετε δική σας πολιτική και ακολουθήσετε την πολιτική που μας έφτασε εδώ, τότε σίγουρα ο ελληνικός λαός θα σας γυρίσει τις πλάτες. 
Γι’ αυτό ψηφίζουμε αυτόν τον προϋπολογισμό που είναι ο μόνος ρεαλιστικός που μπορεί να βγάλει την πατρίδα μας από τα δύσκολα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"119471"," Εμείς ευχαριστούμε, κύριε συνάδελφε.
Το λόγο έχει ο Βουλευτής του ΣΥΡΙΖΑ κ. Αναστάσιος Κουράκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"119472"," Ευχαριστώ, κύριε Πρόεδρε.
Κυρίες και κύριοι Βουλευτές, θα αρχίσω από το μείζον θέμα που απασχολεί την ανώτατη εκπαίδευση. Θα ξεκινήσω με μια ανακοίνωση που έβγαλε ο κ. Αρβανιτόπουλος μετά από δεκατρείς εβδομάδες που τα πανεπιστήμια είναι κλειστά. 
Ο κ. Αρβανιτόπουλος, λοιπόν, είπε ότι παραπέμπει, ακόμα και παρά τη χθεσινή απόφαση της συγκλήτου, τον πρύτανη στο Πειθαρχικό Συμβούλιο, γιατί με την απραξία του κράτησε το ίδρυμα κλειστό. Με άλλα λόγια, τον παραπέμπει, επειδή ο τελευταίος δεν «φρόντισε» να καταστείλει με κάθε τρόπο την απεργία των διοικητικών υπαλλήλων του Ιδρύματος. 
Αυτό το γεγονός, λοιπόν, είχε τις εξής διαστάσεις. Η πρώτη είναι ότι είναι πρωτοφανές μια Κυβέρνηση προερχόμενη από εκλογές να διώκει για πολιτικούς λόγους έναν εκλεγμένο πρύτανη. Θα πρέπει να θυμίσουμε στον κύριο Υπουργό και στην ελληνική Βουλή ότι το πιο κοντινό προηγούμενο ανάγεται στα χρόνια της Δικτατορίας του Μεταξά, όταν ο τότε Πρύτανης του Πανεπιστημίου Θεσσαλονίκης Αβροτέλης Ελευθερόπουλος, επειδή στην Επέτειο Απελευθέρωσης της Πόλης το ’37 βρήκε το θάρρος να εκφωνήσει μπροστά στο Βασιλέα Γεώργιο Β΄ ένα δυσάρεστο πανηγυρικό λόγο για το καθεστώς, παύτηκε με συνοπτικές διαδικασίες. Δυστυχώς, αυτό το βλέπουμε και τώρα. 
Συγκεκριμένα, ας δούμε πού στηρίχθηκε ο κύριος Υπουργός στο Δελτίο Τύπου για να παραπέμψει τον πρύτανη. Σύμφωνα με το άρθρο 16 παράγραφος 5 του Συντάγματος, τα ΑΕΙ είναι πλήρως αυτοδιοικούμενα νομικά πρόσωπα δημοσίου δικαίου, κάτι που σημαίνει ότι αντιμετωπίζουν τα ίδια τις κάθε είδους υποθέσεις τους με δικά τους όργανα μέσα στο πλαίσιο βεβαίως των γενικών και αφηρημένων ρυθμίσεων, τις οποίες θεσπίζει ο κοινοβουλευτικός νομοθέτης. 
Πώς, λοιπόν, κινεί μια διαδικασία ο Υπουργός; Πρέπει να σας πω ότι αν κινεί μια διαδικασία πέρα από το Σύνταγμα, την κινεί με βάση το ν. 249/1976, ο οποίος αφορά το Πειθαρχικό Συμβούλιο Καθηγητών και Υφηγητών των Ανωτάτων Εκπαιδευτικών Ιδρυμάτων.
Αυτός ο νόμος, λοιπόν, λέει ότι πειθαρχική δίωξη ασκείται είτε υπό του πρυτάνεως είτε υπό του Υπουργού δια του πρυτάνεως ή του επέχοντος θέση πρυτάνεως ή υπό των νομίμων αυτών αναπληρωτών. Αν ήθελε, λοιπόν, να ασκήσει δίωξη, θα έπρεπε να απευθυνθεί στον πρύτανη ή στο νόμιμο αναπληρωτή του ή σε αυτόν που τον αντικαθιστά και να ασκηθεί η δίωξη. Αντ’ αυτού ο κύριος Υπουργός γράφοντας τους νόμους, το Σύνταγμα αλλά και την απόφαση της συγκλήτου στα παλιά του τα παπούτσια, παραπέμπει τον πρύτανη του Πανεπιστημίου. Και όχι μόνο αυτό, αλλά υπάρχει και μια τεράστια συκοφαντία. Είδαμε χιλιάδες απερίγραπτα πράγματα –συνεπικουρούμενος και από τα ΜΜΕ- ώστε να καταρρεύσει η εικόνα του πρυτάνεως του πανεπιστημίου εν γένει, αγνοώντας ότι αυτή η διαθεσιμότητα των διοικητικών υπαλλήλων έχει ως αποτέλεσμα οι φοιτητές στη Θεσσαλονίκη να κάνουν μάθημα χωρίς καλοριφέρ, πάρα πολλά ερευνητικά προγράμματα να μην προχωρούν και πάρα πολλοί φοιτητές να μην μπορούν να πάρουν πιστοποιητικά αλλά και χιλιάδες άλλες παρενέργειες. Διότι, όπως έχουμε πει και άλλη φορά, το ζήτημα δεν είναι να ανοίξουν τα πανεπιστήμια αλλά να ανοίξουν εν λειτουργία και με όλη τους την απόδοση. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Σε κάθε περίπτωση πάντως, επειδή φαίνεται ότι δεν μπορεί να τα καταφέρει ο κύριος Υπουργός, ο ΣΥΡΙΖΑ ως Αξιωματική Αντιπολίτευση αναλαμβάνει την πρωτοβουλία να συναντηθεί με τους πρυτάνεις των ανωτάτων εκπαιδευτικών ιδρυμάτων και να συζητήσει μαζί τους πάντα στη βάση του να ανοίξουν τα πανεπιστήμια με όλους τους διοικητικούς υπαλλήλους στη θέση τους. Βεβαίως θα πρέπει να συζητήσουμε και αν υπάρχουν κενά, αν χρειάζονται συμπλήρωση και αν υπάρχει δυνατότητα μετακινήσεων, ώστε να εξασφαλιστεί η εύρυθμη λειτουργία των πανεπιστημίων. 
Επιπλέον, ζητάμε και από αυτό το Βήμα –σήμερα μάλιστα μίλησα και με τον Πρόεδρο της Βουλής- να υλοποιηθεί επιτέλους το αίτημα το οποίο έχει υποβάλλει ο ΣΥΡΙΖΑ αλλά και άλλοι Βουλευτές από την Αντιπολίτευση, να συγκληθεί η Επιτροπή Μορφωτικών Υποθέσεων για να συζητήσει αυτό το πελώριο ζήτημα. 
Όσον αφορά τώρα τα υπόλοιπα ζητήματα, θα ήθελα να πω ότι ο κύριος Υπουργός εξακολουθεί να ψεύδεται παρ’ όλο που τρεις μήνες τώρα από την έναρξη των μαθημάτων υπάρχουν πάρα πολλά κενά και παρ’ όλο που έχουν απομακρυνθεί πάρα πολλοί καθηγητές της δευτεροβάθμιας εκπαίδευσης και κυρίως της τεχνολογικής κατεύθυνσης.
Διακηρύσσει σε όλους τους τόνους στα ραδιόφωνα και στις τηλεοράσεις ότι από τους χίλιους εννιακόσιους που έχουν τεθεί σε διαθεσιμότητα έχουν τακτοποιηθεί οι χίλιοι τριακόσιοι. Πληροφορώ το Σώμα ότι δεν έχει τακτοποιηθεί ούτε ένας. Ούτε ένας! Επίσης, παρ’ όλο που έχουν δικαιωθεί οι σχολικοί φύλακες, δεν έχουν επανέλθει στη θέση τους. 
Πάνω σε όλα αυτά θα έλεγα ότι ο ΣΥΡΙΖΑ-ΕΚΜ ζητάει να καταργηθούν όλοι οι μνημονιακοί νόμοι που αφορούν την παιδεία. Επίσης, ζητάμε το πάγωμα των καταργήσεων των συγχωνεύσεων τόσο στη δευτεροβάθμια όσο και στην τριτοβάθμια εκπαίδευση. 
Εμείς έχουμε υποσχεθεί ότι δεν αναγνωρίζουμε τις διαθεσιμότητες σε όλα τα επίπεδα που αφορούν την εκπαίδευση, συμπεριλαμβανομένων και των σχολικών φυλάκων. Δεσμευόμεθα ότι θα καταργήσουμε την εργασιακή εφεδρεία και τις ευέλικτες μορφές εργασίας στην εκπαίδευση, ότι θα διασφαλίσουμε τη χρηματοδότηση για τις πιεστικές ανάγκες της εκπαίδευσης, θα αναπροσαρμόσουμε τη διάθεση των κονδυλίων του ΕΣΠΑ, θα καταργήσουμε τις αναθέσεις έργων σε ιδιώτες και θα επανεξετάσουμε το εκπαιδευτικό προσωπικό που απασχολείται στη κεντρική διοίκηση στα διδακτικά του καθήκοντα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κυρία Πρόεδρε.
Βεβαίως, στον αντίποδα της κυβερνητικής πολιτικής, θα αναβαθμίσουμε το μάθημα των ξένων γλωσσών στη δημόσια εκπαίδευση με τη δυνατότητα απόκτησης πτυχίου εντός της υποχρεωτικής εκπαίδευσης. Θα αναβαθμίσουμε το λύκειο σε ενιαία αυτόνομη μορφωτική βαθμίδα με την κατάργηση των γενικών εξετάσεων και τη δυνατότητα μετάβασης προς την ελεύθερη πρόσβαση στην ανώτατη εκπαίδευση, πράγμα που σημαίνει ότι θα μειωθούν οι δαπάνες των οικογενειών για φροντιστήρια.
Τέλος, θα έλεγα ότι βασικό στοιχείο του προγράμματός μας είναι η αποκατάσταση της αξιοπρέπειας των εκπαιδευτικών, οι οποίοι θα έχουν τον κύριο λόγο για τη θεσμική επεξεργασία ενός νέου καταστατικού χάρτη για την παιδεία. 
Κυρίες και κύριοι συνάδελφοι της Κυβέρνησης, πλησιάζει η ώρα που όσοι περιπαίζουν το αναμφισβήτητο αγαθό της παιδείας και τους λειτουργούς της, θα βρεθούν σύντομα στο περιθώριο. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΑΣΤΑΣΙΟΣ ΚΟΥΡΑΚΗΣ",249
"119473"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη έως τα σήμερα» που οργανώνει το Ίδρυμα της Βουλής, τριάντα ένας μαθητές και μαθήτριες και τρεις εκπαιδευτικοί από το 7ο Γυμνάσιο Χαλανδρίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο κ. Κωνσταντίνος Κόλλιας.
Ορίστε, κύριε Κόλλια, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119474"," Ευχαριστώ, κυρία Πρόεδρε. 
Κυρίες και κύριοι συνάδελφοι, για πρώτη φορά από το 2009 η Βουλή των Ελλήνων συζητά έναν προϋπολογισμό με θετικές προβλέψεις και προοπτική. Για πρώτη φορά μας δίνεται η δυνατότητα αυτή να δούμε με αισιοδοξία το οικονομικό και κοινωνικό μέλλον της χώρας. Για πρώτη φορά μπορούμε να μιλήσουμε ρεαλιστικά για ανάκαμψη και ανάπτυξη. 
Έπειτα από το πρωτογενές πλεόνασμα άνω των 800 εκατομμυρίων ευρώ που καταγράφεται φέτος, για το 2014 αναμένεται περαιτέρω αύξηση στα 3 δισεκατομμύρια ευρώ. Οι δαπάνες εξυπηρέτησης του χρέους μειώνονται από 12 δισεκατομμύρια ευρώ από το 2012 στα 6 δισεκατομμύρια. Το ισοζύγιο τρεχουσών συναλλαγών από έλλειμμα 2,8 δισεκατομμυρίων ευρώ πέρυσι αναμένεται να μηδενιστεί ή ακόμα να υπάρξει και πλεόνασμα. Η ύφεση μετά από έξι χρόνια αναμένεται όχι μόνο να αποχωρήσει αλλά ακόμα και να αναστραφεί αφού οι ρυθμοί ανάπτυξης θα επανέλθουν σε θετική κλίμακα. 
Ο ρυθμός αύξησης της ανεργίας ανακόπτεται από το ιλιγγιώδες 40% το 2011 σε 7,5% φέτος. Οι οφειλές του δημοσίου αποπληρώνονται συμβάλλοντας έτσι στη βελτίωση της ρευστότητας και του οικονομικού κλίματος. Τα προβλεπόμενα έσοδα για το 2014 από τη φορολόγηση των ακινήτων μειώνονται χάρη στις φορολογικές μεταρρύθμισης. Το επίπεδο των δαπανών του Προγράμματος Δημοσίων Επενδύσεων θα είναι υψηλότερο μετά το 2010, δηλαδή 3,7 % του ΑΕΠ. 
Κυρίες και κύριοι συνάδελφοι, έχουμε κάθε λόγο να είμαστε αισιόδοξοι τόσο για την εκτέλεση του προϋπολογισμού του 2014 όσο και για τα θετικά αποτελέσματα της υλοποίησής του. Και δεν είμαστε οι μόνοι, αυτό το επιβεβαιώνουν διεθνείς παράγοντες, οργανισμοί και επενδυτές. 
Το επιβεβαιώνουν όλοι όσοι μας είχαν μέχρι πέρυσι ξοφλημένους και τώρα μιλούν με άλλη γλώσσα. Ο Πρόεδρος της Ευρωπαϊκής Επιτροπής κ. Μπαρόζο μίλησε για εντυπωσιακή πρόοδο, για το τελευταίο μέτρο του Μαραθωνίου. 
Τα spreads έπεσαν στα επίπεδα του 2009 και οι διεθνείς οίκοι αναβαθμίζουν την πιστοληπτική ικανότητα της χώρας. Μιλούν μάλιστα για σταθερές προοπτικές στην οικονομία μας, προβλέποντας την επάνοδο της χώρας στις αγορές το 2014. 
Διεθνείς οικονομικοί παράγοντες μιλούν για πέρασμα από το Grexit στην Ελλάδα της ανάκαμψης και των ευκαιριών. Μεγάλοι επενδυτές βλέπουν στην Ελλάδα σημαντικές ευκαιρίες να επενδύσουν τα κεφάλαιά τους στην ενέργεια, στο εμπόριο, στις υπηρεσίες, στο Χρηματιστήριο, στον τουρισμό. 
Κυρίες και κύριοι συνάδελφοι, αυτά τα επιτεύγματα δεν είναι ούτε περιστασιακά ούτε συμπτωματικά. Είναι αποτέλεσμα των θυσιών και της συλλογικής προσπάθειας των Ελλήνων πολιτών, των μισθωτών, των συνταξιούχων, των αγροτών, των επαγγελματιών, που υπέμειναν και υπομένουν δυσβάσταχτα βάρη και περικοπές, των πολιτών που πριν από ενάμιση χρόνο εμπιστεύτηκαν τον Αντώνη Σαμαρά και ανέθεσαν στην Κυβέρνησή του να οδηγήσει τη χώρα στην έξοδο από την κρίση. Οι θυσίες τους είναι εκείνες που μας δίνουν σήμερα τη δυνατότητα να μιλάμε με αισιοδοξία. 
Αγαπητοί συνάδελφοι της Αξιωματικής Αντιπολίτευσης, για πολύ καιρό επενδύσατε στην απόγνωση και στην απελπισία του ελληνικού λαού, επενδύσατε στην καταστροφή και στη χρεοκοπία της χώρας, αλλά, δυστυχώς, δεν σας βγήκε τίποτα. Μοιράσατε υποσχέσεις ότι θα τους ικανοποιήσετε όλους. Υποσχεθήκατε ότι θα επαναφέρετε στο δημόσιο τους χρεοκοπημένους φορείς, τάξατε προσλήψεις, μισθούς και συντάξεις και παρ’ όλα αυτά αποτύχατε. 
Σας το επισήμανε και ο κ. Γλέζος, που είχε το θάρρος και την παρρησία να σας πει ότι δεν μπορείτε να πείσετε πού θα βρείτε τα λεφτά. Και αφού, βεβαίως, είδατε ότι με αυτήν την τακτική τα ποσοστά σας όχι μόνο δεν ανεβαίνουν αλλά συρρικνώνονται, αποφασίσατε να σοβαρευτείτε. Σε μία μεγαλειώδη «κωλοτούμπα» ακούσαμε χθες τον εισηγητή σας να επιβεβαιώνει τον Υπουργό των Οικονομικών, δηλαδή να συμφωνεί με τον κ. Στουρνάρα ότι η φορολογία στην Ελλάδα είναι χαμηλότερη από το μέσο όρο της Ευρώπης, επιβεβαιώνοντας για μια ακόμη φορά ότι ο ελληνικός λαός δεν μπορεί να σας εμπιστευτεί. 
Για μας η προσπάθεια συνεχίζεται. Οι μεγάλες μεταρρυθμίσεις για τη δικαιότερη κατανομή των βαρών, για την καταπολέμηση της φοροδιαφυγής, για την ορθολογική διαχείριση των δημοσίων οικονομικών, για την εξάλειψη της γραφειοκρατίας, της αδιαφάνειας, της σπατάλης, της διαφθοράς, που διαχρονικά ακυρώνουν κάθε επενδυτική και κάθε παραγωγική προσπάθεια. Αυτοί είναι οι δικοί μας στόχοι για το μέλλον, κυρίες και κύριοι συνάδελφοι. 
Να δούμε τι θα λέτε του χρόνου, όταν θα συζητείται ο προϋπολογισμός του 2015, ένας προϋπολογισμός χωρίς μνημόνια, με μειωμένα βάρη, με πλεόνασμα, με ανάπτυξη. 
Κυρίες και κύριοι συνάδελφοι, ψηφίζουμε τον προϋπολογισμό του 2014, γιατί δεν αποτυπώνει απλώς προβλέψεις. Αποτυπώνει τους καρπούς των ριζικών αλλαγών που όλες οι κυβερνήσεις διακήρυσσαν εδώ και τριάντα χρόνια, αλλά καμμία δεν τολμούσε να τις υλοποιήσει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα δευτερόλεπτο. 
Δημιουργεί τις προϋποθέσεις για ένα καλύτερο αύριο για τους Έλληνες πολίτες. Θέτει τις βάσεις για μια καλύτερη Ελλάδα, την Ελλάδα της συνοχής, την Ελλάδα της αλληλεγγύης, της αξιοπιστίας, της προοπτικής και της ανάπτυξης. Πάνω απ’ όλα, όμως, βάζει τις προϋποθέσεις για την Ελλάδα της ατομικής και εθνικής αξιοπρέπειας. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΟΛΛΙΑΣ",230
"119475"," Ευχαριστούμε, κύριε Κόλλια. 
Το λόγο έχει ο κ. Μιχαήλ Κασσής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119476"," Έφυγε ο συνάδελφος της Νέας Δημοκρατίας. Να του πω ότι το ΠΑΣΟΚ είναι εδώ, για να στηρίξει τη χώρα, χωρίς να έχει κανένα άλλο λόγο να συμμετέχει σε αυτήν την Κυβέρνηση και να θυμίζει σε κάποιον σαν και αυτόν στη Νέα Δημοκρατία ότι το ΠΑΣΟΚ είναι εδώ να πει «όχι» στους πλειστηριασμούς της πρώτης κατοικίας, «όχι» στις μαζικές απολύσεις και να επαναφέρει την κοινωνική πολιτική, για να έχουν ρεύμα οι ανήμποροι πολίτες που σήμερα δεινοπαθούν. 
Κυρίες και κύριοι συνάδελφοι, συζητάμε τις ημέρες αυτές τον προϋπολογισμό του 2014, άλλον ένα προϋπολογισμό μνημονιακών υποχρεώσεων αλλά και πολύ μεγάλης προσπάθειας. Θεωρώ ότι πρέπει τουλάχιστον να μπορέσει η χώρα να ανακάμψει και να σταθεί στα πόδια της. 
Ο προϋπολογισμός του 2014 θεωρώ ότι είναι εξαιρετικά αισιόδοξος. Κρατώ μερικές επιφυλάξεις. Σύμφωνα με αυτόν η ελληνική οικονομία θα εξέλθει το 2014 από την κατάσταση συρρίκνωσης, κυρίως με την ανάκαμψη των επενδύσεων και των εξαγωγών. 
Η συμβολή της εγχώριας ζήτησης προβλέπεται να παραμένει αρνητική, ενώ το ποσοστό ανεργίας προβλέπεται να αρχίσει σταδιακά να μειώνεται και εκτιμάται ότι θα διαμορφωθεί στο 26% του Εργατικού Δικαίου, πολύ υψηλό βέβαια. Ο πληθωρισμός προβλέπεται να συνεχίσει να μειώνεται, επηρεαζόμενος κυρίως από τη χαμηλή εγχώρια ζήτηση. Μίλησα για αισιόδοξο προϋπολογισμό, διότι δεν βλέπω πώς θα αυξηθεί η ιδιωτική κατανάλωση όταν το διαθέσιμο εισόδημα στα περισσότερα νοικοκυριά δεν φτάνει για τα βασικά και αναγκαία.
Επίσης, δεν μπορώ να δω πώς θα μειωθεί η ανεργία, όταν το πρόγραμμα δημοσίων επενδύσεων περικόπτεται κάθε φορά που η τρόικα βρίσκει τρύπα στον προϋπολογισμό. Ο ρόλος του κράτους στη μείωση της ανεργίας δεν είναι να δίνει πεντάμηνες ελεημοσύνες στα νέα παιδιά μέσω των προγραμμάτων ΕΣΠΑ αλλά να επενδύει στη μόρφωση, στην τεχνογνωσία, στον τουρισμό, στην παραγωγή και να δημιουργεί δουλειές. 
Κυρίες και κύριοι συνάδελφοι, η ανάπτυξη της ελληνικής οικονομίας πριν από την κρίση στηρίχτηκε κατά κύριο λόγο στην κατανάλωση. Σήμερα βασική προτεραιότητα πρέπει να είναι η άμεση απαλλαγή του αναπτυξιακού προτύπου. Όλες οι δημοκρατικές πολιτικές δυνάμεις οφείλουν να διατυπώσουν άποψη και σχέδιο για το πώς θέλουν την Ελλάδα στα επόμενα τριάντα χρόνια. Ποιοι πρέπει να είναι οι πυλώνες ανάπτυξης; Μόνο αν αλλάξει το παραγωγικό μοντέλο, θα έχουμε τύχη σαν χώρα και σαν λαός.
Είναι υποχρέωσή μας να πούμε ότι δεν άρχισε μία νέα περίοδος όπου απλά αναζητούμε τη δόση μας κάθε τρίμηνο. Πρέπει να διατυπώσουμε όραμα και πορεία για το μέλλον και όχι απλά νούμερα που θα πάνε καλά αλλά οι άνθρωποι θα φυτοζωούν. Πλέον η χώρα πρέπει να είναι εξωστρεφής, απαλλαγμένη από γραφειοκρατικές αγκυλώσεις και να βασίζει τη μελλοντική της ανάπτυξη στην πρωτογενή και δευτερογενή παραγωγή με έμφαση στα προϊόντα -όπως και στη τυποποίηση- και στις εξαγωγές με ένα προϊόν φτηνό και ποιοτικό. 
Το τουριστικό προϊόν είναι -και πρέπει να παραμείνει- η ναυαρχίδα της οικονομικής ανάπτυξης. Πέρα από τον κλασικό θερινό τουρισμό, μπορούμε και πρέπει να δώσουμε κίνητρα για την ανάπτυξη του δωδεκάμηνου ολοκληρωμένου τουρισμού, που θα αξιοποιεί και την πρωτογενή παραγωγή, του ιατρικού, του θρησκευτικού τουρισμού, ακόμη και του συνεδριακού. 
Πρέπει να δώσουμε κίνητρα στις δημόσιες και ιδιωτικές επενδύσεις, στον τομέα των μεταφορών, νέα οδικά δίκτυα που θα συνδέουν τη χώρα με την καρδιά της Ευρώπης, καθώς και σιδηροδρομικό δίκτυο που μπορεί να αποτελέσει τον ακρογωνιαίο λίθο για τη μεταφορά προϊόντων προς τα κράτη της Νοτιοανατολικής Μεσογείου, της Μέσης Ανατολής και της Ασίας, στην εκμετάλλευση των υδρογονανθράκων.
Κυρίες και κύριοι συνάδελφοι, όλα αυτά απαιτούν πολιτική βούληση και βέβαια ένα κράτος που να επενδύει στην παιδεία. Αν δεν επενδύσουμε στα δικά μας μυαλά, πώς περιμένουμε να κάνουμε κάτι; Που θα βασιστούμε σαν χώρα; Στους συνταξιούχους; Στην παιδεία οι δαπάνες μειώνονται κατά 6%, ενώ συνολικά οι δαπάνες από το 2009 μέχρι το 2014 μειώνονται κατά 36%. Αντί να ιδρύουμε νέες σχολές που να παράγουν επιστήμονες καταρτισμένους και εναρμονισμένους με την αγορά εργασίας, εμείς κάνουμε περικοπές. Συμφωνώ να κλείσει μία σχολή που δεν παράγει κάτι, που είναι ξεπερασμένη, που παράγει ανέργους, αλλά στη θέση της να ανοίξει μία άλλη που θα βγάλει επιστήμονες, στους οποίους θα βασιστούμε για το νέο παραγωγικό μοντέλο.
Τέλος, επειδή το κράτος είναι οι πολίτες κι όχι κάποιος φοροεισπράκτορας, είναι απαράδεκτο το κονδύλι του τακτικού προϋπολογισμού του Υπουργείου Υγείας να διαμορφώνεται στα 4,38 δισεκατομμύρια ευρώ από 5,37 δισεκατομμύρια το 2013. Είναι απαράδεκτο η επιχορήγηση από τον τακτικό προϋπολογισμό στα νοσοκομεία να είναι 1,11 δισεκατομμύρια έναντι 1,64 δισεκατομμύρια το 2013. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κανείς δεν είναι αντίθετος στην αναδιάρθρωση του ΕΣΥ με τον εξορθολογισμό και τις συγχωνεύσεις, ειδικά το ΠΑΣΟΚ, που ξεκίνησε αυτές τις διαδικασίες. Πρέπει, όμως, οι υπηρεσίες υγείας να είναι προσιτές προς όλους και μάλιστα δωρεάν σε ανέργους και φτωχούς. 
Η στροφή στην ιδιωτική ασφάλιση και περίθαλψη που επιχειρείται από τον Υπουργό, δεν πρόκειται να βρει σύμφωνες τις υγιείς δυνάμεις της κοινωνίας. Δεν είναι δυνατόν το λίκνο του τραπεζικού καπιταλισμού, οι ΗΠΑ, να επιχειρούν να κάνουν το σύστημα υγείας τους περισσότερο δημόσιο και εμείς να επιχειρούμε να το απαξιώσουμε και να το σερβίρουμε στους ιδιώτες.","ΜΙΧΑΗΛ ΚΑΣΣΗΣ",206
"119477"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119478"," Ολοκληρώνω, κυρία Πρόεδρε. 
Αγαπητοί συνάδελφοι, τώρα είναι η ώρα επαναπροσδιορισμού της πορείας μας και καθορισμού της εθνικής στρατηγικής για τα επόμενα τριάντα χρόνια, στρατηγικής από την Ελλάδα για την Ελλάδα, ως ισότιμο, ανταγωνιστικό και ισχυρό μέλος της ευρωπαϊκής και διεθνούς οικογένειας. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)","ΜΙΧΑΗΛ ΚΑΣΣΗΣ",206
"119479"," Κι εμείς ευχαριστούμε. 
Ο κ. Ντινόπουλος Αργύρης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119480"," Ευχαριστώ, κυρία Πρόεδρε. 
Ακούσαμε τους συναδέλφους της Αξιωματικής Αντιπολίτευσης να ασχολούνται πάρα πολύ με τους Βουλευτές της συμπολίτευσης και να μας αιτιώνται ότι ασκούμε κάποια κριτική αλλά βεβαίως στηρίζουμε την Κυβέρνηση.
Αυτές είναι πρωτοφανείς κοινοβουλευτικές, αν το θέλετε, νοοτροπίες, ότι δηλαδή δήθεν οι Βουλευτές της συμπολίτευσης δεν μπορούν να κάνουν τις δικές τους προτάσεις, δεν έχουν το δικαίωμα να ζητούν τροποποίηση σε νομοσχέδια και αν κάνουν κάτι τέτοιο, θα πρέπει την ίδια ώρα να καταψηφίσουν και την Κυβέρνηση. Είναι ακόμα ένα δείγμα της κοινοβουλευτικής νοοτροπίας την οποία έχετε και την οποία πολλές φορές βεβαίως έχετε επιδείξει μέσα σε αυτήν εδώ την Αίθουσα με τα καμώματά σας. 
Εγώ, παραφράζοντας έναν παραδοσιακό όρο της Αριστεράς παλαιοτέρων εποχών βέβαια, οι οποίες είναι μακριά από εμάς, τότε που μίλαγαν για «κυβέρνηση του βουνού», θα πω ότι εσείς, μια που κυβέρνηση δεν πρόκειται να γίνετε ποτέ, καταξιώνετε την έννοια της «αντιπολίτευσης του βουνού». 
Δεν θα επικαλεστώ άλλη ρήση αλλά τα λόγια ενός ανθρώπου ο οποίος μόνο δεξιός δεν μπορεί να χαρακτηριστεί. Όχι αυτήν την Κυριακή, την περασμένη, ο δημιουργός, ο δημοσιογράφος, ο συγγραφέας, ο Λευτέρης Παπαδόπουλος, επί χρόνια δημοσιογράφος στα «ΝΕΑ», σε μια συνέντευξή του στην «ΚΑΘΗΜΕΡΙΝΗ» είπε μια πολύ μεγάλη αλήθεια. Είπε ότι αυτός ο τόπος δεν αντέχει άλλο λαϊκιστή. 
Άρα, ο λαϊκισμός σας, όσο κι αν εκφράζεται είτε μέσα στο Κοινοβούλιο είτε σε αυτές τις ολιγάριθμες συγκεντρώσεις, τις οποίες με πολύ κόπο επιτυγχάνετε να κάνετε εκτός Κοινοβουλίου, δεν θα περάσει κι εμείς θα δώσουμε ψήφο εμπιστοσύνης στην Κυβέρνηση. 
Σε κάθε περίπτωση, όμως, κύριε Υπουργέ -και απευθύνομαι σε εσάς, επειδή εσείς είστε παρών- νομίζω ότι θα πρέπει να επανεξετάσουμε το ζήτημα του φόρου των ακινήτων. Πρέπει να έχουμε πάντα κατά νου ότι είναι ένας φόρος, ο οποίος βασίζεται σε μια πλασματική πραγματικότητα, σε πλασματικές αντικειμενικές αξίες. 
Πώς είναι δυνατόν να λέμε στον Έλληνα φορολογούμενο, ότι «σε φορολογούμε για ένα ακίνητο του οποίου η πραγματική αξία, δηλαδή αν θελήσεις να το πουλήσεις, είναι στο ήμισυ και σε ορισμένες περιπτώσεις και λιγότερο από αυτήν επί της οποίας εμείς σε φορολογούμε»; 
Όταν λοιπόν ξεκινάμε από μια τέτοια βάση, τότε βεβαίως θα υπάρχουν αδικίες. Και θα υπάρχει και κάτι άλλο, αυτό το οποίο επανειλημμένως ειδικώς κάποιοι Βουλευτές που συμβαίνει να πολιτευόμεθα στην Περιφέρεια της Αττικής, δηλαδή στην Α΄ και Β΄ Αθηνών και στην υπόλοιπη Περιφέρεια της Αττικής, το έχουμε εισπράξει από την κοινωνία: Η σιωπηλή οργή της μεσαίας τάξης!
Και αυτή, κύριε Υπουργέ –σας μιλάω ως εκπρόσωπο της Κυβερνήσεως, βεβαίως- νομίζω πρέπει να ληφθεί πολύ σοβαρά υπ’ όψιν. Διότι αυτοί, τους οποίους πολύ εύστοχα αποκαλούμε «νοικοκυραίους» -χωρίς αυτό να σημαίνει ότι όλοι οι υπόλοιποι Έλληνες δεν είναι νοικοκυραίοι- φανταστείτε αυτήν τη στιγμή μπροστά σε πιο αδιέξοδο βρίσκονται. Θα κληθούν να πληρώσουν το 2014 ένα φόρο επί της περιουσίας τους. Πολλοί από αυτούς απέκτησαν αυτήν την περιουσία όχι με λεφτά της φοροδιαφυγής, όπως -επιτρέψτε μου- πολύ άστοχα ειπώθηκε εις μια τηλεοπτική συνέντευξη του αρμόδιου Υπουργού αλλά η συντριπτική τους πλειοψηφία με λεφτά από τους κόπους μιας ζωής. 
Θα ήθελα να πω και κάτι ακόμα -πολλές φορές το λέει ο Πρωθυπουργός και το είχε πει κι όταν ήμασταν εις τα έδρανα της Αξιωματικής Αντιπολιτεύσεως- ότι αυτό που χρειάζεται στον κόσμο είναι να δώσουμε ελπίδα.
Σας πληροφορώ, λοιπόν, ότι με αυτά τα οποία ακούγονται σχετικά με τον ενιαίο φόρο ακινήτων, αυτή η ελπίδα συρρικνώνεται. Διότι, τι τους λέμε; Τους λέμε ότι από εδώ και μπρος για το ακίνητο το οποίο απέκτησες, θα καλείσαι να πληρώσεις έναν φόρο, ο οποίος –κακά τα ψέματα- όσο κι αν κανείς θέλει να το δει με μια θετική προσέγγιση, είναι ένας δυσβάσταχτος φόρος. Είναι ένας φόρος, ο οποίος επιβάλλεται εκτός του φόρου εισοδήματος. 
Νομίζω, λοιπόν, ότι θα πρέπει να ακούσουμε αυτήν τη φωνή των νοικοκυραίων και να σκεφτούμε πάρα πολύ τη σιωπηλή οργή –δεν είναι κραυγαλέα- της μεσαίας τάξης. 
Βεβαίως, επειδή σκοπός είναι να γίνονται και εποικοδομητικές προτάσεις, πιστεύω ότι οπωσδήποτε πρέπει να επαναθεωρήσουμε την κλίμακα του δεύτερου φόρου, του συμπληρωματικού φόρου, του νέου ΦΑΠ, να το πω έτσι. Δεν είναι δυνατόν για μια περιουσία, η οποία είναι στα όρια των επτακοσίων ή οκτακοσίων χιλιάδων ευρώ –δηλαδή, τι περιουσία;- της οποίας η εμπορική αξία είναι στις τριακόσιες πενήντα χιλιάδες, να υπάρχει μια κλίμακα της τάξεως του 1%.
Επίσης, πρέπει να δούμε αυτό, το οποίο έχουμε αποκαλέσει –τουλάχιστον εμείς οι Βουλευτές, οι οποίοι πολιτευόμεθα εις αστικά κέντρα- «τα δικά μας μαντριά». Τι εννοώ: Τα μαντριά δικαίως ή αδίκως –δεν το κρίνω τώρα- δεν φορολογούνται στις αγροτικές περιοχές. Τα αντίστοιχα δικά μας «μαντριά» είναι τα ξενοίκιαστα διαμερίσματα, είναι τα ξενοίκιαστα μαγαζιά, τα οποία οι νοικοκυραίοι πολλές φορές, ενώ προσπάθησαν να εισπράξουν κάποιο ενοίκιο, δεν κατέστη δυνατό κάτι τέτοιο και τώρα είναι υποχρεωμένοι να πληρώσουν και φόρο; Κι υπάρχει τρόπος για το θέμα αυτό. Δεν ζητούν οι άνθρωποι – ή τουλάχιστον πολλοί εξ αυτών- να απαλλαγούν τελείως. Δεν πρέπει, όμως, να υπάρχει μια μικρότερη φορολογική κλίμακα για αυτά τα οποία εύστοχα κάποιοι αποκαλούν κατά το μακροχρόνια άνεργοι «μακροχρόνια ξενοίκιαστα»; 
Κλείνω –και σας ευχαριστώ για την ανοχή σας, κυρία Πρόεδρε- με τη σαφή ψήφο εμπιστοσύνης, την οποία οι Βουλευτές της Πλειοψηφίας δίνουμε προς μια Κυβέρνηση, η οποία κάνει έναν πολύ δύσκολο αγώνα και απέναντι στις παράλογες απαιτήσεις της τρόικας και απέναντι στον άκρατο λαϊκισμό της αντιπολιτεύσεως…","ΑΡΓΥΡΗΣ ΝΤΙΝΟΠΟΥΛΟΣ",369
"119481"," Ολοκληρώστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119482"," ...βεβαίως όμως νομίζω, ότι πάνω από όλα η αναφορά μας πρέπει να είναι στην κοινωνία και ειδικά σε μια μεσαία τάξη, που και αυτή πολύ σκληρά δοκιμάζεται. 
(Χειροκροτήματα από την πτέρυγα της Νέας Δημοκρατίας)","ΑΡΓΥΡΗΣ ΝΤΙΝΟΠΟΥΛΟΣ",369
"119483"," Ευχαριστούμε πολύ. 
Το λόγο έχει η κ. Ραχήλ Μακρή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119484"," Ευχαριστώ, κυρία Πρόεδρε. 
Για δεύτερη συνεχόμενη χρονιά γινόμαστε θεατές στο ίδιο θέατρο του παραλόγου. 
Κάθε χρόνο υπόσχεστε ότι η χώρα μας θα βρίσκεται σε καλύτερη κατάσταση και κάθε χρόνο η κατάσταση αυτή χειροτερεύει. 
Επιτέλους, πείτε στους πολίτες αυτής της χώρας την αλήθεια. Πείτε τους ότι τα πράγματα θα χειροτερεύουν συνεχώς και ότι για όσο θα βρίσκεστε στην εξουσία το κράτος θα καταρρέει, το εισόδημα θα εξαϋλωθεί και οι κοινωνικές παροχές θα εξαφανιστούν. 
Μας παρουσιάσατε την ανακεφαλαιοποίηση των τραπεζών ως το ιδανικό μέτρο για τη στήριξη της οικονομίας. Τα χρήματα, όμως, όχι μόνο δεν κατευθύνθηκαν στην πραγματική αγορά και οικονομία αλλά οι ενδείξεις δείχνουν ότι μεταφέρθηκαν εντέχνως σε φορολογικούς παραδείσους.
Αποδείξτε μας, κύριε Υπουργέ των Οικονομικών, ότι οι αγαπημένες σας τράπεζες έχουν στηρίξει έστω και σε ελάχιστο βαθμό μικρομεσαίες επιχειρήσεις που έχουν ανάγκη από ρευστότητα από το τραπεζικό σύστημα. Σας καλούμε να απαντήσετε στις ερωτήσεις που σας καταθέτουμε και αποφεύγετε να απαντήσετε.
Δεν γίνεται καμμία κίνηση για την ανάπτυξη και ισχυροποίηση των επιχειρήσεων. Χαρακτηριστικό παράδειγμα η δυτική Μακεδονία, όπου καμμία από τις ανακεφαλαιοποιημένες με τα χρήματα του κόσμου τράπεζες δεν απέδωσε στην κοινωνία αυτά που υποχρεούνταν. Η ρευστότητα είναι ανύπαρκτη. Εκατοντάδες επιχειρήσεις έχουν βάλει λουκέτο. Η ανεργία αγγίζει το 35% και η περιοχή δεν έχει καμμία προοπτική ανάπτυξης.
Από την άλλη αυξάνετε τη φορολογία σε απαράδεκτα και ανεπίτρεπτα ύψη έχοντας βάλλει στόχο στην κυριολεξία να διαλύσετε τις επιχειρήσεις, τον πρωτογενή τομέα και τα νοικοκυριά. Προφανώς, κύριοι της συγκυβέρνησης, όχι μόνο δεν θέλετε να στηρίξετε την οικονομία αλλά με την πολιτική που εφαρμόζεται θέλετε να εξοντώσετε όλους τους παραγωγικούς φορείς της χώρας. 
Χαρακτηριστικό παράδειγμα, το ληστρικό φορολογικό σύστημα για την ακίνητη περιουσία, οι υπέρογκες ασφαλιστικές εισφορές, η βαρύτατη φορολογία φυσικών και νομικών προσώπων και όλα αυτά σε συνδυασμό με τη μεθοδευμένη από μέρους σας συστηματική αποδυνάμωση της καταναλωτικής δύναμης των Ελλήνων οδηγούν αυτούς στην οικονομική τους εξόντωση.
Και όλα αυτά για να ικανοποιήσετε τα συμφέροντα που σας στηρίζουν καθιστώντας τη χώρα μας προτεκτοράτο τους. Χαρακτηριστικό παράδειγμα η αύξηση της τιμής των διοδίων. Ανεβάζετε τώρα τις τιμές για να τις οικειοποιηθεί η διάδοχη κατάσταση της κατάργησης του «ΤΕΟ Α.Ε.», που είναι προσφιλής σας επιχειρηματίας. Ουσιαστικά διαμορφώνετε τις συνθήκες έτσι ώστε να επιβάλετε τους συγκεκριμένους επιχειρηματίες – νταβατζήδες, χωρίς το κράτος και οι πολίτες να έχουν δικαίωμα να επιλέξουν διαφορετική οδό.
Τα ίδια επιβάλλετε και στο νερό αλλά και στην ενέργεια. Οι αποκρατικοποιήσεις είναι όλες στοχευμένες και προσπαθείτε με κάθε τρόπο να διασφαλίσετε τους τυχοδιώκτες επενδυτές εκκαθαρίζοντας τις επιχειρήσεις από τα χρέη για να κερδίσει ο ιδιώτης από την πρώτη ημέρα. 
Χαρακτηριστικό παράδειγμα η πώληση του ΑΔΜΗΕ. Υπάρχουν δεκάδες εμπόδια με πρώτο και καλύτερο τα νομικά κωλύματα, αφού έχουν κατατεθεί προσφυγές στη δικαιοσύνη ότι η διαδικασία είναι παράνομη και για να αποφύγετε την οδό της δικαιοσύνης προσπαθείτε να δημιουργήσετε δρόμους υπεκφυγής. Πετάτε βεγγαλικά για την πρόθεσή σας να δημιουργήσετε κλαδικό ταμείο ενέργειας, βλέπετε τις αντιδράσεις και προσπαθείτε να βρείτε άλλο τρόπο.
Τώρα σκέφτεστε να περάσετε από τη Βουλή την εκχώρηση του ΑΔΜΗΕ σε ιδιώτες, που αποτελεί, βέβαια, τη σίγουρη για εσάς οδό. Η προχειρότητά σας οφείλεται καθαρά στην κουτοπόνηρη πολιτική σας να περάσετε ρυθμίσεις που θίγουν ανεπανόρθωτα το δημόσιο συμφέρον. Γι’ αυτό και προσπαθείτε να αναιρέσετε τις παλιές σας αποφάσεις αλλά και δηλώσεις για την πώληση του ΑΔΜΗΕ.
Σας θυμίζουμε, λοιπόν, τι είχε πει ο Έλληνας Πρωθυπουργός στο Ζάππειο 2, που δήλωνε ότι τα δίκτυα διανομής και μεταφοράς πρέπει να παραμείνουν υπό εθνικό έλεγχο. Βέβαια, σήμερα η δημόσια επιχείρηση πωλείται στην τιμή των 300 εκατομμυρίων ευρώ όταν η χρηματιστηριακή της αξία σήμερα φτάνει στο 1,2 δισεκατομμύριο ευρώ. 
Σ’ αυτό το σημείο σας προειδοποιούμε ότι όχι μόνο θα αποτύχει παταγωδώς η κάθε προσπάθεια αποκρατικοποίησης της ΔΕΗ, όχι μόνο θα εκτεθείτε ανεπανόρθωτα εντός και εκτός της χώρας αλλά όταν την εκχωρήσετε, θα την εκμεταλλευτούν και μόλις παρουσιαστούν τα πρώτα προβλήματα θα έρθει πάλι να τα πληρώσει ο ελληνικός λαός.
Ιδία τακτική σκοπεύετε να ακολουθήσετε και με την παραγωγή. Θέλετε να πουλήσετε τα φιλέτα για ένα κομμάτι ψωμί. Έχετε, όμως, αναλογιστεί τις συνέπειες που θα έχει η είσοδος των ιδιωτών στη μεταφορά αλλά και στην παραγωγή; Τώρα αγοράζετε μόνο ένα κομμάτι της παραγωγής κι έχετε φέρει τη ΔΕΗ και τα νοικοκυριά σε αδιέξοδο. Φανταστείτε να στηριζόμαστε ως χώρα στους ίδιους αυτούς επιχειρηματίες. Ελάχιστες οικογένειες θα είναι αυτές που θα έχουν τη δυνατότητα να πληρώνουν τους λογαριασμούς τους και θα μετατρέψετε το ηλεκτρικό ρεύμα σε είδος πολυτελείας.
Τα ίδια συμφέροντα και στις ανανεώσιμες πηγές ενέργειας αλλά και στα δημόσια έργα. Ένας φαύλος κύκλος πέντε με δέκα οικογενειών που ουσιαστικά θα ελέγχουν ό,τι δραστηριότητα υπάρχει σε αυτήν τη χώρα. Ό,τι κερδοφόρο το δωρίζετε στα συμφέροντα και ό,τι δεν συμφέρει το κλείνετε και επιβαρύνετε τους Έλληνες πολίτες. 
Χαρακτηριστικό παράδειγμα η δυτική Μακεδονία. Εκμετάλλευση μέχρι εσχάτων του ορυκτού πλούτου, ασύστολη καταστροφή του περιβάλλοντος, υπέρμετρη ανεργία για την ενεργειακή καρδιά της χώρας. Νοσοκομεία χωρίς υλικά και γιατρούς και τοπική αυτοδιοίκηση υπό αφανισμό.
Ο Υπουργός Υγείας, που ξέρει κατά τ’ άλλα να διασφαλίζει το δημόσιο συμφέρον, έχει αφήσει στην τύχη τους χιλιάδες πολίτες της δυτικής Μακεδονίας και από την άλλη, διορίζει ημέτερους στα νοσοκομεία της, απειλεί γιατρούς και αποδυναμώνει τα νοσοκομεία της περιοχής μας. Όλα υπολειτουργούν.
Δεν είναι μέσα στις υποχρεώσεις σας να παρέχετε αξιόπιστη υγεία στους πολίτες; Τα τηρείτε; Γιατί, λοιπόν, οι πολίτες να ανταποκρίνονται στα «χαράτσια» και την αρπαγή των εισοδημάτων τους και εσείς να μην παρέχετε ούτε καν τα στοιχειώδη;
Διαπράξατε τη μεγαλύτερη ηλιθιότητα που μπορούσατε να κάνετε με την εξίσωση του πετρελαίου θέρμανσης και κίνησης. Το κράτος έχασε έσοδα μόνο για πέρσι 500 εκατομμύρια ευρώ με τα δικά σας λεγόμενα. Πάγωσαν οι Έλληνες. Εμφανίστηκαν φαινόμενα που μόνο σε βιβλία έχουμε διαβάσει και η λαθρεμπορία εξακολουθεί να οργιάζει. Φέτος το συνεχίζετε χωρίς να σκεφθείτε ότι και φέτος θα παγώσουν οι Έλληνες, θα έχουμε απώλειες ανθρώπων και, στο τέλος, πάλι παθητικό για τα δημόσια έσοδα θα είναι το μέτρο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κυρία Πρόεδρε, θα ήθελα την ανοχή σας για ένα λεπτό ακόμη.
Είναι εμφανές πλέον ότι διαπράττετε κατ’ επανάληψη το ίδιο έγκλημα με δόλο. Ο προϋπολογισμός αυτός εκμηδενίζει τις παροχές του κράτους προς την κοινωνία. Το μόνο που προβλέπει είναι ο τρόπος με τον οποίο θα αρπάξετε ό,τι έχει απομείνει από τους φτωχούς και αδύναμους. Χιλιάδες οικογένειες έχουν μείνει χωρίς ρεύμα και θέρμανση. Χιλιάδες σιτίζονται στα συσσίτια και βρίσκονται στους δρόμους και εσείς έρχεστε εδώ και προκειμένου να δικαιολογήσετε την ψήφο σας, μιλάτε για το success story του κ. Σαμαρά.
Αγαπητοί συμπολίτες, αυτή η Κυβέρνηση παίζει το θέατρο του παραλόγου για ακόμη μία χρονιά. Όλο βγαίνουμε από την κρίση και όλο σε χειρότερα μονοπάτια μας οδηγεί.
Θεωρώ καθήκον μου να καταψηφίσω τον προϋπολογισμό, που θα οδηγήσει την ελληνική κοινωνία σε φάση παρόμοια με την Κατοχή του ’40. Πράττω το καθήκον μου με κάθε γνώση των πράξεών μου. Ο προϋπολογισμός, που συζητείται για άλλη μια χρονιά, θα οδηγήσει στην εξαθλίωση τους Έλληνες πολίτες.","ΡΑΧΗΛ ΜΑΚΡΗ",293
"119485"," Κλείστε, κυρία Μακρή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119486"," Κύριοι Βουλευτές, ζείτε σε έναν γυάλινο κόσμο. Είστε υπεύθυνοι για όσα συμβαίνουν έξω στην ελληνική κοινωνία. Είστε υπεύθυνοι, γιατί εκεί έξω οι Έλληνες πολίτες παλεύουν για την επιβίωση. Οι Έλληνες πολίτες διεκδικούν το συνταγματικό τους δικαίωμα στην εργασία και εσείς τους ξυλοκοπάτε. Παιδιά πεθαίνουν από αναθυμιάσεις, από μαγκάλια.","ΡΑΧΗΛ ΜΑΚΡΗ",293
"119487"," Κλείστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119488"," Το επιστημονικό δυναμικό της χώρας μεταναστεύει και οι Έλληνες πολίτες απλά πεθαίνουν και εσείς έρχεστε εδώ για να χειροκροτάτε τον κύριο Αντώνιο Καίσαρα!
Ευχαριστώ.
(Χειροκροτήματα από την πτέρυγα των ΑΝΕΛ)","ΡΑΧΗΛ ΜΑΚΡΗ",293
"119489"," Ο κ. Μπαρμπαρούσης Κωνσταντίνος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119490"," «Η Καρχηδόνα πρέπει να καταστραφεί». Αυτό είναι το περίφημο ρητό, με το οποίο έκλεινε πάντα τους λόγους του ο Ρωμαίος πολιτικός Κάτων ο Γηραιός ανεξάρτητα από το θέμα τους.
Ξεκινώ, λοιπόν, κι εγώ την ομιλία μου με το σύνθημα: «Κάτω τα χέρια από τη Χρυσή Αυγή». Εξευτέλισε κάθε έννοια συνταγματικής νομιμότητας η χούντα Βενιζέλου-Σαμαρά, η οποία διέταξε έφοδο της Αντιτρομοκρατικής στις οικίες των Βουλευτών Γερμενή, Μπούκουρα και Ηλιόπουλου.
Δεν υπάρχει κανένα επιβαρυντικό στοιχείο εις βάρος της Χρυσής Αυγής και προσπαθείτε με τέτοια άθλια μέσα να μας τρομοκρατήσετε. Η σύζυγος του Βουλευτή Ηλιόπουλου, η οποία είναι έτοιμη να γεννήσει εντός των ημερών, υπέστη σοκ και χωρίς κανένα συμβιβασμό, η χούντα του μνημονίου, οι ξεφτίλες, οι εντολοδόχοι της τρόικας την πέταξαν έξω από την οικία της.
Ομοίως και ο Βουλευτής Γερμενής έχει μία κόρη δύο ετών και ο συναγωνιστής Μπούκουρας τρία ανήλικα παιδιά, το μικρότερο εκ των οποίων τριών ετών, τα οποία αυτήν τη στιγμή βιώνουν το χειρότερο κλίμα τρομοκρατίας.
Δεν σας ενδιαφέρουν όλα αυτά. Είδατε ότι το εθνικιστικό κίνημα στην Ελλάδα δεν θα το σταματήσουν ούτε οι διώξεις ούτε οι φυλακίσεις. Τσαλακώσατε το Σύνταγμα και όλους τους νόμους βάζοντας στη φυλακή το Γενικό Γραμματέα και δύο Βουλευτές και απ’ ότι φαίνεται, δεν θα σταματήσετε εδώ. Δεν τηρείτε πλέον όχι τους νόμους αλλά ούτε τα προσχήματα.
Σας καταλαβαίνουμε, όμως, απόλυτα. Είδατε ότι δεν θα σταματήσει το ποτάμι του εθνικισμού ούτε με φυλακίσεις ούτε με διώξεις ούτε με δολοφονίες. Γι’ αυτό και κάνετε όλες αυτές τις κινήσεις πανικού, γιατί είστε απελπισμένοι και φοβισμένοι και γιατί ξέρετε πως εμείς έχουμε πίστη και κυρίως το δίκιο και το λαό με το μέρος μας.
Όσον αφορά τον προϋπολογισμό, είναι ακόμα ένας προϋπολογισμός λιτότητας, μιζέριας, ακόμα ένας προϋπολογισμός που θα φέρει την πατρίδα σε περισσότερη εξαθλίωση και παρακμή, ένας προϋπολογισμός στην υπηρεσία της τρόικας και της χούντας του μνημονίου.
Σας λέμε, λοιπόν, ότι και εσείς μπορείτε να προσφέρετε μία υπηρεσία στον ελληνικό λαό, να σηκωθείτε να φύγετε όσο είναι καιρός για το καλό της πατρίδος και του λαού μας.
Θα ήθελα να πω και κάτι τελευταίο. Να είστε σίγουροι ότι και εμείς έτσι δημοκρατικά θα σας φερθούμε. Μόνο που εμείς θα έχουμε λόγο να το κάνουμε, γιατί εσείς και κλέψατε και είπατε ψέματα, εξαπατήσατε τον ελληνικό λαό και τον έχετε οδηγήσει στην απελπισία και στην αυτοκτονία, γιατί εσείς όντως είστε μία τρομοκρατική και εγκληματική οργάνωση. 
Ευχαριστώ.","ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ",338
"119491"," Μπράβο! Μπράβο!","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"119492"," Ήρεμα, τα είπε ο ομιλητής. Βλέπετε ότι δεν έκανε παρέμβαση το Προεδρείο. Όμως, δεν θα μιλάτε και από εκεί. Εντάξει; Θα τα πείτε όταν έρθετε στην Έδρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119493"," Τι έχει να πει το Προεδρείο για αυτά που έγιναν σήμερα; Αυτά τα πράγματα δεν έχουν γίνει πουθενά. Προϊδεάζετε την απόφαση της δικαιοσύνης.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"119494"," Σας παρακαλώ πολύ! Τι πάθατε τώρα; Μα, τα είπε ο συνάδελφός σας! Δεν τα είπε και του επέτρεψα να τα πει αυτά μέσα στο Κοινοβούλιο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119495"," Να έρθει ο Υπουργός Δημόσιας Τάξης και ο Υπουργός Δικαιοσύνης να λογοδοτήσουν για αυτά τα αίσχη.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"119496"," Αυτή είναι πρακτική πλέον, να φωνάζετε από εκεί, όταν κάποιος συνάδελφός σας παίρνει το λόγο. Είναι σωστό αυτό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119497"," Δεν σέβεστε το Κοινοβούλιο και τους θεσμούς!","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"119498"," Τα έχετε πει, κύριε Ματθαιόπουλε, και τα λέτε και νομίζω ότι όλοι επιτρέπουν να λέγονται…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119499"," Πρέπει το Προεδρείο να τοποθετηθεί σε αυτήν την άθλια πρακτική. Δεν μπορεί να γίνεται αυτό. Είναι απαράδεκτο!","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"119500"," Εντάξει, ωραία. Ευχαριστώ πολύ. 
Ο κ. Ψύρρας έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119501"," Ευχαριστώ, κυρία Πρόεδρε. 
Οι συντάκτες του προϋπολογισμού έκτισαν έναν προϋπολογισμό με βάση ομολογημένες παραδοχές, ότι το βάθεμα της ύφεσης θα συνεχιστεί, η έλλειψη ρευστότητας θα εξακολουθήσει να υπάρχει, η αδυναμία των επιχειρήσεων να προσφύγουν στον τραπεζικό δανεισμό δεν θα ανατραπεί, η συρρίκνωση της οικονομικής δραστηριότητας θα συνεχιστεί, η ανεργία μετατρέπεται σε φαινόμενο μόνιμο και ενδημικό. 
Ουσιαστικά, ο προϋπολογισμός απευθύνεται στην κοινωνία, λέγοντάς της να συμβιβαστεί με τη μονιμότητα της κρίσης, να αποδεχθεί τα αποτελέσματά της, να αποδεχθεί ότι τελικά δεν υπάρχει ελπίδα παρά ένας αργός, βασανιστικός μονόδρομος διαχείρισης. Από αυτή, λοιπόν, την πλευρά είναι ένας προϋπολογισμός ηττοπαθής που δεν δίνει ελπίδα. 
Βεβαίως, προσπαθεί να δώσει δείγματα ανάκαμψης. Το πρωτογενές πλεόνασμα είναι ένα από αυτά. Αν όμως κοιτάξουμε προσεκτικά, και αυτό είναι αμφίβολο. Για παράδειγμα, διαπιστώνει κανείς ότι ο κεντρικός πίνακας της εισηγητικής έκθεσης με τους κώδικες από τους οποίους πληρώνονται όλες οι κρατικές δαπάνες και πιστώνονται με τα φορολογικά έσοδα είναι βαθιά ελλειμματικός. Συγκεκριμένα, τα έσοδα μείον τα έξοδα εμφανίζουν έλλειμμα ύψους 12,8 δισεκατομμυρίων. Ακόμα, αν αφαιρέσουμε το ποσό και τις πληρωμές τόκων του κράτους 6,1 δισεκατομμύρια, προκύπτει ένα πρωτογενές έλλειμμα ύψους 6,8 δισεκατομμυρίων ευρώ. Το στοιχείο αυτό δημιουργεί ένα σοβαρό προβληματισμό για την προέλευση του πρωτογενούς πλεονάσματος και βέβαια με τέτοιες λογιστικές δεν λύνεται το πρόβλημα και το ξέρετε καλά.
Είπα ότι ο προϋπολογισμός είναι ηττοπαθής, γιατί έχει χτιστεί χωρίς πολιτικό σχέδιο και στόχους. Συντάχθηκε υπό το άγχος του πρωτογενούς πλεονάσματος και της συμφωνίας με την τρόικα. Δεν υπάρχει σχέδιο για την πολιτική αντιμετώπιση της ύφεσης, της ανεργίας και της φτώχειας. Δεν απαντά στην κρίση ρευστότητας της οικονομίας. Δεν απαντά στο αίτημα για ανάπτυξη. 
Απόδειξη για την έλλειψη αναπτυξιακής λογικής είναι ο τρόπος με τον οποίο αντιμετωπίζονται οι διαρθρωτικές μεταρρυθμίσεις στον πρωτογενή τομέα. 
Στην εισηγητική έκθεση οι διαρθρωτικές μεταρρυθμίσεις εντοπίζονται μόνο σε τρία στοιχεία, στην εφαρμογή νέου οργανογράμματος του Υπουργείου, στην ενίσχυση έρευνας και καινοτομίας με εκατό ερευνητές και στη μεταφορά όλων των υπηρεσιών του ΥΠΑΑΤ σε ενιαίο κτήριο. Δεν χρειάζεται να επισημάνω ότι αυτές οι τρεις μεταβολές δεν μπορούν κατά κανένα τρόπο να συγκροτούν διαρθρωτικές –τονίζω, διαρθρωτικές- μεταρρυθμίσεις, ούτε καν απλές ρυθμίσεις, γιατί και ως ρυθμίσεις είναι και πάλι ατελείς. 
Παράδειγμα, στο νέο οργανόγραμμα υποβαθμίζεται η βιολογική γεωργία και οι γεωργικές εφαρμογές που δεν αποτελούν πλέον ξεχωριστές διευθύνσεις. Καταργείται η θέση Ειδικής Γραμματείας Κοινοτικών Πόρων και Υποδομών, θέση που είναι κρίσιμη για την απορρόφηση και αξιοποίηση των πόρων, ενώ υπάρχει αντίστοιχη θέση στο ΕΣΠΑ. Αυτό είναι μάλλον απορρύθμιση. 
Η πρόσληψη των εκατό ερευνητών βεβαίως και είναι αναγκαία, αλλά πιο αναγκαία είναι η ενίσχυση στους τομείς της συμβουλευτικής με στόχο την τεχνική και την οικονομική υποστήριξη όλων όσοι ασχολούνται με το γεωργικό επάγγελμα, παλιών, νέων και νεοεισερχόμενων. 
Χρειάζεται να δημιουργηθούν σε κάθε νομό τέτοιες δομές με σύμπραξη δημόσιου και ιδιωτικού τομέα, να συνεργαστούν οι υπηρεσίες γεωργικών εφαρμογών με το νέο θεσμό των ιδιωτών συμβούλων. Αυτό πραγματικά θα αποτελούσε μία διαρθρωτική μεταρρύθμιση αλλά δεν υπάρχει καν στην εισηγητική έκθεση. 
Όσο για τη μεταφορά όλων των υπηρεσιών του ΥΠΑΑΤ σε ενιαίο κτήριο δεν χρήζει σχολιασμού. Πρόκειται για έναν τραγέλαφο. Από το 2012 ανακοινώθηκε, ανακοινώθηκε ξανά, το Υπουργείο παραμένει στη θέση του, για να επανέλθει η μεταφορά και πάλι, πιθανώς, ως αίτημα του χρόνου.
Άλλη απόδειξη για την έλλειψη αναπτυξιακής λογικής αποτελούν οι προβλέψεις για τα έργα του γεωργικού τομέα. Έχουν προβλεφθεί πιστώσεις 432 εκατομμυρίων ευρώ έναντι 440 εκατομμυρίων ευρώ το 2013, δηλαδή έστω και κατά το ελάχιστο φέτος είναι μειωμένα τα κονδύλια στον αγροτικό τομέα. Και προσέξτε παρακαλώ: Τα μειωμένα κονδύλια στον αγροτικό τομέα αυτομάτως μεταφράζονται σε μειωμένη απορρόφηση κοινοτικών προγραμμάτων από το Γεωργικό Ταμείο. Άρα δεν δίδονται καν οι οικονομικές δυνατότητες για να απογειωθεί η γεωργική παραγωγή. 
Άλλη απόδειξη για την έλλειψη αναπτυξιακής λογικής αποτελεί η αντιμετώπιση του τουρισμού, ο οποίος πορεύεται έως τώρα δίχως στρατηγικό σχέδιο, με την τουριστική εκπαίδευση να έχει αποδιαρθρωθεί, με το επάγγελμα του ξεναγού να έχει απελευθερωθεί και να καλύπτεται με δίμηνα προγράμματα κατάρτισης, το Υπουργείο Τουρισμού να βρίσκεται σε ασυνεννοησία με το ΥΠΕΚΑ για το ζήτημα του χωροταξικού, με την απουσία συμπράξεως στους τομείς της αγροτικής ανάπτυξης και του τουρισμού, με τον ΦΠΑ στην εστίαση να ανυψώνεται, να κόβεται, για να ξαναπάρει και πάλι τα ύψη πιθανώς.
Ανέφερα ενδεικτικά κάποια σημεία που αποδεικνύουν την έλλειψη αυτής της αναπτυξιακής λογικής. 
Ο προϋπολογισμός που έρχεται να αντιμετωπίσει την τρίτη μεγαλύτερη παγκοσμίως ύφεση τα τελευταία εκατό χρόνια είναι άτολμος, δεν δίνει απαντήσεις. Λείπουν οι εθνικές προτάσεις, γιατί δεν υπάρχει στο νου και στις προθέσεις των συντακτών του ένα ολοκληρωμένο σχέδιο ανασυγκρότησης. Δεν υπάρχει ένα πρόγραμμα διεκδικήσεων, ένα πρόγραμμα για την αναδιάρθρωση του χρέους. Δεν υπάρχει η συνεκτική και ιεραρχημένη αντιμετώπιση των προβλημάτων και όταν δεν έχεις οργανωμένες προτάσεις αλλά η πολιτική σου αγωνία είναι μόνο πως να παρουσιάσεις το λογιστικό πλεόνασμα, δεν σου απομένουν άλλες λύσεις παρά η πεπατημένη της υπερφορολόγησης των μισθωτών και των συνταξιούχων, η συνεχής μείωση των δημοσίων δαπανών. Ξέρετε όμως ότι αυτό δεν αποτελεί λύση. Είναι μία αδιέξοδη συνταγή συντήρησης του προβλήματος. 
Ο προϋπολογισμός που φέρατε δυστυχώς δεν αφήνει χαραμάδα ελπίδας και προοπτικής. Γι’ αυτό και από τη Δημοκρατική Αριστερά θα τον καταψηφίσουμε.
(Χειροκροτήματα από την πτέρυγα της ΔΗΜΑΡ)","ΘΩΜΑΣ ΨΥΡΡΑΣ",557
"119502"," Ευχαριστούμε, κύριε Ψύρρα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι ένας μαθητές και μαθήτριες και πέντε εκπαιδευτικοί συνοδοί τους από το 3ο Γυμνάσιο Χαλανδρίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο κ. Ανδρέας Λοβέρδος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119503"," Κυρίες και κύριοι συνάδελφοι, κυρίες και κύριοι Βουλευτές, όπως η καθημερινή συμπεριφορά των κυβερνώντων, έτσι και ο τρέχων προϋπολογισμός, έτσι και ο προϋπολογισμός που καλούμαστε να ψηφίσουμε σχετίζεται αποκλειστικά με τους εθνικούς λογαριασμούς και αδιαφορεί για την ιδιωτική οικονομία, για την οικονομία των ανθρώπων, των επιχειρηματιών και των εργαζομένων, που είναι όμως η πηγή των δημοσίων οικονομικών. Είναι πάντα η πηγή των δημοσίων οικονομικών, ειδικά τώρα που ζούμε σε μία πολυετή φάση κρίσης χρέους, κρίσης ανταγωνιστικότητας αλλά και κρίσης δημόσιου και ιδιωτικού δανεισμού. 
Όπου τα στοιχεία του προϋπολογισμού που καλούμαστε να ψηφίσουμε στηρίζονται στην ιδιωτική οικονομία, σχεδόν πάντα, κύριε Υπουργέ, θεμελιώνονται σε ένα μεγαλοπρεπές «θα», που είναι όμως «θα» ψεύδους, αδεξιότητας, δημαγωγίας και αοριστίας. Η κορωνίδα των «θα» βρίσκεται στη σελίδα 38 του προϋπολογισμού, όπου διαβάζουμε για το στόχο ενός δίκαιου και απλού φορολογικού συστήματος που το υποσχεθήκατε, όπως το υποσχεθήκαμε και εμείς, όπως και άλλες κυβερνήσεις στο παρελθόν, όπως και τώρα το υπόσχεται με τις αοριστίες του λόγου του ο κ. Παπαδημούλης. Μα εσείς που κυβερνάτε δεν το κάνατε.
Και ενώ δεν το κάνατε, αναφέρετε μέσα στον Προϋπολογισμό σας, λίγο παρακάτω, ότι αρωγός της εκτέλεσής του είναι η διεύρυνση της φορολογικής συνείδησης των πολιτών, που όλοι όμως ξέρουμε ότι προϋποθέτει ένα δίκαιο και απλό φορολογικό σύστημα. Οπωσδήποτε και στην ψευδομεγαλοπρέπεια του «θα» είναι και η διαρθρωτική αλλαγή της ανάπτυξης των πληροφοριακών συστημάτων. Οράτε σελίδα 44 του κειμένου.
Το σύστημα αυτό όμως ως προς την κορυφαία του στιγμή, την υποχρέωση δηλαδή αποστολής on line αναλυτικών στοιχείων ανά συναλλαγή από το λιανεμπόριο, μπήκε με απόφαση του Ειδικού Γραμματέα του Υπουργείου σας στο ψυγείο. Ένα μέτρο που ψηφίστηκε το 2011 δεν θα εφαρμοστεί. Αναστέλλεται η εφαρμογή του. 
Ακόμα σοβαρότερο, επικινδυνότερο και προβληματικό είναι αυτό που ανέφερε χθες ο κ. Αηδόνης. Το σύστημα ελέγχου εισροών-εκροών των πετρελαιοειδών, που έπρεπε να εφαρμόζεται από τον Ιούνιο του 2013, δεν εφαρμόζεται. Συνεχίζει να μην εφαρμόζεται. Οι άνθρωποι «χτυπήθηκαν» με την εξομοίωση του πετρελαίου θέρμανσης και κίνησης για να αποφευχθεί και να μειωθεί το λαθρεμπόριο και εδώ που οργιάζει το λαθρεμπόριο, τηρείτε σιγή ιχθύος.
Δεν αρκεί όμως, κυρίες και κύριοι Βουλευτές, να ασκούμε κριτική, να λέμε τις απόψεις μας επί προτάσεων και να αρκούμαστε μετά στην ψήφο μας όταν συζητάμε και ψηφίζουμε τον προϋπολογισμό. Αναφέρομαι και στην Αξιωματική Αντιπολίτευση αλλά και σε άλλες πλευρές της Αντιπολίτευσης. 
Πρώτιστη, βέβαια, υποχρέωσή μας, όταν η Κυβέρνηση καταθέτει σχέδιο προϋπολογισμού, είναι να ασκήσουμε κριτική και να πούμε αν θα ψηφίσουμε ή δεν θα ψηφίσουμε. 
Ειδικά όμως, όταν είσαι μείζων Αντιπολίτευση, έχεις εκ της πολιτικής σου διαδρομής την υποχρέωση να πεις και τι θα κάνεις εσύ. Το να κλαις σαν απελπισμένος άνθρωπος, λέγοντας σε αυτούς που μας ακούν «την πατήσατε, φως δεν υπάρχει, κλείστε τις δουλειές σας, κλείστε τα σπίτια σας, τίποτα δεν θα γίνει», δεν είναι η δουλειά σου. 
Όταν είσαι στη Βουλή των Ελλήνων, τιμημένος με την ψήφο του ελληνικού λαού που σε ανέδειξε Αξιωματική Αντιπολίτευση, δεν αρκεί να λες, όπως άκουσα, ότι η χώρα χρειάζεται ένα εθνικό σχέδιο προς την ευημερία και την ανάκαμψη και εμείς θα το παράσχουμε όταν θα γίνουμε Κυβέρνηση. 
Πρέπει να προειδοποιείς για το τι ακριβώς εννοείς και αν προειδοποιώντας, τάζεις λαγούς με πετραχήλια, τότε μπορεί να είσαι μια λύση κατά τα ειωθότα της Μεταπολίτευσης, που τις εκλογές τις χάνει αυτός που κυβερνά και δεν τις κερδίζει αυτός που έρχεται, αλλά τώρα λεφτά για να κάνεις τον έξυπνο δεν υπάρχουν και θα σπάσεις τα μούτρα σου αμέσως και εάν ο λαός σε επιλέξει.
Είμαι υποχρεωμένος στα λίγα λεπτά της ομιλίας μου, αφού ασκώ την κριτική μου, να πω και τι είναι αυτό που κατά βάση χρειάζεται αυτήν τη στιγμή η χώρα μας, η οικονομία της, όπως και η ιδιωτική της οικονομία. Το επικαλεστήκατε, κύριε Υπουργέ, το επικαλείται και ο προϋπολογισμός. 
Κατά τη γνώμη μας, πρώτος βασικός εθνικός στόχος είναι όχι η αλλαγή –κανείς δεν προλαβαίνει να το κάνει- αλλά ο παραμερισμός της γραφειοκρατίας. Να σταματήσει ο αποκλεισμός της ένταξης των ανθρώπων στην οικονομική και κοινωνική ζωή του τόπου με την κατάργηση αυτοδιοικητικών και κρατικών αδειοδοτήσεων. 
Καταθέσαμε πρόταση νόμου τον Ιανουάριο του 2013. Τη συζητήσαμε με τους αρμόδιους Υπουργούς, τη συζητήσαμε εν εκτάσει. Την καταθέσαμε ως κάτι βιώσιμο και εφαρμόσιμο για να ψηφιστεί, όχι απλώς για να κάνουμε τον έξυπνο. 
Στη σελίδα 48 την προβλέπετε με πολύ κουτσουρεμένο τρόπο, πάντως την προβλέπετε ως μια αλλαγή που θα φέρει μια καλύτερη ροή κίνησης στον επενδυτικό χώρο, χωρίς να λέτε πώς και τι. Είναι όμως απολύτως βέβαιο και δεδομένο πως, όταν κάτι δεν έχει γίνει το 2013 και θα γίνει το 2014, με κουτσουρεμένο μάλιστα τρόπο, είναι αδύνατον να αποδώσει την ίδια χρονιά που θα το θεσπίσεις. Είναι ένα ακόμη «θα». 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεύτερον, έχω με πολύ συγκεκριμένο τρόπο προτείνει, για να διατηρηθούν στη ζωή επιχειρήσεις που αντέχουν έξι χρόνια ύφεσης, ως πρώην Υπουργός Εργασίας και ως νυν συνομιλών με τα ασφαλιστικά ταμεία, μια ρύθμιση που θα διασπά τις παλιές οφειλές από τις τρέχουσες και πάντως δεν θα έχει επιτόκιο 8,75%.
Το μόνο που κάνατε μετά από έξι μήνες αποτυχίας –βγαίνατε στα κανάλια μετά την 25η Απριλίου και λέγατε «ανακουφίζουμε τον κόσμο», επειδή δεν μαζέψατε τα χρήματα που υπολογίζατε, γιατί έτσι ήταν βέβαιο και σας το λέγαμε- είναι αναγγελίες για καλύτερες ρυθμίσεις. Διαβάζουμε δε –μας ενημερώνετε διά του Τύπου- ότι το 8,5% του επιτοκίου θα γίνει 8,2%. Τοκογλυφία είναι και το ένα, τοκογλυφία είναι και το άλλο. Τα ασφαλιστικά ταμεία στερεύουν από χρήματα και φταίτε εσείς. 
Τρίτον, πρέπει να έχουμε έναν προσανατολισμό του κόσμου, όπως υποσχεθήκατε, προς μορφές οικονομικής δραστηριότητας που έχουν μέλλον και ο Υπουργός Αγροτικής Ανάπτυξης εδώ, τον Ιούνιο του 2012, μας είπε πολλά. Δεν έχει γίνει απολύτως τίποτα. 
Δεν έχω χρόνο να κάνω την ενδεικτική καταγραφή του «τίποτα» που έχω συμπεριλάβει στην ομιλία μου. Αρκούμαι να επικαλεστώ μία ερώτηση που του κατέθεσα πριν από λίγες ημέρες και να ενημερώσω το Σώμα ότι μία προς μία κοιτώντας τις υποσχέσεις που έδωσε τον Ιούνιο του 2012, βλέπουμε ότι δεν τήρησε τίποτα. 
Κι όμως επικαλούμαστε όλοι –ο κόσμος ακούει και μας γυρίζει την πλάτη- τον πρωτογενή τομέα ως πηγή απορρόφησης της ανεργίας. Δεν θα είναι. Φταίτε εσείς. Φταίτε από πάνω μέχρι κάτω.
Κυρία Πρόεδρε, ευχαριστώ για την ανοχή.
Τελειώνω, θυμίζοντας, κυρίες και κύριοι Βουλευτές, μία παλιά πρόταση που τώρα την έχουμε απολύτως ανάγκη για να πορευτούμε στα επόμενα χρόνια. Είναι και δική μου και πολλών άλλων συναδέλφων πρόταση. Όταν κλείνει το οικονομικό έτος οριστικά, τα τελικά στοιχεία του τα έχουμε, όπως και όλα τα νομικά πρόσωπα του δημόσιου τομέα, Μάρτιο με Απρίλιο, να κάνουμε στην Ολομέλεια της Βουλής τον απολογισμό. Επειδή αυτό δεν γίνεται, εμείς το προτείνουμε και στην αναθεώρηση του Συντάγματος, όποτε αυτή γίνει. 
Πάντως, το έχουμε ή δεν το έχουμε στο Σύνταγμα, πρέπει να το κάνουμε φέτος. Πρέπει να καταλάβουμε φέτος πώς ακριβώς θα κλείσει το 2013, γιατί επηρεάζει απολύτως και αυτό το 2014. Και η δική μας στάση και η εισήγησή μας στο Σώμα είναι να καταψηφιστεί αυτός ο προϋπολογισμός.
 Η κακή πορεία της ιδιωτικής οικονομίας, κυρίες και κύριοι Βουλευτές, μπορεί τώρα με τις περιστολές των δαπανών και με την εξόντωση μέσω υπερφορολόγησης των πολιτών να στέκεται –πιστεύω στο πρωτογενές πλεόνασμα ότι θα υπάρξει, εδώ δεν είστε αλχημιστές, θα υπάρξει κάποιο και θα δούμε τον τελικό του αριθμό- σε πολιτικές που έφτασαν εκεί, πολιτικές που δεν εγγυώνται την πορεία των επομένων ετών, παρά μόνο με την εξακολούθηση της υπερφορολόγησης και της εξόντωσης του οικονομικά ενεργού πληθυσμού και των οικογενειών τους.
Όμως, εφόσον δεν στηρίζεις την ιδιωτική οικονομία, κύριε Υπουργέ, είναι καταφανές ότι αν συνεχιστεί αυτή η κατάσταση και χωρίς ύφεση, με μηδέν ύφεση –είναι οριακή η ανάπτυξη της τάξης του 0,1%- και με 27% ανεργία ότι τα επόμενα χρόνια η ιδιωτική οικονομία θα επιβαρύνει ξανά τα δημόσια οικονομικά σε μία περίοδο που θα εξακολουθεί να είναι περίοδος κρίσης του δανεισμού μας.","ΑΝΔΡΕΑΣ ΛΟΒΕΡΔΟΣ",286
"119504"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119505"," Κυρία Πρόεδρε, κλείνοντας θέλω να πω στους συναδέλφους μου στο Σώμα ότι κάναμε πάρα πολλές προσπάθειες να συνεννοηθούμε. 
Ψηφίζοντας τον προϋπολογισμό του 2013 ασχοληθήκαμε με αυτά που αφορούν την ιδιωτική οικονομία και μπορούν να εφαρμοστούν από τους Υπουργούς τώρα, γιατί είναι άμεσης εφαρμογής και αδάπανα. Κάθε δική μας πρόταση προϋποθέτει να μην υπάρχει κόστος. Όποιος προτείνει κάτι που έχει κόστος σήμερα, προτείνει πράγματα που δεν μπορούν να γίνουν. 
Συνεννοηθήκαμε με Υπουργούς, αποπειραθήκαμε να συνεννοηθούμε, χτυπήσαμε τηλέφωνα, κάναμε συναντήσεις με αρκετούς και καταλήγουμε ότι πεδίο συνεννόησης μαζί σας δεν υπάρχει. Δεν έχει νόημα πια η προσπάθεια. Έχουμε περάσει απέναντι. 
Καταψηφίζουμε τον προϋπολογισμό κι αυτή μας η πράξη είναι μία πράξη πολιτικής ευθύνης. 
Ευχαριστώ πολύ.","ΑΝΔΡΕΑΣ ΛΟΒΕΡΔΟΣ",286
"119506"," Ευχαριστώ κι εγώ, κύριε Λοβέρδο.
Το λόγο έχει ο κ. Μιχαήλ Ταμήλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119507"," Κυρία Πρόεδρε, κύριε Υπουργέ, αγαπητοί συνάδελφοι, θα έπρεπε ο κ. Λοβέρδος να μας πει με ποιους Υπουργούς μίλησε και δεν βρήκε συνεννόηση και πέρασε απέναντι, γιατί εμείς δεν θέλουμε να περάσει απέναντι. Νομίζω ότι είμαστε από το ίδιο πεζοδρόμιο. Ξέρετε, ο δρόμος που οδηγεί στην πορεία μίας χώρας έχει δύο πεζοδρόμια, το αριστερό πεζοδρόμιο και το δεξί, αλλά σημασία έχει να πάμε στον σωστό δρόμο, στη σωστή πορεία που είναι η ανάπτυξη της χώρας. 
Κι έτσι ήθελα να ξεκινήσω. Στην ιστορική διαδρομή της χώρας μας συναντήσαμε πολλές φορές –μπορώ να πω συνεχώς συναντούμε- σταυροδρόμια. 
Στις 17 Ιουνίου του 2012 ο ελληνικός λαός επέλεξε μια πολιτική λύση. Επέλεξε να ακολουθήσει μια διαδρομή σε ένα κρίσιμο σταυροδρόμι. Επέλεξε, λοιπόν, τη δύσκολη πορεία μέσα από το ευρώ, μέσα από την Ευρωζώνη για να εξασφαλίσει τη βιωσιμότητα και την επίλυση των προβλημάτων. Αυτόν το δύσκολο δρόμο τον επιλέξαμε και σήμερα, λοιπόν, είμαστε στην πρώτη αποτίμηση του έργου των προηγούμενων χρόνων αν αυτή η πορεία μας ήταν σωστή μέχρι τώρα και αν εξασφαλίζεται ότι στο μέλλον θα μας βγάλει από το αδιέξοδο.
Αγαπητοί συνάδελφοι, παρά το γεγονός ότι δεν είμαι παλιός Βουλευτής, έχω εμπειρία από προϋπολογισμούς ως δήμαρχος. Θέλω να πω ότι η μεγάλη αδυναμία της ελληνικής Δημόσιας Διοίκησης σε όλα της τα επίπεδα ήταν διαχρονικά η διαφορά μεταξύ σχεδιασμού και υλοποίησης των προϋπολογισμών.
Η σύνταξη ενός προϋπολογισμού ήταν πάντοτε ένα ευχολόγιο, όπου η εκάστοτε κυβέρνηση ή η εκάστοτε τοπική κυβέρνηση προσπαθούσε να στριμώξει όλα τα αιτήματα των φορέων και έτσι διαχρονικά είχαμε αποκλίσεις που υπερέβαιναν ακόμη και το 5%, όπως έγινε στην τετραετία 2001-2003 επί θητείας του κ. Σημίτη, όπου η απόκλιση μεταξύ προϋπολογισμού και υλοποίησης ήταν πάνω από 5%.
Μετά, στην κυβέρνηση Καραμανλή, όπως δείχνουν τα στοιχεία, μειώθηκε αυτή η απόκλιση γύρω στο 4% και για πρώτη φορά το 2012, αγαπητοί συνάδελφοι, η απόκλιση μεταξύ ψηφισθέντος προϋπολογισμού του 2012 και απολογισμού που θα κλείσει το 2012 θα είναι κάτω από 2%. Τι σημαίνει αυτό; Σημαίνει ότι για πρώτη φορά, ο προϋπολογισμός της Ελλάδος έγινε αξιόπιστος. Σημαίνει, δηλαδή, ότι αυτά που γράφονται μέσα θα γίνουν και αυτό είναι μια μεγάλη κατάκτηση για την πολιτική ηγεσία της χώρας, να πιστέψει κάποια στιγμή ο ελληνικός λαός ότι αυτά που λέγονται εδώ μέσα στο Κοινοβούλιο, αυτά που λένε οι διάφοροι αξιωματούχοι της Κυβέρνησης πραγματικά τα λένε και γίνονται.
Όμως, ο προϋπολογισμός εκφράζει και πολιτικές οι οποίες πρέπει να δείχνουν το δρόμο για την έξοδο από την κρίση. Εδώ θέλω να σταθώ για να δείξω ότι πραγματικά αυτός ο προϋπολογισμός δεν είναι προϋπολογισμός λιτότητας, όπως λέει η Αντιπολίτευση, αλλά ένα αναγκαίο βήμα για τη διασφάλιση της πορείας σε ένα ασφαλέστερο μέλλον.
Επιγραμματικά, λοιπόν, τα έχουν πει ο Υπουργός και οι εισηγητές, ότι προβλέπει έξοδο από την ύφεση, από το -4% στο +0,6%, προβλέπει πρωτογενές πλεόνασμα στο ύψος των 3 δισεκατομμυρίων, το οποίο σημαίνει ότι σταδιακά μπορούμε να φτάσουμε στα 6 δισεκατομμύρια, που είναι οι ετήσιοι τόκοι που πρέπει να πληρώνουμε. Άρα, λοιπόν, να μη δανειζόμαστε άλλα λεφτά για να πληρώνουμε τους τόκους μας στο μέλλον. Δείχνει ότι το Ισοζύγιο Εξωτερικών Συναλλαγών για πρώτη φορά μετά από πολλά χρόνια έγινε πλεονασματικό, ότι ο πληθωρισμός μειώθηκε κατά 2% περίπου και είναι σχεδόν 0%, σταθερός, αποκλιμακώνοντας τις τιμές για τον καταναλωτή. Δείχνει ότι το κόστος δανεισμού, που μειώθηκε μεσοσταθμικά στο 2,6%, βοηθάει από τόκους 12,2 δισεκατομμυρίων να πάμε στα 6,1 δισεκατομμύρια, άρα, λοιπόν σε ένα πολύ χαμηλό ποσοστό του ΑΕΠ και του προϋπολογισμού μας. Ενδεικτικά, λοιπόν, είναι μόλις το 11% του ετήσιου προϋπολογισμού.
Τέλος -δεν θα πω άλλα στοιχεία- παρά την κρίση, ο προϋπολογισμός προβλέπει δημόσιες επενδύσεις 6,65 δισεκατομμυρίων, δηλαδή, 12% του προϋπολογισμού. Σε αυτήν την κρίση που περνάμε, το να διαθέτουμε 12% για δημόσιες επενδύσεις -έστω και αν αυτά είναι συγχρηματοδότηση των ευρωπαϊκών προγραμμάτων, βγαίνουν, όμως, από την τσέπη μας- είναι πολύ σημαντική προϋπόθεση για μια ανάπτυξη.
Επομένως θέλω να πω ότι αυτή η πορεία κρίνεται θετική για μένα. Νομίζω ότι πρέπει να εμμείνουμε πάνω στη σταθεροποίηση και στην αξιοπιστία του ελληνικού κράτους, γιατί έτσι μπορούμε να ολοκληρώσουμε τις μεταρρυθμίσεις και αυτά όλα σιγά-σιγά να οδηγήσουν στην ανάπτυξη. Η ανάπτυξη χρειάζεται κεφάλαια. Τα κεφάλαια για να έλθουν στην Ελλάδα χρειάζεται αξιόπιστη ελληνική Κυβέρνηση και αξιόπιστο πολιτικό και τραπεζικό σύστημα.
Έτσι, λοιπόν, με χρήματα που θα έλθουν απ’ έξω, ελληνικά ή ξένα, αλλά και δημόσιες επενδύσεις από το ΕΣΠΑ θα μπορέσει να καταπολεμηθεί η ανεργία, που παραμένει ο πρώτος στόχος για τα επόμενα χρόνια της Κυβέρνησής μας.
Όλα αυτά, λοιπόν, θα δημιουργήσουν τις προϋποθέσεις για να μπορέσουμε να βγούμε από την κρίση.
Θέλω να κλείσω με μία αναφορά στη Θεσσαλία. 
Κύριε Υπουργέ και αγαπητοί συνάδελφοι, εμείς στη Θεσσαλία, μία περιοχή με επτακόσιες χιλιάδες κατοίκους, εκτός από τη συμμετοχή μας στο μνημόνιο και στα βάρη, έχουμε δρομολογήσει ορισμένα μεγάλα έργα. Ένα απ’ αυτά είναι σε εξέλιξη τώρα. Είναι η υπόθεση για τη συνέχιση μέρους του αρχικού δρόμου Ε-65. Είναι –και εκφράζω την αγωνία των κατοίκων του Νομού Τρικάλων, αλλά πιστεύω και άλλων- ένα από τα σημαντικότερα έργα που θα δείξουν σε μας ότι μπορούμε πλέον να ελπίζουμε στο μέλλον σε μία καλύτερη ανάπτυξη.
Άρα, λοιπόν, ζητούμε από την Κυβέρνηση, μαζί με τον προϋπολογισμό, να υλοποιηθούν τα έργα που έχουν προγραμματιστεί. Πιστεύω ότι η Θεσσαλία και ο Νομός Τρικάλων είναι μέσα στις προτεραιότητες της Κυβέρνησης, προκειμένου οι περιοχές μας να ξεφύγουν από την ύφεση, να μπορέσουν να βελτιώσουν την οικονομική τους κατάσταση και να μπορούμε να αγωνιστούμε για ένα καλύτερο μέλλον.
Γι’ αυτό, λοιπόν, ψηφίζω τον προϋπολογισμό της Κυβέρνησης του 2014, δίνοντας ψήφο εμπιστοσύνης στον Πρωθυπουργό και στην Κυβέρνησή μας.
(Χειροκροτήματα από την πτέρυγα της Νέας Δημοκρατίας)","ΜΙΧΑΗΛ ΤΑΜΗΛΟΣ",492
"119508"," Ευχαριστούμε. Το καταλάβαμε, κύριε Ταμήλο.
Η κ. Παναγιώτα Δριτσέλη έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119509"," Ευχαριστώ, κυρία Πρόεδρε.
Κυρίες και κύριοι Βουλευτές, συζητάμε αυτές τις μέρες επί ενός προϋπολογισμού, ο οποίος χαρακτηρίζεται σαφώς από τεράστιες εσωτερικές αντιφάσεις, ενώ συγχρόνως αντικατοπτρίζει με τον πλέον ξεκάθαρο τρόπο τη φοροεισπρακτική βουλιμία της Κυβέρνησης και της τριμερούς εποπτείας που την ελέγχει.
Ο συγκεκριμένος προϋπολογισμός, λοιπόν, προβλέπει 45 δισεκατομμύρια ευρώ φόρους, άμεσους και έμμεσους, με κυριότερα θύματα αυτής της φοροεπιδρομής για άλλη μία φορά τους μισθωτούς και τους συνταξιούχους, αφήνοντας στο απυρόβλητο –όπως πάντα- τους λίγους φίλους σας που αφουγκράζεστε πιστά συνεχώς. Συγχρόνως προβλέπεται περικοπή 3 δισεκατομμυρίων ευρώ σε δαπάνες από το ήδη γονατισμένο κοινωνικό κράτος, με στόχο βέβαια τις συντάξεις, την κοινωνική πρόνοια, το σύστημα υγείας και τη δημόσια παιδεία. 
Με αυτό το λογιστικό κοκτέιλ κατασκευάζει η Κυβέρνηση το πρωτογενές πλεόνασμα και αυτό βαφτίζει επιτυχία. Στη βάση αυτού του παροξυσμού στηρίζεται και η σχιζοειδής πρόβλεψη για 0,6% ανάπτυξη το 2014 και ταυτόχρονη –ως διά μαγείας- μείωση της ανεργίας.
Αυτός είναι ο προϋπολογισμός του 2014. Μάλιστα, αγαπητοί Βουλευτές της Συμπολίτευσης, όταν λέτε στον ελληνικό λαό ότι τα χειρότερα έχουν περάσει, θα πρέπει να το σκέφτεστε δύο και τρεις φορές, διότι αυτό που λέει η Κυβέρνηση ξεκάθαρα και οι δανειστές που δήθεν επί δύο μήνες μαλώνουν, είναι ότι το 2014 οι πολίτες θα πληρώσουν ό,τι τους έχει απομείνει από τις διαδοχικές επιδρομές στα εισοδήματά τους. Θα επιβαρυνθούν με ακόμα περισσότερους φόρους για να ζεσταθούν και θα κινδυνέψουν να χάσουν την περιουσία τους, είτε από την εφορία είτε από τα ασφαλιστικά ταμεία είτε από τις τράπεζες.
Οι νέοι μας για άλλη μία χρονιά θα αναζητήσουν διέξοδο στις χώρες του εξωτερικού, καθώς το μέλλον που επιφυλάσσεται γι’ αυτούς διαγράφεται αρκετά ζοφερό. Στο 67% της ανεργίας απαντάτε με απελευθέρωση των απολύσεων. Στο δικαίωμα για μόρφωση απαντάτε με το ιστορικό χαμηλό ποσοστό 2,4% για την παιδεία. Στον εκσυγχρονισμό της κοινωνίας απαντάτε με περισσότερο συντηρητισμό.
Από νωρίς είχαμε επισημάνει –και, δυστυχώς, έχουμε δικαιωθεί- ότι αυτή η κρίση δεν πρέπει να ορίζεται μόνο με βάση τα οικονομικά μας, αλλά είναι κάτι πολύ πιο βαθύ απ’ αυτό. Είναι πρωτίστως μία κοινωνική κρίση και μία κρίση αξιών. Για να επιτευχθεί αυτή η πολιτική λιτότητας έπρεπε να συνοδεύεται και από μία απαραίτητη προϋπόθεση, για να μπορέσει να γίνει ανεκτή από την κοινωνία μας, τον αυταρχισμό. Όμως, αυτό που διαφαίνεται ξεκάθαρα από την τακτική τής Κυβέρνησης είναι ότι πάει και ένα βήμα παραπέρα. Δεν επιβάλλει μόνο έναν εργασιακό μεσαίωνα, αλλά κυρίως έναν κοινωνικό μεσαίωνα, με πρακτικές όπως ο «Ξένιος Ζευς», τα «κέντρα κράτησης», η έλλειψη βούλησης για το νόμο περί ιθαγένειας, το σύμφωνο συμβίωσης και το αντιρατσιστικό νομοσχέδιο.
Όμως, φυσικά, αυτά αποτελούν ασήμαντες λεπτομέρειες για την Κυβέρνηση, όπως και ο αθλητισμός, ένα αγαθό που μπορεί να λειτουργήσει ως ένα ισχυρό ανάχωμα απέναντι στον αμοραλισμό, τον «ωχαδερφισμό» και την ιδιοτέλεια που προτάσσει η καταστροφική πολιτική σας.
Αυτός ο προϋπολογισμός, λοιπόν, καταδικάζει στην εξαφάνιση τον ελληνικό αθλητισμό, για τον οποίο οι δημόσιες δαπάνες αγγίζουν το τραγελαφικό ποσοστό του 0,033% του ΑΕΠ.
Η Κυβέρνηση, λοιπόν, υπολογίζει με 60 εκατομμύρια ευρώ να χρηματοδοτήσει τη συντήρηση των δημοσίων αθλητικών υποδομών, την ανάπτυξη του ελληνικού αθλητισμού, τη μαζική άθληση, τον ερασιτεχνικό αθλητισμό και τους αθλητικούς αγώνες σε όλη την Ελλάδα, ενώ ταυτόχρονα υποβαθμίζει τη Γενική Γραμματεία Αθλητισμού, βγάζει στο σφυρί τη δημόσια αθλητική περιουσία και απολύει εργαζομένους.
Απαράδεκτη εξέλιξη αποτελεί και η απόσυρση του κράτους από την καταπολέμηση της μάστιγας της φαρμακοδιέγερσης με την εκμηδένιση του προϋπολογισμού του Εθνικού Συμβουλίου Καταπολέμησης του ντόπινγκ. Είναι γνωστό ότι σχεδιάζεται η παράδοση του συστήματος ελέγχου σε ιδιωτικά εργαστήρια, ενώ την ίδια στιγμή η Παγκόσμια Ομοσπονδία Αντιντόπινγκ εδώ και δύο χρόνια προειδοποιεί την ελληνική Κυβέρνηση για απόσυρση της διαπίστευσής της στη χώρα.
Με άλλα λόγια, η Κυβέρνηση σχεδιάζει έναν αθλητισμό-εμπορικό προϊόν χωρίς κανόνες, χωρίς κανέναν έλεγχο στα οικονομικά των εταιρειών που δραστηριοποιούνται οικονομικά και χωρίς προστασία των αθλητών. Παράλληλα, η μαζική άθληση και η φυσική αγωγή στην εκπαίδευση αντιμετωπίζονται ως ασήμαντες λεπτομέρειες.
Ο ΣΥΡΙΖΑ δηλώνει σε όλους τους τόνους ότι θα ανατρέψει αυτή την ατζέντα. Η αριστερή μεταρρύθμιση στον αθλητισμό στηρίζεται σε εντελώς διαφορετικές προτεραιότητες. Στο ενιαίο σύστημα φυσικής αγωγής και αθλητισμού που έχουμε προγραμματικά παρουσιάσει, σημείο εστίασης και αφετηρίας αποτελεί η σύνδεση της άθλησης με τη δημόσια υγεία και την εκπαίδευση. Αυτό πρακτικά σημαίνει ενίσχυση των δημοσίων δομών αύξησης, διασφάλιση της πρόσβασης στο κοινωνικό αγαθό του αθλητισμού σε όσο το δυνατόν περισσότερους πολίτες και ταυτόχρονη αναβάθμιση της φυσικής αγωγής στη δημόσια εκπαίδευση.
Σε πλήρη αντίθεση με τις κυβερνητικές πολιτικές επιδιώκουμε την αναβάθμιση του μαθήματος στο ωρολόγιο πρόγραμμα, την ενίσχυση των σχολικών αθλητικών υποδομών και τη στήριξη των αθλητικών σχολείων, που το Υπουργείου Παιδείας έχει διαλύσει.
Σε έναν αθλητισμό που αντιμετωπίζει τον αθλητή ως εμπόρευμα, τον φίλαθλο ως πορτοφόλι και τον πολίτη ως πελάτη, ο ΣΥΡΙΖΑ προτάσσει την άθληση ως κοινωνικό αγαθό, την κάθαρση ως απάντηση σε σκάνδαλα και νοθεύσεις, τη δημοκρατική συμμετοχή όλων των φιλάθλων στην αθλητική ζωή ως αντίδοτο στην καταστολή και τον φασισμό. 
Ο ΣΥΡΙΖΑ θα δώσει τη μάχη ώστε να μην περάσει αυτός ο προϋπολογισμός και να μη συνεχίσει η Κυβέρνηση την καταστροφική της πορεία. Στο κυβερνητικό παραλήρημα απαντάμε με ένα ριζοσπαστικό σχέδιο ανασυγκρότησης της οικονομίας με γνώμονα τις κοινωνικές ανάγκες και με εργαλείο τη δικαιοσύνη και τη δημοκρατία. 
Δεν χρειάζεται να ξαναπούμε ότι ο ΣΥΡΙΖΑ καταψηφίζει αυτόν τον προϋπολογισμό και συνάμα την πολιτική της Κυβέρνησης. Αυτό, όμως, που πρέπει συνεχώς να υπενθυμίζουμε σε εσάς είναι ότι δεν υπάρχει καμμία κοινωνική συναίνεση στις επιλογές της Κυβέρνησης που με κάθε νομοθετική πρωτοβουλία βυθίζει ακόμα περισσότερο και την κοινωνία και την οικονομία της χώρας. Δώστε επιτέλους την ευκαιρία στον ελληνικό λαό να εκφραστεί θεσμικά.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΑ ΔΡΙΤΣΕΛΗ",140
"119510"," Ευχαριστούμε, κυρία συνάδελφε.
Το λόγο έχει ο κ. Κωνσταντίνος Μουσουρούλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119511"," Ευχαριστώ, κυρία Πρόεδρε.
Κυρίες και κύριοι συνάδελφοι, αντικειμενικά η Ελλάδα πάει καλύτερα και ο κίνδυνος είναι παρελθόν. Αυτό είναι παράγωγο της αξιοπιστίας που έδωσε πίσω στη χώρα ο Πρωθυπουργός Αντώνης Σαμαράς. 
Ασφαλώς και αυτό δεν είναι αρκετό για να δημιουργηθούν δουλειές, να σβήσουν τα μαγκάλια και να ξαναγυρίσει ο κόσμος στην παραγωγή. Όμως, είναι το πρώτο βήμα για την ανάκαμψη, με τελικό προορισμό τη βιώσιμη ανάκαμψη με κοινωνική συνοχή. Αυτός ο δρόμος είναι ένας δρόμος μετ’ εμποδίων. Τα εμπόδια αυτά τα αφαιρούμε, κυρίες και κύριοι συνάδελφοι, ένα προς ένα ή τα μετατοπίζουμε. Κι αυτό είναι σωστό στη φάση που βρισκόμαστε. 
Ποιος δημιούργησε τα εμπόδια σ’ αυτόν το δρόμο; Όχι το πελατειακό σύστημα, αλλά ο κρατισμός, δηλαδή ο χώρος εκείνος μέσα στον οποίο οργανώθηκαν ατομικά και συλλογικά συμφέροντα. Αυτό είναι το κλειδί για να προχωρήσουμε μπροστά. 
Πρέπει όμως να καταλάβουμε ότι η απαξίωση της πολιτικής, που πολλοί συνεισφέρουν σε αυτή και μέσα και έξω από αυτήν την Αίθουσα, είναι το τελευταίο καταφύγιο αυτών των συμφερόντων. Εμείς, αντί να τους αποκαλύψουμε, τους δίνουμε οξυγόνο που δεν είναι άλλο από την αδυναμία μας να συνεννοηθούμε για τα αυτονόητα. 
Όλοι θέλουμε τη βιώσιμη ανάπτυξη με κοινωνική συνοχή. Όλα τα κόμματα, με εξαίρεση το Κομμουνιστικό Κόμμα Ελλάδος και τη Χρυσή Αυγή, την επιδιώκουν στο πλαίσιο της Ευρώπης και της Ευρωζώνης. 
Το πλαίσιο αυτό έχει αλλάξει μετά την κρίση. Όσον αφορά την Ευρώπη, υπάρχει το σύμφωνο σταθερότητας και ανάπτυξης. Έχουν αλλάξει κι οι διαδικασίες λήψης αποφάσεων, η ομοφωνία περιορίστηκε, η ειδική πλειοψηφία με διπλά κριτήρια -το πληθυσμιακό και το κριτήριο των κρατών μελών- έχει επεκταθεί παντού, και το ξέρετε πολύ καλά αυτό.
Η Ευρωπαϊκή Επιτροπή έχει αποκτήσει αρμοδιότητες από το Συμβούλιο, με αποτέλεσμα να μπορεί να επιβάλει κυρώσεις. 
Έρχομαι τώρα στην Ευρωζώνη. Έχουμε υποχρέωση να προσυνεννοούμαστε και με την Ευρωπαϊκή Επιτροπή και τα κράτη-μέλη μεταξύ μας για οποιαδήποτε απόφαση οικονομικής ή δημοσιονομικής πολιτικής, η οποία ενδέχεται να επηρεάσει τους άλλους. Αυτό είναι το σύμφωνο για το ευρώ. 
Επίσης, έχουμε την υποχρέωση –το έχουμε ψηφίσει όλες οι χώρες της Ευρωζώνης- να συντονίζουμε την οικονομική και δημοσιονομική πολιτική μας όχι μόνο στην κατεύθυνση του ισοσκελισμένου προϋπολογισμού, αλλά και να εφαρμόζουμε αυτόματες διορθώσεις όπου υπάρχουν αποκλίσεις από τους δημοσιονομικούς στόχους. Αυτό είναι το δημοσιονομικό σύμφωνο. 
Επίσης, έχουμε την υποχρέωση να καταρτίζουμε και να υποβάλλουμε προγράμματα σταθερότητας και σύγκλησης, για να βλέπουμε αν επιτυγχάνονται οι στόχοι. 
Η επιτροπή, λοιπόν, με βάση τις αρμοδιότητες που έχει αποκτήσει και οι οποίες είναι πολύ ισχυρές, εποπτεύει και επιβάλλει κυρώσεις. Όλο αυτό, με ή χωρίς μνημόνιο, είναι το πλαίσιο μέσα στο οποίο εμείς πρέπει να πορευθούμε. Το αποδέχεστε; Το αντέχετε; 
Αυτά απαιτούν προσαρμογές σε όλο το πολιτικό, οικονομικό και κοινωνικό περιβάλλον της χώρας μας. Και δεν έχουμε τελειώσει ακόμα. Εκεί πρέπει να κατευθυνθεί η συζήτηση και όχι στα νούμερα. Το λογιστικό κομμάτι το έχουμε δει. Οι στόχοι και οι προτεραιότητες των προσαρμογών που πρέπει να κάνουμε έχουν ήδη συμφωνηθεί στη στρατηγική «Ευρώπη 2020». Και η εφαρμογή των στόχων και των προτεραιοτήτων έχει προεξοφληθεί στο λεγόμενο «ευρωπαϊκό εξάμηνο». Συμφωνούμε; 
Όσο αφορά την πρόοδο, αυτή θα εξετάζεται στο πλαίσιο που ανέφερα, όχι πολιτικά –και εδώ δεν υπεισέρχεται το στοιχείο της διαπραγμάτευσης, κυρίες και κύριοι συνάδελφοι- αλλά με βάση ήδη συμφωνημένους δείκτες που είναι και μετρήσιμοι για κάθε στόχο ξεχωριστά. 
Όποιος δεν τα αποδέχεται ή δεν τα αντέχει αυτά, να βγει και να το πει. Και απευθύνομαι κυρίως στους συναδέλφους του ΣΥΡΙΖΑ, οι οποίοι θυμούνται την εθνική κυριαρχία μόνο και μόνο για να παίρνουν τα άρματα όταν πρόκειται για την τρόικα. 
Πρέπει, λοιπόν, ως συνιδιοκτήτες του ευρώ να αποφασίσουμε να πετύχουμε με τις δικές μας δυνάμεις. Με τα χρήματα των άλλων ουδείς ανέκτησε κυριαρχία, ούτε καν αξιοπρέπεια. Αυτός είναι ο μονόδρομος. 
Αυτά σας τα λέμε εδώ. Στους έξω λέμε αυτά που πρέπει, όπως πρέπει και όταν πρέπει, όχι με τα άρματα με τα οποία θέλετε να πείσετε εσείς. Και όσο δίκιο κι αν έχουμε, κανείς, μα κανείς δεν πρόκειται να μας πληρώνει για να μένουμε αδιόρθωτοι, δηλαδή να πηγαίνουμε στην αντίθετη κατεύθυνση, ενώ όλοι οι άλλοι πηγαίνουν προς μια συγκεκριμένη, ακόμα και οι χώρες του πρώην ανατολικού μπλοκ. 
Αναφέρθηκα στον κρατισμό. Εάν εσείς σκέφτεστε κάτι άλλο, πείτε το στο λαό. Ο κ. Τσίπρας μίλησε για διαπραγμάτευση εντός της Ευρωζώνης. Το ξεκαθάρισε στο Τέξας. Ξεχνάω ότι το νόμισμα δεν είναι φετίχ, όπως είχε πει, ξεχνάω επίσης ότι, εκ των υστέρων αυτό για το οποίο μας κατηγορούσε, δηλαδή για εκφοβισμό, το είπε ο ίδιος. Μίλησε για bank run, για πτωχεύσεις, για ανθρώπους που θα φεύγουν. Χωρίς εναλλακτικό πάρτι εξόδου, είπαν κάποιοι συνάδελφοι του ΣΥΡΙΖΑ, διαπραγμάτευση δεν γίνεται.
Κάποιος άλλος αναρωτήθηκε τι θα πάθουμε αν πληρώνουμε σε δραχμές. Και ο κ. Στρατούλης που μόλις μπήκε στην Αίθουσα είπε πως αν το πρόγραμμα της Ελλάδας δεν γίνει αποδεκτό, η χώρα θα βρεθεί στο στρατηγικό δίλημμα –το είπατε, κύριε Στρατούλη, και το έχω σημειώσει- εξόδου όχι μόνο από την Ευρωζώνη αλλά και από την Ευρώπη. Μήπως, λοιπόν, πρέπει να κάνετε κάτι γι’ αυτά που λέτε; 
Όσο αφορά τώρα τον κ. Αλαβάνο της δραχμής και της Αργεντινής, έχω να πω πάρα πολλά. Άκουσα ότι είπε να πάρουμε πίσω το χρυσό και το συνάλλαγμα που έχει δώσει η Τράπεζα της Ελλάδας στην Ευρωπαϊκή Κεντρική Τράπεζα. Κατ’ αρχάς, από αυτό θα παρακρατηθούν τα ευρώ που θα παρακρατήσουν οι πολίτες αν, ο μη γένοιτο, συμβεί αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, τελειώνω σε ένα λεπτό. 
Όσον αφορά την ισοτιμία επιστροφής στη δραχμή, δεν θα την αποφασίσουμε εμείς, αλλά οι αγορές. Κυρίες και κύριοι συνάδελφοι, χωρίς αυτές τις προσαρμογές, δεν θα βγούμε από την κρίση. Είναι επίπονη κάθε προσαρμογή, γιατί, αναγνωρίζω, ότι έρχεται σε ευθεία αντίθεση με τα πρότυπα και τα στερεότυπά μας σε όλες τις εκφάνσεις της πολιτικής και οικονομικής μας ζωής. Ωστόσο, κωλυσιεργίες δεν χωρούν, ούτε αφορισμοί και κατηγορίες στις οποίες αρέσκεται ο ΣΥΡΙΖΑ. 
Αν θέλει ο ΣΥΡΙΖΑ να είναι σοβαρός, κάπου θα πρέπει να δυσαρεστήσει και κάποιον. Δεν γίνεται να είναι όλα μέλι γάλα. Μια σοβαρή Αντιπολίτευση δεν αγκαλιάζει ό,τι αποσταθεροποιεί τη χώρα, δεν στηρίζει αδιακρίτως κάθε διαδήλωση, δεν εκτοξεύει λάτιν απειλές σε επενδυτές, δεν απειλεί Υπουργούς με φυλακές και δεν προκαλεί Βουλευτές να ρίξουν την Κυβέρνηση. Μια σοβαρή Αντιπολίτευση τεκμηριώνει ό,τι προτείνει. Γι’ αυτό λέμε ότι ΣΥΡΙΖΑ ίσον τρις χειρότερα. Και σας πιέζουμε να αποδείξετε ότι έχετε συγκροτημένο, ρεαλιστικό και εφαρμόσιμο σχέδιο. Έτσι είχε αποκαλέσει το πρόγραμμά σας του 2012 ο κ. Τσίπρας. 
Αναφέρθηκε πρόσφατα στο σχέδιο των εκατό πρώτων ημερών. Και ερωτώ συζητάμε το νέο ΕΣΠΑ, ένα αναπτυξιακό εργαλείο, κάνατε καμμία πρόταση στο Υπουργείο Ανάπτυξης, στείλατε κανένα χαρτί; Τίποτα απολύτως! 
Σας και λέω άλλα: Με ποιον αναπτυξιακό νόμο θα πορευθείτε τώρα που αρχίσατε και συνομιλείτε με το παραγωγικό κόστος της χώρας;","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"119512"," Κλείστε, παρακαλώ, κύριε Μουσουρούλη, για να μιλήσουν και άλλοι συνάδελφοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119513"," Κλείνω, κυρία Πρόεδρε.
Με ποιον αναπτυξιακό νόμο; Τον γράψατε; Σας μιλάω εγώ που έχω γράψει δύο και έχουν εγκριθεί από την Ευρωπαϊκή Επιτροπή. Αναφέρεστε σε υγιείς επιχειρηματίες, ποιοι είναι αυτοί, με ποια κριτήρια τους επιλέξατε; Θεσμικά; Και γιατί δεν μιλάτε όμως και για ένα υγιές κράτος; 
Κυρίες και κύριοι συνάδελφοι, ο γιατρός ψάχνει το αίτιο της ασθένειας, βλέπει μεν το σύμπτωμα, Αλλιώς δεν είναι γιατρός, είναι η κυρά μας η μαμή. Όμως η κοινωνία μας δεν είναι ματιασμένη, αλλά έχει προβλήματα που όλοι μαζί θα πρέπει να λύσουμε. 
Σας ευχαριστώ.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"119514"," Σας ευχαριστώ κι εγώ, κύριε Μουσουρούλη.
Το λόγο έχει η κ. Ηρώ Διώτη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119515"," Κυρίες και κύριοι Βουλευτές, ο προϋπολογισμός του 2014 είναι ένας σκληρός και αντικοινωνικός προϋπολογισμός που είναι βέβαιο πως θα αναθεωρηθεί προς το χειρότερο μιας και η τρόικα απαιτεί να καταπιεί εισοδήματα, σπίτια και δημόσια περιουσία με την αμέριστη φυσικά συναίνεσή σας άσχετα με το τι διαλαλούν τα δελτία των 20.00΄. 
Δυστυχώς, υπάρχουν πολλοί άνθρωποι κι εδώ και έξω που πιστεύουν πως δεν υπάρχει άλλος δρόμος. Υπάρχει όμως εναλλακτική λύση, απλά είναι σε άλλη κατεύθυνση που μόνο μια κυβέρνηση της Αριστεράς έχει και τη βούληση αλλά και το αντίστοιχο ήθος για να μπορέσει να την εφαρμόσει. 
Στον προϋπολογισμό του 2014 έχει συμβολή και το Υπουργείο Περιβάλλοντος σε αυτήν την πολιτική και στο περιβόητο πρωτογενές πλεόνασμα, το οποίο προϋποθέτει, εκτός των απολύσεων και των περικοπών, την αποστέρηση του πληθυσμού από τα κοινά αγαθά και την εκποίησή τους σε επιχειρηματίες. Γιατί πλεόνασμα επιτυχημένο δεν υπάρχει χωρίς τη διείσδυση του καπιταλισμού -χωρίς τη διείσδυση των αγορών, λέτε εσείς- σε τομείς που μέχρι σήμερα δεν είχαν θέση, όπως το νερό, η ενεργεία, τα δάση. Υφαρπαγή, δηλαδή, του ό,τι ήταν κοινό μέχρι χθες και παραχώρησή του στο κεφάλαιο δωρεάν. Όταν δεν αφήσεις τίποτα δημόσιο και διώχνεις τους ανθρώπους που υπηρετούν την κοινωνία, τότε φυσικά έχεις πλεόνασμα. 
Όπως φαίνεται, λοιπόν, ότι και από τους πίνακες που αφορούν το Υπουργείο Περιβάλλοντος, υπάρχει ξεκάθαρα μεγάλη μείωση στη χρηματοδότηση κατά τριάντα εκατομμύρια ευρώ από τον κρατικό προϋπολογισμό, όπως και στο Πρόγραμμα Δημοσίων Επενδύσεων.
 Επίσης, όπως αναφέρεται και στο κείμενο και στην εισηγητική έκθεση για το Πράσινο Ταμείο, το υποτιθέμενο εργαλείο χρηματοδότησης για το περιβάλλον, όλα τα χρήματα που εισρέουν, εκτός από ένα 2,5% για λειτουργικές ανάγκες, πηγαίνουν στους δανειστές.
Και πού πάνε τα χρήματα που φαίνονται στον προϋπολογισμό για το Υπουργείο; Το λέει η ίδια η εισηγητική έκθεση, μόνο σε εποπτευόμενους φορείς και σε δήμους που έχουν διυλιστήρια. Με δημόσιο χρήμα, δηλαδή, θα εφαρμόσετε περιβαλλοντικά –λέτε, βέβαια- προγράμματα σε περιοχές με πολλά προβλήματα λόγω διυλιστηρίων, προγράμματα μέσω δήμων, που δεν ξέρουμε που θα πάμε, με ποια πολιτική λογική θα δοθούν και πόσες συνείδησης θα εξαγοραστούν για να ξεπλυθούν αμαρτίες διαφόρων επιχειρηματιών και να σταματήσουν οι διαμαρτυρίες των πολιτών. 
Οι δε στόχοι που εμφανίζετε στον προϋπολογισμό για απλοποίηση περιβαλλοντικών αδειοδοτήσεων, για προώθηση Εθνικού Σχεδίου Διαχείρισης Αποβλήτων, για νομοθετικές ρυθμίσεις για τις μεγάλες επενδύσεις σε δασικές εκτάσεις και για νομοθετικές παρεμβάσεις για απλούστευση διαδικασιών έγκρισης επέμβασης σε δασικές εκτάσεις κ.ο.κ., διαβάζονται αναγκαίοι, αλλά μεταφράζονται με τα νομοθετήματα που ψηφίσατε αλλά και με άλλα που σκοπεύετε να ψηφίσετε ως καταστροφικοί για το περιβάλλον. 
Το μόνο, λοιπόν, που προτίθεται να κάνει το ΥΠΕΚΑ, είναι να διευκολύνει κάθε επέμβαση ιδιωτών επενδυτών, όπου το θελήσουν και χωρίς κόστος, προκειμένου να διευκολυνθεί η κερδοφορία τους. 
Αυτοί οι σχεδιασμοί βέβαια, κυρίες και κύριοι Βουλευτές, προκαλούν πολλές αντιδράσεις και τοπικά κινήματα πολιτών, που ουσιαστικά απαιτούν ένα άλλο μοντέλο ανάπτυξης και εναντιώνονται στις διαφόρων ειδών ληστρικές επενδύσεις που επιβάλλονται ζητώντας επιπλέον δημοκρατία, την οποία φυσικά έχετε ξεχάσει. Και όχι μόνο έχετε ξεχάσει αλλά χρησιμοποιείτε και βία και καταστολή για να επιβάλετε τα ιδιωτικά συμφέροντα. Σας θυμίζω τη Χαλκιδική, σας θυμίζω την Κερατέα, σας θυμίζω την Κρήτη, σας θυμίζω τον Πύργο πολύ πρόσφατα. 
Όμως, κυρίες και κύριοι, αυτό δεν μπορεί να συνεχιστεί. Δεν μπορεί να συνεχιστεί όλο αυτό που λέτε για τις λεγόμενες μεταρρυθμίσεις σας. Είναι αυτό το γνωστό μνημονιακό λεξιλόγιο, για να μη λέτε τα πράγματα με το όνομα τους.
Εμείς, κυρίες και κύριοι Βουλευτές, όσον αφορά τους τομείς πολιτικής του Υπουργείου Περιβάλλοντος, όπως πολλές φορές έχουμε πει, θα προσπαθήσουμε αλλαγή πορείας και αλλαγή παραδείγματος, για να επιτύχουμε έναν οικολογικό μετασχηματισμό μαζί με την οικονομική και κοινωνική δικαιοσύνη και την περιβαλλοντική προστασία, που τόσο πολύ τα έχουμε ανάγκη και που είναι μακριά από τους δικούς σας νεοφιλελεύθερους μνημονιακούς ορίζοντες. Όπως μακριά σας είναι και η συλλογική δράση, ακρογωνιαίος λίθος της δημοκρατίας. Δεν αδικώ τον κ. Μουσουρούλη που δεν το καταλαβαίνει. Δεν το καταλαβαίνετε εσείς, γιατί δεν έχετε αυτήν την κοσμοθεωρία. Δεν την έχετε στα κόμματα σας. Δεν την έχετε στην κοσμοθεωρία σας. Τη θεωρείτε εχθρό. 
Εμείς, λοιπόν, για να ικανοποιηθούν οι κοινωνικές ανάγκες και να εξασφαλίσουμε ποιότητα περιβάλλοντος, θα εφαρμόσουμε μια άλλη πολιτική με δημόσιο, εθνικό σχεδιασμό και δημόσιο κοινωνικό έλεγχο και συμμετοχή, με ενιαίο θεσμικό πλαίσιο για την προστασία των φυσικών οικοσυστημάτων, με ενημερωμένη διοίκηση και με ενημερωμένους εργαζόμενους. Θα διαχειριστούμε τον φυσικό πλούτο με τρόπο δημόσιο, διαφανή και ενισχυτικό, ειδικά για τις ορεινές κοινότητες και την ύπαιθρο, δίνοντας και χρήματα γι’ αυτό, αντί να το στέλνουμε στη μαύρη τρύπα του χρέους.
Το θεσμικό αυτό πλαίσιο θα διασφαλίζει την προστασία του περιβάλλοντος και θα ικανοποιεί τις άμεσες κοινωνικές ανάγκες σε αυτά τα πεδία. Δάση, νερά, παραλίες, φυσικοί πόροι είναι κοινά αγαθά και πρέπει να τα διαχειριζόμαστε σαν τέτοια και να αποτελούν όλα μαζί έναν αδιαίρετο και ενιαίο κορμό. Αυτό σημαίνει καμμία ιδιωτικοποίηση στους κοινούς αυτούς πόρους και αυτήν την κοινή κληρονομιά, που είναι εξάλλου τα συγκριτικά πλεονεκτήματα της χώρας μας και μας προσφέρουν την πολυτέλεια να κάνουμε και αναπτυξιακές προτάσεις, εφόσον όλα αυτά διατηρήσουν το δημόσιο χαρακτήρα. 
Η αναδιανομή, λοιπόν, του πλούτου, που είναι επιτακτική ανάγκη να γίνει, εξόχως περνά και μέσα από την πρόσβαση, αλλά και τον τρόπο διαχείρισης των κοινών αγαθών. Με νέους τρόπους, με κολεκτίβες και συνεταιριστικά σχήματα ζητάτε συνεχώς παραδείγματα. 
Παραδείγματα υπάρχουν πολλά και εμείς τα παρακολουθούμε. Για παράδειγμα, στη Βρετάνη στην πόλη Le Mené υπάρχουν φορείς, κινήματα και η τοπική αυτοδιοίκηση που δραστηριοποιήθηκαν στον τομέα της αγροτικής παραγωγής και της ενέργειας και συγκεκριμένα των ΑΠΕ και των υπηρεσιών, με βάση τέτοια συνεταιριστικά εγχειρήματα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Είχαν ως αποτέλεσμα –κλείνω, κυρία Πρόεδρε- τη διαμόρφωση ενός βιώσιμου και κοινωνικά δίκαιου, τοπικού, αναπτυξιακού υποδείγματος. Θέλουμε, λοιπόν, μια άλλη κοινωνική οργάνωση, συλλογική και με συνοχή.
Θέλουμε, επίσης, κυρίες και κύριοι Βουλευτές, να πάρουμε πάλι εκείνο τον δρόμο, που μπορεί μια μέρα να οδηγήσει στην καλύτερη ζωή και στην κοινωνική δικαιοσύνη, όταν με το καλό αποφασίσει ο ελληνικός λαός ότι με το να σας διώξει δεν έχει να χάσει τίποτα άλλο, παρά μόνο τις αλυσίδες του. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ - ΕΚΜ)","ΗΡΩ ΔΙΩΤΗ",133
"119516"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Επίσης, η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας». 
Τον λόγο έχει ο κ. Παύλος Βογιατζής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119517"," Ευχαριστώ πάρα πολύ, κυρία Πρόεδρε. 
Όλα τα χρόνια που δεν ήμουν Βουλευτής -που είναι και τα περισσότερα στη ζωή μου- παρακολουθούσα πάντοτε με ενδιαφέρον τη συζήτηση που γινόταν για τον προϋπολογισμό και για να ακριβολογώ τους μονολόγους, που όλα τα κόμματα χρησιμοποιούν αυτήν τη στιγμή. 
Θα περίμενα, λοιπόν, σήμερα, που η χώρα μας πραγματικά γλίτωσε από την απόλυτη καταστροφή, με όλες αυτές τις δυσκολίες τις οποίες είχαμε, να είναι πιο παραγωγική η συζήτηση, να ανταλλάσσονται απόψεις, να έχει ο καθένας μας τη μεγαλοψυχία να δέχεται τα σωστά πράγματα που λέει ο άλλος και να μην υπάρχει η απόλυτη άρνηση. Υπάρχουν πράγματα τα οποία είναι σωστά και λέγονται απ’ όλες τις πλευρές. Παρ’ όλα αυτά ξαναζούμε τους παράλληλους μονολόγους, όπου ο καθένας λέει τις απόψεις του. 
Εάν θυμηθώ τον περυσινό προϋπολογισμό εδώ μέσα, το κύριο στοιχείο αντιπαράθεσης προς την Κυβέρνηση από την Αξιωματική Αντιπολίτευση ήταν η βασική αμφισβήτηση της γραμμής που έλεγε ο περυσινός προϋπολογισμός, ότι δηλαδή στο τέλος του 2013 θα υπάρχει πρωτογενές πλεόνασμα. Μάλιστα έπεσε και ελαφρώς έξω, αλλά προς την καλή μεριά: Είναι πιο μεγάλο το πρωτογενές πλεόνασμα απ’ αυτό το οποίο τότε έλεγε η Κυβέρνηση. 
Θα έρθετε να μου πείτε ότι «τα βλέπεις όλα καλά»; Δεν τα βλέπω όλα καλά. Υπάρχουν και λάθη, υπάρχουν και παραλείψεις, αλλά βλέπω έναν μεγάλο αγώνα που κάνει αυτή η Κυβέρνηση, έναν μεγάλο αγώνα που κάνει αυτός ο Πρωθυπουργός και πολλές φορές μπαίνουμε και στο «τριπάκι» από πλευράς Αντιπολίτευσης να λέμε «να, η τρόικα σας τα λέει καλά». Εκεί κάπου χάνεται η ιδεολογία, χάνονται όλα και χάνεται ο Έλληνας, ο οποίος προσπαθεί να παρακολουθήσει τις ομιλίες εδώ μέσα στη Βουλή. 
Γίνεται ένας πολύ δύσκολος και πολύ σκληρός αγώνας. Λάθη γίνονται και θα γίνονται, γιατί λάθη κάνει αυτός που δεν κάνει απολύτως τίποτα. 
Στην πορεία της Ελλάδος από το 1974 και εξής όλοι μας είχαμε συνηθίσει να ανεβαίνουν οι κυβερνήσεις, η αντιπολίτευση να τάζει τα πάντα στους πάντες και όταν έφτανε ο χρόνος, έπεφτε η κυβέρνηση και ερχόταν η αντιπολίτευση, όπου βέβαια αυτά τα οποία είχε τάξει, δεν μπορούσε να τα υλοποιήσει.
Δεν είναι ίδιες οι σημερινές συνθήκες. Απόδειξη του ότι δεν είναι ίδιες οι σημερινές συνθήκες είναι ο ΣΥΡΙΖΑ, ενώ ξεκίνησε με αυτήν τη φόρα να τάζει τα πάντα, σιγά-σιγά άρχισε να μπαίνει και αυτός σε μία άλλη λογική και άρχισε να μετατρέπεται και να μεταλλάσσεται με βάση τις συνθήκες που υπάρχουν σήμερα. 
Είναι πολύ σημαντικό ότι τρία κόμματα –και επιμένω στα τρία κόμματα- τότε που η Ελλάδα όδευε στην πλήρη καταστροφή, στην ολοκληρωτική καταστροφή, συνεννοήθηκαν και έβαλαν πλάτη και δημιουργήθηκε αυτή αρχικά η Κυβέρνηση των τριών κομμάτων, που σήμερα είναι δύο κόμματα, μια και κάποια στιγμή πιστεύω ότι δεν άντεξαν το βάρος της πίεσης αυτής της πολύ δύσκολης πολιτικής. 
Παρ’ όλα αυτά νομίζω ότι έχει ένα μεγάλο κομμάτι η Δημοκρατική Αριστερά, που δικαιούται να της το αναγνωρίζουμε κάθε φορά κι ελπίζω στο μέλλον να δοθεί δυνατότητα ακόμα περισσότερα κόμματα να συνεργαστούν για το καλό αυτής της χώρας.
Θέλω, κύριε Υπουργέ, να πω δύο πράγματα, γιατί δεν θέλω να περάσω από εδώ χωρίς να πω τις απόψεις μου, για το πού, κατά τη γνώμη μου, η Κυβέρνηση πρέπει να επιταχύνει τους ρυθμούς. 
Ένα θέμα είναι ότι πρέπει να φτάσουμε να εξομοιώσουμε τις αντικειμενικές αξίες με τις εμπορικές. Αν δεν το κάνουμε αυτό, όποιο σύστημα και αν φέρουμε, θα έχει στρέβλωση. Δηλαδή, ένα πολύ βασικό πράγμα για να μπορέσουμε να προχωρήσει η οικονομία μας, είναι να ξέρουμε ποιες είναι οι πραγματικές αξίες και ποιες είναι οι εμπορικές και να είναι ίδιες με τις αντικειμενικές αξίες, αλλιώς πάντοτε θα κουβεντιάζουμε γύρω από μία στρέβλωση. 
Το δεύτερο, κύριε Υπουργέ, το οποίο θεωρώ πάρα πολύ σημαντικό, είναι ότι θα πρέπει να αναθεωρήσουμε την πολιτική μας στον πρωτογενή τομέα. Σε μία τέτοια κατάσταση στην οποία ζούμε, ο πρωτογενής τομέας είναι αυτός ο οποίος πρέπει να αναπτυχθεί ξανά, να αφήσουμε στην άκρη τις όποιες στρεβλώσεις και να παλέψουμε.
Εδώ θέλω να σας πω ένα πάρα πολύ απλό παράδειγμα που έχει να κάνει με την ιδιαίτερη πατρίδα μου, το Νομό Λέσβου. Ο ΟΠΕΚΕΠΕ αυθαιρέτως -κατά την άποψή μου- αφαίρεσε κάποιες περιοχές, τις οποίες ονόμασε δασικές. Αυτό δείχνει μη γνώση της ιστορίας. Και θα σας εξηγήσω τι εννοώ πολύ γρήγορα, για να είμαι μέσα στο χρόνο μου. 
Ο Νομός Λέσβου έχει τριακόσιες είκοσι χιλιάδες αιγοπρόβατα, είναι ο τρίτος νομός στην Ελλάδα σε παραγωγή γάλακτος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με την αφαίρεση αυτών των περιοχών, οι οποίες ονομάστηκαν δασικές -και θα σας περιγράψω τι είναι-…","ΠΑΥΛΟΣ ΒΟΓΙΑΤΖΗΣ",66
"119518"," Δεν θα περιγράψετε, θα κλείσετε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119519"," Τελειώνω, κυρία Πρόεδρε.","ΠΑΥΛΟΣ ΒΟΓΙΑΤΖΗΣ",66
"119520"," Στο διά ταύτα, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119521"," …για τη μεν Λήμνο, όπου το μεγαλύτερο δένδρο είναι ο βασιλικός, δεν κατανοώ καθόλου τις δασικές περιοχές, για τη δε Λέσβο, εκεί που καλλιεργούσε η Λέσβος βελανιδιά, γιατί είχε βυρσοδεψία –υπήρχε το μεγαλύτερο βυρσοδεψείο των Βαλκανίων- ξαφνικά αποφάσισε ο ΟΠΕΚΕΠΕ ότι αυτές οι καλλιεργημένες βελανιδιές είναι δασική περιοχή. Τέτοιες στρεβλώσεις θα πρέπει να τις ανατρέψουμε και να επιμείνουμε στον πρωτογενή τομέα.
Σας ευχαριστώ.
Ευχαριστώ κι εσάς για την ανοχή σας, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)","ΠΑΥΛΟΣ ΒΟΓΙΑΤΖΗΣ",66
"119522"," Κι εμείς ευχαριστούμε. 
Καταλαβαίνω ότι έχετε προβληματισμούς και θέλετε να τους εκφράσετε, αλλά ο χρόνος μάς πιέζει. 
Ο κ. Κριτσωτάκης Μιχαήλ έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119523"," Ευχαριστώ, κυρία Πρόεδρε. 
Κυρίες και κύριοι συνάδελφοι, αυτός είναι άλλος ένας προϋπολογισμός του νεοφιλελεύθερου μνημονίου, μακριά από τις ανάγκες της κοινωνίας και ενάντια στην ίδια την κοινωνία, με ένα πρόγραμμα που δεν βγαίνει, που αυτό εξυπηρετεί και ο περυσινός και ο φετινός -ελπίζω όχι και ο ερχόμενος- προϋπολογισμός. Στην ουσία τι γίνεται; Όλα αυτά τα περσινά και προπέρσινα είναι προσθετικά και αυτό είναι καταστροφή. 
Το δεύτερο που θα ήθελα να πω είναι ότι δεν υπάρχει οπτική σε αυτό τον προϋπολογισμό, σ’ αυτήν την πολιτική, σ’ αυτό το σχέδιο, σε αυτά τα τρία αλληλένδετα στοιχεία, που να βλέπει τις πραγματικές ανάγκες της ελληνικής κοινωνίας, ούτε λέξη ούτε υποψία ούτε και καμμία προετοιμασία για παραγωγική ανασυγκρότηση και για μια άλλου τύπου ανάπτυξη, που έχει ανάγκη αυτή η κοινωνία. 
Υπόδειγμα κυριολεκτικά αυτού του συνολικού σχεδιασμού αποτελεί η απόλυτη ταύτιση των στόχων του πρόσφατα ψηφισθέντος ν. 4179/2013 και άλλων νομοθετικών ρυθμίσεων του Υπουργείου Τουρισμού με τους στόχους του προϋπολογισμού του 2014. Έχει μια ιδιαίτερη σημασία να μιλήσουμε στον προϋπολογισμό για τον τουρισμό, σε μια χώρα που περιμένει πολλά πράγματα και ειδικό βάρος από την παραγωγική ανασυγκρότηση, όταν αυτή θα σχεδιαστεί, γιατί μέχρι τώρα δεν έχει σχεδιαστεί. 
Κατ’ αρχάς, θα έλεγα ότι στις διαρθρωτικές μεταρρυθμίσεις για την τουριστική πολιτική έχουμε την κατάργηση του ΟΤΕΚ και αυτό είναι πάρα πολύ σημαντικό, γιατί ο Οργανισμός Τουριστικής Εκπαίδευσης και Κατάρτισης με την ενσωμάτωσή του στο Υπουργείο Τουρισμού στην ουσία σβήνει από το χάρτη. 
Το δεύτερο ζήτημα είναι η ίδρυση ιδιωτικών σχολών και ινστιτούτων επαγγελματικής κατάρτισης, ΣΕΚ και ΙΕΚ, και θα σας έλεγα ότι μαζί με αυτά είναι και η πλήρης απελευθέρωση του επαγγέλματος του ξεναγού. Έτσι εξηγείται και η πρόβλεψη του προϋπολογισμού ότι μία από τις δύο κατευθύνσεις, πού θα πάνε δηλαδή οι πιστώσεις του Υπουργείου Τουρισμού, είναι η τουριστική εκπαίδευση, που τη διαλύει. Άρα κάπου αλλού πηγαίνουν τα χρήματα αυτά. 
Για την οργανωτική αναδιάρθρωση του Υπουργείου Τουρισμού και του ΕΟΤ επιχειρείται η απονεύρωση του ΕΟΤ, με στόχο τη διάλυσή του προς όφελος των εταιρειών τουριστικής διαφήμισης και ερευνών της τουριστικής αγοράς και η μεταφορά αρμοδιοτήτων από τον ΕΟΤ στο Υπουργείο. Η πολιτική ηγεσία του Υπουργείου, με πρόσχημα την ενίσχυση του επιτελικού του ρόλου, μετέφερε την Ειδική Υπηρεσία Προώθησης και Αδειοδότησης Τουριστικών Επιχειρήσεων από τον ΕΟΤ στο Υπουργείο. Ο καθένας καταλαβαίνει τι σημαίνει τώρα εδώ «επιτελικός ρόλος», τον έλεγχο στην ουσία για την κατανομή και διανομή των μεγάλων τουριστικών επενδύσεων εκ μέρους της πολιτικής ηγεσίας του Υπουργείου και του Πρωθυπουργικού Γραφείου και όχι πια του ΕΟΤ, που δεν μπορούσε να το κάνει αυτό τόσο άμεσα. Γι’ αυτό προβλέπονται και διαδικασίες fasttrack και αυτό είναι σημαντικό. Κυλούν τα πράγματα προς την κρίση, αντί να τα σπρώχνουν στην αντίθετη πλευρά. 
Έτσι εξηγείται η πρόβλεψη του προϋπολογισμού κατά 179% μείωση των μεταβιβαστικών πληρωμών από το 2012 ως το 2014 για τη διευκόλυνση και την επιτάχυνση της υποβάθμισης ουσιαστικά, της διάλυσης του ΕΟΤ και της δημόσιας τουριστικής εκπαίδευσης και κατάρτισης. 
Τι αναπτυξιακές πρωτοβουλίες παίρνονται για την τουριστική πολιτική; Δηλαδή, τι προβλέπει ο προϋπολογισμός του 2014 στη σελίδα 66; «Τη βέλτιστη δυνατή αξιοποίηση των τουριστικών λιμένων σε συνεργασία με το ΤΑΙΠΕΔ». Βασική, δηλαδή, αναπτυξιακή πολιτική του Υπουργείου είναι το ξεπούλημα. Όταν οι διπλανές χώρες αξιοποιούν λιμάνια και αεροδρόμια, έχουν εθνικό αερομεταφορέα και κάνουν άλλα και άλλα, εμείς κάνουμε τα αντίθετα. Δηλαδή, στο πλαίσιο του ανταγωνισμού εμείς γονατίζουμε, αντί να σηκώσουμε ανάστημα. 
Ποια είναι η συμβολή του Υπουργείου Τουρισμού στο Ειδικό Χωροταξικό Σχέδιο για τον τουρισμό; Όλα στον αέρα, όλα στην εξυπηρέτηση των πολύ μεγάλων μόνο επιχειρηματικών συμφερόντων. Μπαίνουμε στις περιοχές «Natura» και καταστρέφουμε τα πάντα. 
Αυτό το ξεπούλημα των πάντων, μάλλον, εξηγεί και το 53% μείωση του Προγράμματος Δημοσίων Επενδύσεων για το Υπουργείο Τουρισμού στον συζητούμενο προϋπολογισμό. Πού; Στον τουρισμό που περιμένουμε, υποτίθεται, πολλά πράγματα. 
Αυτή η σύντομη ανάλυση ορισμένων πλευρών της τουριστικής πολιτικής δείχνει ολοφάνερα ότι πρόκειται για συνολικό, ενιαίο πολιτικό και οικονομικό σχεδιασμό που στοχεύει στην εφαρμογή μιας πολιτικής που υπερασπίζει και προωθεί συμφέροντα μεγάλων κεφαλαίων στον τομέα του τουρισμού, αλλά σκοτώνει τον ίδιο τον τουρισμό και εξυπηρέτηση των ξενοδοχείων και κυρίως των μεγάλων ξενοδοχειακών επιχειρήσεων. 
Αυτό είναι το στρατηγικό σχέδιο που έχει η Κυβέρνηση αυτή. Παράλληλα, έχουμε μεγαλόστομες και αναντίστοιχες με την πραγματικότητα διακηρύξεις και από τον κύριο Πρωθυπουργό και από την κυρία Υπουργό Πολιτισμού για εθνικό στρατηγικό σχεδιασμό, που μάλλον απαντά στις αιτιάσεις μας ότι δεν υπάρχει αυτός, αλλά δεν τον συνιστά και δεν τον φτιάχνει αυτόν το σχεδιασμό. 
Σε πρόσφατη ομιλία στο συνέδριο της Γερμανικής Ένωσης για την τουριστική οικονομία στο Βερολίνο η κ. Κεφαλογιάννη αναφέρθηκε για άλλη μια φορά στον εθνικό στρατηγικό σχεδιασμό, ενώ δεν μπορεί να εξηγήσει πώς, ενώ έχουμε καλούς αριθμούς στις αφίξεις και στον τζίρο, μειώνεται η απασχόληση, κλείνουν επιχειρήσεις του τουρισμού, έχουμε μείωση του εισοδήματος και άλλα αρνητικά. 
Εμείς λέμε ότι αυτό ακριβώς φταίει, ότι δεν υπάρχει μια εθνική στρατηγική για τον τουρισμό, πρώτον. Δεύτερον, το μοντέλο σκοτώνει το συγκριτικό του πλεονέκτημα γιατί έχει εκμετρήσει το χρόνο του και είναι ενάντια ουσιαστικά στην πραγματικότητα. 
Εμείς αυτό που θέλουμε να πούμε είναι ότι έχουμε πρόταση. Έχουν το θράσος να εγκαλούν τον ΣΥΡΙΖΑ για έλλειψη προγράμματος, θέσεων και προτάσεων. 
Εμείς προτείνουμε την κατάργηση, κατ’ αρχάς, των μνημονίων και των εφαρμοστικών νόμων, άμεση επαναδιαπραγμάτευση της δανειακής σύμβασης. Προτείνουμε οργανική ένταξη του τουρισμού στο σχέδιο της παραγωγικής ανασυγκρότησης της χώρας. Προτείνουμε επανάκτηση στρατηγικών αναπτυξιακών εργαλείων και συστράτευση των θεσμικών μηχανισμών για την επίτευξη στόχων βάσει ενός εθνικού στρατηγικού σχεδιασμού για τον τουρισμό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κυρία Πρόεδρε. 
Προτείνουμε ενίσχυση των δομών της ανοιχτής συμμετοχής σε κεντρικό περιφερειακό και τοπικό επίπεδο. Προτείνουμε ανάπτυξη και εφαρμογή ενός σταθερού, δίκαιου, κοινωνικά προοδευτικού φορολογικού συστήματος με ταυτόχρονη καταπολέμηση της φοροδιαφυγής και της διαφθοράς. 
Με βάση τα παραπάνω προτείνουμε εντελώς ενδεικτικά: Καταγραφή και αξιολόγηση των τουριστικών πόρων ανά προορισμό. Αλλαγή του μέχρι τώρα χωροταξικού σχεδιασμού για τον τουρισμό και κατάρτιση εθνικού χωροταξικού σχεδίου για τον τουρισμό που αυτήν τη στιγμή δεν υπάρχει. Εξάλειψη των φαινομένων της αδήλωτης μαύρης εργασίας και των πολιτικών ελαστικοποίησης της εργασίας. Να τελειώσει η κατάχρηση του θεσμού της πρακτικής της άσκησης ως δεξαμενής φθηνού εργατικού δυναμικού. Αποτελεσματική διασύνδεση της επαγγελματικής τουριστικής εκπαίδευσης και κατάρτισης με την αύξηση της απασχόλησης. Ενίσχυση και διευκόλυνση των προγραμμάτων του κοινωνικού τουρισμού. Να αναστραφεί η κατάσταση στον εσωτερικό τουρισμό. Αναδιοργάνωση των οργανωτικών δομών διοίκησης του τουρισμού και προστασία των θέσεων εργασίας σε Υπουργείο Τουρισμού και ΕΟΤ. Ίδρυση Τουριστικού Επιμελητηρίου που δυστυχώς δεν υπάρχει και αυτό είναι ένα σφάλμα λογικής πέρα από τα υπόλοιπα. Επανασχεδιασμό της επικοινωνιακής στρατηγικής προώθησης και προβολής της χώρας ως τουριστικού προορισμού. Ενθάρρυνση, στήριξη και εκσυγχρονισμό των μικρών και πολύ μικρών επιχειρήσεων. Δημιουργία και ενίσχυση ενός λειτουργικού πλαισίου αξιοποίησης των πυλών εισόδου της χώρας, το πιο σημαντικό –ίσως- από τα εργαλεία.","ΜΙΧΑΗΛ ΚΡΙΤΣΩΤΑΚΗΣ",262
"119524"," Σας ευχαριστούμε. 
Κλείστε, κύριε Κριτσωτάκη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119525"," Τελειώνω, κυρία Πρόεδρε. 
Ενίσχυση συνεργατικών συνεταιριστικών επιχειρηματικών σχημάτων στον τουρισμό. Αναμόρφωση και κωδικοποίηση του θεσμικού πλαισίου για την ανάπτυξη ειδικών και εναλλακτικών μορφών τουρισμού. Αξιοποίηση των ανανεώσιμων πηγών για την κάλυψη μέρους των αναγκών των προορισμών και καθιέρωση ενός αντικειμενικού και αξιόπιστου συστήματος ταξινόμησης των ξενοδοχειακών και των λοιπών καταλυμάτων. 
Κυρία Πρόεδρε, τελειώνω με το εξής.","ΜΙΧΑΗΛ ΚΡΙΤΣΩΤΑΚΗΣ",262
"119526"," Όχι, παρακαλώ, ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119527"," Πρώτη προϋπόθεση και απαραίτητη για όλα αυτά είναι να φύγει αυτή η Κυβέρνηση. Χρειαζόμαστε μια κυβέρνηση με κορμό το ΣΥΡΙΖΑ που θα σταματήσει τον κατήφορο μαζί με τον ελληνικό λαό, με τη συμμετοχή του, που θα δημιουργήσει την παραγωγική ανασυγκρότηση και στον τουρισμό και γενικότερα στην οικονομία και την κοινωνία.","ΜΙΧΑΗΛ ΚΡΙΤΣΩΤΑΚΗΣ",262
"119528"," Σας ευχαριστούμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119529"," Μια ανασυγκρότηση που θα ανατάξει την κοινωνία και μια άλλου είδους ανάπτυξη. 
Ευχαριστώ πολύ.","ΜΙΧΑΗΛ ΚΡΙΤΣΩΤΑΚΗΣ",262
"119530"," Σημασία έχει ότι ακούσαμε τις προτάσεις σας. 
Παρακαλώ να λάβει το λόγο ο κ. Ιωάννης Πασχαλίδης και κλείνουμε για τώρα το μεσημέρι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119531"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, η συζήτηση για τον προϋπολογισμό διεξάγεται σε μια περίοδο που θα μπορούσε να χαρακτηριστεί ως κομβική για την έκβαση του αγώνα της ελληνικής κοινωνίας, ώστε να ξεπεράσει την πρωτοφανή κοινωνική, πολιτική και οικονομική κρίση. 
Από την ιστορία μπορεί κανείς να συναγάγει το συμπέρασμα ότι στον καιρό του κατακλυσμού το αίσθημα της ευθύνης απέναντι στο λαό και την κοινωνία μπορεί να αποτελέσει οδηγό προς τους χειριστές του πηδαλίου της χώρας, ώστε να ληφθούν οι σωστές αποφάσεις. 
Το παρόν νομοσχέδιο του προϋπολογισμού περιέχει εκείνα τα στοιχεία που αποδεικνύουν ότι η σημερινή Κυβέρνηση έχει το αίσθημα ευθύνης απέναντι στο λαό…","ΙΩΑΝΝΗΣ ΠΑΣΧΑΛΙΔΗΣ",421
"119532"," Κύριοι συνάδελφοι, μιλάει ο κύριος συνάδελφος σας στο Βήμα. Δεν τελειώσαμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119533"," …παρά τις τυμπανοκρουσίες του λαϊκισμού όπου θα φαντασιοκοπούν απέναντι για μια ευρύχωρη κιβωτό που θα τους σώσει από την καταστροφή, δείχνει ότι υπάρχει σχέδιο για μια νέα πορεία ανάπτυξης και ευημερίας. 
Στο πρόσφατο παρελθόν ο προϋπολογισμός αποτελούσε την έκφραση επιθυμιών για το πώς θα μπορούσαμε να είμαστε συνεπείς απέναντι στις απαιτήσεις ενός ατελέσφορου παιγνίου μεταξύ ψηφοφόρων-πελατών και πολιτικών παρόχων υπηρεσιών ρουσφετολογικής φύσης. Τα έσοδα, πάντα ελλειμματικά, αποδεκατίζονταν από την τεραστίων διαστάσεων φοροαποφυγή και η τρύπα τους πάντα καλυπτόταν από το δανεισμό. Η επιτυχία της στρατηγικής τού παραπάνω παιγνίου ήταν σε όλους ορατό ότι δεν προέκυπτε από πουθενά. 
Τα διδάγματα, όμως, της ιστορίας δεν αποτέλεσαν ποτέ πυξίδα για τους ασκούντες την εξουσία και η επανάληψη των ίδιων σφαλμάτων σε μεταγενέστερο χρόνο είναι αδιάψευστος μάρτυρας. Η δυνατότητα για τη διαιώνιση αυτής της κατάστασης έπαψε να υφίσταται από τη στιγμή που κανείς δεν προσφερόταν πια να μας δανείσει. 
Παρά τις παραλείψεις που είχαν γίνει, η ελληνική οικονομία έχει φτάσει σε ένα σημείο που μπορούμε πλέον να αισιοδοξούμε. Η τεράστια δημοσιονομική προσαρμογή φέρνει ήδη τα πρώτα της αποτελέσματα. Το πρόβλημα της ανεργίας που έχει φτάσει στο 25,5% του εργατικού δυναμικού δείχνει τα πρώτα σημάδια καμπής ως προς το ρυθμό αύξησης, ο οποίος βαίνει μειούμενος. 
Κάθε πολίτης αυτής της χώρας απαιτεί να μπει ένα τέλος στην ύφεση. Το 2013 θα είναι το έκτο και τελευταίο έτος της ύφεσης και προβλέπονται θετικοί ρυθμοί ανάπτυξης από το επόμενο έτος, ενώ παράλληλα οι επενδύσεις θα έχουν θετικό πρόσημο. Κάθε πολίτης αυτής της χώρας απαιτεί οι σπατάλες να εξαλειφθούν. Το κυκλικά αναπροσαρμοζόμενο πρωτογενές πλεόνασμα, το οποίο εκτιμάται στο 6,3% του ΑΕΠ το 2013, είναι η απόδειξη ότι η προσπάθειά μας εναρμονίζεται με το αίσθημα των πολιτών. Είναι η δική τους επίτευξη αυτό το αποτέλεσμα. 
Η χώρα μας έχει ξεπεράσει τους στόχους που είχαν θέσει τα προγράμματα δημοσιονομικής προσαρμογής. Το έλλειμμα είναι μικρότερο από αυτό που είχε εκτιμηθεί και τα έσοδα υψηλότερα. Προσδοκούμε από την Ευρώπη να δείξει έμπρακτα την αλληλεγγύη της, να κάνει το καθήκον της απέναντι σε ένα λαό που υφίσταται επώδυνα μέτρα, ασύγκριτα με αυτά που πάρθηκαν σε άλλες χώρες.
Η κόκκινη γραμμή μας είναι το τέλος της λιτότητας, πράγμα το οποίο πρέπει να υποστηριχθεί έμπρακτα από τους εταίρους μας. Είναι κοινός τόπος ότι η αναγκαία δημοσιονομική προσαρμογή που πραγματοποιήθηκε δεν θα ήταν επιτυχής χωρίς τη συναίνεση της κοινωνίας. Η τελματώδης κατάσταση που επικρατούσε δεν ήταν ανεκτή πλέον από τους πολίτες και οι απαιτήσεις για νέα βάρη δεν θα είναι αποδεκτές. 
Η κοινωνική συνοχή ως έννοια πρέπει να είναι υψηλά στην ιεραρχία μας όταν μετά την επιτυχή προσαρμογή το βάρος θα πέσει στις διαρθρωτικές μεταρρυθμίσεις που θα αλλάξουν την οικονομία, μεταρρυθμίσεις οι οποίες πρέπει να γίνουν υπόθεση όλης της κοινωνίας, οι οποίες θα βάλουν τα θεμέλια για ένα νέο μοντέλο ανάπτυξης εξωστρεφές, με προϊόντα υψηλής ποιότητας και κυρίως προοπτική για τους νέους.
Θα ήταν ευχής έργο, αν σε αυτήν την προσπάθεια είχαμε απέναντί μας το κόμμα της Αξιωματικής Αντιπολίτευσης, το οποίο θα αντιμετώπιζε αυτήν την ιδιότητα με περισσότερη υπευθυνότητα, με δημιουργική κριτική απέναντι στην Κυβέρνηση, το οποίο απευθυνόμενο στην κοινωνία θα εξέθετε με πιο στερεά επιχειρήματα το λόγο του. Έχουν περάσει οι εποχές που τα φλογερά κηρύγματα συνέγειραν τα πλήθη.
Κυρίες και κύριοι Βουλευτές της Αξιωματικής Αντιπολίτευσης, η αλλαγή της θέσης σας από το «καμμιά θυσία για το ευρώ, καμμιά αυταπάτη για τη δραχμή» στο ότι το ευρώ είναι το εθνικό μας νόμισμα μέχρι και τα πρόσφατα λεγόμενα του Προέδρου σας στο Τέξας δεν είναι μόνο ότι αδυνατίζουν τα επιχειρήματα, αλλά και ότι λιγοστεύουν και οι σύμμαχοι, όπως αυτοί της γερμανικής Αριστεράς, οι οποίοι μας προτρέπουν να κάνουμε τα μαθήματά μας.
Έτσι, αντιλαμβάνομαι την άρνησή σας να συμβάλετε σε μια ελάχιστη συναίνεση, ώστε να δοθεί περισσότερη θέση στο διάλογο παρά στην άρνηση και στις ανούσιες αψιμαχίες. Το πολιτικό σύστημα της δημοκρατίας θα έπρεπε να έχει ως κεκτημένα τον αμοιβαίο συμβιβασμό και την ουσιαστική σύγκλιση, ώστε να δίνει ένα παράδειγμα παραπέρα.
Κυρίες και κύριοι συνάδελφοι, πιστεύω ότι οι πολίτες δεν μπορούν πλέον να ανεχτούν ούτε ωραιοποιήσεις ούτε μηδενισμούς. Θεωρώ δε ότι είναι πλέον ικανοί να διακρίνουν τη δουλειά η οποία γίνεται από την Κυβέρνηση χωρίς όμως να υποστηρίζουν ότι θα ακολουθούν τυφλοίς όμμασιν. Πρώτοι εμείς θα πρέπει να αποδεικνύουμε ότι έχουμε πίστη στο έργο που επιτελούμε, στην αλλαγή των παθογενειών μας. Αυτό προσπαθώ να υπηρετήσω, μη κουβαλώντας άλλωστε κάτι στην πλάτη σαν νέος Βουλευτής. 
Με αυτές τις σκέψεις και την ελπίδα ότι αυτός ο προϋπολογισμός αποτελεί ένα νέο ξεκίνημα για να μπορέσει αυτή η χώρα, αυτός ο λαός να επιδιώξει αυτό που του αξίζει, τον υπερψηφίζω και καλώ τους συναδέλφους να τον υπερψηφίσουν.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΑΣΧΑΛΙΔΗΣ",421
"119534"," Ευχαριστώ και εγώ, κύριε Πασχαλίδη, για τη συνέπεια στο χρόνο.
Κύριοι συνάδελφοι, στο σημείο αυτό θα διακόψουμε τη συνεδρίαση και θα επανέλθουμε στις 18.00΄.
 (ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119535"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Παύλο Σιούφα, Βουλευτή Νομού Καρδίτσας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην αναστολή λειτουργίας της ορθοπεδικής και παιδιατρικής κλινικής του Γενικού Νοσοκομείου Αγίου Νικολάου Κρήτης.
2) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία οι ιδιοκτήτες τουριστικών γραφείων μικρών νησιών αιτούνται τη μείωση των ασφαλιστικών εισφορών ΤΑΝΠΥ των ασφαλισμένων ιδιοκτητών τουριστικών γραφείων, που έχουν έδρα μικρά νησιά των Κυκλάδων και της Δωδεκανήσου.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά παράνομες ληξιαρχικές πράξεις, οι οποίες όχι μόνο παρουσιάζονται ως ετεροχρονισμένες, αλλά δεν συνοδεύονται και από τα απαραίτητα δικαστικά έγγραφα.
4) Η Βουλευτής Φθιώτιδας κ. ΕΛΕΝΗ ΜΑΚΡΗ-ΘΕΟΔΩΡΟΥ κατέθεσε αναφορά με την οποία το Διοικητικό Συμβούλιο του Κτηνοτροφικού Συλλόγου της Δυτικής Φθιώτιδας αιτείται την άμεση διάθεση πόρων για τη μεταφορά και διαχείριση των νεκρών ζώων που έχουν προσβληθεί από μεταδοτικές ασθένειες, ώστε να προστατευτεί το ζωϊκό κεφάλαιο και η δημόσια υγεία.
5) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Πανελλήνια Ένωση Αξιωματικών του Λιμενικού Σώματος (ΠΕΑΛΣ) παραθέτει τις προτάσεις της για τα προωθούμενα σχέδια, αναφορικά με το νέο Οργανισμό του Υπουργείου Ναυτιλίας και Αιγαίου και την Περιφερειακή Αναδιάρθρωση του Λιμενικού Σώματος.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην απόλυση όσων έχουν καταδικαστεί για εγκλήματα πρόσκαιρης κάθειρξης εφόσον έχουν εκτίσει το 1/3 της ποινής τους μετά από σχετική τροπολογία.
7) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Πανελλήνιος Σύλλογος Υπαλλήλων του Υπουργείου Εμπορικής Ναυτιλίας εκφράζει τη διαμαρτυρία του γιατί ο νέος Οργανισμός του Υπουργείου Ναυτιλίας και Αιγαίου δεν αξιοποιεί ορθολογικά το προσωπικό, δεν έχει δημοσιονομικό όφελος και απορρυθμίζει τη λειτουργία των υπηρεσιών του Υπουργείου. 
8) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία το Διοικητικό Συμβούλιο της Ομοσπονδίας Αγροτικών Συλλόγων του Νομού Έβρου εκφράζει τη διαμαρτυρία του για το πεπαλαιωμένο αρδευτικό δίκτυο της περιοχής και αιτείται την υπογειοποίηση και τον εκσυγχρονισμό του.
9) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Πανελλήνια Ομοσπονδία Ενώσεων Προσωπικού Λιμενικού Σώματος (ΠΟΕΠΛΣ) εκφράζει τη διαμαρτυρία της, διότι ο νέος Οργανισμός του Υπουργείου δε συμπεριλαμβάνει ανεξάρτητο και αυτοτελή κλάδο επιχειρήσεων γεγονός που ακυρώνει όλο το επιχειρησιακό κομμάτι και έργο του Λιμενικού Σώματος.
10) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία η Πανελλήνια Ομοσπονδία Συλλόγων Ειδικού Εκπαιδευτικού Προσωπικού Ειδικής Αγωγής (ΠΟΣΕΕΠΕΑ) εκφράζει τη διαμαρτυρία της για τη σχεδιαζόμενη πρόσληψη και τοποθέτηση εκπαιδευτικών στα ειδικά σχολεία μέσω του ΟΑΕΔ ή μέσω οποιουδήποτε άλλου φορέα πλην του μόνου αρμοδίου κατά το νόμο, Υπουργείου Παιδείας.
11) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία οι πρόεδροι των τοπικών συμβουλίων του Δήμου Αργιθέας του Νομού Καρδίτσας εκφράζουν τη διαμαρτυρία τους για την απομάκρυνση του αγροτικού ιατρού από τον Νομό Καρδίτσας με αποτέλεσμα να μένουν χωρίς ιατρική βοήθεια οι αγρότες του Δήμου Αργιθέας.
12) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία ο κ. Χρήστος Ψωρράς αιτείται τη δυνατότητα χορήγησης του Διπλώματος Πλοιάρχου Α΄ Τάξεως για ενεργά στελέχη του Εμπορικού Ναυτικού, που φοιτήσαν σε Ναυτικά ΤΕΕ στον τομέα πλοιάρχων.
13) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Ένωση Αστυνομικών Υπαλλήλων Θεσσαλονίκης αιτείται την άμεση παρέμβαση του Υπουργού για την αντιμετώπιση του ζητήματος της παράκαμψης της ιεραρχίας των αξιωματικών αποφοίτων του Τμήματος Επαγγελματικής Μετεκπαίδευσης Ανθυπαστυνόμων της σειράς 2001.
14) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στη μη ασφαλή λειτουργία του Πανεπιστημίου Κρήτης λόγω της διαθεσιμότητας στην οποία έχουν περιέλθει οι συντηρητές- υπάλληλοι.
15) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Ιατρικός Σύλλογος Επαρχίας Καλύμνου αιτείται τη στήριξη της πρωτοβάθμιας φροντίδας υγείας στην Κάλυμνο και στη Λέρο.
16) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία ο Πανελλήνιος Σύλλογος Υπαλλήλων του Υπουργείου Εμπορικής Ναυτιλίας εκφράζει τις θέσεις του για τον προτεινόμενο Οργανισμό του Υπουργείου Ναυτιλίας και Αιγαίου.
17) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία ο Κτηνοτροφικός Σύλλογος Δυτικής Φθιώτιδας αιτείται τη ρύθμιση του ζητήματος της νομιμοποίησης των σταβλικών εγκαταστάσεων.
18) Ο Βουλευτής Δωδεκανήσου κ. ΕΜΜΑΝΟΥΗΛ ΚΟΝΣΟΛΑΣ κατέθεσε αναφορά με την οποία οι Πρόεδροι των Συλλόγων Υγειονομικού Προσωπικού των μονάδων του ΕΟΠΥΥ των νησιών του Αιγαίου και ο ιατρικός Σύλλογος Επαρχίας Καλύμνου αιτούνται την εξαίρεση των ιατρών και οδοντιάτρων των μονάδων τους, καθώς επίσης και την εξαίρεση των ιατρών του ΕΟΠΥΥ Καλύμνου και Λέρου από το σχεδιαζόμενο πρόγραμμα διαθεσιμότητας.
19) Ο Βουλευτής Ιωαννίνων κ. ΜΙΧΑΗΛ ΚΑΣΣΗΣ κατέθεσε αναφορά με την οποία οι κάτοικοι Σταυροσκιαδίου του Δήμου Πωγωνίου διαμαρτύρονται για την αυξανόμενη εγκληματικότητα στη περιοχή.
20) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν δημοσίευμα εφημερίδας το οποίο αναφέρεται σε δαπάνες πολλών εκατομμυρίων ευρώ του Ταμείου Ιδιωτικοποιήσεων (ΤΑΙΠΕΔ) και του ελληνικού δημοσίου για συμβούλους αποκρατικοποιήσεων με απευθείας αναθέσεις. 
21) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στη μεγάλη λίστα αναμονής στο Πανεπιστημιακό Γενικό Νοσοκομείο Ηρακλείου για ασθενείς με καρκίνο του θυρεοειδούς.
22) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά σε καθυστέρηση στην απόδοση των αποζημιώσεων σε δικαιούχους αμπελοκαλλιεργητές από το 2011 στο Νομό Ηρακλείου.
23) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία το Διοικητικό Συμβούλιο της Εθνικής Σχολής Δημόσιας Διοίκησης και Αυτοδιοίκησης εκφράζει τη διαμαρτυρία του για το άδικο μέτρο επιβολής πρόσθετου κριτηρίου βάσει του οποίου έχουν τεθεί σε διαθεσιμότητα υπάλληλοι του Υπουργείου Πολιτισμού και αιτείται την ανάκληση αυτής της απόφασης. 
24) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων Νομού Ηρακλείου εκφράζει τη διαμαρτυρία της για νέα ετήσια εισφορά που τους επεβλήθη από το ΙΚΑ υπέρ των παιδικών κατασκηνώσεων για επιχειρήσεις οι οποίες απασχολούν προσωπικό και δεν δικαιούνται συμμετοχή σ αυτά τα προγράμματα.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην έλλειψη τεχνικής συντήρησης των απορριμματοφόρων από το κράτος με αποτέλεσμα την έκθεση των οδηγών αλλά και των πεζών σε κίνδυνο.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις αντιδράσεις των επιχειρηματίων αλλά και της πολιτικής ηγεσίας για τον νέο νόμο που θέλει τα καταστήματα να παραμένουν ανοιχτά και τις Κυριακές.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην «εξαφάνιση» του αναπληρωτή προϊσταμένου του Ταμείου Ασφαλίσεως Συμβολαιογράφων.
28) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία οι εργαζόμενοι σε διαθεσιμότητα των Βρεφονηπιακών Σταθμών της ΠΔΑΜΘ - ΟΑΕΔ εκφράζουν την αγανάκτηση τους επειδή τέθηκαν σε διαθεσιμότητα από τη στιγμή που προσλήφθηκαν μέσω ΑΣΕΠ αν και οι βρεφονηπιακοί σταθμοί χρειάζονται προσωπικό για να λειτουργήσουν.
29) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία ο Σύλλογος Γονέων ΕΠΑΛ Ιεράπετρας του Νομού Λασιθίου εκφράζει τη διαμαρτυρία του για την απαράδεκτη κατάσταση που επικρατεί στο ΕΠΑΛ της πόλης τους, λόγω έλλειψης καθηγητών των κυριότερων ειδικοτήτων.
30) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η Παμποντιακή Ομοσπονδία Ελλάδος εκφράζει τη διαμαρτυρία της για την απόφαση διακοπής των συντάξεων των ανασφάλιστων υπερηλίκων από τις χώρες του Καυκάσου και της Μαύρης Θάλασσας, καθώς επίσης και για την παράλειψη της γενοκτονίας των χριστιανικών λαών της Ανατολής από τις διατάξεις του νέου «αντιρατσιστικού σχεδίου νόμου».
31) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Πολυτέκνων Σάμου-Ικαρίας και Φούρνων αιτείται την έγκαιρη καταβολή των οικογενειακών επιδομάτων όλων των δικαιούχων πριν τις εορτές των Χριστουγέννων, όπως αρχικώς είχε εξαγγείλει ο ΟΓΑ.
32) Οι Βουλευτές, Α΄ Θεσσαλονίκης κ. ΔΕΣΠΟΙΝΑ ΧΑΡΑΛΑΜΠΙΔΟΥ και Β΄ Θεσσαλονίκης κ. ΕΥΑΓΓΕΛΙΑ (ΛΙΤΣΑ) ΑΜΜΑΝΑΤΙΔΟΥ - ΠΑΣΧΑΛΙΔΟΥ κατέθεσαν αναφορά με την οποία η Ένωση Αστυνομικών Υπαλλήλων Θεσσαλονίκης αιτείται την άμεση παρέμβαση του Υπουργού για την αντιμετώπιση του ζητήματος της παράκαμψης της ιεραρχίας των αξιωματικών αποφοίτων του Τμήματος Επαγγελματικής Μετεκπαίδευσης Ανθυπαστυνόμων της σειράς 2001.
33) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύνδεσμος Υποστήριξης και Συνεργασίας Μελών Ενόπλων Δυνάμεων αιτείται η άδεια ανατροφής τέκνου να επεκταθεί και στο στρατιωτικό προσωπικό των Ενόπλων Δυνάμεων.
34) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία το Γραφείο Τουριστικής Προβολής και Ανάπτυξης του Δήμου Ιστιαίας Αιδηψού αιτείται τη διεύρυνση των δρομολογίων που συνδέουν την Αρκίτσα με την Αιδηψό.
35) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Νίκος Σπύρου εκφράζει τη διαμαρτυρία του για τον νέο κανονισμό εκτίμησης του βαθμού αναπηρίας που εξωθεί σε απόγνωση τους οροθετικούς.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών και Εμπόρων του Νομού Θεσσαλονίκης αιτείται την επίλυση του ζητήματος της είσπραξης των ληξιπρόθεσμων οφειλών των επιχειρηματιών στον ΟΑΕΕ, μέσω ευνοϊκότερων ρυθμίσεων.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μαζική κινητοποίηση κατοίκων και φορέων για την προάσπιση του Νοσοκομείου Καλαβρύτων. 
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου αιτείται την επίλυση του ζητήματος της λειτουργίας των εμπορικών καταστημάτων όλες τις Κυριακές του χρόνου.
39) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία οι επιτυχόντες του γραπτού διαγωνισμού ΑΣΕΠ του 1998 αιτούνται την άμεση τροποποίηση της υπουργικής απόφασης, έτσι ώστε όσοι δημοτικοί αστυνομικοί με ηλικία άνω των σαράντα πέντε ετών δεν διορισθούν σε καμμία θέση από αυτές που προβλέπονται να παραμείνουν υπάλληλοι των δήμων που υπηρετούσαν και σε ανάλογες με τα προσόντα τους θέση.
40) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία ο Σύλλογος Κτηνοτρόφων του Νομού Πέλλας εκφράζει τη διαμαρτυρία του σχετικά με το πρόγραμμα «Διατήρηση Απειλούμενων Αυτόχθονων Φυλών Αγροτικών Ζώων».
41) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία ο κ. Σταύρος Σταυρουλάκης εκφράζει τη διαμαρτυρία του διότι εδώ και οκτώ χρόνια που έχει ενταχθεί σε προγράμματα βιολογικής καλλιέργειας δεν έχει λάβει καμμία οικονομική ενίσχυση και καμμία αποζημίωση.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επιμελητήριο Αχαΐας επισημαίνει την ανάγκη ανάληψης πρωτοβουλιών σχετικά με τη βιωσιμότητα του ΟΑΕΕ και των μικρομεσαίων επιχειρήσεων.
43) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία ο Αντιδήμαρχος Κοινωνικής Προστασίας Παιδείας και Πολιτισμού του Δήμου Βόλου αιτείται τη συμπλήρωση των κενών στις εκπαιδευτικές ώρες των μουσικών μαθημάτων ειδίκευσης του Μουσικού Σχολείου Βόλου.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Καταναλωτών «Η Ποιότητα Ζωής» (ΕΚΠΟΙΖΩ) αιτείται την αναστολή των πλειστηριασμών πρώτης κατοικίας των υπερχρεωμένων νοικοκυριών και υποβάλλει το υπόμνημά της.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ηλίας Σταμπολιάδης καταθέτει επιστολή με θέμα «εθνική υποδούλωση». 
46) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Ίδρυμα «Γηροκομείον Βόλου» εκφράζει τη διαμαρτυρία του για τη δραματική κατάσταση στην οποία έχει περιέλθει, εξαιτίας των σοβαρών οικονομικών προβλημάτων που αντιμετωπίζει και απειλείται η συνέχιση της λειτουργίας του.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι πολίτες για ελεύθερες ακτές καταθέτουν επιστολή σχετικά με το σχέδιο νόμου του Υπουργείου Ναυτιλίας και Αιγαίου «Τουριστικά πλοία και άλλα».
48) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε δημοσίευμα εφημερίδας το οποίο αναφέρεται στην κακή κατάσταση της ακτοπλοΐας και στη διαμαρτυρία των Ικαριωτών για την τραγική κατάσταση του πλοίου «Θεόφιλος».
49) Ο Βουλευτής Νομού Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία η Πανελλήνια Ομοσπονδία Θεάματος και Ακροάματος αιτείται τον εκσυγχρονισμό του νομοθετικού πλαισίου, που αφορά στη λειτουργία των θεατρικών χώρων, προκειμένου να επιλυθούν χρόνια προβλήματα υγιεινής και ασφάλειας κατά τη διάρκεια των παραστάσεων, αλλά και κατά τον χρόνο προετοιμασίας αυτής. 
50) Ο Βουλευτής Νομού Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία η Τοπική Κοινότητα Προβατά του Δήμου Σερρών εκφράζει τη διαμαρτυρία της μετά από τη διαπίστωση των αρνητικών επιπτώσεων που θα επιφέρει η κατασκευή του Διαδριατικού Αγωγού «ΤΑΡ» στον γεωργικό αναπτυξιακό και οικιστικό τομέα. 
51) Ο Βουλευτής Νομού Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία ο Δήμαρχος Βάρης-Βούλας-Βουλιαγμένης του Νομού Αττικής εκφράζει τη διαμαρτυρία του για τους όρους που συνοδεύουν την πώληση του «Αστέρα» Βουλιαγμένης, που προωθεί η Εθνική Τράπεζα.
52) Ο Βουλευτής Νομού Αττικής κ. ΑΘΑΝΑΣΙΟΣ ΜΠΟΥΡΑΣ κατέθεσε αναφορά με την οποία η κ. Γεσθημανή Αϊβαζίδου εκφράζει τη διαμαρτυρία της, διότι σταμάτησε η καταβολή του επιδόματος για πολύτεκνους λόγω της μη συνεχούς διαμονής τους την τελευταία δεκαετία στην Ελλάδα.
53) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Κεντρική Συνεταιριστική Ένωση Αμπελοοινικών Προϊόντων αιτείται τη μακροπρόθεσμη ρύθμιση και με ευνοϊκότερους όρους για τα δάνεια που έλαβαν οι συνεταιρισμοί, λόγω αδυναμίας καταβολής των δόσεων.
54) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Πρόεδρος του Συλλόγου Υπαλλήλων του Δήμου Ηρακλείου, ο Γενικός Γραμματέας του Συλλόγου Εργαζομένων ΟΤΑ και ο Πρόεδρος του Παγκρήτιου Σωματείου Δημοτικών Αστυνομικών αιτούνται την αποκατάσταση όλων των δημοτικών αστυνομικών ανεξαρτήτως κριτηρίων με την πλήρωση των θέσεων που ζήτησαν οι δήμοι.
55) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Επιμελητήριο Ηρακλείου διαμαρτύρεται για τη νέα διάταξη που επιβάλλει δυσβάσταχτο πρόστιμο στους εργοδότες, οι οποίοι δεν έχουν δηλώσει στην ΑΠΔ εργαζομένους που ασχολήθηκαν στην επιχείρησή τους.
56) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Εργατοϋπαλληλικό Κέντρο Ηρακλείου εκφράζει τη διαμαρτυρία του για την εκ νέου κρίση από τα Κέντρα Πιστοποίησης Αναπηρίας, συνταξιούχων με αναπηρία άνω του 80%, προκειμένου να εξασφαλιστεί η απαλλαγή τους από το ειδικό τέλος ακινήτων και η έκπτωση φόρου εισοδήματος.
57) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων του Νομού Ηρακλείου διαμαρτύρεται για την πρόθεση του Υπουργείου Εργασίας αλλά και της Διοίκησης του ΙΚΑ-ΕΤΑΜ να κλείσουν το κατάστημα του ΙΚΑ Ηρακλείου και να συγχωνεύσουν τις υπηρεσίες του με εκείνου της Νέας Αλικαρνασσού.
58) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ομοσπονδία Επαγγελματιών -Βιοτεχνών και Εμπόρων του Νομού Ηρακλείου εκφράζει την έντονη αντίθεσή της σχετικά με τα κριτήρια ένταξης των επιχειρηματιών, οι οποίοι είχαν κλείσει ή θα έκλειναν τις επιχειρήσεις τους, στο ειδικό ταμείο ανεργίας.
59) Ο Βουλευτής Σερρών κ. ΜΑΡΚΟΣ ΜΠΟΛΑΡΗΣ κατέθεσε αναφορά με την οποία ο Διαχειριστής της εταιρείας «Γ.Μαυρεδάκης Σεκιούριτυ Ε.Π.Ε.» αιτείται την επίλυση προβλημάτων που δημιουργούνται στις ιδιωτικές επιχειρήσεις παροχής υπηρεσιών κατηγορίας Β, αναφορικά με την έκδοση και ανανέωση αδειών εργασίας.
60) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία το Διοικητικό Συμβούλιο του Δήμου Πάτρας αιτείται την οριστική παραχώρηση διαχείρισης στο δήμο τριών χιλιάδων πεντακοσίων μέτρων του παραλιακού χώρου του ιστορικού κέντρου της πόλης και δεν αποδέχεται το τμήμα των τριακοσίων πενήντα μέτρων που ανακοίνωσε ο αρμόδιος Υπουργός Ναυτιλίας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1.Στην με αριθμό 1591/12-09-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 143492/2013/4-11-2013 έγγραφο από τον Αναπληρωτή Υπουργό Οικονομικών η ακόλουθη απάντηση:
2.Στην με αριθμό 2161/27-09-2013 ερώτηση του Βουλευτή κ. Ανδρουλάκη Δημητρίου (Μίμη) δόθηκε με το υπ’ αριθμ. B. 2423/4-11-2013 έγγραφο από τον Υπουργό Οικονομικών η ακόλουθη απάντηση:
3.Στην με αριθμό 2580/11-10-2013 ερώτηση των Βουλευτών κυρίων Κωνσταντινίδη Θεοδοσίου και Γερασιμίδου Ελένης δόθηκε με το υπ’ αριθμ. 2/92722/0026/4-11-2013 έγγραφο από τον Αναπληρωτή Υπουργό Οικονομικών η ακόλουθη απάντηση:
4.Στην με αριθμό 2961/21-10-2013 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 46750/04-11-2013 έγγραφο από τον Υπουργό Ανάπτυξης και Ανταγωνιστικότητας η ακόλουθη απάντηση:","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119536"," Το λόγο έχει…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119537"," Κύριε Πρόεδρε, θα ήθελα το λόγο επί της διαδικασίας για δύο λεπτά.","ΗΛΙΑΣ ΚΑΣΙΔΙΑΡΗΣ",204
"119538"," Με συγχωρείτε, αλλά να δώσω πρώτα το λόγο, να αρχίσει η συνεδρίαση και θα μιλήσετε μετά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119539"," Είναι για τη διαδικασία και είναι πάρα πολύ σοβαρό, κύριε Πρόεδρε.","ΗΛΙΑΣ ΚΑΣΙΔΙΑΡΗΣ",204
"119540"," Κύριε Κασιδιάρη, επιτρέψτε μου. Να δώσουμε το λόγο σε έναν Βουλευτή, να αρχίσει η συνεδρίαση και αμέσως μετά ως Κοινοβουλευτικό Εκπρόσωπο θα σας δώσω το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119541"," Να διευκρινίσω ότι δεν επιθυμώ να τοποθετηθώ στην πρωτολογία μου, αλλά θέλω να τοποθετηθώ επί της διαδικασίας, η οποία έχει παραβιαστεί βάναυσα. Έχουμε βάναυση παραβίαση της διαδικασίας και του πολιτεύματος.","ΗΛΙΑΣ ΚΑΣΙΔΙΑΡΗΣ",204
"119542"," Επί της διαδικασίας…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119543"," Ασφαλώς.","ΗΛΙΑΣ ΚΑΣΙΔΙΑΡΗΣ",204
"119544"," Δεν υπάρχει θέμα διαδικασίας, κύριε Κασιδιάρη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119545"," Έχει παραβιαστεί βάναυσα η διαδικασία. Επιτρέψτε μου, παρακαλώ, να αναπτύξω το θέμα για δύο λεπτά.","ΗΛΙΑΣ ΚΑΣΙΔΙΑΡΗΣ",204
"119546"," Ορίστε, έχετε το λόγο για δύο λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119547"," Έχουμε βάναυση παραβίαση…","ΗΛΙΑΣ ΚΑΣΙΔΙΑΡΗΣ",204
"119548"," Δεν θα γράφεται τίποτα από αυτά που λέτε στα Πρακτικά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119549"," …","ΗΛΙΑΣ ΚΑΣΙΔΙΑΡΗΣ",204
"119550"," Τελειώσατε; Μη φωνάζετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119551"," …","ΗΛΙΑΣ ΚΑΣΙΔΙΑΡΗΣ",204
"119552"," Να μην γράφονται στα Πρακτικά οι χαρακτηρισμοί.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119553"," …","ΗΛΙΑΣ ΚΑΣΙΔΙΑΡΗΣ",204
"119554"," Να μην καταγραφεί στα Πρακτικά τίποτα από αυτές τις εκφράσεις. Οφείλω να πω στον κύριο Κοινοβουλευτικό Εκπρόσωπο ότι η όλη του τοποθέτηση είναι εκτός διαδικασίας και το θέμα είναι άσχετο με τη συζητούμενη διαδικασία του Προϋπολογισμού.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119555"," …
(Στο σημείο αυτό αποχωρούν από την Αίθουσα οι Βουλευτές της Χρυσής Αυγής)","ΗΛΙΑΣ ΚΑΣΙΔΙΑΡΗΣ",204
"119556"," Παρακαλώ να μη γραφτεί τίποτε από αυτά στα Πρακτικά.
Το λόγο έχει ο κ. Κρεμαστινός για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119557"," Γιατί να μη γραφτούν, κύριε Πρόεδρε;","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"119558"," Ακούστε με, κύριε Ψυχάρη. 
Έχει δικαίωμα να ζητήσει το λόγο ως Κοινοβουλευτικός Εκπρόσωπος και του τον έδωσα. Από εκεί και πέρα, το Προεδρείο κρίνει -όπως έκρινε- ότι το θέμα για το οποίο ζήτησε το λόγο, επί της διαδικασίας, είναι άσχετο με το συζητούμενο σχέδιο νόμου του προϋπολογισμού και μάλιστα αφαίρεσα και το λόγο και είπα να μη γραφτούν και στα Πρακτικά. Επομένως δεν υπάρχει θέμα. Σας παρακαλώ μην παρακωλύετε κι εσείς τη διαδικασία.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119559"," Με όλον το σεβασμό, κύριε Πρόεδρε, θα έπρεπε να γραφτούν στα Πρακτικά, ώστε και οι επόμενες γενιές να ξέρουν τι αντιμετωπίζαμε.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"119560"," Το Προεδρείο κρίνει ότι οι χαρακτηρισμοί αυτοί…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119561"," Είναι καλό να γράφονται, για να ξέρει ο κόσμος τι αντιμετωπίζαμε και το πρόβλημα που έχει η δημοκρατία. Αυτό σας λέω.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"119562"," Εσείς μπορεί να έχετε την άποψή σας. Το Προεδρείο κρίνει ότι αυτές οι εκφράσεις δεν αρμόζουν στο Κοινοβούλιο και γι’ αυτό δεν θα γραφούν στα Πρακτικά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119563"," Όπως νομίζετε.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"119564"," Με συγχωρείτε, κύριε Κρεμαστινέ, που σας έδωσα το λόγο και σας διέκοψα.
Ορίστε, λοιπόν, έχετε το λόγο για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119565"," Κύριε Πρόεδρε, κάθε κόμμα και κάθε Βουλευτής, όταν ανέρχεται σ’ αυτό το Βήμα στη συζήτηση για τον προϋπολογισμό, ξέρει ότι το να καταψηφίσει σημαίνει ότι δεν δίνει ψήφο εμπιστοσύνης στην Κυβέρνηση. Το λέω αυτό για να δικαιολογήσω ορισμένα θέματα στα οποία προσωπικά διαφωνώ, όπως βεβαίως και πολλοί συνάδελφοι Βουλευτές, όπως είναι, παραδείγματος χάριν, η υπερφορολόγηση της μεσαίας τάξης, όπως είναι η φοροδιαφυγή, όπως είναι η μη δυνατότητα να εισπραχθούν αυτά που έπρεπε να εισπραχθούν από τις καταθέσεις στην Ελβετία ή από τις εξαγωγές ευρώ στο εξωτερικό. Βεβαίως τον περίφημο φορολογικό νόμο που θα έφερνε ισότητα και τον οποίο είχε υποσχεθεί από πέρσι το Υπουργείο Οικονομικών, δεν τον έχουμε δει στην πραγματικότητα και η φορολογική ισότητα είναι πραγματικά ανύπαρκτη. Όταν, όμως, κάποιος αποφασίζει να καταψηφίσει μία Κυβέρνηση, σημαίνει ότι είναι σίγουρος ότι η επόμενη μέρα θα είναι καλύτερη από την προηγούμενη και δυστυχώς αυτό το πράγμα δεν διαφαίνεται καθόλου.
Θα πρέπει να σας υπενθυμίσω ότι στον προϋπολογισμό του 2010, όταν είχαμε πανίσχυρη κυβέρνηση του ΠΑΣΟΚ και Πρωθυπουργό τον Γεώργιο Παπανδρέου, απ’ αυτό το Βήμα είχα πει ότι εάν δεν κάνει Κυβέρνηση ενότητας δύο ή τριών κομμάτων, η χώρα δεν μπορεί να κυβερνηθεί και θεωρήθηκα υπερβολικός. Μετά ακολούθησαν τα γνωστά γεγονότα. Ένα χρόνο μετά ο ίδιος ο Πρωθυπουργός ζητούσε συγκυβέρνηση την οποία δεν είχε. Αργότερα οδηγηθήκαμε στην κυβέρνηση Παπαδήμου. Μετά ήλθε η κυβέρνηση Νέας Δημοκρατίας – ΠΑΣΟΚ – Δημοκρατικής Αριστεράς. 
Θα σας υπενθυμίσω, όμως, ότι μετά την κατά κάποιο τρόπο ευπρεπή αποχώρηση του Κώστα Καραμανλή, το ΠΑΣΟΚ ήλθε στην εξουσία με υποσχέσεις και, δυστυχώς, το ίδιο πράγμα έκανε και η Νέα Δημοκρατία με τα περίφημα «Ζάππεια», παρ’ ότι ήξερε την κατάσταση της οικονομίας. 
Δυστυχώς με ανησυχεί το ότι και η σημερινή Αντιπολίτευση πάλι τα ίδια αναμασά, δηλαδή ότι «θα έλθουμε για να φέρουμε καλύτερες μέρες». 
Δυστυχώς καλύτερες μέρες δεν θα έλθουν ποτέ στη χώρα, εάν δεν υπάρξει ανάπτυξη. Και η ανάπτυξη –το ξέρετε κι εσείς, κύριε Σταϊκούρα, που είστε Αναπληρωτής Υπουργός Οικονομικών- είναι δύο ειδών: Ή τριτοκοσμικού τύπου, αυτή την οποία προτείνουν οι δανειστές και η τρόικα, ή η ευρωπαϊκού τύπου, αυτή την οποία περιέγραψε πολύ καλά το SPD στην προεκλογική περίοδο. 
Βεβαίως εμείς, μία ευρωπαϊκή χώρα, εάν προχωρήσουμε σ’ αυτή την ανάπτυξη, τι θα συμβεί στην καλύτερη περίπτωση; Θα γίνουμε σαν τη Βραζιλία που έχει 7,5% κάθε χρόνο αύξηση του ΑΕΠ, αλλά όταν αυξάνουν κατά μισό ευρώ το εισιτήριο στα λεωφορεία, ο κόσμος επαναστατεί γιατί δεν έχει να πληρώσει το μισό ευρώ; Αυτή είναι η τριτοκοσμικού τύπου ανάπτυξη. Ανάπτυξη είναι κι αυτή και αυτή την ανάπτυξη επιθυμεί η τρόικα. 
Η άλλη είναι η ανάπτυξη που πέτυχε η Γερμανία και την ξέρει καλά τη συνταγή -το είπε στην προεκλογική περίοδο ο Στάινμπρουκ- δηλαδή ανάπτυξη μ’ ένα δάνειο το οποίο θα ξεπληρώνουμε όταν θα έχουμε εμείς πραγματική ανάπτυξη, όταν θα έχουμε πραγματικό πλεόνασμα. Αυτή είναι η ευρωπαϊκού τύπου ανάπτυξη. 
Ερωτώ όμως: μπορεί κανένα κόμμα μονοκομματικά να εξασφαλίσει αυτήν την ανάπτυξη; Εγώ το 2010 είπα ότι δεν μπορεί να την εξασφαλίσει και σήμερα βλέπουμε τις δυσκολίες που αντιμετωπίζει η δικομματική –πριν από λίγο καιρό τρικομματική- Κυβέρνηση. Τι σημαίνει αυτό; Σημαίνει ότι εάν έλθει η Αξιωματική Αντιπολίτευση σ’ αυτήν τη θέση, θα αντιμετωπίσει από την πρώτη μέρα τα προβλήματα που αντιμετώπισε η τότε κυβέρνηση του Γιώργου Παπανδρέου, όταν δεν άκουγε αυτά τα λόγια, και αυτά που αντιμετωπίζει σήμερα η δικομματική Κυβέρνηση. Αυτά μετά βεβαιότητας, ίσως και χειρότερα, θα αντιμετωπίσει μία άλλη Κυβέρνηση και τότε τι κάνουμε; Θα κάνουμε εκλογές για να γυρίσουμε πάλι το ρολόι πίσω και να πάμε στην ίδια στροφή;
Πιστεύω, λοιπόν, ότι οι ώριμες συνθήκες είναι να συνεχίσει αυτό το δρόμο η Κυβέρνηση, με μια βασική διαφορά και προϋπόθεση: Πρέπει να πείσει την Ευρωπαϊκή Ένωση με μια σταθερή και αξιοπρεπή στάση ότι δεν μπορεί να προχωρήσουμε σε τριτοκοσμική ανάπτυξη. Αυτή θα είναι καταστροφή για τη χώρα και αυτό θα πρέπει να το υποσημειώσετε και να το λάβετε σοβαρά υπ’ όψιν σας. 
Εάν συνεχίσουμε έτσι, τα δεινά θα πολλαπλασιαστούν και αυτά που βλέπουμε σήμερα στην υγεία και την παιδεία με τις απολύσεις, θα γίνουν κανόνας. Σας υπενθυμίζω ότι οι δανειστές και η τρόικα δεν μιλούσαν για απολύσεις στην αρχή. Μιλούσαν για μη προσλήψεις, μιλούσαν για πάγωμα των προσλήψεων, μιλούσαν για πάγωμα των πάντων. 
Σήμερα, μιλάνε για χιλιάδες απολύσεις. Και ενδεχομένως αύριο να μιλήσουν για περισσότερες χιλιάδες απολύσεις. Αυτή είναι η τριτοκοσμικού τύπου ανάπτυξη. Δεν υπάρχει άλλος δρόμος. Πρέπει να γίνεις ελκυστικός στον επενδυτή για να έρθει και να επενδύσει. Αυτή είναι η ανάπτυξη. 
Άρα, λοιπόν, με όλα αυτά, σε αυτήν τη φάση θα πρέπει κυρίως να προστατέψουμε τον κόσμο από τα δεινά που τον απειλούν. Και σε πρώτη φάση τα δεινά είναι οι απολύσεις. 
Η λέξη «απόλυση», κατά τη γνώμη μου, πρέπει να σβήσει από το λεξιλόγιο και για την υγεία και για την παιδεία. Διότι, η μετάθεση, η κινητικότητα, ή οτιδήποτε άλλο, έχει σχέση με το στρες για το δημόσιο υπάλληλο. Όμως, η απόλυση είναι θάνατος και ως θάνατος πρέπει να αντιμετωπιστεί. Καλόν είναι εις τις διαπραγματεύσεις αυτό το πράγμα να επανατοποθετηθεί. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Και επ’ ευκαιρία, κύριε Πρόεδρε, κλείνοντας θα ήθελα να πω ότι η χώρα κινδυνεύει από μία αδυναμία συνεργασίας των γιατρών του ΕΟΠΥΥ -δηλαδή της πρωτοβάθμιας φροντίδας υγείας- με το Υπουργείο. Αυτό συμβαίνει γιατί οι γιατροί φοβούνται την απόλυση. Χιλιάδες άνθρωποι στερούνται γιατρού –και δεν ξέρω μέχρι πότε- γιατί πραγματικά φοβούνται τη λέξη «απόλυση». Τι θα γίνει με αυτήν την ιστορία; 
Όσον αφορά τα πανεπιστήμια, είναι δυνατόν να κάνουμε ότι δεν καταλαβαίνουμε πως χάθηκε το εξάμηνο; Δηλαδή είναι δυνατόν με ένα μήνα που θα έχουν μπροστά τους να πούμε ότι έκαναν το εξάμηνο; Αυτή θα είναι η ανταγωνιστική παιδεία που θα έχουμε στα πανεπιστήμια για να φύγουν οι απόφοιτοί μας να ανταγωνιστούν τους άλλους Ευρωπαίους; Δεν ξέρω τι θα γίνει. 
Αυτό που θα πρέπει να γίνει είναι το Υπουργείο Υγείας να αντιληφθεί ότι πρώτα από όλα ο νόμος που εφαρμόζει είναι ένας υβριδικός νόμος και όχι καθαρός νόμος. Και ο υβριδικός νόμος δεν παράγει τέτοια διοικητικά στελέχη –μιλώ για τους καθηγητές- ώστε να είναι ανάλογα με τα στελέχη που υπηρετούν στα πανεπιστήμια της Αμερικής και της Ευρώπη. Άρα, λοιπόν, χρειάζεται πολύ βαθιά τομή. 
Και αυτό που κάποτε ο Ανδρέας Παπανδρέου ονόμαζε «αλλαγή», ο Σημίτης «εκσυγχρονισμό», ο Κώστας Καραμανλής μιλούσε για επαναδημιουργία του κράτους..","ΔΗΜΗΤΡΙΟΣ ΚΡΕΜΑΣΤΙΝΟΣ",261
"119566"," Επανίδρυση.","ΠΑΥΛΟΣ ΣΙΟΥΦΑΣ",460
"119567"," Ναι, επανίδρυση του κράτους. Αυτό το πράγμα, λοιπόν, είναι μια ασύλληπτη έννοια σήμερα. Όσο πιο γρήγορα αντιληφθούμε τι σημαίνει αυτό και πόσο βαθιά πρέπει να προχωρήσουμε, τόσο πιο γρήγορα θα εκσυγχρονιστούμε ως προς την Ευρώπη και τόσο θα μπορούμε να λέμε ότι είμαστε Ευρώπη. Διαφορετικά δεν περιμένουμε τίποτα και πρέπει αυτό να το συνειδητοποιήσουμε καλά όλοι.  
Σας ευχαριστώ. 
(Χειροκροτήματα)","ΔΗΜΗΤΡΙΟΣ ΚΡΕΜΑΣΤΙΝΟΣ",261
"119568"," Ευχαριστούμε τον κύριο συνάδελφο. 
Το λόγο έχει ο Υφυπουργός Παιδείας και Θρησκευμάτων κ. Γκιουλέκας Κωνσταντίνος για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119569"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, απαντώντας στα όσα είπε ο προλαλήσας συνάδελφος, ο κ. Κρεμαστινός, θα πω το εξής: Αυτή η τριτοκοσμικού τύπου ανάπτυξη, όπως αναφέρατε, κύριε Κρεμαστινέ, δεν πρόκειται να γίνει για τους εξής λόγους:
Πρώτον, γιατί δεν υπάρχει τίποτα τέτοιο στον σχεδιασμό της Κυβέρνησης. 
Δεύτερον, διότι πολύ απλά, ακόμα και αν κάποιος διανοείτο να επιβάλει κάτι τέτοιο, δεν επρόκειτο να το ανεχθεί ο ελληνικός λαός. Άρα, λοιπόν, εάν κάποιοι από τους δανειστές μας βλέπουν έναν τέτοιου είδους δρόμο για την Ελλάδα, προφανώς είναι βαθιά νυχτωμένοι, γιατί δεν πρόκειται κανένας να ακολουθήσει κάτι τέτοιο σε αυτήν τη χώρα. 
Για τον κρατικό προϋπολογισμό, κυρίες και κύριοι συνάδελφοι, πολύ γρήγορα αυτό που θέλω να πω είναι ότι μπορούμε να πούμε μια κουβέντα: Αυτός ο προϋπολογισμός είναι ένας ρεαλιστικός προϋπολογισμός. Είναι ένας προϋπολογισμός που επιχειρεί να σταθεροποιήσει τα δημόσια οικονομικά και να βελτιώσει τις συνθήκες για να μπορέσει η χώρα μας να επιστρέψει σε μια τροχιά ανάπτυξης. 
Αναμφισβήτητα πρόκειται για έναν σκληρό και έναν δύσκολο προϋπολογισμό. Κανείς ποτέ στην Κυβέρνηση δεν ισχυρίστηκε ότι λύθηκαν τα προβλήματα. Έχουμε δρόμο ανηφορικό μπροστά μας. Όμως κανείς δεν μπορεί να αμφισβητήσει από την άλλη πλευρά ότι γίνεται μια τιτάνια προσπάθεια από ολόκληρο τον ελληνικό λαό και από την Κυβέρνηση για να μπορέσει σταδιακά να σταθεροποιηθεί η κατάσταση. Η πραγματικότητα είναι μία. Οι κίνδυνοι του χθες δεν μας απειλούν πια: ούτε ο κίνδυνος της χρεοκοπίας ούτε ο κίνδυνος της εξόδου της χώρας μας από την Ευρωπαϊκή Ένωση. 
Η πρόκληση που έχουμε μπροστά μας είναι μία: να οδηγήσουμε τη χώρα στην ανάκαμψη. Σε καμμία περίπτωση όμως κάτι τέτοιο δεν μπορεί να γίνει με την επιβολή νέων μέτρων. Το λέω αυτό γιατί θέλω να ξεκαθαρίσω κάτι. Πολλές φορές βλέπουμε τους δανειστές μας να επιμένουν και σε άλλα μέτρα. Είναι αδιανόητο, κυρίες και κύριοι συνάδελφοι, να μιλάει κανείς για νέα μέτρα σε αυτήν τη χώρα από τη στιγμή που ο ελληνικός λαός σήκωσε πολύ περισσότερα βάρη απ’ όσα μπορούσε να σηκώσει και έκανε πολύ περισσότερες θυσίες. Με αυτήν την έννοια θα πρέπει θα θυμούνται καλά οι δανειστές μας ότι αυτό που χρειάζεται τώρα ο ελληνικός λαός είναι να πάρει μια ανάσα για να μπορέσει με την Κυβέρνησή του να οδηγήσει τη χώρα του προς την ανάκαμψη. 
Επειδή μιλάμε για τους δανειστές μας, αυτό που αξίζει τον κόπο να ακουστεί είναι ότι όταν πολλές φορές κάποιοι μας κουνούν το δάχτυλο, θα πρέπει να θυμούνται ότι μιλούν σε έναν περήφανο λαό που αναγνωρίζει τις οφειλές του, που κάνει, όπως είπαμε, υπεράνθρωπες προσπάθειες να αντεπεξέλθει στις δυσκολίες, αλλά από την άλλη πλευρά σε καμμία περίπτωση κανείς δεν μπορεί και δεν δικαιούται να επιχειρεί να τιμωρεί αυτόν το λαό. 
Θα ήθελα να πω δυο λόγια για την παιδεία, που δυστυχώς και πάλι βρίσκεται στο επίκεντρο του ενδιαφέροντος αρνητικά, μέσα από εντάσεις. Βεβαίως υπήρχαν πολλοί εδώ μέσα που οραματίζονταν ότι θα ξεκινήσει μια κοινωνική αναταραχή από το χώρο της παιδείας. Μάλιστα, κάποιοι εντελώς ανεύθυνα παρότρυναν ακόμα και τους μικρούς μαθητές του δημοτικού να συμπαρασταθούν στους αγώνες των εκπαιδευτικών και έβλεπαν εφορμήσεις και εφόδους στα θερινά ανάκτορα. Ευτυχώς οι προσδοκίες τους διαψεύστηκαν γιατί δεν βρήκαν πρόθυμους να τους ακολουθήσουν, ούτε τους εκπαιδευτικούς ούτε τους γονείς ούτε τους ίδιους τους μαθητές. 
Από την πλευρά μας στο Υπουργείο Παιδείας καταβάλλουμε κάθε δυνατή προσπάθεια για να μπορέσει να εκτονωθεί η κρίση. Σε κάθε περίπτωση σε μια δημοκρατία όλα αυτά γίνονται μέσα από διάλογο. Στο διάλογο όμως πρέπει να προσέλθουν και οι δύο πλευρές. Και αυτήν τη στιγμή, δυστυχώς, βρισκόμαστε στο επίκεντρο αυτής της έντασης.
Κυρίες και κύριοι συνάδελφοι, δεν νομίζω ότι υπάρχει κανείς εδώ σ’ αυτήν την Αίθουσα που αμφιβάλλει ότι την παιδεία πρέπει να την βγάλουμε μακριά από την οποιαδήποτε αντιπαράθεση, γιατί πράγματι είναι μια υπόθεση εθνικών διαστάσεων. 
Σε κάθε περίπτωση, όμως, δεν μπορεί και κανείς εδώ να ισχυριστεί ότι μπορούμε στην Ελλάδα του 2013 να μιλάμε για παιδεία όταν κάποιοι επιχειρούν να κρατούν κλειστά ορισμένα -ευτυχώς πολύ λίγα πια- τμήματα στα πανεπιστήμια. Το ίδιο επιχείρησαν κάποιοι να κάνουν και με τα σχολειά. Ευτυχώς για μας, για τη χώρα, για την παιδεία, δυστυχώς γι’ αυτούς, δεν τους βγήκε αυτή η υπόθεση. 
Παρατηρώ ότι όλοι κόπτονται για την παιδεία. Δεν αντιλαμβάνομαι πώς εννοούν κάποιοι, κυρίως από την πλευρά της Αξιωματικής Αντιπολίτευσης, το καλό της παιδείας. Μέχρι σήμερα δεν έχουν ψηφίσει ούτε ένα νομοσχέδιο που έχει φέρει η Κυβέρνηση, σε όλους τους τομείς και πάντως και στον τομέα της παιδείας. 
Ρωτώ, κυρίες και κύριοι συνάδελφοι, το εξής. Ρώτησα και προχθές με αφορμή τη συζήτηση της τροπολογίας που είχε φέρει το Υπουργείο Παιδείας. Διαφωνείτε, λοιπόν, κυρίως εσείς, οι συνάδελφοι της Αξιωματικής Αντιπολίτευσης, με το ότι φέτος για πρώτη φορά όσοι θέλουν φοιτούν εντελώς δωρεάν, χωρίς να ξοδέψουν ούτε 1 ευρώ, στα δημόσια ΙΕΚ της χώρας; Διαφωνείτε γιατί εκεί που είχαν οι Έλληνες μαθητές δύο επιλογές, το γενικό λύκειο και το επαγγελματικό λύκειο, απέκτησαν από το Σεπτέμβριο, με τον ν.4186 που φέραμε και μια τρίτη επιλογή, τις σχολές επαγγελματικής κατάρτισης; 
Διαφωνείτε γιατί μειώσαμε το εισιτήριο στις μετακινήσεις όλων των σπουδαστών στην τεχνική κατάρτιση και την εκπαίδευση; 
Διαφωνείτε γιατί δώσαμε λύση επιτέλους στο πρόβλημα με τις υποτροφίες που χρόνιζε και περίπου χίλιες υποτροφίες πληρώθηκαν στους σπουδαστές της τεχνικής εκπαίδευσης; 
Διαφωνείτε για τα σχολεία δεύτερης ευκαιρίας που τα επεκτείναμε και μέσα σε σωφρονιστικά καταστήματα, όπως ιδρύσαμε και ΙΕΚ μέσα σε σωφρονιστικά καταστήματα και από την άλλη, με το ότι έχουν ξεκινήσει μετά από πολλά χρόνια τη λειτουργία τους κανονικά φέτος, ενώ έως πέρυσι, δυστυχώς, τα σχολεία δεύτερης ευκαιρίας ξεκινούσαν πολλές φορές το Δεκέμβριο, τον Ιανουάριο ή ακόμη και τον Φεβρουάριο; 
Φαντάζομαι ότι όλα αυτά δεν θα μπορούσε κανείς να τα βάλει σε ένα πεδίο αντιπαράθεσης και όλα αυτά θα έπρεπε να μας ενώνουν, κυρίες και κύριοι συνάδελφοι, και όχι να μας χωρίζουν. Επειδή, όμως, σαφώς ως Κυβέρνηση κρινόμαστε για τις επιλογές μας, θέλω να πω σε αυτήν την Αίθουσα ότι μαζί με εμάς, ειδικά στην περίοδο αυτής της τραγικής οικονομικής συγκυρίας, κρίνονται όλοι και βεβαίως κρίνεται και η Αξιωματική Αντιπολίτευση. Εμείς κρινόμαστε για τις πολιτικές και τις πρακτικές που ακολουθούμε και εσείς για τις προτάσεις που καταθέτετε.
Ρωτώ, τελικά, ποιες είναι οι ολοκληρωμένες, ξεκάθαρες κι αξιόπιστες προτάσεις σας και για το χώρο της παιδείας, αλλά και γενικότερα, για να βγει η χώρα από αυτό το αδιέξοδο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ξέρετε, επειδή το να χαϊδεύουμε αυτιά και να υποσχόμαστε τα πάντα σε όλους είναι κάτι πάρα πολύ απλό και είναι μία πρακτική που ακολουθήθηκε στον τόπο μας παλαιότερα, θεωρώ ότι σήμερα ο ελληνικός λαός δεν πείθεται από κανέναν που απλώς τάζει τα πάντα στους πάντες. Σήμερα ο ελληνικός λαός θέλει πειστικές προτάσεις. 
Εσείς, κυρίες και κύριοι συνάδελφοι της Αξιωματικής Αντιπολίτευσης, αν χαρακτηρίζεστε από κάποιες προτάσεις σας είναι ότι αυτές δεν είναι πειστικές. Και δεν το λέμε εμείς, το λένε τα δικά σας τα στελέχη, το λέει ένα στέλεχος ιστορικό της Αριστεράς, ο Μανώλης Γλέζος, ο δικός σας Βουλευτής, ο οποίος γύρισε και είπε ότι «πράγματι, δεν έχουμε πειστικές εξηγήσεις για το πού θα βρούμε τα λεφτά να εφαρμόσουμε αυτό το πρόγραμμα». 
Αυτό είναι το πρόβλημα το οποίο πιστεύω ότι ο ΣΥΡΙΖΑ αντιμετωπίζει. Θέλετε να σας αναφέρω μερικές αντιφάσεις; Ευρώ ή δραχμή; Για απαντήστε ποια είναι η γραμμή σας τελικά. Ο ίδιος ο Αρχηγός της Αξιωματικής Αντιπολίτευσης έλεγε κάποτε εδώ ότι «δεν είναι φετίχ το θέμα του νομίσματος κι, επιτέλους, δεν πρέπει πάση θυσία να μείνουμε στο ευρώ». Αυτά τα έλεγε εδώ. Όταν όμως πήγαινε στην Αμερική, είτε πέρυσι τον Ιανουάριο του 2013 είτε φέτος, γύριζε κι έλεγε «εθνικό μας νόμισμα είναι το ευρώ και θα ήταν καταστροφή να βγούμε από το ευρώ». Αυτά τα έλεγε ο κ. Τσίπρας, όπως και πολλά στελέχη σας μιλούσαν με αντιφατικό τρόπο για τα ίδια θέματα. Να σας πω για τη δραχμή τι έλεγαν κάποια στελέχη;","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"119570"," Ολοκληρώστε, παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119571"," Για αριστερή έξοδο από το ευρώ μιλούσε ο κ. Λαφαζάνης. Ο κ. Μηλιός από την άλλη έλεγε ότι θα ήταν καταστροφή να βγούμε από το ευρώ αυτήν τη στιγμή. 
Να μιλήσω για τη φορολόγηση των καταθέσεων; Να μιλήσω για την επαναφορά των μισθών και των συντάξεων που θα το κάνατε με ένα νόμο, όταν θα ερχόσασταν στην εξουσία, για να έρθουν κατόπιν διάφορα στελέχη σας, όπως ο κ. Σταθάκης, δικός σας Βουλευτής, να πει ότι είναι πάρα πολύ δύσκολο να αποκατασταθούν οι μισθοί και οι συντάξεις στα επίπεδα του 2009, για να έρθει ο κ. Παπαδημούλης και να πει αργότερα ότι κάτι τέτοιο θα γίνει σταδιακά, «δεν μπορούμε να το κάνουμε από τη μία στιγμή στην άλλη»; Να μιλήσω για τον τρόπο με τον οποίο διαλέγετε να πορευτείτε; Γιατί η χώρα δεν μπορεί να πηγαίνει χωρίς συμμάχους. Ποιοι είναι οι δικοί σας σύμμαχοι;","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"119572"," Ολοκληρώστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119573"," Τελειώνω αμέσως. 
Το κόμμα της Ευρωπαϊκής Αριστεράς: Τι επαγγέλλεται; Γιατί μιλάει; Μιλάει για διάλυση των πάντων, δηλαδή για γενικό αφοπλισμό, για κατάργηση του ΝΑΤΟ, κατάργηση της Συνθήκης Σένγκεν, για ελεύθερη μετανάστευση όποιου θέλει στην Ευρώπη. Και ποια είναι αυτά τα κόμματα με τα οποία εσείς είστε συνοδοιπόροι; Το Die Linke της Γερμανίας το οποίο καταψήφισε το δανεισμό της Ελλάδας. Είναι τα κόμματα της Βόρειας Κύπρου, όπως τα ίδια αποκαλούνται, κι εσείς συνοδοιπορείτε με αυτά τα ψευδεπίγραφα κόμματα ενός ψευδεπίγραφου κράτους. Είναι κόμματα της εξωκοινοβουλευτικής Αριστεράς, όπως το κόμμα της Ρουμανίας, που επαγγέλλεται το να συνεχίζει την πολιτική που ακολούθησε κάποτε εκείνος που κατέστρεψε αυτήν τη βαλκανική χώρα, ο Τσαουσέσκου,…","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"119574"," Κύριε Υπουργέ, ξεπερνάτε τα δέκα λεπτά. Σας παρακαλώ πολύ, ολοκληρώστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119575"," Κύριε Πρόεδρε, τελειώνω αμέσως λέγοντας το εξής, ότι η μάχη που δίνουμε, κυρίες και κύριοι συνάδελφοι, είναι μία μάχη εθνική, μία μάχη που αν την κερδίσουμε, δεν θα την κερδίσει ούτε η Νέα Δημοκρατία ούτε κάποια άλλη παράταξη, αλλά θα την κερδίσουμε όλοι οι Έλληνες. Και νομίζω ότι σε αυτήν τη μάχη οφείλουμε όλοι, Συμπολίτευση και Αντιπολίτευση, να δώσουμε τον καλύτερο εαυτό μας. 
(Χειροκροτήματα)","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"119576"," Ευχαριστούμε. 
Το λόγο έχει ο συνάδελφος κ. Χρήστος Κέλλας για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119577"," Ευχαριστώ, κύριε Πρόεδρε.
Κυρίες και κύριοι συνάδελφοι, ακριβώς πριν έναν χρόνο και σε αυτήν ακριβώς την Αίθουσα συζητούσαμε τον προϋπολογισμό του 2013. Τρία ήταν τα βασικά του σημεία: Πρώτον, να σταματήσει η χώρα να παράγει ελλείμματα και να δημιουργήσει πλεονάσματα, δεύτερον, να φρενάρει η καταστροφική ύφεση και να εισέλθει η χώρα σε μια, έστω στοιχειώδη, ανάπτυξη και, τρίτον, το 2013 να είναι η τελευταία χρονιά επιβολής οριζόντιων μέτρων. 
Ενθυμούμαι από την περυσινή συζήτηση το κλίμα δυσπιστίας, αμφισβήτησης και έντονων επικρίσεων που δεχόμασταν από την Αντιπολίτευση, ότι δεν υπάρχει περίπτωση να τα καταφέρουμε και πως είναι θέμα χρόνου η καταστροφή μας και η έξοδός μας από το ευρώ. Φέτος πάλι αντιμετωπίζουμε από τους ίδιους ανθρώπους δυσπιστία, αμφισβήτηση και επικρίσεις, για διαφορετικούς λόγους, όμως, αυτήν τη φορά. Αυτή ακριβώς είναι και η μεγαλύτερη επιτυχία της Κυβέρνησης, ότι μέσα σε δεκαεπτά μήνες κατάφερε να αλλάξει εντελώς την ατζέντα. 
Φέτος δεν διαφωνούμε για το αν θα τα καταφέρουμε, αλλά για το πόσο τελικά είναι το πρωτογενές πλεόνασμα. Φέτος δεν διαφωνούμε για το αν θα καταστραφούμε, αλλά για το αν τελικά κάποια μέτρα θεωρούνται οριζόντια ή διαρθρωτικά. Φέτος δεν διαφωνούμε για το αν θα βγούμε από το ευρώ, αλλά για το μέγεθος της ανάπτυξης. Σε αυτό το σημείο έχουμε φτάσει σε δεκαεπτά μόλις μήνες. 
Έχουμε επιτύχει τη μεγαλύτερη δημοσιονομική προσαρμογή μεταπολεμικά σε όλον το δυτικό κόσμο, εν καιρώ ειρήνης, με όλο το κόστος σε ύφεση, φτώχεια και ανεργία. Πάψαμε, όμως, να παράγουμε ελλείμματα. Έχουμε αλλάξει την ατζέντα των θεμάτων και κάποιοι έχουν μείνει πίσω. Οι ίδιες οι εξελίξεις τους έχουν ξεπεράσει και δεν το αντιλαμβάνονται.
Αν με ρωτήσει κάποιος αν είμαι απόλυτα ικανοποιημένος από τον προϋπολογισμό του 2014, θα απαντήσω με ειλικρίνεια «όχι». Είναι ένας προϋπολογισμός στη λογική τής εξασφάλισης των επιτευχθέντων και της πορείας μας προς ένα καλύτερο μέλλον, αλλά με περικοπές στις δημόσιες δαπάνες και σίγουρα για άλλη μια φορά ζητούμε να έχουμε με το χαμηλότερο κόστος το μέγιστο δυνατό αποτέλεσμα.
Εκ των πραγμάτων, λοιπόν, έχουμε να καταβάλουμε μια πολύ δύσκολη προσπάθεια ακόμη. Όμως, πρέπει να δώσουμε και στην κοινωνία ένα μήνυμα αισιοδοξίας, ότι τα πράγματα αλλάζουν και πως οι θυσίες των πολιτών δεν πάνε χαμένες. Καλό το πλεόνασμα, καλές οι προβλέψεις για ανάπτυξη, όμως ο κόσμος χρειάζεται χειροπιαστές αποδείξεις για να πειστεί ύστερα από όλα όσα έχει υποστεί.
Η κοινωνία κλείνει ηρωικά τα αυτιά της στο λαϊκισμό και στον ψευτοπατριωτισμό που πουλάνε ανέξοδα κάποιοι, όμως δεν πρέπει κι εμείς να θεωρούμε αυτήν την υπομονή τους ιώβεια. Η Κυβέρνηση πρέπει να δράσει γρηγορότερα και να σκύψει στα καθημερινά προβλήματα του πολίτη. Ο κόσμος ακούει για πιστοληπτικές ικανότητες, για αναβάθμιση της οικονομίας και για θετικές αξιολογήσεις, όμως δεν μπορεί αυτά να τα δει στην καθημερινότητά του. 
Δεν μπορούμε να αφήνουμε τους λαϊκιστές να σπέρνουν τον πανικό στον κόσμο για τους πλειστηριασμούς και το φόρο των ακινήτων και εμείς να καθυστερούμε να βγούμε με μια ξεκάθαρη πρόταση στον κόσμο, ότι κανένας αδύναμος δεν κινδυνεύει, όπως δεσμεύτηκε ο ίδιος ο Πρωθυπουργός. Δεν μπορούμε να ζητάμε από τους αγρότες μας να πληρώνουν εγκαίρως τις εισφορές τους, ενώ εμείς καθυστερούμε επί μήνες την καταβολή των ενισχύσεων και την επιστροφή του ΦΠΑ που δικαιούνται. Δεν μπορούμε να ζητάμε υπομονή από τα άτομα με αναπηρία και οι επιτροπές του ΚΕΠΑ να καθυστερούν για ένα-ενάμιση χρόνο τουλάχιστον. 
Κυρίες και κύριοι συνάδελφοι, μαζί με άλλους συναδέλφους μου πρωτοστάτησα σε δύο προτάσεις νόμων για διαγραφή των καταχωρίσεων από τον «Τειρεσία» και για διαγραφή του 25% του κεφαλαίου για τα στεγαστικά δάνεια. Κατέθεσα και υποστήριξα προτάσεις που αφορούν γενναίες ρυθμίσεις για τους ασφαλισμένους του ΟΑΕΕ, για σημαντική μείωση στο φόρο πετρελαίου, για αλλαγές στο φόρο ακινήτων, για πίεση στις τράπεζες να ανοίξουν τις στρόφιγγες της χρηματοδότησης, για στήριξη της επιχειρηματικότητας και για αμέριστη βοήθεια στον αγροτικό κόσμο.
Είμαι ο πρώτος που λέει ότι ο Αντώνης Σαμαράς κάνει ηράκλειες προσπάθειες για να μπορέσει να ορθοποδήσει η χώρα. Αλλαγές που έπρεπε να γίνουν σε διάρκεια τριάντα χρόνων έγιναν μέσα σε δεκαεπτά μήνες. Η χώρα ξαναβρίσκει τη χαμένη της αξιοπρέπεια και θα είμαι μαζί του. Όμως, πρέπει να έρθουμε πιο κοντά στην κοινωνία. 
Ο φετινός προϋπολογισμός είναι ένας ρεαλιστικός προϋπολογισμός, που στο τέλος του 2014 θα αποδώσει ακόμη μεγαλύτερο πλεόνασμα και καλύτερα δημοσιονομικά αποτελέσματα. Επίσης, κάτι που είναι ιδιαίτερα σημαντικό είναι πως κατατίθεται χωρίς να έχει επέλθει συμφωνία με την τρόικα, δείγμα πραγματικής πολιτικής βούλησης και ρεαλιστικής επίτευξης στόχων.
Κυρίες και κύριοι συνάδελφοι, αυτός ο προϋπολογισμός έχει την ευκαιρία να γίνει η αφετηρία για τη δημιουργία μίας νέας σχέσης μεταξύ Κυβέρνησης και κοινωνίας. Η Κυβέρνηση πρέπει να συνεχίσει τις μεταρρυθμίσεις και τις διαρθρωτικές αλλαγές, αλλά συγχρόνως να λάβει θαρραλέες αποφάσεις που θα επηρεάσουν θετικά την καθημερινότητα των συμπολιτών μας. Δεν πρέπει να χάσουμε την ευκαιρία. Θα υπερψηφίσω αυτόν τον προϋπολογισμό, ελπίζοντας να εισακουστεί η παραίνεσή μου, ότι οι μεταρρυθμίσεις και η κοινωνία πρέπει να πάνε μαζί. Δεν πρέπει επ’ ουδενί να διαρραγεί η κοινωνική συνοχή και είμαι σίγουρος πως θα το καταφέρουμε. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΧΡΗΣΤΟΣ ΚΕΛΛΑΣ",220
"119578"," Εγώ ευχαριστώ τον κ. Κέλλα, ο οποίος τήρησε ακριβώς το χρόνο ομιλίας. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Εσωτερικών, Δημόσιας Τάξης και Προστασίας του Πολίτη, Πολιτισμού και Αθλητισμού, Υγείας και Αγροτικής Ανάπτυξης και Τροφίμων κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας περί διεθνών οδικών μεταφορών. 
Παραπέμπεται στην αρμόδια Διαρκή Επιτροπή.
Το λόγο έχει ο συνάδελφος κ. Γαβριήλ Αβραμίδης για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119579"," Ευχαριστώ, κύριε Πρόεδρε.
Κυρίες και κύριοι συνάδελφοι, η Κυβέρνηση πανηγυρίζει για την πολιτική της, τη στιγμή που κυριολεκτικά η χώρα, ο λαός οδηγείται στην εποχή των σπηλαίων με συμπολίτες μας να ανάβουν μέσα στα σπίτια τους φωτιές, κεριά, για να φωτιστούν και να ζεσταθούν. 
Ο προϋπολογισμός του 2014 ακροβατεί επικίνδυνα για τη βιωσιμότητα της χώρας μας μεταξύ νέων περιοριστικών μέτρων και στυγνής λιτότητας που αποστερεί τους αναγκαίους πόρους από την κοινωνία και την οικονομία. Είναι εμβληματικά αντικοινωνικός, δεν αποτελεί παρά έναν πλασματικό προϋπολογισμό. Είναι κάτι παραπάνω από βέβαιο πως θα αναθεωρηθεί προς το χειρότερο για το λαό και τον καθημερινό του αγώνα για επιβίωση. Είναι προϋπολογισμός υπό αίρεση, συνεπώς είναι προϋπολογισμός περιορισμένης εθνικής κυριαρχίας. 
Ακούστε και τούτο. Ο Ευρωπαίος Επίτροπος Ανθρωπίνων Δικαιωμάτων Νιλς Μούιζνιεκς επικρίνει σε μελέτη του πολλές ευρωπαϊκές κυβερνήσεις που επέβαλαν λιτότητα, για το λόγο ότι έχουν ξεχάσει τις υποχρεώσεις τους για το σεβασμό των ανθρωπίνων δικαιωμάτων και κυρίως την προστασία των κοινωνικών και οικονομικών δικαιωμάτων των πλέον ευάλωτων ομάδων πληθυσμού. Αυτά λέγει και αποτελούν ράπισμα όχι μόνο στην τρόικα αλλά και στα «γιουσουφάκια» της. 
Η συγκυβέρνηση Νέας Δημοκρατίας και ΠΑΣΟΚ περιφέρει το εικονικό πρωτογενές πλεόνασμα στην εσωτερική αντιπαράθεση ως τρόπαιο, πίσω από το οποίο κείτονται τα συντρίμμια μίας ολόκληρης κοινωνίας. Σας επισημαίνω τη θέση του Γραφείου Προϋπολογισμού του Κράτους τον Οκτώβριο του 2013 σε ενημερωτικό του σημείωμα για την πορεία του δημοσίου χρέους. 
«Η επίτευξη και κυρίως η διατήρηση μεγάλων πλεονασμάτων στο μέλλον πάνω σε μία εξασθενημένη οικονομία είναι σχεδόν αδύνατη. Οι προοπτικές μεγέθυνσης της χώρας είναι δυσμενείς, παρά τις επίσημα διατυπωμένες προσδοκίες για ανάκαμψη το 2014, λόγω ασθενούς εξαγωγικής βάσης, πολιτικών αβεβαιοτήτων, συνεχιζόμενης περιοριστικής δημοσιονομικής πολιτικής λιτότητας και υπερβολικά υψηλού λόγου χρέους. Κανείς δεν μπορεί να αναμένει σοβαρή μείωση του χρέους μέσω ιδιωτικοποιήσεων». Αυτά σημειώνει το Γραφείο Προϋπολογισμού του Κράτους. 
Η Κυβέρνησή σας καταφεύγει σε μία φοροαφαίμαξη, που όμοιά της είχε αντικρίσει ο λαός μας επί τουρκοκρατίας. Η φθαρμένη επιχειρηματολογία σας περί σωτηρίας της πατρίδας και ότι πρέπει όλοι να «βάλουμε πλάτη», βρίσκει τη δική της λαϊκή απάντηση σε τοίχους των μεγάλων αστικών κέντρων: «Όχι άλλο σώσιμο!». 
Τα αριθμητικά στοιχεία προδίδουν τα θανάσιμα αποτελέσματα της αντιλαϊκής πολιτικής και έρχονται να επιβεβαιώσουν δραματικά την κατακόρυφη μείωση σε μισθούς και συντάξεις, σε επιδόματα και προνοιακή πολιτική, σε απολύσεις δημοσίων υπαλλήλων, στη διάλυση της υγείας και της παιδείας. Δημιουργήσατε ένα εκατομμύριο μέλη οικογενειών, επαγγελματιών, βιοτεχνών και εμπόρων χωρίς νοσοκομειακή και ιατροφαρμακευτική περίθαλψη, συμπολίτες μας που ήταν πριν άρχοντες. 
Ο προϋπολογισμός που καταρτίσατε προωθεί την ιδιωτικοποίηση και την αρπαγή του δημόσιου πλούτου. Ο προϋπολογισμός σας δεν εκφράζει τις ανάγκες των Ελλήνων αλλά εκείνες της εξόφλησης των δανειστών. 
Οι παράλογες απαιτήσεις των δανειστών διαμορφώνουν κλίμα πολιτικής εκτροπής και η υποτακτικότητα της συγκυβέρνησης Νέας Δημοκρατίας και ΠΑΣΟΚ εκτρέφει κλίμα εθνικού αδιεξόδου. 
Γι’ αυτό οφείλουμε να τερματίσουμε αποφασιστικά όσες οικονομικές λογικές απεργάζονται την εργασιακή απαξίωση, την κοινωνική περιθωριοποίηση και τον ευτελισμό των αξιακών συμβόλων των Ελλήνων πολιτών. Γι’ αυτό οφείλουμε να σταματήσουμε όσα σχέδια επιβουλεύονται την εθνική κυριαρχία της χώρας, επιχειρούν να μετατρέψουν την Ελλάδα σε ειδική οικονομική ζώνη και να πειραματιστούν με τη φτωχοποίηση ενός υπερήφανου λαού. 
Το πλεόνασμα -το όποιο πλεόνασμα- των Σαμαρά και Βενιζέλου, δεν συνιστά απόρροια αναπτυξιακών όρων της πραγματικής οικονομίας. Πώς επιτυγχάνεται; Πρώτον, με μείωση του Προγράμματος Δημοσίων Επενδύσεων, με μη επιστροφή φόρων, με ελλιπή χρηματοδότηση κρίσιμων κοινωνικών αναγκών και με μη πληρωμή προϋπολογισμένων δαπανών. 
Η δίνη του υφεσιακού κύκλου που πλήττει την πλειοψηφία της κοινωνίας, αντίθετα, είναι θετική για τη συσσώρευση του κεφαλαίου που επιχειρείται. Αυτή την ανάπτυξη εκπροσωπεί ο κ. Στουρνάρας, το κέρδος των λίγων ομοτράπεζών του στην πλάτη των πολλών. 
Η μείωση των κοινωνικών δαπανών στην υγεία, την περίθαλψη, την κοινωνική ασφάλιση, αναμένεται να προκαλέσει συνθήκες επιτάχυνσης της εξελισσόμενης ανθρωπιστικής κρίσης στη χώρα μας. 
Έχω τονίσει επανειλημμένως την άδικη απόφαση της Κυβέρνησης, του ν.4093/2012, να διακόψει τις συντάξεις των ανασφάλιστων υπερηλίκων ομογενών από την πρώην Σοβιετική Ένωση και τη Βόρειο Ήπειρο. Αυτή η απόφαση οδηγεί στη φυσική τους εξόντωση. Ταυτόχρονα, από του χρόνου κόβεται και η ιατροφαρμακευτική τους περίθαλψη. Αυτή η απόφαση για τους συμπολίτες μας συγκρίνεται με μία δεύτερη γενοκτονία, αυτήν τη φορά από το ίδιο το κράτος. 
Η Πόντια γιαγιά στο Κορδελιό, που κινδύνευσε να καεί μαζί με το εγγόνι της, είναι από αυτούς στους οποίους κόψατε τη σύνταξη των 345 ευρώ. Ήταν επτά μήνες με κομμένο το ηλεκτρικό ρεύμα, χωρίς ΔΕΗ. 
Με την ευκαιρία, σας καλώ να μην τολμήσετε να αποσιωπήσετε το έγκλημα της γενοκτονίας των Ελλήνων του Πόντου και της Μικράς Ασίας από το λεγόμενο αντιρατσιστικό σχέδιο νόμου. 
Οι έμμεσοι φόροι εξακολουθούν για ένα ακόμα έτος να αποτελούν το μεγαλύτερο ποσοστό των φορολογικών εσόδων. 
Για τα φορομπηχτικά μέτρα, σας απαντά με την αξιολόγηση του Φόρου Ακινήτων η Οικονομική και Κοινωνική Επιτροπή: «Οι παρεμβάσεις στο φορολογικό σύστημα δεν πρέπει να κινούνται στο πλαίσιο μιας μονομερούς εισπρακτικής λογικής. Αντίθετα, πρέπει να διακρίνονται από χαρακτηριστικά κοινωνικής δικαιοσύνης, αναπτυξιακού προσανατολισμού, αναδιανομής του εισοδήματος και κατανομής των φορολογικών βαρών ανάλογα με τη φοροδοτική ικανότητα των φορολογουμένων.» 
Μπορείτε, λοιπόν, να κατηγορήσετε και την Οικονομική και Κοινωνική Επιτροπή για αντιμνημονιακό παραλήρημα. 
Παραλείπετε, επίσης, το ζήτημα των γερμανικών αποζημιώσεων. Επιχειρείτε με τους Ευρωπαίους συνομιλητές σας να προσδιορίσετε το δημόσιο χρέος χωρίς να εγγράφετε στον κρατικό προϋπολογισμό το αναγκαστικό κατοχικό δάνειο και τις πολεμικές επανορθώσεις. Αφαιρείτε, δηλαδή, το δικαίωμα της χώρας να προασπίσει τις νόμιμες διεκδικήσεις της. Το έθεσε το θέμα ο γενικός μας εισηγητής κ. Νότης Μαριάς και ακόμα δεν απάντησε κανείς ομιλητής. 
Η Κυβέρνηση συνεχίζει απρόσκοπτα την ίδια πολιτική που βύθισε την Ελλάδα οικονομικά, κοινωνικά, πολιτισμικά και εθνικά. Ο προϋπολογισμός του 2014 είναι πιστός στη μνημονιακή παράδοση. Οραματίζεται την ανάπτυξη, επενδύοντας στη μεγαλύτερη κοινωνική απελπισία, δύο έννοιες εκ διαμέτρου αντίθετες. Φροντίστε, τουλάχιστον, να μην είστε εσείς αυτοί που θα γράψετε με μελανά γράμματα όχι πια τους τίτλους πτώχευσης της χώρας αλλά τον αφανισμό της.  
Για τους παραπάνω λόγους καταψηφίζω τον προϋπολογισμό της Κυβέρνησης για το 2014.
Ευχαριστώ. 
(Χειροκροτήματα από την πτέρυγα των ΑΝΕΛ)","ΓΑΒΡΙΗΛ ΑΒΡΑΜΙΔΗΣ",2
"119580"," Το λόγο έχει η συνάδελφος κ. Γερασιμίδου Ελένη για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119581"," Ευχαριστώ, κύριε Πρόεδρε. 
Κυρίες και κύριοι συνάδελφοι, και αυτήν την εβδομάδα μέσα στην Αίθουσα ακούστηκαν -και θα ακουστούν ξανά και ξανά- λέξεις που στοχεύουν στο θυμικό, όπως συνέβη και στον προηγούμενο προϋπολογισμό και όπως συμβαίνει καθημερινά στα δελτία ειδήσεων με τη δυσοίωνη μουσική υπόκρουση. Στόχος είναι να πειστεί ο κύριος αποδέκτης ότι όλα γίνονται για το καλό του, από όλες τις μεριές. 
Δεν θα λείψουν οι ποιητικές αναφορές -όπως βολεύει τον καθένα βέβαια- και σίγουρα οι απαραίτητοι οικονομικοί όροι. Και να, δύο υπέροχες παρηγορητικές λέξεις για τους δύσκολους καιρούς: «Πρωτογενές πλεόνασμα». Το ακούει ο κόσμος και τρελαίνεται από τη χαρά του. Ακούγεται τόσο γλυκά τόσο αισιόδοξα τόσο ότι λύθηκαν τα μάγια και όλα τα κακά ξορκίστηκαν και άνοιξε ο δρόμος για την ανάκαμψη, αυτήν την καλή νεράιδα με το μαγικό απαστράπτον ραβδάκι που κάνει μία έτσι και λύνει όλα τα προβλήματα: Στέλνει δασκάλους στα σχολεία, ζεσταίνει τα παγωμένα παιδάκια στη Νάουσα, στη Φλώρινα και όπου αλλού, συμπατριώτη μου κύριε Γκιουλέκα, ανοίγει τα σχολεία τους, τα γεμάτα θαλπωρή, πληρώνει τη ΔΕΗ και όλα γίνονται στο άπλετο φως. Ο μπαμπάς και η μαμά γυρνούν από τη δουλειά -αυτό και αν είναι ευτυχία και τύχη ανείπωτη- και στο σπίτι γυρνούν όλοι με το φανελάκι. Και ο παππούς με το φανελάκι. Ειδικά σε αυτόν, η καλύτερη μερίδα στο πλούσιο τραπέζι, μιας και η σύνταξή του διπλασιάστηκε και τα φάρμακά του δεν κοστίζουν τίποτε. Όλα χαρούμενα και ευτυχισμένα χωρίς έγνοιες. Ποιος νοιάζεται; Φτωχοί είμαστε;
Όσο για τους γκρινιάρηδες, αυτούς που βγαίνουν στους δρόμους, αυτούς που ζητάνε δικαιώματα, που απεργούν, υπάρχουν μέτρα νόμιμης καταστολής. Και, βέβαια, είναι νόμιμη η ποινικοποίηση των εργατικών αγώνων. Δεν είμαστε στην Κομμούνα του Παρισιού. Έχουμε πλεόνασμα, λέμε. Έχουμε ανάκαμψη. Έχουμε εξευρωπαϊσμένη οικονομία. Είναι τόσο ευρωπαϊκά όλα, τόσο στο δρόμο της απόλυτης ταύτισης, της αυταπάρνησης. Τα δίνουμε όλα για την Ευρώπη που μας βγάζει από τη φτώχεια και την ανέχεια. Γη και ύδωρ. Μόνο έτσι κρατιέται μία σχέση στοργής. Δίνεις για να πάρεις. Και έχουμε να δώσουμε ακόμη… Τον Όλυμπο τον δώσαμε; Δεν έχουμε νέα του! 
Το δικό μας μερτικό από τη χαρά, μας το έχουν πάρει άλλοι, καλή μου νεράιδα του παραμυθιού, ανάκαμψή μου. Σε ευχαριστώ, αλλά χτυπά το ξυπνητήρι. Καλημέρα πραγματικότητα! Πάμε για δουλειά. Ναι, αυτό ακριβώς! Δουλειά, για να έχουμε δουλειά! Δουλειά με σκέψη και νου, με τη βεβαιότητα της δύναμής μας, με προϋπολογισμό τη γνώση γι’ αυτά που μας ανήκουν, για ένα αύριο πιο καλό από το χθες! Εμείς να χτίσουμε το μέλλον που μας αξίζει. 
Όσο πιο γρήγορα πάρουμε την απόφαση τόσο θα απομακρυνόμαστε από το παραμύθιασμα και την αγωνία «θα πάρουμε τη δόση;», «θα τσακωθούμε με την τρόικα;», «θα κάνουμε τσαμπουκά;». Και για να χρησιμοποιήσουμε άλλη μία προσφιλή έκφραση και από τις δύο μεριές, «τσάμπα μάγκες», όπως αποκαλείτε ο ένας τον άλλον όλοι εσείς οι μνηστήρες της εξουσίας και οι επίδοξοι διαχειριστές της ανάπτυξης του καπιταλισμού. 
Αυτά στη μνήμη της δασκάλας από τη Ρόδο, της γυναίκας από το Άργος, του δεκατριάχρονου κοριτσιού από τη Θεσσαλονίκη, για να μιλήσουμε μόνο για τα πρόσφατα θύματα της τρέχουσας πολιτικής, η συνέχιση της οποίας προτείνεται και με αυτόν τον προϋπολογισμό. Έ, όχι ότι περιμέναμε και τίποτε άλλο!
Ευχαριστώ.
(Χειροκροτήματα)","ΕΛΕΝΗ ΓΕΡΑΣΙΜΙΔΟΥ",88
"119582"," Και εμείς ευχαριστούμε την κ. Γερασιμίδου για το σύντομο και το ουσιαστικό της παρέμβασης. 
Ο κ. Μουτσινάς έχει το λόγο για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119583"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, στην έκθεση της Επιτροπής Οικονομικών Υποθέσεων για τον προϋπολογισμό του 2014 κυριαρχεί, όπως και το 2013, μία επιλεκτική αριθμολαγνία και δημιουργική λογιστική που προσπαθούν να αποκρύψουν την οικτρή κατάσταση της κοινωνικής πραγματικότητας. 
Υπάρχει πραγματικά ένα κοινωνικό και πολιτικό έλλειμμα στον προϋπολογισμό. Και αυτό απεικονίζεται στην αύξηση των εσόδων κατά 2,3 δισεκατομμύρια κυρίως από τον ενιαίο φόρο ακινήτων -τον οποίο είπατε ότι θα καταργήσετε- και την περικοπή κοινωνικών δαπανών στην παιδεία, στην υγεία και στην κοινωνική πολιτική κατά 3,2 δισεκατομμύρια ευρώ. Δηλαδή, έχουμε νέα μέτρα -με κάποια άλλα συμπληρωματικά μέτρα- ύψους περίπου 6 δισεκατομμυρίων ευρώ. 
Πλέον των μέτρων αυτών, στην αγροτική οικονομία, στον αγροτικό τομέα έχουμε ένα κούρεμα στην επιστροφή του φόρου καυσίμων κατά 33,3% κατά 54 εκατομμύρια, μείωση στα κονδύλια ανάπτυξης του FEOGA κατά 221 εκατομμύρια ευρώ, μείωση στον προϋπολογισμό του ΟΓΑ κατά 276 εκατομμύρια, του ΕΛΓΑ και του ΠΣΕΑ κατά 15 εκατομμύρια και στην επιστροφή του ΦΠΑ κατά 128 εκατομμύρια που συνεχίζεται όπως και πέρυσι.
Συνολικά στον αγροτικό τομέα μέσα στο 2014 έχουμε μια μείωση κατά 600 εκατομμύρια περίπου. Αν αθροίσουμε και τα 871 εκατομμύρια του 2013, καταλαβαίνετε ότι 1,5 δισεκατομμύριο ευρώ σε δύο χρόνια είναι μια μεγάλη αιμορραγία για τον αγροτικό τομέα παραγωγής. 
Πρώτα συμπεράσματα και ουσιαστικά: 
Η κοινωνική πολιτική για εσάς, κύριε Υπουργέ, είναι ο παρίας, είναι ο φτωχός συγγενής της κυβερνητική πολιτικής, ενώ σε μία χώρα ευνομούμενη και σύγχρονη, ευρωπαϊκή είναι ο βασικός πυλώνας και παράγοντας ανάπτυξης, γιατί δημιουργεί τις προϋποθέσεις της ενεργούς συμμετοχής των πολιτών, την οποία εσείς υποτιμάτε και υποβαθμίζετε. 
Καμμία μεταρρύθμιση, κύριε Υπουργέ, δεν πέτυχε με την κοινωνία χτυπημένη, φοβισμένη και ηττημένη, με την κοινωνία στον τοίχο. Καμμία δημοσιονομική πολιτική δεν έχει τύχη χωρίς κοινωνική δικαιοσύνη. Αυτά είναι πάγια αξιώματα στην οικονομία και στην πολιτική. Και εδώ δεν ασκούμε λογιστική, ασκούμε πολιτική και πρέπει να το καταλάβουμε όλοι, κύριοι συνάδελφοι. 
Όσον αφορά στον αγροτικό τομέα, πού αποτυπώνονται, κύριε Υπουργέ, τα περίφημα οράματα για την αγροτική ανάπτυξη της διακήρυξης του κυρίου Πρωθυπουργού και προεκλογικά, αλλά και εδώ στη Βουλή, στην προγραμματική συμφωνία; Αποτυπώνονται στην παντελή εγκατάλειψη της υπαίθρου σήμερα και στον αυτόματο πιλότο των επιδοτήσεων; Στη στασιμότητα στην παραγωγή; Η παραγωγική βάση είναι σήμερα όπως ήταν το 1980 και μικρότερη. 
Πώς να προχωρήσουμε όταν σήμερα τα ίδια νοσηρά φαινόμενα υποσκάπτουν τα θεμέλια μια ευοίωνης αγροτικής ανάπτυξης; Τα ιστορικά δικαιώματα ισχύουν ακόμη και σήμερα, εις δόξα του πελατειακού κράτους, εις βάρος του μερίσματος των νέων αγροτών που θέλουμε να προσελκύσουμε. 
Το προβληματικό -αντί του διαφανούς- Ηλεκτρονικό Μητρώο Αγροτών δεν εκσυγχρονίζεται. Έχουμε υψηλότατο κόστος παραγωγής, υψηλότατο κόστος στα καύσιμα, στην ενέργεια, στις ζωοτροφές. Έχουμε φόρους, καθώς φορολογούνται ακόμα και τα εργαλεία παραγωγής, αποθήκες, γη, μηχανήματα. Δυστυχώς! Υπάρχει χάσμα τιμών από το χωράφι στο ράφι εις δόξα των καρτέλ, της διαπλοκής και των επιτήδειων, ανυπαρξία σχεδίου χρηματοδοτικού πλαισίου μετά το ξεπούλημα της ΑΤΕ -με φθηνό χρήμα, δυστυχώς- στην Τράπεζα Πειραιώς, η οποία σήμερα αδιαφορεί για τον πρωτογενή τομέα παραγωγής. Όπου τον χρηματοδοτεί, το κάνει με πολύ υψηλό κόστος, την ώρα που η ίδια έχει ανακεφαλαιοποιηθεί με 13,2 δισεκατομμύρια.
Οι κτηνοτρόφοι, οι οποίοι σήμερα διώκονται για χρήματα που έχουν εγγυηθεί από το δημόσιο, δεν μπορούν να νομιμοποιήσουν τις εγκαταστάσεις τους, τις κτηριακές, τα μαντριά τους και χάνουν επιδοτήσεις εξαιτίας της πολιτικής για τους βοσκότοπους κ.ο.κ..
Δεκαοκτώ μήνες τώρα, κύριε Υπουργέ, δεν υπάρχει ένα νομοσχέδιο από το Υπουργείο Αγροτικής Ανάπτυξης σε αυτήν την κρίσιμη συγκυρία. Πού είναι η ανάπτυξη στον αγροτικό τομέα; Κανένα νομοσχέδιο, ούτε καν για τους συνεταιρισμούς και για ομάδες παραγωγών οι οποίες αντιμετωπίζουν πολλά προβλήματα. 
Και σαν να μην έφταναν όλα αυτά, κύριε Υπουργέ, και χωρίς καμμία ενημέρωση του Κοινοβουλίου, έχετε παραχωρήσει -και συνεχίζετε να παραχωρείτε- τα «διαμάντια» της υπαίθρου μας, τα ΠΟΠ προϊόντα τα οποία ενθυλακώνουν χιλιάδες χρόνια ζωής και παράδοσης και τα οποία είναι αποτέλεσμα πολυετών προσπαθειών ανθρώπων ιδεολόγων της αγροτικής ανάπτυξης, τα προϊόντα μέσα από τα οποία -αν θέλετε- αναδύονται τα αρώματα της ελληνικής φύσης. Η φέτα και οι ελιές Καλαμών έχουν παραχωρηθεί. Η φέτα έχει παραχωρηθεί στον Καναδά και απ’ ό,τι μάθαμε τελευταία και στη Σιγκαπούρη. Αύριο ετοιμάζονται για τις Ηνωμένες Πολιτείες, την Κίνα και τη Ρωσία. 
Θα ήθελα πραγματικά να ξέρω με ποιο δικαίωμα το κάνατε αυτό και πώς το κάνετε ερήμην του Κοινοβουλίου. Ποιον, αλήθεια, εξυπηρετούν αυτές οι ενέργειες; Πάντως, σε καμμία περίπτωση δεν εξυπηρετούν τον Έλληνα αγρότη και κτηνοτρόφο. 
Αντί να κατοχυρώσουμε τα προϊόντα αυτά στους διεθνείς Οργανισμούς, στον Παγκόσμιο Οργανισμό Εμπορίου και να δημιουργήσουμε θέσεις εργασίας -για τη φέτα μόνο υπολογίζονται, σύμφωνα με μια μελέτη, εκατόν πενήντα χιλιάδες θέσεις σε πέντε χρόνια- αντί να προβάλουμε, να αναδείξουμε και να στηρίξουμε την περιφερειακή ανάπτυξη και τον τουρισμό, με το πρόσχημα της προστασίας των προϊόντων αυτών, τα εκχωρούμε στα πέντε σημεία του ορίζοντα. 
Επίσης, ο προϋπολογισμός αναδεικνύει, δυστυχώς, την ανυπαρξία ενός εθνικού σχεδίου για τη χώρα, για την ανάπτυξη και την προοπτική της. Είναι δεμένος στο άρμα των δανειστών και της τρόικας. Αν είχατε -όλες οι Κυβερνήσεις, όχι μόνο εσείς- ένα στοιχειώδες σχέδιο για τη διαχείριση της κρίσης, του χρέους για την πάταξη της παραοικονομίας, της διαφθοράς, της φοροδιαφυγής κ.λπ., και ένα εθνικό σχέδιο για την ανάπτυξη, θα είχαμε μια εντελώς διαφορετική κατάσταση σήμερα. Η κατάσταση στη χώρα μας θα ήταν πολύ διαφορετική και θα μπορούσαμε πραγματικά να αξιοποιήσουμε τα συγκριτικά πλεονεκτήματα,
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό θα χρειαστώ, κύριε Πρόεδρε, για να ολοκληρώσω.
Θα μπορούσαμε, εάν είχαμε ένα διαφορετικό πλαίσιο, να αξιοποιήσουμε τον δημόσιο πλούτο και τις δημόσιες υπηρεσίες. 
Όσον αφορά τη Μαγνησία, θα μπορούσαμε να αξιοποιήσουμε το αεροδρόμιο της Νέας Αγχιάλου με προσέλκυση νέων αεροπορικών εταιρειών. 
Θα μπορούσαμε να αξιοποιήσουμε το λιμάνι του Βόλου, το οποίο μπορεί να γίνει ένα κεντρικό λιμάνι για τη χώρα -για όλη τη Θεσσαλία, αλλά όχι μόνο- με ανάλογα, βέβαια, έργα και υποδομές του ΟΣΕ για όλες τις πόλεις της Θεσσαλίας, ηλεκτροκίνηση από Βόλο, Λάρισα κ.ο.κ., καθώς και τον περιφερειακό δρόμο. Είναι έργα, όμως, τα οποία παραμένουν στάσιμα. 
Θα μπορούσαμε να αναπτύξουμε πολυμερώς το Νομό Μαγνησίας, διότι έχει δυνατότητες για ανάπτυξη όλων των τομέων και του τουρισμού και των επιχειρήσεων και της καινοτομίας και της μεταποίησης, αλλά και της αγροτικής παραγωγής με πληθώρα προϊόντων, από τη φέτα του Αλμυρού και της Ένωσης Βόλου μέχρι τα μήλα του Πηλίου, τις γαρδένιες και τα χίλια διακόσια ενδημικά φυτά του Πηλίου, τα οποία μπορούν να αναδειχθούν με τον καλύτερο τρόπο. 
Έχουμε, λοιπόν, τεράστιες ευκαιρίες. Χρειάζεται, όμως, μια άλλη κυβέρνηση, χρειάζεται άλλο σχέδιο, άλλοι συσχετισμοί δυνάμεων, άλλη πολιτική βούληση και τόλμη για να γίνουν αυτά. 
Και, βέβαια, πρέπει και εμείς να ξεπεράσουμε τις «παιδικές μας αρρώστιες» και να δώσουμε το μήνυμα μιας άλλης πολιτικής για το μέλλον. Έχουμε την ευκαιρία, έχουμε και την ευθύνη και πρέπει να το κάνουμε.
Ευχαριστώ πολύ.","ΠΑΡΙΣΗΣ ΜΟΥΤΣΙΝΑΣ",334
"119584"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννιά μαθητές και μαθήτριες και τρεις εκπαιδευτικοί - συνοδοί τους από το 2ο Γενικό Λύκειο Ηγουμενίτσας. 
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο συνάδελφος κ. Γεωργαντάς για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119585"," Ευχαριστώ, κύριε Πρόεδρε.
Κυρίες και κύριοι συνάδελφοι, ο προϋπολογισμός του 2014 είναι ο πρώτος προϋπολογισμός μετά από μια περίοδο κρίσιμη και δύσκολη όχι μόνο για την ελληνική οικονομία, αλλά και για την ευρωπαϊκή και την παγκόσμια, που αφήνει μια ελπίδα αισιοδοξίας, έστω και μικρή. Και αυτό είναι αλήθεια γιατί η Κυβέρνηση έπειτα από τέσσερα χρόνια λιτότητας κατάφερε να φέρει σε λογαριασμό τα οικονομικά του κράτους. Οι φόροι πλέον καλύπτουν τις δαπάνες για μισθούς, συντάξεις και λειτουργικά έξοδα, ενώ οι τόκοι και το χρέος έχουν σταθεροποιηθεί. Και αυτό είναι σημαντικό γιατί το κλίμα αντιστρέφεται. 
Η προσπάθεια αυτή έχει πλέον συγκεκριμένα θετικά αποτελέσματα, τα οποία και σε ουσιαστικό και σε συμβολικό επίπεδο μας κάνουν να είμαστε περισσότερο αισιόδοξοι. 
Μερικά από τα αποτελέσματα αυτά ανέφερε ο Πρωθυπουργός στην ομιλία του στη Βουλή στις 10 Νοεμβρίου. Ειδικότερα ανέφερε: Η Ελλάδα έχει επιτύχει το μεγαλύτερο κούρεμα δημοσίου χρέους που έχει υπάρξει ποτέ στην ιστορία. Το αμφισβητεί κανείς; Η Ελλάδα έχει ήδη επιτύχει την πιο θεαματική μείωση τόκων που έγινε ποτέ. Το αμφισβητεί κανείς; Μας δάνειζαν με 5,4% όταν μπήκαμε στο πρώτο μνημόνιο, 2,5% ο μέσος όρος, ενώ το τελευταίο ήταν με 1%. Υπάρχει κανείς που να το αμφισβητεί; 
Όταν μπήκαμε στο μνημόνιο πληρώναμε 13 δισεκατομμύρια τόκους, στη συνέχεια φτάσαμε τα 18 δισεκατομμύρια και θα πληρώναμε πάνω από 20 δισεκατομμύρια φέτος εάν δεν είχαμε επιτύχει το αποτέλεσμα του περασμένου Νοεμβρίου. Θα πληρώσουμε μόνο 7 δισεκατομμύρια και ακόμα λιγότερα την επόμενη χρονιά. Το αμφισβητεί κανείς; 
Η Ελλάδα έχει επιτύχει συμφωνία των δανειστών για την επιπλέον βελτίωση του χρέους εάν πιάσουμε φέτος πρωτογενές πλεόνασμα. Και πιάνουμε πρωτογενές πλεόνασμα. Πλέον δεν το αμφισβητεί κανείς. 
Όσον αφορά στο πρωτογενές πλεόνασμα: Δεν υπολόγιζαν να τα καταφέρουμε και, όμως, το καταφέραμε. Και αυτό σημαίνει ότι όχι μόνο δεν ζητάμε δανεικά για να καλύψουμε τα τρέχοντα έξοδά μας, αλλά βγάζουμε και κάτι παραπάνω για να καλύψουμε και κάποιες από τις αδικίες που έγιναν. Αυτό ήταν το πρώτο βήμα. Μόνο έτσι θα μειωθούν οι αδικίες, όταν, δηλαδή, κάθε χρόνο το 70% πάνω από το στόχο του πλεονάσματος θα το δίνουμε σε όσους έχουν τη μεγαλύτερη ανάγκη. Έρχεται σε λίγους μήνες ο καιρός να δώσουμε το όποιο πλεόνασμα. Θα δούμε ποιο θα είναι. Θα το δώσουμε, όμως.
Ο προϋπολογισμός αυτός φιλοδοξεί να βγάλει τη χώρα στις αγορές. Τα στοιχεία δείχνουν την τεράστια προσπάθεια που έγινε αυτά τα χρόνια και κυρίως δείχνουν τα αποθέματα δυνάμεων που έχει αυτός ο τόπος. 
Και όλα αυτά δεν είναι λόγια, δεν είναι λίγα ούτε μικρά διότι αποδεικνύουν ότι όλοι οι Έλληνες συνέβαλαν με κόπο σε μια μεγάλη προσπάθεια.
Και, όμως, σε αυτήν την πανεθνική προσπάθεια η Aντιπολίτευση ήταν και είναι απούσα. Σε αυτήν την καθολική προσπάθεια όλων η Aντιπολίτευση πυροδοτούσε και εξακολουθεί να πυροδοτεί καταστάσεις ενισχύοντας την αποσταθεροποίηση, στηρίζοντας τα κλειστά πανεπιστήμια, την αναταραχή στο χώρο της υγείας, τις κραυγές χωρίς ουσία και κυρίως χωρίς ρεαλιστική πρόταση, για να καταφέρει να κάνει τελικά τι; Να στέκεται απέναντι σε κάθε προσπάθεια εξυγίανσης και να πολεμά λυσσαλέα κοινωνικά μέτρα της Κυβέρνησης που θα έπρεπε όχι μόνο η Αξιωματική Αντιπολίτευση, αλλά όλες οι κοινοβουλευτικές ομάδες να στηρίξουν με πρόσφατο παράδειγμα τη μείωση της τιμής των φαρμάκων. 
Ναι, κύριοι της Aντιπολίτευσης, δεν σταθήκατε στο ύψος των περιστάσεων και αυτό όχι μόνο δεν είναι σοβαρή αντιπολίτευση, δεν είναι καν αντιπολίτευση. Και παρ’ όλο που αυτό αποτυπώνεται στις δημοσκοπήσεις δεν εννοείτε να αλλάξετε ρότα. 
Άκουσα πολλούς συναδέλφους να λένε ότι είμαστε στον κόσμο μας και δεν αντιλαμβανόμαστε την πραγματικότητα. Κάνετε λάθος. Γνωρίζουμε πολύ καλά πού βρισκόμαστε και ότι έχουμε πολύ δρόμο ακόμα. Διότι τα θύματα της ύφεσης παραμένουν, δυστυχώς, και είναι οι χιλιάδες άνεργοι, οι φορολογούμενοι οι οποίοι σήκωσαν το βάρος της προσαρμογής. Αυτό δεν το ξεχνάμε και δεν θα έπρεπε να το ξεχνάμε. 
Δυστυχώς, δεν υπάρχουν εύκολες λύσεις εδώ που βρισκόμαστε. Υπάρχουν, όμως, δίκαιες λύσεις. Γι’ αυτό οφείλουμε να στηρίξουμε τους οικονομικά ασθενέστερους, αλλά και τη μεσαία τάξη που αποτελούσε πάντα τη ραχοκοκαλιά της ελληνικής οικονομίας. Πρέπει να στηρίξουμε την αγροτική παραγωγή που έχει τη δυνατότητα να προσφέρει πολλά στον τόπο. Γι’ αυτό πιστεύω ότι οι φορολογικοί συντελεστές πρέπει να μειωθούν όσο πιο σύντομα γίνεται. Επίσης, θα πρέπει να κινηθούμε με μεγαλύτερη ευελιξία και ταχύτητα στην πάταξη του λαθρεμπορίου πετρελαίου και τσιγάρων που προκαλούν σημαντικές απώλειες για το κράτος και βεβαίως να επιταχύνουμε τις προσπάθειες για την πάταξη της φοροδιαφυγής.
Κανείς δεν ισχυρίζεται ότι έχουμε περάσει τους σκοπέλους. Τώρα βρισκόμαστε σε μια πολύ κρίσιμη καμπή και χρειάζεται να επιδείξουμε ακόμη μεγαλύτερη υπομονή, συνέπεια και αποφασιστικότητα. Χρειάζονται, όμως, προτάσεις, αγαπητοί συνάδελφοι της Αντιπολίτευσης, και μάλιστα προτάσεις ουσιαστικές και εφικτές. Αν θέλουμε πραγματικά να επιβιώσουμε ως έθνος και ως λαός πρέπει να πάψουμε να παίζουμε με όρους που αποσυνθέτουν την κοινωνία, που στέλνουν λάθος μηνύματα και αποσταθεροποιούν θεσμούς και αξίες. Τέρμα οι ανεύθυνοι. Είναι η ώρα να κάνουμε όλοι την αυτοκριτική μας. Ο λαός μας, αν και κουρασμένος και ταλαιπωρημένος αποδεικνύεται σε πολλές περιπτώσεις πιο ώριμος από το πολιτικό σύστημα και μας προειδοποιεί. Ας μην ξυπνήσουμε όταν θα είναι πια αργά. Η πραγματική κρίση και ο μεγάλος κίνδυνος για τη χώρα είναι η έλλειψη οποιασδήποτε συνεννόησης. Διότι αυτό που διακυβεύεται είναι η σωτηρία του τόπου και τίποτα λιγότερο.
Η Ελλάδα θα κερδίσει το στοίχημα. Θα γίνει αυτό που πολύ απλά περιέγραψε προχθές ο Πρωθυπουργός με μια φράση: Η Ελλάδα θα γίνει μια φυσιολογική χώρα. Αυτό χρειάζονται οι Έλληνες, μια φυσιολογική χώρα. Το πρώτο βήμα σε αυτήν την προσπάθεια είναι η αλήθεια, το δεύτερο η συνεννόηση και η δημιουργία ενός εθνικού προγράμματος και το τρίτο η εθνική προσπάθεια. Λυπάμαι που σε αυτήν την πορεία δυνάμεις που ήθελαν πάντα να λέγονται προοδευτικές αντιδρούν και προβάλλουν αναχώματα. Τελικά είναι μια ευκαιρία να πέσει ένας ακόμα μύθος, δηλαδή αυτός του πραγματικά προοδευτικού ανθρώπου σε αντιδιαστολή με το συντηρητικό, τον εγκλωβισμένο στις ιδεοληψίες και στις εμμονές του.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΓΕΩΡΓΑΝΤΑΣ",95
"119586"," Ευχαριστούμε και εμείς.
Το λόγο έχει ο συνάδελφος κ. Γλέζος για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119587"," Αγαπητοί συνάδελφοι, επειδή κατά κόρον σε αυτήν την Αίθουσα κατηγορήθηκε ο ΣΥΡΙΖΑ ότι δεν έχει να κάνει προτάσεις, αλλά μονάχα καταγγέλλει, η ομιλία μου θα επικεντρωθεί αποκλειστικά σε συγκεκριμένες προτάσεις για το τι πρέπει να γίνει για να βγει η χώρα από το αδιέξοδο.
Εδράζεται βέβαια σε κάτι συγκεκριμένο, δηλαδή στο γεγονός ότι το χρήμα δεν παράγει αξίες. Το χρήμα αντιπροσωπεύει αξίες, ανταλλάσσει αξίες, αλλά το ίδιο δεν μπορεί να παράξει αγαθά. Μόνο ο εργαζόμενος παράγει αγαθά. Γι’ αυτό το λόγο η δική μου αγόρευση επικεντρώνει το θέμα στο πώς και που πρέπει να στηριχθεί η οικονομία της χώρας για να μπορέσει να βγει από το αδιέξοδο.
Τρία είναι τα βασικά βάθρα πάνω στα οποία θα στηριχθεί και πρέπει να στηριχθεί η οικονομία μας. Το πρώτο βάθρο είναι ο πρωτογενής τομέας, δηλαδή η αγροτική οικονομία. Το δεύτερο βάθρο είναι η βαριά βιομηχανία και το τρίτο βάθρο είναι η ανάπτυξη των ήπιων και ανανεώσιμων πηγών ενέργειας. Πάνω σε αυτά τα τρία βάθρα θα στηριχθούν οι παραστάτες, τα υποστυλώματα, όπου θα γίνει η γέφυρα πάνω στην οποία θα περάσει, όπως είπε ο Αλέξης Τσίπρας, το τρένο της ευτυχίας και της σωτηρίας του ελληνικού λαού.
Συγκεκριμένα, έρχομαι στο πρώτο βάθρο, την ανάπτυξη της αγροτικής οικονομίας, δηλαδή του πρωτογενούς τομέα. Η χώρα μας, λόγω των κλιματολογικών συνθηκών, του χώρου στον οποίο βρίσκεται και της πολυποικιλότητας των πολυσχιδών ακτών της, έχει δυνατότητα να αναπτύξει πάρα πολύ με αναχλόαση και αναθάμνωση τη δασοκομία, το πρώτο και κύριο για την ανάπτυξη της αγροτικής οικονομίας. 
Με τη δασοκομία πετυχαίνουμε δύο πράγματα, γεμίζουμε με φυτοκάλυψη τα γυμνά μας βουνά και ταυτόχρονα συγκρατούμε τα όμβρια ύδατα, ώστε να εμπλουτίσουμε τους υδροφορείς. Αναφέρω ως παράδειγμα το γεγονός ότι στην Πάρο, από το 100% του ποσού των ομβρίων υδάτων των ατμοσφαιρικών κατακρημνισμάτων συγκρατείται μόνο το 3%, ενώ η Πάρος έχει ανάγκη μόνο το 4%. Έτσι, δεν μπορεί να το καλύψει, διότι δεν μπορούμε να αξιοποιήσουμε ούτε αυτό το 3%.
Συνεπώς η δασοκομία, η γεωργία, η κτηνοτροφία, η ιχθυοκαλλιέργεια, η αλιεία, η μελισσοκομία και η σηροτροφία είναι κλάδοι πάνω στους οποίους πρέπει πρωτογενώς να επικεντρωθεί το ενδιαφέρον της πολιτείας, ώστε να έχουμε προϊόντα καταπληκτικά. Αναφέρω χαρακτηριστικά ότι το 1995, σε ένα συνέδριο των Δήμων και Κοινοτήτων των Δωδεκανήσων, που έγινε στην Αστυπάλαια, για έναν νεκρό που είχε συμβεί και τότε στο ίδιο μέρος πρότεινα να γίνουν φράγματα ανάσχεσης και δεν με ακούσανε. Και θα έχουμε τέτοια περιστατικά συνέχεια όσο ακολουθείται αυτή η πολιτική.
Το δεύτερο βάθρο είναι η ανάπτυξη της βαριάς βιομηχανίας, η οποία θα αξιοποιήσει όλες τις δυνατότητες που παρέχει ο πλούτος της χώρας σε μεταλλεύματα και σε λατομικά προϊόντα, ώστε να έχουμε βαριά βιομηχανία. Από τους βωξίτες αλουμίνιο, από το χαλαζία γυαλί, από τα μεταλλευτικά ορυκτά, θειάφι, αλουνίτη, βαρυτίνη κ.ά., μπορούμε να αξιοποιήσουμε τον ορυκτό πλούτο. Έχουμε παραδείγματα. Το ότι λειτούργησε το εργοστάσιο της «ΠΕΣΙΝΕ» στον Κορινθιακό κόλπο είναι η απόδειξη. Υπάρχουν βέβαια και άλλα.
Όταν στραφεί ολόκληρη η προσοχή προς αυτήν την κατεύθυνση, η βαριά βιομηχανία μπορεί να προσφέρει όχι μόνο παραγωγή προϊόντων για την εγχώρια κατανάλωση αλλά και παραγωγή προϊόντων για εξαγωγή, πράγμα βέβαια που δεν το θέλουν οι εταίροι μας στην Ευρωπαϊκή Ένωση και συγκεκριμένα η Κομισιόν. Συνεπώς, με την αξιοποίηση του χρωμίου, της ποζολάνης, του μπετονίτη, του περλίτη, όλου αυτού του ορυκτού πλούτου, μπορούμε να καλύψουμε όλα τα κενά, καθώς έχουμε τεράστιο ορυκτό πλούτο.
Και το τρίτο βάθρο είναι η αξιοποίηση των ήπιων και ανανεώσιμων πηγών ενέργειας. Από τις πέντε ήπιες και ανανεώσιμες πηγές ενέργειας, η αιολική, η υδραυλική, η ηλιακή και η γεωθερμική, εάν αξιοποιηθούν η καθεμιά χωριστά, δηλαδή ο άνεμος, το νερό, ο ήλιος και η θερμότητα της γης, χαμηλής ή υψηλής ενθαλπίας, καθεμιά από μόνη της μπορεί να καλύψει τις πενήντα τέσσερις τερατοβατώρες που έχουμε σήμερα ανάγκη και να κάνουμε και εξαγωγή ηλεκτρικής ενέργειας.
Συνεπώς όλα μπορούν να γίνουν, εάν σωστά δουλέψουμε. 
Για το ερώτημα που κάνατε «πού θα βρούμε τα χρήματα;», σας είπα ότι τα χρήματα δεν παράγουν αγαθά, οι εργαζόμενοι παράγουν αγαθά. Αφού θέλετε και αυτόν τον τομέα, σας τονίζω ότι ο εξορθολογισμός, του Δημοσιονομικού Τομέα, δηλαδή τα έσοδα-έξοδα, μπορούν να καλύψουν το θέμα και οι τράπεζες να επιστρέψουν αυτά που έδωσαν.
Πήραν 135 δισεκατομμύρια οι τράπεζες. Ρωτώ συγκεκριμένα: Με ποιο δικαίωμα οι κυβερνήσεις των μνημονίων ελήστεψαν τον ελληνικό λαό και εχάρισαν τα χρήματα στις τράπεζες; Δεν τα δάνεισαν ούτε καν άτοκα. Το ερώτημα παραμένει και θέλω συγκεκριμένη απάντηση: Με ποιο δικαίωμα χαρίσατε χρήματα στις τράπεζες, χωρίς καν να τα δανείσετε έστω και άτοκα; Αυτό το ερώτημα δεν πρόκειται να το εγκαταλείψω και περιμένω την απάντηση. 
Αγαπητοί φίλοι, με τον εξορθολογισμό, στα Δημόσια Οικονομικά με τις οφειλές της Γερμανίας, με την εξομοίωση των εξοπλισμών και με διάφορων μορφών και τύπων εσωτερικά δάνεια μπορούμε να βγούμε από το αδιέξοδο. Θα βγούμε από το αδιέξοδο, είτε το θέλετε είτε δεν το θέλετε. Όσο νωρίτερα γίνει, τόσο καλύτερα για τον τόπο μας, για τη σωτηρία της Ελλάδας. Δεν υπάρχει άλλη λύση και γι’ αυτό το λόγο εμείς αγωνιζόμαστε, όχι να έρθει το κόμμα μας στην εξουσία, αλλά για να φέρουμε τον ίδιο το λαό στην εξουσία, για να γίνει πράξη το γεγονός: Όλες οι εξουσίες πηγάζουν από το λαό, ανήκουν στο λαό και ασκούνται από τον ίδιον και μόνο το λαό.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΝΩΛΗΣ ΓΛΕΖΟΣ",143
"119588"," Κύριε Πρόεδρε, ζητώ το λόγο.","ΧΡΗΣΤΟΣ ΣΤΑΪΚΟΥΡΑΣ",476
"119589"," Κύριε Υπουργέ, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119590"," Κύριε Πρόεδρε, με όλον το σεβασμό προς το συνάδελφο κ. Γλέζο θέλω να πω ότι έχουμε επανειλημμένως απαντήσει στο ερώτημα το οποίο έθεσε για το πού πήγαν τα λεφτά με τις τράπεζες και έχουμε δώσει και αναλυτική κατάσταση ανά τράπεζα. Θέλω δε να σας πω ότι στον προϋπολογισμό υπάρχει εκτεταμένη αναφορά στις σελίδες 150 και 151 τι έχει εισπράξει το ελληνικό δημόσιο από τις τράπεζες από τον δεύτερο και τον τρίτο πυλώνα από το νόμο του 2008 που βοήθησε τη ρευστότητα των τραπεζών. 
Άρα, υπάρχουν τα ποσά μέσα. Για όποια περαιτέρω διευκρίνιση θέλετε, πολύ ευχαρίστως να σας απαντήσω. Πάντως, έχουν δοθεί τα στοιχεία ανά τράπεζα.
Ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"119591"," Το λόγο έχει ο συνάδελφος κ. Υψηλάντης για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119592"," Ευχαριστώ, κύριε Πρόεδρε.
Κύριε Υπουργέ, από το δημοσιονομικό εκτροχιασμό του 2009 έως την εκλογή της παρούσης Βουλής και το σχηματισμό της Κυβέρνησης του Αντώνη Σαμαρά με τις θυσίες του ελληνικού λαού η χώρα μας για πρώτη φορά και μετά από πολλά χρόνια παρουσιάζει, σύμφωνα με τον προϋπολογισμό, πρωτογενές ισοζύγιο της γενικής κυβέρνησης. 
Ο κρατικός προϋπολογισμός εκτελείται βάσει των στόχων του τόσο στο σκέλος των εσόδων όσο και των δαπανών. Αυτό το επίτευγμα, μαζί με μία σειρά από θετικές εξελίξεις, μας δίνουν το δικαίωμα της εύλογης αισιοδοξίας. 
Είναι η επιβράδυνση της ύφεσης, η ανακοπή της αυξητικής δυναμικής της ανεργίας, η καθοδική πορεία του πληθωρισμού, η μείωση του κόστους δανεισμού, η υλοποίηση διαρθρωτικών αλλαγών με τη χώρα μας να έχει καταγραφεί, μεταξύ των κρατών-μελών του ΟΟΣΑ, εκείνη με τον υψηλότερη ρυθμό προώθησης μεταρρυθμίσεων ακόμα και σε ευαίσθητους πολιτικά τομείς, όπως είναι οι ρυθμίσεις στην αγορά εργασίας και στα συστήματα κοινωνικής πρόνοιας, η αποπληρωμή ενός πολύ μεγάλου μέρους των ληξιπρόθεσμων υποχρεώσεων του ελληνικού δημοσίου, η ανταγωνιστικότητα της οικονομίας να ενισχύεται με το ισοζύγιο τρεχουσών συναλλαγών, να είναι ισοσκελισμένο. Οι δαπάνες εξυπηρέτησης του χρέους να έχουν μειωθεί σημαντικά και τα έσοδα σε δημοσιονομική βάση να υπερκαλύπτουν τους στόχους που είχαν τεθεί, γεγονός που συμβαίνει για πρώτη φορά την τελευταία πενταετία. Και όλα αυτά, όταν ένα χρόνο πριν, ο κίνδυνος της άτακτης χρεοκοπίας, με τραγικά αποτελέσματα για το λαό μας και τη χώρα μας, ήταν ante portas. Η επίτευξη των στόχων αυτών έγινε με τη μεγάλη συλλογική προσπάθεια της πλειοψηφίας του λαού μας, σε ένα πολιτικό κλίμα βαθύτατου λαϊκισμού και ανεύθυνης ερασιτεχνικής, πολλές φορές υπενδεδυμένης και με το μανδύα μιας δήθεν επιστημονικής προσέγγισης αντιπολίτευσης. 
Ακολουθούμε, κυρίες και κύριοι συνάδελφοι, τη μόνη εγγυημένη και σώφρονα ρότα, για να φθάσουμε στην ακτή. Δεν θα εγκαταλείψουμε τη σχεδία στη μέση του ορμητικού ποταμού, ειδικότερα τώρα που η ακτή είναι ορατή. Τώρα που οι εκτιμήσεις για το 2014 προβλέπουν βάσιμα και αιτιολογημένα ότι η ελληνική οικονομία θα βγει από την παρατεταμένη ύφεση και το ΑΕΠ θα σημειώσει θετικό ρυθμό μεταβολής. Το ποσοστό ανεργίας αντιδρώντας με κάποιο βαθμό υστέρησης στην πορεία της οικονομικής δραστηριότητας προβλέπεται να αρχίσει σταδιακά να μειώνεται και το πρωτογενές πλεόνασμα της γενικής κυβέρνησης, σύμφωνα με τους όρους του προγράμματος οικονομικής πολιτικής, εκτιμάται ότι θα διαμορφωθεί στα 3 δισεκατομμύρια ή στο 1,6 του ΑΕΠ, έναντι στόχου για 1,5 του ΑΕΠ. 
Στην πορεία αυτή οι διαρθρωτικές αλλαγές είναι το μεγάλο ζητούμενο, αφού οι Έλληνες πολίτες έχουν ξεπεράσει τα όρια της φοροδοτικής τους ικανότητας και αυτό πρέπει να γίνει συνείδηση, ιδιαίτερα σε όλους εμάς, ιδιαίτερα από εμάς που στέλνουμε και αυτό το μήνυμα και οι οποίοι πρεσβεύουμε τις αρχές του κοινωνικού φιλελευθερισμού. 
Συνδυαστικά με τα όσα έχουμε καταφέρει μέχρι σήμερα, συνεχίζουμε τη δύσκολη προσπάθεια για να μονιμοποιηθεί και ισχυροποιηθεί το πρωτογενές πλεόνασμα, με τον εξορθολογισμό της λειτουργίας του κράτους, την καταπολέμηση της γραφειοκρατίας και της διαφθοράς και υποβοηθώντας την επιχειρηματικότητα και κυρίως τους παραδοσιακούς εκείνους τομείς της οικονομίας μας που επλήγησαν από την κρίση περισσότερο από όλους τους άλλους, αλλά και με τις πρωτοπόρες προτάσεις από νέους επενδυτές που πρέπει, κύριοι Υπουργοί, κύριε Γενικέ Γραμματέα, να αξιολογούνται άμεσα και από ένα συγκεκριμένο υπουργείο. Πρέπει να δώσουμε αυτήν την πνοή στους νέους ανθρώπους να δώσουν τη δική τους απάντηση στο ελληνικό πρόβλημα και που θα στηρίζονται άμεσα από όλα τα υπουργεία. 
Έτσι, μαζί με τις μεγάλες επενδύσεις, ξαναδίνουμε πνοή στην οικονομία μας που με την εξαγγελθείσα από τον Πρωθυπουργό στήριξη των νέων της χώρας και των πρωτοποριακών προτάσεών τους, μπορούμε να ισχυροποιήσουμε την ανάπτυξη και να καταπολεμήσουμε αποτελεσματικά την ανεργία. Τότε το ελληνικό πρόβλημα, μαζί με τις διεθνείς προσπάθειες του Πρωθυπουργού, θα βρει τον ευρωπαϊκό προσανατολισμό και την ανταπόκριση.
 Δεν πρόκειται κανείς, συνάδελφοι της Αξιωματικής Αντιπολίτευσης, να σου παράσχει διαφορετική αντιμετώπιση, αν δεν αποδείξεις μέσα σε αυτό το διεθνές πλαίσιο ότι είσαι εσύ πρώτος συνεπής και έχεις λόγο και θέση στη διεθνή και ευρωπαϊκή πραγματικότητα. Δεν σε εμπιστεύεται κανείς, ούτε καν οι ομοιοπαθείς με σένα, εκτός εάν κι αυτό γίνεται σκόπιμα εν όψει των ευρωπαϊκών εκλογών, η αλλαγή του μανδύα σας και ο ευρωπαϊσμός που εκπέμπετε. 
Κυρίες και κύριοι συνάδελφοι, η ελληνική κοινωνία κουρασμένη από την υπέρβαση των ορίων της αλλά και αποφασισμένη να μην εξανεμίσει την αιματηρή μέχρι σήμερα προσπάθειά της, δείχνει αποστροφή και αηδία στις άνοστες κραυγές και στη θλιβερή κόντρα που εκπέμπουν τα ακραία έδρανα της σημερινής Βουλής, στη λαϊκιστική λογική, απ’ όπου κι αν προέρχεται, με την επιδίωξη διχοτόμησης του κοινωνικού πεδίου και του λαού μας, με τον ανέξοδο αλλά και φθοροποιό της προόδου και της ευημερίας ισοπολιτικό, κραυγαλέο, συνθηματολογικό και μισαλλόδοξο λόγο. 
Ο λαός μας έχει πληρώσει με τους «τρίτους δρόμους», έχει πληρώσει με τα «θα» και με τον κρατισμό. Δεν θα επιστρέψουμε πίσω. 
Θύματα της τακτικής αυτής σήμερα είναι, κύριε Υπουργέ, και οι Έλληνες φοιτητές, δέσμιοι θεατρίνων και των θεατρινισμών τους. Η ελληνική κοινωνία, κύριε Υπουργέ, αντιδρά. Δεν τους αντέχει άλλο και πολύ περισσότερο οι φοιτητές μας. Όλες οι παραστάσεις έχουν ένα τέλος. Κι αυτή κράτησε πολύ και πρέπει να τελειώσει εδώ και τώρα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας, κύριε Πρόεδρε.
Επιτρέψτε μου στο σημείο αυτό να αναφερθώ και στα Δωδεκάνησα και ιδιαίτερα στην πληγείσα Ρόδο και την Ψέριμο. Υπήρξε άμεσο κυβερνητικό...","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"119593"," Και να ολοκληρώσετε με αυτό, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119594"," Κλείνω, κύριε Πρόεδρε.
Οφείλουμε, όμως, σε κάθε περίπτωση να επισπεύσουμε και να ενισχύσουμε τα έργα αποκατάστασης και αποζημίωσης. Προχθές μαζί με την Πελοπόννησο επλήγησαν κι άλλες περιοχές της Ρόδου, η ευρύτερη περιοχή της Λίνδου.
Η συνεισφορά των νησιών μας στην εθνική οικονομία είναι πολύ μεγάλη, κύριε Υπουργέ, και οφείλουμε να ανοίξουμε μία γενικότερη συζήτηση για τις υποδομές τους, όπως αναφέρατε κι εσείς σεβαστέ, κύριε Γλέζο, οι οποίες παρά τη μεγάλη συνεισφορά τους στον εθνικό κορβανά, εξακολουθούν να είναι ελλιπέστατες. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",525
"119595"," Το λόγο έχει η κ. Μαρία Διακάκη, για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119596"," Ευχαριστώ πολύ, κύριε Πρόεδρε.
Κυρίες και κύριοι Βουλευτές, ο τακτικός προϋπολογισμός δαπανών των 117 δισεκατομμυρίων στην πραγματικότητα απεικονίζει δύο προϋπολογισμούς. Πρώτον, την οικονομική απεικόνιση του κύκλου δανεισμού και αποπληρωμών μέσω νέου δανεισμού και, δεύτερον, την πρόβλεψη για τις δαπάνες λειτουργίας του κράτους, τις λεγόμενες πρωτογενείς δαπάνες.
Πρόκειται για δύο ανισότιμα μεγέθη όχι μόνο οικονομικά, αλλά κυρίως πολιτικά, μιας και ο κύκλος των πιστωτικών εσόδων και δαπανών εξυπηρέτησης δημόσιας πίστης του Υπουργείου Οικονομικών αναπαράγει το δημοσιονομικό εγκλωβισμό στην παγίδα του χρέους.
Τα 63 ευρώ στα 100 ευρώ του τακτικού προϋπολογισμού καταπίνονται από τον κωδικό 0007 των γενικών κρατικών δαπανών του Υπουργείου Οικονομικών. Τα 54 ευρώ στα 100 ευρώ των εσόδων του τακτικού προϋπολογισμού καταγράφονται ως πιστωτικά έσοδα.
Παρά τα δυσθεώρητα μεγέθη δανεισμού και πληρωμής τοκοχρεολυσίων, το δημόσιο χρέος παραμένει στα 320 δισεκατομμύρια. Στην ανακύκλωση χρέους, δανεισμού, τοκοχρεολυσίων, χρέους παγιδεύεται τόσο το σκέλος των εσόδων όσο και οι δαπάνες για την εργασία στον κρατικό τομέα, οι κοινωνικές δαπάνες.
Το μη βιώσιμο χρέος οδηγεί στα ανανεούμενα μνημόνια, στο διηνεκές του μεσοπρόθεσμου πλαισίου δημοσιονομικής στρατηγικής, που επιβάλλουν τη βίαιη ανακατανομή εξουσίας και εισοδημάτων υπέρ του κεφαλαίου. Το μη βιώσιμο χρέος δημιουργεί τις έκτακτες πολιτικές συνθήκες για απαξίωση της εργασίας, την καταστροφή του παραγωγικού ιστού της χώρας, ώστε οποιαδήποτε ανάκαμψη των δεικτών να μεταφράζεται σε ανάπτυξη με φθηνότερη εργασία, ισχυρότερη πολιτική χειραγώγηση και μεγαλύτερα κέρδη του κεφαλαίου.
Πρόκειται για μία παγίδα, που καταπίνει το μεγαλύτερο μέρος των κρατικών δαπανών, με πολιτικό εχέγγυο τη φορολογική αφαίμαξη του εισοδήματος των εργαζομένων, τη συντριβή του κοινωνικού κράτους, τη συρρίκνωση μισθών και συντάξεων διαγράφοντας, βεβαίως, τα κοινωνικά και εργασιακά δικαιώματα. Δεν μπορεί να δικαιολογηθεί αλλιώς η εμμονή σας σε ένα τέτοιο άδικο φορολογικό σύστημα, που εξαντλεί και εξοντώνει τον κόσμο της εργασίας.
	Απαιτείται από όσους υπερψηφίσουν τον προϋπολογισμό να μας εξηγήσουν στο σκέλος των εσόδων, πώς εγκρίνουν την αύξηση των φόρων στην περιουσία κατά 1,2 δισεκατομμύρια από ένα φορολογικό μέτρο που δεν υπάρχει, τον ενιαίο φόρο ακινήτων. 
Απαιτείται από όσους υπερψηφίσουν τον προϋπολογισμό να μας πείσουν με ποια λογική μέρος του φόρου εισοδήματος φυσικών προσώπων θα λογίζεται ως φόρος νομικών προσώπων από το 2014, κατασκευάζοντας μία ψευδεπίγραφη αύξηση της φορολογικής εισφοράς των νομικών προσώπων. 
Απαιτείται μία επαρκής αντιμετώπιση της κριτικής μας για την αναποτελεσματικότητα των φορολογικών μέτρων, όπως δείχνει η αύξηση των ληξιπρόθεσμων οφειλών προς το δημόσιο.
	Εμείς επιμένουμε πως πρόκειται για αποτέλεσμα του άδικου φορολογικού συστήματος. Όσοι υπερψηφίσουν τον προϋπολογισμό, εγκρίνουν τα τιμωρητικά και βάρβαρα μέτρα της κατάσχεσης καταθέσεων περιουσιακών στοιχείων όσων αδυνατούν να ανταποκριθούν πλέον στη φορολογική αφαίμαξη. 
Από τους Βουλευτές της Αριστεράς, τόσο στη Διαρκή Επιτροπή όσο και στην Ολομέλεια, έχουν κατατεθεί αναλυτικά στοιχεία για τη συνεχιζόμενη απορρύθμιση του κοινωνικού κράτους. Όσοι, όμως, υπερψηφίσουν τον προϋπολογισμό οφείλουν να μας εξηγήσουν πώς θα υλοποιήσουν το κοινωνικό τους έργο, τα νοσοκομεία με μικρότερη κρατική επιχορήγηση. 
Πρόκειται για το οικονομικό αποτύπωμα της πολιτικής της αλλαγής χρήσης νοσοκομειακών μονάδων, της διαθεσιμότητας υγειονομικών, του ξαφνικού «θανάτου» του ΕΟΠΥΥ. Κάθε ευρώ λιγότερο στα νοσοκομεία σημαίνει λιγότερες κλίνες, εισοδηματική και εργασιακή εξουθένωση γιατρών και νοσηλευτικού προσωπικού. Κάθε ευρώ λιγότερο στα νοσοκομεία σημαίνει συρρίκνωση και ακύρωση του καθολικού δικαιώματος στην περίθαλψη, που δημιούργησε η «σωτήρια» πολιτική των μνημονίων, αυξάνοντας συνεχώς τον αριθμό των ανασφάλιστων πολιτών. 
Όσοι υπερψηφίσουν τον προϋπολογισμό, οφείλουν να εξηγήσουν πώς με μικρότερη κρατική επιχορήγηση θα εκπληρώσουν το κοινωνικό και μορφωτικό τους έργο, τα σχολεία και τα ανώτατα εκπαιδευτικά ιδρύματα. 
Οφείλουν να μας εξηγήσουν πώς μπορεί να γίνει μάθημα με λιγότερους δασκάλους, με λιγότερα βιβλία, σε παγωμένες αίθουσες, σε διδασκόμενους που οι οικογένειές τους συνθλίβονται και εργασιακά και κοινωνικά. Ειδικά σήμερα οφείλουν να μας εξηγήσουν πώς θα διασφαλιστεί, όχι το φετινό χειμερινό εξάμηνο στα ανώτατα εκπαιδευτικά ιδρύματα, αλλά και τα επόμενα ακαδημαϊκά έτη. 
Να μας πείσουν πως κάνουμε λάθος, πως προσφέρουμε κακές υπηρεσίες στην κοινωνία όταν επιμένουμε πως πανεπιστήμια δεν είναι οι εξετάσεις, τα ντουβάρια και οι προγραφές εργαζομένων, αλλά οι άνθρωποί τους, το μάθημα, η διά ζώσης ελεύθερη διατύπωση ερωτημάτων και η απροϋπόθετη αναζήτηση απαντήσεων. 
Η δική μας αντίληψη για τον κρατικό προϋπολογισμό είναι εντελώς διαφορετική, τόσο στο σκέλος των εσόδων όσο και των εξόδων. Πιστεύουμε ότι ένα κοινωνικό, δίκαιο και αναδιανεμητικό φορολογικό σύστημα επιβάλλει κρατικές δαπάνες χρήσιμες και αποτελεσματικές για την κοινωνία. Η δική μας ιεράρχηση των προτεραιοτήτων είναι εκ διαμέτρου αντίθετη με τη δική σας.
Για μας προέχουν η κοινωνία, τα κοινωνικά αγαθά και τα δικαιώματα, η θεώρηση της εργασίας ως βασικό πλεονέκτημα. Πιστεύουμε ότι οι κρατικές δομές χρειάζονται ένα δημοκρατικό μετασχηματισμό, ώστε να καταστούν πραγματικά δημόσιες. Στη δική μας αντίληψη ο κρατικός προϋπολογισμός κοιτάζει προς την κοινωνία, τις ανάγκες της, τις προσδοκίες της και όχι στα χαρτοφυλάκια της τραπεζικής κερδοφορίας και της πολιτικής υποτέλειας του χρέους.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΔΙΑΚΑΚΗ",129
"119597"," Γίνεται γνωστό στο Σώμα ότι οι Υπουργοί Πολιτισμού και Αθλητισμού, Εσωτερικών, Δημόσιας Τάξης και Προστασίας του Πολίτη και οι Αναπληρωτές Υπουργοί Περιβάλλοντος, Ενέργειας και Κλιματικής Αλλαγής και Οικονομικών κατέθεσαν σχέδιο νόμου: «Άδεια εγκατάστασης και λειτουργίας χώρου παραστάσεων – Άδεια παράστασης».
Παραπέμπεται στην αρμόδια Διαρκή Επιτροπή.
Το λόγο έχει ο κ. Σκρέκας για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119598"," Ευχαριστώ, κύριε Πρόεδρε.
Κυρίες και κύριοι συνάδελφοι, αυτές τις μέρες συμμετέχουμε σε μία από τις σημαντικότερες κοινοβουλευτικές διαδικασίες, τη συζήτηση για τον προϋπολογισμό της χώρας για το έτος 2014. Λέω ότι είναι από τις σημαντικότερες κοινοβουλευτικές διαδικασίες που εντάσσονται στο κοινοβουλευτικό έργο, γιατί ο προγραμματισμός των εσόδων και των πηγών από τις οποίες θα προέλθουν, καθώς και ο επιμερισμός των δαπανών και των εξόδων του κράτους, επηρεάζουν σε σημαντικό βαθμό τις ζωές των πολιτών της Ελλάδας. 
Οι προϋπολογισμοί των προηγούμενων δεκαετιών αλλά και η σωστή ή η μη σωστή εφαρμογή τους έχουν συμβάλει σημαντικά και στα καλά αλλά, δυστυχώς, και στα κακά που έχουν συμβεί στον τόπο μας. 
Τη χρονιά που διανύουμε, η πέρα από κάθε προσδοκία άψογη εκτέλεση του προϋπολογισμού του 2013, του πρώτου ουσιαστικά προϋπολογισμού που σχεδίασε και εφάρμοσε αυτή η Κυβέρνηση του Αντώνη Σαμαρά, διέψευσε τις Κασσάνδρες και μέσα και έξω από την Ελλάδα, ενώ τα πρώτα ουσιαστικά αποτελέσματα της διακυβέρνησης της Ελλάδας αυτό το χρόνο, έχουν διαψεύσει όλους αυτούς που μόλις δύο χρόνια πριν λοιδορούσαν και συκοφαντούσαν τη χώρα μας. 
Έχοντας εξασφαλίσει, λοιπόν, για πρώτη φορά μετά από χρόνια ένα πρωτογενές πλεόνασμα της τάξης του ενός δισεκατομμυρίου ευρώ, το μεγαλύτερο μέρος του οποίου θα κατευθυνθεί για την υποστήριξη των εξαιρετικά ευάλωτων και αδύναμων ομάδων πληθυσμού, όπως οι χαμηλοσυνταξιούχοι, η Κυβέρνηση έχει σχεδιάσει και έχει φέρει προς ψήφιση το δεύτερο προϋπολογισμό της, τον προϋπολογισμό του 2014.
Ο προϋπολογισμός του 2014 προβλέπει ένα πρωτογενές πλεόνασμα της τάξης των 3 δισεκατομμυρίων ευρώ, το οποίο θα επιτευχθεί μερικώς από την αύξηση εσόδων, όχι όμως από την αύξηση φορολογίας εισοδημάτων των φυσικών προσώπων, καθώς η φορολογία των φυσικών προσώπων, δηλαδή των απλών πολιτών και ανθρώπων, θα μειωθεί κατά 1 δισεκατομμύριο ευρώ περίπου, ενώ προβλέπεται περαιτέρω μείωση των πρωτογενών δαπανών του κράτους κατά περίπου 2,5 δισεκατομμύρια ευρώ. 
Δυστυχώς, κυρίες και κύριοι συνάδελφοι, έρχεται η Αξιωματική Αντιπολίτευση, η οποία αμφισβητεί την εγκυρότητα και το ρεαλιστικό σχεδιασμό του προϋπολογισμού του 2014, και κατηγορεί την Κυβέρνηση, κατά τη συνήθη πρακτική της, για –όπως άκουσα- ψευδή και ανέφικτο προϋπολογισμό, ο οποίος θα χρειαστεί αναθεωρήσεις κατά τη διάρκεια της χρονιάς και άλλα τέτοια σχόλια.
Σας ρωτάω, κύριοι συνάδελφοι του ΣΥΡΙΖΑ και κύριε Αρχηγέ της Αξιωματικής Αντιπολίτευσης: Τα ίδια δεν λέγατε και πέρσι; Δεν διατυμπανίζατε ότι ο προϋπολογισμός της χρονιάς που διανύουμε θα έπεφτε εκτός προβλέψεων; Δεν λέγατε, κύριε Τσακαλώτε, ότι η ύφεση -ενώ την είχαμε υπολογίσει 4,5%- θα έφτανε 6% με 7%; Δεν κοροϊδεύατε και λέγατε ότι, αντί για ισοσκελισμό εσόδων και εξόδων, θα είχαμε για ακόμη μια φορά πρωτογενές έλλειμμα δισεκατομμυρίων ευρώ; Δεν λέγατε ότι τα έσοδα θα κατέρρεαν, ότι θα χρειάζονταν επιπλέον μέτρα στη μέση της χρονιάς, γιατί αλλιώς θα έπεφτε έξω ο προϋπολογισμός; 
 Τι έγινε τελικά; Αντί για έλλειμμα δισεκατομμυρίων ευρώ –που εσείς φωνάζατε-, πετύχαμε πλεόνασμα ενός, περίπου, δισεκατομμυρίου ευρώ, μεγαλύτερο ακόμα και από αυτό που είχε προβλεφθεί στον προϋπολογισμό. Αντί για 6% με 7%, η ύφεση θα είναι χαμηλότερη από 4%, περίπου στο 3,8%, ενώ προβλέπουμε ανάκαμψη 0,6% για την επόμενη χρονιά. Επαναλαμβάνω, ανάπτυξη 0,6% για την επόμενη χρονιά! Είναι αυτό που όλοι θέλουμε και προσδοκάμε. 
Αντί για επιπλέον μέτρα και επιπλέον φόρους, που όπως λέγατε θα ήταν απαραίτητα για να καλύψουμε τις αστοχίες του προϋπολογισμού, πήραμε μέτρα για μειώσεις φόρων. Μειώσαμε, για παράδειγμα, το ΦΠΑ της μαζικής εστίασης από το 23% στο 13%, και θα παραμείνει εκεί, παρ’ όλο που εσείς παρακαλάτε μέσα σας να ανέβει στα παλιά επίπεδα. 
Μειώσαμε το τέλος ακινήτων στη ΔΕΗ κατά 15% οριζόντια. Και ενώ στον προϋπολογισμό προβλέπονταν περικοπές κατά 160 εκατομμύρια ευρώ από τις συντάξεις των ένστολων και των αποστράτων και 88 εκατομμύρια ευρώ από τους μισθούς των ένστολων, αυτό δεν εφαρμόστηκε. Ξαναλέω ότι όλα αυτά έγινα χωρίς να δημιουργηθούν ελλείμματα. 
Αντίθετα, πετύχαμε πλεόνασμα ενός, περίπου, δισεκατομμυρίου ευρώ. Διαψεύσαμε τις κατηγορίες σας, διαψεύσαμε τις ενδόμυχες ελπίδες σας για κατάρρευση της χώρας και της οικονομίας, διαψεύσαμε τη μιζέρια σας. 
Τα ίδια λέτε και τα ίδια κάνετε και σήμερα. Πάλι λέτε ότι δεν θα βγει ο προϋπολογισμός του 2014, ότι θα χρειαστούν επιπλέον μέτρα στη μέση της χρονιάς, ότι δεν θα έχουμε πλεόνασμα, ότι δεν θα έχουμε ανάπτυξη 0,6%, ότι, ότι κ.λπ.. 
Κυρίες και κύριοι συνάδελφοι του ΣΥΡΙΖΑ, δεν θα επιτρέψουμε να πάνε στράφι οι αιματηρές θυσίες του κάθε Έλληνα και της κάθε Ελληνίδας, τώρα που από όλες τις μεριές του κόσμου ακούγονται φωνές εκτίμησης και θαυμασμού για τον ελληνικό λαό και για αυτά τα οποία έχει πετύχει με τις αιματηρές θυσίες του. 
Φέρνουμε έναν προϋπολογισμό προς ψήφιση, ο οποίος σηματοδοτεί την απαρχή της δημιουργίας ενός νέου, φιλικού, χρήσιμου κράτους προς τον πολίτη, που θα υποστηρίζει τους αδυνάτους, παράγοντας περισσεύματα και πλεονάσματα και όχι με δανεικά τα οποία πληρώνουν οι επόμενες γενιές και μάλιστα με τόκο. 
Γι’ αυτόν το λόγο, κυρίες και κύριοι συνάδελφοι, στηρίζω αυτήν την προσπάθεια της Κυβέρνησης και του Αντώνη Σαμαρά και ψηφίζω τον προϋπολογισμό του 2014. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΣΚΡΕΚΑΣ",468
"119599"," Εμείς ευχαριστούμε τον κ. Σκρέκα, που τήρησε και το χρόνο. 
Το λόγο έχει ο κ. Πετράκος για έξι λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119600"," Κυρίες και κύριοι συνάδελφοι, ο νέος προϋπολογισμός, μαζί με τα συμπληρωματικά μέτρα που θα ακολουθήσουν, συνεχίζει και εντείνει τις βάρβαρες αντιλαϊκές πολιτικές. 
Το πρωτογενές πλεόνασμα για το οποίο μιλάει η Κυβέρνηση –και είπε πριν από λίγο ο κ. Σκρέκας- θα βασιστεί στη νέα λεηλασία του λαϊκού εισοδήματος, στο σφαγιασμό των δαπανών για κοινωνική ασφάλιση και περίθαλψη, σε νέες απολύσεις, σε νέα λουκέτα μικροεπιχειρήσεων και στο ξεπούλημα της δημόσιας περιουσίας και των δημοσίων επιχειρήσεων, την άγρια φορολογία του εισοδήματος και των ακινήτων, ακόμα και των χωραφιών. 
Έχει μεγάλο θράσος η Κυβέρνηση να ζητάει να τη δοξάσουμε για τα 800 εκατομμύρια ευρώ του πρωτογενούς πλεονάσματος, όταν μόνο οι οφειλές της προς τα ασφαλιστικά ταμεία είναι 12 δισεκατομμύρια ευρώ. 
Η Ελλάδα του μέλλοντος, για την οποία μάς είπε ο κ. Στουρνάρας, κινδυνεύει από 1-1-2014 να είναι η Ελλάδα των πλειστηριασμών και των κατασχέσεων της πρώτης κατοικίας. 
Καταθέσαμε συγκεκριμένη τροπολογία για την παράταση απαγόρευσης των πλειστηριασμών καθώς και για απαγόρευση της πώλησης των «κόκκινων» δανείων στα ξένα funds. 
Προκαλούμε την Κυβέρνηση και καλούμε όλους τους Βουλευτές να υπερψηφίσουν την τροπολογία μας, για να μη συνδέσει αυτή η Βουλή την ιστορία της με το πιο βάρβαρο μέτρο. Nα πάρουν τα σπίτια του κόσμου. 
Κυρίες και κύριοι Βουλευτές, η κατηγορία των πολιτών που θα υποστούν τη μεγαλύτερη επίθεση φέτος θα είναι οι αγρότες. Το γεωργικό εισόδημα θα φορολογηθεί από το πρώτο ευρώ με 13%. Επίσης, οι αγρότες θα προκαταβάλλουν και φόρο 55% σαν να είναι επιχειρηματίες. Οι ελαιοπαραγωγοί ζουν μία από τις χειρότερες χρονιές της τελευταίας εικοσαετίας, καθώς η παραγωγή είναι μειωμένη. Το τραγικό είναι ότι παρ’ όλα αυτά η τιμή είναι πολύ χαμηλή, γιατί δεν υπάρχει εθνική πολιτική για το υπ’ αριθμόν 1 αγροτικό προϊόν. 
Την ίδια στιγμή η Κυβέρνηση παρέδωσε το δικαίωμα, όχι μόνο στον Καναδά που ξέραμε μέχρι προχθές, να εμπορεύονται κι άλλοι προϊόντα ΠΟΠ, φέτα και ελιές Καλαμάτας. Η χθεσινή αποκάλυψη του Ευρωβουλευτή του ΣΥΡΙΖΑ Νίκου Χουντή ότι αυτό ισχύει για τη Σιγκαπούρη και για άλλες χώρες, εγείρει μείζον πολιτικό θέμα. 
Καταθέτω για τα Πρακτικά αυτό που κατέθεσε ο κ. Χουντής. 
(Στο σημείο αυτό ο Βουλευτής κ. Αθανάσιος Πετράκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Οφείλει ο κύριος Πρωθυπουργός, ο οποίος είναι Βουλευτής Μεσσηνίας, να πάρει θέση. Γιατί παραδίδει και τις ελιές Καλαμάτας και τη φέτα σε όλους. 
Στους αγρότες η Κυβέρνηση θέλει να κάνει και κάτι άλλο, δηλαδή να εφαρμόσει και το εξής παράλογο: να φορολογήσει και τα χωράφια, που είναι εργαλεία παραγωγής, αλλά και το εισόδημα που προκύπτει από τα χωράφια. Δηλαδή, διπλή φορολόγηση. 
Οδηγείτε, λοιπόν, κύριοι της Κυβέρνησης, τους αγρότες στον αφανισμό. Καταργήσατε ακόμα και το αγροτικό ρεύμα, αυξάνοντας το κόστος ενέργειας του αγρότη. 
Βέβαια το κόστος ενέργειας δεν αυξάνεται μόνο για τους αγρότες αλλά συνολικά για όλους τους Έλληνες. Την τελευταία δεκαετία, ενώ η μέση τιμή της ηλεκτρικής ενέργειας στη Γερμανία έχει αυξηθεί 15%, στην Ελλάδα αυξήθηκε 95%. Τριακόσιες πενήντα χιλιάδες οικογένειες δεν έχουν ηλεκτρικό ρεύμα και πάνω από τετρακόσιες πενήντα χιλιάδες δυσκολεύονται να το πληρώσουν. Το δεκατριάχρονο κορίτσι είναι το τελευταίο μέχρι σήμερα θύμα της μνημονιακής σας πολιτικής, γιατί δεν ήταν η τετραμελής οικογένεια χθες το βράδυ, η οποία ευτυχώς γλίτωσε. 
Οφείλει η Κυβέρνηση, αντί για επικοινωνιακές πομφόλυγες, να αποδεχθεί την πρόταση του ΣΥΡΙΖΑ άμεσα, για παροχή δωρεάν ηλεκτρικής ενέργειας ύψους 300 KWh το μήνα για την κάλυψη των βασικών αναγκών σ’ αυτές τις τριακόσιες πενήντα χιλιάδες οικογένειες που στερούνται σήμερα το ηλεκτρικό ρεύμα. 
Όμως, αντί γι‘ αυτό, επιμένετε στην καταστροφική πολιτική της ιδιωτικοποίησης των δημόσιων επιχειρήσεων ενέργειας, ενώ η διεθνής εμπειρία έχει δείξει ότι οι ιδιωτικοποιήσεις συνεπάγονται αυξήσεις στα τιμολόγια. Γι’ αυτό μια σειρά χώρες, ακόμα και η ίδια η Γερμανία, σήμερα επανακρατικοποιούν ιδιωτικοποιημένες επιχειρήσεις. Εσείς επιμένετε να ξεπουλήσετε τα ΕΛΠΕ, τη ΔΕΠΑ, τη ΔΕΗ τον ΑΔΜΗΕ, λες και είναι περιουσία που τη φέρατε από το σπίτι σας. 
Κυρίες και κύριοι της συγκυβέρνησης, το ξεπούλημα των δημοσίων επιχειρήσεων ενέργειας, πέραν της αύξησης του κόστους, το οποίο καταστρέφει νοικοκυριά και επιχειρήσεις, συνεπάγεται ξεπούλημα δημόσιας περιουσίας, για την οποία δεν έχετε κανένα τέτοιο δικαίωμα. Συνεπάγεται όμως και απώλεια βασικών εργαλείων χάραξης ενεργειακής πολιτικής. 
Βέβαια εσείς δεν θέλετε να χαράξετε ενεργειακή πολιτική. Διαλύετε ακόμα και τα ινστιτούτα, το ΙΓΜΕ και το Κέντρο Ανανεώσιμων Πηγών Ενέργειας, για τα οποία μάς λέει ο κ. Μανιάτης ότι αναγνωρίζει το ρόλο τους. Όμως οι εργαζόμενοι του Κέντρου Ανανεώσιμων Πηγών Ενέργειας –και το καταθέτω και αυτό για τα Πρακτικά- καταγγέλλουν ότι δεν έχουν πληρωθεί για δεδουλευμένα του 2012, με αποτέλεσμα να μην έχει ολοκληρωθεί η ενεργειακή αναβάθμιση στις εργατικές γειτονιές της Αγίας Βαρβάρας. Οι άνθρωποι αυτοί σήμερα δεν μπορούν να ζεσταθούν. Γιατί; Γιατί μέσα σε όλο το 2013 είχατε μόνο τρεις μήνες διοίκηση. Άκουσον, άκουσον! Και μιλάτε για χάραξη ενεργειακής πολιτικής! 
(Στο σημείο αυτό ο Βουλευτής κ. Αθανάσιος Πετράκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εμείς όμως λέμε ότι χωρίς δημόσιες ισχυρές ενεργειακές επιχειρήσεις δεν μπορεί να υπάρξει σοβαρός ενεργειακός σχεδιασμός, ώστε να μειωθεί το κόστος ενέργειας, το οποίο μαζί με το κόστος του χρήματος είναι οι αναγκαίες προϋποθέσεις για την ανάπτυξη του τόπου. 
Δεν θα σας αφήσουμε να τα ξεπουλήσετε. Δε θα σας αφήσουμε να ολοκληρώσετε την αντιαναπτυξιακή σας πολιτική, γιατί αυτό που κάνατε είναι αντιαναπτυξιακή πολιτική. 
Οι αρνητικές συνέπειες του ξεπουλήματος του ΔΕΣΦΑ φάνηκαν χθες, όταν συζητούσαμε για τον TAP, όπου η Τουρκία συμμετέχει με 20% με τις δημόσιες κρατικές της επιχειρήσεις και η Βουλγαρία μπήκε στον αγωγό SOUTH 50% και παίρνει και τέλη STREAM διέλευσης. Ο κ. Μανιάτης επαίρεται: «Δεν πήραμε τίποτα.». 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
	Δώστε μου ένα λεπτό, κύριε Πρόεδρε.
Επειδή, λοιπόν, ο ΣΥΡΙΖΑ αγωνίζεται για ανάπτυξη με σεβασμό στο περιβάλλον, προς όφελος του λαού, προειδοποιούμε τη μνημονιακή συγκυβέρνηση ότι δεν έχει δικαίωμα να προχωρήσει στην εκποίηση των δημόσιων επιχειρήσεων. Για μία ακόμη φορά τονίζουμε ότι είναι βασική υποχρέωσή μας για την ανάπτυξη του τόπου να ακυρώσουμε –και θα ακυρώσουμε, δεσμευόμαστε γι’ αυτό- όλες αυτές τις καταστροφικές μνημονιακές αποφάσεις της ιδιωτικοποίησης των δημόσιων επιχειρήσεων ενέργειας. Για εμάς η ενέργεια είναι δημόσιο κοινωνικό αγαθό και δεν μπορούμε να επιτρέψουμε ούτε ένα νοικοκυριό της χώρας να στερείται πρόσβασης στην ενέργεια. Δεν θα επιτρέψουμε ούτε ένα νοικοκυριό στη χώρα να μην μπορεί να ζεσταθεί και θα κάνουμε γι’ αυτό αγώνα.
Κυρίες και κύριοι της συγκυβέρνησης, αποδεχθείτε έστω και τώρα την πρότασή μας για το πετρέλαιο θέρμανσης να φτάσει στα 0,90 ευρώ, για να μπορεί ο κόσμος να το αγοράζει και να μην ξεπαγιάζει από το κρύο. Ενώ επιμένετε σε αυτό το βάρβαρο μέτρο, δεν έχετε κάνει τίποτα για να καταπολεμήσετε το λαθρεμπόριο που γίνεται κυρίως στη ναυτιλία. Αποτελεσματική πάταξη της λαθρεμπορίας, ώστε να υπάρξουν δημόσια έσοδα -,από εκεί μπορούν να βρεθούν, από τους λαθρέμπορους, τα δημόσια έσοδα- μπορεί να γίνει μόνο με την εγκατάσταση συστήματος εισροών-εκροών σε όλα τα στάδια της διακίνησης των καυσίμων, το οποίο δεν το κάνετε, γιατί δεν έχετε την πολιτική βούληση να το κάνετε και γιατί είναι φίλοι σας εκείνοι στους οποίους πουλάτε και τις επιχειρήσεις.","ΑΘΑΝΑΣΙΟΣ ΠΕΤΡΑΚΟΣ",428
"119601"," Ολοκληρώνετε, παρακαλώ, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119602"," Τελειώνω, κύριε Πρόεδρε.
Ο ΣΥΡΙΖΑ έχει την πολιτική βούληση και μπορεί και να μειώσει την τιμή
του πετρελαίου και να καταπολεμήσει το λαθρεμπόριο, το οποίο στερεί από το δημόσιο τεράστια ποσά. 
Αυτά θα τα κάνει αύριο, όταν θα είναι Κυβέρνηση, όπως και θα αναθεωρήσει πολύ σύντομα αυτόν τον αντιλαϊκό προϋπολογισμό, όταν με την ψήφο του λαού γίνει Κυβέρνηση.
	Σας ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΘΑΝΑΣΙΟΣ ΠΕΤΡΑΚΟΣ",428
"119603"," Το λόγο έχει ο Υπουργός Εθνικής Άμυνας κ. Αβραμόπουλος για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119604"," Δώδεκα λεπτά, κύριε Πρόεδρε; Έχουμε περικοπές στο χρόνο; 
	","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"119605"," Οι Υπουργοί μιλάνε πολλές φορές στο Βήμα, να μιλήσουν περισσότερο και οι Βουλευτές.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119606"," Εντάξει, σεβαστό. Εξάλλου ξέρετε ότι είμαι από εκείνους που σέβονται το χρόνο, αλλά σήμερα έχουμε να κάνουμε με έναν προϋπολογισμό που ίσως είναι ο πιο κρίσιμος στη σύγχρονη ιστορία της πατρίδας μας.
	Ποτέ άλλοτε, κυρίες και κύριοι συνάδελφοι, κύριε Πρόεδρε, εν καιρώ ειρήνης, ένας λαός δεν χρειάστηκε να υποβληθεί σε τόσο μεγάλες θυσίες όσο ο ελληνικός, προκειμένου η χώρα του να ξεπεράσει τις δυσκολίες, τα εμπόδια που ορθώνονται μπροστά της και να ανοίξει και πάλι ο δρόμος της προοπτικής και της ανάπτυξης.
	Είναι αλήθεια ότι ο ελληνικός λαός έχει εξαντλήσει τα όριά του. Οι θυσίες των Ελλήνων πολιτών επιτρέπουν, ωστόσο, για πρώτη φορά στην ιστορία του σύγχρονου ελληνικού κράτους να έχουμε υγιείς βάσεις στα δημοσιονομικά μας. 
Ο Προϋπολογισμός που καλούμεθα να ψηφίσουμε κλείνει τους λογαριασμούς με το χτες και εγκαινιάζει μία καινούργια εποχή. Στοχεύει σε ένα ακόμα μεγαλύτερο από το φετινό πρωτογενές πλεόνασμα, νοικοκυρεύει τα έξοδα του κράτους και περιστέλλει τις κρατικές δαπάνες. Με λίγα λόγια, θέτει τις βάσεις για την ανάπτυξη. Μας επιτρέπει να χτίσουμε ένα νέο, εξωστρεφές οικονομικό μοντέλο ανάπτυξης, που δεν θα εξαρτάται από τον κρατισμό και τα ελλείμματά του. 
Αυτή η κατάκτηση είναι πιο σημαντική και πιο ουσιαστική ακόμα και από την είσοδο της χώρας στην Ευρωζώνη, γιατί ακριβώς δημιουργεί τις αναγκαίες προϋποθέσεις για τη βιώσιμη ανάπτυξη του τόπου, δηλαδή ουσία και όχι εντυπώσεις και επιφάνεια.
	Σε αυτές τις κρίσιμες, λοιπόν, και ιστορικές πράγματι στιγμές που βιώνουμε, υπέρτατο χρέος όλων μας είναι να πούμε την αλήθεια. Και η αλήθεια δεν έχει καμμία σχέση με τον μικροπολιτικό ή μικροκομματικό λόγο, που οδήγησε διαχρονικά τη σύγχρονη Ελλάδα σε ένα καθεστώς μόνιμης εξάρτησης κι επιτήρησης. 
Εύκολος δρόμος δεν υπάρχει σε έναν κόσμο που λειτουργεί με γνώμονα τον παγκόσμιο οικονομικό ανταγωνισμό. Όσοι υπόσχονται εύκολες λύσεις, στην ουσία μάς υπόσχονται επιστροφή στο παρελθόν, επιστροφή σε μία εποχή κατά την οποία το κομματικό κράτος, το οποίο η πολιτική τάξη της χώρας υπηρέτησε, στερούσε το μέλλον από τα παιδιά μας. 
Πήραμε όλοι τα μαθήματά μας από αυτό και πιστεύω ότι όλοι συμφωνούν σε αυτήν την Αίθουσα ότι ακριβώς ως εκπρόσωποι της πολιτικής τάξης, ανεξάρτητα σε ποιο κόμμα βρισκόμαστε, όλοι προσβλέπουμε στο να εγκαινιάσουμε εμείς μία καινούργια περίοδο για την πατρίδα μας.
	Τα οφέλη αυτής της τιτάνιας προσπάθειας μπορεί να μην είναι ακόμη ορατά στο επίπεδο της πραγματικής οικονομίας και της κοινωνίας, όμως για πρώτη φορά η Ελλάδα θα έχει το μέλλον στα χέρια της. 
Η ελπίδα είναι πλέον ορατή, ουσιαστική και πιστεύω πράγματι βιώσιμη. Για πρώτη φορά το μέλλον θα είναι στα χέρια των Ελλήνων και της ελληνικής οικονομίας. Με άλλα λόγια ο φετινός προϋπολογισμός παράγει την απαραίτητη πολιτική υπεραξία, προκειμένου η χώρα να απεμπλακεί από το μνημόνιο.
Αγαπητοί συνάδελφοι, πολύς λόγος έχει γίνει σε αυτήν την Αίθουσα για την έννοια της εθνικής κυριαρχίας, εύκολος και σε πολλές περιπτώσεις ανέξοδος λόγος, που δεν αναφέρθηκε ποτέ σε αλήθειες. Η αλήθεια είναι ότι το παγκόσμιο περιβάλλον στην εποχή μας ορίζεται από την αλληλεξάρτηση των κρατών και των οικονομιών. Πρέπει, όμως, να γνωρίζει το Σώμα ότι η Ελλάδα στα χρόνια της κρίσης έμεινε όρθια στο διεθνές και γεωπολιτικό της περιβάλλον. Η οικονομική κρίση δεν προσέβαλε το διεθνή ρόλο της πατρίδας μας και τη συμμετοχή της στις εξελίξεις που διαμορφώνουν τους συσχετισμούς στην περιοχή μας. Δεν τα βλέπουμε αυτά, γιατί πολύ απλά έχουμε όλοι εγκλωβιστεί στη διαχείριση της οικονομίας και δεν βλέπουμε τι γίνεται έξω από τα σύνορά μας.
Η Ελλάδα αναγνωρίζεται διεθνώς ως παράγοντας σταθερότητας και αξιοπιστίας σε ένα περιφερειακό περιβάλλον που έχει ανάγκη τη σταθερότητα και την αξιοπιστία. Η εξέλιξη του ρόλου της Ελλάδας στο ενεργειακό πεδίο πιστοποιεί το ρόλο αυτό.
Ο προηγούμενος ομιλητής νομίζω ότι αδικεί και τη δική του κρίση και όλους όσους δούλεψαν για τον TAP και δεν έχει καμμία σχέση αυτό που ελέχθη με την πραγματικότητα, γιατί, όπως γνωρίζετε, ήμουν ο βασικός χειριστής αυτής της υπόθεσης από την αρχή, όταν ακόμα τη θεωρούσαμε χαμένη, μέχρι την ώρα που διαμορφώσαμε τους γεωπολιτικούς συσχετισμούς. Φέραμε κοντά μας γειτονικές χώρες, συμπήξαμε μια συμμαχία και πράγματι καθιστούμε την Ελλάδα ενεργειακό παράγοντα, σημαντικό κόμβο, σε μία στιγμή που το χρειάζεται και ο τόπος μας και η περιοχή μας. Τα οφέλη δεν θα σας τα αναλύσω τώρα, θα το κάνουν οι αρμόδιοι Υπουργοί, αλλά σε λίγο καιρό, όταν αρχίσει το έργο, τότε θα δείτε ότι ναι, έχουμε ένα πρώτο χειροπιαστό αποτέλεσμα της εξωστρέφειας και το πόσο σημαντική υπήρξε η διπλωματική κινητικότητα, για να φέρουμε αυτό το project στην Ελλάδα.
Από την άλλη μεριά, η σημασία που αποδίδουν οι Ηνωμένες Πολιτείες Αμερικής, η Ρωσία, η Ευρώπη και ο κόσμος στο σύνολό του στην αμυντική συνεργασία με τη χώρα μας -το διαβάζετε καθημερινά στις εφημερίδες- εκφράζει το σημαντικό κεντρικό ρόλο της χώρας μας στην περιοχή. Αυτό είναι και το ουσιαστικό συμπέρασμα των σημερινών εργασιών στην Αθήνα του Ευρωπαϊκού Οργανισμού Άμυνας.
Η ταχύτατη πρόοδος των σχέσεών μας με χώρες όπως το Ισραήλ εκφράζει τη δυναμική της χώρας στον ευαίσθητο και ρευστό αυτήν τη στιγμή χώρο της Ανατολικής Μεσογείου. Το αυξημένο ενδιαφέρον για τα λιμάνια μας κλειδώνει το γεωστρατηγικό ρόλο της πατρίδας μας ως πύλης εμπορίου ανάμεσα στην Ευρώπη και στην Ασία.
Η Ελλάδα, αγαπητοί συνάδελφοι, ενισχύει τη θέση και το ρόλο της στο διεθνές γεωπολιτικό περιβάλλον, πέρα και πάνω από την κρίση. Αυτό είναι ίσως και το χρονικό σημείο στο οποίο ο φετινός προϋπολογισμός αποκτά ακόμα μεγαλύτερη αξία και δυναμική. Τα εύσημα, βεβαίως, ανήκουν πρωτίστως στις Ελληνίδες και τους Έλληνες.
Αγαπητοί συνάδελφοι, το Υπουργείο Εθνικής Άμυνας συνέβαλε και το χρόνο που μας πέρασε τα μέγιστα στην προσπάθεια εξυγίανσης των δημοσιοοικονομικών της πατρίδας μας. Θα συνεχίσει να το κάνει και την επόμενη χρονιά και βέβαια χωρίς εκπτώσεις στην αμυντική επάρκεια και θωράκιση της χώρας.
Οι ελληνικές Ένοπλες Δυνάμεις εξασφαλίζουν για την Ελλάδα και την Ευρώπη ένα ασφαλές περιβάλλον, μέσα στο οποίο ο επιχειρηματικός κόσμος αλλά και οι υποψήφιοι ξένοι επενδυτές μπορούν να αναπτύξουν τα επιχειρηματικά τους σχέδια και να αναλάβουν πρωτοβουλίες για νέες επενδύσεις. Αυτή είναι μία έμμεση αλλά εξίσου σημαντική συνεισφορά του Υπουργείου Εθνικής Αμύνης στην εθνική προσπάθεια για την έξοδο από την κρίση.
Από την άλλη μεριά, οι Έλληνες στρατιωτικοί, πιστοί στον όρκο τους, με υψηλό αίσθημα ευθύνης, υψηλό ηθικό και φρόνημα επιτελούν στο ακέραιο το καθήκον τους, παρά τις σημαντικές περικοπές στις αμυντικές δαπάνες αλλά και στις αποδοχές τους. Διατηρούν το αξιόμαχο των Ενόπλων μας Δυνάμεων στο επίπεδο της προ κρίσης εποχής, χωρίς να υπολογίζουν προσωπικό κόστος και θυσίες.
Η Ελλάδα πρέπει να υπερηφανεύεται ότι, σε περίοδο πρωτοφανούς και πρωτόγνωρης οικονομικής κρίσης, διατηρεί ένα από τα καλύτερα και πλέον αξιόπιστα αμυντικά συστήματα στην Ευρώπη και στον κόσμο. Οφείλουμε όλοι μας να αναγνωρίσουμε τις θυσίες τους αλλά και το αντίξοο επιχειρησιακό περιβάλλον στο οποίο καλούνται να φέρουν σε πέρας τη δύσκολη αποστολή τους. 
Κυρίες και κύριοι Βουλευτές, το δημοσιονομικό τίμημα που καταβάλλει η Ελλάδα κάθε χρόνο για λόγους ασφάλειας και άμυνας είναι αναλογικά υπέρμετρα υψηλό σε σχέση με τα άλλα κράτη-μέλη της Ευρωπαϊκής Ένωσης και του ΝΑΤΟ. Είναι όμως μονόδρομος. Η πατρίδα μας συνεχίζει να αντιμετωπίζει υπαρκτές απειλές, οι οποίες δημιουργούν συγκεκριμένες αμυντικές ανάγκες και προτεραιότητες.
Έλεγα πρόσφατα στον κ. Σουλτς στην Αθήνα ότι η Ελλάδα δεν έχει την τύχη να έχει γείτονά της το Λουξεμβούργο ή ένα περιβάλλον διαρκούς ασφάλειας. Ζούμε σε ένα χώρο όπου τα πάντα εξελίσσονται. Στην Νοτιοανατολική Ευρώπη, στα Βαλκάνια παρατηρούνται εξάρσεις εθνικισμού, λαϊκισμού, η πάλαι ποτέ φημολογούμενη Αραβική Άνοιξη φαίνεται ότι είναι ένας διαρκής χειμώνας, υπάρχει η κρίση στη Συρία, υπάρχουν οι ανακατατάξεις στην ευρύτερη περιοχή και η Ελλάδα είναι ο μοναδικός σταθερός παράγοντας. Εγγύηση: η πολιτική σταθερότητα. 
Παρά τα όσα γίνονται, πιστεύω ότι οι πολιτικές δυνάμεις της χώρας επιδεικνύουν υψηλό αίσθημα ευθύνης. Παρά τους σκληρούς διαλόγους για θέματα οικονομίας, όλοι μοιραζόμαστε το ίδιο μέρισμα ευθύνης, για να κρατήσουμε αυτήν τη χώρα εκεί όπου της αναλογεί. Οι ξένοι το αναγνωρίζουν. Εμείς απλώς φαίνεται ότι ακόμα δεν το γνωρίζουμε, για τους λόγους που σας είπα πρωτύτερα. Γι’ αυτό και πάγια επιδίωξή μας είναι η όποια συνεισφορά των Ενόπλων Δυνάμεων, στην κοινή προσπάθεια για τη βελτίωση των οικονομικών μεγεθών της χώρας, να μην επηρεάσει τομείς και δράσεις οι οποίες άπτονται του αξιόμαχου του στρατεύματος. 
Πέραν των όποιων αυτών απειλών, η Ελλάδα πραγματικά διαθέτει αυτήν τη στιγμή, όπως είπα πριν, ένα πολύ σημαντικό γεωπολιτικό συγκριτικό πλεονέκτημα, το οποίο σε κρίσιμες στιγμές ισορροπεί το ειδικό βάρος της χώρας στους διεθνείς αλλά και περιφερειακούς συσχετισμούς. 
Αποτελεσματικότητα με το μικρότερο δυνατό κόστος είναι η γραμμή πλεύσης που χαράξαμε. Αυτός είναι και ο λόγος για τον οποίο βρισκόμαστε σε μία διαρκή αναζήτηση δράσεων και πρωτοβουλιών, που θα αποφέρουν μείωση του κόστους, κυρίως στους τομείς και τις λειτουργίες της εκπαίδευσης αλλά και των εξοπλιστικών δαπανών. 
Στις παραπάνω δράσεις συγκαταλέγονται: Η ολοκλήρωση των οργανωτικών μεταβολών και η νέα δομή, με έξυπνες, οργανωμένες και ευέλικτες μονάδες. Η συνεχής αναζήτηση νέων ευκαιριών για συνέργειες με στόχο την επίτευξη οικονομίας κλίμακας. Η καλύτερη και ταχύτερη απορρόφηση των διαθεσίμων κονδυλίων του ΕΣΠΑ και του Συμφώνου Εταιρικής Σχέσης. Η υλοποίηση των προμηθειών με κεντρικό σχεδιασμό, με απόλυτη διαφάνεια και με συνεχή προσπάθεια για την επίτευξη καλύτερων τιμών και προϋποθέσεων για το δημόσιο. Η συνεχής προσπάθεια για την κάλυψη του μεγαλύτερου μέρους των αναγκών των Ενόπλων Δυνάμεων με ίδια μέσα, μέσω της αξιοποίησης στο έπακρο των δυνατοτήτων των στρατιωτικών εργοστασίων και των δεξιοτήτων του εξειδικευμένου προσωπικού. Η έγκαιρη συγκρότηση της επιτροπής κατάρτισης του αναπτυξιακού προγράμματος του Υπουργείου, με στόχο την κατά το δυνατόν έγκαιρη προετοιμασία, εν όψει της νέας προγραμματικής περιόδου του Συμφώνου Εταιρικής Σχέσης. Η διεκδίκηση του μέγιστου δυνατού οφέλους για την ελληνική οικονομία, υπό τη μορφή της βιομηχανικής επιστροφής, μέσα από την ενεργό συμμετοχή μας σε διεθνείς οργανισμούς και προγράμματα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού) 
Κύριε Πρόεδρε, ζητώ για δύο λεπτά την ανοχή σας, γιατί νομίζω ότι αυτό που θα ακολουθήσει είναι το σημαντικότερο κομμάτι της ομιλίας μου. 
Κυρίες και κύριοι Βουλευτές, πριν αναφερθώ στον οικονομικό προγραμματισμό του Υπουργείου Εθνικής Άμυνας, θα ήθελα να αναφερθώ στο ζήτημα της αναδιάρθρωσης και εξυγίανσης της Ελληνικής Αμυντικής Βιομηχανίας. Είναι ένα θέμα στο οποίο όλοι και όλες έχετε επιδείξει ιδιαίτερο ενδιαφέρον και είναι εύλογο αυτό. Είναι αλήθεια ότι τα τελευταία χρόνια η πορεία της αμυντικής μας βιομηχανίας εμφάνισε σωρεία προβλημάτων, που πρέπει να αντιμετωπιστούν με κατάλληλες πολιτικές. Μακάρι όλα αυτά να τα είχαμε αντιμετωπίσει, πιο υπεύθυνα, πολύ νωρίτερα. Δεν έγινε όμως. Τούτο τώρα πρέπει να γίνει, ώστε να πάψει να είναι ζημιογόνος και να καταστεί πιο αποτελεσματική στην υποστήριξη των Ενόπλων Δυνάμεων. Απαιτείται όμως νέος προσανατολισμός, μακροπρόθεσμος σχεδιασμός, άμεσος εκσυγχρονισμός και, βέβαια, ολική αναδιάρθρωση. 
Η στήριξη της Ελληνικής Αμυντικής Βιομηχανίας αποτελεί απαίτηση όλων των Ελλήνων όχι μόνο για την αύξηση της απασχόλησης μέσω της δημιουργίας νέων θέσεων εργασίας, αλλά και για την ενίσχυση και διάχυση της εγχώριας τεχνολογίας και τεχνογνωσίας. Για το λόγο αυτό, στο Υπουργείο Εθνικής Άμυνας έχουμε πάρει πάνω μας τη διάσωση -στο μέτρο του δυνατού- των Ελληνικών Αμυντικών Συστημάτων και της ΕΛΒΟ. Θα εξαντλήσουμε κάθε περιθώριο, καθ’ όλο το διάστημα που θα ακολουθήσει, για την εξυγίανσή τους, όπως έχει αποφασιστεί. 
Θέλω να γνωρίζετε ότι όλοι μας στο Υπουργείο Εθνικής Αμύνης -πολιτική και στρατιωτική ηγεσία- επιδιώκουμε την όσο το δυνατόν μεγαλύτερη αύξηση της εγχώριας βιομηχανικής συμμετοχής αλλά και της ελληνικής προστιθέμενης αξίας επί των προμηθειών αμυντικού υλικού των Ενόπλων Δυνάμεων. 
Όπως, όμως, ισχύει, για κάθε επενδυτική διαδικασία, κεντρική επιλογή πρέπει να είναι η ελαχιστοποίηση του κόστους των επενδυόμενων πόρων και η μεγιστοποίηση του αποτελέσματος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνοντας, κυρίες και κύριοι συνάδελφοι, θα ήθελα να σας πω ότι η συμβολή του Υπουργείου μας στην προσπάθεια εξόδου της χώρας από την οικονομική κρίση είναι σημαντική και αποτυπώνεται με τη μείωση των πιστώσεων του προϋπολογισμού του Υπουργείου κατά 48% ή 3,1 δισεκατομμύρια ευρώ από το έτος 2009 μέχρι σήμερα. 
Εδώ θα κάνω μία παρατήρηση. Αν τα καταφέρνουμε σήμερα με το μισό προϋπολογισμό, τότε τι γινόταν στον ευρύτερο χώρο του Υπουργείου Εθνικής Άμυνας τη δεκαετία που πέρασε; Και όταν σας λέω ότι τα καταφέρνουμε, όντως τα καταφέρνουμε. Ως Έλληνες πολίτες πρέπει να αισθάνεστε πραγματικά ότι ζείτε σε ένα περιβάλλον ασφάλειας και σιγουριάς. Ας μην κάνουμε, όμως, αναφορά στο χθες.
Ο προϋπολογισμός διαμορφώθηκε στα χαμηλότερα επίπεδα της τελευταίας δεκαετίας, τουλάχιστον ως ποσοστό επί του προϋπολογισμού της γενικής κυβέρνησης και συγκεκριμένα σε ποσοστό 2,48% έναντι 6,93% κατά μέσο όρο την τελευταία δεκαετία, αλλά και ως ποσοστό επί του ΑΕΠ 1,68% έναντι 2,51% κατά μέσο όρο την τελευταία δεκαετία. 
Πρωταρχικός μας στόχος ήταν και παραμένει η διασφάλιση των αποδοχών των στελεχών και του πολιτικού προσωπικού του Υπουργείου αλλά και η εξασφάλιση των απαιτούμενων πόρων για τη διατήρηση της υψηλής μαχητικής ισχύος και της επιχειρησιακής ετοιμότητας των Ενόπλων Δυνάμεων. Έτσι, οι πιστώσεις του προϋπολογισμού που θα κληθεί να υλοποιήσει το Υπουργείο Εθνικής Άμυνας για το επόμενο έτος είναι συνολικά μειωμένες κατά 52,88% σε σχέση με τις πιστώσεις του 2009.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Δεν θα μπω σε λεπτομέρειες, γιατί ο χρόνος πλέον δεν το επιτρέπει. Όλα τα παραπάνω, όμως, συγκροτούν τη συνείδηση της εθνικής και κοινωνικής αποστολής των ελληνικών Ενόπλων Δυνάμεων. Το Στράτευμα θα συνεχίσει να υπερασπίζεται την εθνική κυριαρχία και την ασφάλεια της χώρας με σθένος και αφοσίωση στο έργο του και την κοινωνική του αποστολή. 
Αγαπητοί συνάδελφοι, ας αξιοποιήσουμε τη νέα σελίδα που ανοίγεται στην ιστορία της χώρας μας με την ψήφιση του τελευταίου προϋπολογισμού της εποχής της κρίσης. Το 2014 είναι το έτος που θα σηματοδοτήσει την επιστροφή της Ελλάδας σε ρυθμούς ανάπτυξης.","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"119607"," Ολοκληρώστε, κύριε Υπουργέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119608"," Με ανάπτυξη και υγιή δημοσιονομικά η Ελλάδα απαλλάσσεται από τα μνημόνια, η Ελλάδα είναι ελεύθερη να αξιοποιήσει τα συγκριτικά της πλεονεκτήματα και να δημιουργήσει το δικό της μοντέλο ανάπτυξης, να επενδύσει στο μέλλον της δικής της γενιάς, να αποκαταστήσει τις αδικίες που έγιναν, να θεμελιώσει ένα νέο θεσμικό περιβάλλον, το οποίο θα οδηγήσει σε μία δημοκρατία που παράγει.
Σε αυτήν τη νέα εποχή που ανοίγεται μπροστά μας, υπάρχει χώρος για όλους. Δεν υπάρχει, όμως, χώρος για εκείνους που χωρίζουν τον ελληνικό λαό προς ίδιον συμφέρον. Θέση έχουν οι Έλληνες που πιστεύουν ότι μπορούμε να τα καταφέρουμε ενωμένοι, με πίστη στις δικές μας δυνάμεις και με καλλιέργεια των χαρισμάτων του λαού μας. Γιατί ο επιζήμιος λαϊκισμός πραγματικά μας έβλαψε. Δυστυχώς, υπήρξε ένα μεθοδολογικό εργαλείο με το οποίο, αφού εντοπίστηκαν, καλλιεργήθηκαν και αναδείχθηκαν σε αξίες τα ελαττώματα του λαού μας. 
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας του κυρίου Υπουργού)","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"119609"," Υπερβαίνετε κατά πολύ το χρόνο, κύριε Υπουργέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119610"," Αυτό κάποτε τελειώνει. Και αυτός ο προϋπολογισμός σηματοδοτεί ένα καινούργιο ξεκίνημα και σας καλώ να τον υπερψηφίσετε.
Σας ευχαριστώ. 
Ευχαριστώ και εσάς, κύριε Πρόεδρε, για την ανοχή σας. 
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"119611"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα επτά μαθητές και μαθήτριες και τέσσερις εκπαιδευτικοί συνοδοί τους από το Γυμνάσιο Λιτόχωρου Πιερίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο συνάδελφος κ. Στύλιος για έξι λεπτά. 
Να ετοιμάζεται ο κ. Αθανάσιος Μωραΐτης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119612"," Κύριε Πρόεδρε, κυρίες και κύριοι συνάδελφοι, η συζήτηση για την ψήφιση του προϋπολογισμού είναι μία κορυφαία κοινοβουλευτική διαδικασία, ειδικά για την εποχή μας, όπου βιώνουμε μία πρωτοφανή οικονομική κρίση η οποία επηρεάζει τη ζωή όλων μας, μία κρίση την οποία αυτή η Κυβέρνηση προσπαθεί να αντιμετωπίσει, τόσο στο εσωτερικό όσο και στο εξωτερικό. 
Δεν χωρά καμμία αμφιβολία ότι έξω πάμε καλά. Η Ελλάδα επανακτά την αξιοπιστία της. Οι εταίροι μας μιλούν όλο και περισσότερο με θετικά λόγια για την Ελλάδα. Η πατρίδα μας αναδεικνύεται σε πρωταθλήτρια των μεταρρυθμίσεων σε παγκόσμιο επίπεδο, όπως επισημαίνουν όλοι οι διεθνείς οργανισμοί. Όλο και περισσότεροι επενδυτές βλέπουν την Ελλάδα ως πιθανό τόπο τοποθέτησης των κεφαλαίων τους. Η «COSCO», η «COCA COLA», η «HEWLETT PACKARD», η «UNILEVER» και πολλοί άλλοι κολοσσοί της παγκόσμιας αγοράς εμπιστεύονται την πατρίδα μας. Κάθε ημέρα που περνά η Ελλάδα κερδίζει και ένα βήμα. Κάθε ώρα προχωρούμε μπροστά. Η Ελλάδα ανακτά τις δυνάμεις της. Απόδειξη η πρόσφατη αναβάθμιση της πατρίδας μας από τον Οίκο «MOODY’S». 
Κυρίες και κύριοι συνάδελφοι, όλα αυτά έχουν συμβεί χάρη στις μεγάλες θυσίες του ελληνικού λαού αλλά και τις συντονισμένες προσπάθειες του Πρωθυπουργού Αντώνη Σαμαρά και της Κυβέρνησης. 
Δεν χωράει, επίσης, καμμία αμφιβολία ότι ο κύκλος της ύφεσης, στον οποίο έχει εισέλθει η χώρα μας, έχει σαν αποτέλεσμα ο οικογενειακός προϋπολογισμός να βρίσκεται στο ναδίρ. Πιο χαμηλά δεν μπορεί να πάει. Είναι ένα μήνυμα που πρέπει να φτάσει ξεκάθαρα και δίχως αστερίσκους και υποσημειώσεις στους εταίρους μας, στους δανειστές μας και σε κάθε ενδιαφερόμενο, τόσο στο εσωτερικό όσο και στο εξωτερικό. Η Ελλάδα, η ελληνική οικογένεια, ο Έλληνας φορολογούμενος, οι νέες και οι νέοι της πατρίδας μας έχουν πληρώσει βαρύ τίμημα. Ήλθε η ώρα έμπρακτα να αναλάβουν όλοι τις ευθύνες τους. Ήλθε η ώρα να προχωρήσουμε σε μία αναπτυξιακή πολιτική, η οποία θα δημιουργήσει νέες θέσεις εργασίας. 
Κυρίες και κύριοι συνάδελφοι, έχω επανειλημμένα μιλήσει και υποστηρίξει από αυτό εδώ το Βήμα την ανάγκη στήριξης του πρωτογενούς τομέα ως τομέα ανασυγκρότησης της ελληνικής οικονομίας. Οφείλουμε να προχωρήσουμε με σχέδιο, με στρατηγική, με πίστη στις δυνάμεις του Έλληνα αγρότη και του Έλληνα κτηνοτρόφου.
Γνωρίζετε όλοι και γνωρίζουμε ότι χρηματοδοτικά εργαλεία υπάρχουν: το Πρόγραμμα «Μπαλτατζής», το ΕΣΠΑ, το Πρόγραμμα Αλιείας, η νέα ΚΑΠ. Το 2014, τη χρονιά που έρχεται σε λίγες ημέρες, ξεκινά νέα προγραμματική περίοδος με το Σύμφωνο Εταιρικής Σχέσης -το γνωστό ΣΕΣ-, το οποίο χρειάζεται να είναι προσαρμοσμένο στις σημερινές συνθήκες και στην κρίση που βιώνουμε. Γι’ αυτό είναι επιβεβλημένο, σε σχέση με τα προηγούμενα Κοινοτικά Πλαίσια, να είναι πιο απλό, πιο αποτελεσματικό, με διαφορετική φιλοσοφία, με συγκεκριμένη στόχευση, ξεκάθαρη αρχιτεκτονική και πιο αποτελεσματικούς μηχανισμούς λειτουργίας. 
Κυρίες και κύριοι συνάδελφοι, απαιτείται επανασχεδιασμός του κράτους με έμφαση στη διαφάνεια, τη συνεχή αξιολόγηση και ένα διαρκές εθνικό σχέδιο ηλεκτρονικής διακυβέρνησης και μεταρρύθμισης. Πρέπει, επιτέλους, να αποκτήσουμε μία Δημόσια Διοίκηση η οποία αφ’ ενός να υπηρετεί τον πολίτη και αφ’ ετέρου να εποπτεύει αποτελεσματικά τη λειτουργία της αγοράς και να θέτει ξεκάθαρους κανόνες για την υγιή λειτουργία του ανταγωνισμού. 
Για την πολυπόθητη ανάπτυξη απαιτείται πολιτική σταθερότητα. Σε αυτό είμαστε υποχρεωμένοι να συμβάλουμε όλοι μας με τη συμπεριφορά μας, με τον τρόπο ζωής μας, με την αποκατάσταση της αξιοπιστίας των πολιτικών, με τη συναίνεση, με τη συνεννόηση, με τη συνέπειά μας, προσδιορίζοντας κοινούς τόπους, χωρίς μεγάλα λόγια, χωρίς υπερβολές, χωρίς ακρότητες και προσωπικές αναφορές. Πρέπει να βρούμε αυτά που μας ενώνουν και αυτά που μας ενώνουν, κυρίες και κύριοι συνάδελφοι, είναι περισσότερα από αυτά που μας χωρίζουν.
Ας δούμε το παράδειγμα των πανεπιστημίων. Μας ενώνουν τα ανοιχτά πανεπιστήμια. Πώς θα πετύχουμε ανάπτυξη χωρίς παιδεία και πώς θα βελτιωθεί η δημόσια εκπαίδευση με κλειστά εκπαιδευτικά ιδρύματα; Τη μία καταλήψεις και απεργίες στα σχολειά, την άλλη κατέβασμα ρολών στα πανεπιστήμια και στη μέση ο γονιός, ο οποίος με κόπο, θυσίες, πόνο, προσπάθεια στέλνει να σπουδάσει το παιδί του.
Κυρίες και κύριοι συνάδελφοι, μας ενώνει η αγωνία των επιστημόνων που διαπρέπουν και της νέας γενιάς της πατρίδας μας. Πιστεύει κανείς ότι η ανάπτυξη θα έρθει από το κράτος και όχι από τις δυνάμεις των πολλών μικρομεσαίων επιχειρήσεων; Ο αυτοαπασχολούμενος, ο ελεύθερος επαγγελματίας, ο ιδιωτικός τομέας πρέπει να αποτελέσουν πυρήνα της πολιτικής μας και από κοινού, όλοι μαζί, να συμβάλουμε στην ανάκαμψή του.
Πώς θα τα πετύχουμε όλα αυτά, αν δεν αλλάξουμε νοοτροπία, αν δεν νικήσουμε τη δύναμη της συνήθειας, αν δεν πολεμήσουμε τις δυνάμεις της αδράνειας, που επιθυμούν η Ελλάδα να μείνει πίσω και να μην προχωρήσει μπροστά; 
Έχω μιλήσει πολλές φορές για την πολυκεντρική Ελλάδα, για την εξειδίκευση, για την ποιότητα, για την καινοτομία. Ψηφίζω τον προϋπολογισμό, γιατί προσδοκώ καλύτερα αποτελέσματα. Προσδοκώ από το ξεκίνημα των τεσσάρων μεγάλων αυτοκινητόδρομων, που θα δώσουν ώθηση στη δυτική Ελλάδα και στην Ήπειρο. Προσδοκώ βελτίωση της ελληνικής οικονομίας. Προσδοκώ από την αύξηση της παραγωγικότητας. Προσδοκώ ανάπτυξη και ξέρω πολύ καλά ότι αυτή θα προέλθει από αυτήν την Κυβέρνηση.
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΣΤΥΛΙΟΣ",487
"119613"," Εμείς ευχαριστούμε τον κ. Στύλιο.
Το λόγο έχει ο κ. Μωραΐτης και να ετοιμάζεται ο κ. Νικήτας Κακλαμάνης. 
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, αυτός είναι ένας προϋπολογισμός, ο οποίος κατατέθηκε, ορθά κατά τη γνώμη μας, μονομερώς και τον οποίο ψηφίζουμε ώστε να εφαρμοστεί. 
Το λέω αυτό, στην περίπτωση που κάποιοι ονειρεύονται ότι σε τρεις-τέσσερις μήνες από σήμερα θα έρθει κάποιος συμπληρωματικός προϋπολογισμός, ο οποίος θα ενσωματώνει μέτρα για τον οποιονδήποτε λόγο. Το λέμε, λοιπόν, ξεκάθαρα. Τότε δεν θα υπάρχει καμμία κυβερνητική πλειοψηφία για να στηρίξει αυτά τα νέα μέτρα. Το λέω αυτό, για να μην παιχτεί ξανά ένα παιχνίδι σκιών στην πλάτη του ελληνικού λαού, το οποίο έχει παιχτεί πολλές φορές μέχρι σήμερα. Γιατί οι κόκκινες γραμμές δεν μπορεί να μπαίνουν, για να γίνεται απλά διαχείριση μιας δύσκολης συγκυρίας.
Την ίδια ώρα, είναι ξεκάθαρο ότι ένας ακόμη προϋπολογισμός στοχοποιεί φορολογικά τα συνήθη θύματα. Και, βεβαίως, για μια ακόμη χρονιά καλλιεργούνται προσδοκίες για έσοδα από τη φοροδιαφυγή. Βλέπω ότι πλέον υπάρχει μια σύμπνοια και από την Κυβέρνηση και από την Αντιπολίτευση για το πού υπάρχουν τα λεφτά και το πού μπορούν να βρεθούν. 
Θα ήθελα, όμως, να πω ευθέως -δεν μπορώ να μην το κάνω, είναι εδώ και ο Υπουργός Οικονομικών- το εξής. Μετά από όσα έχουν συμβεί, κύριε Υπουργέ, με τόσους παλικαρισμούς εκατέρωθεν, με έναν άνθρωπο σήμερα στην πόρτα του Ειδικού Δικαστηρίου, εκτιμώ πως πρέπει να ενημερώσει κάποιος αυτήν την Αίθουσα για το τι έχει γίνει τελικά τους τελευταίος δεκαοκτώ μήνες με τη λίστα Λαγκάρντ αλλά και όλες αυτές τις λίστες των οποίων η ύπαρξη έχει δημοσιοποιηθεί εδώ και ενάμιση χρόνο.
Πρέπει να ενημερωθεί το ελληνικό Κοινοβούλιο για το ποια είναι τα αποτελέσματα και πρέπει να μας ενημερώσει κάποιος για το ποια είναι τα έσοδα από τη διερεύνηση. Προσωπικά θα καταθέσω και ερώτηση, γιατί πιστεύω ότι δεν μπορούμε πλέον να συζητάμε γενικά, αλλά πρέπει να υπάρχουν σαφείς απαντήσεις, χωρίς υπεκφυγές. 
Κυρίες και κύριοι συνάδελφοι, συζητήσαμε αρκετά το θέμα του ενιαίου φόρου ακινήτων, όχι βέβαια στην Αίθουσα του Κοινοβουλίου, αλλά στο δημόσιο διάλογο. Είδαμε ένα τραγικό πρώτο σχέδιο. Είδαμε σημαντικές αλλαγές στη συνέχεια. Θα ήθελα να υπογραμμίσω πως είναι μία από τις πιο αποτυχημένες στιγμές αυτής της Κυβέρνησης. Θα περιμένουμε, όμως, το τελικό σχέδιο, για να πάρουμε ως Βουλευτές τις αποφάσεις μας.
Υπάρχει το μεγάλο θέμα πλειστηριασμών. Θα μου επιτρέψετε να πω, κύριε Υπουργέ, ότι το θρίλερ που παρουσιάζετε δεν είναι και τόσο θρίλερ. Παίζεται ένα θέμα διαπραγμάτευσης αυτές τις ώρες, το οποίο θα οδηγήσει –και είμαι σίγουρος- σε μία μονομερή, προσωρινή ρύθμιση. 
Αυτό το οποίο, όμως, έχει μεγάλη σημασία είναι από την επόμενη μέρα να καθίσουν στο τραπέζι όλοι οι ενδιαφερόμενοι, και κυρίως οι τράπεζες, ώστε να βρεθεί μια ουσιαστική λύση -όχι μια λύση η οποία θα ικανοποιεί την τρόικα-, που θα δίνει διέξοδο σε αυτούς που γονάτισε η κρίση τα τελευταία χρόνια στη χώρα μας, θα διασφαλίσει την κοινωνική συνοχή και θα είναι πράγματι μια διέξοδος.
Ένα πάντως είναι βέβαιο. Δεν θα επιτρέψουμε να ανοίξει η πόρτα του φρενοκομείου. Είτε μονομερής είτε συμφωνημένη ρύθμιση η οποία δεν θα προστατεύει την πρώτη κατοικία, με πονηρούς αστερίσκους, δεν θα γίνει αποδεκτή. Αυτό ας το καταλάβουν όλοι κι ας το βάλουν πολύ καλά στο μυαλό τους!
Κυρίες και κύριοι συνάδελφοι, η χώρα, χάρη σε θυσίες του ελληνικού λαού, έχει πλέον μια ισχυρή διαπραγματευτική θέση. Δεν βρισκόμαστε στο 2009, όταν ήμασταν μια χώρα χρεοκοπημένη, μια χώρα απαξιωμένη στην Ευρώπη και τον κόσμο. Κατά τη γνώμη μου το επόμενο διάστημα, όμως, πρέπει να πούμε ξεκάθαρα τέσσερα πράγματα και αυτά να τα ακολουθήσουμε.
Πρώτον, η δημοσιονομική προσαρμογή ολοκληρώθηκε. Τώρα μπροστά είναι μόνο η πρόκληση της ανάπτυξης και της μείωσης της ανεργίας. 
Δεύτερον, την άνοιξη η τρόικα πρέπει να φύγει. Το ελληνικό Κοινοβούλιο θα πρέπει να στείλει αυτό το ξεκάθαρο μήνυμα. Τελεία και παύλα! 
Τρίτον, η χώρα πρέπει να βγει στις αγορές με ένα λογικό κόστος δανεισμού. 
 Τέταρτον, η διαπραγμάτευση πρέπει επιτέλους να περάσει σε πολιτικό επίπεδο, στο οποίο πλέον θα περιλαμβάνονται, όπως κάνουμε και σήμερα, μονομερείς ενέργειες. 
Αυτό που έχει ιδιαίτερη σημασία, κυρίες και κύριοι συνάδελφοι, όμως, είναι ότι η χώρα κινδυνεύει να σταθεί δημοσιονομικά στα δικά της πόδια, χωρίς να έχει καταφέρει να αντιμετωπίσει ή, αν θέλετε, να συγκρουστεί με τις παθογένειες που οδήγησαν τις χώρες μας σε αυτήν τη μεγάλη κρίση, χωρίς, δηλαδή, να επιλύσει την κρίση παραγωγικού προτύπου που αντιμετωπίζει.
Η πλειοψηφία των νέων επιχειρήσεων -και λυπάμαι που το λέω, αλλά είναι μια σκληρή πραγματικότητα- στη χώρα μας πλέον είναι σουβλατζίδικα και καφέ. Η χώρα δεν έχει αποφασίσει πού θέλει να πάει και δεν έχει εθνικό σχέδιο ανασυγκρότησης. 
 Θα μου επιτρέψετε να πω, κύριε Υπουργέ, ότι αυτό είναι μια από τις μεγάλες ευθύνες αυτής της Κυβέρνησης, η οποία δεν έχει ένα συγκεκριμένο οδικό χάρτη για το πού πρέπει να πάμε τα επόμενα χρόνια. 
 Δυστυχώς, βλέπουμε την ίδια ώρα πολλούς να επιμένουν σε παλιές νοοτροπίες, να περιμένουν συνταγές από τα έξω. Εγώ θα έλεγα ότι καλό θα ήταν να είμαστε πλέον όλοι μας πολύ πιο μαζεμένοι με τις «πάνσωστες» συνταγές αλλά και τα «ευαγγέλια» των μεγάλων οργανισμών, είτε λέγεται ΔΝΤ είτε λέγεται ΟΟΣΑ, για να αναφέρω και την τελευταία έκθεση, που και αυτή έχει απασχολήσει ιδιαίτερα το δημόσιο διάλογο. 
Οτιδήποτε είναι σωστό, βεβαίως, πρέπει να το υιοθετήσουμε. Πρέπει να αξιοποιήσουμε τις προτάσεις οι οποίες πράγματι θα υπηρετούν τους στόχους ενός νέου παραγωγικού μοντέλου και να συγκρουστούμε, εάν θέλετε -και πρέπει να το κάνουμε-, με στρεβλώσεις και παθογένειες. 
Δεν μπορεί, όμως, να βαφτίζουμε «μεταρρυθμίσεις» τις νεοφιλελεύθερες εμμονές οργανισμών ή προσώπων και «αποφασιστικότητα» την επίδειξη ψευτοτσαμπουκά. Δεν είναι, παραδείγματος χάριν, μεταρρύθμιση να κινδυνεύει η δημόσια υγεία, να καταστραφεί η ελληνική κτηνοτροφία, για να δοθεί καλό ράφι σε δύο πολυεθνικές. Αναφέρομαι στο θέμα του φρέσκου γάλακτος. Δεν είναι μεταρρύθμιση να βαφτιστεί «γιαούρτι» το επιδόρπιο και να προσφερθεί βορά των ξένων εταιρειών ένα από τα πιο σημαντικά brand name της χώρας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, μισό λεπτό.
 Δεν είναι μεταρρύθμιση το παιχνίδι που παίζει η τρόικα, σε αγαστή συνεργασία με διάφορες τρόικες του εσωτερικού, γύρω από το χώρο των ακινήτων. Διάφοροι «νονοί» της αγοράς, αγαπητοί συνάδελφοι, θέλουν να βαφτίσουν ως «διαρθρωτικές αλλαγές» γιγαντώδεις διευθετήσεις συμφερόντων. Διότι, ας μη γελιέται κανείς, ένας παράλογος φόρος ακινήτων που πρωτοήρθε και τον θυμόμαστε όλοι, οι πενήντα δύο Κυριακές- οι οποίες, όπως θυμάστε, δεν πέρασαν- η πλήρης απελευθέρωση των πλειστηριασμών που κάποιοι ήθελαν και το βίαιο άνοιγμα των επαγγελματικών μισθώσεων είναι συγκοινωνούντα δοχεία, στα οποία ήθελαν να βάλουν χέρι συγκεκριμένα συμφέροντα.
Κλείνω, λέγοντας για ακόμα μια φορά ότι ο εθνικός στόχος είναι να αποκτήσει το αναπτυξιακό της αφήγημα η χώρα μας. Αλλιώς, θα υπάρχει μια χώρα με εύθραυστη δημοσιονομική ισορροπία, διαλυμένο κοινωνικό ιστό, που θα πλέει προς το επόμενο παγόβουνο, το οποίο θα τη βυθίσει οριστικά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119614"," Ολοκληρώστε, κύριε συνάδελφε.
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Τελείωσα, κύριε Πρόεδρε.
Αυτό το σενάριο αποτελεί επιδίωξη κάποιων κύκλων, που ονειρεύονται μια Μπανανία, έρμαιο στις ορέξεις κερδοσκόπων και καιροσκόπων.
Εμείς δεν είμαστε πρόθυμοι ούτε να το υπηρετήσουμε ούτε να το επιτρέψουμε ούτε με τη στάση μας ούτε με την ψήφο μας. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119615"," Και εμείς ευχαριστούμε τον κ. Μωραΐτη.
Το λόγο έχει ο κ. Κακλαμάνης για έξι λεπτά, με τη γνωστή, πλέον, ανοχή. Παρακαλώ, να ετοιμάζεται η κ. Χρυσοβελώνη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"119616"," Κυρίες και κύριοι συνάδελφοι, κύριε Υπουργέ, θα ψηφίσω τον προϋπολογισμό για δύο λόγους: 
Πρώτον, διότι θεωρείται ψήφος εμπιστοσύνης προς την Κυβέρνηση. 
Δεύτερον, διότι και μόνο το γεγονός ότι καταθέσατε έναν προϋπολογισμό χωρίς να πάρετε την άδεια των δανειστών και των χαρτογιακάδων εκπροσώπων τους που έρχονται στην Ελλάδα το θεωρώ, κύριε Υπουργέ, ως την πρώτη και ουσιαστικότερη πράξη αντίστασης απέναντι σε αυτούς. Σε συνδυασμό δε με τη δέσμευση του Πρωθυπουργού ενώπιον του διεθνούς Τύπου, με την κ. Μέρκελ δίπλα του, ότι τον Μάρτιο, που τελειώνει το μνημόνιο, η Ελλάδα δεν πρόκειται να ζητήσει άλλο μνημόνιο, δεν πρόκειται να ζητήσει άλλο δανεισμό, αλλά μετά και την επαναβεβαίωση -όπως περιμένουμε και από την EUROSTAT- του πρωτογενούς πλεονάσματος, θα πρέπει να απαιτήσουμε οι Ευρωπαίοι εταίροι μας να αναλάβουν τις δεσμεύσεις τους για το μέγα θέμα του χρέους.
Για το ότι θα σας δώσουμε, όμως, ψήφο εμπιστοσύνης μην κοιμηθείτε ήσυχοι, διότι θα παρακολουθούμε τον προϋπολογισμό στην εκτέλεσή του. Θα παρακολουθούμε τον προϋπολογισμό σε ενδεχόμενες αναθεωρήσεις του και προς ποία κατεύθυνση θα γίνουν οι αναθεωρήσεις του. 
Επίσης, δεν τελειώνουν τα βάσανά σας μέχρι να κλείσει η Βουλή για τις εορτές. Περιμένουμε το σχέδιο νόμου για το φόρο ακινήτων. Δεν θέλω να κάνω καμμία επίκληση ούτε να θυμηθώ την απίστευτη συνέντευξη του Υπουργού σας κ. Στουρνάρα για το συγκεκριμένο κομμάτι στον κ. Πρετεντέρη. Προτιμώ και προσπαθώ, αλλά δεν μπορώ, να την ξεχάσω και γι’ αυτό το θέμα και για άλλα τινά, κυρίως γι’ αυτό που είπε, πόσα λεφτά, δηλαδή, έχει χάσει που έγινε Υπουργός.
Είναι, επίσης, το θέμα των πλειστηριασμών. Πιστεύω ότι πραγματικά η Κυβέρνηση αντιστέκεται. 
Διάβασα, κύριοι συνάδελφοι του ΣΥΡΙΖΑ, την πρόταση που καταθέσατε. Η πρότασή σας δεν είναι κακή, αλλά νομίζω ότι δεν είναι πλήρης.","ΝΙΚΗΤΑΣ ΚΑΚΛΑΜΑΝΗΣ",173
"119617"," Διαβάστε τη δική μας, που είναι εξαιρετική.","ΒΑΣΙΛΕΙΟΣ ΚΑΠΕΡΝΑΡΟΣ",185
"119618"," Δεν έτυχε να τη διαβάσω, αλλά δεν έχει σημασία. Θα τη διαβάσω, Βασίλη.
Σας λέω σήμερα, λοιπόν, την πρόταση που επεξεργάστηκε ο κ. Παυλόπουλος και η οποία νομίζω ότι υπερκαλύπτει και τη μία τουλάχιστον πρόταση που διάβασα. Ενδεχομένως όχι του κ. Καπερνάρου.
Πρώτον, το καθεστώς της αναστολής των πλειστηριασμών της πρώτης κατοικίας παρατείνεται για όλους εκείνους που υπάγονται σε αυτό κατά το ν.3869/2010 και μετά την 1-1-2014 και μάλιστα ως το τέλος του 2015.
Δεύτερον, εφόσον η δανείστρια τράπεζα, ύστερα από δική της πάντα πρωτοβουλία, αφού μπορεί να προκρίνει άλλες λύσεις- παραδείγματος χάριν ρύθμιση του κάθε δανείου με ευνοϊκότερους όρους- και με δικά της ερευνητικά μέσα αποκαλύπτει και αποδεικνύει- φυσικά με βάση τα κριτήρια που έχει προσδιορίσει ο νόμος- ότι ο δανειολήπτης έχει άλλα επαρκή οικονομικά εφόδια για την εξόφληση του δανείου του, τα οποία αυθαιρέτως και καταχρηστικώς δεν χρησιμοποιεί, τότε μπορεί να προσφεύγει στο αρμόδιο δικαστήριο- παραδείγματος χάριν, στο μονομελές πρωτοδικείο- και να ζητήσει την άδεια αναγκαστικής εκτέλεσης σε βάρος αυτών και μόνο των περιουσιακών στοιχείων, όχι, όμως, κατά της πρώτης κατοικίας. 
Έτσι και η πρώτη κατοικία δεν θίγεται, ενώ η αναγκαστική εκτέλεση αποκλειστικώς κατά των άλλων περιουσιακών στοιχείων γίνεται με τις εγγυήσεις της δικαιοσύνης.
Εμείς νομίζουμε ότι καλύπτει πλήρως αυτό το θέμα.
Έρχομαι στο δημοσιονομικό κενό. 
Έχουμε βαρεθεί να σας κάνουμε ερωτήσεις, να μη μας απαντάτε, ούτε εσείς ούτε ο συναρμόδιος Υπουργός κ. Χατζηδάκης, για τη λαθρεμπορία των καυσίμων, για τη λαθρεμπορία των τσιγάρων. Αντίθετα, διαβάζουμε τις εκατοντάδες εκατομμύρια ευρώ που χάνονται.
Με συγχωρείτε, κύριε Υπουργέ, όλα αυτά τα πράγματα, οι τόνοι τσιγάρα πώς μπαίνουν στην Ελλάδα;
Έρχεται κανένα C-130 και τα ρίχνει με αλεξίπτωτο, πέφτουν σε ένα χωράφι και πάνε και τα παίρνουν οι λαθρέμποροι; Υπάρχουν πύλες εισόδου. Εδώ και ενάμιση χρόνο σάς έχω ρωτήσει γιατί δεν έχετε αγοράσει τα γιγαντιαία σκάνερ που έπρεπε να είχαν μπει από το 2004 και μου απαντήσατε ότι ακυρώθηκε ο πρώτος διαγωνισμός, ότι προχωράτε στο δεύτερο, αλλά πέρασε ένας χρόνος και δεν έχουμε αγοράσει ούτε ένα. Εάν είχαμε πιάσει από αυτά τα δύο πράγματα μόνο τη φοροδιαφυγή, όχι στο σύνολό της, αλλά στο 30%, σήμερα δεν θα μιλούσαμε για δημοσιονομικό κενό.
Έρχομαι σε ένα άλλο θέμα, το οποίο, κυρίες και κύριοι συνάδελφοι, δεν ξέρω εάν το έχετε αντιληφθεί. Μπορείτε να μου πείτε τι γίνεται στο Υπουργείο Οικονομικών; Πώς έχουν φτιαχτεί οι υπηρεσίες τον τελευταίο καιρό; Ξέρω ότι δεν είναι της αρμοδιότητάς σας, εσείς όμως θα τα ακούσετε ατυχώς απόψε. Τι είναι αυτός ο διαχωρισμός των εφοριακών και οι μισοί είναι υπό τον κ. Στασινόπουλο και οι άλλοι μισοί υπό τον κ. Θεοχάρη, με αποτέλεσμα να έχουν σταματήσει οι προληπτικοί έλεγχοι εδώ και ένα μήνα; 
Ξέρετε, κυρίες και κύριοι συνάδελφοι, ότι τον Ιανουάριο του 2013, πριν έρθει αυτή η φαεινή ιδέα στον κ. Θεοχάρη, οι προσωρινοί έλεγχοι ήταν χίλιοι τετρακόσιοι ογδόντα τέσσερις. Η βεβαίωση ήταν 36 εκατομμύρια ευρώ και η είσπραξη 3 εκατομμύρια ευρώ. Μετά τη φαεινή ιδέα, τον Ιούλιο και τον Αύγουστο του 2013, η βεβαίωση ήταν 2 εκατομμύρια ευρώ, οι έλεγχοι τριακόσιοι πενήντα οκτώ και η είσπραξη 540.000 ευρώ και ύστερα μου λέτε για τη φοροδιαφυγή ή για τους πολίτες, που δεν πάνε να πληρώσουν ενώ έχουν, ενώ στην πραγματικότητα οι περισσότεροι πλέον δεν έχουν;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, και σας ευχαριστώ για την ανοχή σας, με ένα μόνο νούμερο του προϋπολογισμού. Για δεκαπέντε μέρες, λόγω της περιπέτειας της υγείας μου, πέρασα μέσα από δύο δημόσια νοσοκομεία. Είδα τις δαπάνες που έχετε βάλει για την υγεία. Τις μειώνετε φέτος κατά 250 εκατομμύρια ευρώ. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Προσέξτε, κύριε Υπουργέ, τι θα σας πω. Βρείτε άλλους τρόπους, αλλά όχι από τα νοσοκομεία, τα 250 εκατομμύρια μην τα βγάζετε από τους προϋπολογισμούς των νοσοκομείων. Η ισορροπία λειτουργίας των νοσοκομείων κρέμεται σε μια κλωστή. Εγώ εκεί εμπιστεύτηκα την υγεία μου. Λειτουργούν χάρη στην ποιότητα των γιατρών, του νοσηλευτικού προσωπικού και του λοιπού προσωπικού. Με περαιτέρω μείωση θα γκρεμιστούν τα νοσοκομεία και θυμηθείτε ότι τον Ιούλιο θα αναγκαστείτε να τα ενισχύσετε, διαφορετικά θα κλείσουν.
Τη νοσοκομειακή φαρμακευτική δαπάνη την κατεβάσατε στα 585 εκατομμύρια και απ’ αυτά τα λεφτά πληρώνουν τα νοσοκομεία υποχρεώσεις του ΕΟΠΥΥ. Ποιες είναι αυτές; Οι περιπατητικοί ασθενείς, καρκινοπαθείς, για παράδειγμα, πηγαίνουν και παίρνουν τα φάρμακα από τα φαρμακεία των νοσοκομείων, όπως τις αυξητικές ορμόνες και τα ακριβά φάρμακα, αλλά ο περιπατητικός ασθενής δεν είναι υποχρέωση του νοσοκομείου. Ποιος είχε αυτήν τη φαεινή ιδέα να πηγαίνουν και να τα παίρνουν από εκεί; Του ΕΟΠΥΥ είναι υποχρέωση.
Δεν θέλω να αναφερθώ αναλυτικά, γιατί δεν θέλω να χαλάσω τώρα την καρδιά σε κάποιες πτέρυγες του Κοινοβουλίου, αλλά θα σας πω να δείτε πόσα λεφτά ξοδεύουμε και για τους άπορους Έλληνες και για τους άπορους νόμιμους και μη νόμιμους μετανάστες από αυτόν τον ίδιο προϋπολογισμό των νοσοκομείων. Ψάξτε, τουλάχιστον, μήπως υπάρχει κάποιο κοινοτικό πρόγραμμα για τις δύο τελευταίες κατηγορίες, για να είναι έξτρα. Μιλάμε για δεκάδες εκατομμύρια ευρώ. Εγώ κάνω την προειδοποίηση και εύχομαι να μην επιβεβαιωθώ το καλοκαίρι του 2014, αλλά πολύ φοβάμαι ότι θα τα βρούμε μπροστά μας. 
(Χειροκροτήματα από την πτέρυγα της Νέας Δημοκρατίας)","ΝΙΚΗΤΑΣ ΚΑΚΛΑΜΑΝΗΣ",173
"119619"," Ευχαριστούμε, κύριε Κακλαμάνη.
Η κ. Χρυσοβελώνη Μαρίνα έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119620"," Κυρία Πρόεδρε, κυρίες και κύριοι συνάδελφοι, συζητούμε σήμερα και μας ακούν χιλιάδες Έλληνες πολίτες για τον προϋπολογισμό του 2014, ένα οικονομικό σχέδιο που κατέθεσε η Κυβέρνηση και για το οποίο επαίρεται, την ώρα που ο ελληνικός λαός και η οικονομική του κατάσταση καταρρέουν απόλυτα. 
Δεν υπάρχει καμμία αμφιβολία ότι πρόκειται για τον προϋπολογισμό μιας απολύτως αποτυχημένης Κυβέρνησης, ο οποίος θα αποτελέσει το κύκνειο άσμα της. Αυτός δε ο προϋπολογισμός, ο οποίος προδικάζει τα όσα τραγικά θα συμβούν το επόμενο έτος, όπως είναι γνωστό, βρίσκεται ακόμη υπό αίρεση, γιατί εγκυμονεί ο κίνδυνος οι ξένοι δανειστές να θελήσουν ακόμη πιο επαχθείς παρεμβάσεις. 
Πολιτευτήκατε μέχρι σήμερα με απόλυτη αναξιοπιστία, με έλλειμμα σεβασμού προς τον πολίτη και αναλγησία. Και όμως, τολμάτε να κάνετε λόγο για έναν επιτυχημένο προϋπολογισμό. Οι πολίτες αδυνατούν να αντιληφθούν τις περίπλοκες λογιστικές εξισώσεις, που μιλούν για δήθεν καλύτερες ημέρες. Αντιλαμβάνονται όμως πολύ καλά ότι η σκληρή καθημερινότητά τους, με τις πολιτικές που σχεδιάζει ο κ. Σαμαράς και το επιτελείο του, θα γίνει ακόμα χειρότερη. Εδώ είναι το μεγάλο ζητούμενο αυτού του προϋπολογισμού: Πόσο ακόμα αντέχει η ελληνική κοινωνία σε καθεστώς οικονομικής πίεσης; 
Κύριοι της συγκυβέρνησης, τολμήστε να κάνετε μία βόλτα στις γειτονιές, στα μαγαζιά, στα σχολεία, στα νοσοκομεία, στα καφενεία, στις δημόσιες υπηρεσίες και θα λάβετε ξεκάθαρη την απάντηση: Οι κοινωνικές και οικονομικές αντοχές έχουν εξαντληθεί προ πολλού. Δεν υπάρχει κανένα περιθώριο να συνεχιστεί το αποτυχημένο σχέδιο τρόικας και μνημονιακών κομμάτων. Στη χώρα όπου οι αυτοκτονίες απαριθμούνται σε χιλιάδες, στη χώρα όπου ένα ανήλικο κοριτσάκι πεθαίνει από τις αναθυμιάσεις μαγκαλιού, στη χώρα όπου η μεσαία τάξη έχει εκλείψει, δεν μπορεί να γίνεται λόγος για φως στο τούνελ. 
Δυστυχώς, είμαι αναγκασμένη να κάνω και μία άλλη, πολύ θλιβερή διαπίστωση. Στην Ελλάδα της κρίσης και της κοινωνικής καταστροφής, κάποιοι πλουτίζουν. Όπως την κατοχική περίοδο είχαμε τους πάμπλουτους μαυραγορίτες, έτσι σήμερα στην Ελλάδα υπάρχουν οι πάμπλουτοι τραπεζίτες, που γίνονται διαρκώς πλουσιότεροι. Ενδεικτικά αναφέρω κέρδη 3,2 δισεκατομμύρια ευρώ στο εννεάμηνο για την Τράπεζα Πειραιώς και 2,5 δισεκατομμύρια ευρώ για την Alpha Bank, πάλι μέσα σε εννέα μήνες. 
Αυτά τα απίθανα κέρδη δεν είναι τα μόνα που καταγράφονται. Μέσα στην Ελλάδα της μνημονιακής λεηλασίας, οι τράπεζες ζουν σε ένα δικό τους μυθικό κόσμο πλούτου, χάρη στην προστασία της Κυβέρνησης Σαμαρά. Είναι αδύνατον να κατανοήσει κανείς πώς μπορεί να υπάρχει ελληνική Κυβέρνηση που φροντίζει για τα κέρδη των τραπεζών και αδιαφορεί για την επιβίωση των Ελλήνων πολιτών. 
Κύριοι της συγκυβέρνησης, ο συζητούμενος προϋπολογισμός δεν δίνει λύση σε κανένα απολύτως πρόβλημα. Είναι ο ίδιος από μόνος του πρόβλημα και η εικονικότητά του είναι τόσο εξόφθαλμη, ώστε δεν μπορεί να ξεγελάσει κανέναν. Διότι πίσω από τα επίσημα στοιχεία υπάρχουν και τα ανεπίσημα, υπάρχουν κρυφά ελλείμματα και κρυφά χρέη. Έχετε σκόπιμα υπερεκτιμήσει τα έσοδα και έχετε υποτιμήσει τις δαπάνες. 
Πρέπει όμως να πείτε όλη την αλήθεια. Η προσπάθεια που κάνετε να εξαπατήσετε την κοινωνία είναι απέλπιδα και κυρίως επικίνδυνη. Ο προϋπολογισμός που παρουσιάζετε δεν είναι παρά μία πολιτική απάτη, που ξεπερνά κάθε προηγούμενο δημιουργικής λογιστικής. Ήρθε όμως η ώρα κατά την οποία τα ψέματα πρέπει να τελειώσουν. Σταματήστε επιτέλους να κοροϊδεύετε τον ελληνικό λαό. Με τον προϋπολογισμό που καταθέσατε ούτε τα δύο εκατομμύρια των ανέργων ούτε κανείς άλλος Έλληνας μπορεί να προσδοκά κάποια βελτίωση στη ζωή του. 
Το πρόβλημα, λοιπόν, στην οικονομία μας είναι αποκλειστικά πολιτικό. Η ανάγκη για κοινωνική ευαισθησία και ανάπτυξη είναι αδήριτη κι εσείς έχετε αποδείξει ότι δεν μπορείτε να λειτουργήσετε προς αυτήν την κατεύθυνση αποτελεσματικά. Δεν μπορείτε, γιατί έχετε καταστρέψει απόλυτα το χώρο της υγείας και της παιδείας, έχετε συνθλίψει τις μικρομεσαίες επιχειρήσεις, έχετε εγκαταλείψει τους αγρότες, δεν προσελκύετε πλέον κανέναν ξένο επενδυτή, παρά τα όσα ισχυρίζεστε. Διαλύσατε το ελληνικό δημόσιο και οδηγείτε στην απόλυση χιλιάδες υπαλλήλους, με ό,τι αυτό συνεπάγεται και για τους υπαλλήλους του ιδιωτικού τομέα.
Για όλους αυτούς τους λόγους, οι Ανεξάρτητοι Έλληνες καταψηφίζουμε τον προϋπολογισμό και υπογραμμίζουμε πως πρώτος οικονομικός στόχος της χώρας πρέπει να είναι η άμεση καταγγελία όλων των μνημονίων και η διαγραφή του χρέους εκείνου, δηλαδή του επαχθούς και επονείδιστου, που θα προκύψει μετά από λογιστικό έλεγχο.
Η παρούσα συγκυβέρνηση, όμως, ούτε θέλει ούτε μπορεί να επιδιώξει κάποια διαγραφή χρέους. Ένα είναι το ζητούμενο και για την οικονομία και για την κοινωνία: Νέα κυβέρνηση εθνικού σκοπού, που θα μπορέσει με νωπή λαϊκή εντολή να κάνει τη μεγάλη ρήξη για το σύνολο των πολιτών και όχι για τους λίγους.
Σε αυτήν την εθνική επιταγή δηλώνουμε ότι οι Ανεξάρτητοι Έλληνες θα παραμείνουμε στρατευμένοι, μέχρι την τελική απαλλαγή της πατρίδος μας από τη δουλεία της τρόικας και των μνημονίων. Γιατί θα πρέπει να ξέρετε, κύριοι της συγκυβέρνησης, ότι ούτε η χώρα ούτε η ελπίδα μπορούν να περιμένουν άλλο. 
Σας ευχαριστώ.
(Χειρoκροτήματα από την πτέρυγα των ΑΝΕΛ)","ΜΑΡΙΝΑ ΧΡΥΣΟΒΕΛΩΝΗ",553
"119621"," Ευχαριστούμε και εμείς, κυρία Χρυσοβελώνη.
Ο Βουλευτής κ. Παναγιώτης Ηλιόπουλος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119622"," Κύριοι της Κυβέρνησης του τρόμου –έτσι ακριβώς-, τι νομίζετε ότι θα πετύχετε; Νομίζετε ότι θα μας λυγίσετε; Εισβολές στα σπίτια μας, ανυπόστατες κατηγορίες, που βασίζονται σε ψευδομάρτυρες με αμνοερίφια, σε άθλια κατηγορητήρια, που δεν έχουν ουσιαστικά καμμία κατηγορία. Νομίζετε ότι θα μας λυγίσετε. Δεν έχετε πολιτικό λόγο; Δεν έχετε πολιτικό λόγο να μας αντιμετωπίσετε; Δεκαοκτώ είμαστε και είσαστε διακόσιοι ογδόντα δύο. Υπερτερείτε ακόμη και αριθμητικά, άμα το δείτε. Δεν έχετε πολιτικό λόγο; Στραφήκατε στην Αστυνομία και τη δικαιοσύνη, την οποία πλέον ελέγχετε ολοκληρωτικά, και, μέσα στις ημέρες που ψηφίζεται και συζητείται ο Προϋπολογισμός, στείλατε στα σπίτια μας στις δέκα η ώρα το πρωί σήμερα–ενώ εσείς ήσασταν ωραία εδώ, μια χαρά- να κάνει έφοδο η Αντιτρομοκρατική; Να βρει τι; Βρήκε μία τηλεκάρτα, την οποία την είχα στην ντουλάπα για να στερεώνω το ποσέτ, βρήκανε κάτι στιλό, κάτι usb, κάτι υπολογιστές. Αυτά ήταν τα ευρήματα. Ευτυχώς που τα δημοσιεύσατε κιόλας, για να δείξετε την ξεφτίλα της Κυβέρνησής σας. Εκεί έχετε καταντήσει, να μην μπορείτε να αντιμετωπίσετε ένα κόμμα που όπως το θεωρείτε εσείς, είναι μικρό. Σας ξαναλέω, δεκαοκτώ είμαστε και είσαστε διακόσιοι ογδόντα δύο.
Και εσείς της Αντιπολίτευσης, μη νομίζετε ότι δεν θα έρθει η ώρα σας. Μην κάθεστε και περιμένετε ότι θα σας αντιμετωπίσουν όπως τώρα. Όταν πραγματικά –και εάν το θέλετε, βέβαια- δείξετε τα δόντια σας στο σύστημα, θα σας αντιμετωπίσουν όπως αντιμετωπίζουν εμάς, με φυλακίσεις.
 Βγήκε χθες η απόρριψη της αποφυλάκισης του Αρχηγού μας, του Νίκου Μιχαλολιάκου. Η απόρριψη, λοιπόν, ήταν του τύπου «κάποιος είχε πει στο Κοινοβούλιο κάτι, κύριε Μιχαλολιάκο, είχατε γράψει ένα άρθρο τάδε, ο κ. Παππάς είχε πει τότε κάτι άλλο, ο κύριος τάδε είχε πει κάτι άλλο, ο κ. Κασιδιάρης κάτι άλλο...». Τι δικαιολογία είναι αυτή για απόρριψη αποφυλάκισης, στηριζόμενη στο τι έχει πει ο Παππάς, ο Λαγός, ο Κασιδιάρης, ο Παναγιώταρος; Και άμα κοιτάξεις μπροστά λέει απόρριψη «αίτησης αποφυλάκισης του κ. Μιχαλολιάκου» και έχεις διαβάσει μέσα άλλα δέκα ονόματα. Χωρίς καμμία κατηγορία. Χωρίς να είναι ύποπτος φυγής, χωρίς να είναι ύποπτος τέλεσης νέων αδικημάτων, διότι δεν έχει τελέσει ούτε παλιά. Τι έχουμε κάνει; Μας βλέπετε εδώ πέρα. Και κατέθεσαν οι Κοινοβουλευτικοί σας Εκπρόσωποι –είχαν αυτό το θράσος να καταθέσουν- ότι ερχόμαστε εδώ μέσα σαν στρατός, μπαίνουμε-βγαίνουμε, ομοιόμορφα ντυμένοι. Και βλέπουμε τη φωτογραφία που ήμασταν ομοιόμορφα ντυμένοι, όπου έδειχνε αυτές τις δύο πτέρυγες και δεν ξεχωρίζαμε με τους νεοδημοκράτες. Έψαχνες να βρεις ποιοι είναι οι χρυσαυγίτες και ποιοι οι νεοδημοκράτες. Τι φοράμε; Ερχόμαστε με καμμία παραλλαγή εδώ μέσα;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"119623"," Υπάρχει μία δυσκολία.","ΓΕΩΡΓΙΟΣ ΒΑΡΕΜΕΝΟΣ",54
"119624"," Τουλάχιστον έχουμε καλύτερο dress code από το δικό σας. Ξεχωρίζουμε πιο εύκολα. 
Τέλος πάντως, μη νομίζετε ότι και εσείς θα μείνετε πίσω. Θα επιτεθούν και σε εσάς και σας το λέω, με όσο καλή διάθεση μπορώ να έχω, δεχόμενος σήμερα την εισβολή της Αντιτρομοκρατικής στο σπίτι μου. Έβγαλαν την έγκυο γυναίκα μου έξω στις δέκα το πρωί, την ώρα που κοιμόταν. Σας το λέω, με όλη την καλή διάθεση που μπορώ να έχω, ότι, όταν σταματήσουν με εμάς, θα ασχοληθούν με εσάς. Εάν πραγματικά είστε κίνδυνος για το σύστημα. Εάν τα έχετε βρει και, μπροστά στον κίνδυνο της Χρυσής Αυγής, αναλάβετε μαζί την εξουσία, αυτό είναι άλλο θέμα. Εμείς, όσο και εάν προσπαθείτε, δεν θα λυγίσουμε. Όσοι προσέφεραν σ' αυτό το έθνος φυλακίστηκαν και το λέω για να καταγραφεί στα Πρακτικά. Όσοι αγάπησαν, πόνεσαν και υπηρέτησαν την Ελλάδα φυλακίστηκαν. 
Εάν, λοιπόν, έχουμε κι εμείς αυτήν την τιμή, επειδή αγαπάμε την πατρίδα μας, να φυλακιστούμε και να μας γράψει η ιστορία, εδώ είμαστε. Δεν έχουμε φύγει ούτε λεπτό από τα σπίτια μας. «Μολών λαβέ», λοιπόν. Δεν λυγίζουμε με αυτές τις διώξεις!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"119625"," Η κ. Ρεπούση έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119626"," Ευχαριστώ, κυρία Πρόεδρε.
Κυρίες και κύριοι συνάδελφοι, την Τρίτη που μας πέρασε, στις 3 Δεκεμβρίου του 2013, δημοσιοποιήθηκε η έκθεση της PISA για την αξιολόγηση των επιδόσεων των μαθητών και των μαθητριών και, μέσω αυτών των επιδόσεων, των εκπαιδευτικών συστημάτων των τριάντα τεσσάρων χωρών του ΟΟΣΑ κι άλλων τριάντα περίπου χωρών που έχουν επιλεγεί για να πλαισιώσουν τις χώρες του ΟΟΣΑ.
Σύμφωνα με τα πορίσματα αυτής της έρευνας, η χώρα μας βρίσκεται στην τριακοστή πρώτη θέση μεταξύ των τριάντα τεσσάρων χωρών του ΟΟΣΑ, πίσω από την Κίνα, την Ιαπωνία, τον Καναδά και τη Φινλανδία αλλά και την Ιρλανδία, τη Σλοβενία, τη Λεττονία, τη Σλοβακία, τη Λιθουανία, την Κροατία. Το 2009 ήμασταν στην εικοστή πέμπτη θέση. Υποχωρήσαμε, δηλαδή, άλλες έξι θέσεις.
Όπως βλέπετε, κυρίες και κύριοι συνάδελφοι, δεν μας έσωσαν ούτε τα λατινικά ούτε τα αρχαία ελληνικά. Ο τόπος στον οποίο γεννήθηκαν τα γράμματα και οι τέχνες και του οποίου διεκδικούμε την πολιτιστική συνέχεια βρίσκεται στον πάτο των χωρών του σύγχρονου κόσμου στους τρεις βασικούς τομείς γνώσεων, τη γλώσσα, τα μαθηματικά και τις επιστήμες, τους τομείς, δηλαδή, που θεωρούνται σήμερα πυλώνες για το γνωστικό και μεταγνωστικό κεφάλαιο των μαθητών και των μαθητριών. Αυτή είναι δυστυχώς η πραγματικότητα.
Η είδηση αυτή, η έκθεση της PISA, πέρασε στα ψιλά γράμματα της δικής μας ειδησεογραφίας, ενώ είναι στην πρώτη σελίδα άλλων ευρωπαϊκών χωρών που ανησυχούν για την εκπαίδευση και επενδύουν σε αυτήν για την πρόοδο της χώρας τους. Αναρωτιούνται οι χώρες αυτές, οι κυβερνήσεις τους, οι πολιτικοί τους, γιατί η χώρα τους δεν βρέθηκε σε καλύτερη θέση, τι έφταιξε και τι μπορούν να διορθώσουν. 
Η δική μας κατάταξη δεν φαίνεται να ανησυχεί ούτε το Υπουργείο Παιδείας ούτε την Κυβέρνηση της χώρας, φοβάμαι ούτε και την ελληνική κοινωνία, τουλάχιστον όσο θα έπρεπε.
Η ελληνική πολιτεία φαίνεται να αδιαφορεί για το ότι τα δικά της παιδιά βγαίνουν στην κοινωνία αλλά και στην αγορά εργασίας, που τείνει όλο και περισσότερο να είναι ενιαία και ανταγωνιστική, με σαφώς λιγότερες γνώσεις και ικανότητες από τα παιδιά που αποφοιτούν από την Κροατία, για παράδειγμα, ή τη Λιθουανία. Κι αν για την αξιολόγηση των ανώτατων εκπαιδευτικών ιδρυμάτων και τη χαμηλή τους κατάταξη ευθύνονται, όπως πολλοί ισχυρίζονται, τα ίδια τα ιδρύματα, καθώς αυτοδιοικούνται, για τα σχολεία ποιος ευθύνεται και ποιον απασχολεί;
Ο νόμος που ψηφίσαμε μόλις το καλοκαίρι για το νέο, υποτίθεται, λύκειο δεν έμπαινε καν στον κόπο να στηριχθεί στα συμπεράσματα προηγούμενων διεθνών εκθέσεων αξιολόγησης. Αγνοούσε ακόμα και τις έννοιες πάνω στις οποίες γίνεται σήμερα η αξιολόγηση των γνώσεων και των ικανοτήτων των μαθητών και μαθητριών.
Οι διαρθρωτικές μεταρρυθμίσεις οι οποίες εμπεριέχονται στον προϋπολογισμό που κατέθεσε η Κυβέρνηση είναι ασύνδετες μεταξύ τους, ασυνάρτητες και εγκαταλελειμμένες στην τύχη τους. 
Θα φέρω ένα παράδειγμα που αφορά την πρώτη διαρθρωτική μεταρρύθμιση που έχει ο προϋπολογισμός, την αύξηση των ολοήμερων δημοτικών σχολείων με ενιαίο αναμορφωμένο πρόγραμμα σπουδών. Είναι διαρθρωτική αλλαγή; Είναι διαρθρωτική αλλαγή το ολοήμερο σχολείο. Έχουμε, όμως, πάρα πολύ έντονο πρόβλημα σε όλα τα ολοήμερα σχολεία, στα τμήματα ένταξης και παράλληλης στήριξης, λόγω της ελλιπούς στελέχωσής τους με το απαραίτητο εκπαιδευτικό προσωπικό, παρ’ όλο που βρισκόμαστε στις αρχές του Δεκεμβρίου. Έχουμε, λοιπόν, μία διαρθρωτική μεταρρύθμιση, η οποία αναιρείται με βάση τη μη πρόσληψη ειδικού εκπαιδευτικού προσωπικού. 
Να αναφέρω κι άλλη μία από τις διαρθρωτικές μεταρρυθμίσεις που αναφέρονται στον προϋπολογισμό, την πρόσθετη διδακτική στήριξη στο γυμνάσιο. Είναι μεταρρύθμιση αυτό; Είναι ουσιαστική κίνηση; Είναι πράγματι ουσιαστική κίνηση.
Εκκρεμεί η έναρξή της, παρ’ όλο που βρισκόμαστε στον Δεκέμβριο, διότι δεν υπάρχουν τα αντίστοιχα κονδύλια για να στηριχθεί η πρόσθετη διδακτική στήριξη στα σχολεία.
Έχουμε, λοιπόν, μία σειρά από μέτρα που αναφέρονται από το Υπουργείο Παιδείας στον προϋπολογισμό, τα οποία αναφέρονται μόνο για να αναφερθούν, ενώ στην ουσία δεν στηρίζονται με τα ανάλογα κονδύλια, προκειμένου να υλοποιηθούν. 
Με εξαίρεση την αξιολόγηση του εκπαιδευτικού έργου, την οποία εμείς ως Δημοκρατική Αριστερά υποστηρίξαμε, το Υπουργείο Παιδείας κωφεύει συστηματικά σε όλες τις προτάσεις μας, που γίνονται για την ουσιαστική μεταρρύθμιση της εκπαίδευσης. Αντίθετα, επιδίδεται σε κινήσεις που στοχεύουν αφ’ ενός στο να ικανοποιήσουν τις αυξανόμενες απαιτήσεις των δανειστών και αφ’ ετέρου στο να μη θίξουν τα πελατειακά δίκτυα της Νέας Δημοκρατίας. Είναι δύσκολη, ομολογουμένως, η άσκηση αυτή. Το διαπιστώσαμε στο «Αθηνά», όπου η αναγκαία αναδιάρθρωση των ΑΕΙ της χώρας μετατράπηκε σε πελατειακή άσκηση, με θύματα κυρίως τα ΤΕΙ της χώρας και χιλιάδες σπουδαστές και σπουδάστριες. Το είδαμε στην κατάργηση μαζικών ειδικοτήτων της τεχνολογικής εκπαίδευσης. Το βλέπουμε σε πολλές από τις πολιτικές κινήσεις του Υπουργείου Παιδείας. Η κρίση που κυριαρχεί στην τριτοβάθμια εκπαίδευση και που κρατά ακόμα κλειστό σήμερα το ένα από τα μεγάλα ιδρύματα της πρωτεύουσας, δεν είναι παρά μία από τις όψεις της εκρηκτικής κατάστασης που επικρατεί στην εκπαίδευση, για την οποία χωρίς να παραμερίζονται οι άλλες ευθύνες, τη βασική ευθύνη φέρει η Κυβέρνηση της χώρας. Δεν γίνεται έτσι να προλάβουμε το τρένο. Χάνουμε και το επόμενο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Την ανοχή σας, κυρία Πρόεδρε, σας παρακαλώ, για ένα λεπτό.
Η εκπαίδευση χρησιμοποιείται, όχι ως θεσμός για να διαμορφώσουμε δημοκρατικούς, υπεύθυνους και άξιους, προκομμένους πολίτες, όχι ως μοχλός για την έξοδο της χώρας από την κρίση και την ανάπτυξη, αλλά σαν ιδεολογικός μηχανισμός διαιώνισης παραδοσιακών αντιλήψεων και συμπεριφορών και ως πελατειακό καταφύγιο. Η Κυβέρνηση κινείται αμήχανα, χωρίς συνεκτικό σχέδιο, άλλοτε στοχοποιώντας την εκπαίδευση και άλλοτε καλύπτοντας τις παθογένειές της. 
Την καλούμε να διαμορφώσει ένα σχέδιο, να μας πει πού το πάει, γιατί κάνει την τάδε ή τη δείνα κίνηση και την καλούμε να περάσει άμεσα σε διαρθρωτικές αλλαγές, που θα σημάνουν την ουσιαστική μεταρρύθμισή της. Διαρθρωτικές αλλαγές, όπως, για παράδειγμα, την προκήρυξη των θέσεων των περιφερειακών διευθυντών της εκπαίδευσης και όχι την επιλογή τους με κομματικά κριτήρια. Την αλλαγή προγραμμάτων των σπουδών, λαμβάνοντας υπ’ όψιν τις αλλαγές που έχουν συντελεστεί σε όλο τον αναπτυγμένο κόσμο και οι οποίες έχουν σε μεγάλο βαθμό προέλθει μέσα από αξιολογήσεις και έρευνες. Τη διαρκή αξιολόγηση του εκπαιδευτικού έργου στη βάση των στόχων. Την αξιολόγηση ακόμη και των αλλαγών, των ίδιων των αλλαγών ή του ενδεχόμενου σχεδίου που προτείνεται για την εκπαίδευση από το Υπουργείο Παιδείας. 
Η έλλειψη συνεκτικού σχεδίου για την εκπαίδευση, σχέδιο ρητό και όχι άρρητο, σχέδιο με το οποίο θα μπορούσε κανείς να συμφωνήσει ή να διαφωνήσει, να κρίνει αλλά και να αξιολογήσει, είναι σήμερα έκδηλη. Στον προϋπολογισμό αποτυπώνεται με σαφήνεια. Μειώνονται ακόμα περισσότερο οι δαπάνες για την εκπαίδευση. Από 5 δισεκατομμύρια 792 εκατομμύρια το 2002, περάσαμε στα 5 δισεκατομμύρια 396 εκατομμύρια το 2013 και τώρα, το 2014, στα 509 εκατομμύρια, στο 1,2% του ΑΕΠ της χώρας και γύρω στο 9% των δαπανών του συνολικού προϋπολογισμού.","ΜΑΡΙΑ ΡΕΠΟΥΣΗ",441
"119627"," Ολοκληρώστε, κυρία Ρεπούση, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119628"," Σημαντική μείωση έχουν, επίσης, τα κονδύλια για την έρευνα. 
Θα τελειώσω με κάτι συνθηματικό, ενδεχομένως -το δανείζομαι. Αν η εκπαίδευση μας φαίνεται ακριβή επένδυση, ας δοκιμάσουμε την άγνοια. Θα αποδειχθεί απείρως ακριβότερη.
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΜΑΡΙΑ ΡΕΠΟΥΣΗ",441
"119629"," Σας ευχαριστούμε.
Το λόγο έχει ο κ. Λαμπρούλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119630"," Ευχαριστώ, κυρία Πρόεδρε.
Μέσω του κρατικού προϋπολογισμού για το 2014 αποτυπώνεται ο διττός στόχος αλλά και η ενιαία κατεύθυνση που αυτός έχει. Από τη μία πλευρά φορτώνονται τα βάρη και τα αποτελέσματα της καπιταλιστικής οικονομικής κρίσης οι εργαζόμενοι, οι αυτοαπασχολούμενοι, οι φτωχοί αγρότες, συνολικά η λαϊκή οικογένεια με το πλιάτσικο που γίνεται στα δικαιώματα και στις ανάγκες τους. Από την άλλη πλευρά, εξασφαλίζεται ακόμα πιο φθηνή εργατική δύναμη, με πλήρη ανατροπή των εργατικών κατακτήσεων και δικαιωμάτων, προκειμένου να βρει διέξοδο και να ανακάμψει η ανταγωνιστικότητα και η κερδοφορία των μονοπωλιακών ομίλων. 
Παράλληλα, αναδεικνύεται η αποφασιστικότητα της Κυβέρνησης για κλιμάκωση και ένταση της επίθεσης απέναντι στα λαϊκά δικαιώματα, μέσω της επιτάχυνσης των αντιλαϊκών διαρθρωτικών μεταρρυθμίσεων, που θα επιδεινώσουν ακόμα περισσότερο τους όρους ζωής των εργαζομένων.
Αυτούς τους στόχους υπηρετεί η κυβερνητική πολιτική και στον τομέα της υγείας-πρόνοιας, με το πλήθος των αντιλαϊκών μέτρων που προωθήθηκαν το προηγούμενο διάστημα, αλλά και αυτών που σχεδιάζονται, επιδεινώνοντας περαιτέρω τους ήδη επιβαρυμένους όρους παροχής υπηρεσιών υγείας-πρόνοιας στο λαό. Αυτοί είναι στόχοι που αποτελούν εφαρμογή της στρατηγικής της Ευρωπαϊκής Ένωσης, η οποία προωθείται σ’ όλες τις χώρες, με ή χωρίς μνημόνια.
Τα αποτελέσματα αυτής της πολιτικής αποτυπώνονται και στα οικονομικά μεγέθη του κρατικού προϋπολογισμού, σηματοδοτώντας τη συνέχισή τους μέσω των νέων ραγδαίων περικοπών στις κρατικές δαπάνες για την υγεία και την πρόνοια. Έτσι προβλέπονται νέες μειώσεις στις συνολικές δαπάνες για το Υπουργείο Υγείας, μειώσεις στην κρατική χρηματοδότηση του ΕΟΠΥΥ, μειώσεις στην κρατική χρηματοδότηση των νοσοκομείων, μειώσεις στην κρατική και ασφαλιστική φαρμακευτική δαπάνη, μειώσεις στις κρατικές δαπάνες για την πρόνοια, μειώσεις στις δαπάνες του Προγράμματος Δημοσίων Επενδύσεων για το Υπουργείο Υγείας. Πρόκειται, δηλαδή, για περαιτέρω άγριο «πετσόκομμα» των λαϊκών αναγκών σε υγεία, πρόνοια, φάρμακο και για οικονομικό «στραγγαλισμό» των δημόσιων μονάδων υγείας. Έτσι θα εξαναγκαστούν τα νοσοκομεία και οι μονάδες πρωτοβάθμιας φροντίδας υγείας –όπως, άλλωστε, προωθείται με τη δρομολογούμενη μεταρρύθμιση για την πρωτοβάθμια φροντίδα υγείας- να εξασφαλίζουν έσοδα από την πώληση υπηρεσιών στους ασθενείς και στα υποχρηματοδοτούμενα ασφαλιστικά ταμεία. 
Βέβαια, όσες από τις μονάδες δεν καταφέρουν να είναι βιώσιμες ενδεχομένως να οδηγηθούν στη συρρίκνωση. Αυτό σημαίνει για το λαό περαιτέρω αύξηση των άμεσων και έμμεσων πληρωμών για υπηρεσίες υγείας και φάρμακα, γεγονός που επιβεβαιώνεται στην πράξη και με τον προϋπολογισμό, δηλαδή με την πρόβλεψη στον προϋπολογισμό για αύξηση των ιδίων εσόδων των νοσοκομείων από πώληση υπηρεσιών, με την αύξηση της συμμετοχής στην αγορά φαρμάκων, μέσω της μείωσης της κρατικής και ασφαλιστικής φαρμακευτικής δαπάνης, με νέες περικοπές στις παροχές μέσω του ΕΟΠΥΥ, μετακυλίοντας τα βάρη στους ασθενείς ή και αυξάνοντας εκ νέου τις εισφορές στα ασφαλιστικά ταμεία. Έτσι, αφ’ ενός θα μεγαλώσουν περαιτέρω οι δυσκολίες που αντιμετωπίζουν ήδη οι εργαζόμενοι και οι λαϊκές οικογένειες για την ικανοποίηση των αναγκών τους σε υγεία, πρόνοια, φάρμακο και αφ’ ετέρου θα υπάρξει ακόμα μεγαλύτερη επιδείνωση για το συνεχώς αυξανόμενο αριθμό των ανασφάλιστων και ανέργων, οι οποίοι ουσιαστικά αποκλείονται ή υποχρεώνονται σε υποτυπώδεις και υποβαθμισμένες υπηρεσίες.
Αλήθεια, ποια ίση πρόσβαση, που επικαλείται η Κυβέρνηση, μπορεί να έχει ο ανασφάλιστος; Έχει τη δυνατότητα ο άνεργος, ο ανασφάλιστος να εμβολιάσει τα παιδιά του; Απαντήστε. Ποιος έχει σήμερα τη δυνατότητα να πληρώνει για την πανάκριβη οδοντιατρική φροντίδα; Ποιος έχει να πληρώσει για εξετάσεις που δεν καλύπτονται από τον ΕΟΠΥΥ; Μήπως ο φτωχός αγρότης ή ο μικροεπαγγελματίας, που δεν μπορεί να πληρώνει τις εισφορές του στο ταμείο και δεν έχει στοιχειώδη ασφαλιστική κάλυψη, ή μήπως ο εργαζόμενος των 580 ευρώ, ο νέος εργαζόμενος των 411 ευρώ ή ο νέος εργαζόμενος στα προγράμματα κοινωφελούς εργασίας;
Αυτά είναι τα αποτελέσματα στην πράξη των στόχων Κυβέρνησης-Ευρωπαϊκής Ένωσης αλλά και όσων «πίνουν νερό στο όνομα» του ευρωμονόδρομου και της καπιταλιστικής ανάπτυξης για περιορισμό των κρατικών και δημόσιων παροχών υγείας και πρόνοιας στο επίπεδο του βασικού «πακέτου» παροχών και την εξασφάλιση δικτύων ασφαλείας –λένε- μέσω μη κυβερνητικών οργανώσεων, φιλανθρωπικών οργανώσεων, κοινωνικών ιατρείων κ.λπ.. 
Αυτό προορίζετε για το λαό, ένα «πακέτο» ενιαίων και ελάχιστων υπηρεσιών για όλους, το οποίο θα καθορίζεται κάθε φορά με γνώμονα τις ανάγκες και τις αντοχές της καπιταλιστικής ανάπτυξης και κερδοφορίας και από κει και πέρα θα υπάρχουν «πετσοκομμένες» υπηρεσίες για τις πιο ακραίες και εξαθλιωμένες περιπτώσεις. 
Έτσι, οι εργαζόμενοι, οι συνταξιούχοι, οι σημερινοί και οι μελλοντικοί ανασφάλιστοι και άνεργοι, που είναι οι δημιουργοί του κοινωνικού πλούτου και αυτοί που έχτισαν με τις εισφορές τους τα ασφαλιστικά ταμεία, τα δημόσια νοσοκομεία και τα κέντρα υγείας, στερούνται το δικαίωμα σε σύγχρονες και δωρεάν υπηρεσίες υγείας.
Αυτό που αναδεικνύεται, με βάση τη ραγδαία συνολικά επικίνδυνη επιδείνωση των όρων στην ιατροφαρμακευτική περίθαλψη του λαού, είναι η βαρβαρότητα και τα όρια του καπιταλιστικού συστήματος, άρα και ο χαρακτήρας της καπιταλιστικής ανάπτυξης, που πάντα θα συνοδεύεται από την ολοένα και μεγαλύτερη επιδείνωση των όρων ζωής των λαϊκών στρωμάτων, θα συγκρούεται με το δικαίωμα για σύγχρονες, ποιοτικές, δωρεάν και αποκλειστικά δημόσιες υπηρεσίες υγείας και πρόνοιας. 
Απέναντι σε αυτήν την εκκρηκτική κατάσταση, σε αυτήν την πολιτική, μπορεί να μπει φρένο μόνο από ένα ισχυρό, λαϊκό, εργατικό κίνημα, μια ισχυρή κοινωνική συμμαχία των εργαζόμενων, των συνταξιούχων, των άνεργων, των ανασφάλιστων, που θα δυσκολεύει την εφαρμογή αυτής της πολιτικής, στοχεύοντας στην πλήρη ανατροπή της, στην ανατροπή της εξουσίας των μονοπωλίων, παλεύοντας για έναν άλλο δρόμο ανάπτυξης, όπου ο εργαζόμενος και οι ανάγκες του δεν θα θεωρούνται κόστος, αλλά αυτό που πραγματικά είναι, δηλαδή, ο παραγωγός του κοινωνικού πλούτου που πρέπει ο ίδιος να καρπώνεται -ανάμεσα στα άλλα- δημόσιες, δωρεάν υπηρεσίες υγείας-πρόνοιας σε όλα τα επίπεδα, όπως και στο φάρμακο, με βάση τις συνεχώς διευρυνόμενες ανάγκες του. 
Σε αυτό το σύστημα το οποίο ανταποκρίνεται στις λαϊκές ανάγκες, δεν περισσεύει καμμία μονάδα υγείας του ΕΟΠΠΥ, κανένα κέντρο υγείας, κανένα περιφερειακό ιατρείο αλλά και κανένας εργαζόμενος. Όλες οι δημόσιες μονάδες πρωτοβάθμιας φροντίδας υγείας να αξιοποιηθούν, να αναπτυχθούν και να ενταχθούν στο ενιαίο δημόσιο σύστημα υγείας καθώς και όλοι οι εργαζόμενοι όλων των κλάδων, με σχέσεις εργασίας, πλήρους και αποκλειστικής απασχόλησης. 
Γι’ αυτό το ΚΚΕ καλεί το εργατικό λαϊκό κίνημα να αντιπαρατεθεί στα σχέδια της Κυβέρνησης και να διεκδικήσει την πανελλαδική ανάπτυξη αποκλειστικά δημόσιου και απολύτως δωρεάν συστήματος πρωτοβάθμιας φροντίδας υγείας, με κατάργηση κάθε επιχειρηματικής δράσης, με πλήρη στελέχωση και εξοπλισμό, με βασικό προσανατολισμό την πρόληψη. 
Γι’ αυτό καταψηφίζουμε τον προϋπολογισμό Κυβέρνησης, Ευρωπαϊκής Ένωσης και κεφαλαίου. 
Σας ευχαριστώ, κυρία Πρόεδρε, για την ανοχή σας.","ΓΕΩΡΓΙΟΣ ΛΑΜΠΡΟΥΛΗΣ",277
"119631"," Ευχαριστούμε, κύριε Λαμπρούλη. 
Το λόγο έχει ο κ. Μάρκος Μπόλαρης από την Κοινοβουλευτική Ομάδα των Ανεξάρτητων Δημοκρατικών Βουλευτών.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119632"," Ευχαριστώ πολύ, κυρία Πρόεδρε. 
Κυρίες και κύριοι Βουλευτές, ο προϋπολογισμός είναι αποτύπωση πολιτικών προτεραιοτήτων της Κυβέρνησης σε αριθμούς. Η συζήτηση, λοιπόν, πάνω στον προϋπολογισμό είναι εξόχως πολιτική. Γι’ αυτό έχει σημασία, αφού κάποιοι δεν ακούν, να χρησιμοποιήσω και να αναφερθώ στις κρίσεις της πολιτικής που ασκείται από ξένους. 
Δηλαδή, δεν μπορεί να μην αναφερθώ στη διαπίστωση που κάνει η κ. Λαγκάρντ, επανειλημμένα, ότι το πρόγραμμα που εκτελείται δεν είναι βιώσιμο. Δεν μπορεί να μην αναφερθώ στον κ. Χάνες Σβόμποντα, ο οποίος προχθές δήλωνε πως το υφεσιακό πρόγραμμα που εκτελείται στη χώρα οδηγεί σε ακραίες κοινωνικές ανισότητες και διόγκωση της ανεργίας. Δεν μπορώ να μην αναφερθώ στον κ. Μάρτιν Σουλτς ο οποίος μίλησε προχθές στην Αθήνα αναφερόμενος στο πρόγραμμα λιτότητας, το οποίο εκτίναξε την ανεργία στους νέους. Δεν μπορώ να μην αναφερθώ στο κείμενο των είκοσι δύο Σουηδών, νομπελίστες και ακαδημαϊκοί, οι οποίοι κάνουν έκκληση για τη σωτηρία της χώρας από το επιβαλλόμενο έξωθεν πρόγραμμα. 
Τέλος, δεν μπορώ να παραλείψω τις διαπιστώσεις των ειδημόνων, εντός ή εκτός εισαγωγικών, του IMF, οι οποίοι είπαν ότι έγιναν λάθη και στο σχεδιασμό και στην εκτέλεση και στα αποτελέσματα αυτού του προγράμματος. 
Θα μου πείτε, τι χρειάζεται να αναφερθείς στους εξωτερικούς, όταν βιώνει η ελληνική κοινωνία με τον πιο ανάλγητο τρόπο, με τον πιο άγριο τρόπο, τα αποτελέσματα της πολιτικής που ασκείται; Γιατί οι Έλληνες πολίτες στην κοινωνία, στην παιδεία, στην υγεία, στην πραγματική οικονομία διαπιστώνουν πως η Κυβέρνηση αυτή εμφανίζεται χωρίς να έχει παραγωγικά Υπουργεία. Εμφανίζεται χωρίς να έχει σχέδιο και πρόγραμμα, ώστε να υλοποιεί πολιτικές που αφορούν την πραγματική οικονομία και τους πολίτες. 
Τι κάνει αυτή η Κυβέρνηση; Με τη φορολογική της πολιτική, που την κρύβει σήμερα εδώ για να τη φέρει στη συνέχεια, αποτυπώνει ξεκάθαρα το ιδεολογικό πρόσημο της πολιτικής που ασκείται. Γιατί στη φορολογική πολιτική είναι ξεκάθαρο από πού θα πάρεις τα έσοδα. Όταν, λοιπόν, αυτή η Κυβέρνηση έχει αποφασίσει πως το χρήμα που ήρθε στη χώρα, το χρήμα που παράχθηκε στη χώρα, το χρήμα που είναι στα χέρια λίγων δεκάδων χιλιάδων συμπολιτών μας και φυγαδεύτηκε στο εξωτερικό δεν το αγγίζεις, τότε είναι απολύτως σαφές ότι θα επιμείνεις στην είσπραξη από τους πολλούς, απ’ αυτούς που πλέον η φοροδοτική ικανότητά τους έχει εξαντληθεί. 
Αυτήν την πολιτική όπως θέλετε χαρακτηρίστε τη: νεοφιλελεύθερη, υφεσιακή, λιτότητας, νεοσυντηρητική, μερκελική. Το βέβαιο είναι ότι οδηγεί την κοινωνία στα άκρα. 
Κάποιοι λένε ότι είναι λάθος πολιτική. Δεν είναι λάθος η πολιτική. Η πολιτική που ασκείται, ενώ ασκείται στο όνομα της δημοσιονομικής σταθερότητας, κρύβει άλλες, πολύ κρίσιμες, παραμέτρους. Σε μια απ’ αυτές προηγουμένως αναφέρθηκε ο Νικήτας Κακλαμάνης, πρώην Υπουργός Υγείας. 
Στο όνομα της δημοσιονομικής σταθερότητας γίνεται κατεδάφιση του Εθνικού Συστήματος Υγείας, που έχτισε ο Παρασκευάς Αυγερινός και ο Γιώργος Γεννηματάς, έτσι ώστε οι μεν δυνάμενοι να πάνε στο ιδιωτικό σύστημα υγείας, που το διαφημίζουμε πλέον στις τηλεοράσεις, αυτοί όμως που δεν μπορούν, τα πιο ευαίσθητα τμήματα της ελληνικής κοινωνίας, να μείνουν ακάλυπτοι. Με επίκληση δημοσιονομική εφαρμόζεται η πολιτική η οποία στέλνει τον κόσμο αλλού. 
Το ίδιο γίνεται με τα Ελληνικά Αμυντικά Συστήματα. Υπάρχει η αναφορά που έγινε προηγουμένως από τον Υπουργό Άμυνας κ. Αβραμόπουλο. Ρωτήστε στη Βουλγαρία, κύριοι συνάδελφοι. Δεν είχαν κανένα πρόγραμμα. Έπρεπε να μπουν στην Ευρωπαϊκή Ένωση. Τους επέβαλαν να κλείσουν τις αμυντικές βιομηχανίες. Δεν είναι δημοσιονομικοί οι λόγοι που επιβάλλουν να κλείσουν τα Αμυντικά Συστήματα. Πελάτες μάς θέλουν, για να πάμε να ξανακουμπήσουμε τα χρήματα. 
Πολλά περιμένει ο κόσμος και πολλά λέγονται για τις αποκρατικοποιήσεις, κύριε Υπουργέ. Θα πρέπει να πείτε τι γίνεται με τον «Αστέρα» στη Βουλιαγμένη. Έχει επέμβει εισαγγελέας για τη διαφθορά. Έχει επέμβει ο οικονομικός εισαγγελέας. Τι συμβαίνει με το ΤΑΙΠΕΔ και με την Εθνική; Αυτή είναι η αξιοπιστία με την οποία καλεί η Κυβέρνηση ξένους επενδυτές; Άλλα λέει η προκήρυξη και άλλα κάνουμε στη συνέχεια; Προσπαθούμε να περάσουμε αποφάσεις από το περιφερειακό συμβούλιο αυξάνοντας τα οκτώ χιλιάδες m² σε σαράντα χιλιάδες m²; Είναι διαφορά δεκάδων, εκατοντάδων εκατομμυρίων ευρώ. Καταρρέει η αξιοπιστία της Κυβέρνησης της χώρας.
Όλα αυτά, κυρίες και κύριοι συνάδελφοι, δείχνουν έλλειμμα ηγεσίας, έλλειμμα αξιοπιστίας της ηγεσίας, η οποία καταρρέει. Γι’ αυτό ο κόσμος είναι απέναντι. Γι’ αυτό επιτρέπεται σε κάποιους θρασείς νεοναζί να βγαίνουν και να σηκώνουν το δάχτυλο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πολύ λίγο θέλω ακόμα, κυρία Πρόεδρε. Σας ευχαριστώ πολύ.
Εκείνο που χρειάζεται από τα κόμματα που πιστεύουν στη δημοκρατία είναι η αποκατάσταση της αξιοπιστίας, του κύρους, της θεσμικής λειτουργίας της δημοκρατίας, του πολιτικού προσωπικού, των κομμάτων, της διοίκησης, της αυτοδιοίκησης. Είναι αυτό στο οποίο υστερούμε, είναι αυτό που δεν κάνουμε, γιατί έχουμε μείνει σε λογικές διαχείρισης και όχι πολιτικής. 
Η χώρα έχει ανάγκη από πολιτική συσπείρωσης, εθνικής συστράτευσης, για να μπορέσουμε να απαντήσουμε άμεσα στην κρίση. Προς αυτήν την κατεύθυνση, έγνοια και αγωνία από την Κυβέρνηση δεν υπάρχει. Η έγνοια και η αγωνία είναι να εκτελεστεί ένα πρόγραμμα με λάθος στόχους, που υπηρετούν αριθμούς και όχι ανθρώπους. 
Ευχαριστώ πολύ.
(Χειροκροτήματα από την πτέρυγα των Ανεξαρτήτων Δημοκρατικών Βουλευτών)","ΜΑΡΚΟΣ ΜΠΟΛΑΡΗΣ",348
"119633"," Ευχαριστούμε, κύριε Μπόλαρη.
Η κ. Αραμπατζή Φωτεινή από τη Νέα Δημοκρατία έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119634"," Ευχαριστώ, κυρία Πρόεδρε.
Κυρίες και κύριοι Βουλευτές, μετά από τέσσερα χρόνια μνημονίου κι εν μέσω βαθιάς ύφεσης, έχουμε στα χέρια μας, επιτέλους, μετά από έξι χρόνια έναν προϋπολογισμό που απεικονίζει τα πρώτα βήματα αναστροφής μιας πρωτοφανούς πορείας κρίσης. 
Προφανώς όσοι υποστηρίζουμε το δύσκολο κυβερνητικό έργο λέγοντας «ΝΑΙ» σε αντιδημοφιλείς αποφάσεις, δεν ζούμε σε εικονική πραγματικότητα. Και μυρωδιά της κοινωνίας έχουμε και αίσθηση των στραβών και των παράδοξων. Καταλαβαίνουμε καλά πως ούτε το ύψος του πρωτογενούς πλεονάσματος είναι άξιο πανηγυρισμών ούτε η αναιμική ανάπτυξη του 0,6% που προβλέπεται για το 2014 ούτε η μικρή έστω προβλεπόμενη υποχώρηση του ποσοστού της ανεργίας από το 27% στο 26%. Μας ανακουφίζει, όμως, που το έστω και μικρό πλεόνασμα του 2013 σημαίνει πως το κράτος μας σήμερα δείχνει να νοικοκυρεύεται. 
Όλα αυτά, βεβαίως, επιτυγχάνονται όχι χάρη στο θεόπνευστο κι εν πολλοίς οριζόντιο σχέδιο του Υπουργείου Οικονομικών, αλλά χάρη στις αξιοσέβαστες θυσίες ενός λαού, που δοκιμάζεται σκληρά και πολλές φορές άδικα. Άδικα όχι γιατί αυτή η Κυβέρνηση στερείται ευαισθησίας κι αισθήματος δικαιοσύνης, στα οποία ανέξοδα ποντάρει η Αντιπολίτευση. Άδικα διότι σε ένα κράτος που έμαθε να επιβιώνει παρασιτικά, να πολιτεύεται με δανεικά, να αγνοεί την αξιολόγηση, να θεωρεί τους απεργούς και τους καταληψίες διαμορφωτές πολιτικών αποφάσεων και το σπάσιμο των καταχρηστικών συμπεριφορών ταμπού, σε ένα τέτοιο κράτος, εν πολλοίς ανώριμο κι απαράσκευο, κληθήκαμε πολύ γρήγορα και υπό την πίεση των δόσεων επιβίωσης να πάρουμε αποφάσεις, με οριζόντιες προγραφές και πρόχειρες, δυστυχώς, αξιολογήσεις. 
Με αυτές τις θυσίες και με αποφασιστικότητα στην εκρίζωση των στρεβλώσεων ερχόμαστε σήμερα, από οριακή θετική βάση, σε ένα περιβάλλον ελκυστικό, πλέον, σε ξένες επενδύσεις, να βάλουμε τους θεμέλιους λίθους για την ανάπτυξη της χώρας. 
Ανάπτυξη, βεβαίως, δεν μπορεί να έρθει ούτε με φοροεπιδρομή ούτε με το στέγνωμα της αγοράς ούτε με την ελλειμματική ευαισθησία στο θέμα των πλειστηριασμών. Στοίχημα αυτής της Κυβέρνησης πρέπει να είναι η αντανάκλαση των οικονομικών επιτευγμάτων στην καθημερινότητα του πολίτη, ο οποίος δυστυχώς, συνεχίζει να ταλαιπωρείται, να απογοητεύεται και να δυσπιστεί από τη γραφειοκρατία, την κρατική αβελτηρία αλλά και τις πολιτικές παραλείψεις. Ένα τέτοιο παράδειγμα είναι η εγκληματική καθυστέρηση στις υποδομές ελέγχου στους συνοριακούς σταθμούς της χώρας μας, την ώρα που η φορολογική επιδρομή επιτείνεται, για να έρθει χρήμα αναγκαίο στα ταμεία.
Ο Προμαχώνας, για παράδειγμα, που αποτελεί την πύλη της Μακεδονίας και όλης της Ελλάδος με την Ευρωπαϊκή Ένωση μέσω Βουλγαρίας και αριθμεί διελεύσεις που ξεπερνούν το ενάμισι εκατομμύριο κατ’ έτος, παρουσιάζει δυστυχώς εδώ και χρόνια εικόνα πλημμελέστατων υποδομών ελέγχου, με ελλιπέστατο προσωπικό κι ανύπαρκτες υποδομές. Αυτό έχει ως αποτέλεσμα εκατοντάδες φορτηγά λαθραίου και αδήλωτου φορτίου -από καύσιμα, ποτά και τσιγάρα μέχρι ξυλεία, οικοδομικά υλικά και κάθε λογής εμπορεύματα, σε τιμές, βεβαίως, υποπολλαπλάσιες των ελληνικών- προερχόμενα από τη γειτονική Βουλγαρία, να εισέρχονται ανενόχλητα στη χώρα μας, σε ένα όργιο φοροαποφυγής, που ρημάζει και κλείνει τις ελληνικές επιχειρήσεις κι αφήνει άδεια τα κρατικά ταμεία από τους αντιστοιχούντες φόρους. 
Είναι πράγματι λυπηρό, λίγα μέτρα παρακάτω, η γειτονική Βουλγαρία να διαθέτει υπερσύγχρονα ακτινογραφικά μηχανήματα για τον εντοπισμό κάθε είδους φορτίου, σαν αυτά που χρειάζεται ο δικός μας συνοριακός σταθμός, αλλά που, σύμφωνα με υπηρεσιακούς παράγοντες –τη μαρτυρία των οποίων επικαλούμαι,- παρά την ύπαρξη των αναγκαίων κονδυλίων, η αγορά τους αγκιστρώνεται εδώ και χρόνια στα δίχτυα της γραφειοκρατίας, σε διαγωνισμούς οι οποίοι δεν ολοκληρώνονται, επειδή δεν προσέρχονται τα μέλη των επιτροπών και οι οποίοι αν τύχει ποτέ και ολοκληρωθούν, γίνονται γαϊτανάκι στο χορό των ενστάσεων. 
Εν τω μεταξύ, στην άλλη όψη του ίδιου νομίσματος, για να καταπολεμήσουμε το λαθρεμπόριο, εξισώσαμε ένα χρόνο πριν τον ειδικό φόρο κατανάλωσης του πετρελαίου θέρμανσης και κίνησης, παγώνοντας την Ελλάδα, πλήττοντας το περιβάλλον, αφήνοντας άδεια, τελικά, τα κρατικά ταμεία. 
Μας κατηγορεί ολημερίς η Αντιπολίτευση για «βιομηχανία» πράξεων νομοθετικού περιεχομένου. Ας προχωρήσουμε εν ανάγκη με τέτοιες, προκειμένου να εφαρμόσουμε τέτοιες αναγκαίες λύσεις. 
Είναι απαράδεκτο να αφήνουμε την εκτεταμένη φοροδιαφυγή να πυορροεί, τη στιγμή μάλιστα που έχουν περικοπεί μισθοί, συντάξεις κι επιδόματα. 
Επειδή μιλάμε για ταλαιπωρημένο επιχειρηματικό κόσμο, που είναι το κλειδί της ανάκαμψης, θα πρέπει να επιμείνουν σοβαρά οι κύριοι Υπουργοί των Οικονομικών και να πιέσουν τη σκληρή τρόικα να συνειδητοποιήσει ότι είναι αναγκαίες οι ειδικές οικονομικές ζώνες κινήτρων, με πλήρη σεβασμό εργασιακών δικαιωμάτων σε περιοχές παραμεθόριες, που κυριολεκτικά αιμορραγούν, τόσο από την αθρόα μετανάστευση ελληνικών επιχειρήσεων, όσο και από τη γενικευμένη κατανάλωση των Ελλήνων, οι οποίοι τρέχουν καθημερινά στις γειτονικές χώρες, για να πάρουν από βενζίνη μέχρι είδη πρώτης ανάγκης στη μισή τιμή.
Σε ό,τι αφορά στα πρωτογενή πλεονάσματα τόσο του 2013 όσο και αυτό που ευελπιστούμε ότι θα προκύψει το 2014, περιμένουμε να διατεθούν, κατά την πάγια δέσμευση του Πρωθυπουργού μας Αντώνη Σαμαρά, στην αποκατάσταση των αδικιών σαν αυτήν που υπέστησαν οι γεννηθέντες αγρότες το 1948, οι οποίοι με την ψήφιση του ν. 4093/2012 απώλεσαν στο «παρά ένα» το ώριμο συνταξιοδοτικό τους δικαίωμα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δώστε μου τριάντα δευτερόλεπτα ακόμα, κυρία Πρόεδρε.
Έχω αναφερθεί πολλές φορές στο θέμα και είναι πολλά τα επιχειρήματα που έχουν στη φαρέτρα τους, κυρίως όμως το επιχείρημα είναι ότι οι εξηνταεξάρηδες πλέον αγρότες και αγρότισσες, ενώ έχουν συμπληρώσει πάνω από σαράντα πέντε χρόνια εργασίας στο χωράφι, εξαιτίας νομοθετικού κενού της πολιτείας, δεν μπορούν να αποδείξουν ότι πριν από το 1987 εργάζονταν, πλήρωναν ασφαλιστικές εισφορές υπέρ ΟΓΑ με κάθε αγοραπωλησία τους και άρα δικαιούνται τη συνταξιοδότησή τους. Αυτοί είναι δεκαοκτώ χιλιάδες πεντακόσιοι τριάντα επτά αγρότες με το δημοσιονομικό κόστος της συνταξιοδότησής τους για το 2014 -αφού το 2013 το απώλεσαν- να ανέρχεται στα 102 εκατομμύρια ευρώ. 
Ανάλογη αποκατάσταση θα πρέπει να υπάρξει και για τους υπερήλικους ανασφάλιστους του ΟΓΑ αλλά και για τη συνέχιση της καταβολής του ΕΚΑΣ στους άνω του 67% αναπήρους από 1-1-2014.
Ευελπιστώ ότι με εφαλτήριο τη σταθεροποίηση της οικονομίας μας, που απηχεί ο συνετός και ρεαλιστικός προϋπολογισμός του 2014, και με εγγύηση την αντοχή και τις θυσίες της ελληνικής κοινωνίας, η χώρα μας μπορεί να αισιοδοξεί ότι τα δύσκολα και τα αιματηρά έχουν περάσει πλέον ανεπιστρεπτί.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΦΩΤΕΙΝΗ ΑΡΑΜΠΑΤΖΗ",36
"119635"," Το λόγο έχει ο κ. Χρήστος Καραγιαννίδης από τον ΣΥΡΙΖΑ-Ενωτικό Κοινωνικό Μέτωπο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119636"," Ευχαριστώ, κυρία Πρόεδρε.
Πριν ξεκινήσω, θέλω να κάνω μια μικρή αναφορά γι’ αυτήν τη δημοσιογραφία του «περίπου» που ζούμε τα τελευταία χρόνια. Χθες ο κ. Σκουρής, σε ένα ευφάνταστο ρεπορτάζ για την Κοινοβουλευτική Ομάδα του ΣΥΡΙΖΑ που συνεδρίασε την Τρίτη, με διακτίνισε από τις Ηνωμένες Πολιτείες όπου ήμουν με αποστολή της Βουλής και με έβαλε να μαλώνω με τον Μανώλη Γλέζο μέσα στην Κοινοβουλευτική Ομάδα και μάλιστα σε έναν καβγά στον οποίο ο Μανώλης Γλέζος είπε να με μαζέψουν! Αυτή η δημοσιογραφία είναι το αποτύπωμα της κοινωνίας που έχουμε σήμερα. Αυτή η δημοσιογραφία της σκουριάς, του «περίπου», του κουτσομπολιού, της πλήρους διαστρέβλωσης είναι η δημοσιογραφία που έχουμε σήμερα σε αυτήν τη χώρα. Ζητώ από τον κ. Σκουρή τουλάχιστον να ζητήσει συγγνώμη μετά από αυτήν την μπαρούφα που έγραψε. 
Κύριοι της Κυβέρνησης, έχουμε επισημάνει πολλές φορές ότι η πολιτική που ακολουθείται, αυτή της αποθέωσης του πρωτογενούς πλεονάσματος, ανεξάρτητα από τον τρόπο με τον οποίο αντλείται αυτό, ούτε οδηγεί την οικονομία σε διαδικασία ανάκαμψης ούτε βγάζει την κοινωνία από το περιθώριο. Αντιθέτως, λειτουργεί ακριβώς αντίστροφα.
Παρουσιάζεται ένα πλεόνασμα που έχει προκύψει από τη διάλυση του κοινωνικού ιστού. Πρωτογενές πλεόνασμα για εσάς σημαίνει ξεπούλημα του δημόσιου πλούτου, κρατική φοροληστεία, εκμηδενισμένη κρατική συμμετοχή στο Πρόγραμμα Δημοσίων Επενδύσεων, μόλις 700 εκατομμύρια, απολύσεις δημοσίων υπαλλήλων, μείωση μισθών και συντάξεων, κατάργηση εκατοντάδων δημοσίων φορέων, αδιανόητες περικοπές σε υγεία, παιδεία και ασφαλιστικά ταμεία.
Είναι ένα πλεόνασμα το οποίο στο τέλος δεν θα διατεθεί για δαπάνες κοινωνικής πολιτικής, καθώς το μεγαλύτερο μέρος του ξοδεύεται στην αποπληρωμή του χρέους. Έχετε ταυτίσει το πρωτογενές πλεόνασμα με την κοινωνία της ζούγκλας. Συγχέετε την έννοια του πρωτογενούς πλεονάσματος με το πλεόνασμα στη φτώχεια και την έννοια της ανταγωνιστικότητας με το τσάκισμα στην αξία της εργασίας.
Ακόμη κι έτσι, όμως, τολμάτε να μιλάτε για ανάκαμψη και ανάπτυξη. Δεν μας λέτε, όμως, για ποιους. Ποιοι είναι αυτοί που αποκομίζουν τα τελευταία χρόνια της κρίσης, ακόμα και μέσα στην πιο βαθιά κρίση, κέρδη; Αποκρύπτετε συστηματικά τα συμφέροντα που εκπροσωπείτε και συσκοτίζετε το δημόσιο λόγο με τα κίνητρά σας, εκεί ακριβώς όπου κρύβεται η ειδοποιός διαφορά της δικής σας πολιτικής με τη δική μας.
Επειδή, προφανώς, δεν τολμάτε να ομολογήσετε ότι στόχος σας είναι η άνεργη ανάκαμψη, η ανάπτυξη που επιφέρει η εξαθλίωση των εργαζομένων, των ατόμων με αναπηρία, των μεταναστών, των νέων που βυθίζονται στην ανεργία, θα γίνω λίγο πιο συγκεκριμένος. Υπάρχει η ετήσια έρευνα της «ICAP», που εμφανίζει τις πεντακόσιες πιο κερδοφόρες επιχειρήσεις στην Ελλάδα να έχουν αυξήσει την κερδοφορία τους κατά 45% στο 2012, στη χρονιά της πιο βαθιάς κρίσης. 
Αναρωτιόμαστε πώς γίνεται, μέσα σε συνθήκες κοινωνικής εξαθλίωσης, βαθιάς ύφεσης, της τάξης του 6,3%, και σχετικά χαμηλών κύκλων εργασιών, να εμφανίζουν αυτές οι πεντακόσιες επιχειρήσεις αύξηση κερδών σχεδόν 50%. Από πού βγήκαν αυτά τα κέρδη; Να σας πω από πού βγήκαν. Είναι τα χρήματα που προέρχονται από το τσάκισμα των μισθών και των εργασιακών δικαιωμάτων, σε συνδυασμό με την εκχώρηση δημοσίου πλούτου στο ιδιωτικό κεφάλαιο. Είναι η περιουσία πολλών που διαμένουν σ’ αυτόν τον τόπο, που βίαια τους αναγκάζετε να τη χαρίσουν στους οικονομικά ισχυρούς. Έχετε καταθέσει έναν προϋπολογισμό ο οποίος εξυπηρετεί τις ανάγκες της επιβίωσης της Κυβέρνησής σας και όχι της κοινωνίας. 
Να κλείσω με ένα παράδειγμα, γιατί έχουμε λάβει κι έχετε λάβει κι εσείς, φαντάζομαι, την επιστολή από τον Πανελλήνιο Σύνδεσμο Νεφροπαθών. Λέει συγκεκριμένα η επιστολή: «Με πράξη νομοθετικού περιεχομένου πέρασε μία διάταξη, με βάση την οποία από 1η Ιανουαρίου του 2014 δεν θα δίδεται το ΕΚΑΣ στους ηλικίας κάτω των εξήντα πέντε ετών δικαιούχους, χωρίς εξαιρέσεις». Ξέρετε τι σημαίνει αυτό; Θα αφαιρέσετε το ΕΚΑΣ από άτομα με αναπηρία, από τους νεφροπαθείς και θα τους οδηγήσετε στον αφανισμό. 
Έχει να απαντήσει κάτι ο Υπουργός Οικονομικών ή ο Υφυπουργός γι’ αυτό το πράγμα; Σας ενδιαφέρουν αυτές οι ομάδες ανθρώπων που βιώνουν με δύσκολο, να μην πω απάνθρωπο, τρόπο τα τρία χρόνια της κρίσης; Πώς θα ζήσουν τα άτομα με αναπηρία, που αναγκάστηκαν λόγω της αναπηρίας τους να βγουν στη σύνταξη νωρίτερα; Έχετε κάποια απάντηση για το ποιο είναι το μέσο με το οποίο θα βοηθήσετε ένα εκατομμύριο περίπου άτομα με αναπηρία; Έχετε υπ’ όψιν σας πού βρίσκεται αυτήν τη στιγμή η κοινωνία έξω από τους αριθμούς που παρουσιάζετε;
Διότι μπορούμε να σας πούμε και οι συνάδελφοί μου από τον ΣΥΡΙΖΑ έχουν πει πάρα πολλά νούμερα σε σχέση με το πού βρίσκεται η κοινωνία και το πού χτυπάει η καρδιά της. Χτυπάει στη φτώχεια, χτυπάει στην ανεργία, χτυπάει στα συσσίτια που μοιράζονται κατά χιλιάδες σε όλη την επικράτεια της χώρας, χτυπάει εκεί όπου εσείς δεν πατάτε ποτέ, χτυπάει εκεί από όπου εσείς είστε απόντες και θα συνεχίσετε να είστε απόντες, γιατί δεν μπορείτε να σταθείτε σε μία κοινωνία της οποίας ο ιστός έχει διαρραγεί σχεδόν αμετάκλητα. 
Σ’ αυτό, λοιπόν, εμείς απαντούμε: Είτε θα πάμε προς την καταστροφή είτε θα ανατρέψουμε τις πολιτικές, τις οποίες εφαρμόζετε τρία χρόνια αποτυχημένα, πηγαίνοντας το χρέος ολοένα και αυξανόμενο. Ο κόσμος θα επιλέξει την ανατροπή, ο κόσμος θα επιλέξει μία κυβέρνηση της Αριστεράς με κορμό τον ΣΥΡΙΖΑ. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΚΑΡΑΓΙΑΝΝΙΔΗΣ",187
"119637"," Ευχαριστούμε κι εμείς, κύριε συνάδελφε. 
Ο κ. Διονύσης Σταμενίτης από τη Νέα Δημοκρατία έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119638"," Κυρία Πρόεδρε, κυρίες και κύριοι συνάδελφοι, εγώ θα ψηφίσω τον κρατικό προϋπολογισμό του 2014, γιατί είναι ένας προϋπολογισμός που, ύστερα από πάρα πολλά χρόνια ύφεσης και παραγωγής ελλειμμάτων, μας επιτρέπει να αισιοδοξούμε, να έχουμε την ελπίδα και να σχεδιάσουμε τη νέα Ελλάδα που οραματιζόμαστε σε στέρεες και ασφαλείς βάσεις. 
Το 2014, όπως δείχνουν όλα και πλέον δεν το αμφισβητεί κανένας, θα είναι μία χρονιά ανάπτυξης, έστω και οριακής, ικανής όμως για να δώσει στη χώρα μας την ώθηση που χρειάζεται. 
Κυρίες και κύριοι συνάδελφοι, δεκαοχτώ μήνες διακυβέρνησης του Αντώνη Σαμαρά εξασφάλισαν για την Ελλάδα όσα πριν από δύο χρόνια φάνταζαν ακατόρθωτα. 
Πρώτα απ’ όλα, παραμένει η χώρα μας στην οικονομική ζώνη του Ευρώ. Συνεχίζουμε την πορεία μας μέσα στην ευρωπαϊκή οικογένεια ως ισότιμος εταίρος. Επανακτήσαμε την αξιοπιστία μας και κάθε σενάριο οικονομικής καταστροφής είναι πια όνειρο θερινής νυκτός. Αυτές είναι κατακτήσεις με χαρακτήρα ουσιαστικό, πρακτικό αλλά και συμβολικό. 
Δεύτερον, προωθήθηκαν οι μεταρρυθμίσεις και δημιουργήθηκε ένα φιλικό και υγιές επενδυτικό περιβάλλον.
Αυτές οι δύο αναγκαιότητες ανέκοψαν τον κατήφορο της οικονομίας και συνέβαλαν στη διάσωση της χώρας. Η εφαρμογή τους, όμως, επί δεκαετίες δεν ήταν εφικτή, γιατί έβρισκαν μπροστά τους ανυπέρβλητα εμπόδια κρατικοδίαιτων συμφερόντων, προνομιακών ομάδων, συντεχνιών, νοοτροπιών και παρωχημένων αντιλήψεων. 
Και τρίτον, στο οικονομικό μέρος έχουμε θετική εκτέλεση του προϋπολογισμού του 2013, επίτευξη πρωτογενούς πλεονάσματος πάνω από 800.000.000 ευρώ, ενώ τέτοια εποχή πέρσι προβλέπαμε μηδενικό πλεόνασμα. 
Επομένως υπάρχουν πάνω από 550.000.000 ευρώ για σταδιακή αποκατάσταση αδικιών, ώστε μία άλλη προεκλογική δέσμευση του Πρωθυπουργού να γίνει πράξη με πρώτο μέλημα τους χαμηλοσυνταξιούχους και τους ένστολους. 
Αυτά είναι στοιχεία τα οποία πέρα από τα αντικειμενικά οφέλη που απορρέουν από τους οικονομικούς δείκτες, δίνουν στην οικονομία μας και το απαραίτητο ψυχολογικό πλεονέκτημα απέναντι στους δανειστές και τους εταίρους μας. 
Κυρίες και κύριοι συνάδελφοι, όσα επιτεύχθηκαν μέχρι σήμερα, για να έχουν αξία, να βοηθήσουν τον Έλληνα πολίτη, να συμβάλουν στην οικοδόμηση της νέας Ελλάδος, θα πρέπει να θωρακιστούν νομοθετικά με ασφαλιστικές δικλίδες, με αλλαγή νοοτροπιών, με κάθε, εν πάση περιπτώσει, απαραίτητη ενέργεια, ώστε να αποφευχθεί η πιθανότητα ο ασθενής να υποτροπιάσει. 
Σε αυτό το διάστημα έγιναν όσα δεν έχουν γίνει ποτέ. Η ευκαιρία που μας δίνεται είναι τεράστια και πρέπει να την αξιοποιήσουμε στο μέγιστο. Πρέπει να περάσουμε στη νέα εποχή, απαλείφοντας το φόβο ότι μπορεί να ξαναβρεθούμε σε αυτήν τη δεινή θέση στην οποία βρεθήκαμε τα τελευταία χρόνια. 
Σε αντίθεση με τα κόμματα της Αντιπολίτευσης, όσοι στηρίζουμε την Κυβέρνηση, οραματιζόμαστε μία Ελλάδα που θα αποτελέσει πόλο έλξης για επενδύσεις, επιχειρηματικές πρωτοβουλίες με σταθερό φορολογικό σύστημα, με χαμηλούς, ανταγωνιστικούς φορολογικούς συντελεστές. Οραματιζόμαστε μία χώρα που θα διαθέτει ένα σύγχρονο, μικρό, ευέλικτο, δίχως τεράστιο κόστος, δημόσιο τομέα στην υπηρεσία του πολίτη. Οραματιζόμαστε μία Ελλάδα που θα μπορεί να ενισχύει τις διεθνείς της σχέσεις, θα διαδραματίζει πρωταγωνιστικό ρόλο στα μεγάλα ζητήματα της ενέργειας και θα πρωτοστατεί σε μία νέα μεταναστευτική πολιτική στην Ευρωπαϊκή Ένωση. 
Οραματιζόμαστε μία χώρα που θα μπορεί να παρέχει ίσες ευκαιρίες στους νέους, θα ενισχύει τη δημιουργικότητα, την επιχειρηματικότητα, την επιστημονική έρευνα, την καινοτομία και θα αναπτύσσει τον πρωτογενή της τομέα και τη μεταποίηση. Οραματιζόμαστε μία χώρα, που επιτέλους, θα υιοθετήσει ένα νέο παραγωγικό μοντέλο, το οποίο θα απελευθερώσει όλες μας τις δυνάμεις και θα μας επιτρέψει να δημιουργούμε πλεονάσματα και να ζούμε σε μία χώρα χωρίς δανεικά. 
Με λίγα λόγια, οι τεράστιες θυσίες των Ελλήνων πολιτών τους δεκαοκτώ αυτούς μήνες μάς δίνουν τη δυνατότητα να υλοποιούμε όλα όσα απαιτούνται για να μπορούμε να μιλάμε για τη νέα Ελλάδα που οραματιζόμαστε. 
Κυρίες και κύριοι συνάδελφοι, αντιλαμβανόμαστε ότι υπάρχουν δυσκολίες, ότι οι πολίτες δοκιμάζονται, ότι τα περιθώρια της κοινωνικής ανοχής εξαντλούνται. Δεν ήρθαμε εδώ σήμερα να παρουσιάσουμε μία εικονική πραγματικότητα. Ερχόμαστε εδώ για να πούμε την αλήθεια, μακριά από ανεφάρμοστες υποσχέσεις. Ερχόμαστε εδώ για να στηρίξουμε τη μοναδική ρεαλιστική και εφαρμόσιμη πολιτική επιλογή, η οποία θα μας οδηγήσει με ασφάλεια στην έξοδο από την κρίση. 
Σαφώς όταν αποφασίζεις, όταν υλοποιείς πολιτικές, μπορεί να γίνουν λάθη και να υπάρξουν και αστοχίες. Από την απραξία, όμως, που επιδιώκουν κάποιοι σήμερα ή την επιστροφή στο χθες, εμείς προτείνουμε τη δράση και τη φυγή προς τα εμπρός. 
Όσον αφορά στην εμμονή της Αντιπολίτευσης για αντάρτικα, ανατροπές στους δρόμους, στα σχολεία, στα πανεπιστήμια και τελευταία μέσα στο Κοινοβούλιο, απαντάμε ότι μάλλον βρίσκεται εκτός πραγματικότητας. Όσα πρεσβεύετε -αν τελικά κάτι πρεσβεύετε- έχουν πάρει εδώ και χρόνια διαζύγιο με το ρεαλισμό και την παγκόσμια πραγματικότητα. Η πρότασή σας είναι η επιστροφή σε εκείνα τα σημεία του παρελθόντος που πασχίζουμε σήμερα να αλλάξουμε για να πάμε μπροστά, γιατί ήταν αυτά που μας οδήγησαν στην κρίση και στη μεγάλη ταλαιπωρία του ελληνικού λαού. 
Κυρίες και κύριοι συνάδελφοι, ήρθε η ώρα να ξεκαθαρίσουμε κάτι. Την οικονομική κρίση δεν την έφερε το μνημόνιο. Το μνημόνιο είναι το αποτέλεσμά της. Μπορεί η συνταγή να είναι λάθος, όπως πιστεύω εγώ, ή για άλλους να μην έχει εφαρμοστεί σωστά. Άλλωστε, σε κάποιους μήνες θα αποτελεί παρελθόν. Την κρίση, όμως, την έφεραν οι στρεβλώσεις του χθες, οι σπατάλες, η γραφειοκρατία, το ρουσφετολογικό κράτος, οι συντεχνίες, η πολιτική ατολμία και η ατιμωρησία. 
Αν όλα αυτά, όπως λέτε, δεν τα υπερασπίζεστε, τότε απαντήστε μας, επιτέλους, γιατί δεν ψηφίσατε πριν από λίγες ημέρες τη μείωση της φαρμακευτικής δαπάνης κατά 500.000.000 ευρώ; Επιθυμείτε, δηλαδή, η χώρα να επιστρέψει στο χθες, όταν δανειζόμασταν για να πληρώσουμε τη φαρμακευτική δαπάνη, η οποία ήταν πάνω από 5.000.000.000 ευρώ, και κερδοσκοπούσαν Έλληνες και ξένοι φαρμακοβιομήχανοι; 
Προχθές γιατί δεν ψηφίσατε την κύρωση της σύμβασης του αγωγού ΤΑΠ, μία τεράστια ιδιωτική επένδυση άνω των 2.000.000.000 ευρώ, με τουλάχιστον τεσσερισήμισι χιλιάδες θέσεις εργασίας για πέντε χρόνια; Δεν συμφωνείτε με τη στρατηγική επιλογή της αναβάθμισης της χώρας μας στο διεθνή ενεργειακό χάρτη; Δεν συμφωνείτε με την ενίσχυση της ενεργειακής ασφάλειας και της αυτονομίας της χώρας; Θέλετε τη χώρα δέσμια στο ακριβό πετρέλαιο με τις συγκεκριμένες περιβαλλοντικές επιπτώσεις; 
Νομίζω, κύριοι της Αντιπολίτευσης, ότι έχετε πάρει λάθος τρένο και σε οποιαδήποτε στάση και αν ανεβείτε ή κατεβείτε, πάλι λάθος θα είστε. Η χώρα έχει κινήσει για μπροστά και ονειροβατείτε αν πιστεύετε ότι θα επιτρέψουμε να ανακόψετε αυτήν την πορεία. Στο παρελθόν μπορείτε να γυρίσετε μόνοι σας. 
Κυρίες και κύριοι συνάδελφοι, ο προϋπολογισμός αποτελεί περίτρανη απόδειξη ότι η χώρα βήμα-βήμα αλλάζει, τα καταφέρνει. Εγώ με τη σειρά μου σας καλώ να υπερψηφίσουμε τον προϋπολογισμό του 2014, έναν προϋπολογισμό ανάπτυξης μετά από πάρα πολλά χρόνια ύφεσης της χώρας. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΔΙΟΝΥΣΙΟΣ ΣΤΑΜΕΝΙΤΗΣ",478
"119639"," Ευχαριστούμε και εμείς, κύριε Σταμενίτη. 
Το λόγο έχει η κ. Θεανώ Φωτίου από τον ΣΥΡΙΖΑ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119640"," Κυρία Πρόεδρε, ο προϋπολογισμός του 2014 για την παιδεία εικονογραφεί ένα δίπολο: από τη μια τη διάλυση και συρρίκνωση της δημόσιας εκπαίδευσης -και, κυρίως, της τριτοβάθμιας- και της έρευνας και από την άλλη, την ενίσχυση και διόγκωση της ιδιωτικής εκπαίδευσης με χρήματα, υπηρεσίες και περιεχόμενα που αποσπάτε από τη δημόσια. Δίνετε 4,5 δισεκατομμύρια για την παιδεία το 2014, όταν το 2009 ήταν 7 δισεκατομμύρια. Δηλαδή, έχουμε 35% μείωση. 
Για το μορφωτικό, όμως, επίπεδο των παιδιών η καταστροφή είναι τεράστια. Από το 2009 μέχρι σήμερα οι σχολικές επιδόσεις των Ελλήνων μαθητών, σύμφωνα με τον ΟΟΣΑ, έπεσαν από την εικοστ θέση στην 64η σε εξήντα πέντε χώρες. Αυτή είναι η εκπαίδευση της αμάθειας που επιβάλατε με τις συνεχείς μεταρρυθμίσεις, κατά τις επιταγές του ευρωπαϊκού χώρου προϊόντων εκπαίδευσης και της Μπολόνια, κατακερματισμός και εκπληροφόρηση. Τα παιδιά μαθαίνουν τα πάντα και τίποτα. Γι’ αυτό δεν σας χρειάζεται το Παιδαγωγικό Ινστιτούτο και το καταργήσατε. Μηδέν στο λογαριασμό φέτος.
Εμείς σαν κυβέρνηση της Αριστεράς θα επαναφέρουμε το θεσμό του ολοήμερου σχολείου και θα τον διευρύνουμε σε δημοτικά και γυμνάσια. Μετά το μάθημα το παιδί θα μένει εκεί για ενισχυτική διδασκαλία, για ξένες γλώσσες, μουσική, καλλιτεχνικές δράσεις, κομπιούτερ, για προετοιμασία στις πανελλήνιες, δράσεις για τις οποίες ο ελληνικός λαός σε καιρούς ευημερίας πλήρωνε δύο δισεκατομμύρια σε ιδιωτικά εκπαιδευτήρια. Αυτά δεν μπορεί πια να τα πληρώνει. Αυτά θα προσφέρονται στο δημόσιο σχολείο.
Εξοντώνετε την έρευνα. Τη φτάσατε στο 0,57% του ΑΕΠ, όταν ο ευρωπαϊκός μέσος όρος είναι στο 2,1% του ΑΕΠ. Συγχωνεύσατε σε νομικά πρόσωπα ιδιωτικού δικαίου τριάντα ένα ερευνητικά κέντρα, διαλύοντας το δημόσιο ερευνητικό ιστό. Όμως, οι Έλληνες ερευνητές έφεραν κέρδος στην Ελλάδα από τα ανταγωνιστικά ευρωπαϊκά προγράμματα τριπλάσια από τον ευρωπαϊκό μέσο όρο. 
Ποιος πιστεύει τις εξαγγελίες του Πρωθυπουργού για ψηφιακή οικονομία και Wi-Fi, όταν είναι γνωστό ότι στους διαδρόμους των Βρυξελλών, από την ψηφιακή ατζέντα 2020 η χώρα μας δεν θα πάρει τα χρήματα που της αναλογούν μέχρι το 2020, γιατί δεν διαπραγματευθήκατε τις προϋποθέσεις του προγράμματος, τις ex ante conditionalities, δηλαδή, που δεν μας ευνοούσαν. 
Μιλάτε για ανάπτυξη, έρευνα και τεχνολογία, όταν καταστρέφετε συνειδητά το ΕΜΠ με τις διαθεσιμότητες των διοικητικών, ένα ίδρυμα ανάμεσα στα δέκα καλύτερα της Ευρώπης στην έρευνα, που φέρνει κάθε χρόνο τόσα χρήματα όσα παίρνει από τον κρατικό προϋπολογισμό. 
Εσείς εξοντώνετε εκπαιδευτικούς και εκπαιδευόμενους. Διώκετε τους πάντες, μαθητές, φοιτητές, καθηγητές, πρυτάνεις. Παραπέμπετε τον Πρύτανη του ΕΚΠΑ, γιατί είπε το αυτονόητο, ότι, αν φύγουν οι πεντακόσιοι διοικητικοί, το ΕΚΠΑ δεν μπορεί να λειτουργήσει, διότι ακυρώνονται οι ζωτικές του λειτουργίες, τα εργαστήρια, οι βιβλιοθήκες, η φύλαξη, τα δίκτυα, οι διοικητικές υπηρεσίες, τα ερευνητικά του προγράμματα. 
Πόσα εκατομμύρια ζημιά κάνατε στα δύο ιστορικά πανεπιστήμια της χώρας τρεις μήνες τώρα; Κρατάτε ομήρους χιλιάδες φοιτητές. Καταστρέφετε ερευνητικά προγράμματα, μπλοκάρετε την αποφοίτηση δεκάδων επιστημόνων. Ανοίξτε τα πανεπιστήμια τώρα με όλους τους εργαζόμενους στη θέση τους και πάψτε να εξευτελίζετε κάθε έννοια αξιοκρατίας, αξιολόγησης και εξορθολογισμού.","ΘΕΑΝΩ ΦΩΤΙΟΥ",531
"119641"," Κοιτάξτε το πρόσωπό σας σε έναν καθρέφτη γι’ αυτά που λέτε.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"119642"," Έδωσε βραβείο αριστείας ο Υπουργός σας την περασμένη εβδομάδα σε εκπαιδευτικό των ΕΠΑΛ-ΕΠΑΣ, που είχατε βγάλει σε διαθεσιμότητα! Τον αξιολογήσατε πριν ή μετά την απόλυση; 
Εμείς, ως κυβέρνηση της Αριστεράς θα ακυρώσουμε τους μνημονιακούς νόμους και θα ψηφίσουμε μεταβατικό νόμο, ο οποίος θα αποκαθιστά τη δημοκρατική λειτουργία και διοίκηση όλων των βαθμίδων κατ’ επιταγή του άρθρου 16 του Συντάγματος. Θα άρουμε τις διαθεσιμότητες, για να καλύψουμε τις ανάγκες και να λειτουργήσουν τα σχολεία και τα ΑΕΙ. 
Κι ενώ τα κονδύλια μειώνονται σε όλους τους λογαριασμούς του Υπουργείου Παιδείας, τι αυξάνετε; Αυξάνετε τις δαπάνες της κεντρικής διοίκησης, δηλαδή του Υπουργείου σας, από 180 εκατομμύρια σε 223 εκατομμύρια. Γιατί; Διότι ιδρύσατε πέρυσι δύο «υπεροργανισμούς», αυτόνομους μέσα στο οργανόγραμμα του Υπουργείου Παιδείας, διακοσίων περίπου υπαλλήλων, ιδιωτικού δικαίου, με διοικητικά συμβούλια που διορίζονται και λογοδοτούν απευθείας στον Υπουργό Παιδείας, με έργο ο ένας, το ΙΝΕΔΙΒΙΜ, να χρηματοδοτεί εταιρείες ιδιωτικής εκπαίδευσης και ο άλλος, ο ΕΟΠΠΕΠ, να πιστοποιεί και να αναγνωρίζει ως ισότιμα τα πτυχία της ιδιωτικής εκπαίδευσης με αυτά της δημόσιας εκπαίδευσης.
 Έτσι θα κατευθυνθεί το ζεστό χρήμα των ΕΣΠΑ – «Διά Βίου Μάθησης» στην ιδιωτική εκπαίδευση, την ίδια ώρα που αναγκάζετε τα πανεπιστήμια να κλείσουν ή να βάλουν δίδακτρα, για να επιβιώσουν, όχι μόνο στα μεταπτυχιακά, αλλά και στα προπτυχιακά. 
Εμείς θα καταργήσουμε όλους τους νόμους που πριμοδοτούν την ιδιωτική εκπαίδευση και τους σχολάρχες, γιατί πιστεύουμε στο μαζικό, δωρεάν, δημόσιο σχολείο. Στη νεοφιλελεύθερη λογική σας το δημόσιο σχολείο και το σχολείο το καλό είναι έννοιες ασύμβατες. Για εσάς καλό είναι το ιδιωτικό σχολείο. Για την Αριστερά αυτό είναι το στοίχημα της εκπαιδευτικής ανασυγκρότησης που επεξεργαζόμαστε: το καλό, δημόσιο, δωρεάν σχολείο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κυρία Πρόεδρε. 
Αυτό είναι το συγκριτικό πλεονέκτημα της Ελλάδας για την παραγωγική ανασυγκρότηση, για την έξοδο από την κρίση. 
Αυξάνετε, όμως, και κάτι άλλο: το κονδύλι για τις εισαγωγικές εξετάσεις από 2 εκατομμύρια σε 6 εκατομμύρια. Γιατί βάλατε το θεσμό των πανελληνίων εξετάσεων στις τρεις τάξεις του λυκείου, τριπλασιάζοντας τα έξοδα των Ελλήνων για φροντιστήρια και ιδιαίτερα, μεγαλώνοντας τη μαθητική διαρροή. 
Εμποδίζετε τα παιδιά να προχωρήσουν στην ανώτατη εκπαίδευση και να πάρουν απολυτήριο λυκείου, γιατί πρέπει να αντιστρέψετε τη μοναδική κατάκτηση του ελληνικού λαού, να σπουδάζουν τα παιδιά του κατά 75% στα ΑΕΙ και κατά 25% στην τεχνολογική εκπαίδευση. Αυτό είναι ανωμαλία, μας είπε ο Υπουργός, και πρέπει να διορθωθεί. 
Εμείς δεν θα το επιτρέψουμε. Στην Ελλάδα της ανθρωπιστικής κρίσης και φτώχειας θα κάνουμε τα ολοήμερα σχολεία ασφαλή κέντρα πολιτισμού και ζωής κάθε γειτονιάς, με εμβολιασμούς, πρωινό και μεσημεριανό. Θα βοηθήσουμε τη νέα γενιά να μορφωθεί, γιατί αυτό είναι το μόνο μας κεφάλαιο για να βγούμε από την κρίση. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΑΝΩ ΦΩΤΙΟΥ",531
"119643"," Ευχαριστούμε κι εμείς, κυρία Φωτίου.
Έχει ζητήσει το λόγο ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.
Έχετε το λόγο, κύριε Τσούκαλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119644"," Αυτό σημαίνει ότι υποβαθμίζονται οι Βουλευτές.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"119645"," Δεν υποβαθμίζονται οι Βουλευτές, κύριε Γιακουμάτο. Βουλευτής είναι και ο κ. Τσούκαλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119646"," Κυρίες και κύριοι συνάδελφοι, θα μου επιτρέψετε να πω ότι την υποβάθμιση της συζήτησης την προκαλεί η επί τριήμερον απουσία από την Αίθουσα του Υπουργού των Οικονομικών. Αυτήν τη στιγμή, δυστυχώς, κανένας από το επιτελείο του Υπουργείου Οικονομικών δεν είναι παρών. Όπως καταλαβαίνετε, οι απαντήσεις επί του προϋπολογισμού πρέπει να είναι πολιτικές και όχι λογιστικές. 
Η χώρα, κυρίες και κύριοι συνάδελφοι, βρίσκεται σε μια κρίσιμη καμπή την οποία την κατανοούμε όλοι, σε ένα κρίσιμο σημείο, όπου πρέπει να προσδιορίσει ποια βήματα θα ακολουθήσει, ποιες πολιτικές θα ακολουθήσει για το επόμενο διάστημα και κυρίως ποιες είναι οι «κόκκινες» γραμμές που πρέπει να θέσει εν όψει της νέας περιόδου και τις οποίες πρέπει να ακολουθήσει η χώρα. 
Αυτό, λοιπόν, το πενθήμερο ο λόγος μας θα έπρεπε να είναι πρωτίστως απολογητικός, θα έπρεπε να εστιάζεται στον απολογισμό του προηγούμενου χρόνου. 
Η Δημοκρατική Αριστερά, κυρίες και κύριοι συνάδελφοι, είναι υποχρεωμένη, νιώθει την υποχρέωση, να καταθέσει τον απολογισμό της για τον τελευταίο χρόνο. Η Δημοκρατική Αριστερά νιώθει αυτήν την υποχρέωση, γιατί ψήφισε τον προϋπολογισμό του 2013, ο οποίος τρέχει ακόμα μέχρι το τέλος του χρόνου, και πάνω σε αυτόν τον απολογισμό πρέπει να στηριχθεί και ο προϋπολογισμός του επόμενου χρόνου.
Νιώθει αυτήν την υποχρέωση, σε αντίθεση με την τακτική που ακολουθεί η Κυβέρνηση, γιατί πιστεύουμε ότι ο απολογισμός πρέπει να είναι πολιτικός, γιατί ο προϋπολογισμός θέτει νούμερα τα οποία στηρίζονται πάνω σε συγκεκριμένες επιλογές, τις οποίες πρέπει η χώρα να ακολουθήσει. Γιατί μία κυβέρνηση, οποιαδήποτε κυβέρνηση, κυρίες και κύριοι συνάδελφοι, ασκεί τις πολιτικές υπέρ των πολιτών και όχι υπέρ των αριθμών. 
Αυτό, λοιπόν, που πρέπει να κάνουμε είναι να σταθούμε συγκεκριμένα σε αυτά. 
Το ερώτημα είναι: Όλα τα στοιχεία τα οποία προσπάθησε να αναφέρει, να περιγράψει με πολύ μεγάλη επάρκεια, μπορώ να πω, ο κ. Σταϊκούρας, σε σχέση με την υλοποίηση των στοιχείων του προϋπολογισμού του 2013, αρκούν προκειμένου να οδηγηθούμε σε ασφαλή συμπεράσματα; Και ας δεχθούμε, χάριν της συζήτησης, ότι τα νούμερα -έχουν βγει αυτά τα νούμερα του Προϋπολογισμού και υπάρχουν τεράστιες αποκλίσεις- είναι σωστά. Μπορεί να μας πει ο κ. Σταϊκούρας ή οποιοδήποτε μέλος της Κυβέρνησης, εάν οι πολιτικές που κρύβονται πίσω από αυτά τα νούμερα πέτυχαν; Διότι αυτό είναι το κρίσιμο. 
Εάν ήταν εδώ ο κ. Σταϊκούρας, θα απευθυνόμουν σε αυτόν και θα τον ρωτούσα αν γνωρίζει τι εστί πύρρειος νίκη, «αν έτι μίαν μάχη Ρωμαίους νικήσωμεν, απολούμεθα παντελώς». Ο Πύρρος, νικητής σε όλους τους πολέμους στην Ιταλία, επέστρεψε γιατί, εάν έδινε μία μάχη, θα έχανε και τον τελευταίο Μολοσσό, τον τελευταίο πολίτη του. Αυτό, λοιπόν, θα πρέπει να είναι ουσιαστικά η αξιολόγηση.
Ας πάμε, λοιπόν, στην αξιολόγηση. Είμαι υποχρεωμένος, κυρίες και κύριοι συνάδελφοι, να κάνω μια αναφορά από την περσινή μου τοποθέτηση επί του προϋπολογισμού του 2013. 
Το πρόγραμμα το οποίο ακολουθείται στην Ελλάδα συνιστά την ψηφίδα ενός αποτυχημένου προγράμματος, ενός καταστροφικού προγράμματος που εφαρμόζεται σε όλη την Ευρώπη. Η κυρίαρχη πολιτική που ασκείται στην Ευρώπη είναι ένα πρόγραμμα μονεταριστικό, το οποίο επιβάλλεται διά της βίας, ουσιαστικά διά εκβιασμού, από την Γερμανία και το οποίο όλοι μας θέλουμε να αλλάξει. Εάν συνεχιστεί αυτό το πρόγραμμα, δεν βγάζει πουθενά. Για να αλλάξει, όμως, το πρόγραμμα στην Ελλάδα, πρέπει να αλλάξει ο συσχετισμός στην Ευρώπη και μέσα στην Ευρώπη να βρεθεί η λύση. Είπαμε ότι επιλέγουμε αυτά τα επώδυνα μέτρα σαν όχημα, σαν διαβατήριο, προκειμένου να είμαστε πάνω στο πλοίο, όταν θα γίνονται αυτές οι θετικές αλλαγές στην Ευρώπη. Είναι κοινή παραδοχή -όχι βεβαίως της Δημοκρατικής Αριστεράς- όλων των διεθνών κύκλων αυτήν την περίοδο ότι το πρόγραμμα αυτό είναι αδιέξοδο. Όμως, μόνο μέσω της συλλογικής προσπάθειας στην Ευρώπη θα μπορέσει να αλλάξει και με κανέναν άλλο τρόπο.
Ανέφερα τότε ότι θέσαμε τους όρους, το πρόγραμμα να εντάσσεται σε μια συνολική προοπτική, σε μια νέα αφήγηση για την αλλαγή στην Ευρώπη, την οποία τη θέλουμε διαφορετική, όπως διαφορετική θέλουμε και την Ελλάδα. Είχαμε θέσει τους όρους μας και οι όροι αυτοί ήταν αποτυπωμένοι και στο κυβερνητικό πρόγραμμα των τριών κομμάτων τότε. Ποιο ήταν το πρόγραμμα, κυρίες και κύριοι συνάδελφοι; 
Πρώτον, κατάρτιση εθνικού σχεδίου ανασυγκρότησης, μέσα στο οποίο η χώρα ήταν υποχρεωμένη να εντάξει και όλους τους προϋπολογισμούς. Εάν οποιοσδήποτε προϋπολογισμός δεν είναι ενταγμένος σε τέτοιο σχέδιο, δεν μπορεί να σταθεί πολιτικά.
 Έτσι, λοιπόν, έχουμε στις 28-01-2013 την επίσημη εξαγγελία -κατόπιν πίεσης και της Δημοκρατικής Αριστεράς τότε- εκ μέρους του κ. Στουρνάρα και του κ. Χατζηδάκη για την κατάρτιση του εθνικού σχεδίου ανασυγκρότησης, εθνικού σχεδίου αλλαγής του παραγωγικού μοντέλου. Σύμφωνα με τον Υπουργό Οικονομικών κ. Στουρνάρα, τρία είναι τα ερωτήματα που πρέπει να απαντηθούν σε αυτό το δεκαετούς διάρκειας σχέδιο. 
Πώς θέλουμε την οικονομία το 2020; Ποιοι κλάδοι θα τραβήξουν το κάρο της ανάπτυξης τα επόμενα χρόνια και με τι τρόπο θα φτάσουμε εκεί; 
Αυτό το σχέδιο, το χρονοδιάγραμμα, κύριες και κύριοι συνάδελφοι, ήταν να κατατεθεί μέχρι τέλος Μαΐου, μέχρι τέλους Ιουνίου να δοθεί σε διαβούλευση και τον Σεπτέμβριο να το έχει η χώρα, ούτως ώστε μέσα σε αυτό το σχέδιο να εντάξει και το συγκεκριμένο προϋπολογισμό. Ακόμα το σχέδιο αυτό δεν υπάρχει. Έτσι, λοιπόν, ο παρών προϋπολογισμός ουσιαστικά υλοποιείται σύμφωνα με την πεπατημένη των προηγούμενων ετών και με την πολιτική που ασκείτο. Αλλά, όμως, κυρίες και κύριοι συνάδελφοι, έχουμε και την πρόσφατη δήλωση του κ. Στουρνάρα ότι δυστυχώς, καλώς ή κακώς, το μοναδικό σχέδιο που έχει η χώρα είναι αυτό του μνημονίου. Με αυτή, λοιπόν, τη λογική κινούμαστε.
Δεύτερος ουσιαστικός όρος προκειμένου να ολοκληρωθεί και να έχει αίσιο πέρας η υλοποίηση του προϋπολογισμού του 2013: το φορολογικό. Η μέγιστη μεταρρύθμιση, στην οποία στηριζόμασταν και ελπίζαμε όλοι. Ήταν κοινό αίτημα όλων των πτερύγων της Βουλής. Εξαγγέλθηκε, το υποσχεθήκαμε. Θα ολοκληρωθεί τον Μάρτιο, θα ολοκληρωθεί τον Μάιο και ήρθε, κυρίες και κύριοι συνάδελφοι, πρόσφατη συμφωνία των δύο, πλέον, κομμάτων της συγκυβέρνησης, η οποία ουσιαστικά μετέθεσε στο απώτερο μέλλον την απόκτηση, επιτέλους, αυτού του πολυπόθητου δίκαιου φορολογικού συστήματος, όταν ουσιαστικά η χώρα θα έχει εκπληρώσει τα δημοσιονομικά της δεδομένα και στόχους και θα έχει αποκατασταθεί η ομαλότητα.
Τρίτον, πάταξη της φοροδιαφυγής. Καταθέτω για τα Πρακτικά την επίκαιρη επερώτηση της Κοινοβουλευτικής Ομάδας της Δημοκρατικής Αριστεράς στις 18-10-2012, όπου θέταμε ένα προς ένα τα μεγάλα προβλήματα της φοροδιαφυγής.
(Στο σημείο αυτό ο Βουλευτής κ. Νικόλαος Τσούκαλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών Βουλής)
 Δυστυχώς, έρχεται ο κ. Στουρνάρας σε πρόσφατη απάντησή του σε σχετική ερώτηση, αν δεν κάνω λάθος, του κ. Κακλαμάνη και κάνει τον ετήσιο απολογισμό για την πάταξη της φοροδιαφυγής: «Όσον αφορά τα εμβάσματα του εξωτερικού άνω των 100.000 ευρώ, οι έλεγχοι αυτοί βρίσκονται σε εξέλιξη. Έχουν ολοκληρωθεί δύο έλεγχοι και έχει βεβαιωθεί το ποσό των 5.000.000 ευρώ και το οποίο εισπράχθηκε.». Δύο έλεγχοι, πέντε εκατομμύρια. Φανταστείτε να είχαν ολοκληρωθεί εκατό έλεγχοι πόσα χρήματα θα είχαμε εισπράξει. «Όσον αφορά στα ακίνητα της Μ. Βρετανίας, επί εκατόν επτά φορολογουμένων έχουν ολοκληρωθεί είκοσι έλεγχοι και έχουν βεβαιωθεί 162.000 ευρώ.». Για τις offshore, κυρίες και κύριοι συνάδελφοι: «Με τους ελέγχους offshore έχουν καταγραφεί και ήδη με κριτήρια κινδύνου έχουν επιλεγεί οι πρώτες τριακόσιες είκοσι δύο εταιρείες προς έλεγχο. Έχουν εκδοθεί εκατόν εξήντα τρεις εντολές ελέγχου. Έχουν ολοκληρωθεί τριάντα τέσσερις και τα ποσά που βεβαιώθηκαν γι’ αυτές τις τριάντα τέσσερις είναι 40.000.000 ευρώ.». Να θυμίσω ότι οι offshore είναι άνω των εξίμισι χιλιάδων, που σημαίνει, κυρίες και κύριοι συνάδελφοι, ότι, για να ολοκληρωθούν οι έλεγχοί τους, θα απαιτηθούν κάποιες δεκαετίες σύμφωνα με αυτούς τους ρυθμούς. Να μην αναφερθώ στο τι αναφέρει για τα σκάφη αναψυχής, όταν πέρυσι λέγαμε ότι με βεβαιότητα θα μπορούσαν να εισπραχθούν περίπου 100.000.000 ευρώ, αν είχαν ολοκληρωθεί εγκαίρως.
Όλα αυτά τα οποία σας αναφέρω είχαν τεθεί ως πλαίσιο από τότε, προκειμένου να ελπίζει η χώρα για την έξοδο από την κρίση.
Όσον αφορά τη ρευστότητα, να θυμίσω ποιες ήταν οι εξαγγελίες του κυρίου Πρωθυπουργού και του κ. Στουρνάρα –θα μου επιτρέψετε να σας πω και της Δημοκρατικής Αριστεράς- όλο το προηγούμενο διάστημα; Για την ανακεφαλαιοποίηση των τραπεζών ποιες ήταν οι ελπίδες μας, ποιες ήταν οι εξαγγελίες μας; Ότι θα ανακεφαλαιώσουμε τις τράπεζες. 
Εμείς προτείναμε, ως Δημοκρατική Αριστερά, να υπάρχει προγραμματική σύμβαση μεταξύ του δημοσίου και των τραπεζών για εκταμίευση συγκεκριμένου ποσοστού από το ποσό που δόθηκε προς εκταμίευση, προκειμένου να ανακουφιστεί η αγορά. 
Φθάσαμε στο τέλος του χρόνου, γνωρίζουμε πολύ καλά ότι δεν έχουν ολοκληρωθεί οι έλεγχοι της «BLACKROCK» και κανείς δεν γνωρίζει σε ποιο σημείο θα φτάσουν, τη στιγμή που είναι γνωστό ότι περίπου ένα εκατομμύριο εργαζόμενοι βρίσκονται σε στάση πληρωμών από δύο έως δώδεκα μήνες. Αυτοί δεν καταγράφονται στην ανεργία. 
Είχαμε πει ότι δεν θα περάσουν οι Έλληνες άλλο χειμώνα σαν του 2013. Δεν ξέρω εάν πιστεύετε εσείς ότι δεν θα περάσουμε και το 2014 τον ίδιο χειμώνα. 
Δεν είναι εδώ ο κ. Σταϊκούρας για να απαντήσει, αλλά θέλω να πω ότι πρόσφατα του είχα κάνει μία επίκαιρη ερώτηση για τις ανενεργές καταθέσεις. Θυμάστε, κυρίες και κύριοι συνάδελφοι, τι ποσό περίπου είχαμε προσδιορίσει ότι θα ωφεληθεί το ελληνικό δημόσιο από τις ανενεργές καταθέσεις; Κάποια τουλάχιστον εκατοντάδες εκατομμύρια. Ξέρετε τι ποσό περιλαμβάνεται στον προϋπολογισμό από τις ανενεργές καταθέσεις; Και γνωρίζω ότι ο Υπουργός κ. Σταϊκούρας είναι εξόχως οργισμένος γι’ αυτό. Μόνο 15 εκατομμύρια, γιατί η Τράπεζα της Ελλάδος δεν κάνει τη δουλειά της, γιατί η Τράπεζα της Ελλάδος δεν ελέγχει τις τράπεζες και γνωρίζουμε πάρα πολύ καλά ότι στις ανενεργές καταθέσεις έχουν παιχθεί πολλά παιχνίδια και έχει διακινηθεί πολύ μαύρο χρήμα.
Δεν θα σας αναφέρω την ανεργία και όσα αφορούν την ανάσχεση του ποσοστού της ανεργίας. Αυτά είναι ήδη διατυπωμένα. 
Όσον αφορά το περίφημο πλεόνασμα, θα σταθώ ιδιαίτερα σ’ αυτό. Οι πρώτοι που θα έπρεπε να πανηγυρίζουμε για το πλεόνασμα είναι η Δημοκρατική Αριστερά. Ξέρετε γιατί; Γιατί κατά τις περσινές διαπραγματεύσεις έναν από τους κύριους όρους που είχαμε θέσει -και το παλέψαμε μέχρι την τελευταία στιγμή- ήταν η ρήτρα αντικατάστασης, ότι κάθε φορά που θα υπάρχει πλεόνασμα το 70% θα διατίθεται για κοινωνικούς και άλλους σκοπούς. Αυτή ήταν η δική μας πρόταση. 
Ακούγοντας, λοιπόν, για το πλεόνασμα, θα έπρεπε να πανηγυρίζουμε. Το έχουμε θεωρήσει θετικό, αλλά άλλο είναι λογιστικά να αποτυπώνεις το πλεόνασμα και εντελώς διαφορετικό το να λες ότι αυτό το πλεόνασμα είναι βιώσιμο. Μακάρι να είναι βιώσιμο! Αυτό θα το κρίνει η αξιολόγηση του Απριλίου. 
Τελειώνω, κυρίες και κύριοι συνάδελφοι, με το εξής. Στις 29 Αυγούστου είχα μια λεκτική αντιπαράθεση με τον κ. Στουρνάρα, τότε που επικυρώσαμε τη σύμβαση για τα λαχεία. Είχε πει ο κ. Στουρνάρας ότι έχουμε διανύσει τα 2/3 της διαδρομής, ότι μας μένει το 1/3, είχε πει κουράγιο και το περίφημο «το λέω μέσα από την καρδιά μου, ο λογαριασμός βγαίνει». 
Κυρίες και κύριοι συνάδελφοι, σας λέω, αν και δεν είναι εδώ ο κ. Σταϊκούρας για να το ακούσει, ότι ακριβώς αυτό με τα 2/3 της διαδρομής το ανέφερε ο κ. Στουρνάρας κατά τη συζήτηση του προϋπολογισμού του 2013, δηλαδή το Δεκέμβριο του 2012. Το ερώτημα που θέτει ο απλός Έλληνας, ο οποίος περιμένει να δει ένα φως στο βάθος του τούνελ, είναι το εξής: Από πέρυσι μέχρι σήμερα δεν έχουμε διανύσει ούτε ένα μέτρο απ’ αυτά τα 2/3 που ίσχυαν τότε;","ΝΙΚΟΛΑΟΣ ΤΣΟΥΚΑΛΗΣ",520
"119647"," Το ανέβασε τον τελευταίο μήνα στα 3/4.","ΕΥΚΛΕΙΔΗΣ ΤΣΑΚΑΛΩΤΟΣ",510
"119648"," Στα 3/4. Τότε η απάντησή μου ήταν στον κ. Στουρνάρα ότι κάποιος θα πρέπει να ενημερώσει τον κ. Βενιζέλο, εσάς και κάποιους άλλους που αναφέρονται στο 1/3 ότι όταν κινείσαι σε έναν αγώνα αντοχής, όπως είχα πει τον Αύγουστο, σε ένα μαραθώνιο, τα δέκα τελευταία χιλιόμετρα είναι τα πιο επώδυνα και αν δεν υπάρξει στήριξη, εάν δεν λάβουν οι αθλητές τα ενισχυτικά, καταρρέουν και δεν τερματίζουν. Αυτά συνιστούν ένα σχέδιο που πρέπει με σωστό τρόπο και σαφήνεια να αφηγηθεί κάποιος στον Έλληνα πολίτη. Δεν μπορεί να του λέει ότι μένει το 1/3, γιατί ο Έλληνας πολίτης βιώνει τι σημαίνει αυτό το 1/3. 
Επειδή, λοιπόν, το θέμα του μαραθωνίου ήταν κεντρικό σημείο αναφοράς στην τελευταία συνάντηση του κ. Μπαρόζο και του κ. Σαμαρά, θα ήθελα να πω προς την Κυβέρνηση ότι εάν δεν δώσουν αμέσως απάντηση, μια νέα αφήγηση στον Έλληνα πολίτη, στις δύσκολες στιγμές που έρχονται και εάν δεν τηρήσει τις κόκκινες γραμμές που έχει θέσει μέχρι τώρα απέναντι στην τρόικα για βασικά και αυτονόητα ζητήματα, τότε δεν έχουμε ελπίδα σαν χώρα. 
Εμείς, ως Δημοκρατική Αριστερά, το δηλώνουμε, παριστάμενε κύριε Υπουργέ, ότι σ’ αυτόν τον αγώνα που δίνει η Κυβέρνηση να τηρήσει αυτές τις κόκκινες γραμμές, θα βοηθήσουμε, θα είμαστε δίπλα. Δεν θα είμαστε δίπλα, εάν η Κυβέρνηση φανεί έστω και κάποια στιγμή ότι αυτές τις κόκκινες γραμμές δεν είναι διατεθειμένη να τις τηρήσει.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"119649"," Θα ψηφίσετε δηλαδή τον προϋπολογισμό; Δεν καταλάβαμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119650"," Η εισηγήτριά μας, η κ. Ξηροτύρη, με πολύ τεκμηριωμένο τρόπο, υπερβαίνοντας μάλιστα τον χρόνο κατά πολύ, διατύπωσε τις θέσεις για ποιον λόγο η Δημοκρατική Αριστερά δεν θα ψηφίσει τον παρόντα προϋπολογισμό.","ΝΙΚΟΛΑΟΣ ΤΣΟΥΚΑΛΗΣ",520
"119651"," Ευχαριστούμε πολύ. 
Ο κ. Διαμαντόπουλος έχει τον λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"119652"," Ευχαριστώ, κυρία Πρόεδρε.
Κυρίες και κύριοι Βουλευτές, η Κυβέρνηση κατέθεσε ένα κείμενο προϋπολογισμού υπό αίρεση, λόγω της αναμονής για έγκριση από την τρόικα, πράγμα που επιβεβαίωσε και ο κ. Όλι Ρεν. Εμείς είμαστε έτοιμοι να καταθέσουμε έναν προϋπολογισμό που η μόνη έγκριση που θα λαμβάνει θα είναι του ελληνικού λαού. 
Το κείμενο που καταθέσατε μπορεί να κριθεί από διάφορες σκοπιές ως προς τους στόχους που υπηρετεί. Το δικό σας πρόταγμα; Να μετασχηματίσετε την κρίση αυτή σε κρίση για τους πολλούς, προς όφελος των λίγων και πλουσίων. Η δική μας κριτική έρχεται από τη σκοπιά των αδυνάτων, των εργαζομένων, των ανέργων, των ανασφάλιστων, αυτών για τους οποίους ο μεγάλος στόχος τους πρωτογενούς πλεονάσματος δεν σημαίνει τίποτα. Ειδικότερα, από τη στιγμή που για να προκύψει αναλογικά ένα ευρώ πλεονάσματος, έχετε λάβει μέτρα αξίας τριών. Τίποτα, διότι το εθνικό τρόπαιο του πλεονάσματος, που περιφέρετε, προέρχεται από μειώσεις μισθών και συντάξεων, απολύσεις δημόσιου τομέα, από τη διάλυση της υγείας, της παιδείας, του κοινωνικού κράτους και των εργασιακών σχέσεων. 
Καταθέσατε έναν προϋπολογισμό λιτότητας και συνέχισης της μνημονιακής βαρβαρότητας. Η τρόικα υπολογίζει σε 1,8 δισεκατομμύρια ευρώ το δημοσιονομικό κενό, ενώ η Κυβέρνηση σε 1,3 δισεκατομμύρια ευρώ και γι’ αυτόν τον λόγο περιμένουμε συμπληρωματικό προϋπολογισμό με νέα μέτρα για το 2014. 
Ο ΣΥΡΙΖΑ καλεί τον λαό σε ανατροπή της Κυβέρνησης για να καταθέσουμε έναν προϋπολογισμό εξυπηρέτησης των κοινωνικών αναγκών. 
Η Κυβέρνηση προαναγγέλλει νέα φοροεπιδρομή με ισχυρό ταξικό πρόσημο. Τα κατώτερα και μεσαία στρώματα εξακολουθούν να αποτελούν τα συνήθη υποζύγια, που πληρώνουν για την κρίση, όπως ακριβώς παραδέχτηκε και ο Υπουργός Οικονομικών. Έχετε καταργήσει μεγάλο μέρος των φοροαπαλλαγών, των εκπτώσεων για τους αδύνατους, ενώ υπάρχει φορολόγηση από το πρώτο ευρώ σε αυτοαπασχολούμενους, εμπόρους και αγρότες.
Η πρότασή μας είναι ένα απλό φορολογικό σύστημα μίας κλίμακας με προοδευτική φορολόγηση, που θα κατανέμει τα βάρη με τρόπο δίκαιο. 
Η πολιτική σας, που αποτυπώνεται και σε αυτόν τον προϋπολογισμό, αποστερεί από το δημόσιο αναπτυξιακά εργαλεία, τα οποία θεωρούμε απαραίτητα για την παραγωγική ανασυγκρότηση της χώρας. Χαρακτηριστικό παράδειγμα αποτελούν τα περιφερειακά αεροδρόμια. Ενώ, λοιπόν, έχετε προϋπολογίσει την πώληση των μεγαλυτέρων και κερδοφόρων, τα οποία χρηματοδοτούσαν τη λειτουργία των μικρότερων, δεν εντάσσετε στον προϋπολογισμό το απαραίτητο κονδύλι των 140 εκατομμυρίων που χρειάζονται για να παραμείνουν σε λειτουργία αεροδρόμια, όπως της Καστοριάς, εφόσον πουληθούν τα μεγάλα περιφερειακά. Έτσι, λοιπόν, υπάρχει κίνδυνος μεγαλύτερης απομόνωσης ενός ακριτικού νομού μιας περιφέρειας με τη μεγαλύτερη ανεργία των νέων σε όλη την Ευρώπη. 
Γι’ αυτήν λοιπόν, τη γενιά που χειμάζεται, που βλέπει τους κόπους και τις προσπάθειές της να σπουδάσει να πηγαίνουν χαμένες, το μόνο που βρέθηκε να ψελλίσει ο Πρωθυπουργός είναι πως εγγυάται δωρεάν wi-fi μέσα σε έναν χρόνο, τη στιγμή που δεν εξασφαλίζει θέρμανση και ηλεκτρικό ρεύμα, εν έτει 2013, με αποτέλεσμα να έχουμε θρηνήσει τρεις νέους ανθρώπους από αναθυμιάσεις μαγκαλιού, επιμένοντας σε πολιτικές, όπως η αύξηση των τιμολογίων της ΔΕΗ και η εξίσωση του φόρου στο πετρέλαιο θέρμανσης.
Εμείς διεκδικούμε μία δημόσια ΔΕΗ, που θα παρέχει το ρεύμα ως κοινωνικό αγαθό. Θα καταργήσουμε την εξίσωση φόρου στο πετρέλαιο και θα συγκρουστούμε με τα κυκλώματα λαθρεμπορίας καυσίμων. 
Η δέσμευση του Πρωθυπουργού για δωρεάν wi-fi, που μετατράπηκε από τον εισηγητή της Νέας Δημοκρατίας σε επιδίωξη, αποτελεί ένα ακόμα ανύπαρκτο success story στον τομέα των τηλεπικοινωνιών, της καινοτομίας και της έρευνας. Η διασύνδεση των πέντε χιλιάδων και πλέον σημείων, που εξήγγειλε ο κ. Καλογιάννης με την εισήγησή του, αποτελεί ένα δημόσιο έργο, το οποίο θα υλοποιηθεί από ιδιωτικές εταιρείες, οι οποίες με ελάχιστη συμμετοχή θα εκμεταλλεύονται τα δίκτυα και τις υποδομές, με δικαίωμα υπενοικίασης για δεκαεπτά χρόνια σε εταιρείες παρόχους τηλεπικοινωνίας, εταιρείες που συγχωνεύονται και κάνουν απολύσεις, εταιρείες οι οποίες θέτουν εκβιαστικά διλήμματα και βγάζουν σε εθελούσια έξοδο τους εργαζομένους τους, εταιρείες που έχουν γίνει εργασιακά κάτεργα ανασφάλειας, επισφάλειας και εντατικοποίησης. 
Καμμιά τέτοια επένδυση δεν εξασφαλίζει τις τηλεπικοινωνίες και τα δίκτυα ως κοινωνικό αγαθό, τις εργασιακές σχέσεις και την αξιοπρεπή διαβίωση των εργαζομένων, αν δεν υπάρχει ισχυρός πυλώνας που να υπηρετεί το δημόσιο συμφέρον. 
(Στο σημείο την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Αναφορικά με το ζήτημα της ευρυζωνικότητας και της προσφοράς που μπορεί αυτή να έχει στο ΑΕΠ, η έκθεση στην οποία αναφέρεστε και από την οποία αντλείτε τον αριθμό για 1,2% ανάπτυξη του ΑΕΠ εμπεριέχει έναν σημαντικό όρο που παραβλέπετε, ικανότητα απορρόφησης. Προϋποθέτει δηλαδή, μία χώρα στην οποία η παραγωγική της βάση είναι υπαρκτή και δεν είναι κατεστραμμένη, όπως έχετε εσείς καταφέρει. Και μία διαδικασία άντλησης του ψηφιακού χάσματος, κάτι που κάθε άλλο παρά επιτυγχάνετε με τις πολιτικές σας.
Αναφορικά με τις δήθεν επενδύσεις «MICROSOFT», «GOOGLE» και άλλων πολυεθνικών θα έπρεπε σοβαρά να εξετάσετε ότι καμμία επένδυση δεν έχει προχωρήσει. Για τη μόνη που έχουμε πληροφορίες, θα είναι αυτή της «MICROSOFT» που θα είναι τύπου ΔΙΑΣ με τη δημιουργία κέντρου εξυπηρέτησης, το οποίο δεν θα προσφέρει τίποτε στον τομέα της έρευνας και της καινοτομίας και μάλιστα οι θέσεις εργασίας που θα παρέχει θα είναι κακοπληρωμένες και με ελαστικές σχέσεις εργασίας, καθώς την υλοποίηση θα την αναλάβει η «TELEPERFORMANCE», γνωστό εργασιακό κάτεργο. 
Από την άλλη, θα έπρεπε να σας προβληματίζει το γεγονός ότι η πάγια τακτική των εταιρειών αυτών είναι να επενδύουν σε φορολογικούς παραδείσους, όπως την Ιρλανδία των τελευταίων είκοσι πέντε ετών. Εν τέλει, οι εταιρείες λογισμικού το μόνο που κάνουν στην Ελλάδα, είναι να κερδίζουν υπέρογκα, μέσω των κλειστών αδειών λογισμικού. Για εμάς, το ελεύθερο λογισμικό και οι κοινότητες που το στηρίζουν μπορούν να προσφέρουν πολλά στην κατεύθυνση αξιοποίησης του υπάρχοντος επιστημονικού δυναμικού και με μεγαλύτερη ασφάλεια για τα δεδομένα. Για εμάς η ψηφιοποίηση του δημόσιου τομέα αποτελεί άξονα των προτεραιοτήτων μας. 
Όπως και να έχει, ο προϋπολογισμός που καταθέσατε είναι για λίγους, γι’ αυτό και λίγοι σας στηρίζουν. Ακόμη και αν η μονταζιέρα λειτουργεί υπερωριακά, κύριε Κεδίκογλου, να είστε σίγουρος, έρχεται η ώρα της Αριστεράς.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ- ΕΚΜ)","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"119653"," Ο Βουλευτής της Νέας Δημοκρατίας κ. Κωνσταντινίδης Ευστάθιος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119654"," Ευχαριστώ, κύριε Πρόεδρε.
Κυρίες και κύριοι συνάδελφοι, ο κρατικός προϋπολογισμός του 2013 εκτελείται σύμφωνα με τους στόχους, τόσο στο σκέλος των εσόδων όσο και των δαπανών. Υπερκαλύπτει μάλιστα το στόχο που είχε τεθεί για το πρωτογενές πλεόνασμα και το πρωτογενές πλεόνασμα θα ξεπεράσει τα 800 εκατομμύρια ευρώ. Εάν εξαιρεθεί η επίδραση της ύφεσης και άλλων συγκυριακών παραγόντων, θα είναι το υψηλότερο μεταξύ των κρατών της Ευρωζώνης. Μία σειρά τυπικών ενδείξεων φέτος αποτελούν το ισχυρό θεμέλιο για τον προϋπολογισμό του 2014 και για τους επόμενους προϋπολογισμούς.
Οι δαπάνες εξυπηρέτησης του χρέους μειώνονται σημαντικά. Οι δαπάνες για τους τόκους από τα 12,2 δισεκατομμύρια το 2012 διαμορφώνονται στο 6,1 δισεκατομμύρια. Οι ληξιπρόθεσμες οφειλές του δημοσίου σταδιακά αποπληρώνονται. Στο δεκάμηνο του 2013, προσθέτοντας και τον Δεκέμβριο του 2012, πληρώθηκαν 5,2 δισεκατομμύρια ευρώ.
Η ύφεση αρχίζει να επιβραδύνεται με αποτέλεσμα να αναθεωρηθούν προς το καλύτερο οι αρχικές εκτιμήσεις από το 4,5% στο 4%. Τα spreads που τα έμαθε όλος ο ελληνικός λαός μειώθηκαν από τις 2.739 μονάδες το Φεβρουάριο του 2012 στις 621 μονάδες το φετινό Νοέμβριο.
Οι διαρθρωτικές αλλαγές πραγματοποιούνται, παρά τον οίστρο της Αξιωματικής Αντιπολίτευσης να μην αλλάξει τίποτε. Από τη μία ο ΣΥΡΙΖΑ κατηγορεί όλες τις προηγούμενες κυβερνήσεις για τη σημερινή κατάσταση και ενδεχομένως σε κάποια σημεία να έχει και δίκιο, από την άλλη δεν θέλει να αλλάξει τίποτε από όσα έγιναν από εκείνες τις Κυβερνήσεις. Θέλει να παραμείνουμε στα ίδια. 
Κρίνεστε κύριοι του ΣΥΡΙΖΑ και κρίνεστε αυστηρά. Δεν είναι τυχαίο το γεγονός ότι δεν μπορείτε να ξεκολλήσετε από το 21% στην πρόθεση ψήφου, χωρίς να έχετε ασκήσει εξουσία, χωρίς να έχετε ασκήσει κυβερνητικά καθήκοντα και χωρίς να έχετε κυβερνητικό παρελθόν. Το καταλαβαίνετε βέβαια πολύ καλά αυτό, αλλά και πάλι χρησιμοποιείτε λάθος τρόπο και έτσι αρχίσατε τις επικύψεις.
Ο Αλέξης Τσίπρας καλεί με θέρμη τους Αμερικάνους να επενδύσουν στην Ελλάδα, όταν μέχρι χθες απειλούσε τους επενδυτές και αφόριζε τις ξένες επενδύσεις. 
Ο Ευκλείδης Τσακαλώτος δήλωσε προχθές ότι ο μέσος όρος φορολόγησης στην Ελλάδα είναι μικρότερος από τον μέσο όρο της Ευρωζώνης, ενώ μέχρι χθες κραυγάζατε ομαδικά για υπερφορολόγηση. 
Η τελευταία μεγάλη επίκυψη, πριν από την επόμενη, ήρθε από τον Αντιπρόεδρο της Βουλής τον κ. Γιάννη Δραγασάκη, για τον Γιώργο Παπανδρέου. Που μας είπε τι; Ότι η ρήση «λεφτά υπάρχουν» σημαίνει τελικά «πού πάνε τα λεφτά», μήπως και απλώσετε τα δίχτυα σας εκεί που μέχρι χθες ρίχνατε το ανάθεμά σας. Έξυπνος άνθρωπος είναι ο Αντιπρόεδρος και έμπειρος. Δεν το έκανε τυχαία. Είχε το σκοπό του και το έκανε.
Κυρίες και κύριοι συνάδελφοι, ο προϋπολογισμός και το 2014 θα είναι πλεονασματικός. Εκτιμάται μάλιστα ότι το πλεόνασμα θα διαμορφωθεί στο 1,6 του ΑΕΠ ή σε 3 δισεκατομμύρια ευρώ και η ελληνική οικονομία θα εξέλθει από την ύφεση, σημειώνοντας έστω μικρό θετικό αριθμό της τάξεως του 0,6%. Τα έσοδα θα διαμορφωθούν στα 54,7 δισεκατομμύρια ευρώ, αυξημένα κατά 4%, ενώ οι δαπάνες θα αποβούν μειούμενες κατά 3,2 δισεκατομμύρια ευρώ. Οι εκτιμήσεις αυτές στηρίζονται στην αύξηση της φορολογικής συμμόρφωσης, στην απόδοση των δημοσιονομικών παρεμβάσεων, στην εφαρμογή προγράμματος δράσεων για την καταπολέμηση της εισφοροδιαφυγής, στον εντατικό έλεγχο των προϋπολογισμών των Υπουργείων και στην καλύτερη εκτέλεση του φετινού προϋπολογισμού στο σκέλος των εσόδων και των δαπανών, που θα ενσωματωθούν στον προϋπολογισμό του 2014.
Ο λαϊκισμός, βέβαια, έχει έτοιμη την απάντησή του. Και τι έγινε; Λύθηκαν τα προβλήματά μας, θα μας πουν; Να ξεκαθαρίσουμε, όμως, ορισμένα πράγματα.
Πρώτον και κυριότερο, τα πλεονάσματα των προϋπολογισμών είναι αποτέλεσμα των θυσιών του ελληνικού λαού.
Δεύτερον, κανείς δεν ισχυρίζεται πως θα λυθούν ως διά μαγείας τα προβλήματα. Οι μάγοι του ΣΥΡΙΖΑ μπορεί να λένε ότι υπάρχουν λεφτά, πως θα μοιράσουν σε όλους από την επόμενη ό,τι η κρίση τους στέρησε, πως θα πραγματοποιήσουν όλες τις προσδοκίες και στο τέλος θα στείλουν όλους τους Έλληνες και ένα ταξίδι σε εξωτικούς προορισμούς για να ξεχάσουν τα δύσκολα που πέρασαν.
Ενδόμυχα, όμως, ξέρετε πολύ καλά ότι δεν είναι έτσι και προσπαθείτε, μοιράζοντας όμορφα λόγια, να σκεπάσετε την ένδεια ρεαλιστικών επιχειρημάτων, προτάσεων και εφικτών λύσεων. 
Το πλεόνασμα είναι η βάση της διαπραγματευτικής μας ισχύος. Έχοντας πλεόνασμα, οδηγούμαστε τον Απρίλιο στη συζήτηση για το δημόσιο χρέος που, συνεχίζει να βαραίνει τις πλάτες μας, στο να προσπαθήσουμε να βρούμε μία καλύτερη λύση. Είτε με κούρεμα είτε με επιμήκυνση είτε με οποιονδήποτε άλλο τρόπο θα επιδιώξουμε να ελαφρύνουμε το βαρύ φορτίο.
Τέλος, ας μας πει ο Αρχηγός της Αξιωματικής Αντιπολίτευσης ποιο συγκεκριμένα είναι το ανήθικο και παράνομο σκέλος του χρέους, το οποίο ζήτησε η φίλη του Γκαμπριέλε Τσίμερ να της πούμε και μετά να πάμε να μιλήσουμε για κούρεμα. Ας μας πει ο Αρχηγός της Αξιωματικής Αντιπολίτευσης τι ακριβώς εννοούν. Ωστόσο, σε κάθε περίπτωση, χωρίς πλεόνασμα δεν θα είχαμε καμμία τύχη για συζήτηση.
Ο ΣΥΡΙΖΑ και όποιο άλλο πολιτικό κόμμα αμφισβητεί το πρωτογενές πλεόνασμα, προσφέρει κακές υπηρεσίες στην πατρίδα. Οπλίζει το χέρι όσων δεν επιθυμούν την έξοδο της Ελλάδος από την κρίση, ενδεχομένως γιατί οι ίδιοι επένδυσαν στην καταστροφή. Ενισχύει τους δανειστές μας, που έσπευσαν από την αρχή να ψαλιδίσουν το πλεόνασμα, γιατί έτσι τους βολεύει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Υπονομεύει την απόφαση του Πρωθυπουργού Αντώνη Σαμαρά –μισό λεπτό, κύριε Πρόεδρε- να επιστρέψει ένα μεγάλο τμήμα του πλεονάσματος στις κοινωνικές ομάδες που αδικήθηκαν περισσότερο και επωμίστηκαν δυσανάλογο βάρος. 
Το τέλος των μνημονίων δεν έρχεται ούτε με λόγια ούτε με επαναστατική γυμναστική. Το τέλος των μνημονίων, μαζί με την επανεκκίνηση της οικονομίας, έρχεται με υπευθυνότητα και γνώση της πραγματικότητας. 
Με σταθερά βήματα και πυλώνα το φετινό προϋπολογισμό βλέπουμε την έξοδο από την κρίση, με συνέπεια να κάνουμε μία νέα αρχή, στηριζόμενοι στις δικές μας δυνάμεις, χωρίς νέα δάνεια και δανειστές.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"119655"," Ευχαριστούμε κι εμείς. 
Το λόγο έχει ο κ. Γεράσιμος Γιακουμάτος, Βουλευτής της Νέας Δημοκρατίας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119656"," Κύριε Πρόεδρε, κυρίες και κύριοι συνάδελφοι, καλείται η Εθνική Αντιπροσωπεία σήμερα να ψηφίσει τον κρατικό προϋπολογισμό του 2014. Και το ερώτημα είναι πεντακάθαρο: ψηφίζουμε ή δεν ψηφίζουμε;
Σας λέω από τη μακράν εμπειρία μου ότι είκοσι τρία χρόνια ψηφίζω αδιαλείπτως προϋπολογισμούς, οι οποίοι ήταν ελλειμματικοί, με κρύα καρδιά. Κάθε χρόνο, εδώ και πάρα πολλά χρόνια, αυτή η δόλια η χώρα δανειζόταν με δανεικά και αγύριστα περί τα 25 δισεκατομμύρια το χρόνο!
Και έρχεται πρώτη φορά ένας προϋπολογισμός ισοσκελισμένος, ένας προϋπολογισμός με πρωτογενές πλεόνασμα -θα το δείτε τον Απρίλιο, οι Κασσάνδρες, ειδικά του ΣΥΡΙΖΑ- πάνω από 800 εκατομμύρια. 
Άρα, λοιπόν, είναι ξεκάθαρη η απάντηση. Ναι, ψηφίζω και υπερψηφίζω. Περνάει δυσκολίες ο λαός; Περνάει, το γνωρίζουμε. Υποφέρει ο λαός; Ναι, το ξέρουμε καλά, το βιώνουμε καθημερινά. Όλα αυτά, όμως, και όλες οι θυσίες πρέπει να έχουν αντίκρισμα; Πρέπει αυτές οι θυσίες να πιάσουν τόπο; Και τώρα πιάνουν. 
Θέλω να σας πω ότι το 2002, μέσα από τα μεγάλα βάσανα αυτής της χώρας, μια μεγάλη μερίδα των Ελλήνων Βουλευτών -ειδικά της Αξιωματικής Αντιπολίτευσης- έχουν μετατραπεί εδώ και τέσσερα χρόνια με τον λαϊκισμό, τις κραυγές, τις φρούδες ελπίδες σε σάκο του μποξ. Εδώ τάζετε στους πάντες, τα πάντα. Είμαι υπερήφανος γι’ αυτούς τους Βουλευτές που έχουμε αντέξει σε αυτές τις σειρήνες του λαϊκισμού, σε αυτούς που για κάθε αρρώστια έχουν τη θεραπεία. Είμαι υπερήφανος που αντέχουμε και στέκουμε όρθιοι. 
Το 2002, όταν μπήκαμε στο ευρώ, σκέφτηκα λίγο κεφαλλονίτικα και είπα: «Παναγία μου, να φυλάξω καμμιά δραχμούλα στην άκρη, διότι εδώ είναι λυσσαλέες οι μάχες που δίνουν οι δυνάμεις της δραχμής, οι δυνάμεις της οπισθοχώρησης, οι δυνάμεις της μεγάλης διαφθοράς και του φαγοποτιού», οι οποίες έχουν βρει τώρα ωραίο καταφύγιο στις αγκαλιές της Κουμουνδούρου. 
Αυτά τα λεφτά, λοιπόν, τότε τα έκρυψα. Σήμερα, κύριε Πρόεδρε, είμαι απόλυτα πεπεισμένος ότι δεν θα μου χρειαστεί η ευλογημένη τότε δραχμούλα. Γι’ αυτό σας την καταθέτω στα Πρακτικά. Αυτό είναι για μένα το επιτυχημένο αυτής της Κυβέρνησης. 
(Στο σημείο αυτό ο Βουλευτής κ. Γεράσιμος Γιακουμάτος καταθέτει για τα Πρακτικά το προαναφερθέν χαρτονόμισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτή η Κυβέρνηση του Αντώνη Σαμαρά, η συγκυβέρνηση, κατάφερε να βάλει ταφόπετρα σε μερικούς από εσάς, που συνειδητά ή ασυνείδητα κάνετε μάχη για να γυρίσει πάλι η Ελλάδα στη δραχμή. Αυτό ας το ξεχάσουν οριστικά τα κόμματα της δραχμής, τα μυαλά της δραχμής και θα το σφραγίσουμε το Σάββατο το βράδυ με αυτόν τον προϋπολογισμό. 
Όλα είναι καλά; Όχι. Όμως θέλω να σας πω κάτι. Και αυτό είναι μία έκκληση προς την Κυβέρνηση από ένα Βουλευτή που αγωνιά για τις τύχες και για τη μοίρα αυτού του λαού. Θα παλέψω όρθιος, μέχρι τελευταίας ρανίδας του αίματος, για να σωθεί αυτή η χώρα, παρά τις δικιές σας δυνάμεις. 
Λέω λοιπόν το εξής: Ο λαός υποφέρει τέσσερα ολόκληρα χρόνια και αρχίζει να φαίνεται ότι έρχεται μία αυγή να δώσει λίγο φως σε αυτόν τον ταλαιπωρημένο λαό. Πώς το εννοώ; 
Κύριε Κοινοβουλευτικέ Εκπρόσωπε, κύριε Κεδίκογλου, θέλετε να είναι 1,2 το πρωτογενές πλεόνασμα; Οι Κασσάνδρες, μέχρι πριν κάποιους μήνες έλεγαν μηδέν. Εγώ σας λέω ότι θα είναι πάνω από 800 εκατομμύρια. Από αυτά τα 800 εκατομμύρια πρωτογενούς πλεονάσματος, το 70%, τα 560 εκατομμύρια, τα 400 εκατομμύρια θα πρέπει να πάνε σε ευπαθείς κοινωνικές ομάδες, όπως λέει ο κ. Σαμαράς καθημερινά. 
Τι εννοώ; Το ξεκαθαρίζω. Δεν μπορεί να παίρνει ο ένστολος, με δεκαεπτά χρόνια προϋπηρεσίας, 750 ευρώ. Πρέπει να του δώσουμε κάτι τουλάχιστον, να καταλάβει ότι αυτή η Κυβέρνηση παλεύει, να καταλάβει πως «μπήκε πάτος στο βαρέλι» και πήρε και ένα εκατοπενηντάρι. 
Μπορούμε να δώσουμε στους χαμηλοσυνταξιούχους το πεντακοσάρικο; Ένα εκατοστάρικο θέλουν, δεν ζητάνε παλάτια, δεν ζητάνε «παντεσπάνι». Ζητάνε αυτό το «αντίδωρο», που θα τους δώσει πραγματικά μία αμοιβή γι’ αυτές τις θυσίες, όπως και στους εικαστικούς, που τους έχουμε ρίξει στα τάρταρα. 
Αυτά όλα πρέπει να γίνουν. Το ένα είναι αυτό. Περιμένω τον Απρίλιο να οριστικοποιηθεί το πρωτογενές πλεόνασμα και θα τα ξαναπούμε τότε γι’ αυτό το μοίρασμα του κοινωνικού μερίσματος, που θα παράγει το πλεόνασμα.
Δεύτερον, την άλλη εβδομάδα θα έρθουν οι πλειστηριασμοί. Αυτά τα κροκοδείλια δάκρυα και αυτές οι ψευδο-προτάσεις νόμου του ΣΥΡΙΖΑ σύμφωνα με τις οποίες δήθεν ενδιαφέρονται, δεν ισχύουν. Δεν ενδιαφέρονται για τους πλειστηριασμούς και για την κατοικία του φτωχού. Ενδιαφέρονται να πέσει η Κυβέρνηση και να γίνουν οι άνθρωποι -φοράνε και κοστουμάκια- Κυβέρνηση. 
Αυτό είναι το πάθος τους, αυτός είναι ο αγώνας από την πρώτη μέρα που έγιναν εκλογές πέρυσι τον Ιούνιο. Κάθε μέρα ζητάνε εκλογές. 
Κύριε Υπουργέ, εγώ ζητάω να παραταθεί για ένα χρόνο η άρση των πλειστηριασμών της πρώτης κατοικίας, με κάποιες προϋποθέσεις βέβαια. Δεν μπορεί να έχεις εισόδημα πάνω από εξήντα χιλιάδες και να μην πληρώνεις. Δεν μπορεί να έχεις λεφτά στην τράπεζα και να μην πληρώνεις. Αυτές τις προϋποθέσεις τις δέχομαι. 
Θα πρέπει πραγματικά να δούμε τι θα γίνει με το φόρο ακίνητης περιουσίας. Άρχισαν οι Κασσάνδρες της ψευτοαριστεράς, των κροκοδείλιων δακρύων να λένε για στάνες, για μαντριά, για βράχια. Κάποια στιγμή τρελάθηκα, τσιμπιόμουνα και λέω «πού στο διάολο ζω; Τι είναι αυτά;». 
Όλα αυτά κατέρρευσαν. Όλα τα ψευτοδιλήμματα της Αριστεράς έχουν τελειώσει. Μιλάω για την Αριστερά του ΣΥΡΙΖΑ, γιατί υπάρχει και η κομμουνιστική Αριστερά, η οποία είναι πραγματική Αριστερά. Λέω τώρα για την ψευτοαριστερά. 
Κύριε Υπουργέ, σήμερα έρχεται ένα νομοσχέδιο που πράγματι φέρνει κάποιες βελτιώσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΡΑΣΙΜΟΣ ΓΙΑΚΟΥΜΑΤΟΣ",98
"119657"," Κύριε συνάδελφε, παρ’ όλο που είστε τόσο γλαφυρός, σας παρακαλώ να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119658"," Κύριε Πρόεδρε, τελειώνω.
Το νομοσχέδιο αυτό έχει την ευαισθησία που χρειάζεται και θα δώσει την πρέπουσα λύση.
Ένα σάς λέω μόνο: Μην κάνετε όνειρα να πέσει η Κυβέρνηση. Το Μάρτη του 2016 εδώ θα είμαστε για να μετρηθούμε και θα βρεθείτε ελλιποβαρείς, όπως βρίσκονται τα πρόωρα που δεν έχουν δυνάμεις να βγουν στη ζωή. Έτσι θα είστε κι εσείς.
(Χειροκροτήματα από την πτέρυγα της Νέας Δημοκρατίας)","ΓΕΡΑΣΙΜΟΣ ΓΙΑΚΟΥΜΑΤΟΣ",98
"119659"," Πάντα γλαφυρός ο κ. Γιακουμάτος. Πάντως συμφωνήσατε με την Αντιπολίτευση σε πολλά θέματα, απ’ ό,τι είδα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119660"," Ναι, σε πάρα πολλά. Ταυτότητα απόψεων.","ΓΕΡΑΣΙΜΟΣ ΓΙΑΚΟΥΜΑΤΟΣ",98
"119661"," Ο κ. Κωνσταντίνος Γιοβανόπουλος, Βουλευτής των Ανεξάρτητων Ελλήνων από την Ημαθία, έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119662"," Ευχαριστώ, κύριε Πρόεδρε.
Κύριοι συνάδελφοι, σήμερα αισθάνομαι μία συστολή, μιλώντας για δεύτερη φορά επί ενός κρατικού προϋπολογισμού και αισθάνομαι συστολή γιατί μιλώ σε λιγότερους Έλληνες, γιατί σήμερα η EUROSTAT αποκάλυψε ότι είμαστε λιγότεροι κατά εξήντα χιλιάδες Έλληνες στον ελλαδικό χώρο σε σχέση με το 2012, δηλαδή μία Βέροια των σαράντα χιλιάδων και μία Αλεξάνδρεια των είκοσι χιλιάδων λιγότεροι. Υπάρχει υπογεννητικότητα. Τα νέα ζευγάρια δεν τολμούν να κάνουν παιδιά. Έχει αγχωθεί όλος ο πληθυσμός. Μάλιστα προχθές στη Βουλή έγινε μία ημερίδα για να μάς περιγράψει τους νέους δείκτες απόγνωσης. Αυτό δεν ενοχλεί καθόλου εσάς της Κυβέρνησης, ώστε να αναρωτηθείτε γιατί είμαστε εξήντα χιλιάδες Έλληνες λιγότεροι; 
Αυτό λέει η EUROSTAT, αλλά η συστολή μου γίνεται ακόμα μεγαλύτερη όταν πρόσφατα διάβασα ότι, πέρα από τους εξήντα χιλιάδες λιγότερους Έλληνες της υπογεννητικότητας, είμαστε ακόμα σαράντα χιλιάδες Έλληνες λιγότεροι οι οποίοι καταγράφηκαν μόνο στη Γερμανία. Το επιστημονικό και εργατικό προσωπικό που αναχώρησε από τη χώρα για να βρει ένα καλύτερο μέλλον στην κεντρική Ευρώπη είναι σαράντα χιλιάδες, δηλαδή μιλάμε για άλλη μία πόλη σαν την Κοζάνη. Μιλάμε για δυο-τρεις πόλεις λιγότερες. 
Έχουμε την πολυτέλεια να χάνουμε τόσους Έλληνες; Έχετε την ευχαρίστηση εσείς στο κυβερνείο να αντιμετωπίζετε αυτή τη σμίκρυνση του ελληνικού πληθυσμού φέρνοντας τέρατα όπως αυτός ο προϋπολογισμός;
Δεν ήμουν Βουλευτής όταν στο Καστελόριζο είχα δει εκείνον τον άνθρωπο με το ύφος του προτεστάντη, με την αλήθεια του Ιεχωβά, που μας έλεγε ότι θα πάμε στο μνημόνιο όπως πήγε ο Μωυσής και έφερε τις ιερές πέτρες με τις δέκα εντολές. Έφεραν το μνημόνιο και το κρέμασαν με τις πέτρες στο λαιμό μας. Τότε, λοιπόν, μ’ εκείνο το ύφος εκείνος ο πρώτος Πρωθυπουργός Παπανδρέου μάς έλεγε ότι είμαστε τεμπέληδες, ότι χρωστάμε. Το χρέος τότε –είμαι πάρα πολύ λακωνικός στους αριθμούς- ήταν 330 δισεκατομμύρια. Μας είπε τεμπέληδες, μας είπε οκνούς, μας είπε σπάταλους, μας είπε άεργους. 
Ποια είναι η αλήθεια; Θα αναφέρω πέντε αριθμούς. Από το 1992 μέχρι τότε είχαμε δώσει 563 δισεκατομμύρια στους δανειστές της κεντρικής Ευρώπης. Άλλα 214 προλάβατε να δανειστείτε στην τριετία. Απολύσατε, ρημάχτηκε η ραχοκοκαλιά της αγοράς, το λιανεμπόριο, ο μέσος έμπορος. 
Οι ένστολοι υπέστησαν μία απίστευτη ήττα σε ψυχολογικό και σε εθνικό επίπεδο. 
Πήρατε μέτρα 50 δισεκατομμυρίων ευρώ. Πουλήσατε ακίνητα τα οποία τα νοικιάσατε ξανά με τη μέθοδο του leaseback. Χρωστάει 2 δισεκατομμύρια ο ΕΟΠΥΥ, χρωστάνε όλοι οι δήμοι, χρωστάει της Παναγιάς τα μάτια κάθε υπηρεσία για να εμφανίσετε σώνει και καλά ένα πρωτογενές πλεόνασμα που ζήτησε ο Ευρωπαίος λογιστής. 
Ξέρετε πόσο περιορίσατε μετά από όλα αυτά το εθνικό χρέος; Το περιορίσατε 10 δισεκατομμύρια ευρώ. Και ετοιμαζόμαστε να πάρουμε ξανά δόσεις. Ο πληθυσμός μικραίνει και εσείς εκεί. 
Βλέπω το Γενικό Γραμματέα Πληροφοριακών Συστημάτων -από την τηλεόραση τον ξέρω. Κύριε Θεοχάρη, πετάξτε τα κομπιούτερ. Σας παρακαλώ πολύ πετάξτε τα. Ελάτε να βγούμε στον κόσμο να δούμε τι ακριβώς συμβαίνει. Δεν πάει καλά η πατρίδα. Δεν έχω τίποτα προσωπικό μαζί σας. Πρώτη φορά σας συναντώ έτσι σαν φυσικό πρόσωπο, αλλά δεν πάει καλά η πατρίδα.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"119663"," Δεν είναι αυτός, του μοιάζει.","ΚΩΝΣΤΑΝΤΙΝΟΣ ΤΑΣΟΥΛΑΣ",493
"119664"," Μετράμε την εθνική απόγνωση, κύριε Τασούλα. Τα πράγματα είναι σε οριακό επίπεδο. 
Είμαι υπεύθυνος Τομεάρχης Αγροτικής Ανάπτυξης. Μία κουβέντα θέλω να πω, δεν θα ασχοληθώ με το αγροτικό ζήτημα. Τι να λύσω σε έναν προϋπολογισμό που κανείς μας στην ουσία δεν μπορεί να διαβάσει, με κονδύλια που είναι ακατάληπτα, με προσθέσεις και αφαιρέσεις πίσω από τις οποίες κρύβονται κουρτίνες, με άλλα μυστικά νούμερα, με ομόλογα που θα έρθουν; 
Ακούστε ποια είναι η αλήθεια. Στα θεωρεία έχω την τιμή να έχω ένα φίλο. Είναι ο Λουκμακιάς Θανάσης, ο οποίος είναι προβατοτρόφος στη Ξάνθη. Εκπροσωπεί δύο χιλιάδες προβατοτρόφους από τη Ξάνθη. Αύριο σφάζονται επτακόσια πρόβατα ακόμα στη Ξάνθη από ευλογιά, προστιθέμενα στα τεσσεράμισι χιλιάδες κεφάλια που ήδη εσφάγησαν. Στο σύνολο της Θράκης μέχρι τώρα έχουν θανατωθεί λόγω της ευλογιάς, δεκαέξι χιλιάδες πρόβατα. Το κακό είναι τρομακτικό. 
Βγαίνει το Υπουργείο τώρα και στους ανθρώπους αυτούς λέει «θα σας δώσω 10 ευρώ για να τα σιτίσετε για είκοσι ημέρες». Για τις υπόλοιπες μέρες, τώρα που τα έχουν σταβλισμένα και έγκλειστα, όπως υποχρέωσε η κτηνιατρική, τι θα κάνουν; Τι θα κάνουν οι άνθρωποι που είναι σε ακτίνα πέρα των τριών χιλιομέτρων και μέχρι δέκα, που και αυτοί τα κλείνουν μέσα πια, τα σταβλίζουν; Αυτοί πως θα μπορέσουν να σιτίσουν αυτά τα ζωντανά; 
Και η αποζημίωση είναι 2 εκατομμύρια ευρώ. Πού να την ψάξω; Αγαπητοί φίλες και φίλοι Βουλευτές, νομοθέτες, συνάδελφοι, που να την ψάξουν αυτοί οι άνθρωποι; 
Ακούστε την παράνοια. Είναι ένα εκατομμύριο πρόβατα και έχουν είκοσι κτηνοτρόφους σε όλη τη Θράκη. Εγώ ντρέπομαι να συναντήσω αυτόν τον άνθρωπο, ντρέπομαι να πάω στη Θράκη. Τι να πω σε αυτούς τους ανθρώπους; Φόρεσα τη γραβάτα μου και ήρθα εδώ να εξαγγείλω λόγους; Σε ποιον; Σε έναν πένθιμο λαό; Σε μια πένθιμη κτηνοτροφία; Σε μια πένθιμη αγροτική ανάπτυξη; 
Και προσέξτε, έρχεται αφθώδης πυρετός από την Αδριανούπολη. Οι Τούρκοι εμβολιάζουν, λέει, τα ζωντανά, αλλά αυτό δεν το προβλέπει η Ευρωπαϊκή Ένωση. Και δεν θα μας ρωτήσει ο αφθώδης πυρετός. Θα έχουμε θέματα. Έρχονται πράγματα και θάματα και πρέπει να προστατέψουμε την ελληνική κτηνοτροφία, όχι με αυτόν τον ιλαρό τρόπο, καταργώντας τα βοσκοτόπια για να μην μπορούν οι άνθρωποι να πάρουν τις επιδοτήσεις. 
Η πολιτική είναι διάλογος, φίλες και φίλοι. Από τον υπαρκτό σοσιαλισμό που κάποτε μισούσαμε, όλοι μαχόμασταν, ήμασταν ενάντια και τον είδαμε να καταρρέει, τώρα ζούμε τον υπαρκτό νεοφιλελευθερισμό. 
Αφήστε αυτά που ξέρετε. Αφήστε του φίλους σας και σταματήστε να νέμεστε την εξουσία με την έννοια του κατόχου. Δεν είναι δικό σας το ΕΣΠΑ για να το μοιράζετε όπου γουστάρετε. Επιτρέψτε στην αστική τάξη να ορθοποδήσει. Αλλάξτε το μοντέλο. Φύγετε από τους φίλους. Φύγετε από τα μέσα μαζικής ενημέρωσης. Φύγετε από τους μεγαλοβιομήχανους που σας αγάπησαν και τους αγαπήσατε, τους εντιμότατους φίλους σας. Επιτρέψτε στην αστική τάξη να ζήσει. 
Δεν ξεχνάμε ότι στη μακρά περίοδο του διαφθορείου της εποχής Σημίτη είδαμε Ολυμπιακούς, είδαμε Χρηματιστήρια. Δεν τα ξεχνάμε. Είδαμε υποβρύχια για τα οποία δεν ξέρω γιατί ο ΣΥΡΙΖΑ φέρνει τώρα μια πρόταση, που δυστυχώς ελπίζω να μη λειτουργήσει ως «πλυντήριο» για κάποιους. Φοβάμαι ότι θα λειτουργήσει ως «πλυντήριο» και κάποιοι θα απαλλαγούν. Μην τολμήσετε να τους απαλλάξετε με ελαφρά τη καρδία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μην τολμήσετε να προχωρήσετε σε πλειστηριασμούς της πρώτης κατοικίας των Ελλήνων. Μην τολμήσετε! Θα είμαστε απέναντι. Η πρώτη κατοικία των Ελλήνων είναι απαραβίαστη και δεν θα πρέπει σε καμμία υποτακτική σας επίκυψη να συναινέσετε σε ένα τέτοιο έγκλημα.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"119665"," Ολοκληρώστε σας παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119666"," Τελειώνω, κύριε Πρόεδρε, με μία φράση. 
Μην τολμήσετε για τους πλειστηριασμούς. Σας το λέμε εγκαίρως. 
Και προσέξτε, αυτή η Κυβέρνηση δεν είναι άθροισμα. Ξέρω λίγα μαθηματικά, πολύ λιγότερη αριθμητική. Δεν μπόρεσα να αντιληφθώ όλες τις λεπτομέρειες του προϋπολογισμού. Μπορώ να σας πω, όμως, ότι δεν είστε άθροισμα εσείς που συγκυβερνάτε. Είστε γινόμενο. Είστε πολλαπλασιασμός. Και όταν στο γινόμενο ο ένας από τους δύο είναι μηδέν, το αποτέλεσμα είναι πάντα μηδέν. 
Μηδέν λοιπόν από μένα. Μηδέν σε αυτό το κουφάρι του προϋπολογισμού. Δεν μ’ ενδιαφέρουν τα χαρτιά σας. Μ’ ενδιαφέρει ο κόσμος έξω. Και δεν ξέρω πώς να τον υπερασπιστώ πια σ’ αυτήν τη λαίλαπα που έχετε εφαρμόσει στον ελληνικό λαό.
Καταψηφίζω τον προϋπολογισμό. 
(Χειροκροτήματα από την πτέρυγα των ΑΝΕΛ)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"119667"," Ευχαριστούμε. 
Το λόγο έχει ο κύριος Γρέγος, Βουλευτής της Χρυσής Αυγής, για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119668"," Ευχαριστώ.
Κύριε Γιοβανόπουλε, τα αμνοερίφια δεν τα σφάξαμε εμείς ούτε θα τα σφάξουμε. Το λέω υπεύθυνα. 
Ο κύριος Γιακουμάτος είπε ότι έρχεται μια αυγή. Ξέχασε να συμπληρώσει το «Χρυσή». 
Η Κυβέρνηση, προσπαθώντας να προκαταβάλει τη δικαιοσύνη και να κατατρομοκρατήσει τον ελληνικό λαό, διέπραξε σήμερα ένα ακόμα ατόπημα. Έδωσε εντολή για εισβολή στα σπίτια τριών συναγωνιστών μας, τριών εκπροσώπων του ελληνικού έθνους. Ευρισκόμενη σε κατάσταση πανικού, γνωρίζοντας ότι η Χρυσή Αυγή είναι πρώτο κόμμα και ότι έχει τη στήριξη του ελληνικού λαού προέβη σ’ αυτήν την πράξη απελπισίας.
Συνέβη, επίσης, κάτι εξαιρετικά τραγελαφικό. Η Επιτροπή Κοινοβουλευτικής Δεοντολογίας πρότεινε την άρση ασυλίας του συναγωνιστή Ηλιόπουλου με την κατηγορία της παράνομης οπλοφορίας, ενώ κατείχε νόμιμη άδεια. Προφανώς το ίδιο θα ισχύσει και για μας μιας που, όπως ξέρετε, έχουμε υπηρετήσει στον ελληνικό Στρατό και υπάρχουν και φωτογραφίες όπου κρατούσαμε όπλα όταν υπηρετούσαμε. 
Υπάρχει και κάτι πολύ ευχάριστο. Μάθαμε ότι κλείνουν πανελλαδικά οι τοπικές της Νέας Δημοκρατίας -είναι το success story Σαμαρά- και είμαστε πολύ χαρούμενοι γι’ αυτό.
Δε θα αναφερθώ σε νούμερα και ποσοστά. Δύο παρατηρήσεις έχω για τους εισηγητές των άλλων κομμάτων, όχι ονομαστικά.
Ο εισηγητής της Νέας Δημοκρατίας μάς είπε ότι η Κυβέρνηση επικοινωνεί με τους πολίτες. Εννοεί προφανώς ότι επικοινωνεί μέσω των ΜΑΤ. 
Αναφέρθηκε επίσης στους «γνωστούς-άγνωστους» που έκαψαν το κέντρο της Αθήνας. Δεν είδαμε, όμως, ακόμα ούτε συλλήψεις ούτε εξάρθρωση καμιάς τρομοκρατικής οργάνωσης. 
Ο εισηγητής του ΣΥΡΙΖΑ δικαίωσε τον κύριο Στουρνάρα και επισήμανε ότι στην Γερμανία δεν υπάρχει Χρυσή Αυγή. Ευτυχώς για τους Γερμανούς ούτε ΣΥΡΙΖΑ υπάρχει. 
Ο εισηγητής του ΠΑΣΟΚ εμφανίστηκε αμετανόητος, όπως και όλοι οι ομιλητές. 
Οφείλουμε να αποδώσουμε τα εύσημα στην Κυβέρνηση για την κατάκτηση ενός ακόμα πρωταθλήματος, αυτού της ανεργίας. Μιλάτε για πρωτογενές πλεόνασμα όπως μιλούσατε και για καθορισμό της ΑΟΖ. Αυτά πρέπει να τα πείτε στα δύο εκατομμύρια των ανέργων, στους απολυμένους του ιδιωτικού τομέα, στους διωκόμενους του δημοσίου, στις καθαρίστριες, στους σχολικούς φύλακες, στους για λίγο ακόμα εργαζόμενους στην αμυντική βιομηχανία και φυσικά στους ιδιοκτήτες ακινήτων.
Στον προϋπολογισμό του 2014 παρατηρούμε ότι δεν αναφέρονται τα πιο βασικά. 
Πρώτον, έσοδα από τις λίστες. Υπάρχουν πάρα πολλές εκτός από τη λίστα Λαγκάρντ.
Δεύτερον, έσοδα από τη δήμευση περιουσιών. Αυτό είναι μέτρο ασφαλείας που προβλέπεται από τον Ποινικό Κώδικα και αφορά τα πολιτικά πρόσωπα και φυσικά τους συγγενείς αυτών που τα τελευταία χρόνια κυβέρνησαν τη χώρα. Εδώ θα έπρεπε να ισχύσει για τους πολιτικούς το τεκμήριο της ενοχής που εφαρμόζεται για τη Χρυσή Αυγή. 
Τρίτον, έσοδα από την αναστολή χρηματοδότησης κομμάτων. Μιλάμε κυρίως για κόμματα των οποίων μέλη και στελέχη έχουν διαπράξει κακουργήματα. Και μιλάμε φυσικά για εκατοντάδες τέτοιους. Υπάρχουν πάρα πολλά ονόματα: Τσουκάτος, Μαντέλης, Παπαντωνίου, Παπακωνσταντίνου, Τσοχατζόπουλος, Σημίτης, Παπανδρέου κ.λπ. 
Τέταρτον, έσοδα από χρέη κομμάτων στις τράπεζες. Το έχουμε καταγγείλει επανειλημμένα.
Πέμπτον, έσοδα από τη μείωση των βουλευτικών αποζημιώσεων. Είναι αυτές που ψηφίσατε. 
Έκτον, έσοδα από τη φορολόγηση των γνωστών μεγαλοεργολάβων, μεγαλοδημοσιογράφων και Μέσων Μαζικής Ενημέρωσης. Είναι τα γνωστά «MEGA» «ΕΘΝΟΣ» κ.λπ.. 
Έβδομον, έσοδα από βαριά πρόστιμα εταιρειών και τραπεζών που έκλεψαν τα χρήματα του ελληνικού λαού μέσω της «φούσκας» του Χρηματιστηρίου και της πώλησης ψεύτικων επενδυτικών προγραμμάτων. 
Όγδοον, έσοδα από τις οφειλές της Γερμανίας. Αυτές τις αποζημιώσεις πρέπει να τις καταβάλει άμεσα το γερμανικό κράτος. Αρνείστε πεισματικά να το πράξετε. 
Φυσικά όλα αυτά είναι προτάσεις της Χρυσής Αυγής και θα απέφεραν πάρα πολλά δισεκατομμύρια, για να μην πω τρισεκατομμύρια, στην Ελλάδα. Θα μπορούσε κάλλιστα όχι απλά να μην είναι χρεωμένη η Ελλάδα, αλλά να γίνει μία παγκόσμια υπερδύναμη. 
Ο ελληνικός λαός εκτός από χρήματα και τρόφιμα όμως χρειάζεται και ένα όραμα. Θέλει και απαιτεί να δει αυτούς που μας οδήγησαν εδώ να πηγαίνουν επιτέλους σιδηροδέσμιοι στη φυλακή. Και μιλάμε για μαζικές φυλακίσεις σε ειδικά κέντρα κράτησης. 
Δεν είστε ηγέτες. Είστε πρωταγωνιστές στις πιο μαύρες σελίδες της ελληνικής ιστορίας. 
Ηγέτες και σύμβολα για τους Έλληνες είναι οι παράνομα προφυλακισμένοι συναγωνιστές μας. Δυστυχώς για σας έχετε μόνο πέντε μήνες ακόμα για να καταστρέψετε ό,τι προλαβαίνετε. 
Επειδή μιλάμε για χιλιάδες νεκρούς, θύματα της πολιτικής σας, η καταδίκη των πράξεών σας από τον ελληνικό λαό είναι παντοτινή και θα είναι αμετάκλητη.
Το Σάββατο το βράδυ οι Βουλευτές της συγκυβέρνησης θα δίνουν συγχαρητήρια στον Υπουργό και στον Πρωθυπουργό. Αυτήν την εικόνα ας την κρατήσουν οι Έλληνες και να θυμούνται ποιοι και πότε. 
Θα κλείσω με κάτι πολύ γνωστό στις τάξεις του Στρατού. Όταν ένας αξιωματικός παραδίδει καθήκοντα σε κάποιον άλλον αξιωματικό, διαβάζει μία διαταγή η οποία λέει «όλες οι διαταγές του προκατόχου μου εξακολουθούν να ισχύουν». 
Αντίθετα, στην πολιτική όταν η Χρυσή Αυγή έρθει στην εξουσία, με πράξη νομοθετικού περιεχομένου –ξέρετε πολύ καλά- θα πούμε ότι όλα τα νομοθετήματα που έχετε φέρει μέχρι τώρα παύουν να ισχύουν. Όλα τα παράνομα νομοσχέδια, τον προϋπολογισμό, την παράνομη χρηματοδότηση, τον αντιρατσιστικό νόμο, όλα αυτά θα τα καταργήσει η Χρυσή Αυγή.
Καταψηφίζουμε στη Βουλή των διακοσίων ενενήντα επτά, ή και λιγότερων, τον Προϋπολογισμό. Καλούμε τον ελληνικό λαό να παλέψει ενωμένος μέχρι να ρίξει αυτήν την Κυβέρνηση της μειοψηφίας. Τον καλούμε σε συνεχή αγώνα έως ότου αποκατασταθεί στη χώρα από τη Χρυσή Αυγή η δικαιοσύνη, η δημοκρατία και η νομιμότητα. 
Θα επικαλεστώ μία φράση προφητική του Γενικού Γραμματέα της Χρυσής Αυγής, ο οποίος είχε πει: «εν ονόματι της ελευθερίας του λόγου, οι Έλληνες εθνικιστές είναι έτοιμοι και για φυλακές και για εξορίες ακόμα». Η δικές τους θα έρθουν με την καταδίκη της Κυβέρνησης στην ευρωπαϊκή δικαιοσύνη. Γι’ αυτό να είστε σίγουροι. 
Ο συναγωνιστής Ηλιόπουλος είπε ότι είμαστε μόνο δεκαοκτώ. Δεν είμαστε μόνο δεκαοκτώ, είμαστε δύο εκατομμύρια και, δυστυχώς για σας, τόσα πολλά κελιά δεν έχετε. Δεν μπορείτε να μας σταματήσετε ούτε με φυλακές ούτε με σφαίρες! 
Ευχαριστώ.","ΑΝΤΩΝΙΟΣ ΓΡΕΓΟΣ",113
"119669"," Ευχαριστούμε κι εμείς.
Το λόγο έχει ο κ. Κωνσταντίνος Τασούλας, Βουλευτής της Νέας Δημοκρατίας, και στη συνέχεια θα ακολουθήσει ο κ. Δημήτριος Κυριαζίδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119670"," Είναι χαρακτηριστικό, κύριε Πρόεδρε, ακόμα και από τις ομιλίες συναδέλφων που παρελαύνουν από αυτό το Βήμα, το πόσο ευρύτατη είναι η σύγχυση η οποία υπάρχει για το πρόβλημα της χώρας, για τις αιτίες που οδηγηθήκαμε σε αυτό το πρόβλημα, αλλά και για τη μέθοδο με την οποία θα βγούμε από αυτό το πρόβλημα. 
Είναι απογοητευτική αυτή η σύγχυση η οποία έχει να κάνει με την αιτία και τη λύση του προβλήματος, καθόσον το τίμημα γι’ αυτό το πρόβλημα είναι βαρύτατο, το πληρώνει εδώ και τέσσερα τουλάχιστον χρόνια η ελληνική κοινωνία και δεν έχει υπάρξει, μεταπολεμικά τουλάχιστον, τέτοια περιπέτεια, τέτοια δοκιμασία για τον ελληνικό λαό η οποία δεν συνίσταται μόνο στην καθημερινή, για τρία χρόνια, απαξίωση της οικονομικής του κατάστασης, αλλά κυρίως στην καθίζηση της ψυχολογίας του και στην αίσθηση ότι όλα αυτά που συμβαίνουν είναι αδιέξοδα και το μόνο το οποίο μας επιφυλάσσει η επόμενη μέρα είναι μία χειρότερη έκβαση για τα οικονομικά μας. 
Μέσα σε αυτήν τη γενικότερη σύγχυση και δυσθυμία του ελληνικού λαού, βλέπουμε ότι τα κόμματα της Αντιπολιτεύσεως συνεχίζουν την προσφιλή τακτική του παρελθόντος, την τακτική δηλαδή των υποσχέσεων, την τακτική των εύκολων λύσεων, την τακτική της δημαγωγίας, του λαϊκισμού και της συνομωσιολογίας. 
Αυτό το τρίπτυχο, δηλαδή ο λαϊκισμός, η δημαγωγία και η συνομωσιολογία, που ερμηνεύει τα πάντα απλά, επιφανειακά, εύκολα, εύπεπτα, έχει απογοητεύσει τον ελληνικό λαό, γι’ αυτό και βλέπετε ότι παρά τη μεγάλη οικονομική δυσπραγία στην οποία βρίσκεται, δεν υπάρχει στο χώρο της Αντιπολίτευσης κανένα κόμμα, ούτε καν το δεύτερο κόμμα των περυσινών εκλογών, ο ΣΥΡΙΖΑ δηλαδή, το οποίο στις προτιμήσεις των ψηφοφόρων σε όλες τις σφυγμομετρήσεις να ξεκολλάει από τα ποσοστά του 20%, 21%, 22%.
Βλέπουμε, λοιπόν, για να είμαστε ειλικρινείς, ότι ο ελληνικός λαός ασφαλώς δεν είναι ικανοποιημένος -δεν τολμώ να πω ενθουσιασμένος- από την Κυβέρνηση, περιμένει περισσότερα -όλοι περιμένουμε περισσότερα και πρέπει να περιμένουμε περισσότερα- αλλά -ακόμα χειρότερα- ο ελληνικός λαός δεν εμπιστεύεται την Αντιπολίτευση.
Στην Αντιπολίτευση ο ελληνικός λαός πηγαίνει περισσότερο για να καταδικάσει και να αποδοκιμάσει εμάς για έναν τρόπο ζωής, ασχέτως θεμελίων αυτού του τρόπου ζωής, ο οποίος εξέλιπε, παρά για να επιβραβεύσει τις απόψεις σας. Γι’ αυτό και οι ασυναρτησίες σας είναι αβλαβείς. Μην ανησυχείτε, συνεχίστε τις, γιατί οι περισσότεροι δεν σας ψηφίζουν γι’ αυτό που είστε, αλλά σας ψηφίζουν γι’ αυτό που πάψαμε να είμαστε εμείς. Όμως δεν θα είναι επ’ άπειρον αβλαβείς για εσάς οι ασυναρτησίες σας ή η έλλειψη προτάσεων. Σύντομα η χώρα χάρη πρωτίστως -για να μην πω αποκλειστικά- στις θυσίες του ελληνικού λαού, θα αρχίσει να βγαίνει από αυτήν την στενωπό, από αυτές τις συμπληγάδες και θα έχουμε κάποιο αντίκρισμα αυτών των θυσιών, όχι απλώς θεωρητικό αντίκρισμα για το αυτί του λαού, όχι αντίκρισμα επειδή πάει καλά το ισοζύγιο, επειδή ανακόπτεται η αυξητική δυναμική της ανεργίας, επειδή έχουμε καθοδική πορεία του πληθωρισμού, επειδή βελτιώνεται το οικονομικό κλίμα, επειδή μειώνεται το κόστος του δανεισμού, επειδή υλοποιούνται οι διαρθρωτικές αλλαγές, επειδή έχει αποπληρωθεί ένα μεγάλο μέρος -κοντά στα 5,5 δισεκατομμύρια- των ληξιπρόθεσμων υποχρεώσεων του ελληνικού δημοσίου, επειδή οι δημοσιονομικοί στόχοι επιτυγχάνονται ή οι δαπάνες εξυπηρέτησης του χρέους μειώνονται, όχι για όλα αυτά, τα οποία είναι πραγματικά και σημαντικά, αλλά που δεν έχουν μία αποφασιστική ακόμη επίδραση στη ζωή των Ελλήνων. 
Ο ελληνικός λαός θα αρχίσει να αισθάνεται ότι ανακουφίζεται γιατί πράγματι πολύ σύντομα θα υπάρξουν πραγματικές αποκαταστάσεις αδικιών. Και οι πραγματικές αποκαταστάσεις αδικιών δεν θα γίνουν με βάση το στυλ της τριακονταετίας που πέρασε, δεν θα βασίζεται σε δάνεια τα οποία οδήγησαν τη χώρα ως εδώ, αλλά θα βασίζεται σε ένα στέρεο έδαφος το οποίο έχει κάνει στέρεο η μεγάλη θυσία και η μεγάλη αυταπάρνηση του ελληνικού λαού. Και όταν ο ελληνικός λαός -σύντομα- δει αυτές τις επιστροφές και αυτές τις συμβολικές και μικρές στην αρχή αποκαταστάσεις αδικιών, τότε πια δεν θα οδηγείται από αντίδραση στην ψήφο του, αλλά θα καταλάβει πολύ σύντομα εμπράκτως ότι όλη αυτή η περιπέτεια και αυτή η δοκιμασία έπιασε τόπο και αρχίζει μία διαφορετική πορεία για τη χώρα.
Ο προϋπολογισμός του 2014 είναι ένας προϋπολογισμός-ορόσημο. Το 2014 είναι μια χρονιά-ορόσημο. Σηματοδοτεί, κατά τη μοντέρνα έκφραση, το πέρασμα από μία περίοδο ανηφορική, από μία περίοδο όπου στήριζαν αυτή την πολιτική κυρίως όσοι είχαν κάτι να χάσουν, σε μία άλλη περίοδο όπου θα στηρίζουν αυτήν την πολιτική και όσοι βλέπουν ότι ακόμη κι αν έχασαν πολλά, ήρθε η ώρα να αρχίσουν να κερδίζουν πάλι πίσω αυτά που έχασαν.
Αναδιατάσσεται το 2014 η ψυχολογία των Ελλήνων, επειδή αναδιατάσσεται η οικονομία, επειδή τα θεμέλια της οικονομίας αποκτούν ισχυρά ερείσματα χάρη στα οποία δύσκολα θα μπορέσει η Ελλάδα να ξαναϋποστεί τη ζημιά που έπαθε το 2009.
Τα πράγματα είναι πάρα πολύ σοβαρά και δεν μπορεί το τρίπτυχο –επαναλαμβάνω- του λαϊκισμού, της δημαγωγίας και της συνομωσιολογίας να τινάξουν στον αέρα όλα αυτά τα οποία μέσα στο 2014 θα δει ο ελληνικός λαός.
Εμείς στηρίζουμε αυτήν την Κυβέρνηση και ψηφίζουμε αυτόν τον προϋπολογισμό γιατί θέλουμε ο ελληνικός λαός να ανταμειφθεί για την υπομονή του, για τη σύνεσή του, για το κουράγιο του, για την εμπιστοσύνη του προς αυτήν την Κυβέρνηση, η οποία δεν έχει να κάνει με εμπιστοσύνη προς εκείνους οι οποίοι στο καθεστώς του υπαρκτού λαϊκισμού του χάιδευαν τα αφτιά. Έχει να κάνει με αυτούς οι οποίοι στο νέο καθεστώς της σύνεσης και της οικονομικής ανάπτυξης του χτίζουν τη ζωή του πάνω σε στέρεες βάσεις.
Στηρίζουμε τον προϋπολογισμό του έτους ορόσημο για την ανάκαμψη και εν συνεχεία ανάπτυξη της ελληνικής οικονομίας.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΤΑΣΟΥΛΑΣ",493
"119671"," Το λόγο έχει τώρα ο κ. Δημήτριος Κυριαζίδης και μετά θα ακολουθήσει η κ. Θεοδώρα Τζάκρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119672"," Ευχαριστώ, κύριε Πρόεδρε. 
Να ευχηθώ κατ’ αρχάς χρόνια πολλά στους εορτάζοντες. 
Κύριε Πρόεδρε, κυρίες και κύριοι συνάδελφοι, αγαπητέ κύριε Υπουργέ, πέρυσι τέτοιο καιρό ως νέος Βουλευτής, είχα, αλλά κι έχω την αγωνία για το πώς θα πορευθεί αυτή η χώρα. Βεβαίως πάρα πολλές φορές βρέθηκα σε μία οριακή γραμμή για πολλά πράγματα σε ό,τι αφορά αυτήν τη διαδρομή, τη νέα διαδρομή των νέων Βουλευτών που εισήλθαν με μία αγωνία στο Κοινοβούλιο, προκειμένου να προσφέρουν στον τόπο τους. 
Η προηγούμενη ιδιότητά μου, εκπροσωπώντας έναν μεγάλο και πάρα πολλές φορές σκληρό εργασιακό χώρο, μου έδωσε τη δυνατότητα να γνωρίσω τα κοινοβουλευτικά δεδομένα από πολύ κοντά. Γνωρίζοντας αυτά, θέλησα να μπω σ’ αυτόν τον πειρασμό, σ’ αυτή τη δοκιμασία, αν θέλετε, έχοντας μία εμπειρία σ’ αυτό το επίπεδο, ώστε να προσφέρω στον τόπο μου, στην ιδιαίτερη πατρίδα μου και στη χώρα μου, έπειτα από την εμπειρία που αποκόμισα, γνωρίζοντας εσωτερικά τι ακριβώς συμβαίνει. 
Πράγματι η αγωνία μου ήταν πώς θα ξεφύγει αυτή η χώρα από αυτό το διαρκώς επαναλαμβανόμενο σύστημα όχι ισονομίας, δικαιοσύνης, αξιοκρατίας, αλλά και πώς θα βαδίσει επιτέλους σε έναν ευρωπαϊκό δρόμο, κάτι το οποίο είχα πολλές φορές τη δυνατότητα να συζητήσω με πολλούς συναδέλφους μου και πρώην συναδέλφους μου της Ευρώπης. 
Πράγματι, πάρα πολλές φορές τονίστηκε από πλευράς μας όσον αφορά αυτό το φαύλο κράτος το τι ακριβώς επικρατούσε, τι ακριβώς συνέβαινε. Θεωρητικά όλοι το προσεγγίζαμε, αλλά στην πράξη δεν κάναμε το παραμικρό. Βεβαίως, αυτή η θέλησή μου και η αγωνία μου πολλές φορές εκδηλώθηκε και με ένα φόβο προς την Κυβέρνησή μου, ότι ενδεχομένως να πράξω κάτι διαφορετικό.
Οφείλω να ομολογήσω -όχι ως ένας νέος Βουλευτής, διότι πλέον είμαστε παλιοί Βουλευτές, έχουμε αποκομίσει μία εμπειρία- ότι εκείνοι που με συγκράτησαν, ειδικά στο μεσοπρόθεσμο, ήταν οι συνάδελφοι του ΣΥΡΙΖΑ. Οι ίδιοι σε κατ’ ιδίαν συζητήσεις ομολογούσαν ότι «δεν είμαστε έτοιμοι κι άρα, φροντίστε να πάτε το σκάφος αυτό που σήμερα το βρίσκετε σε μία τρικυμία, σε ένα απάνεμο μέρος, έτσι ώστε στη συνέχεια εμείς με μία ευκολία να έρθουμε να αναλάβουμε την κυβέρνησή του ή την καθοδήγησή του». 
Πράγματι, ήταν ένα στοιχείο που πολλές φορές με έβαλε σε έναν προβληματισμό και ρώτησα πώς μπορεί να γίνει αυτό. Κάθε φορά, μου έλεγαν, θα βρούμε έναν τρόπο να σας συγκρατήσουμε. Το είδαμε στην πράξη να γίνεται πάρα πολλές φορές, όπως στην αναφορά του πολύ έμπειρου κ. Γλέζου, ότι πράγματι καλά τα λέμε όλα αυτά, αλλά λεφτά δεν υπάρχουν. Πώς θα οδηγηθούμε εκτός μνημονίου;
Βεβαίως, πάρα πολλές φορές γίνεται αναφορά και, όπως είδαμε, με έναν λάβρο τρόπο από πλευράς στελεχών του ΠΑΣΟΚ που μεταπήδησαν στο ΣΥΡΙΖΑ, να είναι κατά της Κυβέρνησης, κατά αυτού που βρίσκουν σήμερα ως λειτουργία του κράτους. 
Με ιδιαίτερο σεβασμό θα αναφερθώ στον κ. Κουρουμπλή. Είδα τελευταία, σε ό,τι αφορά τη διακίνηση των φαρμάκων, να αντιτίθεται με έναν ιδιαίτερο τόνο, απευθυνόμενος και στους συναδέλφους μου της Νέας Δημοκρατίας, που τους είπε να προσέξουν το τι θα ακολουθήσει και το τι θα ψηφίσουν. Δεν μιλάω για άλλους Βουλευτές του ΣΥΡΙΖΑ που μας απείλησαν με λιντσάρισμα, με φυλακές κι άλλα ζητήματα, κάτι που ακούγεται κι από τους νεοναζιστές, αν θέλετε, με αυτόν τον έντονο τρόπο. Πολλές φορές αποδεχθήκαμε αυτές τις απειλές τους κι εντός του Κοινοβουλίου. 
Μα, ο κ. Κουρουμπλής, απ’ ό,τι ενθυμούμαι τουλάχιστον, Γενικός Γραμματέας του Υπουργείου Υγείας ήταν επί κυβέρνησης ΠΑΣΟΚ. Άρα, θα περιμέναμε απ’ αυτόν να ζητήσει μία συγγνώμη. Διότι, τι άφησε στη δική του πορεία; Βεβαίως, θα έπρεπε να είμαστε πιο σεμνοί, να σκεφτόμαστε δηλαδή αυτήν την κοινωνία που μας παρακολουθεί με μία αγωνία και βεβαίως βλέπει αυτήν την προσπάθεια αποπροσανατολισμού.
Βεβαίως, ομιλώ και για πάρα πολλά άλλα στελέχη. Και πράγματι ερεθίζεται κανείς, όταν ακούει μία πρόσκληση από πλευράς της Αξιωματικής Αντιπολίτευσης προς στελέχη του ΠΑΣΟΚ να μεταπηδήσουν -αν θέλετε- για να ευδοκιμήσουν σε ένα χώρο που θυμίζει κάτι παλιό.","ΔΗΜΗΤΡΙΟΣ ΚΥΡΙΑΖΙΔΗΣ",263
"119673"," Που μας έφερε εδώ.","ΗΛΙΑΣ ΒΛΑΧΟΓΙΑΝΝΗΣ",64
"119674"," Ειλικρινά, κυρίες και κύριοι συνάδελφοι, περίμενα κάτι διαφορετικό από ένα κόμμα που πολλά επαγγέλθηκε, αλλά μου θυμίζει αυτό που έχω πει πολλές φορές και συνεχίζω να λέω και στη Δράμα όπου κατεβαίνω ως Βουλευτής. Μου θυμίζει κάτι σαν μούχλα, κάτι το παλιό. Και αυτό είναι ανησυχητικό για την πορεία, που πραγματικά ήθελα να είναι πολύ διαφορετική. 
Βεβαίως, ακούστηκε τελευταία από την πλευρά σας, από την πλευρά του ΠΑΣΟΚ, για ένα προξενιό, για ένα σύμφωνο συμβίωσης, με την έννοια της μεταπήδησης, όπως της συναδέλφου που θα με ακολουθήσει στο Βήμα. Μα, εμείς ως νέοι Βουλευτές, αυτά τα λάθη πληρώνουμε και θέλουμε να ξεφύγουμε από αυτό το παρελθόν με μία νέα νοοτροπία, με ένα νέο βλέμμα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, να με συγχωρήσετε για ένα λεπτό. 
Και οφείλω να αναφερθώ…","ΔΗΜΗΤΡΙΟΣ ΚΥΡΙΑΖΙΔΗΣ",263
"119675"," Το σύμφωνο συμβίωσης πού κολλάει τώρα;","ΝΙΚΟΛΑΟΣ ΒΟΥΤΣΗΣ",75
"119676"," Αφήστε τον να ολοκληρώσει, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119677"," Πιστεύω και εύχομαι να μην υπάρξει από πλευράς σας. Εννοώ το προξενιό μεταξύ επιθυμούντων ΠΑΣΟΚ - ΣΥΡΙΖΑ. Αυτό εννοώ όταν λέω σύμφωνο συμβίωσης, Η συνάδελφος που παρακολουθεί, ενδεχομένως να μην το επιθυμεί.","ΔΗΜΗΤΡΙΟΣ ΚΥΡΙΑΖΙΔΗΣ",263
"119678"," Ούτως ή άλλως τους βάλανε στο Ιερό.","ΗΛΙΑΣ ΒΛΑΧΟΓΙΑΝΝΗΣ",64
"119679"," Εν πάση περιπτώσει, θα ήθελα να σας πω ότι μακάρι -ειλικρινά το λέω- να υπήρχε ένα μαγικό ραβδί και όλα αυτά που λέγονται από πλευράς σας, να μπορούσαν να γίνουν. Όχι, όμως, με μία δομική κατεύθυνση του παρελθόντος. Για αυτό βρισκόμαστε σήμερα ακριβώς σε αυτήν τη θέση. Και πιστεύω ότι η ελληνική κοινωνία το αντιλαμβάνεται. Για αυτό κρατάει γερά. 
Και, βεβαίως, οφείλω να αναφερθώ ιδιαιτέρως σε ένα χώρο, στο χώρο των ενστόλων. Χαίρομαι που η Κυβέρνησή μου αναγνώρισε, κύριε Υπουργέ, λάθη. Αναγνώρισε ότι πράγματι ήμασταν σκληροί απέναντί τους. Και βλέπουμε τους ένστολους, οι οποίοι έχουν τόσο φιλότιμο, όλο αυτό το χρονικό διάστημα που δοκιμάζονται, να μένουν με ψηλά το κεφάλι, θα έλεγα «υψηλά στις επάλξεις», όπως οι ίδιοι ορκίστηκαν. Τον όρκο που έδωσαν τον τηρούν ευόρκως και οφείλουμε σε αυτούς μία ανταπόκριση. 
Ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΚΥΡΙΑΖΙΔΗΣ",263
"119680"," Ευχαριστούμε κι εμείς.
Το λόγο έχει η κ. Τζάκρη και μετά η κ. Χαραλαμπίδου. 
Επειδή έχουμε κάποιες διαγραφές, αν μπορούν να ειδοποιηθούν οι Βουλευτές από τους υπευθύνους των Κοινοβουλευτικών Ομάδων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119681"," Ποιες διαγραφές έχουμε, κύριε Πρόεδρε;","ΝΙΚΟΛΑΟΣ ΒΟΥΤΣΗΣ",75
"119682"," Δεν είναι εύκολο.","ΑΘΑΝΑΣΙΟΣ ΜΠΟΥΡΑΣ",350
"119683"," Το καταλαβαίνω.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119684"," Εγώ το αποπειράθηκα, αλλά δεν είναι εύκολο. Έχουν κάνει όλοι τον προγραμματισμό τους.","ΑΘΑΝΑΣΙΟΣ ΜΠΟΥΡΑΣ",350
"119685"," Εμείς δεν διαγράφουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119686"," Τουλάχιστον να τους δοθεί αύριο η δυνατότητα να μιλήσουν.","ΑΘΑΝΑΣΙΟΣ ΜΠΟΥΡΑΣ",350
"119687"," Ασφαλώς. Και θα εξαντλήσουμε το χρόνο που έχουμε μέχρι τις δώδεκα. 
Η κ. Τζάκρη έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119688"," Ευχαριστώ πολύ, κύριε Πρόεδρε.
Κύριε Κυριαζίδη, κατ’ αρχάς να σας ευχαριστήσω που στην ολιγόλεπτη ομιλία σας αντί να ασχοληθείτε με τα εκατοντάδες χιλιάδες προβλήματα που απασχολούν τους Έλληνες πολίτες -φαντάζομαι και τους συμπολίτες σας στο Νομό Δράμας- αφιερώσατε ένα λεπτό από την ομιλία σας για το τι θα κάνω εγώ στην μελλοντική μου εξέλιξη και πορεία. Σας ευχαριστώ.","ΘΕΟΔΩΡΑ ΤΖΑΚΡΗ",497
"119689"," Δεν είχα τη δυνατότητα…","ΔΗΜΗΤΡΙΟΣ ΚΥΡΙΑΖΙΔΗΣ",263
"119690"," Σας ευχαριστώ πάντως.","ΘΕΟΔΩΡΑ ΤΖΑΚΡΗ",497
"119691"," Κυρία Τζάκρη, δεν είχα τη δυνατότητα να μιλήσω για όλα αυτά. Πιστεύω ότι εσείς, ως Βουλευτής Πέλλας και ως υποψήφια δήμαρχος του ΣΥΡΙΖΑ θα αναφερθείτε σε αυτά.","ΔΗΜΗΤΡΙΟΣ ΚΥΡΙΑΖΙΔΗΣ",263
"119692"," Παρακαλώ πολύ. Να μιλήσει η κ. Τζάκρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119693"," Κυρίες και κύριοι Βουλευτές, θα ήθελα πριν ξεκινήσω την ομιλία μου για τον προϋπολογισμό του 2014, να κάνω κάτι ασυνήθιστο, να μεταφέρω τις ευχαριστίες των συμπολιτών μου από το Νομό Πέλλας στον Υπουργό της κοινωνικής δικαιοσύνης, στον εκφραστή των συμφερόντων του ελληνικού λαού, τον κ. Στουρνάρα. 
Ο κύριος Υπουργός δεν είναι σήμερα εδώ, αλλά θέλω να ξέρει ότι εμείς πραγματικά έτσι τον αισθανόμαστε, στο σύνολό μας οι Έλληνες. Πιστεύουμε στο έργο του και θεωρούμε πως αυτός ο μισός προϋπολογισμός που φέρνει σήμερα προς ψήφιση και θα βγάλει τη χώρα από το τέλμα και θα φέρει την ανάπτυξη στη χώρα μας και βεβαίως θα αποκαταστήσει και τις κοινωνικές αδικίες, γιατί ήρθε η ώρα να πληρώσει και το Κερατσίνι.
Κυρίες και κύριοι συνάδελφοι, αυτός ο προϋπολογισμός που έρχεται σήμερα προς ψήφιση είναι όντως μισός. Και είναι μισός όχι επειδή δεν έχει την έγκριση των δανειστών. Αυτό σε κάθε περίπτωση θα μπορούσε να θεωρηθεί και θετικό. Είναι μισός, γιατί έχει συνταχθεί για να φτάσει τη χώρα περίπου μέχρι τον Ιούνιο που ο κ. Σαμαράς θα παραδώσει την εξουσία υπό το βάρος των αποτελεσμάτων των Ευρωεκλογών. 
Η Κυβέρνηση, λοιπόν, δεν ενδιαφέρεται να βγάλει τη χρονιά, διότι με αυτόν τον τρόπο που αντιμετωπίζει τα δημόσια οικονομικά, είναι βέβαιο ότι κάπου τον Ιούνιο θα βρει μια τεράστια τρύπα στα έσοδα, την οποία για να καλύψει θα πρέπει να πάρει καινούργια μέτρα. 
Ένα από τα πολλά στοιχεία που οδηγούν αβίαστα σε αυτό το συμπέρασμα, είναι η παραδοχή των μεγεθών σε ό,τι αφορά την ανάπτυξη στη χώρα μας, η οποία, βέβαια, σύμφωνα με τον ΟΟΣΑ δεν πρόκειται να έρθει ούτε το 2014, ενώ στον προϋπολογισμό προβλέπεται ισχνή ανάπτυξη μόλις 0,6%, η διάψευση της οποίας, όμως, σημαίνει τρύπα στα δημόσια έσοδα ύψους 2 δισεκατομμυρίων ευρώ για το 2014. 
Και πώς θα μπορούσε άλλωστε, κυρίες και κύριοι συνάδελφοι, να έρθει αυτή η ανάπτυξη με συνεχείς περικοπές στο Πρόγραμμα Δημοσίων Επενδύσεων, με συνεχιζόμενη ανεργία, με ανυπαρξία ακόμη και σήμερα μετά από τόσες και τόσες ανακεφαλαιοποιήσεις των ίδιων των τραπεζών, με τη συνεχή αύξηση των φόρων και βεβαίως παράλληλα με τις περικοπές των μισθών και των συντάξεων; Κύριε Υπουργέ, αν μπορούσε να έρθει με αυτόν τον τρόπο η ανάπτυξη, πραγματικά δεν θα υπήρχε χώρα στον κόσμο με ελλείμματα και ύφεση.
Όσον αφορά ορισμένα από τα στοιχεία του προϋπολογισμού, βλέπουμε πως υφίσταται πλεόνασμα μέτρων για την καταπολέμηση της σπατάλης, όπως την χαρακτηρίζετε –και σε ένα βαθμό μπορεί να είναι και έτσι- και τη βελτίωση της φορολογικής συμμόρφωσης, αλλά δεν βλέπουμε κανένα απολύτως μέτρο και κανένα απτό σχέδιο για την αύξηση, για το μεγάλωμα της πίτας. Συνεπώς, σε περίοδο ύφεσης ή όπως εσείς αρέσκεστε να λέτε, σε περίοδο οικονομικής στασιμότητας, προσδοκάτε τη διεύρυνση των εσόδων του κράτους, την επίτευξη δηλαδή μεγαλύτερων πρωτογενών πλεονασμάτων από την ίδια τη χιλιοφαγωμένη πίτα και απλώς εύχεστε ανάπτυξη.
Κύριε Υπουργέ, πώς θα συμβούν όλα αυτά; Πώς θα χρηματοδοτηθεί η ελληνική οικονομία; Πώς θα αυξηθούν οι εξαγωγικές προοπτικές των επιχειρήσεων, όταν έχει καταρρεύσει στο σύνολό της η εσωτερική ζήτηση; Ακόμα και οι ασιατικές οικονομίες στηρίζονται σε ένα βαθμό στην εσωτερική τους ζήτηση. Πώς θα παράγουν ανταγωνιστικά οι επιχειρήσεις, όταν τα επιτόκια δανεισμού είναι τριπλάσια από τον ευρωπαϊκό μέσο όρο; 
Και να σημειώσω εδώ, κύριε Υπουργέ, πως ακόμα και για τις μεγάλες εμπορικές εισαγωγικές επιχειρήσεις, οι οποίες δεν φέρνουν κάποια προστιθέμενη αξία στην οικονομία μας, δεν έχετε καταφέρει να αντιμετωπίσετε το φαινόμενο της υποφορολόγησής τους μέσω των τριγωνικών συναλλαγών και των offshore. 
Συνεπώς, στηρίζετε όλα τα βάρη και αυτού του προϋπολογισμού στις πλάτες των μισθωτών και των συνταξιούχων, στις λιγοστές αποταμιεύσεις τους, που μειώνονται και αυτές σιγά-σιγά, όπως δείχνουν τα στοιχεία της Τραπέζης της Ελλάδος και στις ολιγοστές παραγωγικές επιχειρήσεις, οι οποίες και αυτές, η μία μετά την άλλη εξαιτίας της μεγάλης φορολόγησης φεύγουν από τη χώρα μας.
Κυρίες και κύριοι συνάδελφοι, αξίζει να σταθούμε επίσης και στα επιμέρους ζητήματα των αποκρατικοποιήσεων που δεν έχουν υποπέσει και ιδιαιτέρως στην αντίληψη και στη συζήτηση από το Κοινοβουλευτικό Σώμα. Στον προϋπολογισμό προβλέπονται έσοδα από αποκρατικοποιήσεις 3,5 δισεκατομμυρίων ευρώ, τα οποία θα έρθουν από την πώληση σχεδόν της μισής Ελλάδας. Με το ξεπούλημα, όμως, των δημοσίων επιχειρήσεων και των δημοσίων ακινήτων, ο ελληνικός λαός όταν θα έρθει η ώρα να βγει από την κρίση, θα έχει αποστερηθεί όλα τα εργαλεία για την ουσιώδη ανάκαμψη της οικονομίας, θα βρίσκεται με καταρρακωμένα εισοδήματα, χωρίς κράτος πρόνοιας, εθνικό σύστημα υγείας, συνταξιοδοτικό σύστημα και κυρίως, αυτό που θα πω τώρα, με τεράστιο χρέος. 
Είμαι απολύτως πεπεισμένη πως πέρα από τους φόρους και τις περικοπές, χειρότερο ίσως απ’ όλα είναι το πλιάτσικο στη δημόσια περιουσία που συμβαίνει ακόμη και σήμερα. Και είναι χειρότερο, διότι όλα αυτά που γίνονται σήμερα με την εκποίηση σε τιμές ευκαιρίας των δημοσίων ακινήτων, θα μπορούσαν να αποτελέσουν το βασικό, μοναδικό μοχλό ανάπτυξης της ελληνικής οικονομίας. Γιατί κανένας μας δεν πιστεύει ότι οι άμεσες ξένες επενδύσεις, όσο καλός και εάν είναι αυτός ο δείκτης για την οικονομία, μπορεί σε κάθε περίπτωση να έχουν καθοριστική σημασία στην ανάπτυξη, απουσία μιας εγχώριας δημόσιας και ιδιωτικής δαπάνης στην κατεύθυνση των επενδύσεων. 
Ο κ. Σαμαράς απολύει κατά χιλιάδες, υπαλλήλους από το δημόσιο τομέα και ενθαρρύνει με τις πολιτικές-πογκρόμ και τις απολύσεις στον ιδιωτικό τομέα. Και την ίδια στιγμή σπεύδει να δεξιωθεί περιχαρής στο Μέγαρο Μαξίμου τον κάθε ξένο επιχειρηματία που έρχεται με δέκα κακοπληρωμένες θέσεις εργασίας υπό μάλης. Και αναφέρομαι, βεβαίως, στην περίπτωση της «GOOGLE» που θεωρεί ότι είναι πολύ μεγάλο επίτευγμα για την ελληνική οικονομία να πληρώνει μισθούς 400 ευρώ σε μηχανικούς του πολυτεχνείου με διδακτορικό.
Αυτός ο προϋπολογισμός δεν είναι μόνο αντιαναπτυξιακός, γιατί προβλέπει και νέες άμεσες ή έμμεσες περικοπές στα εισοδήματα και στο Πρόγραμμα Δημοσίων Επενδύσεων, αλλά κυρίως διότι δεν έχει κανένα σχέδιο για την ανάταξη της παραγωγικής βάσης της ελληνικής οικονομίας, παρά μόνο ίσως κάποια ευχή να έρθουν πολλοί ξένοι τουρίστες και φέτος στη χώρα μας να ξαπλώσουν στις ελληνικές παραλίες.
Κυρίες και κύριοι συνάδελφοι, το μεγαλύτερο μέρος των χρημάτων που ήρθαν στη χώρα μας από τις δανειακές συμβάσεις κατευθύνθηκαν προς τις τράπεζες. Ακόμα και μέρος του περιώνυμου δημοσιονομικού κενού, που εμφανίζει η τρόικα και απαιτεί νέα μέτρα, είναι κενό αποπληρωμής των εγγυήσεων που δόθηκαν στις τράπεζες την περίοδο Αλογοσκούφη.
Να σημειώσω εδώ ότι ενώ η ρευστότητα στην πραγματική οικονομία σπάει το ένα αρνητικό ρεκόρ μετά το άλλο, στην ουσία οι τράπεζες σήμερα μαζεύουν, παρά δανείζουν, χρήματα. Έχει μείνει αδιάθετο περίπου 1 δισεκατομμύριο ευρώ, ακόμα και από αυτά τα λίγα από τα πακέτα που πήραμε με τα μνημόνια και είχαν σκοπό να δοθούν στις τράπεζες και στη συνέχεια ως δάνεια στις επιχειρήσεις. 
Επιπλέον, έρχονται και οι ανακοινώσεις των ίδιων των τραπεζών, όπου η μία μετά την άλλη ανακοινώνουν τεράστια κέρδη, έστω κι αν κάποιο μέρος από αυτά είναι μη επαναλαμβανόμενα. 
Αναρωτιέμαι, κύριε Υπουργέ, εσείς που είστε τόσο υπέρμαχος της κοινωνικής δικαιοσύνης -αναφέρομαι, βεβαίως, στον κ. Στουρνάρα- γιατί δεν μοιράζετε αυτά τα κέρδη ως μέρισμα στο ελληνικό δημόσιο, που είναι ο βασικός και σχεδόν αποκλειστικός μέτοχος των ελληνικών τραπεζών; Θα μπορούσατε να βρείτε έως και 5 δισεκατομμύρια για φέτος από αυτή την πηγή, ώστε να βάζατε μόνο την Εκάλη να πληρώσει φόρους ακινήτων, αφού σας έχει γίνει τόσο μεγάλη εμμονή και σας τρέφει αυτό το αίσθημα της αποκατάστασης της κοινωνικής δικαιοσύνης, όπως επαίρεστε. 
Δεν χρειάζεται να απαντήσετε όμως. Ξέρουμε την απάντηση. Ό,τι και να σας λέμε εμείς, θα καθίσετε στην καρέκλα σας, όσο μπορείτε περισσότερο, για να εκτελέσετε αυτά ακριβώς που θα σας ζητήσουν. Θα βγάλετε πύρινους λόγους για την αποκατάσταση της δικαιοσύνης και από πίσω θα ξεπουλάτε, αντί πινακίου φακής, τις γεμάτες ρευστό τράπεζες, όπως συνέβη με το σκάνδαλο της «Πανγαία», της θυγατρικής της Εθνικής. Μεταβιβάσατε δημόσια ακίνητα «φιλέτα» από το κέντρο της Αθήνας σε ξένα funds του εξωτερικού, που ασχολούνται με το real estate, αντί πινακίου φακής. 
Στην πραγματικότητα, κύριε Υπουργέ, δεν ενδιαφέρεστε για κανένα προϋπολογισμό, ούτε για την ανάπτυξη και την κοινωνική δικαιοσύνη. Είστε απλά «τροχονόμος» συμφερόντων.","ΘΕΟΔΩΡΑ ΤΖΑΚΡΗ",497
"119694"," Παρακαλώ να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119695"," Κλείνω με αυτό, κύριε Πρόεδρε.
Κυρίες και κύριοι συνάδελφοι, είναι προφανές ότι αποτελεί πράξη ευθύνης απέναντι στον ελληνικό λαό η καταψήφιση αυτού του προϋπολογισμού, όχι μόνο γιατί η εφαρμογή του θα αυξήσει τη φτώχεια, την κοινωνική απόγνωση και τις κοινωνικές αδικίες, αλλά και διότι η χώρα δεν αντέχει πλέον το έλλειμμα δημοκρατίας και το πλεόνασμα αυταρχισμού αυτής της Κυβέρνησης. Βασικοί Υπουργοί της Κυβέρνησης βρίσκονται σε ευθεία αντιπαράθεση και με την κοινωνία και με τους θεσμούς και διαλύουν τη δημόσια υγεία και τα δημόσια πανεπιστήμια. 
Κυρίες και κύριοι συνάδελφοι, σήμερα είναι όσο τίποτα άλλο πράξη ευθύνης να καταψηφίσουμε αυτόν τον προϋπολογισμό και να στείλουμε ένα μήνυμα και στην Ευρώπη και στον κόσμο, ότι η χώρα διοικείται ξανά από τους Έλληνες για τα συμφέροντα των πολλών και βεβαίως των Ελλήνων πολιτών.
Ευχαριστώ πολύ, κύριε Πρόεδρε και για την ανοχή στο χρόνο.","ΘΕΟΔΩΡΑ ΤΖΑΚΡΗ",497
"119696"," Ευχαριστούμε κι εμείς. 
Το λόγο έχει η κ. Χαραλαμπίδου, μετά ο κ. Μελάς και μετά η κ. Αμανατίδου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119697"," Κύριε Πρόεδρε, κυρίες και κύριοι Βουλευτές, έχει γίνει μεγάλη συζήτηση αυτή την εβδομάδα για το κατά πόσο ο προϋπολογισμός αυτός είναι ρεαλιστικός, αν θα πιάσει τα αποτελέσματα, αν ισχύουν τα πλεονάσματα και οι επιτυχίες που παρουσιάζει η Κυβέρνηση. 
Θέλω, όμως, να πω κάτι το οποίο η Κυβέρνηση δείχνει να ξεχνάει, μάλλον κάνει ότι το ξεχνάει. Ακόμα κι αν υποθέσουμε ότι τα πλεονάσματα είναι έτσι όπως τα περιγράφει η Κυβέρνηση, όλα αυτά χτίστηκαν πάνω στις πλάτες και στην εξαθλίωση της εργατικής τάξης και των λαϊκών στρωμάτων της χώρας μας. 
Οι προβλέψεις που κάνει ο Υπουργός Οικονομικών, παρ’ όλες τις τεράστιες περικοπές των κοινωνικών δαπανών, για άλλη μία φορά βρίσκονται στον αέρα. Διότι ό,τι στοιχεία και περικοπές εμφανίζετε εδώ, είναι εικονικά και θα αναθεωρηθούν προς το χειρότερο, αφού αυτόν τον προϋπολογισμό δεν τον έχει εγκρίνει η τρόικα. 
Ο ίδιος ο προϋπολογισμός και οι προβλέψεις, όμως, βρίσκονται στον αέρα και για έναν ακόμη λόγο. Επειδή η πρωτοφανής κοινωνική και οικονομική καταστροφή που έχουν φέρει στη χώρα μας οι μνημονιακές πολιτικές και τα μέτρα που έχετε ήδη ψηφίσει και θα εφαρμοστούν, θα διαψεύσουν όλες τις ψευδείς αισιοδοξίες και τα λογιστικά κόλπα με τα οποία προσπαθεί η Κυβέρνησή σας να κρατηθεί στην εξουσία.
Αυτό το γεγονός αποτυπώνεται πιο χαρακτηριστικά στις εκτιμήσεις του προϋπολογισμού για τα έσοδα των ασφαλιστικών ταμείων και του Οργανισμού Απασχόλησης. Συγκεκριμένα, για το 2014 οι ασφαλιστικές εισφορές προβλέπονται οριακά αυξημένες. Η πρόβλεψη αυτή προκύπτει από το πολύ αισιόδοξο κυβερνητικό σενάριο για σταθεροποίηση, για οριακή ανάπτυξη και οριακή μείωση της ανεργίας.
Παίρνετε, επίσης, σαν δεδομένο ότι οι ασφαλισμένοι και οι επιχειρήσεις θα συνεχίσουν να καταβάλλουν στην ίδια ή και μεγαλύτερη έκταση τις εισφορές τους λόγω των προστίμων, κάνοντας ότι δεν βλέπετε -και δεν λαμβάνετε υπ’ όψιν σας καθόλου αυτά που σας λέμε- ότι οι ελεγκτικοί μηχανισμοί έχουν διαλυθεί. 
Ακόμη, δεν λαμβάνετε υπ’ όψιν το ήδη ψηφισμένο μέτρο για περικοπές των εργοδοτικών ασφαλιστικών εισφορών κατά 3,9% επιπλέον. Άλλωστε, ούτε και η ίδια η τρόικα δεν πιστεύει ότι τα κενά των ασφαλιστικών ταμείων θα κλείσουν με τις προτάσεις του Υπουργείου Εργασίας. Γι’ αυτόν το λόγο επιμένει στο να μειωθούν και άλλο οι συντάξεις.
Το πιο χοντροκομμένο ψέμα, όμως, αυτού του προϋπολογισμού είναι οι εκτιμήσεις για την ανεργία. Η εκτίμηση του προϋπολογισμού για την ανεργία για το 2014 είναι 24,5%, την ίδια στιγμή που όλοι, από τον ΟΟΣΑ μέχρι την ΕΛΣΤΑΤ και το ΙΝΕ-ΓΣΕΕ, μιλάνε για επίσημη ανεργία κοντά στο 28% και πραγματική ανεργία που θα ξεπεράσει το 31% για το 2014.
Μάλιστα, όπως δήλωσε ο επιστημονικός διευθυντής του Ινστιτούτου Εργασίας, του ΙΝΕ-ΓΣΕΕ, ακόμα και αν έχουμε μεγαλύτερους ρυθμούς ανάπτυξης από αυτούς που εσείς προβλέπετε, η ανεργία δεν θα μειωθεί κάτω από το 10% πριν από το 2030. 
Τα νούμερα, λοιπόν, που μας φέρνετε σήμερα, δεν είναι τίποτε άλλο παρά μία ακόμα προσπάθεια να διαστρεβλώσετε μια πραγματικότητα που εσείς δημιουργήσατε. 
Ταυτόχρονα, όμως, κύριε Υπουργέ, είναι μία προσβολή στις εκατοντάδες χιλιάδες οικογένειες που δεν έχουν ούτε έναν εργαζόμενο, στις οικογένειες που βλέπουν τα παιδιά τους να φεύγουν στο εξωτερικό και αναπολούν τη δεκαετία του ’60 με θλίψη, όχι για να σπουδάσουν τα παιδιά τους στα πανάκριβα κολλέγια, όπως προτρέπετε να κάνουν τα παιδιά των πλούσιων οικογενειών, αλλά γιατί αυτά τα παιδιά δεν έχουν στη χώρα μας καμμιά άλλη επιλογή επιβίωσης. Είναι μία προσβολή στους εκατοντάδες χιλιάδες απολυμένους και κυρίως οικογενειάρχες, άντρες και γυναίκες, που είναι άνω των πενήντα ετών και γνωρίζουν ότι δεν έχουν καμμιά ελπίδα να ξαναβρούν δουλειά όσο συνεχίζονται αυτές οι πολιτικές, όσα πλεονάσματα κι αν έχετε εσείς και όσους αριθμούς μπορείτε να φτιάξετε. Μάλιστα, με την απελευθέρωση προετοιμάζετε να αυξήσετε και άλλο τις απολύσεις και να σταματήσετε το ελάχιστο βέτο που υπάρχει για τις ομαδικές απολύσεις. 
Με δεδομένη, όμως, κύριε Υπουργέ, την αύξηση της ανεργίας και του χρόνου, και το 2014, με δεδομένες τις μειώσεις των μισθών, άρα και την αντίστοιχη μείωση των εισφορών προς τα ασφαλιστικά ταμεία, με δεδομένη τη διατήρηση της ανασφάλιστης εργασίας, ούτε οι προβλέψεις για τα έσοδα των οργανισμών θα επιβεβαιωθούν αλλά και τα έξοδα για τα επιδόματα ανεργίας και τις παροχές, που κινούνται στα περσινά επίπεδα, αποτελούν ψίχουλα μέσα σε μία απέραντη θάλασσα ανεργίας που βιώνει η εργατική τάξη της χώρας μας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό λεπτό θα χρειαστώ, κύριε Πρόεδρε.
Για εμάς σαν ΣΥΡΙΖΑ είναι αναγκαίο, προκειμένου να μιλήσουμε πραγματικά για την προστασία των ανέργων, η άμεση επαναφορά του επιδόματος ανεργίας στα 461 ευρώ που ήταν πριν τη μείωσή του στις 28-02-2012, με στόχο να φτάσει το 80% του βασικού μισθού, που είναι ένα πάγιο αίτημα του συνδικαλιστικού κινήματος και της εργατικής τάξης και της Αριστεράς στη χώρα μας και η σταδιακή χρονική επιμήκυνση της χορήγησης του επιδόματος ανεργίας σε πρώτη φάση για άλλους δώδεκα μήνες.
Αυτό θα γίνει μέσα από τη θέσπιση ενός σύγχρονου και αποτελεσματικού συστήματος προστασίας, οικονομικής και κοινωνικής στήριξης των ανέργων. Και γι’ αυτό χρειάζεται ένας αναβαθμισμένος, ενιαίος, δημόσιος ΟΑΕΔ, ο οποίος να έχει τριμερή χρηματοδότηση.
Κυρίως, όμως, κατά τη γνώμη μας, είναι απαραίτητο να αντιμετωπίσουμε την ανεργία στη ρίζα της, πράγμα που σημαίνει ότι εμείς ως ΣΥΡΙΖΑ θα ασκήσουμε μια ριζικά διαφορετική πολιτική κατεύθυνση σε ότι αφορά την αντιμετώπιση της ανεργίας με δημόσιες και κοινωνικές επενδύσεις, με τη σταδιακή αποκατάσταση των λαϊκών εισοδημάτων, με την ανάσχεση των απολύσεων, με την αύξηση και πιο αποτελεσματική αξιοποίηση των δημόσιων και κοινωνικών πόρων που διατίθενται για την ανεργία και την απασχόληση.
Προτεραιότητα και στόχος του ΣΥΡΙΖΑ είναι να σταματήσουμε τη μνημονιακή καταστροφή, να ξαναχτίσουμε τη χώρα μας με εργασία για όλους και για όλες, με δημοκρατία, με αξιοπρέπεια, με κοινωνική δικαιοσύνη. Θέλουμε να ανοίξουμε το δρόμο για μια σοσιαλιστική κοινωνία, στην οποία όλοι και όλες θα έχουν πλήρη, σταθερή, ποιοτική, ασφαλισμένη και αξιοπρεπώς αμειβόμενη εργασία. Αυτό θα κάνουμε μόλις γίνουμε κυβέρνηση και δεν θα αργήσει αυτή η ώρα.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"119698"," Ευχαριστούμε. 
Το λόγο έχει ο κ. Μελάς και μετά η κ. Αμανατίδου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119699"," Κύριε Πρόεδρε, κυρίες και κύριοι συνάδελφοι. Συζητούμε τον προϋπολογισμό του 2014, ο οποίος μπορεί να χαρακτηριστεί προσωρινός, αφού δεν έχει την έγκριση των δανειστών και της τρόικας και έτσι μπορεί να έρθει συμπληρωματικός προϋπολογισμός. 
Αυτό που θέλω να τονίσω από την αρχή, είναι ότι, η υλοποίηση αυτού του προϋπολογισμού, πιστεύω ότι θα δημιουργήσει ακόμα μεγαλύτερα προβλήματα στον ελληνικό λαό. Και θα συμβεί αυτό, όταν σήμερα ένα μεγάλο κομμάτι των Ελλήνων πολιτών, ζει στη φτώχεια, στο σκοτάδι και στους δρόμους. Κάτω από τα όρια της φτώχειας ζει το 23% των πολιτών, ενώ ακόμη ένα μεγάλο ποσοστό βρίσκεται κοντά στα όρια της φτώχειας και αυτό είναι απαράδεκτο. 
Οι μικρομεσαίες επιχειρήσεις, λόγω της μεγάλης οικονομικής κρίσης και λόγω του ότι, ο κάθε πολίτης αγοράζει τα άκρως απαραίτητα, η μία μετά την άλλη κλείνουν με αποτέλεσμα να αυξάνονται οι άνεργοι. Η Κυβέρνηση, αντί να στηρίξει τις μικρομεσαίες επιχειρήσεις, τους αφαιρεί το αφορολόγητο ποσό των 5.000 ευρώ και τους φορολογεί από τις αρχές του 2014 από το πρώτο ευρώ. Γιατί το πράττετε αυτό; Θέλετε να κλείσουν περισσότερες επιχειρήσεις και να αυξηθούν οι άνεργοι; 
Σήμερα ο άνεργος –και δεν νομίζω ότι διαφωνεί κανείς- δεν μπορεί με τίποτα να βρει οποιαδήποτε εργασία. Η Κυβέρνηση με την πολιτική που ακολουθεί αυξάνει τους ανέργους κατά χιλιάδες κάθε χρόνο και από το δημόσιο και από τον ιδιωτικό τομέα. Η ανεργία στη χώρα μας έχει ξεπεράσει το 27,3% -έχουν ξεπεράσει οι άνεργοι το ενάμισι εκατομμύριο και οδεύουν προς τα 2 εκατομμύρια- η δε ανεργία στους νέους έχει ξεπεράσει το 60%. Δυστυχώς είμαστε η πρώτη χώρα στην Ευρώπη σε ανεργία.
Ο φόρος της ακίνητης περιουσίας έναντι του 2009 έχει αυξηθεί σε υπέρτατο βαθμό, έχει αυξηθεί στο επταπλάσιο. Από 500 εκατομμύρια ευρώ, περίπου, που ήταν το 2009, έχει φτάσει στα 3,5 δισεκατομμύρια ευρώ και θα αυξηθεί ακόμη περισσότερο. Το απαράδεκτο είναι ότι προσπαθείτε, κύριοι της Κυβέρνησης, να φορολογήσετε αγροτεμάχια και διατηρητέα ακίνητα από τα οποία ο ιδιοκτήτης δεν εισπράττει ούτε 1 ευρώ το χρόνο. 
Εκτός από την αύξηση της φορολόγησης έρχεται από 1-1-2014 και η διακοπή χορήγησης του ΕΚΑΣ σε όσους χαμηλοσυνταξιούχους δεν έχουν συμπληρώσει το εξηκοστό πέμπτο έτος της ηλικίας τους. Αυτό αφορά εξήντα χιλιάδες περίπου σημερινούς δικαιούχους και αφορά ακόμη και τους ανάπηρους συμπολίτες μας.
Εδώ θέλω να τονίσω ότι εκτός από την ανεργία και τις μειώσεις μισθών που γκρεμίζουν τα ασφαλιστικά ταμεία, έρχεται ακόμη και ελάττωση της κρατικής επιχορήγησης στα ταμεία κατά 2 δισεκατομμύρια ευρώ περίπου.
Ακόμη, απαράδεκτο είναι, ότι άτομα με ειδικές ανάγκες, τους κινητικά αναπήρους, τους εξαθλιώνει τόσο πολύ που δεν μπορούν να επιβιώσουν.
Σε επιστολή που έλαβα προ ημερών, μου αναφέρουν ότι, καθυστερούν δέκα με δώδεκα μήνες να περάσουν από επιτροπή και σ’ αυτό το διάστημα δεν παίρνουν ούτε σύνταξη ούτε επιδόματα και τους κόβεται ακόμη και η ιατροφαρμακευτική περίθαλψη. Ερωτώ: δείχνει αυτή η τακτική, αυτή η πολιτική κοινωνική ευαισθησία;
Μιλάτε για πρωτογενές πλεόνασμα. Εγώ θα ήθελα να υπάρξει πρωτογενές πλεόνασμα, αλλά πραγματικό και όχι πλασματικό. Δεν επιτρέπεται να μιλάτε συνεχώς για πλεόνασμα και ανάπτυξη που δεν έρχονται στην πράξη. 
Η πραγματικότητα είναι ότι σήμερα η Κυβέρνηση έχει περάσει μία θηλιά στο λαιμό των μισθωτών, των συνταξιούχων, των ελευθέρων επαγγελματιών, των ανέργων και συνεχώς τη σφίγγει. Συνεχώς κόβετε μισθούς και συντάξεις, βάζετε φόρους και χαράτσια και δεν έχετε αγγίξει καθόλου τα μαύρα λεφτά. Δεν έχετε αγγίξει καθόλου τη λίστα Λαγκάρντ, τη λίστα Λίχτενσταϊν, τη λίστα Λουξεμβούργου, αλλά και τα 600 δισεκατομμύρια ευρώ στην Ελβετία που είχε πει ο κ. Βενιζέλος το 2011.
Έρχομαι τώρα στον τομέα της υγείας. Το έχω τονίσει και άλλη φορά ότι η υγεία είναι το πολυτιμότερο αγαθό και στη δύσκολη οικονομική περίοδο που διέρχεται σήμερα ο ελληνικός λαός, θα έπρεπε η υγεία του να έχει προστατευθεί όσο το δυνατόν περισσότερο. Δυστυχώς, όμως, όλες οι παρεχόμενες υπηρεσίες υγείας και πρωτοβάθμιας και δευτεροβάθμιας περίθαλψης έχουν υποβαθμιστεί πάρα πολύ και ο ασθενής αναγκάζεται να βάζει το χέρι στην τσέπη και να πληρώνει εξετάσεις, φάρμακα, ακόμα και τηλεφωνικά ραντεβού όταν η τσέπη του είναι άδεια.
Αυτά που συμβαίνουν τελευταία στην πρωτοβάθμια περίθαλψη με τον ΕΟΠΥΥ, έχουν εξοργίσει τους γιατρούς του ΕΟΠΥΥ και γι’ αυτό έχουν προβεί σε στάσεις εργασίας και απεργιακές κινητοποιήσεις. 
Είναι δυνατόν να λέει ο αρμόδιος Υπουργός Υγείας ότι, αυτός θα απολύσει χίλιους τριακόσιους γιατρούς από τον ΕΟΠΥΥ και δεν θα του πάρει τη δόξα ο Τόμσεν; Άλλο είναι να μιλάς για την ελάττωση δαπανών στο χώρο της υγείας που προέρχεται από τη σπατάλη δημοσίου χρήματος και άλλο να μειώνεται ο προϋπολογισμός για την υγεία και αυτό να αποβαίνει εις βάρος και των γιατρών και των φαρμακοποιών και των ασθενών.
Σήμερα, επιβάλλεται να βελτιωθούν όσο το δυνατόν περισσότερο οι παρεχόμενες υπηρεσίες υγείας και όχι να εξαθλιώνονται οι ασθενείς και να γίνονται απολύσεις σε γιατρούς. 
Κλείνοντας, θέλω να τονίσω ότι εάν αυτός ο προϋπολογισμός έδινε μια ουσιαστική ελπίδα στον ελληνικό λαό, εάν του έδινε μια ανάσα, μια βελτίωση της ποιότητας της ζωής του, θα ήμουν σύμφωνος. Η πραγματικότητα, όμως, είναι ότι αυτός ο προϋπολογισμός θα φέρει περισσότερα προβλήματα στους πολίτες, θα εξαθλιώσει ακόμα περισσότερο τη ζωή τους και γι’ αυτό τον καταψηφίζουμε.
Ευχαριστώ.","ΠΑΝΑΓΙΩΤΗΣ ΜΕΛΑΣ",316
"119700"," Κύριε Πρόεδρε, παρακαλώ το λόγο.","ΧΡΗΣΤΟΣ ΣΤΑΪΚΟΥΡΑΣ",476
"119701"," Το λόγο έχει ο κύριος Υπουργός για μία σύντομη παρέμβαση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119702"," Επειδή οι δύο τελευταίοι συνάδελφοι μίλησαν με ιδιαίτερη ένταση για ένα θέμα, για την ανεργία, θα ήθελα να καταθέσω δύο σκέψεις, γιατί πρέπει να μιλήσουμε με ειλικρίνεια.
Νομίζω ότι θα συμφωνήσω μαζί σας σε αρκετά σημεία. Μη βιάζεστε να προκαταλάβετε αυτόν που θα μιλήσει. Πρέπει να συμφωνήσουμε όλοι ότι η ανεργία πράγματι είναι το μεγαλύτερο πρόβλημα αυτήν τη στιγμή στη χώρα. 
Δεύτερον, όπως είπα και χθες στην ομιλία μου, ο προϋπολογισμός πάντα ενσωματώνει εκτιμήσεις και προβλέψεις. Ο φετινός προϋπολογισμός εκτελέστηκε καλύτερα από τις προβλέψεις σε ό,τι αφορά την ύφεση και το πρωτογενές πλεόνασμα, αποτύχαμε όμως στα στοιχεία που αφορούν την ανεργία. Το είπα και χθες.
Η τρίτη παρατήρηση που θέλω να κάνω με αφορμή τις τοποθετήσεις των δύο τελευταίων συναδέλφων είναι ότι όλοι οι δείκτες δείχνουν τουλάχιστον μια σταθεροποίηση του προβλήματος της ανεργίας στο 2014. Και επειδή επικαλεστήκατε και τη μελέτη του ΟΟΣΑ, ακόμη και η μελέτη του ΟΟΣΑ δείχνει μείωση της ανεργίας το 2014. Την έχω μπροστά μου. Στη σελίδα 15 δείχνει μείωση της ανεργίας το 2014 σε σχέση με το 2013 και μάλιστα σε ένα έτος με ύφεση, όπως προβλέπει ο ΟΟΣΑ, μείον 0,4%. 
Άρα, υπάρχουν δείγματα σταθεροποίησης της κατάστασης. Η Κυβέρνηση οφείλει να εντείνει τις προσπάθειές της.
Ευχαριστώ πολύ.","ΧΡΗΣΤΟΣ ΣΤΑΪΚΟΥΡΑΣ",476
"119703"," Ευχαριστούμε πολύ.
Το λόγο έχει η κ. Αμμανατίδου-Πασχαλίδου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119704"," Κύριε Πρόεδρε, μπορεί να μας πει ο κ. Σταϊκούρας, οι ελαστικότητες σε σχέση με την ανάπτυξη, την ανεργία και την απασχόληση φέτος, αυτοί οι αριθμοί από πού βγαίνουν; Διότι οι οικονομολόγοι του ΣΥΡΙΖΑ και όλοι οι άλλοι δεν μπορούμε να τις κατανοήσουμε. Δηλαδή έχετε ελαστικότητες που πήγαν πολύ λάθος πέρυσι, φέτος έχετε ακόμα χειρότερες -δηλαδή πιο ευνοϊκές για εσάς - ελαστικότητες και δεν μπορούμε να κατανοήσουμε από πού βγαίνει αυτός ο αριθμός. Ό,τι σας βολεύει βγάζετε ή έχετε κάποιο άλλο μοντέλο που μπορούμε να το δούμε;","ΕΥΚΛΕΙΔΗΣ ΤΣΑΚΑΛΩΤΟΣ",510
"119705"," Η ερώτηση είναι εκτός διαδικασίας. Αν ο Υπουργός θέλει είτε τώρα ή αργότερα ή αύριο, μπορεί να απαντήσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119706"," Απλά, μην επικαλείστε πολύ συχνά τους οικονομολόγους αυτούς, γιατί χθες στην ομιλία μου σας είπα για τους ίδιους οικονομολόγους που επικαλεστήκατε πέρυσι και είπαν ότι φέτος δεν θα έχουμε πρωτογενές πλεόνασμα. Προσοχή στους οικονομολόγους σας.","ΧΡΗΣΤΟΣ ΣΤΑΪΚΟΥΡΑΣ",476
"119707"," Διαστρεβλώσατε όσα είπα όμως.","ΕΥΚΛΕΙΔΗΣ ΤΣΑΚΑΛΩΤΟΣ",510
"119708"," Δεν πειράζει. Ο Υπουργός άκουσε το ερώτημά σας. Είναι στην ευχέρειά του να το απαντήσει ή όχι.
Το λόγο έχει η κ. Αμμανατίδου-Πασχαλίδου και μετά ο κ. Ιωαννίδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119709"," Ευχαριστώ, κύριε Πρόεδρε.
Πάντως, ίσως έχει δίκιο ο κύριος Υπουργός, διότι μπορεί να έχει μειωθεί όντως η ανεργία, όταν χιλιάδες νέοι άνθρωποι έχουν φύγει μετανάστες στο εξωτερικό και βέβαια όταν έχουμε ένα οκτάωρο που το έχουμε σπάσει σε δύο τετράωρα και μία θέση εργασίας τη σπάμε σε δύο. Τότε βεβαίως, μπορούμε έτσι επίπλαστα να πούμε ότι έχει μειωθεί η ανεργία. Αυτά είναι με τα δικά σας δεδομένα. 
Ωστόσο, κυρίες και κύριοι Βουλευτές, οι πολίτες που μας παρακολουθούν, ακούγοντας την Κυβέρνηση να μιλά για ανάπτυξη και για οικονομικές επιτυχίες, θα νομίζουν ότι παρακολουθούν μία φάρσα. Έτσι ακριβώς είναι. Εμείς τους διαβεβαιώνουμε ότι η Κυβέρνηση έχει σημαντικές επιτυχίες στον τύπο ανάπτυξης που αυτή επιδιώκει και δεν πρόκειται για φάρσα, αλλά για μία τραγωδία. Έχει σημαντικές επιτυχίες αυτή η Κυβέρνηση στην ικανοποίηση των απαιτήσεων των δανειστών, των τραπεζιτών και των μεγάλων επενδυτών. 
Για το 2014 πετσοκόβονται για ακόμα μια φορά οι δαπάνες για ασφάλιση, πρόνοια, μισθούς και συντάξεις. Από 44,8 δισεκατομμύρια ευρώ πέφτουν στα 41,9 δισεκατομμύρια ευρώ. Αυτό είναι το κοινωνικό κράτος του μνημονίου. Αυξάνονται οι φόροι για μισθωτούς, μικρομεσαίους και αγρότες. Μόνο η αύξηση από την ακίνητη περιουσία φτάνει το 41%, ενώ για τη μαύρη τρύπα του χρέους, σύμφωνα με την τρόικα, θα πρέπει το 2014 να δαπανηθεί το τεράστιο ποσό των 62,5 δισεκατομμυρίων ευρώ. Είναι προφανές ότι η Κυβέρνηση έχει σημαντικές επιτυχίες στην άσκηση μιας σκληρής ταξικής πολιτικής, που αναδιανέμει εισοδήματα από τους εργαζόμενους και τους μικρομεσαίους προς το μεγάλο κεφάλαιο, τους τραπεζίτες και τους τοκογλύφους. 
Το 2014 ίσως να είναι από τις πιο δυσοίωνες χρονιές για τους μικρομεσαίους, γιατί η Κυβέρνηση έχει επιλέξει συνειδητά να εξωθήσει στο λουκέτο έναν μεγάλο όγκο των επαγγελματιών που βρίσκονται στο κόκκινο. Τα φορολογικά βάρη των μικρών επιχειρήσεων οκταπλασιάζονται με την εφαρμογή της φορολογικής μεταρρύθμισης, που ήδη έχετε ψηφίσει. Φόρος 26% από το πρώτο ευρώ, αύξηση 800% της προκαταβολής φόρου, αφού όλοι οι επαγγελματίες και αυτοαπασχολούμενοι θεωρούνται ως νομικά πρόσωπα, διατήρηση και αύξηση 15% του τέλους επιτηδεύματος, το οποίο αποτελεί κεφαλικό φόρο για κάθε επιχειρηματία. 
Δεύτερη μεγάλη θηλιά, οι οφειλές του ΟΑΕΕ. Σύμφωνα με ανακοίνωση του οργανισμού, σε σύνολο επτακοσίων ογδόντα χιλιάδων ασφαλισμένων, οφείλουν πάνω από δύο δίμηνα το 43%, ενώ στην πρόσφατη προσπάθεια ρύθμισης οφειλών ανταποκρίθηκε μόνο το 8% των οφειλετών. Και έρχεστε με αυτόν τον προϋπολογισμό να φέρετε μία νέα μείωση της κρατικής επιχορήγησης για τον Οργανισμό Ασφάλισης Ελεύθερων Επαγγελματιών, ενώ εκτιμάτε ότι το κενό στον ΟΑΕΕ θα καλυφθεί δήθεν με την καταπολέμηση της εισφοροδιαφυγής, δηλαδή, με το ανελέητο κυνήγι των επαγγελματιών και των αυτοαπασχολουμένων, που δεν εισφοροδιαφεύγουν, αλλά αδυνατούν να πληρώσουν και στους οποίους στέλνετε φιρμάνια πλειστηριασμών, αντί να προχωρήσετε σε ρυθμίσεις που θα μπορούσαν να εκπληρώσουν.
Όλες αυτές οι ενέργειες, σε συνδυασμό με την πτώση της κατανάλωσης, που προβλέπει ο προϋπολογισμός, οδηγούν ένα μεγάλο κομμάτι των μικρομεσαίων εκτός αγοράς, προς όφελος των πολυεθνικών, των πολυκαταστημάτων, των σούπερ μάρκετ, που βλέπουν το μερίδιό τους συνεχώς να αυξάνεται.
Και σε αυτό, οι μνημονιακές κυβερνήσεις υπήρξαν πολύ αποτελεσματικές, θεσμοθετώντας χρέη για τους μικρούς και μεταβάλλοντας τους όρους του ανταγωνισμού υπέρ των μεγάλων.
Μίλησε ο Υπουργός Μακεδονίας-Θράκης για τα αναπτυξιακά βήματα του Υπουργείου του και για τα σχέδια ανάδειξης της βορείου Ελλάδος ως μητρόπολης των επενδύσεων. Του απαντώ, λοιπόν, ότι η βόρεια Ελλάδα, κύριε Υπουργέ, είναι πρωταθλήτρια στη φτώχεια, στην ανεργία και στα λουκέτα. Σε ποια ανάπτυξη αναφέρεστε; Όχι μόνο ο Υπουργός Μακεδονίας-Θράκης, όλη η Κυβέρνηση. Στις απολύσεις στην «COCA COLA» και στη μεταφορά και άλλου κομματιού της παραγωγής της στη Βουλγαρία; Στις απολύσεις στην «ΑΛΛΑΤΙΝΗ», στην «FOKAS» και στην «ΑΓΑΠΗΤΟΣ» που έκλεισαν; Στους απλήρωτους στην «ΚΟΛΙΟΣ», που του δόθηκε η συνεταιριστική «ΑΓΝΟ»; Στις απολύσεις που ετοιμάζετε στην ΕΛΒΟ, η οποία είναι συνδεδεμένη με την εθνική άμυνα της χώρας; Στους απλήρωτους εργαζόμενους της ΣΕΚΑΠ που πλασάρατε ως πρότυπο ιδιωτικοποίησης; Στους εργαζόμενους της Ελληνικής Βιομηχανίας Ζάχαρης αλλά και στους τευτλοπαραγωγούς, που κάθε εξάμηνο τρέμουν την πώληση και το κλείσιμο των εργοστασίων; Αυτή είναι η εικόνα της βόρειας Ελλάδας, με τους αγρότες και τους κτηνοτρόφους, που αποτελούν το μεγαλύτερο κομμάτι του πληθυσμού της, να παλεύουν να επιβιώσουν και να μπαίνουν σήμερα στο μάτι του φορολογικού κυκλώνα και τον κ. Καράογλου να μη λέει κουβέντα. 
Η αύξηση των φόρων για τους αγρότες είναι 93% την τελευταία τριετία. Η μείωση του εισοδήματος είναι 20% και ψηφίσατε 13% οριζόντια αύξηση του φόρου εισοδήματος και αλλαγή του καθεστώτος φορολόγησης αυτών των επιχειρηματιών με ό,τι επιπλέον βάρη αυτό συνεπάγεται. Και το αποκορύφωμα; Η φορολόγηση της αγροτικής γης που ετοιμάζετε, ενώ επτά εκατομμύρια στρέμματα έχουν βγει εκτός καλλιέργειας τα χρόνια της μνημονιακής λαίλαπας. Υπερφορολογείτε τον αγρότη και τον οδηγείτε στην εγκατάλειψη της καλλιέργειας. Φορολογείτε την αγροτική γη και την οδηγείτε στην απαξίωση. 
Όσον αφορά τις επενδύσεις, που δήθεν θα αναδείξουν τη βόρεια Ελλάδα σε μητρόπολη επενδύσεων, αυτές είναι το ξεπούλημα της ΕΥΑΘ, του ΟΛΘ και της ΕΛΒΟ. Και είναι η μεταφορά τεράστιων εκτάσεων δημόσιας γης ακινήτων και αιγιαλών στο ΤΑΙΠΕΔ στη Χαλκιδική, στη Βόλβη, στην Καβάλα, στο Θερμαϊκό. Είναι εκατοντάδες στρεμμάτων από παραθαλάσσια φιλέτα, που προορίζονται για δόμηση τουριστικών εγκαταστάσεων στο πρότυπο τουριστικής ανάπτυξης της Ισπανίας, που ήδη έχει χρεοκοπήσει. Επενδύσεις που καταστρέφουν οικονομικούς, περιβαλλοντικούς και κοινωνικούς πόρους και μετατρέπουν τη βόρειο Ελλάδα σε αποικία των εταιρειών αναψυχής και real estate. Η ανάπτυξη που επικαλείται η Κυβέρνηση, είναι μία ανάπτυξη ταξική, που σταθεροποιεί τη φτώχεια.
Ο ΣΥΡΙΖΑ καλεί το λαό, τους εργαζόμενους, τους μικρομεσαίους, τους αγρότες να παλέψουν για μία ανάπτυξη προς όφελός τους. Μία ανάπτυξη που απαιτεί διαγραφή του μεγαλύτερου μέρους του χρέους με κατάργηση των μνημονίων, ανατροπή της νεοφιλελεύθερης στρατηγικής και ανασυγκρότηση της παραγωγικής βάσης και της κοινωνίας.
Καταψηφίζουμε φυσικά αυτόν τον προϋπολογισμό λεηλασίας του ελληνικού λαού.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"119710"," Και εμείς ευχαριστούμε.
Ο Βουλευτής της Νέας Δημοκρατίας κ. Ιωάννης Ιωαννίδης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119711"," Ευχαριστώ, κύριε Πρόεδρε.
Κυρίες και κύριοι συνάδελφοι, η πλειοψηφία των ομιλητών μέχρι τώρα έχει χαρακτηρίσει τον προϋπολογισμό του 2014 ως πολύ χρήσιμο για διαφορετικούς, όμως, λόγους.
Εμείς στη Νέα Δημοκρατία πιστεύουμε ότι δρομολογεί την οριστική έξοδο από την κρίση, την αντιστροφή της τάσης και την πορεία πλέον προς αναπτυξιακή τροχιά. Και αυτήν την πεποίθησή μας δεν τη στηρίζουμε στο ότι πιθανά είμαστε χαρακτήρες αισιόδοξοι, αλλά γιατί πραγματικά περιέχει πολλές θετικές ενδείξεις και αρκετά στοιχεία ανάκαμψης. Ο ΣΥΡΙΖΑ λέει ότι θα είναι ο τελευταίος προϋπολογισμός. Παραβλέπει, όμως, το θετικό αριθμό στη μεταβολή του ΑΕΠ, δηλαδή την καθαρή ανάπτυξη, τη σταδιακή και σταθερή μείωσή του ποσοστού ανεργίας. Το αναφέρατε τώρα με τον αρμόδιο Υπουργό. Παρ’ ότι αυτά παραβλέπονται, είναι πολύ σημαντικά και χρειάστηκαν πολλές θυσίες από τον ελληνικό λαό για να φθάσουμε έως εδώ. 
Χρειάστηκε επίσης η δραστική παρέμβαση της Κυβέρνησης για να αλλάξει η τότε κατάσταση, αν θυμάστε, τον Ιούνιο του 2012 που η χώρα ήταν με το ένα πόδι έξω από την Ευρώπη και με τη δραχμή να είναι το πλέον πιθανό νόμισμα που θα είχαμε. Βλέπετε, όμως, ότι κατάφερε μέσα σε ενάμιση χρόνο να αλλάξουν τα πράγματα και να είναι πολύ καλύτερα από ό,τι ήταν τότε.
Υπενθυμίζω ότι η δυσπιστία και η καχυποψία που κυριαρχούσε απόλυτα στις σχέσεις μας με την Ευρωπαϊκή Ένωση είχε ως αποτέλεσμα το εξωτερικό εμπόριο να υποφέρει και να αντιμετωπίζουμε προβλήματα ακόμα και στις εισαγωγές βασικών πρώτων υλών. 
Εικόνες, όπως τον επαναλαμβανόμενο κάθε Σαββατοκύριακο πανικό στα μηχανήματα αυτόματης ανάληψης των τραπεζών, θέλουμε να τις ξεχάσουμε και σίγουρα έχουν παρέλθει για τους εξής λόγους. Γιατί η διεθνής εμπιστοσύνη προς τη χώρα και τις δυνατότητες του λαού μας έχει πλέον αποκατασταθεί. Γιατί πρόσφατες προβλέψεις της Ευρωπαϊκής Επιτροπής για την Ελλάδα σαφώς μιλούν για την προοπτική ανάκαμψης της ελληνικής οικονομίας από το 2014. Γιατί διευρύνεται και ολοκληρώνεται το πρόγραμμα των αναγκαίων μεταρρυθμίσεων, με τις οποίες η σοβιετική νοοτροπία δομών λειτουργίας αλλά και εκμετάλλευσης του δημοσίου που επικρατούσε πριν λίγα χρόνια, δίνει τη θέση της σε μία νέα θεώρηση, σε ένα σύγχρονο και ευρωπαϊκό κράτος, που με απόλυτη διαφάνεια θα σκοπεύει αποκλειστικά στην εξυπηρέτηση των πολιτών.
Παρά το ότι ο προϋπολογισμός αποτελείται σχεδόν ολοκληρωτικά από αριθμούς και μεγέθη, προσωπικά δεν θα ασχοληθώ με αυτά, γιατί με τα στατιστικά στοιχεία, τους αριθμούς και τους μέσους όρους πολλά μπορεί κάποιος να ισχυριστεί. Εμείς και στον αθλητισμό είχαμε τα στατιστικά, τα οποία μπορούσαμε να τα βγάλουμε είτε θετικά είτε αρνητικά, όπως θέλαμε, ανάλογα με τι βόλευε. Αυτό δεν σημαίνει, όμως, ότι υστερούμε στη διαχρονική σύγκρισή τους, παρ’ ότι δεν αρνούμαι ότι προκειμένου να μη ζούμε πλέον με δανεικά, οι φόροι και οι λοιπές υποχρεώσεις έχουν αυξηθεί τα τελευταία χρόνια. 
Ωστόσο, μερικές φορές οι αριθμοί ακόμη κι αν ευημερούν, δεν αποδίδουν την πραγματικότητα. Και το λέω αυτό ειλικρινά, γιατί αντιλαμβάνομαι πλήρως, ακούω και βλέπω τη δύσκολη κατάσταση στην οποία έχει περιέλθει ο ελληνικός λαός εξαιτίας της οικονομικής κρίσης και της ύφεσης και αναγνωρίζω ότι πονάει και στερείται για να καταφέρει να είναι συνεπής με τις αυξημένες υποχρεώσεις του. Υπάρχει πολύς πόνος. Είναι γεγονός αναμφισβήτητο αυτό.
Στη δική μου συνείδηση είναι απόλυτα δικαιολογημένοι κι όσοι από τους φορολογούμενους δεν ανταποκρίνονται, επειδή αδυνατούν και υποφέρουν. Αυτούς τους συμπολίτες μας πιστεύω ότι πρέπει όλοι μας να προσπαθήσουμε να προστατεύσουμε με το να απλώσουμε ένα στοιχειώδες έστω δίχτυ προστασίας. 
Σε αυτό σκόπευαν και οι ερωτήσεις που υποβάλαμε πρόσφατα πολλοί Βουλευτές της Νέας Δημοκρατίας προς τον Υπουργό Οικονομικών, εν όψει της κατάθεσης των τελικών αποφάσεων της Κυβέρνησης για το φόρο ακινήτων και τους πλειστηριασμούς. 
Προτείναμε για το πρώτο ζήτημα να μην επιβαρυνθούν οι ευπαθείς ομάδες του πληθυσμού, όπως οι αγρότες, οι άνεργοι και γενικά όσοι δεν διαθέτουν άξια λόγου ακίνητη περιουσία ή εισοδήματα. Μάλιστα, κάναμε μία σύσκεψη με τον Υπουργό Οικονομικών και καταφέραμε να αποτρέψουμε τη μεγαλύτερη μετακίνηση γης από χέρια δικά μας σε χέρια ξένων. 
Ακόμα κι αν συμβεί αυτό, δεν αίρεται ο παραλογισμός που διέπει τον δυσβάσταχτο φόρο ακινήτων, δεδομένου ότι βασίζεται σε ανύπαρκτες και εξωφρενικές μέχρι σήμερα αντικειμενικές αξίες, οι οποίες ανταποκρίνονται σε αξίες του 2007. Και αν αναζητούνται τα λεγόμενα ισοδύναμα μέτρα, γιατί δεν κοιτάζουν οι αρμόδιοι και προς την τεράστια δεξαμενή της φοροδιαφυγής, δηλαδή το εμπόριο καυσίμων;
Για το θέμα των πλειστηριασμών που καίει πολλούς οικογενειάρχες, προτείναμε συγκεκριμένα και άμεσα εφαρμόσιμα μέτρα. Η επιμήκυνση του χρόνου αποπληρωμής, η μείωση του επιτοκίου και η δυνατότητα εξαγοράς χωρίς ποινές, πραγματικά μπορούν να ελαφρύνουν τους δανειολήπτες. 
Εδώ θέλω να σταθώ περισσότερο και να εκφράσω την απορία μου για τη συνεχιζόμενη από αρμόδια χείλη «φιλολογία», δεδομένου ότι ήδη ο ίδιος ο Πρωθυπουργός δήλωσε ξεκάθαρα ότι κανένας που έχει ανάγκη, δεν θα χάσει το σπίτι του.
Κάνω για μία ακόμη φορά έκκληση προς τον Υπουργό να φροντίσει για το καλύτερο. Θα επιθυμούσα κάποια απάντηση στο θέμα αυτό, εντός της συζήτησης εδώ για τον προϋπολογισμό. Οι πολίτες έχουν προσφέρει πολλά, υπέρμετρα. Δεν είναι δυνατόν να χάσουν το μοναδικό σπίτι τους και τη στέγη των παιδιών τους.
Γι’ αυτό το λόγο, όσοι εκμεταλλεύονται το υπάρχον θεσμικό πλαίσιο και ενώ είναι «έχοντες και κατέχοντες» κρύβονται πίσω από ανέργους και ανήμπορους, είναι πολύ εύκολο να ταυτοποιηθούν και να αρθεί μόνο γι’ αυτούς η προστασία που προκλητικά απολαμβάνουν σήμερα.
Θέλω να ολοκληρώσω με αναφορά στα κονδύλια που προβλέπονται στον προϋπολογισμό για τον αθλητισμό, γιατί άλλος δεν θα το φέρει το θέμα. Είχα πει παλαιότερα ότι αν αγαπάς τον αθλητισμό, μπορείς να κάνεις αθλητική πολιτική ακόμα και με μειωμένα ποσά, όπως ήταν αυτά των προηγούμενων ετών.
Όμως και εδώ οι αριθμοί ξεγελούν, γιατί από τα προβλεπόμενα 48 εκατομμύρια ευρώ, κύριε Υπουργέ, εάν αφαιρεθούν οι ανελαστικές υποχρεώσεις για πρίμ, για προγράμματα μαζικού αθλητισμού, για τη λειτουργία των εθνικών αθλητικών εγκαταστάσεων και το υπολειπόμενο ποσό των μόλις 12 εκατομμυρίων ευρώ προς τις ομοσπονδίες, ειλικρινά δεν είναι δυνατόν να γίνει ούτε στοιχειώδης διαχείριση. Το δε κονδύλι των 50 χιλιάδων ευρώ για το Εθνικό Συμβούλιο Καταπολέμησης του Ντόπινγκ ισοδυναμεί πρακτικά με μηδέν ελέγχους και είναι ανάξιο ακόμα και σχολιασμού. Διορθώστε το, διότι θα είναι επικίνδυνο να το αφήσουμε έτσι το θέμα αυτό. Θέλετε να αναπτύξουμε το ντόπινγκ στην Ελλάδα; Διότι με 50 χιλιάδες ευρώ τι έλεγχοι θα γίνουν; Διορθώστε το αυτό, λοιπόν, οπωσδήποτε γιατί είναι κρίμα να στερούμε από τη νεολαία μας την τελευταία χαρά που απλόχερα μπορούμε ακόμα να τους προσφέρουμε, δηλαδή τον αθλητισμό, τη μοναδική διέξοδο από τους επικίνδυνους παράδρομους και το μοναδικό μέσο εκτόνωσης και διατήρησης της πνευματικής και σωματικής υγείας τους. 
Πραγματικά, στον προϋπολογισμό του 2014 υπάρχουν πολλά σημάδια οικονομικής σταθεροποίησης. Πέρα, όμως, από όλα αυτά υπάρχουν και ορισμένα ιδιωτικά επενδυτικά σχέδια τα οποία προχωρούν, όπως της «COSCO» στον Πειραιά, της «PHILLIP MORRIS», και άλλων. Τέσσερα μεγάλα οδικά έργα επανεκκινούνται, στοχευόμενες ιδιωτικοποιήσεις θα απαλλάξουν το κράτος από βάρη, ο αγωγός φυσικού αερίου TAP προφανώς θα προχωρήσει και ο τουρισμός πηγαίνει πολύ καλά.","ΙΩΑΝΝΗΣ ΙΩΑΝΝΙΔΗΣ",169
"119712"," Ολοκληρώστε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119713"," Τελειώνω, κύριε Πρόεδρε.
Όλα αυτά σημαίνουν εμπιστοσύνη στους χειρισμούς και δεν πρέπει να τα χάσουμε. Άλλωστε, παρ’ όλο που ο εισηγητής κ. Τσακαλώτος έκανε μία πολύ καλή, εκπληκτική ομιλία και από στήθους, ωστόσο πρέπει να πω ότι αυτό που περίμενα ήταν να ακούσω πραγματικά το πρόγραμμα. Άλλο το τι κάνουμε εμείς και αν κάνουμε κάτι λάθος και άλλο είναι το να έχει η Αντιπολίτευση ένα σταθερό πρόγραμμα, ώστε από εκεί και πέρα ο κόσμος να ησυχάζει ότι υπάρχει και εναλλακτική λύση. 
Τελειώνοντας, θα ήθελα να πω ότι και στο Μετσόβιο Πολυτεχνείο και στο Καποδιστριακό Πανεπιστήμιο οι καταλήψεις τέλειωσαν. Για κάθε ένα σχολείο και πανεπιστήμιο που δεν λειτουργεί, ανοίγει μία φυλακή. Δίνω συγχαρητήρια στον Υπουργό, ο οποίος έκανε προσωπικές θυσίες, υποχώρησε από τις θέσεις του κι έκανε διάλογο. Για μένα ο διάλογος, αν είναι εποικοδομητικός, πάντα φέρνει αποτέλεσμα, ενώ αν είμαστε όλοι «στημένοι» μόνο σε αυτά που πιστεύουμε και δεν προσπαθούμε ο ένας να πλησιάσει τον άλλο, τότε αυτό αποβαίνει καταστροφικό.
Θα ψηφίσουμε τον προϋπολογισμό, διότι δεν υπάρχει εναλλακτική πρόταση.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"119714"," Ευχαριστούμε κι εμείς.
Το λόγο έχει ο κ. Ζεϊμπέκ και στη συνέχεια η κ. Σκόνδρα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119715"," Κύριε Πρόεδρε, κύριε Υπουργέ, κυρίες και κύριοι Βουλευτές, τα βασικά ερωτήματα που προκύπτουν από τον προϋπολογισμό του 2014 αφορούν την επίτευξη πρωτογενούς πλεονάσματος το 2013, την πρόβλεψη ανάπτυξης για το 2014 και τα αποτελέσματα της ακολουθούμενης πολιτικής δημοσιονομικής προσαρμογής. Από πού προέρχεται το πρωτογενές πλεόνασμα του κυρίου Στουρνάρα; Πόσο κόστισε τελικά στους πολίτες αυτή η νίκη της Κυβέρνησης; 
Το πρωτογενές πλεόνασμα οφείλεται σε τέσσερις παράγοντες. 
Πρώτον, στη μείωση του Προγράμματος Δημοσίων Επενδύσεων. 
Δεύτερον, στη μη επιστροφή φόρων. 
Τρίτον, στη μη πληρωμή προϋπολογισμένων δαπανών και τέταρτον, στη μείωση της χρηματοδότησης σημαντικών κοινωνικών αναγκών. 
Συνολικά το πρωτογενές πλεόνασμα 812 εκατομμυρίων κόστισε το 2013 10,9 δισεκατομμύρια ευρώ σε ληφθέντα μέτρα, δηλαδή για κάθε 1 ευρώ πλεονάσματος οι πολίτες επιβαρύνθηκαν 13 ευρώ. Και θα κοστίσει ακόμα περισσότερο το 2014, όχι μόνο με βάση το σημερινό προϋπολογισμό αλλά και με βάση τον συμπληρωματικό, για 1,9 δισεκατομμύρια επιπλέον μέτρα που θα χρειαστούν για να συμφωνήσει και η τρόικα.
Για το 2014 προβλέπεται ανάπτυξη της οικονομίας 0,6% από 4% ύφεση που σημειώθηκε φέτος. Η πρόβλεψη αυτή βασίζεται σε ιδιαίτερα αβέβαιες παραδοχές, αφ’ ενός από τις εξαγωγές που ήδη εμφανίζουν σημάδια κόπωσης, με τους σημαντικότερους εμπορικούς μας εταίρους στην Ευρωζώνη να μειώνουν τις εισαγωγές τους και αφ’ ετέρου από τον τουρισμό που ευνοείται και φέτος λόγω της πολιτικής αστάθειας στις ανταγωνιστικές χώρες.
Παρ’ ότι, λοιπόν, μία σειρά φορέων και οργανισμών όπως ο ΟΟΣΑ προβλέπουν ύφεση για το 2014 και παρ’ ότι τα τελευταία χρόνια η ύφεση έχει αποδειχθεί ιδιαίτερα κερδοφόρα για το κεφάλαιο, ας παραδεχτούμε ότι όντως η Κυβέρνηση έχει ως στόχο την ανάπτυξη και επιπλέον ότι θα επιβεβαιωθούν οι πιο αισιόδοξες προβλέψεις. Η ανάπτυξη αυτή, όπως την αντιλαμβάνεται η Κυβέρνηση, σημαίνει την αύξηση των κερδών για το κεφάλαιο, την καταστροφή των μεσαίων στρωμάτων και την εξαθλίωση των εργαζομένων και των ανέργων. 
Ο προϋπολογισμός του 2014 προβλέπει περαιτέρω μείωση των δαπανών που αφορούν τις βασικές ανάγκες των πολιτών. Μείωση των δαπανών για την υγεία, δηλαδή μείωση της χρηματοδότησης των ήδη υπολειτουργούντων νοσοκομείων, μείωση της φαρμακευτικής δαπάνης, μείωση των παροχών ασθενείας, δηλαδή νέα υποβάθμιση της δημόσιας υγείας και νέα επιβάρυνση για τους πολίτες που θα κληθούν να πληρώσουν ξανά από την τσέπη τους για την εξασφάλιση της πρόσβασής τους στην υγεία. Περαιτέρω μείωση των δαπανών για την παιδεία, αποτελώντας τον χαμηλότερο προϋπολογισμό για την παιδεία σε ολόκληρη την Ευρώπη, δηλαδή με πλήρη απαξίωση της εκπαίδευσης σ’ όλες τις βαθμίδες, ουσιαστικά κατάργηση του συνταγματικά κατοχυρωμένου δικαιώματος στη δημόσια, δωρεάν παιδεία. Μείωση της χρηματοδότησης της κοινωνικής ασφάλισης, επιδεινώνοντας την ήδη προβληματική κατάσταση των ταμείων και ουσιαστικά προεξοφλώντας νέες μειώσεις των συντάξεων και των παροχών. Μείωση της χρηματοδότησης της τοπικής αυτοδιοίκησης, γεγονός που σημαίνει εκ νέου μείωση των παροχών και των υπηρεσιών των δήμων, αλλά και μελλοντική αύξηση των δημοτικών τελών για να καλυφθεί το έλλειμμα.
Ταυτόχρονα, ο προϋπολογισμός προβλέπει και αύξηση των εσόδων η οποία θα προέλθει από αύξηση των φόρων, μεταξύ άλλων και από νέο φόρο ακινήτων. Η Κυβέρνηση υπολογίζει 40% υψηλότερα τα έσοδα από τη φορολόγηση της ακίνητης περιουσίας. 
Ο προϋπολογισμός αυτός, όπως βέβαια και οι προηγούμενοι, δεν αφορά αυτούς που εκπροσωπεί και για τους οποίους «κόπτεται» η Κυβέρνηση. Δεν αφορά τη μειοψηφία που δεν υπερφορολογείται, δεν αφορά αυτούς που έχουν λεφτά και θα στείλουν τα παιδιά τους για σπουδές στο εξωτερικό, δεν αφορά αυτούς που αύριο θα πάρουν τη μερίδα του λέοντος από τις δημόσιες επενδύσεις. Αντίθετα, αφορά την πλειοψηφία των πολιτών που υπερφορολογούνται, αλλά θα φορολογηθούν επιπλέον. Αφορά αυτούς που τα παιδιά τους φεύγουν στο εξωτερικό όχι για να σπουδάσουν, αλλά για να αναζητήσουν οποιαδήποτε δουλειά για το μέλλον, κάτι που δεν τους προσφέρει η σημερινή Κυβέρνηση. Αφορά όλους εκείνους που πλήττονται από τη βάρβαρη πολιτική λιτότητας της Κυβέρνησης και από τη βαθιά ανθρωπιστική κρίση που προκαλεί αυτή η πολιτική, εκείνους τα συμφέροντα των οποίων θα υποστηρίξει ο ΣΥΡΙΖΑ ως «κορμός» της αυριανής κυβέρνησης, με δίκαιη φορολογική πολιτική που θα ανακατανέμει τα βάρη και θα αναδιανέμει τον πλούτο προς όφελος των πολλών, με καταπολέμηση της ανθρωπιστικής κρίσης και κοινωνική πολιτική για την πλειοψηφία των πολιτών και όχι εις βάρος τους, με καταπολέμηση της ανεργίας και αξιοποίηση του αργούντος εργατικού δυναμικού ως «κορμό» της παραγωγικής και κοινωνικής ανασυγκρότησης της χώρας.
Το πολιτικό μας σχέδιο είναι σχέδιο αναδιανομής πλούτου και ισχύος υπέρ των εργαζομένων και είναι μόνο αυτό το σχέδιο που μπορεί να εγγυηθεί την έξοδο από την κρίση και μία πορεία ανάπτυξης για την ελληνική οικονομία.
Η καταψήφιση του προϋπολογισμού αποτελεί σήμερα για μας όχι επιλογή, αλλά καθήκον. Ας πανηγυρίσει, λοιπόν, η Κυβέρνηση την υποτιθέμενη νίκη της και την επίτευξη πλεονάσματος. Πολύ σύντομα αυτή η νίκη θα αποδειχθεί πύρρειος και η Κυβέρνηση θα αποτελέσει παρελθόν και αυτός που θα πανηγυρίσει τότε θα είναι ο ελληνικός λαός.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΟΥΣΕΪΝ ΖΕΪΜΠΕΚ",152
"119716"," Ευχαριστούμε τον κύριο συνάδελφο.
Το λόγο έχει η Βουλευτής της Νέας Δημοκρατίας κ. Σκόνδρα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119717"," Ευχαριστώ, κύριε Πρόεδρε.
Θα συμφωνήσω ότι παίζεται φαρσοκωμωδία εδώ μέσα, κυρία Αμμανατίδου, αλλά διαφωνούμε για το ποιοι είναι οι πρωταγωνιστές.","ΑΣΗΜΙΝΑ ΣΚΟΝΔΡΑ",462
"119718"," Δεν μας τους λέτε κιόλας;","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"119719"," Άκουσα με έκπληξη το παραλήρημα της κ. Τζάκρη προηγουμένως και αναρωτιέμαι: Όταν κάποιος πει ένα όχι, αλλάζει ταυτότητα; Ξεχνάει την πορεία του; Εξιλεώνεται; Από ποιον ζητάει ευθύνες η κ. Τζάκρη; Ποιον μέμφεται; Δεν ήταν Υπουργός της κυβέρνησης που μας έβαλε στο μνημόνιο; Δεν συμφωνούσε σε όλα μέχρι σήμερα; Μία άρνηση για λόγους που μόνο η ίδια γνωρίζει θεωρείται ότι είναι κολυμπήθρα του Σιλωάμ; Και κουνάει το δάχτυλο σε ποιους; Σε εμάς που εκλεγήκαμε πριν από ενάμιση χρόνο; Αυτό είναι τουλάχιστον υποκρισία. 
Αγαπητοί συνάδελφοι, ξεκινώ την εισήγησή μου, προσκαλώντας όλους σας να ψηφίσουμε τον προϋπολογισμό του 2014. Το ζήτησα και πέρυσι για το 2013, από αυτό εδώ το Βήμα. Τότε το στήριζα στην εμπιστοσύνη μου στον Αντώνη Σαμαρά, στην αποφασιστικότητα της Κυβέρνησης και στον πατριωτισμό των Ελλήνων. Το 2013 ήταν η πιο δύσκολη χρονιά και ο περυσινός προϋπολογισμός έπρεπε να εξυπηρετήσει στόχους που πολλοί τους θεωρούσαν άπιαστους. Οι καταστροφολόγοι, όμως, διαψεύστηκαν πανηγυρικά. 
Φέτος, απευθύνω την ίδια πρόσκληση προς τους ίδιους ανθρώπους. Τώρα, όμως, δεν στέκομαι στη θεωρία αλλά σε απτά αποτελέσματα. Είναι στόχοι που πετύχαμε και κανείς, κυρίες και κύριοι, δεν δικαιούται να τους αρνηθεί. Όποιος το πράττει, ιεροσυλεί απέναντι στις Ελληνίδες και στους Έλληνες που έσφιξαν το ζωνάρι τους προκειμένου να ανταποκριθούν στις ανάγκες της χώρας, έχασαν από τα εισοδήματά τους, πλήρωσαν συσσωρευμένους φόρους και έφτασαν στα όρια τους. Και εδώ τους οφείλουμε μία συγγνώμη για το τεράστιο οικονομικό βάρος που σήκωσαν –αλλά που δυστυχώς ήταν μονόδρομος- και ένα μεγάλο ευχαριστώ, διότι χωρίς την αντοχή που έδειξαν και τις θυσίες τους η Ελλάδα σήμερα θα ήταν μία οικονομικά κατεστραμμένη χώρα εκτός Ευρωζώνης. 
Μίλησα για απτά αποτελέσματα. Δεν είναι μια πραγματικότητα το πρωτογενές πλεόνασμα, πρωτοφανές για τα ελληνικά οικονομικά δεδομένα; Όχι μόνο δεν δανειστήκαμε για να περάσουμε τη χρονιά, αλλά ήταν και το ορόσημο για την αποφυγή της χρεοκοπίας.
Το 2014 προβλέπεται πρωτογενές πλεόνασμα ύψους 3 δισεκατομμυρίων ευρώ. Η Ελλάδα για πρώτη φορά στη σύγχρονη ιστορία της παράγει σταθερά περισσότερα από όσα καταναλώνει. Δεν είναι χειροπιαστό αποτέλεσμα η εξισορρόπηση στο εμπορικό μας ισοζύγιο; Δεν παρουσιάζει πλεόνασμα το ισοζύγιο πληρωμών; 
Όλοι οι δείκτες, οι εξαγωγές, η ανάπτυξη της ανταγωνιστικότητας, η σταδιακή αναχαίτιση της ύφεσης και της ανεργίας αποτελούν μια ακτινογραφία της ελληνικής οικονομίας σήμερα, που σταθεροποιήθηκε και δημιουργούνται πλέον οι προϋποθέσεις για μια αναπτυξιακή πορεία με εξωστρέφεια και λιγότερη εξάρτηση από το κράτος. 
Και τώρα, κύριε Υπουργέ, χρησιμοποιώντας όλα αυτά ως εφαλτήριο πρέπει να επιταχύνουμε για να φανούν άμεσα οι αλλαγές στη καθημερινότητα του πολίτη και ειδικά των ασθενέστερων που περιμένουν με υπομονή να επαναφέρουν τη ζωή τους σε φυσιολογικούς ρυθμούς, στους ΑΜΕΑ, στους πολύτεκνους, στις μονογονεϊκές οικογένειες, στους χαμηλοσυνταξιούχους που είναι σκληρό να τους ζητάμε να ζήσουν με 300 ευρώ και με 500 ευρώ. 
Κυρίες και κύριοι συνάδελφοι, το μεγάλο στοίχημα για την ελληνική οικονομία δεν ήταν απλά η διάσωσή της. Είναι και η αναδιάρθρωσή της από μία αποκλειστικά καταναλωτική οικονομία που στηρίχθηκε σε δανεικά και ψευδαισθήσεις, σε μία βιώσιμη, παραγωγική και ανταγωνιστική, πράγμα καθόλου εύκολο όταν μάλιστα αυτό πραγματοποιείται απότομα σε περίοδο ύφεσης και παγκόσμιας οικονομικής κρίσης. Όμως, και αυτό το στοίχημα η Ελλάδα το κερδίζει. 
Ο προϋπολογισμός που συζητάμε δεν είναι εύκολος ούτε πλουσιοπάροχος όπως πιθανόν θα θέλαμε. Όμως, είναι ξεκάθαρα ρεαλιστικός, με αναπτυξιακή κατεύθυνση. Ενσωματώνει, δε, τη σημαντική φορολογική μεταρρύθμιση για τη δημιουργία ενός δικαιότερου, απλούστερου και αποτελεσματικότερου φορολογικού συστήματος. Χτυπάει τη φοροδιαφυγή, τελειώνει τη συνεχή επιβάρυνση των μισθωτών και των συνταξιούχων. 
Η δημοσιονομική και μεταρρυθμιστική προσπάθεια της χώρας δεν μπορεί να εξαντληθεί βεβαίως μόνο σε φορολογικές παρεμβάσεις. Αυτό πρέπει να καταστεί σαφές σε όλους, αλλά και στους δανειστές μας. Όχι άλλα μέτρα και όχι άλλοι φόροι. Θα μπορεί η τρόικα από εδώ και στο εξής να προτείνει ή έστω να υποδεικνύει, όχι όμως να επιβάλλει και να απαιτεί. Δεν το αντέχει η χώρα, δεν το σηκώνουν οι πολίτες. 
Αγαπητοί συνάδελφοι, για να βελτιώσουμε περαιτέρω τους δείκτες της οικονομίας χρειάζονται δράσεις και πρωτοβουλίες αναπτυξιακού χαρακτήρα στα δημόσια έργα, στην επιχειρηματικότητα, στην αντιμετώπιση της ανεργίας.
Η Ελλάδα έχει την δυνατότητα να αναπτυχθεί πέρα από τη ναυτιλία και τον τουρισμό, πέρα από την αξιοποίηση της γεωπολιτικής της θέσης, πέρα από την ανάδειξη του υποθαλάσσιου πλούτου της, του ενεργειακού και του ορυκτού.
 Η πατρίδα μας έχει το πλεονέκτημα της πρωτογενούς παραγωγής, τη βάση του δευτερογενή και τριτογενή τομέα, της μεταποίησης που μπορεί να αποτελέσει το θεμέλιο μιας νέας βιομηχανοποίησης της ελληνικής επικράτειας και να δημιουργήσει χιλιάδες θέσεις εργασίας.
Η Ελλάδα μπορεί να γίνει το περιβόλι της Ευρώπης. Από τον αγροτικό τομέα έχουμε να περιμένουμε πολλά. Σκεφτείτε τους κομβικούς κλάδους που περιλαμβάνει. Την γεωργία, την κτηνοτροφία, την πτηνοτροφία, τη μελισσοκομία, τη δασοκομία, την αλιεία. Οι κλάδοι αυτοί, εκτός από την αυτάρκεια της χώρας, μπορούν να παράσχουν άμεσα τεράστιους πόρους στην οικονομία μας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω σε μισό λεπτό, κύριε Πρόεδρε.
Η Ελλάδα, όμως, αυτήν τη στιγμή έχει και ένα ακόμα πλεονέκτημα. Έναν Πρωθυπουργό, μία Κυβέρνηση που είναι προσγειωμένη, κινείται μεθοδικά, είναι αποφασισμένη, λέει αλήθειες και ιεραρχεί τις ανάγκες. 
Αφού εξασφάλισε την επιβίωση της χώρας, την αξιοπρέπεια και τη σταθερότητα, τώρα ήρθε η ώρα να προχωρήσει στην αποκατάσταση των αδικιών που έχουν υποστεί οι πολίτες. Ήρθε η ώρα να στηρίξει τους μικρομεσαίους, τους εμπόρους, τους επαγγελματίες τους βιοτέχνες, τους αγρότες μας. Ήρθε η ώρα να αντιμετωπίσει τον εφιάλτη της ξενιτιάς για τους νέους, να πολεμήσει τον αδυσώπητο εχθρό της κοινωνίας, την ανεργία. Διότι, κυρίες και κύριοι συνάδελφοι, εμείς αυτούς τους εχθρούς πολεμάμε. Ενώ κάποιοι άλλοι, με ειρωνείες, με απειλές, με παραληρήματα, με ψεύτικα μεγάλα λόγια, πολεμούν εμάς. Προσπαθούν να κρατήσουν τους Έλληνες βαλτωμένους μέσα στην κρίση, τη δυστυχία και την αγανάκτηση για να έχουν λόγο ύπαρξης. Εμείς, όμως, τη δοκιμασία αυτή θα την αφήσουμε πίσω μας. 
Γι’ αυτό σας καλώ να μας ακολουθήσετε, ξεκινώντας από σήμερα. 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"119720"," Το λόγο έχει ο κ. Κουκούτσης Δημήτριος.
Θα ολοκληρώσουμε για σήμερα με τον κύριο Χριστογιάννη Δημήτριο. 
Κύριε Κουκούτση, έχετε το λόγο για έξι λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119721"," Ευχαριστώ. 
Αν κάποιος κάνει μια βόλτα σήμερα σε οποιαδήποτε λαϊκή γειτονιά, σε μια καφετέρια, σε ένα καφενείο, θα διαπιστώσει, κάνοντας μια μικρή έρευνα γύρω από τις απόψεις των Ελλήνων για τις πιθανότητες επιτυχίας εξόδου από την κρίση με την τήρηση του κυβερνητικού προγράμματος, ότι το 95% του λαού μας είναι βέβαιο για την αποτυχία και τη ραγδαία επιδείνωση των πραγμάτων. Η εικόνα αυτή άρχισε να διαμορφώνεται την εποχή που ο κ. Τζέφρυ Γεώργιος Παπανδρέου έβαλε τη χώρα στο Διεθνές Νομισματικό Ταμείο, αποκαλύπτοντας τις πραγματικές προθέσεις του ιδίου και του κόμματός του. 
Ωστόσο, τότε υπήρχε στο μέσο Έλληνα μία ελπίδα. Και αυτή η ελπίδα ήταν οι εξαγγελίες στα διάφορα «Ζάππεια» του Αντώνιου Σαμαρά. Σήμερα, αφού και ο Αντώνης Σαμαράς έριξε τις μάσκες και συνέχισε την απαρέγκλιτη πολιτική, ψηφίζοντας απαρέγκλιτα και με νέα μεγαλύτερη και καταστροφικότερη ορμή το πρόγραμμα του ΓΑΠ, ο λαός αισθάνεται ακόμα πιο στριμωγμένος και απελπισμένος αφού διαπίστωσε ότι κι αυτός ήταν μία από τα ίδια. 
Όμως το σύστημα, όπως όλοι έχουμε καταλάβει πλέον, δεν κάθεται με σταυρωμένα τα χέρια. Όταν αντιλαμβάνεται ότι οι πολιτικές παρατάξεις που έχει δημιουργήσει, καταποντίζονται, φροντίζει έγκαιρα να φτιάξει το επόμενο μαντρί. Και στη συγκεκριμένη περίπτωση ο εγκλωβισμός των ψηφοφόρων θα λέγεται πλέον «μαντρί ΣΥΡΙΖΑ». 
Με νύχια και με δόντια, λοιπόν, κρατιούνται γαντζωμένοι στην εξουσία Βενιζέλος και Σαμαράς. Γνωρίζουν ότι το πρόγραμμα που τους έχουν επιβάλει οι εχθροί της πατρίδας είναι για την καταστροφή της και όχι για τη διάσωσή της. 
Γιατί, όμως, το κάνουν αυτό, αφού, όπως είπαμε, ακόμα και αγράμματοι άνθρωποι αντιλαμβάνονται ότι πάμε με αυξανόμενη ταχύτητα πάνω σε βράχο; Ποιος είναι ο λόγος για τον οποίον συνεχίζουν; Γιατί επιμένουν; Είναι πολύ απλό: Οι άνθρωποι αυτοί είναι απόγονοι ενός πολιτικού συστήματος που δε γεννήθηκε από τις υγιείς δυνάμεις του έθνους μας, κατά τη γέννηση του ελληνικού κράτους, αλλά στήθηκε από τις ξένες υπερδυνάμεις για να τις υπηρετεί εδώ και διακόσια χρόνια. 
Από τότε χρονολογείται και η σκόπιμη σύγχυση που το ξενόδουλο αυτό πολιτικό κατεστημένο καλλιεργεί, ότι δήθεν μας ελευθέρωσαν οι ξένοι. 
Η αλήθεια είναι ότι την Ελλάδα απελευθέρωσαν οι ήρωες και μάλιστα παρά τη θέληση των ξένων, της Ιερής Συμμαχίας. Οι ήρωες, όμως, που έδωσαν τα πάντα στον αγώνα, ή εξοντώθηκαν ή παραγκωνίστηκαν από το ξενόδουλο αυτό πολιτικό κατεστημένο με την ηθική κάλυψη και καθοδήγηση των ξένων. 
Υπάρχει ένα σχέδιο που σε γενικές γραμμές προβλέπει ουσιαστικά τη δήμευση του συνόλου της ιδιωτικής και δημόσιας περιουσίας, την πληθυσμιακή και πολιτισμική αλλοίωση με το πρόγραμμα μεταφοράς λαθρομεταναστών και τον κατακερματισμό της χώρας σε μικρές διοικητικές περιφέρειες στη λογική των περιφερειών του «Καλλικράτη».
Για κακή τύχη, όμως, του συστήματος συνέβη κάτι που δεν το είχαν προβλέψει ούτε αυτοί που διοικούν τώρα, ούτε οι συριζαίοι που δήθεν ετοιμάζονται να τους υποδεχτούν, αλλά ούτε και οι ξένοι που δημιουργούν και κατευθύνουν τα πολιτικά πράγματα στη χώρα. 
Έτσι, στην πολιτική σκηνή της χώρας μας εμφανίστηκε, εδραιώθηκε και γιγαντώθηκε με ραγδαίους ρυθμούς μία πολιτική κίνηση που δεν την ελέγχουν. Πρόκειται για το Λαϊκό Σύνδεσμο - Χρυσή Αυγή. Και αυτό τους έχει αποδιοργανώσει, τους οδηγεί σε κινήσεις πανικού. Και το κύριο είναι ότι η μία γκάφα έρχεται μετά την άλλη. 
Το τραγικό κι επικίνδυνο είναι ότι, εκμεταλλευόμενοι την πνέοντα τα λοίσθια ισχνή κοινοβουλευτική μειοψηφία -γιατί εμείς μαθαίνουμε τις πραγματικές δημοσκοπήσεις που έχουν στα χέρια τους- πηγαίνουν ολισθηρότατα προς τον ολοκληρωτισμό, χρησιμοποιώντας τους κοινοβουλευτικούς θεσμούς για την ψευδεπίγραφα δημοκρατική αλλά στην ουσία απολύτως δικτατορική εξόντωση του πολιτικού τους αντιπάλου. 
Μία είναι η λύση πλέον για τους Έλληνες και είναι μονόδρομος. Η στήριξη του Λαϊκού Συνδέσμου και των μαχόμενων πολιτικών κρατουμένων. Αυτό που άφησαν μισό οι πρόγονοί μας μετά τη Ελληνική Επανάσταση είναι τώρα η ευκαιρία να διεκδικήσουμε την ολοκλήρωσή του. Νέες μεγάλες δυνάμεις αναδεικνύονται όχι μόνο στην Ελλάδα, αλλά στην Ευρώπη και στον κόσμο ολόκληρο, οι οποίες αντιμάχονται όλους εκείνους που απεργάζονται την εκμηδένιση του μεγάλου μας έθνους, κουρελιάζοντας καθημερινά την περηφάνια μας, νέες δυνάμεις που θεωρούν τον Ελληνισμό σαν ατμομηχανή του ανθρώπινου πολιτισμού και που είναι πρόθυμοι να στηρίξουν τον αγώνα μας με μόνο αντάλλαγμα τη φιλία μας και συμφωνίες πάντα επί ίσοις όροις. 
Ο δρόμος, βέβαια, προς την ελευθερία δεν είναι στρωμένος με ροδοπέταλα. Απαιτεί αγώνα, εθνική ανάταση και να είμαστε προετοιμασμένοι για το χειρότερο, το οποίο, όμως, σίγουρα είναι πολύ προτιμότερο από αυτό που θα συμβεί σε μας και τα παιδιά μας, αλλά και τις επερχόμενες γενιές, αν δεχτούμε παθητικά το μέλλον που άλλοι σχεδίασαν για εμάς, χωρίς εμάς. 
Εν τούτοις, ο Λαϊκός Σύνδεσμος - Χρυσή Αυγή δεν είναι κόμμα αστικό. Υπό αυτό το πρίσμα το κίνημα δεν θα συρθεί ποτέ πίσω από επιλογές ψηφοθηρικές, ούτε και θα ανοίξει τις πόρτες του σε δειλούς και προσκυνημένους. Δεν εισήλθαμε στο στίβο της ιδεολογικής και πολιτικής αντιπαράθεσης για να γίνουμε αρεστοί στους πολλούς. Δεν ήλθαμε για να μοιράσουμε αφειδώς «θα», αλλά αντίθετα για να καταδείξουμε τα «πρέπει» τα οποία ο λαός μας δυστυχώς απεμπόλησε. Τα απεμπόλησε επί σειρά δεκαετιών και τώρα πληρώνει βαρύτατα το τίμημα της εμπιστοσύνης στα μεταπολιτευτικά ψόφια ιδεώδη δεξιά κι αριστερά.
Επιχείρησε και η Αριστερά να πείσει πως αγωνίζεται για την αλλαγή. Αγωνίζεται με ποιους; Με τους πολιτικάντηδες, τους εργατοπατέρες, τους συνδικαλιστές του δημοσίου με τους τρεις μισθούς, που εγκατέλειψαν το ΠΑΣΟΚ και ερωτοτροπούν ξανά με την εξουσία στο πρόσωπο του ΣΥΡΙΖΑ; 
Ο λαϊκός εθνικισμός δεν είναι μόδα. Είναι η αιώνια πίστη μας και η έκφραση του ιστορικού πεπρωμένου του μεγάλου μας έθνους. Εκείνοι οι συμπατριώτες μας οι οποίοι δύνανται να κατανοήσουν σε όλο το πραγματικό βάθος το νόημα του μεγαλειώδους μας Εθνικού Ύμνου, έχουν μία θέση ανάμεσά μας, στο σκληρό, ωραίο και δίκαιο αγώνα. Οι υπόλοιποι ας μείνουν στην αδράνειά τους, αναμένοντας στις πολυθρόνες και στους καναπέδες το ούτως ή άλλως φρικτό και αναπόφευκτο τέλος που τους επιφυλάσσουν οι μεταπολιτευτικοί δυνάστες τους.
Αυτό που έπρεπε τώρα να προβληματίζει τον πολιτικό κόσμο της χώρας είναι πως ό,τι προσωνύμιο κι αν μας έδωσαν, ό,τι επίθετο κι αν μας κόλλησαν, ο κόσμος συνεχίζει να είναι δίπλα μας. Και πρέπει να καταλάβει κάποτε το πολιτικό κατεστημένο ότι πλέον είμαστε μία σημαντική πολιτική δύναμη και θα έχουμε στο άμεσο και απώτερο μέλλον ρόλο διακριτό στο πολιτικό γίγνεσθαι της χώρας. Αν αρέσει ή δεν αρέσει σε κάποιους, αυτό δεν παύει να είναι μία πραγματικότητα.
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"119722"," Ευχαριστούμε κι εμείς.
Το λόγο έχει ο κ. Δημήτριος Χριστογιάννης, Βουλευτής της Νέας Δημοκρατίας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119723"," Κύριε Πρόεδρε, κύριε Υπουργέ, κυρίες και κύριοι συνάδελφοι, συζητούμε σήμερα για τον προϋπολογισμό του 2014 που καλούμαστε να υπερψηφίσουμε το Σάββατο, δίνοντας έμμεσα ψήφο εμπιστοσύνης στην Κυβέρνηση που με σταθερά και σίγουρα βήματα βγάζει τη χώρα από την οικονομική κρίση και την οδηγεί στο ασφαλές λιμάνι της ανάκαμψης, της ανάπτυξης και της προόδου. 
Η Κυβέρνηση μόλις σε ενάμιση χρόνο έχει ανατρέψει τόσο τους οικονομικούς δείκτες που παρέλαβε, όσο και την εμπιστοσύνη των εταίρων μας και των αγορών και έχει κατορθώσει να εισάγει στο ελληνικό κράτος αναγκαίες μεταρρυθμίσεις που θεωρούνται αυτονόητες για όλα τα πολιτισμένα και σύγχρονα κράτη, ευρωπαϊκά και μη, τα οποία τις έχουν θεσπίσει εδώ και δεκαετίες.
Είναι μεταρρυθμίσεις που για δεκαετίες είχαν αγνοηθεί από προηγούμενες κυβερνήσεις, διότι το πολιτικό κόστος θέσπισής τους ήταν τεράστιο λόγω των πιέσεων από ευνοημένες κοινωνικές και συνδικαλιστικές ομάδες. Είναι μία Κυβέρνηση που με μία αξιόπιστη και σταθερή στρατηγική και εκμεταλλευόμενη τα συγκριτικά πλεονεκτήματα της χώρας, αυξάνει την ανταγωνιστικότητά της στο διεθνές οικονομικό σύστημα και την καθιστά πάλι σημαντικό παίχτη στο ευρωπαϊκό και περιφερειακό πεδίο.
Δεν μπορεί να αμφισβητήσει κανείς ότι η Κυβέρνηση του Αντώνη Σαμαρά κράτησε τη χώρα στην Ευρωζώνη, ολοκλήρωσε την ανακεφαλαιοποίηση των τραπεζών και έθεσε ξανά σε κίνηση τις αποκρατικοποιήσεις και τα μεγάλα έργα, ενώ έδωσε και νέα πνοή στον τουρισμό. 
Επίσης, χάραξε και εφαρμόζει κι ένα σχέδιο εκμετάλλευσης των ενεργειακών πόρων της, καθιστώντας τη σημαντικό γεωπολιτικό και οικονομικό παίχτη στην περιοχή σε συνεργασία με την Κύπρο και το Ισραήλ. 
Πιο συγκεκριμένα, τα επιτεύγματα της Κυβέρνησης το 2013 είναι τα ακόλουθα. Η ύφεση επιβραδύνεται. Η αυξητική δυναμική της ανεργίας επιτέλους ανακόπτεται. Ο πληθωρισμός υποχωρεί συνεχώς. Το οικονομικό κλίμα βελτιώνεται. Το κόστος δανεισμού της χώρας μειώνεται. Σύμφωνα με τον ΟΟΣΑ η χώρα μας έχει πετύχει τον υψηλότερο ρυθμό προώθησης των μεταρρυθμίσεων την περίοδο 2011-2012. Ένα μεγάλο μέρος των ληξιπρόθεσμων υποχρεώσεων του ελληνικού δημοσίου έχει αποπληρωθεί. Ενισχύεται η ανταγωνιστικότητα της ελληνικής οικονομίας και το ισοζύγιο των τρεχουσών συναλλαγών εκτιμάται ότι θα είναι ισοσκελισμένο. 
Επιτυγχάνεται πρωτογενές πλεόνασμα της τάξης των 812 εκατομμυρίων ευρώ, ενώ το πρόγραμμα έκανε λόγο για μηδενικό πλεόνασμα. 
Οι δαπάνες εξυπηρέτησης του χρέους έχουν μειωθεί σημαντικά. Ακόμη και αν σε ορισμένους εντός και εκτός της χώρας δεν αρέσει ή δεν τους συμφέρει -ίσως επειδή είχαν στοιχηματίσει την έξοδο της χώρας από την Ευρωζώνη και τη χρεοκοπία της- ο κρατικός προϋπολογισμός του 2013 εκτελείται σύμφωνα με τους στόχους, τόσο στο σκέλος των εσόδων, όσο και των δαπανών, ενώ για πρώτη φορά την τελευταία πενταετία τα έσοδα σε δημοσιονομική βάση υπερκαλύπτουν τους στόχους που είχαν τεθεί.
Το οικονομικό θαύμα που έχει επιτύχει η ελληνική Κυβέρνηση σε τόσο λίγο χρονικό διάστημα, σιγά-σιγά αναγνωρίζεται και εμπράκτως. 
Πρώτον, ο οίκος MOODY’S αναβάθμισε τα ελληνικά ομόλογα στην κατηγορία C3 από C. 
Δεύτερον, σύμφωνα με την επενδυτική εταιρεία «JAPONICA PARTNERS» είναι αδιάσειστο γεγονός ότι η Ελλάδα έχει επιτελέσει μία από τις πιο εκπληκτικές προσαρμογές δημοσίων οικονομικών στην ιστορία που συνιστά επίδοση AC. Η Ελλάδα έχει κατακτήσει την πρώτη θέση -ενώ βρισκόταν στην τελευταία πριν από πέντε χρόνια- στους δύο πιο σημαντικούς δείκτες οικονομικών επιδόσεων, ένα κατόρθωμα το οποίο πολλοί θεωρούσαν αδύνατο. Η Ελλάδα είναι έτοιμη τώρα να επαναλάβει εκείνη την καταπληκτική επίδοση με μια καταπληκτική ανάπτυξη. 
Όσον αφορά τις προβλέψεις του 2014 αυτές μας κάνουν να αισιοδοξούμε και να αισθανόμαστε δικαιωμένοι, διότι παρά τις αντίξοες συνθήκες τον ενάμιση χρόνο διακυβέρνησης του Αντώνη Σαμαρά θέσαμε τις στέρεες βάσεις για την ανάπτυξη και την ανάκαμψη της ελληνικής οικονομίας. 
Η ελληνική οικονομία προβλέπεται να εξέλθει από την παρατεταμένη ύφεση και το ΑΕΠ. Θα σημειώσει θετικό ρυθμό μεταβολής συν 0,6%. Επιτέλους, το ποσοστό ανεργίας προβλέπεται να αρχίσει σταδιακά να μειώνεται. Και όλες οι προσπάθειές μας πρέπει να στραφούν σε αυτήν την κατεύθυνση, γιατί η καταπολέμηση της ανεργίας είναι πλέον εθνικό θέμα.
Επίσης, το πρωτογενές πλεόνασμα της ελληνικής Κυβέρνησης, σύμφωνα με τους όρους του προγράμματος οικονομικής πολιτικής, εκτιμάται ότι θα διαμορφωθεί στα 3 δισεκατομμύρια ευρώ ή στο 1,6% του ΑΕΠ έναντι του στόχου 1,5% του ΑΕΠ. 
Επιπροσθέτως, το έλλειμμα της ελληνικής Κυβέρνησης προβλέπεται να διαμορφωθεί κάτω από το 3% του ΑΕΠ.
Οι αριθμοί είναι αμείλικτοι για όποιον αμφιβάλλει για την επιτυχία της οικονομικής πολιτικής της Κυβέρνησης του Αντώνη Σαμαρά τον ελάχιστο χρόνο που έχει αναλάβει τη διακυβέρνηση της χώρας. Και οι αριθμοί λένε την αλήθεια. Η επιτυχία έχει οικοδομηθεί με τις θυσίες του ελληνικού λαού, τις οποίες οφείλουν όλοι να σέβονται, θυσίες που πρέπει να πιάσουν τόπο. Και σας διαβεβαιώνω ότι θα πιάσουν τόπο. Η Ελλάδα θα βγει από την οικονομική κρίση πιο δυνατή, με ένα σύγχρονο, αποτελεσματικό κράτος που θα υπηρετεί και θα σέβεται τον πολίτη. Και όπως έχει δεσμευτεί και ο Πρωθυπουργός, θα αποκατασταθούν άμεσα οποιεσδήποτε αδικίες έχουν λάβει χώρα, προκειμένου να επιτευχθεί ο κοινός στόχος της επιτυχούς αντιμετώπισης της κρίσης.
Διότι, κυρίες και κύριοι συνάδελφοι, όποιος δρα, πράττει αναπόφευκτα και κάποια σφάλματα, ενώ όποιος παραμένει αδρανής ή ασκεί μόνο στείρα κριτική, μπορεί να μην διαπράττει σφάλματα, αλλά είναι επικίνδυνος. Και ο ΣΥΡΙΖΑ καθημερινά αποδεικνύει το δεύτερο, ασκώντας μονάχα στείρα κριτική και αντιπολίτευση για την αντιπολίτευση, χωρίς να αρθρώνει μία αποτελεσματική στρατηγική, που να βγάζει τη χώρα από το αδιέξοδο της οικονομικής κρίσης και περιμένοντας απλά κάποια στιγμή να εφαρμοστεί η λογική του ώριμου φρούτου και να πάρει την εξουσία. 
Απλά, ευτυχώς για τον ελληνικό λαό, αυτό θα περάσει «σύριζα». Δεν έχει πείσει ότι διαθέτει μία ξεκάθαρη αποτελεσματική στρατηγική, για να επιλύσει τα σημαντικά προβλήματα και να ανταπεξέλθει στις νέες προκλήσεις της χώρας στο οικονομικό, κοινωνικό, εκπαιδευτικό, υγειονομικό τομέα, καθώς και στον τομέα της εξωτερικής και αμυντικής πολιτικής. Άλλωστε, τις αδυναμίες του ΣΥΡΙΖΑ αποδεικνύουν τόσο η διγλωσσία τους στο εσωτερικό και το εξωτερικό, όσο και η απουσία οράματος του για τη χώρα. 
Επιπροσθέτως, θα ήθελα να εκφράσω τη σιγουριά μου, ότι η Ελλάδα, υπό την ηγεσία του Αντώνη Σαμαρά, βασιζόμενη στα συγκριτικά της πλεονεκτήματα -τουρισμός, ναυτιλία, γεωστρατηγική θέση, υψηλής ποιότητας εργατικό δυναμικό, ανάπτυξη έρευνας και τεχνολογίας- και αρθρώνοντας μία έξυπνη οικονομική στρατηγική, η οποία θα είναι ενταγμένη στο πλαίσιο μίας ελληνικής υψηλής στρατηγικής, θα ξεπεράσει την οικονομική κρίση και θα οδηγηθεί στα μονοπάτια της οικονομικής ανάπτυξης, της κοινωνικής συνοχής και της ασφάλειας. Απαραίτητη προϋπόθεση είναι να μεταβεί από το αναπτυξιακό μοντέλο της κατανάλωσης σε αυτό των επενδύσεων, ιδιαίτερα της επένδυσης στην έρευνα και την τεχνολογία. 
Τελειώνοντας, θα ήθελα να δηλώσω ότι ψηφίζω τον προϋπολογισμό και είμαι δίπλα στον Πρωθυπουργό Αντώνη Σαμαρά, για να συνεχίσουμε το όραμά του, για να οικοδομήσουμε μαζί μία οικονομικά ανεπτυγμένη, κοινωνικά δίκαιη, διοικητικά αποτελεσματική, ανεξάρτητη και ισχυρή Ελλάδα. 
Σας καλώ όλους να σταθείτε στο ύψος των περιστάσεων και να πράξετε το ίδιο για την πατρίδα και το μέλλον των παιδιών μας, γιατί, όπως δείχνει η ιστορία του ελληνικού έθνους, όποτε είμαστε ενωμένοι κάνουμε θαύματα, ενώ όποτε είμαστε διχασμένοι έρχονται καταστροφές. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΧΡΙΣΤΟΓΙΑΝΝΗΣ",549
"119724"," Σας ευχαριστούμε κι εμείς.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"119725"," Μάλιστα, μάλιστα.
Με τη συναίνεση του Σώματος και ώρα 23.57’ λύεται η συνεδρίαση για αύριο ημέρα Παρασκευή 6 Δεκεμβρίου 2013 και ώρα 10.00΄, με αντικείμενο εργασιών του Σώματος: νομοθετική εργασία συνέχιση της συζήτησης επί του σχεδίου νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014».
Ο","ΟΛΟΙ ΟΙ ΒΟΥΛΕΥΤΕΣ",NA
