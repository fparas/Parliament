"","Content","name","ParlmemberID"
"75754","Date","24-2-2012",NA
"75755"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και δύο εκπαιδευτικοί από το 4ο Γενικό Λύκειο Ηρακλείου Κρήτης.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Παιδιά, καλωσήρθατε!","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75756"," Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 549/31/21-2-2012 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τον κίνδυνο ενεργειακής ανεπάρκειας για τη χώρα μας.
Στην επίκαιρη ερώτηση του κ. Καρατζαφέρη θα απαντήσει ο Αντιπρόεδρος της Κυβέρνησης κ. Θεόδωρος Πάγκαλος.
Παρακαλείται, ο Πρόεδρος της Κοινοβουλευτικής Ομάδας του Λαϊκού Ορθόδοξου Συναγερμού κ. Γεώργιος Καρατζαφέρης να λάβει το λόγο.
Ορίστε, κύριε Πρόεδρε, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75757"," Κύριε Πρόεδρε, η απόφαση της Ευρωπαϊκής Ένωσης, ακολουθώντας τις οδηγίες των Ηνωμένων Πολιτειών, να επιβάλει εμπάργκο στο Ιράν είχε έναν άμεσο αντίκτυπο. Η κυβέρνηση της Τεχεράνης μελέτησε τη διακοπή της εκροής πετρελαίου προς την Ευρώπη. Εις τον κατάλογο είναι και η Ελλάδα. 
Σε πρώτη φάση διεκόπη η εκροή πετρελαίου προς τη Γαλλία και την Αγγλία. Και είμεθα εις τον κατάλογο! Και οι μήνες δεν είναι πολλοί. Τον Ιούλιο θα αποφασιστεί τελικά, αν θα μπορούμε να έχουμε πετρέλαιο απ’ αυτήν τη χώρα, η οποία είναι και η μόνη που μας δίνει πετρέλαιο με πίστωση. Είναι η μεγαλύτερη ποσότητα που παίρνουμε από κάθε άλλη χώρα, δηλαδή περισσότερα από εκατόν δέκα χιλιάδες βαρέλια την ημέρα.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Προέδρου)
Λαμβανομένης υπ' όψιν της οικονομικής κατάστασης της χώρας και της επαπειλουμένης χρεοκοπίας, για την οποία σήμερα γράφει ο διεθνής οικονομικός Τύπος –σήμερα, δηλαδή μετά τις συμφωνίες αυτές οι οποίες έγιναν προχθές στις Βρυξέλλες- ερωτώ, κύριε Αντιπρόεδρε, πόσο σοφό είναι να εγκαταλείπουμε τις διμερείς σχέσεις με το Ιράν, να τις «παγώνουμε», να μη φρεσκάρουμε αυτήν τη σχέση και κατά πόσο μπορούμε να το πράξουμε! Κατά πόσο έχουμε την εθνική κυριαρχία να έχουμε δική μας εξωτερική πολιτική, τις δικές μας διμερείς σχέσεις; Μήπως μας έχει απαγορευτεί από εκείνους οι οποίοι έχουν αναλάβει την επιτροπεία της Ελλάδας και οι οποίοι έχουν συγκεκριμένα διπλωματικά και πολιτικά παιχνίδια με το Ιράν;
Εσείς, βέβαια, κάνατε και κάποια δήλωση σε κάποιο γαλλικό μέσο ενημέρωσης και θα ήθελα τις διευκρινίσεις σας, σχετικά με το τι εννοούσατε, όταν λέγατε ότι είστε ικανοποιημένος με την εκχώρηση της εθνικής κυριαρχίας. Πιστεύω ότι πρέπει να έχει γίνει κάποιο λάθος. Δεν μπορώ να δεχθώ ότι ο Αντιπρόεδρος της ελληνικής Κυβερνήσεως ευκόλως παραχωρεί την εθνική κυριαρχία! Μου έκανε φοβερή εντύπωση! Θα ήθελα και αυτήν την τοποθέτησή σας, για να μπορώ και εγώ εν συνεχεία να τοποθετηθώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου)
Ταυτοχρόνως, έχουμε και έλλειψη αερίου. Ο καιρός και η απαγόρευση στις βαλκανικές χώρες για εξαγωγή ηλεκτρικού ρεύματος, μας έφεραν στα όριά μας. Αναγκάστηκε προχθές ο παρακείμενος Υφυπουργός κ. Μανιάτης να βγάλει μία απόφαση που απαγορεύει τις δικές μας εξαγωγές ηλεκτρισμού προς τους τρίτους. 
Λειτουργούμε σε οριακά επίπεδα. Από την άλλη πλευρά, η Τουρκία μάς έκοψε το αζέρικο αέριο, δήθεν για τις δικές της ανάγκες. Επιπλέον, τον αγωγό Μπουργκάς-Αλεξανδρούπολη τον τορπίλισε η κυβέρνηση Παπανδρέου με τον τρόπο που τον τορπίλισε!
Νομίζω ότι είμαστε σε μία εξαιρετικά κρίσιμη κατάσταση και δεν ξέρω μέχρι πότε η Ρεβυθούσα θα μπορεί, έστω και στοιχειωδώς, να ικανοποιεί τις ανάγκες της χώρας. Θα ήθελα λοιπόν να τοποθετηθεί η Κυβέρνηση απέναντι σ’ αυτό το τεράστιο θέμα της επάρκειας της ενέργειας.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"75758"," Ο Αντιπρόεδρος της Κυβέρνησης κ. Θεόδωρος Πάγκαλος έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75759"," Κύριε Πρόεδρε του Λαϊκού Ορθόδοξου Συναγερμού, σας ευχαριστώ και εκ μέρους του Πρωθυπουργού για την κατανόηση που δείχνετε στις δυσκολίες που συναντά. Μόνο για το λόγο αυτό δεν είναι ο ίδιος παρών να σας απαντήσει. 
Με την ευκαιρία αυτή θα απαντήσω και στην ερώτηση που με αφορά προσωπικά. Εσείς γνωρίζετε καλύτερα από κάθε άλλον, επειδή έχετε χρηματίσει στο  Ευρωπαϊκό Κοινοβούλιο, ότι η ευρωπαϊκή ενοποίηση αντιμετωπίζεται με διαφορετικούς τρόπους, όχι μονάχα από τους λαούς κάθε χώρας, αλλά και από τους πολιτικούς σχηματισμούς κάθε χώρας και από τα άτομα. 
Υπάρχει η Ευρώπη των πατρίδων, υπάρχει και η Ευρώπη των λαών. Οι ακραίοι οπαδοί της Ευρώπης των λαών είναι αυτοί που ονομάζονται στην διεθνή ορολογία «ευρωπαίοι φεντεραλιστές», αυτοί που είναι υπέρ της δημιουργίας των «Ηνωμένων Πολιτειών της Ευρώπης». Εγώ είμαι ένας από αυτούς. Μπορεί να διαφωνείτε μαζί μου και είμαι έτοιμος να κατανοήσω την προσέγγισή σας, αλλά δεν μπορώ να το θεωρήσω ούτε αμάρτημα ούτε έλλειψη πατριωτισμού. Είναι απλώς ένα άλλο είδος πατριωτισμού. 
Βεβαίως δεν καταλαβαίνω γιατί ανακαλύψαμε τώρα ότι κάνουμε εκχωρήσεις εθνικής κυριαρχίας, συμμετέχοντες στην ευρωπαϊκή ενοποίηση, όταν τόσα χρόνια εφαρμόζουμε και ασκούμε την Κοινή Αγροτική Πολιτική, ας πούμε. Σε τι συνίσταται η εθνική κυριαρχία στον αγροτικό τομέα; Δεν έχει μείνει ούτε το παραμικρό ίχνος απ’ αυτήν. Σε τι συνίσταται η εθνική κυριαρχία στον τομέα των μεταφορών; Οι προδιαγραφές των μεταφορών είναι ευρωπαϊκές, όπως ξέρετε. Θα μπορούσα να μιλήσω και για πολλά θέματα όπου η εθνική κυριαρχία δεν υφίσταται. Αλλού υφίσταται. Και αυτήν βεβαίως πρέπει να την υπερασπιστούμε, εφόσον το επιβάλλουν τα εθνικά μας συμφέροντα. 
Αυτή είναι η άποψή μου και πραγματικά είναι κάτι που το λέω χρόνια τώρα. Είκοσι πέντε χρόνια το λέω, κάθε μήνα σχεδόν είτε σε άρθρα είτε σε εφημερίδες. Κάποιος άνεργος δημοσιογράφος το ανακάλυψε, το έβαλε σε ένα μπλογκ, το αντέγραψαν κι άλλα μπλογκ, το αντέγραψαν και οι εφημερίδες κι έρχεται στην Αίθουσα.
Έρχομαι τώρα στο Ιράν, το οποίο είναι πολύ σοβαρό θέμα και ορθώς το επικαλείστε. Το πρόβλημα του Ιράν, όπως ξέρετε, είναι η δημιουργία πυρηνικών δυνατοτήτων, οι οποίες είναι ενδεχόμενο να οδηγήσουν και στην κατασκευή πυρηνικού όπλου. Το θέμα αυτό η ιρανική ηγεσία δεν το αποσαφηνίζει. Η Ελλάδα έχει συμφέρον να μην επεκταθεί η χρήση και η κατοχή πυρηνικών όπλων και σε άλλες χώρες. Θα μπορούσε κανείς να σας θέσει ως απλό παράδειγμα, ότι αν το Ιράν αποκτήσει πυρηνικό εξοπλισμό, θα μπορούσε ίσως αργότερα και η Τουρκία, που συνορεύει με το Ιράν, να διεκδικήσει και να αποκτήσει πυρηνικό εξοπλισμό, εννοώ για στρατιωτικές χρήσεις. Και αυτό θα ήταν πολύ ενοχλητικό για εμάς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπρόεδρου)
Με συγχωρείτε, κύριε Πρόεδρε, αλλά το θέμα είναι κολοσσιαίο.","ΘΕΟΔΩΡΟΣ ΠΑΓΚΑΛΟΣ",383
"75760"," Έχετε χρόνο, κύριε Αντιπρόεδρε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75761"," Εμείς λοιπόν είμαστε αναγκασμένοι να συμμετέχουμε στην κοινή ευρωπαϊκή προσέγγιση του προβλήματος του πυρηνικού αφοπλισμού, της εξασφάλισης ότι το Ιράν δεν θα έχει πυρηνικά όπλα και ταυτόχρονα αντιμετωπίζουμε και το θέμα της απειλής από το Ιράν, ότι θα περιορίσει της εξαγωγές πετρελαίου, που αγγίζει και τη χώρα μας και τις άλλες χώρες. Εμάς περισσότερο από άλλους. 
Στην Ευρώπη οι ιρανικές εισαγωγές πετρελαίου είναι περίπου 5%. Σε εμάς είναι το 1/3, δηλαδή 36%. Οι λόγοι είναι βεβαίως ότι μας κάνουν καλύτερες συνθήκες πληρωμής, πίστωσης και εγγυήσεων, αλλά υπάρχουν και άλλοι λόγοι. Η απόσταση είναι συντομότερη και υπάρχει και μία παραδοσιακή –αν θέλετε- σχέση που έχει αναπτυχθεί. Προσωπικά, ο ίδιος είχα πάει τρεις φορές στην Τεχεράνη. Είχε έρθει δύο φορές εδώ ο Υπουργός Εξωτερικών του Ιράν, σε μία δύσκολη πάλι εποχή, που δεν τους δέχονταν και δεν τους καλούσαν στις άλλες ευρωπαϊκές πρωτεύουσες και είχε έρθει και ο Πρόεδρος της Εθνοσυνέλευσης, που ήταν το δεύτερο πρόσωπο στη θρησκευτική τους ιεραρχία. Άρα είχαμε κι έχουμε καλές σχέσεις με το Ιράν και σωστό είναι να τις αναπτύσσουμε. 
Τώρα αν πραγματικά προχωρήσουν στις απειλές του εμπάργκο τις οποίες διατυπώνουν, αυτό μπορεί να έχει δύο ειδών συνέπειες. Μπορεί να αυξηθεί η τιμή του πετρελαίου, επειδή μειώνεται η προσφορά, μπορεί όμως και να μειωθεί η τιμή του πετρελαίου, γιατί η Σαουδική Αραβία, που όπως ξέρετε είναι σε πάγια -θα έλεγα- αιώνια, αντίθεση με το καθεστώς του Ιράν και για θρησκευτικούς λόγους συν τοις άλλοις, απειλεί ότι αν οι Ιρανοί περιορίσουν τις εξαγωγές τους, αυτοί θα αυξήσουν σε μεγάλο βαθμό τις εξαγωγές τους κι έτσι μπορεί τελικά να έχουμε μία πτώση της τιμής του πετρελαίου, αντί να έχουμε αύξηση. 
Σε ό,τι αφορά το αέριο πράγματι υπήρξε πρόβλημα, γιατί σε όλη την Ευρώπη και στην Ελλάδα υπήρξε αυτή η κακοκαιρία την οποία ζούσαμε όλες αυτές τις ημέρες. Σήμερα είναι πραγματικά η πρώτη χαμογελαστή μέρα που ζούμε εδώ και δυο μήνες. Και δεν ξέρουμε, βεβαίως, αν έχει τελειώσει ο χειμώνας. Δεν ξέρουμε τι μας επιφυλάσσει ο Μάρτης, ο παλουκοκάφτης και αποκαλούμενος, από το θυμόσοφο λαό μας. 
Εν πάση περιπτώσει, αυτή η εξαιρετικά υψηλή ζήτηση αερίου δημιούργησε ένα πρόβλημα, γιατί μειώθηκαν ταυτόχρονα λόγω των αναγκών, οι παροχές από τα ελληνοτουρκικά σύνορα, που είναι αζέρικο αέριο και οι παροχές από τα βουλγάρικα σύνορα, που είναι ρώσικο αέριο. 
Προκηρύχθηκε μια κατάσταση έκτακτης ανάγκης την περίοδο από 3 μέχρι 5 Φεβρουαρίου. Αμέσως η ΔΕΠΑ προμηθεύτηκε έκτακτα φορτία LNZ΄, δηλαδή υγρού υγραερίου, στις 4, στις 5 και στις 6 Φεβρουαρίου και μ’ αυτόν τον τρόπο υπήρξε μια εξισορρόπηση της αγοράς αερίου. Δεν είχαμε τελικά πρόβλημα ηλεκτρισμού, όπως θα μπορούσαμε να φοβηθούμε. 
Ο συνάδελφος κ. Μανιάτης που μας κάνει την τιμή να παρίσταται –και τον ευχαριστώ γιατί είναι σπάνια ευαισθησία Υπουργού να έρχεται σε αυτές τις ερωτήσεις, ακόμα και αν τον αφορά καθ’ ύλην το θέμα- έχει συγγράψει ένα βιβλίο όπου αναφέρει ότι θα παραχωρηθούν μέσα στο 2012 δεκαπέντε χερσαία και υποθαλάσσια οικόπεδα στη νότιο Κρήτη και το Ιόνιο, για να γίνουν έρευνες από συγκεκριμένες εταιρείες που έχουν εκδηλώσει ενδιαφέρον για την ανακάλυψη πετρελαίου. 
Υπάρχουν ενδείξεις ότι σε ορισμένα σημεία υπάρχει πετρέλαιο και ενδεχόμενα και φυσικό αέριο. Δεν γνωρίζουμε πόσο είναι αυτό, σε τι βάθος είναι και δεν γνωρίζουμε επομένως και τις οικονομικές συνθήκες που θα υπάρχουν για την εκμετάλλευσή του. Όπως ξέρετε, όλα αυτά κρίνονται, αφού προχωρήσει η έρευνα σε ένα ορισμένο σημείο. 
Αυτή είναι η κατάσταση, όπως μπορώ να την περιγράψω σήμερα. Θεωρώ βεβαίως παράλληλα, ότι πρέπει να προχωρήσει η χώρα μας στην αναζήτηση εναλλακτικών πηγών ενέργειας που δεν επιβαρύνουν το περιβάλλον. Υπάρχει το πρόγραμμα «Ήλιος» το οποίο είναι σε προοπτική άμεσης εφαρμογής, που θα επιτρέψει να παράγουμε μια μεγάλη ποσότητα ενέργειας μέσω του ήλιου και να την εξάγουμε στη Γερμανία μέσα από συγκεκριμένο συμβόλαιο κατασκευής και εμπορικής διαχείρισης των προϊόντων. Και αυτό στο βαθμό που θα εφαρμοστεί -και ελπίζω να υπάρξουν όλες οι γραφειοκρατικές και άλλες προϋποθέσεις για να τελειώσει η συζήτηση μέσα στο έτος- θα είναι μια μεγάλη καινοτομία και ένα μεγάλο βήμα προς τα εμπρός.
Ευχαριστώ, κύριε Πρόεδρε.","ΘΕΟΔΩΡΟΣ ΠΑΓΚΑΛΟΣ",383
"75762"," Ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης έχει το λόγο για την ανάπτυξη της επίκαιρης ερώτησής του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75763"," Πόσο νερό έχει τρέξει στην κοίτη του Ιλισσού από τότε που φωνάζατε και εσείς ο ίδιος «ΕΟΚ και ΝΑΤΟ το ίδιο συνδικάτο», για να είστε σήμερα ο υπέρμαχος της πλήρους ενοποίησης της Ευρωπαϊκής Ένωσης! Δηλαδή, θα είμαστε κάτι σαν τη Λουιζιάνα.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"75764"," Εγώ ποτέ δεν έχω πει αυτό το συγκεκριμένο.","ΘΕΟΔΩΡΟΣ ΠΑΓΚΑΛΟΣ",383
"75765"," Α, το αποκηρύσσετε. Καλό είναι αυτό. Έστω και αργά, καλό είναι αυτό.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"75766"," Το αποκήρυσσα πάντα. Δεν με έχετε παρακολουθήσει προσωπικά πολύ λεπτομερώς. Ήμουν πάντα εναντίον αυτού του συνθήματος. Υπήρχαν πολλές τάσεις. Είμαστε πολύ μεγάλο κόμμα. Είναι πολλές οι τάσεις. Πολλές οι απόψεις.","ΘΕΟΔΩΡΟΣ ΠΑΓΚΑΛΟΣ",383
"75767"," Σαφώς. Κάποτε ήταν κόμμα, τώρα είναι απόκομμα. Το είπα και χθες.
Έρχομαι και λέω ότι εσείς φαντάζεστε την Ελλάδα κάπως σαν τη Λουιζιάνα  όπου η πλούσια Καλιφόρνια, η Γερμανία, θα μας βοηθάει και δεν θα θέτει και όρους. Εγώ δεν φαντάζομαι αυτήν τη στιγμή τη Λουιζιάνα να δέχεται τη δουλεία που δέχεται η Ελλάδα από τη Γερμανία. Μιλάτε για πράγματα που είναι στη σφαίρα της πολιτικής φαντασίας, ότι εμείς θα γίνουμε ποτέ ισότιμοι με όλους αυτούς οι οποίοι μας βλέπουν ως τα γκαρσόνια της Ευρώπης, χωρίς να θέλω να υποτιμώ το επάγγελμα. 
Δυστυχώς δεν μπορούμε να ματαιοπονούμε, κύριε Αντιπρόεδρε. Τα βλέπετε κάθε μέρα. Χθες ο Βιετναμέζος Αντιπρόεδρος της Γερμανίας προσέβαλε χυδαιότατα τον κ. Χρυσοχοΐδη. Δεν μπορούν να μας λένε διαρκώς ανίκανους, τεμπέληδες, ακαμάτηδες και να θέλετε να συλλειτουργήσουμε μαζί τους. Είναι αδιανόητο!
Κι εν πάση περιπτώσει, ώσπου να γίνει αυτό, εγώ είμαι από αυτούς που αντιστέκομαι. Είμαι από αυτούς που πήγα κι έδωσα μάχη σε Γαλλία και Ολλανδία τότε με το δημοψήφισμα, ήμουν σε εκείνους οι οποίοι γιόρτασαν εκείνη την αντίσταση και την αντίδραση στο δημοψήφισμα.
Και, βεβαίως, για να δείτε πόσο λειτουργεί δημοκρατικά αυτό το σύστημα, ύστερα από λίγο έφερε το υποκατάστατο όχι του Συντάγματος, κάτι σαν Σύνταγμα –πώς λέμε ζαχαρίνη;- τη Συνθήκη της Λισσαβόνας!
Μην τους εμπιστεύεστε. Κατ’ αρχάς, δεν έχουν καμμία δημοκρατική διαδικασία. Σήμερα δεν υπάρχει Ευρωπαϊκή Ένωση. Έχει καταργηθεί. Είναι η πλήρης επικυριαρχία των Γερμανών. Κορυφαίος Επίτροπος –το έχω πει πολλές φορές- μου έστειλε τον γενικό του διευθυντή στο Χίλτον, ο οποίος είπε: «Κάντε κάτι. Αντιδράστε εσείς που έχετε το πρόβλημα, να απαλλαγεί η Ευρώπη από τη γερμανική επικυριαρχία». 
Ποιος από εσάς είδε αυτές τις ημέρες της κρίσεως, τον Πρόεδρο της Ευρώπης, τον κ. Ρομπόι; Η κ. Μέρκελ έκανε το κουμάντο, μαζί με την κ. Λαγκάρντ και ενώ συμφωνήσαμε γι’ αυτό το μνημόνιο, όπως συμφωνήσαμε –ή μάλλον, συμφωνήσατε- έρχεται και λέει: «Δυσκολεύομαι για τις δόσεις. Δεν μπορώ να είμαι σίγουρη για τις δόσεις και πώς θα τις δώσω». 
Μας εμπαίζουν σε όλους τους τόνους, κύριε Αντιπρόεδρε. 
Επ’ ευκαιρία, θα ήθελα κάποια στιγμή να μου δείξει κάποιος την υπογραφή που έχει βάλει αυτή η συνιστώσα, το ΔΝΤ, στο πρώτο μνημόνιο. Θα ήθελα πάρα πολύ να δω την υπογραφή.
Έρχομαι λοιπόν στο θέμα το οποίο αναπτύξαμε σήμερα. 
Εσείς πήγατε τρεις φορές στην Τεχεράνη. Τώρα τελευταία δεν βλέπω κανέναν να πηγαίνει. Δεν πηγαίνει κανείς τώρα τελευταία. Εγώ όμως έφερα εδώ, λίγο πριν το πρώτο μνημόνιο, τον Αναπληρωτή Υπουργό της χώρας αυτής και του ζήτησα 10 δισεκατομμύρια για δέκα χρόνια με 3%. Μου είπε ότι είναι κάτι που η χώρα του το συζητάει και την άλλη μέρα τον έστειλα στο Μαξίμου. Και του είπαν για χίλια άλλα πράγματα εκτός από αυτό. Γιατί; Διότι υπάρχει αυτή η δουλεία, αυτή η εκχώρηση εθνικής κυριαρχίας, μην πάμε κόντρα σε κάποιους.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
 Είπατε ότι δεν πρέπει να γίνει πυρηνική δύναμη το Ιράν. Ωραία. Στη Μεσόγειο μπορούμε να έχουμε πυρηνικές δυνάμεις; Γιατί δεν υπάρχει η ίδια ευαισθησία για τη Μεσόγειο που είναι το σπίτι μας, για την ανατολική Λεκάνη της Μεσογείου; Το Ιράν είναι στον Ινδικό Ωκεανό κι έχουμε ευαισθησία μπας και γίνει πυρηνική δύναμη. Να μη γίνει. Εδώ όμως στη γειτονιά μας, που έχουμε πυρηνικές δυνάμεις, γιατί δεν αντέδρασε κανείς; Γιατί είναι οι φίλιες πυρηνικές δυνάμεις. Ζούμε σε έναν κόσμο που ό,τι είναι καλό για το γίγαντα, είναι καλό για όλους. Και δεν έχουμε δικαιώματα. Ομοίως έχουμε και «καλές» και «κακές» δικτατορίες. 
Αυτά λοιπόν δεν συνάδουν με το ήθος που πρέπει να έχει μία χώρα, προκειμένου να μπορεί να στέκεται όρθια στον παγκόσμιο πλανήτη. Έχουμε εκχωρήσει πλήρως την εθνική κυριαρχία, τη διπλωματία μας. 
Δεν έπρεπε να πάει ο Υπουργός Εξωτερικών στο Ιράν τώρα που δημιουργείται αυτός ο μεγάλος κίνδυνος; Δεν έπρεπε να έχει πάει ήδη ο Υπουργός Εξωτερικών στη Λιβύη; Δεν το κάνατε. Θα σας υποκαταστήσω, όπως έκανα και με το Ευρωπαϊκό Κοινοβούλιο, που αρνηθήκατε να φέρετε το θέμα που σας είπα πριν και αναγκάστηκα να το κάνω μόνος μου. Και δημιουργήθηκε ο μέγας θόρυβος. Ξεσηκώθηκε όλη η Ευρώπη. Φοβήθηκε όμως το σύστημα. Όχι μου είπαν στο Συμβούλιο Πολιτικών Αρχηγών. «Μην το πας, μην το ανακατεύεις». 
Γιατί, λοιπόν, αυτή η κάμψη της εθνικής κυριαρχίας; Για ποιο λόγο; Είναι μια σειρά πραγμάτων που πρέπει να δούμε.
Μιλάτε για μείωση της τιμής του πετρελαίου. Όλοι οι αναλυτές μιλούν για αύξηση. Χθες είχαμε το ρεκόρ του εννεαμήνου. Εκατόν είκοσι πέντε δολάρια. Κοντεύει τα 100 ευρώ σε μία Ευρώπη που μπαίνει σε ύφεση, κύριε Αντιπρόεδρε. Ύφεση και άνοδος του πετρελαίου. Πάντα! Διότι κάποιοι κουφιοκεφαλάκηδες θέλουν να επαναλάβουν αυτό το οποίο έγινε πριν από δέκα, έντεκα χρόνια με το Ιράκ και πτώχευσε ο κόσμος. Από εκεί άρχισε η οδύνη η δική μας. Και τώρα επαναλαμβάνουμε το ίδιο λάθος.
Άρα λοιπόν σε ένα πλαίσιο ευρωπαϊκής ύφεσης, με άνοδο του πετρελαίου, αντιλαμβάνεστε ποια είναι η κατάσταση της χώρας, πού οδηγούμεθα. Θέλουμε συμμαχίες για τις δύσκολες στιγμές. Και είναι μία λύση το Ιράν.
Δεν ξέρω αν είναι η μόνη, αλλά είναι μια λύση. Τουλάχιστον, εάν υπάρξει ο κίνδυνος, εάν κάτι δεν πάει καλά, εάν αναγκαστεί η χώρα να βγει από το ευρώ, να έχουμε εξασφαλίσει την ενέργεια για τον κόσμο, γιατί πολύ φοβούμαι ότι θα έρθει η στιγμή και η μέρα που ο καθένας θα έχει στο σπίτι του ρεύμα για δύο ώρες. Καλύτερα το προλαμβάνειν του θεραπεύειν.
Θέλω να πιστεύω λοιπόν ότι κάποια τέτοια πράγματα, που είναι η ουσία της πραγματικότητας, που είναι η αυθεντική αλήθεια και όχι ωραιοποιήσεις, πρέπει να έχουν την πρέπουσα και δέουσα μάλιστα προσοχή από εσάς. Θέλω να πιστεύω, λοιπόν, κύριε Αντιπρόεδρε, ότι θα καταλάβετε ότι μερικά πράγματα δεν είναι απλά. 
Θέλουν να πουλήσουν τη ΔΕΠΑ και τη ΔΕΣΦΑ. Ήδη είναι στο ταμείο αξιοποίησης. Μα εσείς πριν από λίγο είπατε: «Ευτυχώς που η  ΔΕΠΑ…» Για φανταστείτε τη ΔΕΠΑ ιδιωτική. Εν πάση περιπτώσει να δοθεί η ΔΕΠΑ, να δοθεί και η ΔΕΣΦΑ; Να δώσουμε τις σωλήνες σ’ έναν τρίτο, όταν ο κ. Μανιάτης κάνει αγώνα να βρει αέριο; Πώς θα μεταφέρουμε το δικό μας αέριο, εάν χρειαστεί, στο εσωτερικό της χώρας; Μην εγκληματείτε! Επιτέλους, πρέπει να πούμε μια αλήθεια. Αυτό το αέριο, το όποιο αέριο βρούμε, να έχετε υπ’ όψιν σας ότι βρίσκετε κάτω από το βρόγχο και την απειλή του Αγγλικού Δικαίου με ό,τι αυτό σημαίνει.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"75768","  Σας παρακαλώ, κύριε Πρόεδρε, πρέπει να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75769"," Τελειώνω, κύριε Πρόεδρε.
Τώρα, όσον αφορά τον παρακείμενο κ. Μανιάτη, θα ήθελα να πω ότι το hypnostedon είναι καλό, αλλά έχει περιορισμένη διάρκεια. Άρα λοιπόν καλά κάνατε και βάλατε hypnostedon, τρέξτε όμως -δεν μιλάω για εσάς, εκεί που το δώσατε- γιατί ο χρόνος που έχει η Ελλάδα στην διάθεσή της δεν είναι ατελείωτος.
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"75770"," Το λόγο έχει ο Αντιπρόεδρος της Κυβέρνησης, ο κ. Θεόδωρος Πάγκαλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75771"," Κύριε Πρόεδρε, κατ’ αρχάς να μου επιτρέψετε να διευκρινίσω ότι με βάση τα δεδομένα που μπορεί κανείς να προβλέψει -από μετεωρολογική άποψη εννοώ- εάν δηλαδή δεν έχουμε πρωτοφανή επιδείνωση του καιρού, που έχει να σημειωθεί μισό αιώνα και παραπάνω, δεν υπάρχει πρόβλημα πλέον ούτε αερίου ούτε πετρελαίου ούτε παραγωγής ηλεκτρισμού για το μήνα που έρχεται και επομένως δεν υπάρχει κανένας λόγος πανικού και σύγχυσης.
Τώρα, πραγματικά, θα ήταν η ιδανική λύση για εμάς να υπάρξει κάποια μετριοπάθεια και συνεργασία με τους διεθνείς οργανισμούς που ελέγχουν την ατομική ενέργεια της κυβερνήσεως του Ιράν, να αποφευχθούν τα μέτρα εναντίον τους και οι ίδιοι να είναι πιο συνετοί σε ό,τι αφορά τη λήψη μονομερών αποφάσεων, εμπάργκο κ.λπ..
Εγώ δεν είμαι έτοιμος να χαρακτηρίσω «κουφιοκεφαλάκηδες» διάφορους που ενθαρρύνουν ακραίες λύσεις και νευρικές πρωτοβουλίες. Μπορώ να σας πω παραδείγματος χάριν, ότι αν πελάτες του Ιράν, πολύ σημαντικοί, πολύ σημαντικότεροι από εμάς, όπως είναι η Κίνα, οι Ινδίες, ενοχληθούν, είμαι σίγουρος ότι θα σπεύσουν να αναπληρώσουν το κενό εταιρείες, οι περισσότερες από τις οποίες είναι αμερικανικής ιδιοκτησίας και προέλευσης, που προμηθεύονται πετρέλαιο από αλλού και άρα, εκεί θα υπάρξουν μεγάλα κέρδη.
Δεν ξέρω λοιπόν, αν μια τέτοια εξέλιξη είναι απλώς ένα θέμα ιδεολογικό, πολιτικής προχειρότητας και δεν αποκρύπτει και συγκεκριμένα συμφέροντα στα οποία εμείς δεν έχουμε κανέναν λόγο να εμπλακούμε. 
Θα σας επαναλάβω ξανά, για να είναι σαφές μεταξύ μας τουλάχιστον, ότι άλλο θέμα είναι η εθνική κυριαρχία στην ομαλή πορεία της Ευρώπης προς μια ενιαία πολιτική έκφραση, για την οποία εγώ μιλούσα και για την οποία θα συνεχίσω να μιλάω και άλλο θέμα είναι οι δεσμεύσεις που αναγκαζόμαστε να αναλάβουμε, επειδή αναγκαζόμαστε να δανειστούμε, επειδή βρισκόμαστε σε μια έκτακτη και πράγματι πολύ δυσάρεστη για όλους κατάσταση.
Τώρα σε ό,τι αφορά τον κ. Ρέσλερ, δεν μπορώ να αντισταθώ στον πειρασμό να σας πω ότι και εμένα δεν μου είναι ιδιαιτέρως συμπαθής και όταν προ καιρού επισκέφτηκε την Αθήνα και συνάντησε τον κ. Χρυσοχοΐδη, για πρώτη φορά μου είχε ζητήσει ραντεβού. Αυτό δεν έχει γίνει γνωστό, γιατί δεν το κοινολόγησα. Απάντησα τότε ότι «θα δει τον κ. Βενιζέλο, ο οποίος είναι αρμόδιος επί των οικονομικών, θα δει τον κ. Χρυσοχοΐδη, ο οποίος είναι ειδικός στα θέματα που ήθελε να συζητήσει δεν βλέπω κανένα λόγο να συναντηθούμε για λόγους κοινωνικούς» και δεν τον δέχτηκα. Εγώ, όπως ξέρετε, είμαι πολύ κοινωνικός άνθρωπος, έχω μεγάλο ενδιαφέρον για τις προσωπικότητες των άλλων και μου αρέσει πολύ η καλή παρέα.
Καλή παρέα δεν ήταν με βάση τα όσα είχε πει μέχρι εκείνη τη στιγμή ο κ. Ρέσλερ και τον απέφυγα. Καλά θα κάνει να κοιτάξει να βρει άλλους τρόπους για να ανεβάσει την επιρροή κόμματός του -βλέπετε ότι η δημαγωγία και η ψηφοθηρία δεν είναι ελληνικό ελάττωμα, αλλά υπάρχουν σε όλα τα κοινοβουλευτικά καθεστώτα- και για ν’ αποκτήσει ψήφους και επιρροή στο γερμανικό λαό, αντί να καλλιεργεί μύθους τέτοιου είδους, που είναι ξεπερασμένοι από την εποχή και από την ανάπτυξη της ίδιας της χώρας του, την πνευματική και την πολιτική, πιστεύω.  
Τέλος πρέπει να σας πω ότι πιστεύουμε ακράδαντα και εγώ και ο παριστάμενος συνάδελφος με τον οποίο επανειλημμένα έχουμε συνεργαστεί και συζητήσει τα θέματα αυτά, ότι η Ελλάδα οφείλει να αποκτήσει μεγαλύτερη αυτονομία με τρεις βασικές μεθοδεύσεις: Με έρευνες που πρέπει να ξεκινήσουν και πρέπει να προχωρήσουν στις παραδοσιακές μορφές ενέργειας, πετρέλαιο, αέριο και πολλαπλασιασμό των δυνατοτήτων προμήθειας πετρελαίου και αερίου από το εξωτερικό. Μια δυνατότητα μπορεί να είναι ίσως και κάποιος αγωγός, ο οποίος μπορεί να συζητηθεί με όλες τις δυνάμεις, οι οποίες μπορούν να συμμετάσχουν στη δημιουργία και την υλοποίηση αυτού του αγωγού. Και υπάρχουν τέτοια σχέδια, τα οποία αυτήν τη στιγμή δεν είμαι σε θέση να περιγράψω, γιατί δεν έχω το χρόνο. Μπορούμε όμως κάλλιστα, αν θέλετε, να συζητήσουμε μαζί και να σας στείλω και το σχετικό υλικό. 
Το τρίτο, βεβαίως, είναι αυτό που είπα πριν, το οποίο δεν έχει τίποτε που να μην είναι ισότιμο και να είναι υποδουλωτικό. Εμείς έχουμε μια πηγή ενέργειας, τον ήλιο. Άλλοι έχουν κεφάλαια. Αυτοί βάζουν τα κεφάλαια, εμείς βάζουμε την πηγή ενέργειας, την κατασκευή και το έδαφος και πουλάμε το προϊόν: το διαθέτουμε στην εσωτερική αγορά και στην εξωτερική αγορά, σε όποιον μπορεί να το αγοράσει με τους όρους των τιμών που υφίστανται στο διεθνές εμπόριο. Αυτή είναι κανονικότατη λειτουργία ισότιμη, επιβαλλόμενη και πιστεύω, αξιέπαινη. 
Ευχαριστώ, κύριε Πρόεδρε.","ΘΕΟΔΩΡΟΣ ΠΑΓΚΑΛΟΣ",383
"75772","  Ευχαριστούμε τον κ. Πάγκαλο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα δυο μαθητές και μαθήτριες και δύο εκπαιδευτικοί από το Γυμνάσιο Διαπολιτισμικής Εκπαίδευσης Σαπών Ροδόπης. Τα παιδιά φιλοξενούνται στην Αθήνα στο πλαίσιο εκπαιδευτικού προγράμματος που οργανώνει το Ίδρυμα της Βουλής.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επίσης ανακοινώνεται στο Σώμα ότι ο πρώην Πρόεδρος της Βουλής κ. Απόστολος Κακλαμάνης και εβδομήντα τέσσερις Βουλευτές κατέθεσαν πρόταση νόμου, τροποποίηση του ν. 3213/2003: «Δήλωση και έλεγχος περιουσιακής κατάστασης Βουλευτών, Δημοσίων Λειτουργών, ιδιοκτητών Μαζικών Μέσων Ενημέρωσης και άλλων κατηγοριών προσώπων». 
Παραπέμπεται στην αρμόδια Διαρκή Επιτροπή. 
Κυρίες και κύριοι συνάδελφοι, η τρίτη με αριθμό 554/21-2-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου προς την Υπουργό Παιδείας, Διά Βίου Μάθησης και Θρησκευμάτων, σχετικά με την επαναφορά του μέτρου του 10% για την εισαγωγή στα ΑΕΙ- ΑΤΕΙ της χώρας δεν συζητείται λόγω κωλύματος του κυρίου Βουλευτή και διαγράφεται. 
Επίσης, η τέταρτη με αριθμό 550/21-2-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Γρηγορίου Αποστολάκου προς τον Υπουργό Οικονομικών, σχετικά με τη χορήγηση εισοδηματικής ενίσχυσης σε φτωχά νοικοκυριά ορεινών και μειονεκτικών περιοχών της χώρας, δεν συζητείται λόγω κωλύματος του κυρίου Υπουργού και διαγράφεται.
Θα προχωρήσουμε στην πέμπτη  με αριθμό 559/21-2-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Προστασίας του Πολίτη, σχετικά με τη δημιουργία ενιαίου φορέα δασοπροστασίας με μόνιμο προσωπικό. 
Το λόγο έχει ο κ. Σκυλλάκος για δυο λεπτά, για να παρουσιάσει την επίκαιρη ερώτησή του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75773"," Φαίνεται, κύριε Πρόεδρε, ότι ένα ακόμη θύμα από τα μνημόνια και τις δανειακές συμβάσεις είναι και τα δάση. Σε δυο τομείς χειροτερεύει η κατάσταση: Στο ποιος είναι ο φορέας προστασίας των δασών και τι θα γίνει με αυτόν τον φορέα –αν θα μπορεί δηλαδή, να ανταποκριθεί όπως είναι, μόνη της η Πυροσβεστική και επικουρικά οι δασάρχες της κάθε περιοχής όπου έχουμε πυρκαγιές- και τι θα γίνει με το προσωπικό. Είναι επαρκές δηλαδή, το προσωπικό για την προστασία των δασών; 
Θα ξεκινήσω από το δεύτερο, από τους δασοπυροσβέστες.
(Στο σημείο αυτό την Προεδρική Έδρα καταλαμβάνει ο  Α΄ Αντιπρόεδρος της Βουλής κ.  ΓΡΗΓΟΡΙΟΣ ΝΙΩΤΗΣ )
Γνωρίζετε, κύριε Υπουργέ, καλύτερα από εμένα ότι μέχρι πέρυσι εργάζονταν σαν συμβασιούχοι, για οκτάμηνο, πέντε χιλιάδες πεντακόσιοι εποχιακοί δασοπυροσβέστες. Κάνατε ένα διαγωνισμό. Προσλήφθηκαν περίπου τρεις χιλιάδες πεντακόσιοι από αυτούς. Έμειναν δύο χιλιάδες στον αέρα: χίλιοι σαν επιλαχόντες και χίλιοι, που δεν πληρούσαν τα κριτήρια πρόσληψης. 
Το ερώτημα χρειάζεται μια σαφή απάντηση. Τι πρόκειται να γίνει με αυτούς τους δύο χιλιάδες; Και το λέω αυτό και  από άποψη προστασίας των δασών, διότι βεβαίως δεν μπορεί να έχεις πέντε χιλιάδες πεντακόσιους και την επόμενη χρονιά να γίνονται τρεις χιλιάδες πεντακόσιοι που θα κάνουν περιπολίες και θα επεμβαίνουν, όταν θα παίρνει φωτιά το δάσος.  Δεν είναι δυνατόν να μειωθεί ο αριθμός τους κατά δύο χιλιάδες. Είναι ζημιά για το δάσος. Μειώνεται η προστασία του. Και επίσης υπάρχει το κοινωνικό πρόβλημα, αν αυτοί οι άνθρωποι ζουν οικογένειες. Είναι δύο χιλιάδες άνθρωποι και τους πετάτε στο δρόμο. Απαντήστε μου σε αυτό. 
Το δεύτερο που θέλω να σημειώσω είναι ότι -όπως γίνεται και στον υπόλοιπο δημόσιο τομέα- καταργείτε οργανικές θέσεις από την Πυροσβεστική με νομοσχέδιο  και είναι απαράδεκτο, κατά τη γνώμη μου. Έλειπαν τέσσερις χιλιάδες μέχρι σήμερα και  έρχεστε να τις καταργήσετε, για να μη διεκδικεί ο κόσμος προσλήψεις, τη στιγμή που είναι αναγκαίες. Δεν καλύπτονται από τους τρεις χιλιάδες πεντακόσιους του διαγωνισμού. Από τους τέσσερις χιλιάδες, τους τρεις χιλιάδες πεντακόσιους τους είχατε ως συμβασιούχους και νωρίτερα. Γι’ αυτό λέω ότι τα δάση είναι θύμα στο μνημόνιο και στην πολιτική σας. 
Έρχομαι τώρα στο άλλο ζήτημα. Όλοι οι κοινωνικοί φορείς που ασχολούνται με τα δάση, συνδικαλιστικοί φορείς, ΓΕΩΤΕΕ, προτείνουν κάτι. Αν θυμάμαι καλά και στο κοινό πόρισμα όλων των κομμάτων που είχε βγει πριν από πολλά χρόνια για τα δάση, η πρόταση ήταν να υπάρχει ενιαίος δημόσιος φορέας δασοπροστασίας και για την καταστολή και για την πρόληψη και για την αποκατάσταση και για την ανάπτυξη των δασών με ενίσχυση και της Δασικής Υπηρεσίας. Όσοι ασχολούνται με τα δάση προτείνουν το ίδιο πράγμα και είναι μεγάλη κληρονομιά από τους παλαιότερους τα δάση, τα οποία δυστυχώς μειώνονται. 
Έρχεται και νομοσχέδιο στη Βουλή που παρεκκλίνει από τις διατάξεις του ν. 998/1979 κόντρα στο Σύνταγμα, για να μπορούν να πάψουν να είναι δάση, εκατοντάδες χιλιάδες στρέμματα, πάνω από πεντακόσιες χιλιάδες. Και δεν λέω γι’ αυτά που καλλιεργούν αγρότες, αλλά για άλλα που θα είναι για επιχειρηματικές ή οικιστικές δραστηριότητες. 
Σας παρακαλώ, απαντήστε στα κρίσιμα αυτά ζητήματα: Τι θα γίνει με το δάσος; Πώς θα προστατευθεί καλύτερα; Τι θα γίνει με τους δύο χιλιάδες ανθρώπους που περιμένουν να δουν τι θα γίνει;","ΑΝΤΩΝΗΣ ΣΚΥΛΛΑΚΟΣ",469
"75774"," Το λόγο έχει ο κ. Εμμανουήλ Όθωνας, Υφυπουργός Προστασίας του Πολίτη.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75775"," Σας ευχαριστώ, κύριε Πρόεδρε. 
Ο κύριος συνάδελφος με την επίκαιρη ερώτησή του θέτει δύο θέματα για τα οποία θέλω εξαρχής να τον διαβεβαιώσω ότι κρούει θύρες ανοικτές. Τόσο η διαχείριση της δασικής περιουσίας και της δασοπροστασίας όσο και η στελέχωση του Πυροσβεστικού Σώματος, είναι θέματα στα οποία η ευαισθησία μας συμπίπτει και αποτελούν για την Κυβέρνηση θέματα μεγίστης προτεραιότητας. Βέβαια τα δύο θέματα που τίθενται είναι θέματα διαφορετικής δυναμικής και διαφορετικής ευρύτητας. 
Θα ξεκινήσω λοιπόν, από το πιο ευρύ θέμα, που είναι το θέμα της διαχείρισης της δασικής περιουσίας, όπως το έθεσε με την επίκαιρη ερώτησή του ο κύριος συνάδελφος και θα δηλώσω κατ’ αρχάς κάτι που και ο ίδιος γνωρίζει πάρα πολύ καλά: ότι είναι ένα θέμα που υπερβαίνει τις στενές αρμοδιότητες του Υπουργείου Προστασίας του Πολίτη. 
Το Υπουργείο Προστασίας του Πολίτη αναγνωρίζει εμπράκτως καθημερινά, τη σπουδαιότητα της προστασίας του δασικού πλούτου της χώρας. Για το λόγο αυτό μάχεται όχι πάντα υπό τις ευνοϊκότερες συνθήκες, για την ενίσχυση του Πυροσβεστικού Σώματος, για την αναβάθμιση των παρεχόμενων, στους πολίτες και στο φυσικό περιβάλλον, υπηρεσιών, για τη βελτίωση συνθηκών εργασίας όσων έχουν επιφορτιστεί με αυτό το κρίσιμο ζήτημα. Θέλω να είναι βέβαιος και ο κύριος συνάδελφος και η Εθνική Αντιπροσωπεία, ότι θα μπορούσαμε να κάνουμε έναν πολύ πλούσιο απολογισμό για όλα αυτά, για τα δύο τελευταία χρόνια, όπου διορθώνονται πλημμέλειες, αδυναμίες και λάθη του πρόσφατου και απώτερου παρελθόντος, ένα ζήτημα εξαιρετικά πολύπλοκο, δύσκολο και με πολλές αντιστάσεις ενίοτε. 
Με την ευκαιρία, θα ήθελα να στείλω για μία ακόμη φορά, το σαφές και κατηγορηματικό μήνυμα ότι η αλλαγή στον τρόπο διαχείρισης πραγμάτων στο Πυροσβεστικό Σώμα, η αλλαγή στον τρόπο αξιοποίησης της περιουσίας του λαού, που αφορά τα ιδιόκτητα μέσα αεροπυρόσβεσης, αλλά και τις διαδικασίες μίσθωσης, εξορθολογίζονται. Αυτό είναι μία πολιτική απόφαση αδιαπραγμάτευτη, ειλημμένη και θέλω αυτό να είναι σαφές προς πάσα κατεύθυνση, για να μην ξοδεύονται δυνάμεις και ίσως και χρήματα, με τη λογική ότι ίσως είμαστε επιρρεπείς σε πιέσεις ή οποιουδήποτε είδους εκφοβισμούς.
Όσον αφορά το θέμα του ενιαίου φορέα, θέλω πράγματι να συμμεριστώ τον προβληματισμό και να πω ότι δεν είμαστε αρνητικοί. Υπάρχουν πάρα πολλοί λόγοι που συνηγορούν στο να εξετάσει κανείς πολύ σοβαρά αυτό το ενδεχόμενο. Εμείς όμως θέλω να πω ότι στην παρούσα φάση, με τα συγκεκριμένα δεδομένα και χαρακτηριστικά που όλοι γνωρίζουν, έχουμε ως προτεραιότητα την καλύτερη δυνατή διαχείριση και αξιοποίηση του υφιστάμενου πλαισίου και του υφιστάμενου μηχανισμού για την προστασία των δασών και αυτό κάνουμε.
Ξέρει και ο κύριος συνάδελφος -και νομίζω το επικαλέστηκε- ότι με το ν.2612/1998 διαχωρίστηκε η προστασία και η πρόληψη του δασικού πλούτου που παραμένει στη Γενική Γραμματεία Δασών, από την καταστολή που υπάχθηκε στο Πυροσβεστικό Σώμα, στο Υπουργείο Προστασίας του Πολίτη. Υπήρξε όμως στη συνέχεια μία κοινή υπουργική απόφαση, το 1999, αν δεν με απατά η μνήμη μου, όπου ουσιαστικά μέσω αυτής, τα Υπουργεία Εσωτερικών, Εθνικής Άμυνας, Γεωργίας, Δημόσιας Τάξης τότε, αποτύπωσαν έναν οδικό χάρτη ενεργειών και συντονισμού δράσεων για την αντιμετώπιση αυτού του ζητήματος. 
Δεν θεωρώ ότι ο απολογισμός λειτουργίας αυτού του συστήματος είναι τέτοιος, που θα μπορούσε να μας δημιουργήσει τη βεβαιότητα ότι δεν χρειάζεται να κάνουμε ένα ακόμα βήμα ενοποίησης της λειτουργίας και καλύτερου συντονισμού των εμπλεκομένων φορέων. Είναι στον προβληματισμό μας. Όμως αυτό θέλει έναν πολύ προσεκτικό σχεδιασμό, μια ολοκληρωμένη μελέτη, γιατί όσο και αν η γοητεία των αλλαγών και των μεταρρυθμίσεων πολλές φορές είναι ελκυστική, ίσως στις μέρες μας είναι καλύτερο να μεγιστοποιήσουμε την αξιοποίηση του πλαισίου που βρισκόμαστε και να παρέχουμε, κάτω από τις συγκεκριμένες συνθήκες, την υπηρεσία που μπορούμε στους πολίτες και αυτό κάνουμε.
Κλείνω, λέγοντας ότι για πρώτη φορά και το 2011 -και το προγραμματίζουμε για το 2012- σε κάθε περιφέρεια έγιναν τοπικές, περιφερειακού χαρακτήρα, συσκέψεις όλων των εμπλεκομένων φορέων όπως διευθύνσεων δασών, τοπικής αυτοδιοίκησης, πυροσβεστικών υπηρεσιών, δήμων, περιφερειακών ενοτήτων για να δούμε στη μικροκλίμακα των ιδιαιτεροτήτων κάθε περιοχής, πώς εφαρμόζουμε τον ενιαίο σχεδιασμό πρόληψης, το επιχειρησιακό σχέδιο καταστολής, για όλα αυτά που πράγματι, θα μπορούσαν να αποτελούν αντικείμενο ενός ενιαίου φορέα, όπως προτείνουν πολλοί φορείς.
Ευχαριστώ, κύριε  Πρόεδρε.","ΕΜΜΑΝΟΥΗΛ ΟΘΩΝΑΣ",376
"75776"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής,  πενήντα μαθητές και μαθήτριες και τέσσερις εκπαιδευτικοί από το 4ο Γενικό Λύκειο Ηρακλείου Κρήτης, Β΄ Τμήμα.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο ερωτών Βουλευτής του Κομμουνιστικού Κόμματος Ελλάδας κ. Σκυλλάκος, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75777"," Η ευαισθησία του καθενός και του κάθε πολιτικού κόμματος και ποια ζητήματα βάζει σε προτεραιότητα κρίνονται στην πράξη, κύριε Υπουργέ. Δυστυχώς, δεν πιάνετε τη βάση ως Κυβέρνηση ούτε εσείς ούτε οι προηγούμενες κυβερνήσεις με μόνο το γεγονός αν εξετάσουμε πόσα ήταν τα δάση πριν από χρόνια και πόσο έχουν περιοριστεί μέχρι σήμερα, αν δούμε και τις διατάξεις που εξαιρούν και αποχαρακτηρίζουν μεγάλα τμήματα των δασών στη χώρα μας. Ήδη επίκειται, όπως σας είπα, ψήφιση σχετικού νομοσχεδίου.
Τώρα, για το φορέα δασοπροστασίας, δεν είναι καινούργιο το ζήτημα. Είναι πάνω από δέκα χρόνια που το ζητούν οι αρμόδιοι φορείς, πριν ψηφιστεί ο νόμος που την έδινε στην Πυροσβεστική. Τότε οξύνθηκε το αίτημα αυτό, προβλήθηκε πιο έντονα, αλλά είναι πάρα πολλά τα χρόνια. Δεν μπορεί να παραμένει ως προβληματισμός μονάχα.
Έρχομαι όμως στο δεύτερο, στο οποίο ήθελα να ακούσω την απάντηση, διότι τώρα ο κύριος Υπουργός μπορεί να απαντήσει με σαφήνεια ή με ασάφεια και δεν θα έχω το δικαίωμα ούτε να διευκρινίσω ορισμένα πράγματα και θα αναγκάζομαι να τον διακόπτω, κύριε Πρόεδρε. Ήταν προτιμότερο να μιλήσει ένα λεπτό παραπάνω να μας πει τι θα γίνει με αυτούς τους δύο χιλιάδες ανθρώπους. Χρειάζονται σαφείς απαντήσεις.
Έχουμε τρία ζητήματα εδώ: Τι θα γίνει με τις δύο χιλιάδες ανθρώπους; Ένα θέμα είναι το προσωπικό.","ΑΝΤΩΝΗΣ ΣΚΥΛΛΑΚΟΣ",469
"75778"," Για το κάθε θέμα να κάνετε μια γενικευμένη επερώτηση, κύριε Σκυλλάκο.","ΕΜΜΑΝΟΥΗΛ ΟΘΩΝΑΣ",376
"75779"," Έχουμε δικαίωμα, κύριε Πρόεδρε, σύμφωνα με τον Κανονισμό, να βάλουμε δύο ερωτήματα. Ένα βάλαμε για τον ενιαίο δημόσιο φορέα και ένα για το προσωπικό. Το προσωπικό όμως έχει διάφορες πλευρές. Η μια πλευρά είναι οι δύο χιλιάδες. Η δεύτερη πλευρά είναι οι οργανικές θέσεις και η τρίτη πλευρά τι θα γίνει με αυτούς που προσλάβατε, όταν θα τελειώσει η πενταετία. 
Κάντε, λοιπόν, πολιτική τοποθέτηση, γιατί με το νόμο δεν κατοχυρώνεται τίποτα, το ξέρετε πολύ καλά. Όπως το ξέρω και εγώ, ξέρετε και εσείς ότι δεν υπάρχει κατοχύρωση. Δώστε μια πολιτική δέσμευση, τι θα γίνει με τους δύο χιλιάδες. Γιατί καταργείτε τις οργανικές θέσεις; Τι θα γίνει στο τέλος της πενταετίας γι’ αυτούς που έχουν πάρει μόνιμο χαρακτήρα, για να εργάζονται οκτώ μήνες και όχι δώδεκα και μόνο για μια πενταετία;","ΑΝΤΩΝHΣ ΣΚΥΛΛΑΚΟΣ",469
"75780"," Ολοκληρώσατε;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75781"," Ολοκλήρωσα. Αφού δεν μου απάντησε στο βασικό ερώτημα, τι άλλο να πω, κύριε Πρόεδρε;","ΑΝΤΩΝΗΣ ΣΚΥΛΛΑΚΟΣ",469
"75782"," Το λόγο έχει ο Υφυπουργός Προστασίας του Πολίτη κ. Εμμανουήλ Όθωνας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75783"," Επειδή ο κύριος συνάδελφος, κύριε Πρόεδρε, είπε και συμφωνώ απολύτως ότι η πολιτική -και με «η» και με «οι»- κρίνεται εκ του αποτελέσματος, θέλω να πω ότι λόγοι στοιχειώδους πολιτικής ηθικής αλλά και αισθήματος δικαίου επιβάλλουν, όταν κάποιος αναφέρεται στο ζήτημα των εποχικών δασοπυροσβεστών, μετά τη ρύθμιση την οριστική του θέματος να ξεκινά από την αναγνώριση ότι αυτή η Κυβέρνηση έλυσε ένα χρόνιο πρόβλημα εργασιακής ομηρίας χιλιάδων ανθρώπων…","ΕΜΜΑΝΟΥΗΛ ΟΘΩΝΑΣ",376
"75784"," Για πέντε χρόνια το λύσατε, κύριε Υπουργέ!","ΑΝΤΩΝHΣ ΣΚΥΛΛΑΚΟΣ",469
"75785"," Δεν θα επιτρέψω διακοπές, κύριε Πρόεδρε, ακόμα και αν το ανεχθείτε εσείς.","ΕΜΜΑΝΟΥΗΛ ΟΘΩΝΑΣ",376
"75786"," Παρακαλώ, κύριε Σκυλλάκο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75787"," Δεν απάντησε, κύριε Πρόεδρε!","ΑΝΤΩΝΗΣ ΣΚΥΛΛΑΚΟΣ",469
"75788"," Παρακαλώ, κύριε Σκυλλάκο. Το θέσατε το θέμα και απαντάει σε αυτά που θέσατε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75789"," Απαντώ, λοιπόν, πάρα πολύ συγκεκριμένα.
Όταν πήρε η Κυβέρνηση τη νομοθετική πρωτοβουλία…","ΕΜΜΑΝΟΥΗΛ ΟΘΩΝΑΣ",376
"75790"," Δεν απάντησε στην πρωτολογία και με αναγκάζει να παρεμβαίνω, κύριε Πρόεδρε.","ΑΝΤΩΝHΣ ΣΚΥΛΛΑΚΟΣ",469
"75791","  Ωραία, το θέσατε όμως. Τώρα ας ακούσουμε τον κύριο Υφυπουργό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"75792"," Θα σας καλύψω απολύτως, κύριε συνάδελφε. Θα είμαι πάρα πολύ συγκεκριμένος, αφού υπενθυμίσω ότι, όταν η Κυβέρνηση διά του Υπουργείου Προστασίας του Πολίτη πήρε τη συγκεκριμένη νομοθετική πρωτοβουλία ρύθμισης αυτού του θέματος, τη στήριξαν -και είναι προς τιμήν τους- όλα τα κοινοβουλευτικά κόμματα, κρατώντας όμως μια μόνιμη επιφύλαξη και δυσπιστία -δικαιολογημένη θα πω εγώ- ότι για μια ακόμα φορά εμπαίζουμε τους ενδιαφερόμενους και ουσιαστικά κάνουμε παιχνίδι με την αγωνία τους. 
Σήμερα, λοιπόν, που τρεις χιλιάδες τετρακόσιοι άνθρωποι από αυτούς είναι πυροσβέστες πενταετούς υποχρέωσης και είναι μέσα στα οριζόμενα παραρτήματα της Πυροσβεστικής Ακαδημίας και κάνουν την εκπαίδευσή τους, κανείς δεν δικαιούται να ομιλεί για εμπαιγμό, αντιθέτως –επαναλαμβάνω- στοιχειώδες αίσθημα δικαίου και πολιτικής ηθικής θα επέβαλε την αναγνώριση της συμβολής της Κυβέρνησης σε αυτό το μείζον θέμα. 
Επίσης, είναι αδιαμφισβήτητο ότι η Πυροσβεστική Υπηρεσία το 2012, σε σχέση με το 2011 και τα προηγούμενα χρόνια, θα έχει ως μόνιμο ετήσιας απασχόλησης προσωπικό τους τέσσερις χιλιάδες πυροσβέστες πενταετούς υποχρέωσης, τους πενήντα πτυχιούχους για τους οποίους ολοκληρώθηκε η διαδικασία της προκήρυξης και τους επτακοσίους είκοσι πέντε μόνιμους πυροσβέστες, των οποίων τα αποτελέσματα της μοριοδότησης αναρτήθηκαν στο διαδίκτυο και σε λίγες μέρες ξεκινούν οι υγειονομικές και αθλητικές δοκιμασίες για την πρόσληψή τους. Θα είναι και αυτοί στελέχη του Πυροσβεστικού Σώματος εντός του τρέχοντος έτους. 
Με το νόμο για την πειρατεία των πλοίων, που ξέρει ο κύριος συνάδελφος ότι συζητείται σήμερα σε δεύτερη ανάγνωση στην επιτροπή, συνιστώνται για πρώτη φορά στο Πυροσβεστικό Σώμα θέσεις αξιωματικών ειδικών καθηκόντων. 
Τώρα σε ό,τι αφορά την κατάργηση οργανικών θέσεων, δεν ξέρω πού αναφέρεται η παρατήρηση αυτή και η κριτική του κυρίου συναδέλφου. Αν αναφέρεται στο γεγονός ότι ο νόμος περί πενταετούς θητείας προβλέπει ότι συστήνονται τέσσερις χιλιάδες θέσεις, οι οποίες είναι εις βάρος των οργανικών θέσεων, αυτό είναι πράγματι έτσι, αλλά αυτή ήταν η νομοθετική ρύθμιση που η Βουλή των Ελλήνων ψήφισε.
Κατάργηση άλλων θέσεων στην Πυροσβεστική που να αφορά ένστολο προσωπικό δεν γίνεται. Αν έχει κάτι υπ’ όψιν του, έχει σχέση πράγματι με προεδρικό διάταγμα που εξεδόθη πρόσφατα, που αφορά και στην Ελληνική Αστυνομία και στο Πυροσβεστικό Σώμα, κατάργηση θέσεων πολιτικού προσωπικού, θέσεων ανενεργών επί δεκαετίες. 
Υπάρχει ένα ζήτημα με τους χίλιους εννιακόσιους έξι, για να ακριβολογούμε, κύριε Πρόεδρε, που έμειναν από τους πέντε χιλιάδες τριακόσιους έξι που απασχολήθηκαν το 2012 ως εποχικοί, χοντρικά περίπου χίλιοι είναι οι επιλαχόντες και εννιακόσιοι αυτοί που δεν πληρούσαν τις προϋποθέσεις στην προκήρυξη που έγινε για διάφορους λόγους.
Σε ό,τι αφορά τους επιλαχόντες, απλά υπενθυμίζω ότι η νομοθετική ρύθμιση προβλέπει πως ισχύει για τριετία ο πίνακας και κάθε χρόνο οι κενούμενες θέσεις από αποχώρηση ή συνταξιοδότηση στο Πυροσβεστικό Σώμα θα καλύπτονται κατά 50% από αυτή τη λίστα επιλαχόντων.
Όσον αφορά το ενδιάμεσο διάστημα και γι’ αυτούς και για όσους δεν είχαν δικαίωμα συμμετοχής στο διαγωνισμό, θέλω να αναφέρω ότι το π.δ. 121/2007 έχει πενταετή διάρκεια, επομένως περιλαμβάνει και την αντιπυρική περίοδο του 2012. 
Με βάση αυτό, εφόσον οι ίδιοι επιθυμούν, οι ανάγκες του Πυροσβεστικού Σώματος επιβάλλουν και διαπιστώνουν ότι δεν θα δημιουργήσει υπερβάσεις στον προϋπολογισμό του Πυροσβεστικού Σώματος, μπορούν να συνεχίσουν να απασχολούνται ως εποχικοί, όπως τα προηγούμενα χρόνια. 
Για το λόγο αυτόν ήδη το Αρχηγείο του Πυροσβεστικού Σώματος έχει διαβιβάσει σχετικό αίτημα για την εποχική απασχόληση και φέτος των χιλίων εννιακοσίων έξι εποχικών πυροσβεστών. Το έχει διαβιβάσει, για την αναγκαία έκδοση της πράξης Υπουργικού Συμβουλίου, στη Γενική Γραμματεία Δημόσιας Διοίκησης του Υπουργείου Διοικητικής Μεταρρύθμισης και στο Γενικό Λογιστήριο του Κράτους στο Υπουργείο Οικονομικών.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Το Υπουργείο Προστασίας του Πολίτη θα στηρίξει πολιτικά αυτό το αίτημα για την έκδοση αυτής της πράξης του Υπουργικού Συμβουλίου για την εποχική απασχόληση των χιλίων εννιακοσίων έξι πυροσβεστών και γι’ αυτήν την αντιπυρική περίοδο.","ΕΜΜΑΝΟΥΗΛ ΟΘΩΝΑΣ",376
"75793"," Δηλαδή δεν είναι σίγουρο ότι θα είναι εξασφαλισμένη η εργασία τους; Εξαρτάται από το τι θα πει το Υπουργείο;","ΑΝΤΩΝΗΣ ΣΚΥΛΛΑΚΟΣ",469
"75794"," Κάθε χρόνο γίνεται έτσι, κύριε Σκυλλάκο.","ΕΜΜΑΝΟΥΗΛ ΟΘΩΝΑΣ",376
"75795"," Ναι, αλλά μέλος της Κυβέρνησης είστε….","ΑΝΤΩΝΗΣ ΣΚΥΛΛΑΚΟΣ",469
"75796"," Κάθε χρόνο γίνεται αυτή η διαδικασία έκδοσης πράξης του Υπουργικού Συμβουλίου και η Κυβέρνηση και πέρυσι και πρόπερσι νομίζω εμπράκτως και αδιαμφισβήτητα έδειξε την ευαισθησία της και στο θέμα της στελέχωσης της πυροσβεστικής υπηρεσίας με αυτούς τους ανθρώπους, αλλά και ως προς την κοινωνική διάσταση που θέσατε. Θέλω να σας διαβεβαιώσω ότι είμαστε στο ίδιο μήκος κύματος.","ΕΜΜΑΝΟΥΗΛ ΟΘΩΝΑΣ",376
"75797"," Κυρίες και κύριοι συνάδελφοι, θα συζητηθεί τώρα η δεύτερη με αριθμό 548/30/21-2-2012 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τις περικοπές σε κύριες και επικουρικές συντάξεις.
Στην ερώτηση αυτή του κ. Τσίπρα θα απαντήσει ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος. 
Το λόγο έχει ο Πρόεδρος της Κοινοβουλευτικής Ομάδας του ΣΥΡΙΖΑ κ. Τσίπρας για δύο λεπτά, προκειμένου να παρουσιάσει την επίκαιρη ερώτησή του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75798","  Δεν είναι εδώ ο κύριος Αντιπρόεδρος, κύριε Πρόεδρε;","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"75799"," Ο Αντιπρόεδρος της Κυβέρνησης  και Υπουργός Οικονομικών είναι εδώ, εντός της Αιθούσης κι ακούει τον κ. Τσίπρα. Δεν σημαίνει ότι θα πρέπει να κάθεται πάντα σ’ εκείνη τη θέση. Τον έχω εδώ, δίπλα μου. Δεν τον είχατε δει εσείς.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75800"," Πολυεργαλείο είναι αυτός ο Αντιπρόεδρος!","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"75801"," Αυτή τη στιγμή έχει μία χρήσιμη τηλεφωνική επικοινωνία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75802"," Μήπως να καθυστερήσουμε λίγο τη συζήτηση της ερώτησης, κύριε Πρόεδρε;","ΑΛΕΞΙΟΣ ΤΣΙΠΡΑΣ",515
"75803"," Ναι, δεν έχω αντίρρηση. Ας περιμένουμε μερικά δευτερόλεπτα, για να σας ακούσει με όλη την άνεση ο κ. Βενιζέλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75804"," Δεν περνάμε στη συζήτηση της επόμενης ερώτησης, κύριε Πρόεδρε;","ΓΕΩΡΓΙΟΣ ΠΕΤΑΛΩΤΗΣ",427
"75805"," Δεν θα περάσουμε στην επόμενη ερώτηση, κύριε Πεταλωτή, γιατί ο κ. Τσίπρας παρακάλεσε να γίνει τώρα, στις 11.00΄ η ώρα η συζήτηση της ερώτησής του, γιατί μετά έχει άλλες υποχρεώσεις. 
Ορίστε, κύριε Τσίπρα, έχετε το λόγο για δύο λεπτά, προκειμένου να παρουσιάσετε την ερώτησή σας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75806","  Ευχαριστώ, κύριε Πρόεδρε. 
Κατανοώ και εκτιμώ το γεγονός ότι ο Αντιπρόεδρος της Κυβέρνησης βρίσκεται στην Αίθουσα για να απαντήσει στην ερώτησή μου σε μία περίοδο που αντιλαμβάνομαι ότι το βάρος της εργασίας του είναι ιδιαίτερα έντονο. Δεν κατανοώ όμως -και οφείλω να το πω αυτό εισαγωγικά- το γεγονός ότι εδώ και τρεις μήνες που έχουμε τη νέα Κυβέρνηση υπό τον κ. Παπαδήμο ο Πρωθυπουργός επιμελώς αρνείται να έρθει να απαντήσει στην Ώρα του Πρωθυπουργού. Κι αυτή, ξέρετε, είναι η Ώρα του Πρωθυπουργού κι όχι η Ώρα των Υπουργών και των Αντιπροέδρων. Κι αυτό είναι ζήτημα κοινοβουλευτικής λειτουργίας. 
Πριν από μία εβδομάδα ακυρώθηκε ή αναβλήθηκε συζήτηση προ ημερησίας διατάξεως που είχαμε ζητήσει για το PSI και ολοκληρώθηκε η διαδικασία χωρίς οι πολιτικοί Αρχηγοί και τα κόμματα να μπορούν να τοποθετηθούν. Διαρκώς ο κ. Παπαδήμος αρνείται να έρθει στην Ώρα του Πρωθυπουργού. Να την καταργήσουμε τότε, όπως έχουμε καταργήσει και τόσα άλλα πράγματα. Όμως η Βουλή των Ελλήνων δεν είναι γενική συνέλευση μετόχων τραπέζης, όπου ο κ. Παπαδήμος έχει το πλειοψηφικό πακέτο, για να έρχεται όποτε θέλει και να μην έρχεται όποτε δεν θέλει. Δεν αφορά εσάς αυτό, κύριε Αντιπρόεδρε. Αφορά υπό την ευρεία έννοια και εσάς. 
Έρχομαι τώρα στο ερώτημά μου.","ΑΛΕΞΙΟΣ ΤΣΙΠΡΑΣ",515
"75807"," Κύριε Τσίπρα, θα σας δώσω το λόγο για να διατυπώσετε την ερώτησή σας. Πριν έρθετε όμως στο ερώτημά σας, θα μου επιτρέψετε εδώ ενημερωτικά να κάνω μία μικρή παρέμβαση. Σε ό,τι αφορά την προ ημερησίας διάταξη συζήτηση, αυτή δεν ματαιώθηκε, αλλά αναβλήθηκε, διότι εκείνες τις ημέρες όχι μόνο ο κύριος Πρωθυπουργός δεν μπορούσε να απαντήσει, αλλά και οι Αρχηγοί άλλων κομμάτων έκριναν ότι δεν θα έπρεπε να  γίνει εκείνες τις μέρες η συζήτηση επειδή εγένοντο πολύ λεπτές και κρίσιμες διαπραγματεύσεις για το PSI κ.λπ. 
Σε ό,τι αφορά την ερώτησή σας, που τώρα θα συζητήσουμε, από το Γραφείο του κυρίου Πρωθυπουργού με ενημέρωσαν χθες ότι υπήρξε συνεννόηση μ’ εσάς, σε σχέση με το ότι σήμερα θα απαντούσε ο Αντιπρόεδρος της Κυβέρνησης και Υπουργός Οικονομικών κ. Βενιζέλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75808","  Κύριε Πρόεδρε, ενημέρωση υπήρξε, όχι συνεννόηση. Αλίμονο. Μας ενημέρωσαν. Δεν αιφνιδιαστήκαμε που είδαμε τον κύριο Υπουργό.","ΑΛΕΞΙΟΣ ΤΣΙΠΡΑΣ",515
"75809"," Συνεννόηση σημαίνει το αν αποδέχεστε  εσείς -γιατί αυτή είναι η πάγια διαδικασία- αντί του Πρωθυπουργού να απαντήσει ο Αντιπρόεδρος και Υπουργός Οικονομικών.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75810"," Κύριε Πρόεδρε, νομίζω ότι όλοι βγάζουμε τα συμπεράσματά μας.","ΑΛΕΞΙΟΣ ΤΣΙΠΡΑΣ",515
"75811"," Ας έρθουμε όμως τώρα στο θέμα, σας παρακαλώ.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75812"," Εγώ αυτό που θέλω απλά να πω είναι ότι η κοινοβουλευτική διαδικασία πρέπει να τηρείται όχι μόνο για να φαινόμαστε εντάξει, αλλά γιατί επί της ουσίας πρέπει να την τηρούμε όλοι.  
Μπαίνω στην ουσία. Κύριε Αντιπρόεδρε της Κυβέρνησης, θέτω σήμερα ένα ερώτημα το οποίο, κατά τη γνώμη μας, είναι καίριο. Είναι ένα ερώτημα καθοριστικής σημασίας και αφορά τις νέες μειώσεις στις επικουρικές και στις κύριες συντάξεις. 
Με το πρώτο μνημόνιο και τους πρώτους νόμους για τα εργασιακά και τα ασφαλιστικά προχωρήσατε στην αλλαγή του χαρακτήρα της κοινωνικής ασφάλισης από δημόσια, αναδιανεμητική και καθολική, σε ιδιωτική, κεφαλαιοποιητική και ατομική. 
Και τώρα προχωράμε στο δεύτερο στάδιο της διάλυσης του ασφαλιστικού συστήματος, διότι δεν είναι μόνο ότι θα μειωθούν συντάξεις –επικουρικές και κύριες- για τους ανθρώπους, αυτούς τους απόμαχους του κοινωνικού βίου, που δεν έχουν άλλους πόρους.
Μιλάμε  κυρίως για την προοπτική διάλυσης του ασφαλιστικού συστήματος, διότι το περίφημο PSI θα οδηγήσει σε μια τεράστια απώλεια άνω των 11 δισεκατομμυρίων από τα αποθεματικά των ταμείων, διότι ο μεγάλος αριθμός των ανέργων σημαίνει μαθηματικά την απώλεια μεγάλου μέρους εισφορών, διότι –σε τελική ανάλυση- εδώ βρισκόμαστε μπροστά σε ένα μεγάλο πλιάτσικο, που αφορά τα αποθεματικά των ταμείων και στην αδυναμία των ασφαλιστικών ταμείων να μπορέσουν να εκπληρώνουν τις υποχρεώσεις τους. 
Και σας ρωτώ: Γιατί δεν ελήφθησαν όλα τα απαραίτητα μέτρα, ώστε να προστατευθούν τα ασφαλιστικά ταμεία και να μην υπάρξουν μεγάλες μειώσεις στις συντάξεις; Υπάρχει σχέδιο για την ανακεφαλαιοποίηση των τραπεζών –και σωστά υπάρχει- δεν υπάρχει σχέδιο για την ανακεφαλαιοποίηση των ζημιών που θα έχουν τα αποθεματικά των ταμείων. 
Δεύτερον, βάσει ποιων αναλογιστικών μελετών αποφασίστηκε σε συνεργασία με την τρόικα η μείωση στις κύριες και επικουρικές συντάξεις;
Τρίτον, γιατί δεν αναζητήθηκαν εναλλακτικοί πόροι χρηματοδότησης του ασφαλιστικού συστήματος, ώστε να αποτραπούν οι δραματικές μειώσεις στις συντάξεις;
Τέλος, επειδή χθες σε μια τοποθέτησή σας σχεδόν είπατε ότι η Αριστερά προτείνει να γίνουμε Αλβανία –και αυτή είναι μια φράση που έρχεται από εποχές που εγώ, ευτυχώς, δεν τις έχω ζήσει, όπου στο δημόσιο λόγο κυριαρχούσε ο αντικομμουνισμός- σας ερωτώ τα ακόλουθα: 
Η βαλκανοποίηση των συντάξεων μάς οδηγεί σε μια βιώσιμη κοινωνία; Όταν γυρνάμε σε συντάξεις αγοραστικής δύναμης δεκαετίας του ’60 –ενώ όμως τα βασικά αγαθά κατανάλωσης δεν είναι βαλκανικού επιπέδου, αλλά βορειοευρωπαϊκού επιπέδου και αν πάτε σε ένα σούπερ μάρκετ, θα το διαπιστώσετε- εκτιμάτε ότι μπορεί να επιβιώσει η ελληνική κοινωνία και να επιβιώσουν οι συνταξιούχοι με τέτοιου είδους συντάξεις από εδώ και στο εξής;","ΑΛΕΞΙΟΣ ΤΣΙΠΡΑΣ",515
"75813"," Ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75814","  Δεν υπάρχει, κύριε Πρόεδρε, πιο δυσάρεστο πράγμα για μια κυβέρνηση και για μια Βουλή από το να βρίσκεται στην ανάγκη να αποφασίζει περικοπές συντάξεων, έστω και αν αυτό αφορά τις σχετικά μεγαλύτερες συντάξεις, έστω και αν αυτό αφορά πολύ μικρές περικοπές. 
Για να βρεθεί το κράτος, για να βρεθεί η πολιτεία στην ανάγκη να περικόπτει συντάξεις, πάει να πει ότι τα πράγματα είναι πολύ δύσκολα, είναι στο όριο του τραγικού. Γιατί το δίλημμα που έχουμε μπροστά μας –το επαναλαμβάνω για πολλοστή φορά και το επαναλαμβάνω για να το ακούσει ο κάθε Έλληνας συνταξιούχος, ο κάθε Έλληνας ασφαλισμένος που θέλει να βλέπει ότι υπάρχει βιωσιμότητα και προοπτική του ασφαλιστικού συστήματος για την παρούσα και τις μελλοντικές γενιές- είναι ή κάποιες περικοπές για να σταθούμε στα πόδια μας και να σώσουμε τη χώρα και το ασφαλιστικό σύστημα και τις συντάξεις ή οικονομική διάλυση, διάλυση του ασφαλιστικού συστήματος, αδυναμία καταβολής συντάξεων, δραματικές περικοπές, πραγματική βαλκανοποίηση. 
Δεν «βαλκανοποιούνται» -για να χρησιμοποιήσω εντός εισαγωγικών την έκφραση του κ. Τσίπρα- οι μισθοί και οι συντάξεις. Μειώνονται. Μειώνονται σε σχέση με τα επίπεδα του 2009, του 2010. Και πράγματι επιστρέφουμε στα επίπεδα του 2004, αν μπορώ να κάνω μια τέτοια αναφορά μέσα στο χρόνο. Αυτό γίνεται, ακριβώς για να μην πάμε στη δεκαετία του ’70, στη δεκαετία του ’60 ή στη δεκαετία του ’50. 
Έρχομαι όμως στα συγκεκριμένα ερωτήματα που έθεσε ο κ. Τσίπρας. Η αναδιάρθρωση των επικουρικών ασφαλιστικών ταμείων συζητείται στη Βουλή με τη διαδικασία του νομοθετικού έργου. Το σχετικό νομοσχέδιο που εισηγείται το Υπουργείο Εργασίας και Κοινωνικών Ασφαλίσεων συζητήθηκε στην επιτροπή και θα συζητηθεί την Τετάρτη στην Ολομέλεια. Υπάρχει η δυνατότητα να αναλυθούν όλα τα θέματα, να παρουσιαστούν οι αναλογιστικές μελέτες, να παρουσιαστεί η κατάσταση των επικουρικών ταμείων. Οι δε περικοπές στις συντάξεις έχουν ήδη αποφασιστεί από τη Βουλή, όταν εγκρίναμε το νέο πρόγραμμα στήριξης της ελληνικής οικονομίας πριν από δεκαπέντε ημέρες.
Το ειδικότερο ερώτημα του κ. Τσίπρα είναι: Μήπως περικόπτουμε τις συντάξεις λόγω του PSI; Μήπως εάν δεν είχε μεσολαβήσει το PSI, θα μπορούσαμε να δίνουμε τις συντάξεις ακέραιες χωρίς καμμία μείωση;
Η απάντηση είναι απολύτως όχι. Δεν έχει καμμία σχέση το PSI με τις περικοπές των συντάξεων. Τα χαρτοφυλάκια των ασφαλιστικών ταμείων, δηλαδή η επένδυση των αποθεματικών των ασφαλιστικών ταμείων σε τίτλους του ελληνικού δημοσίου, σε ομόλογα, δεν χρησιμοποιούνται τώρα για την καταβολή συντάξεων. Τώρα τα χαρτοφυλάκια αυτά είναι ούτως ή άλλως σε τραγικά χαμηλά επίπεδα. Τα χαρτοφυλάκια αυτά δε τα αναπληρώνει στο ακέραιο το ελληνικό δημόσιο μέσα από την επιχορήγηση του κρατικού προϋπολογισμού κάθε δύο χρόνια.
Το συνολικό χαρτοφυλάκιο τίτλων του ελληνικού δημοσίου που κατέχουν τα ελληνικά ασφαλιστικά ταμεία είναι 27 δισεκατομμύρια. Κάθε χρόνο η επιχορήγηση που δίνει ο κρατικός προϋπολογισμός προς τα ταμεία αυτά ξεπερνά τα 13 δισεκατομμύρια. Άρα σε δύο χρόνια ο κρατικός προϋπολογισμός πληρώνει το σύνολο του χαρτοφυλακίου. Το χαρτοφυλάκιο αυτό αποτιμάται στις σημερινές τιμές των ομολόγων του ελληνικού δημοσίου. 
Εάν αφήναμε τη χώρα χωρίς PSI ή εάν αφήναμε το χρέος χωρίς αναδιάρθρωση, θα είχε εξανεμιστεί το χαρτοφυλάκιο αυτό των ασφαλιστικών ταμείων. Τώρα αναδιαρθρώνεται και το χαρτοφυλάκιο αυτό με μετρητά, με νέα ισχυρότερα ομόλογα πολύ μεγαλύτερης αξίας, καθαρής παρούσης αξίας και επιπλέον η Βουλή έχει ψηφίσει –και αυτό είναι νόμος του κράτους- ειδικό φορέα για την αναπλήρωση της περιουσίας των ασφαλιστικών ταμείων μέσα από τη μεταφορά περιουσίας του δημοσίου.
Έχουμε πει ότι θα αποκαταστήσουμε τα επίπεδα της περιουσίας των ταμείων στο ακέραιο, εκεί που βρισκόταν η ονομαστική τιμή των ομολόγων που περιείχε το χαρτοφυλάκιό τους και το χαρτοφυλάκιο που διαχειρίζονται τα ίδια τα ταμεία με τα διοικητικά τους συμβούλια και το χαρτοφυλάκιο που διαχειρίζεται το κοινό κεφάλαιο της Τράπεζας της Ελλάδος.
Άρα η απάντησή μου είναι διπλή: Όχι, η αναδιάρθρωση του χρέους μέσω του PSI δεν επηρεάζει τις συντάξεις. Οι συντάξεις επηρεάζονται από το γεγονός ότι είναι εκτροχιασμένα τα δημοσιονομικά πράγματα της χώρας, ότι δεν λειτουργεί δημοσιονομικά η χώρα με ομαλό τρόπο και πρέπει να αποκαταστήσουμε τη δημοσιονομική τάξη για να μπορεί αυτή η χώρα να επιβιώσει και να ανακτήσει τη δημοσιονομική της κυριαρχία. 
Αυτό οφείλεται στο γεγονός ότι η συνολική δαπάνη του κρατικού προϋπολογισμού για συντάξεις του ιδιωτικού τομέα και του δημοσίου υπερβαίνει τα 20 δισεκατομμύρια. Είναι μαζί με τη δαπάνη για την υγεία, το πιο σημαντικό κονδύλι του προϋπολογισμού. Όταν μιλάμε δυστυχώς για δαπάνες, μιλάμε για μισθούς, συντάξεις, υγεία, πρόνοια.
Εάν δεν αυξήσουμε τα έσοδα και εάν δεν εκλογικεύσουμε τις δαπάνες ξεκινώντας από τις δαπάνες υγείας, πρόνοιας, ώστε να είμαστε στοχευμένοι στις παροχές μας με καλά κοινωνικά αποτελέσματα, δεν θα μπορέσουμε να εκλογικεύσουμε, να συμμαζέψουμε, να νοικοκυρέψουμε τα δημόσια οικονομικά.
Δεύτερη απάντηση: Υπάρχει τίποτα που να συνδέει τη διαδικασία που ψηφίζει το Υπουργικό Συμβούλιο σήμερα και ψήφισε η Βουλή χθες με το μέλλον των ασφαλιστικών ταμείων; Ναι, θα ενισχυθεί η περιουσία των ταμείων. Θα γίνει πιο στέρεη, πιο ασφαλής. Εάν δεν είχαμε, όμως, κάνει αυτές τις παρεμβάσεις από το 2010 έως σήμερα, θα είχε εκτιναχθεί η συνολική δαπάνη για την ασφάλιση, θα είχαμε φτάσει σε μια προοπτική η οποία θα ήταν πραγματικά ζοφερή.
Πρέπει, επίσης, να λάβουμε υπ’ όψιν μας ότι, όπως και να το κάνουμε, ο μόνος τρόπος για να σωθεί το κοινωνικοασφαλιστικό σύστημα τώρα είναι να σωθεί η οικονομία.
Γιατί μόνο ξεπερνώντας την ύφεση, μόνο γυρνώντας σε θετικούς ρυθμούς ανάπτυξης, μόνο μειώνοντας την ανεργία θα αποκαταστήσουμε τις εισφορές. Τώρα έχουμε μείωση των εισφορών εργοδοτικών και εργατικών κατά 30% λόγω της ανεργίας και λόγω της ύφεσης. Μειώσαμε τις δαπάνες υγείας συνολικά κατά 30% μέσα από εκλογικεύσεις και νοικοκυρέματα, γιατί αναμφίβολα υπήρχε σπατάλη και διόγκωση της δαπάνης της φαρμακευτικής αλλά και άλλης. Και πάλι, όμως, αυτό δεν αρκεί. 
Άρα το συνολικό σχέδιο που εφαρμόζουμε για τη χώρα, το νέο πρόγραμμα, η προσπάθεια που κάνουμε, οι θυσίες, έχουν ως στόχο να σώσουν και τη χώρα και τις συντάξεις. Και όταν λέω συντάξεις, δεν εννοώ μόνο τις συντάξεις της παρούσας γενιάς αλλά και των μελλοντικών γενεών συνταξιούχων.","ΕΥΑΓΓΕΛΟΣ ΒΕΝΙΖΕΛΟΣ",58
"75815"," Ο Πρόεδρος της Κοινοβουλευτικής Ομάδας του ΣΥΡΙΖΑ ο κ. Αλέξης Τσίπρας έχει το λόγο.
Ορίστε, κύριε Τσίπρα, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75816","  Κύριε Αντιπρόεδρε, σε άλλο πράγμα απαντήσατε. 
Γνωρίζετε πολύ καλά τη σχέση του PSI και της μείωσης συντάξεων που επιβλήθηκε από το πακέτο που συνόδευσε το PSI. Το PSI ως διαδικασία έχει το εξής οξύμωρο και ανεξήγητο: Είναι μία αναδιάρθρωση επιλεκτική, που αφήνει στο απυρόβλητο τα ομόλογα της Κεντρικής Ευρωπαϊκής Τράπεζας, προβλέπει μόνο ανακεφαλαιοποίηση τραπεζών και για τα ταμεία δεν λέει κουβέντα. Και άρα 11 δισεκατομμύρια θα πάνε στο βρόντο και είναι οι καταθέσεις, είναι το βιός του ελληνικού λαού, του εργαζόμενου, των απόμαχων της ζωής.
Μιλήσατε για ανάπτυξη, για μείωση της ανεργίας. Βεβαίως με ανάπτυξη θα βγούμε από την κρίση. Με ανάπτυξη και μείωση της ανεργίας θα μπορέσουμε να στηρίξουμε τα ασφαλιστικά ταμεία. Τι από όλα όσα έχετε αποφασίσει ως τώρα δημιουργεί προϋποθέσεις ανάπτυξης; Μας βυθίζουν σε μια βαθιά και παρατεταμένη ύφεση. 
Αυτό το οποίο συμβαίνει με τα μνημόνια κατά τη δική μας εκτίμηση είναι ένα σχέδιο φτωχοποίησης του ελληνικού λαού, σχέδιο δημιουργίας προϋποθέσεων εκποίησης της δημόσιας περιουσίας και επί της ουσίας είναι κι ένα σχέδιο ιδιωτικοποίησης του ελληνικού κράτους. 
Γνωρίζετε ότι η Ελλάδα είχε το μικρότερο ποσοστό ιδιωτικής ασφάλισης σε όλη την Ευρώπη. Αργά ή γρήγορα με αυτές τις πολιτικές των μνημονίων της λιτότητας, της υφαρπαγής των αποθεματικών, της φρενήρης αύξησης της ανεργίας, της μείωσης των μισθών, του επιμελούς παραμελημένου μηχανισμού είσπραξης των εισφορών και καταπολέμησης της εισφοροδιαφυγής, παραδίδεται η κοινωνική ασφάλιση στο ελληνικό και ξένο μεγάλο κεφάλαιο. Αυτό γίνεται. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Προέδρου του ΣΥΡΙΖΑ)
Η δραστική μείωση μισθών δυόμιση εκατομμυρίων εργαζομένων, το ένα εκατομμύριο άνεργοι, οι μειώσεις σε κύριες και επικουρικές συντάξεις και οι νέες μειώσεις που προγραμματίζονται μέχρι τον Ιούνιο, θα οδηγήσουν σε απώλεια τουλάχιστον 6,5 δισεκατομμυρίων ευρώ από τα ασφαλιστικά ταμεία κατ’ έτος. Εάν σε αυτό συνυπολογίσουμε με τα 8 περίπου δισεκατομμύρια από την εισφοροδιαφυγή και τα 5 δισεκατομμύρια από τη «μαύρη» εργασία, καταλαβαίνετε ότι αποχαιρετούμε το ασφαλιστικό σύστημα. Αυτό γίνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου του ΣΥΡΙΖΑ)
Σας ερωτώ, κύριε Υπουργέ: Συνδέσατε το PSI με τις μειώσεις του. Το πακέτο που ήταν δίπλα στο PSI οδηγεί στις μειώσεις. Το πακέτο αυτό ήθελε εξοικονόμηση 325 εκατομμυρίων ευρώ μέσα σε μία εβδομάδα και τρέχατε να τα βρείτε. Η εύκολη λύση; Οι μισθοί, οι συντάξεις, οι επικουρικές και οι κύριες. 
Σας ερωτώ: Γιατί σε αυτήν τη φοβερή διαπραγμάτευση δεν βάλατε στο τραπέζι της διαπραγμάτευσης, την ιδέα, την πρόταση, αυτά τα δύο υποβρύχια τα γερμανικά, τα οποία είναι και ελαττωματικά, γιατί δεν τα ακυρώνεται, τα οποία δεν συμβάλλουν και στο αξιόμαχο των Ενόπλων Δυνάμεων; Είναι ένα δισεκατομμύριο ευρώ. Να, λοιπόν, ένα δισεκατομμύριο. Αντί να ψάχνετε να βρείτε 325 εκατομμύρια από τις συντάξεις των ανθρώπων εκείνων, που ό,τι παίρνουν το καταναλώνουν και δεν τους φθάνει, να κόψετε ένα δισεκατομμύριο από την πολεμική βιομηχανία των Γερμανών.
Όμως, εάν το καταθέτατε αυτό στο τραπέζι, θα είχατε από την άλλη μεριά κάτι, το οποίο δεν θα ήθελαν να ακούσουν. Κι εσείς διαπραγματεύεστε στη λογική ότι «λέμε αυτά που είναι έτοιμοι να ακούσουν».
Επειδή έχουμε φτάσει σε ένα σημείο όπου η καταγγελία μόνο δεν αρκεί, θα ήθελα να σας καταθέσω και ιδέες και προτάσεις. 
Θα έλεγα, όμως, πριν σας καταθέσω και ιδέες και προτάσεις, ότι αυτό που επιχειρείται στην Ελλάδα, αυτό το πείραμα, είναι ένα πείραμα που αντίστοιχο εφαρμόστηκε μονάχα στη Χιλή το 1980-1981 και στην Αργεντινή το 1990-1993. Ποιος τα υπέβαλε αυτά; Ο μουτζαχεντίν του νεοφιλελευθερισμού, το Διεθνές Νομισματικό Ταμείο. Αυτό γίνεται κι εδώ.
Υπάρχει άλλος δρόμος; Φυσικά και υπάρχει άλλος δρόμος. Ο άλλος δρόμος, όμως, περνάει μέσα από μία ισχυρή πολιτική βούληση ρήξης και όχι με το να σκηνοθετούμε την τελευταία πράξη του δράματος της χρεοκοπίας του λαού μας και της εξόδου της χώρας από την Ευρωζώνη, γιατί αυτό θα συμβεί σε λίγο με τις δικές σας αποφάσεις. 
Εμείς λέμε ότι ήρθε η ώρα ο λαός μας να δώσει ισχυρή εντολή σε ένα νέο συνασπισμό εξουσίας για να σταματήσει αυτήν την καταστροφή. Και εμείς, ναι, λέμε ότι θα βγάλουμε εισιτήριο επιστροφής στους επικίνδυνους υπαλληλίσκους της πεντάρας, στο διαβόητο κ. Τόμσεν και στην παρέα του, που ασκούνται σε «ιατρικά πειράματα» στο πτώμα μιας οικονομίας, μιας κοινωνίας και μιας χώρας. Θα σταματήσουμε, επιτέλους –αυτός είναι ο στόχος μας- αυτήν την υποβοηθούμενη αυτοκτονία της χώρας.
Έρχομαι στις προτάσεις μας για την εισαγωγή νέων πόρων υπέρ του ασφαλιστικού συστήματος: κοινωνική ρήτρα στα δημόσια έργα, κοινωνική ρήτρα επί της ακίνητης περιουσίας, ειδική έκτακτη εισφορά επί του συνόλου των συναλλαγών που πραγματοποιούνται μέσω πιστωτικών ιδρυμάτων, που θα επιβαρύνει αποκλειστικώς τα πιστωτικά ιδρύματα, ειδική εισφορά στις χρηματοπιστωτικές συναλλαγές. Επιπλέον, αξιοποίηση της δημόσιας περιουσίας. Γιατί το Ταμείο της Περιουσίας να υπηρετεί τους δανειστές και όχι τα ασφαλιστικά ταμεία; Γιατί το πρόγραμμα «Ήλιος» να πληρώνει τους δανειστές και όχι τα ταμεία; 
Στα ασφαλιστικά ταμεία, κύριε Υπουργέ, χρωστάμε –χρωστάτε, εν πάση περιπτώσει, ως κράτος- 10 δισεκατομμύρια και πλέον. Θα τα δώσετε πίσω αυτά τα χρήματα; Γιατί να μη δοθούν πίσω αυτά τα χρήματα; Γιατί να αποδεχθούμε να βάλουμε και στο Σύνταγμά μας ακόμα ότι θα έχουμε προτεραιότητα να πληρώνουμε τους τοκογλύφους και όχι τα ασφαλιστικά ταμεία; Γιατί να μην προηγούνται τα ταμεία;","ΑΛΕΞΙΟΣ ΤΣΙΠΡΑΣ",515
"75817"," Θα σας παρακαλούσα, κύριε Τσίπρα, να ολοκληρώσετε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75818"," Ολοκληρώνω, κύριε Πρόεδρε.
Κύριε Υπουργέ, εναλλακτικός δρόμος υπάρχει. Άλλη προοπτική για την κοινωνία και για τον τόπο υπάρχει. Άλλη προοπτική για την οικονομία υπάρχει. Αυτό το οποίο δεν υπάρχει είναι μέλλον για τη χώρα, για τον τόπο και για το λαό, αν συνεχίζετε να ασκείτε αυτήν την πολιτική.","ΑΛΕΞΙΟΣ ΤΣΙΠΡΑΣ",515
"75819"," Το λόγο έχει ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75820"," Κύριε Πρόεδρε, θα απαντήσω αντίστροφα, από τα ειδικότερα προς τα γενικότερα θέματα.
Λέει ο κ. Τσίπρας: «Ακυρώστε την παραγγελία των δύο υποβρυχίων για να κερδίσετε 1 δισεκατομμύριο». Τα δύο υποβρύχια τροφοδοτούν την ελληνική ναυπηγική βιομηχανία. Η πρόταση του κ. Τσίπρα είναι: «Στερείστε το Ναυτικό από τα υποβρύχια που έχει προϋπολογίσει για την ασφάλεια του Αιγαίου και κλείστε αμέσως τις δύο μεγάλες ναυπηγικές βιομηχανίες, τα Ελληνικά Ναυπηγεία του Σκαραμαγκά και κατ’ επέκταση, φυσικά, και της Ελευσίνας. Ρίξτε στην ανεργία τρεις χιλιάδες άτομα και όλα τα συναρτώμενα με τα ναυπηγεία επαγγέλματα, που σημαίνει δέκα χιλιάδες οικογένειες στην ανεργία».
 Είναι εξαιρετικά πρακτική και χρήσιμη πρόταση, την οποία μπορούμε να κρατήσουμε και να συζητήσουμε τι σημαίνει αυτό για αμυντικούς σκοπούς, τι σημαίνει δημοσιονομικά, όταν πρόκειται για ένα δισεκατομμύριο τα επόμενα δέκα χρόνια, όχι σε ένα χρόνο και τι σημαίνει αυτό για την ανεργία και για τη βιομηχανική υποδομή και για τις προοπτικές ανάπτυξης της χώρας.
Λέει, επίσης, ο κ. Τσίπρας: «Δεν μπορούσατε να βρείτε 325 εκατομμύρια από αλλού και όχι από συντάξεις;». Μα, αναζητήσαμε και βρήκαμε συμπληρωματικούς πόρους για τον περιορισμό του δημοσιονομικού ελλείμματος, προκειμένου μέχρι το 2015 να αποκτήσουμε πρωτογενή πλεονάσματα και δυνατότητα επανόδου σε καθεστώς δημοσιονομικής κυριαρχίας 3 δισεκατομμυρίων στη φάση αυτή.
Το κονδύλι των 325 εκατομμυρίων ευρώ ήταν το ένα δέκατο του συνολικού ποσού που αναζητήθηκε, εντοπίστηκε και περιλαμβάνεται στο πρόγραμμα και θα ψηφιστεί με την τροποποίηση του προϋπολογισμού την ερχόμενη Τρίτη στην Ολομέλεια της Βουλής. Έχει εξηγήσει ο κ. Κουτρουμάνης ότι οι περικοπές στις επικουρικές συντάξεις γίνονται όχι λόγω του νέου προγράμματος της τρόικας ή του PSI, αλλά επειδή τα επικουρικά ταμεία, τα οποία είναι κεφαλαιοποιητικά και χρηματοδοτούνται από εισφορές εργοδοτών και εργαζομένων μόνο γιατί είναι επικουρική η ασφάλιση, δεν αντέχουν, αν δεν εξυγιανθούν. Γι’ αυτό εισηγείται η Κυβέρνηση –και εισηγούνται και τα δύο κόμματα που τη στηρίζουν και μετέχουν σ’ αυτήν, δηλαδή το ΠΑΣΟΚ και η Νέα Δημοκρατία- το σχέδιο αναδιάρθρωσης των επικουρικών ταμείων.
Λέει ο κ. Τσίπρας «έχουμε εξαιρέσει τα ομόλογα της Ευρωπαϊκής Κεντρικής Τράπεζας, αλλά δεν εξαιρούμε τα ομόλογα των ταμείων». Η Ευρωπαϊκή Κεντρική Τράπεζα στηρίζει το ελληνικό τραπεζικό σύστημα και την ελληνική οικονομία με 130 δισεκατομμύρια ευρώ και παρεμβαίνει στην αγορά ομολόγων αγοράζοντας ομόλογα των κρατών-μελών της Ευρωζώνης, για να συγκρατήσει τις πιέσεις των κερδοσκόπων και για να μην ξεφύγει η κατάσταση. Αν η Ευρωπαϊκή Κεντρική Τράπεζα βλέπει τα ομόλογά της να υφίστανται μείωση της ονομαστικής αξίας, ενώ τα έχει αποκτήσει για να βοηθήσει τις χώρες, γιατί να συνεχίσει να το κάνει αυτό; Γιατί να συνεχίσει να το κάνει για την Πορτογαλία, την Ιρλανδία, την Ιταλία; 
Αν εμείς δεν έχουμε αίσθηση του τι σημαίνει νομισματική αρχή και παρέμβαση για τη σταθερότητα της χρηματοοικονομικής αγοράς, είμαστε άξιοι της μοίρας μας, γιατί δεν καταλαβαίνουμε πώς λειτουργεί το σύστημα και ποιους κινδύνους έχει! 
Επίσης, είναι ανακριβές ότι δεν επανακεφαλαιοποιούνται τα ταμεία, διότι έχουμε ψηφίσει νόμο πριν από λίγες ημέρες για την επανακεφαλαιοποίηση των ταμείων! Τα ταμεία είναι όλα κρατικά εγγυημένα και θα αποκατασταθεί η περιουσία τους. Αν δεν κάναμε αυτήν την παρέμβαση και τα αφήναμε στη μοίρα τους, θα είχαν την ψευδαίσθηση ότι έχουν ένα χαρτοφυλάκιο ομολόγων, ενώ δεν θα είχαν τίποτα!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Έρχομαι τώρα στο ερώτημα «πώς θα πετύχουμε την ανάπτυξη;». Μα, την ανάπτυξη θα την πετύχουμε πρωτίστως μέσα από την αλλαγή του κλίματος, μέσα από την ασφάλεια, μέσα από τη δυνατότητα να γίνει η Ελλάδα τόπος επενδύσεων, μέσα από μικρές επενδύσεις που θα κάνουν οι μικρές επιχειρήσεις. Την ανάπτυξη θα την πετύχουμε μέσα από την αλλαγή στο τραπεζικό σύστημα, μέσα από ένα ασφαλές και στέρεο τραπεζικό σύστημα επανακεφαλαιοποιημένο, υπό το στρατηγικό έλεγχο του κράτους, αλλά υπό ιδιωτική διοίκηση που θα αλλάξει τα επίπεδα ρευστότητας στην αγορά.
Εάν δεν αλλάξει η λειτουργία του τραπεζικού συστήματος, δεν μπορούμε να κάνουμε ούτε το ΕΣΠΑ ούτε να εφαρμόσουμε τον αναπτυξιακό νόμο ούτε να προχωρήσει κάποια μικρή, μεσαία ή μεγάλη ιδιωτική επένδυση, γιατί παντού θέλει τραπεζική συμμετοχή, τραπεζική συμμετοχή, τραπεζική συμμετοχή! Αυτό είναι το μεγάλο εργαλείο της ανάπτυξης!
Φυσικά, πρέπει να εξυπηρετούμε και το δημόσιο χρέος και να μειώνουμε πρωτίστως το πρωτογενές έλλειμμα για να το κάνουμε πλεόνασμα, αλλά και το δημοσιονομικό για να μπορέσει η χώρα να βγει σε μία κατάσταση ανταγωνιστικότητας και βιωσιμότητας.
Δεν γίνεται αντιληπτό ότι αυτήν τη στιγμή είναι απολύτως εγγυημένο από τον κρατικό προϋπολογισμό το ελληνικό κοινωνικοασφαλιστικό σύστημα; Όμως, πρέπει ο προϋπολογισμός να αντέχει, για να μπορεί να εγγυάται! Αν δεν αντέχει, δεν θα εγγυάται τίποτα και θα πέσουν όλα στο κενό!
Ο κ. Τσίπρας, όμως, έκανε ένα πολύ σημαντικό βήμα σήμερα. Είπε «φθάσαμε σ’ ένα σημείο στο οποίο πλέον η καταγγελία μόνη της δεν αρκεί αλλά χρειάζονται και προτάσεις». 
Καλώς ήρθατε στην περιοχή των προτάσεων, για να δείτε πόσο δύσκολη είναι αυτή η περιοχή, διότι είναι έκθετη σε κριτική!
Θέλετε να κάνετε το νέο συνασπισμό εξουσίας, για να κυβερνήσετε τον τόπο. Θέλετε να κυβερνήσετε τον τόπο σε μία πορεία εντός Ευρώπης ή εκτός Ευρώπης; Δεν κατάλαβα!
Διότι, αν θέλετε να κυβερνήσετε τον τόπο εντός Ευρώπης, υπάρχουν καταναγκασμοί, υπάρχουν συσχετισμοί δυνάμεων, υπάρχουν εταίροι, υπάρχουν όργανα, υπάρχει και ένας πανευρωπαϊκός πολιτικός συσχετισμός.
Ρωτάτε: «Υπάρχει άλλος δρόμος»; Βεβαίως, υπάρχει άλλος δρόμος. Το θέμα είναι ότι δεν αποφασίζουμε μόνοι μας, ότι μετέχουμε σε ένα ευρωπαϊκό σύνολο και πρέπει να προσέχουμε τους πανευρωπαϊκούς συσχετισμούς.
Με ποιους θα πάτε να μιλήσετε, κύριε Τσίπρα, ως εκπρόσωπος του μελλοντικού συνασπισμού εξουσίας; Θα πάτε να μιλήσετε με τη Γερμανίδα Καγκελάριο, με το Γάλλο Πρόεδρο -όποιος και αν είναι- με τον Ολλανδό Πρωθυπουργό, με τον Εσθονό Πρωθυπουργό, να δείτε πώς γίνεται η διαπραγμάτευση, τι σημαίνει να διαπραγματεύεσαι με την Ευρωπαϊκή Κεντρική Τράπεζα, με το EFSF, τι σημαίνει να διαπραγματεύεσαι με τις χώρες που διοικούν το Διεθνές Νομισματικό Ταμείο;
Πηγαίνετε να δείτε ποια είναι η στάση της Ρωσίας, της Βραζιλίας, της Ινδίας, της Κίνας μέσα στο Διοικητικό Συμβούλιο του ΔΝΤ για την Ελλάδα, για το ελληνικό πρόγραμμα. Είστε διεθνιστής και αυτό είναι η σωστή στάση, να βλέπουμε οικουμενικά τα πράγματα. Όμως, υπάρχουν και οικουμενικοί συσχετισμοί δυνάμεων, αλλιώς υπάρχει η θεωρία της εθνικής απομόνωσης.
Η Αλβανία, πριν τη ριζική αλλαγή της κατάστασης, ήταν το κλασσικό παράδειγμα μιας εθνικά απομονωμένης χώρας. Τώρα τα παραδείγματα αυτά έχουν μειωθεί πάρα πολύ. Ελπίζω να μην έχετε στο μυαλό σας την Υπερδνειστερία, γιατί στην ευρωπαϊκή ήπειρο είναι ίσως ένα από τα λίγα παραδείγματα χώρας η οποία είναι σε απομόνωση σε σχέση με τις διεθνείς εξελίξεις.
Μου λέτε τώρα: Κοινωνική ρήτρα στα δημόσια έργα. Ποιος τα πληρώνει αυτά; Ποιος πληρώνει την ποινική ρήτρα; Το Πρόγραμμα Δημοσίων Επενδύσεων, προφανώς. Άρα, από τα ένα κονδύλιο του προϋπολογισμού στο άλλο κονδύλιο του προϋπολογισμού.
Κοινωνικός πόρος, ρήτρα επί της ακίνητης περιουσίας για το ασφαλιστικό σύστημα. Μα, όταν επιβάλαμε το ειδικό τέλος των ακινήτων μέσω της ΔΕΗ, ξεσηκωθήκατε. Αυτό τροφοδοτεί τον προϋπολογισμό και ο προϋπολογισμός τροφοδοτεί τα ασφαλιστικά ταμεία. Αυτό υπάρχει.
Φόρος στις χρηματοοικονομικές συναλλαγές. Βεβαίως, αλλά πρέπει να υπάρχουν χρηματοοικονομικές συναλλαγές, πρέπει να υπάρχει τραπεζικό σύστημα. Και τώρα, βέβαια, που το κράτος θα είναι ο μεγάλος υπερμέτοχος των τραπεζών, από τα δικά του κέρδη θα μειώνεται ο φόρος αυτός. Ό,τι παίρνει ως φόρος δεν θα το παίρνει ως μέρισμα.
Αξιοποίηση της δημόσιας περιουσίας. Μα, τη δημόσια περιουσία δίνουμε στα ασφαλιστικά ταμεία μέσω του νέου φορέα που ψήφισε η Βουλή.
Οι προτάσεις ρητορικά είναι εύκολες. Η άσκηση πολιτικής στο όνομα του έθνους και με ιστορική και κοινωνική ευθύνη είναι πολύ δύσκολη υπόθεση.
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"75821"," Ευχαριστούμε τον Αντιπρόεδρο της Κυβέρνησης και Υπουργό Οικονομικών, τον κ. Βενιζέλο.
Θα τον παρακαλούσα για ένα λεπτό να μείνει ακόμα στην Αίθουσα, πριν προχωρήσουμε στην επόμενη ερώτηση, διότι μετά από αυτήν την πάρα πολύ ενδιαφέρουσα συζήτηση και ανταλλαγή απόψεων, έρχομαι σε ένα θέμα πολύ πιο πεζό, αλλά ένα θέμα που απασχολεί έντονα τις τελευταίες μέρες την κοινή γνώμη και μέσω των Μαζικών Μέσων Ενημέρωσης.
Είναι το θέμα της δήλωσης που έκανε ο Εισαγγελεύς, ο επικεφαλής της Αρχής Καταπολέμησης του Μαύρου Χρήματος, όπως συνηθίζουμε να λέμε, ο κ. Νικολούδης -ένας εξαίρετος εισαγγελικός λειτουργός, βέβαια- στην Επιτροπή Θεσμών και Διαφάνειας, πριν από μερικές μέρες, ότι κάποιος Βουλευτής έχει μεταφέρει ποσό ενός εκατομμυρίου στο εξωτερικό. Μάλιστα, ο ίδιος μου είπε -γιατί επικοινώνησα με τον κ. Νικολούδη ήδη από προχθές, την Τετάρτη- ότι το είπε για να δείξει ότι ο χώρος των πολιτικών δεν είναι ο χώρος όπου συμβαίνουν οι περισσότερες παραβάσεις. Έτσι νομίζει ο ίδιος με αυτό το παράδειγμα, όπου από τους τριακόσιους ένας μόνος μετέφερε χρήματα και μάλιστα, με νόμιμη, όπως μου είπε, διαδικασία. Γι’ αυτό δεν μας λέει ποιος είναι ο Βουλευτής, διότι ήταν νόμιμη διαδικασία. Έκανε έλεγχο και σε σχέση με τη φορολογική του δήλωση, με το εισόδημα που υπερκαλύπτει και αυτό το ποσό της μεταφοράς.
Εξήγησα στον κ. Νικολούδη ότι σαφώς, αυτή είναι η πλευρά της νομιμότητας, αλλά υπάρχει και μια πλευρά της δεοντολογίας. Διότι, όταν οι πολιτικοί κάνουμε έκκληση και σε όλους τους άλλους πολίτες να έχουν εμπιστοσύνη στην ελληνική οικονομία και να μην αποσύρουν τις καταθέσεις τους από την Ελλάδα και να τις μεταφέρουν στο εξωτερικό, θα πρέπει να είμαστε και εμείς απόλυτα συνεπείς σε αυτά που λέμε προς στο λαό. Είναι, λοιπόν, θέμα δεοντολογίας. Η νομιμότητα είναι ένα άλλο θέμα και πράγματι, μπορεί να είναι νόμιμες όλες αυτές οι διαδικασίες εις τον περί ον η συζήτηση.
Ο κ. Νικολούδης όμως ως εισαγγελικός λειτουργός μου λέει ότι δεσμεύεται απόλυτα από το απόρρητο και δεν λέει το όνομα του Βουλευτή αυτού. Γι’ αυτό απευθύνθηκα ήδη από προχθές, από την Τετάρτη και προς το Υπουργείο Οικονομικών. Διότι το Υπουργείο Οικονομικών, όπως όλοι γνωρίζουμε, με τις ρυθμίσεις που είχαμε αποφασίσει από πέρσι εδώ σ’ αυτήν την Αίθουσα, έχει τη δυνατότητα πλέον της πλήρους εικόνας για τις μέσω των τραπεζών από την Ελλάδα στο εξωτερικό μεταφορές ποσών για να γίνονται οι διασταυρώσεις σε σχέση με τις φορολογικές υποχρεώσεις όσων μεταφέρουν χρήματα, δηλαδή έχει τη δυνατότητα της άρσης του τραπεζικού απορρήτου, θα λέγαμε. Και το Υπουργείο Οικονομικών διεξάγει αυτόν τον έλεγχο. 
Αυτό επιβεβαιώσαμε λίγο πριν και με τον Υπουργό Οικονομικών, κ. Βενιζέλο. Θέλω να ελπίζω και εύχομαι γρήγορα να υπάρξουν πλήρη στοιχεία για να μην πλανάται επάνω από το σύνολο του πολιτικού κόσμου, το σύνολο των Βουλευτών, το θέμα αυτό, ποιος αντιδεοντολογικά –έστω και αν δεν είναι παράνομα- κατά την εκτίμηση της κοινής γνώμης έχει κάνει αυτήν την εξαγωγή κονδυλίων στο εξωτερικό. 
Γι’ αυτό παρακάλεσα τον κ. Βενιζέλο να είναι στην Αίθουσα. Ήθελα να κάνω αυτήν την αναφορά για πλήρη ενημέρωση, διότι επαναλαμβάνω ότι εδώ και τρεις μέρες έχουμε προβεί σ’ αυτές τις ενέργειες.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75822"," Κύριε Πρόεδρε,  μου επιτρέπετε;","ΕΥΑΓΓΕΛΟΣ ΒΕΝΙΖΕΛΟΣ",58
"75823"," Ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75824"," Όπως ορθά είπατε, εδώ και επτά μήνες περίπου με πρωτοβουλία μου έχει νομοθετήσει η Βουλή των Ελλήνων την άρση του τραπεζικού απορρήτου. Επί τη βάση αυτού του νέου νομικού καθεστώτος, όπως επίσης γνωρίζει η Βουλή, έχουμε ζητήσει από το ελληνικό τραπεζικό σύστημα να μας πληροφορήσει για εμβάσματα προς το εξωτερικό κατά τα έτη 2009, 2010, 2011 και τώρα βεβαίως και 2012, τα οποία υπερβαίνουν τις 100.000 ευρώ, ώστε να δούμε αν αυτά δικαιολογούνται από το εισόδημα ή την περιουσία. 
Ταυτόχρονα η αρμόδια Επιτροπή της Βουλής στην οποία προεδρεύει ο Αντιπρόεδρος κ. Ευάγγελος Αργύρης έχει αποστείλει στη Γενική Γραμματείας Πληροφοριακών Συστημάτων τον ονομαστικό κατάλογο των υπόχρεων σε υποβολή δήλωσης «πόθεν έσχες» προς τον Πρόεδρο της Βουλής, των πολιτικών προσώπων δηλαδή, προκειμένου να παραλληλίζονται οι καταστάσεις. 
Εδώ και αρκετό καιρό είχαμε στα χέρια μας τις καταστάσεις του 2009 και του 2010. Προχθές, προ δύο ημερών, το σύστημα «Δίας» της Ελληνικής Ένωσης Τραπεζών μας διαβίβασε τα στοιχεία του 2011, τα οποία βεβαίως είναι πολύ μεγάλα σε όγκο. Και αυτήν τη στιγμή τρέχουν τα συστήματα «Δίας» και το σύστημα του πόθεν έσχες, προκειμένου να δούμε πού υπάρχει κοινός τόπος.
Υπάρχουν πολιτικά πρόσωπα ή συγγενείς πολιτικών προσώπων που έχουν εμβάσματα προς το εξωτερικό μεγαλύτερα των 100.000 το 2011, τα ονόματα αυτά θα οριστικοποιηθούν μέσα στην ημέρα και θα δοθούν στον Πρόεδρο της Βουλής και τον Πρόεδρο της Επιτροπής Ελέγχου του «πόθεν έσχες» τον Αντιπρόεδρο κ. Αργύρη, προκειμένου να κληθούν οι αναφερόμενοι στην κατάσταση αυτή από την Επιτροπή Ελέγχου του «πόθεν έσχες» να δώσουν εξηγήσεις. 
Ταυτόχρονα όπου το Υπουργείο Οικονομικών βλέπει ότι υπάρχει πεδίο, φορολογικού ελέγχου, το ΣΔΟΕ έχει εντολή να προβεί αμέσως σε έκτακτους φορολογικούς ελέγχους. Έχω δώσει σχετική εντολή στον Ειδικό Γραμματέα, τον πρώην εισαγγελέα κ. Διώτη.","ΕΥΑΓΓΕΛΟΣ ΒΕΝΙΖΕΛΟΣ",58
"75825"," Έχω μιλήσει κι εγώ με τον κ. Διώτη κι έχει ξεκινήσει τη διαδικασία αυτή.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75826"," Επειδή τώρα η καθεμία περίπτωση απ’ αυτές έχει τα δικά της χαρακτηριστικά -μπορεί κάποιο μέλος της οικογένειες να έχει εμπορικές συναλλαγές και να είναι απολύτως αθώες και ανώδυνες, αυτές οι μεταβιβάσεις στο εξωτερικό, μπορεί κάποιος άλλος να είχε ένα πρόβλημα υγείας κ.λπ.- δεν νομίζω ότι είναι σωστό να γίνει κάποια δημόσια ανακοίνωση άμεσα ή έμμεσα, πριν προηγηθεί αυτή η φάση της ακρόασης από την Επιτροπή Ελέγχου του «πόθεν έσχες», η οποία φαντάζομαι ότι μπορεί να διαρκέσει μία-δύο μέρες. Δεν χρειάζεται να καθυστερήσει. 
Θα σας εφοδιάσω λοιπόν, με τα σχετικά στοιχεία, ώστε να κινηθεί αμέσως η διαδικασία αυτή, διότι πράγματι υπάρχει μία διαφορά μεταξύ νομιμότητας και δεοντολογίας. Αυτό έχει πολύ μεγάλη σημασία αντιστρεφόμενο. Έχω κάνει έκκληση τις τελευταίες μέρες κατ’ επανάληψη να δημιουργήσουμε ένα εθνικό κίνημα επιστροφής των καταθέσεων στις ελληνικές τράπεζες, οι οποίες ανασυγκροτούνται και διασφαλίζονται με το νέο πρόγραμμα.
Τα πολιτικά πρόσωπα και οι περί τα πολιτικά πρόσωπα συγγενείς ας ξεκινήσουν αυτό το κίνημα επιστροφής καταθέσεων. 
Να διευκρινίσω όμως και κάτι άλλο. Από τα 65 δισεκατομμύρια που έχουν αποσυρθεί από το Δεκέμβριο του 2009 μέχρι σήμερα από τις ελληνικές τράπεζες μόνο 16 έχουν μεταβιβαστεί στο εξωτερικό. Επ’ αυτών ασκείται έλεγχος. Τα  υπόλοιπα είναι εδώ στην Ελλάδα ή έχουν φύγει με μη τραπεζικές διαδικασίες ή είναι επενδεδυμένα σε ομόλογα άλλων κρατών, ή είναι επενδεδυμένα σε τιμαλφή, σε έργα τέχνης, σε χρυσό ή είναι σε θυρίδες. Για τον πολύ κόσμο δυστυχώς είναι στα σπίτια, στα στρώματα. 
Όπως υπολόγισε η Τράπεζα της Ελλάδας οι πολίτες έχασαν 2,5 δισεκατομμύρια τόκους επειδή απέσυραν αυτές τις καταθέσεις. Και η οικονομία μέσα από τη μόχλευση των δισεκατομμυρίων αυτών, που θα μπορούσε να έχει επιτευχθεί από το τραπεζικό σύστημα, έχασε ποσοστά ανάπτυξης. 
Είναι μια ευκαιρία επειδή πάντοτε ισχύει το δόγμα «ο τρώσας και ιάσεται» να ξεκινήσει από εδώ το κίνημα επιστροφής των καταθέσεων στο ελληνικό τραπεζικό σύστημα.","ΕΥΑΓΓΕΛΟΣ ΒΕΝΙΖΕΛΟΣ",58
"75827"," Αυτό ευχόμαστε όλοι να συμβεί: η επιστροφή, δηλαδή. Και ευχόμαι να δοθούν πολύ θετικά παραδείγματα προς την κατεύθυνση αυτή.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75828"," Κύριε Πρόεδρε, θα ήθελα το λόγο.","ΑΛΕΞΙΟΣ ΤΣΙΠΡΑΣ",515
"75829"," Παρακαλώ, κύριε Τσίπρα, έχετε το λόγο για μία σύντομη παρέμβαση επ’ αυτού.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75830"," Ένα μικρό σχόλιο, κύριε Πρόεδρε. 
Η άποψη του κ. Νικολούδη είναι σεβαστή. Όμως εδώ υπάρχουν και άλλες απόψεις, οι οποίες δεν είναι απόψεις ανθρώπων που δεν έχουν σχέση με τα νομικά και συνταγματικά δεδομένα. 
Ο κ. Σταθόπουλος, πρώην Υπουργός, εξέφρασε δημόσια τη γνώμη ότι όταν πρόκειται για ένα ζήτημα υπέρτατου δημόσιου συμφέροντος, τα προσωπικά δεδομένα δεν μπορούν να αποτελούν τοίχο στην αλήθεια. 
Χαίρομαι που ακούω για το νόμιμο της διαδικασίας, αλλά ό,τι είναι νόμιμο δεν είναι και ηθικό.","ΑΛΕΞΙΟΣ ΤΣΙΠΡΑΣ",515
"75831"," Αυτό είπα και εγώ νωρίτερα.  Υπάρχει μια διαφορά ανάμεσα στο νόμιμο και το δεοντολογικά ηθικό.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75832"," Δεν διαφωνούμε σ’ αυτό.","ΑΛΕΞΙΟΣ ΤΣΙΠΡΑΣ",515
"75833"," Συμφωνούμε.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75834"," Αλλά δεν μπορεί η πολιτική ζωή του τόπου να παίζει το παιχνίδι «Ποιος είναι ο εκατομμυριούχος» τρεις-τέσσερις μέρες τώρα.
Επιπλέον να πω εδώ ότι αυτά που είπε ο Υπουργός έπρεπε να είχαν γίνει χθες όχι μόνο για τον έναν ή για τους τριακόσιους, αλλά για τους πολλούς. Για επιφανή πρόσωπα του δημόσιου βίου, όχι μόνο για τους τριακόσιους. 
Τέλος, με την ευκαιρία να πω ότι κάθε τρεις και λίγο έρχεται η συμφωνία με την Ελβετία, κύριε Υπουργέ. Επιτέλους, αυτή η ιστορία πρέπει να προχωρήσει και σε ό,τι αφορά στον διακανονισμό που θα αποφέρει κάποια οφέλη οικονομικά στη χώρα μας, αλλά και σε ό,τι αφορά στη διαφάνεια. 
Εμείς θεωρούμε ότι η διαφάνεια αυτή μπορεί να διασφαλιστεί και με μια απλή συνεργασία –ουσιαστική, όμως- με την Τράπεζα της Ελλάδας διότι όλα αυτά γίνονται μέσα από on line διαδικασίες και δεν είναι δυνατόν να πειστούμε ότι η Τράπεζα της Ελλάδας δεν γνωρίζει ποιοι, πότε και τι ποσά μετέφεραν από το ελληνικό τραπεζικό σύστημα στο εξωτερικό.","ΑΛΕΞΙΟΣ ΤΣΙΠΡΑΣ",515
"75835"," Κύριε Πρόεδρε, θα ήθελα το λόγο.","ΕΥΑΓΓΕΛΟΣ ΒΕΝΙΖΕΛΟΣ",58
"75836"," Ο κ. Ευάγγελος Βενιζέλος έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75837"," Επαναλαμβάνω ότι η Ελβετία έχει πολύ μεγάλο ιστορικό ενδιαφέρον. 
Τώρα τα σκήπτρα τα κρατάει το Ηνωμένο Βασίλειο. Από τα ποσά που εξάγονται το 35% κατευθύνεται στο Ηνωμένο Βασίλειο και μόνο 9% κατευθύνεται στην Ελβετία. 
Επίσης, στην Ελβετία υπάρχουν καταθέσεις ελληνικών εφοπλιστικών εταιρειών, οι οποίες δεν προκύπτουν από δραστηριότητες στην Ελλάδα. Εκεί έχουμε ένα πρόβλημα συνεννόησης με τις ελβετικές αρχές, διότι αυτές οι καταθέσεις και στην Ελλάδα θα ήταν αφορολόγητες με βάση την ισχύουσα νομοθεσία. 
Είμαι σε συνεχή επαφή και εγώ και ο Γενικός Γραμματέας κ. Πλασκοβίτης με τις ελβετικές αρχές. Το πρόβλημά μας με την Ελβετία δεν είναι η Ελβετία. Είναι η Ευρωπαϊκή Επιτροπή, η οποία δεν θέλει να συνάπτονται επιμέρους συμφωνίες των κρατών μελών με την Ελβετία. Θέλει να κάνει μια ενιαία συμφωνία της Ευρωπαϊκή Ένωση με την Ελβετία. Εμείς έχουμε το αντεπιχείρημα ότι τέτοιες συμφωνίες έχει συνάψει η Γερμανία και το Ηνωμένο Βασίλειο. 
Ζητάμε να υπογράψουμε μία ίδια συμφωνία, με προκαταβολή μάλιστα και αυτό ελπίζω ότι θα το πετύχουμε τις επόμενες εβδομάδες.
Στο μεταξύ η Ελβετία, υπό τη διεθνή πίεση, ανακοίνωσε χθες –όπως ξέρετε- ριζική αλλαγή του καθεστώτος τραπεζικού και φορολογικού απορρήτου. Πιστεύω ότι αυτό μας διευκολύνει πάρα πολύ, ώστε να λύσουμε αυτό το μεγάλο ιστορικό πρόβλημα που λέγεται «ελληνικές καταθέσεις στην Ελβετία». 
Κατά τη γνώμη μου, όμως, από πλευράς όγκου, το πρόβλημα είναι οι καταθέσεις, οι οποίες έφυγαν και δεν εμφανίζονται πουθενά στο διεθνές τραπεζικό σύστημα.
Να μην έχετε δε καμμία αμφιβολία, κύριε Πρόεδρε του ΣΥΡΙΖΑ, ότι η Τράπεζα της Ελλάδος κάνει αυτά που λέει το Υπουργείο Οικονομικών και συνεργάζεται απολύτως. Και ό,τι στοιχεία έχει η Τράπεζα της Ελλάδος, τα έχουμε κι εμείς, τα έχει και η Βουλή και  μπορούμε να ζητάμε ό,τι θέλουμε. Και θα το μεταφέρω ξανά στην Τράπεζα της Ελλάδος αυτό. Αλίμονο. Η Τράπεζα της Ελλάδος είναι ο επόπτης του τραπεζικού συστήματος και μέσα στα καθήκοντά της, λόγω ευρωσυστήματος, είναι να προστατεύει τη διαφάνεια και να συνεργάζεται απολύτως με την επιτροπή του κ. Νικολούδη, την αρμόδια αρχή δηλαδή, για τον έλεγχο του ξεπλύματος μαύρου χρήματος. Η Τράπεζα της Ελλάδος μετέχει στο συλλογικό όργανο της αρχής αυτής και παρακολουθεί από πολύ κοντά όλες τις διαδικασίες.","ΕΥΑΓΓΕΛΟΣ ΒΕΝΙΖΕΛΟΣ",58
"75838"," Κύριε Τσίπρα, σε ό,τι αφορά τη διαφορετική νομική άποψη περί της προστασίας προσωπικών δεδομένων, είναι γνωστό ότι υπάρχει και αυτή η άποψη. Και γι’ αυτό το λόγο, άλλωστε είχα ζητήσει από τον Πρόεδρο της Επιτροπής Ελέγχου του «πόθεν έσχες», τον κ. Βαγγέλη Αργύρη, να απευθυνθεί στον κ. Νικολούδη και επισήμως. 
Ο κ. Νικολούδης είναι εξαίρετος νομικός και εξαίρετος εισαγγελέας. Γνωρίζουμε όλοι ότι εκτελεί εξαιρετικά την αποστολή που του έχει ανατεθεί. Θεωρεί, όμως, ότι αυτός δεν δικαιούται να δώσει όνομα και στοιχεία από τη στιγμή που δεν διαπίστωσε παράβαση, δεν διαπίστωσε κάποιο αδίκημα.
Μέσω της διαδικασίας στην οποία αναφέρθηκα κι εγώ και ο κ. Βενιζέλος νωρίτερα, εκτιμώ ότι μπορεί να υπάρξει διαπίστωση διότι, όπως είπαμε, άλλο το νόμιμο κι άλλο το δεοντολογικό, ηθικό.
Ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης έχει το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75839"," Ευχαριστώ, κύριε Πρόεδρε.
Κύριε Αντιπρόεδρε, ο ρόλος της Τραπέζης της Ελλάδος είναι να είναι επόπτης του τραπεζικού συστήματος. Το ερώτημα είναι: Αυτό το ρόλο τον παίζει σωστά η Τράπεζα της Ελλάδος; Είδαμε φαινόμενα εκφυλιστικά αυτή τη χρονιά και υπάρχει και μία ασπίδα έναντι κι άλλων οι οποίοι βρίσκονται στην ίδια μοίρα. 
Άρα, το θέμα είναι όχι εάν υπάρχουν οι θεσμικοί φορείς προστασίας του τραπεζικού συστήματος, αλλά εάν αυτοί οι οποίοι έχουν αναλάβει αυτό το ρόλο, τον εκτελούν σωστά. Είναι τεράστιο το θέμα. 
Νομίζω ότι τώρα που ο κονιορτός των υποθέσεων κατακάθεται, πρέπει να το ψάξετε σε βάθος. Πολύ φοβούμαι ότι δεν έγινε ο έλεγχος που έπρεπε και γι’ αυτό είχαμε όλα αυτά τα οποία ζήσαμε αυτή τη χρονιά.
Όσον αφορά, κύριε Πρόεδρε, το εκατομμύριο, πιστεύω ότι αυτή η προστασία των προσωπικών δεδομένων έχει να κάνει πάντα με τους κακούς. Ο καλός δεν έχει ανάγκη κάποιας προστασίας. Έχουμε φτιάξει ένα πλαίσιο να προστατεύουμε τον βιαστή. Λέμε «βιαστής» και δεν αναφέρεται ποιος είναι. Και μένει στο διπλανό σου διαμέρισμα κι έχεις τα παιδιά σου και τα εγγόνια σου. Αυτό κάναμε: Προστασία των κακών.
Κάποιος αυτήν τη στιγμή έβγαλε ένα εκατομμύριο και θίγεται όλη η Αίθουσα. Έχω ακούσει –σας διαβεβαιώνω, κύριε Πρόεδρε- είκοσι πέντε διαφορετικά πρόσωπα. Είναι ο τάδε, είναι η τάδε, είναι του τάδε κόμματος, είναι του δείνα κόμματος.
Αυτό, λοιπόν, νομίζω ότι στην ουσία ναρκοθετεί τον κοινοβουλευτισμό. Πρέπει να βρεθεί μία λύση. Εάν έχουν κατατεθεί στο «πόθεν έσχες», διά των «πόθεν έσχες» εσείς μπορείτε να το βρείτε. Δεν χρειάζεται ο κύριος εισαγγελέας να μας το πει. Είναι τεράστιο θέμα. Όσο αυτό το πράγμα καρκινοβατεί, όσο το βάζουμε στις καλένδες, τόσο γίνεται κουβέντα στο καφενείο. Και πάμε σε εκλογές και θα έχουμε πρόβλημα να έρθουμε πρόσωπο με πρόσωπο με τους εκλογείς μας με αυτό το θέμα.
Κλείνω, κύριε Πρόεδρε, με το εξής: Κάνατε ένα αίτημα να δώσουμε μία εξουσιοδότηση για να απαντήσουν οι ελβετικές τράπεζες. Θα ήθελα, σας παρακαλώ, να μου πείτε ποιοι την έδωσαν, ποιοι δεν την έδωσαν, ονομαστικά. Και αυτό, όχι γιατί ήμουν ο πρώτος που σας την έστειλα. 
Κάποια στιγμή όταν βγαίνει ο οποιοσδήποτε ομογενής Βουλευτής και λέει ότι υπάρχουν πολιτικοί με καταθέσεις στην Ελβετία, δεν μπορεί να μείνει στο κενό. Αποφασίσατε μια διαδικασία. Τη σέβομαι και την εκτιμώ. Ποιοι, λοιπόν, δέχτηκαν να σας κάνουν εξουσιοδότηση και ποιοι κρύβονται; 
Επιτέλους, να ξέρει ο ελληνικός λαός τι συμβαίνει, γιατί πολύ φοβούμαι ότι και αυτό το θέμα εάν το αφήσουμε και αυτό θα το βρούμε μπροστά μας στις κάλπες.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"75840"," Κατ’ αρχάς, κύριε Καρατζαφέρη, σ’ ό,τι αφορά τον έλεγχο και από την επιτροπή του «πόθεν έσχες» –στην οποία προεδρεύει ο Αντιπρόεδρος κ. Αργύρης και συμμετέχουν μεταξύ άλλων οι εκπρόσωποι των κομμάτων και τρεις ανώτατοι δικαστικοί, όπως ξέρετε- έχω να πω τα εξής: Παράλληλα με την ενεργοποίηση που ζήτησα να γίνει από το Υπουργείο Οικονομικών –και όπως ενημέρωσε λίγο νωρίτερα ο κ. Βενιζέλος, γίνεται αυτή η σύγκριση των λογαριασμών- και παράλληλα με το ότι απευθυνθήκαμε στον κ. Νικολούδη –δηλαδή, η Επιτροπή Θεσμών και Διαφάνειας- παράλληλα έχουν ξεκινήσει και οι ορκωτοί λογιστές με εντολή του Προέδρου της Επιτροπής, όπως είπα, για να κάνουν τον έλεγχο και αυτοί. Δεν χάσαμε, δηλαδή, ούτε μια μέρα, επειδή έχουν δημιουργηθεί τόσο έντονες εντυπώσεις.
Τώρα σ’ ό,τι αφορά την Ελβετία: Καλά, δεν ήσασταν ο πρώτος που υποβάλατε την εξουσιοδότηση. Ήσασταν μεταξύ αυτών που υπέβαλαν την εξουσιοδότηση. Πάρα πολλοί συνάδελφοι Βουλευτές έδωσαν αυτήν την εξουσιοδότηση από το ΠΑΣΟΚ, από το ΣΥΡΙΖΑ, από το Κομμουνιστικό Κόμμα Ελλάδας, από τους ανεξαρτήτους. Τις προηγούμενες ημέρες ολοκληρώθηκε αυτή η διαδικασία με την υποβολή των εξουσιοδοτήσεων. 
Εδώ να σας θυμίσω γιατί είπαμε για ατομική εξουσιοδότηση. Γιατί κατά το ελβετικό τραπεζικό δίκαιο εάν εξουσιοδοτούσαμε εμείς την Επιτροπή Ελέγχου του «πόθεν έσχες» να ζητήσει για λογαριασμό μας, τότε οι ελβετικές τράπεζες κατά το δικό τους δίκαιο θα έλεγαν ότι αυτό δεν το δέχονται. Μόνο όταν κάποιος εξουσιοδοτεί ατομικά, τότε θα απαντήσουν. Αυτό μας είχαν εξηγήσει και η Ένωση Ελληνικών Τραπεζών, που είχε συνεχή επαφή και έγκριτοι νομικοί, που διερεύνησαν το ισχύον δίκαιο στην Ελβετία. Γι’ αυτόν, λοιπόν, τον λόγο είπαμε να πάμε με την μέθοδο αυτή των ατομικών εξουσιοδοτήσεων και υποβάλλαμε όλοι εξουσιοδοτήσεις. Ως Πρόεδρος της Βουλής, όπως είχα πει στην Αίθουσα αυτή εκ των πρώτων υπέβαλα και εγώ εξουσιοδότηση, όπως και πάρα πολλοί συνάδελφοι.
Από την πλευρά της Νέας Δημοκρατίας μόνο υπάρχει η επίσημη ανακοίνωση ότι διαφωνεί με τη διαδικασία αυτή για τους λόγους που είχε αναφέρει και δεν θα υποβληθούν αυτές οι ατομικές εξουσιοδοτήσεις. Επαναλαμβάνω ότι από όλα τα άλλα κόμματα έχουν υποβληθεί οι εξουσιοδοτήσεις από τους Βουλευτές και αυτή τη στιγμή θα αποσταλούν από την Επιτροπή Ελέγχου του «πόθεν έσχες» στο Υπουργείο Εξωτερικών για να υπάρχει η επίσημη επικύρωση –όχι των υπογραφών απλά, έχει γίνει αυτό- της όλης διαδικασίας για να αποσταλούν στις ελβετικές τράπεζες για να έχουμε τις απαντήσεις.
Επομένως, και εδώ δεν αφήσαμε στην άκρη τη διαδικασία αυτή. Την ολοκληρώσαμε έτσι ακριβώς, όπως είχαμε διερευνήσει ότι πρέπει να γίνει για να είναι έγκυρη.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75841"," Κύριε Πρόεδρε, με συγχωρείτε αλλά πρέπει να πάω στο Υπουργικό Συμβούλιο.","ΕΥΑΓΓΕΛΟΣ ΒΕΝΙΖΕΛΟΣ",58
"75842"," Βεβαίως, κύριε Υπουργέ, έχουμε ολοκληρώσει αυτό το παρεμπίπτον θέμα.
Θα συνεχίσουμε τώρα με τη συζήτηση των επομένων επικαίρων ερωτήσεων. 
Η δεύτερη με αριθμό 551/21-2-2012 επίκαιρη ερώτηση δευτέρου κύκλου είναι του Βουλευτή της Νέας Δημοκρατίας κ. Κωνσταντίνου Καραγκούνη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων ασφάλειας στην υπηρεσία εξωτερικής φρούρησης του καταστήματος φρούρησης Κορυδαλλού και των λοιπών καταστημάτων.
Το λόγο έχει ο κ. Κωνσταντίνος Καραγκούνης, για δύο λεπτά για να παρουσιάσει την επίκαιρη ερώτησή του.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75843"," Ευχαριστώ πολύ κύριε Πρόεδρε.
Θέλω να κάνω ένα πολύ μικρό σχόλιο για όσα ειπώθηκαν πριν. Είναι σαφές ότι ό,τι έχει να κάνει με τα πολιτικά πρόσωπα είναι όλων η πεποίθηση, η αντίληψη ότι όλα πρέπει να έρθουν στο φως, διότι στο κάτω-κάτω της γραφής αυτό που πρέπει πρώτα απ’ όλα να κάνουμε είναι να αποκαταστήσουμε τις σχέσεις πολιτικών και πολιτών.
Άκουσα, όμως, με πολύ μεγάλο ενδιαφέρον αυτά που είπε ο Αντιπρόεδρος κ. Βενιζέλος, και θυμήθηκα τα δυόμισι τελευταία χρόνια. Είπε ο κ. Βενιζέλος ότι 65 δισεκατομμύρια ευρώ έχουν φύγει από το ελληνικό τραπεζικό σύστημα εκ των οποίων μόνο τα 16 δισεκατομμύρια ευρώ νόμιμα ξέρουμε που είναι, τα υπόλοιπα κρύβονται στα σεντούκια, στα στρώματα. Αυτά ήταν τα τελευταία δυόμισι χρόνια. Αυτό έγινε. Ο κόσμος φοβάται που να πάει τις καταθέσεις του και να τα διώχνει έξω από το τραπεζικό σύστημα δημιουργώντας, κατά τα λόγια του κ. Βενιζέλου, 2,5 δισεκατομμύρια ευρώ χαμένων τόκων και βέβαια πολλά περισσότερα στην ελληνική οικονομία.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"75844"," Κύριε  Καραγκούνη, επιτρέψτε μου να σας διακόψω για να κάνω μια ανακοίνωση στο Σώμα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαοκτώ μαθητές και μαθήτριες και δύο εκπαιδευτικοί από το Γενικό Λύκειο Άντισσας Λέσβου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε  Καραγκούνη, τώρα μπορείτε να διατυπώσετε την επίκαιρη ερώτησή σας.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"75845"," Ευχαριστώ πολύ, κύριε Πρόεδρε.
Κύριε Υπουργέ, η σημερινή ερώτηση έχει να κάνει με το θέμα της εξωτερικής φρούρησης των φυλακών Κορυδαλλού. Βέβαια, είναι ένα θέμα το οποίο το γνωρίζετε πολύ καλά. Έχουν υπάρξει πολλές σχετικές ερωτήσεις. Έχω την εντύπωση ότι έχει να κάνει και με ένα σημειολογικό συμβολισμό, διότι στην ουσία αφορά τη δημόσια ασφάλεια που είναι το βασικότερο, το οποίο λείπει σήμερα από τον πολίτη. Ο πολίτης σήμερα έχει τη μεγαλύτερη ανάγκη για τη δημόσια ασφάλειά του.
(Στο σημείο αυτό την Προεδρική Έδρα καταλαμβάνει ο ΣΤ΄  Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Τα περιστατικά γνωρίζετε ότι είναι πολύ συχνά. Η κατάσταση στις φυλακές είναι έκρυθμη. Βέβαια, έχετε κάνει πολλές προσπάθειες, αλλά το πρόβλημά μας παραμένει.
Γνωρίζετε πολύ καλά ότι η κατάσταση που επικρατεί στις φυλακές είναι πάρα πολύ δύσκολη και δεν αφορά μόνο το κατάστημα του Κορυδαλλού –επικεντρώνομαι σε αυτό, διότι αφορά δυόμισι χιλιάδες κρατουμένους- το οποίο είναι ένα κτήριο παλιό που βρίσκεται σε κατοικημένη περιοχή.
Είναι πλείστα όσα τα παραδείγματα περιπτώσεων και συμβάντων που καταγγέλλονται στις διοικήσεις της Υπηρεσίας Εξωτερικής Φρούρησης, τόσο του καταστήματος του Κορυδαλλού, όσων και των λοιπών καταστημάτων.
Οι ελλείψεις είναι γνωστές και σε προσωπικό, αλλά κυρίως σε υλικοτεχνικές υποδομές. Έχουν κατά καιρούς γίνει απανωτές καταγγελίες και ερωτήσεις στη Βουλή, δυστυχώς, όμως, δεν έχουν δοθεί οι απαντήσεις και κυρίως, δεν έχουν δοθεί πειστικές και πρακτικές λύσεις.
Το πρόσφατο περιστατικό απόπειρας απόδρασης από τις φυλακές Κορυδαλλού επανέφερε στο προσκήνιο το ζήτημα της ασφάλειας του καταστήματος και του ψυχιατρικού βεβαίως, αλλά και του νοσοκομείου κρατουμένων.
Τα προβλήματα ασφαλείας, όσον αφορά την Υπηρεσία Εξωτερικής Φρούρησης είναι πολλά. Αναφέρω μόνο ενδεικτικά –θα έχουμε την ευκαιρία περαιτέρω στη δευτερολογία να τα αναπτύξουμε- το θέμα της έλλειψης προσωπικού, όπως είπα, με τις πεντακόσιες ενενήντα δύο οργανικές θέσεις, όπου αυτή τη στιγμή υπάρχουν μόνο διακόσιοι δέκα υπάλληλοι. Υπάρχει έλλειψη υποδομών και υλικοτεχνικού εξοπλισμού. Ο φωτισμός στους επιτηρούμενους από την Εξωτερική Υπηρεσία χώρους ευθύνης, οι λεγόμενες γνωστές «νεκρές ζώνες» είναι ανύπαρκτος. Υπάρχει έλλειψη προστατευτικού πλέγματος σε σημεία του εξωτερικού μαντρότοιχου για την αποτροπή ρίψεως ναρκωτικών ή όπλων κατά τη διάρκεια του προαυλισμού. Επίσης, είναι ελαττωματική η λειτουργία του συστήματος συναγερμού, ενώ παρατηρείται έλλειψη ανιχνευτών κίνησης και άλλων σύγχρονων τεχνικών μέσων επιτήρησης. Δυστυχώς, πρόβλημα υπάρχει ακόμη και με τη λειτουργία των ασυρμάτων, καθότι δεν δύναται με τον υπάρχοντα εξοπλισμό να επικοινωνεί η εσωτερική φρουρά των φυλακών με την εξωτερική και βεβαίως με την Αστυνομία, με αποτέλεσμα να μην υπάρχει κανένας συντονισμός στη φρούρηση των καταστημάτων.
Θα επανέλθω και στη συνέχεια. Θα ήθελα, κύριε Υπουργέ, να ακούσω τις απαντήσεις σας σε αυτά τα ερωτήματα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"75846","  Ευχαριστούμε τον συνάδελφο κ. Κωνσταντίνο Καραγκούνη.
Το λόγο έχει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Γεώργιος Πεταλωτής.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75847","  Ευχαριστώ, κύριε Πρόεδρε.
Θα ήθελα για λίγο να απαντήσω στην πρώτη παρατήρηση που κάνατε, κύριε Καραγκούνη, η οποία δεν έχει σχέση με το θέμα, αλλά εν πάση περιπτώσει, επειδή σήμερα σε αυτή την Αίθουσα αναπτύχθηκε μια συζήτηση άκρως ενδιαφέρουσα, θέλω να πω ότι αυτή είναι η κατάσταση. Πραγματικά, έφυγαν πάρα πολλά χρήματα από τους Έλληνες καταθέτες, όχι από τους απλούς Έλληνες πολίτες βέβαια, οι οποίοι κάθε άλλο παρά έχουν τη δυνατότητα να βγάζουν τα χρήματά τους στο εξωτερικό. Δεν έχουν καν χρήματα να έχουν αποταμιεύσεις στο εσωτερικό.
Όσον αφορά την αιτία, το γιατί έφυγαν τόσα χρήματα από τις ελληνικές τράπεζες και από τους έχοντες Έλληνες καταθέτες, γνωρίζουμε πάρα πολύ καλά ότι όλο αυτό δεν έγινε εξαιτίας των δύο, δυόμισι τελευταίων χρόνων, αλλά επειδή μπήκαμε σε μια κρίση τελείως αθωράκιστοι και απροστάτευτοι ως χώρα.
Η Νέα Δημοκρατία εξαπατούσε τον ελληνικό λαό -και τους εταίρους, όπως νόμιζε- δίνοντας πλαστά στοιχεία, δίνοντας την εντύπωση, αλλά και την πεποίθηση την οποία εξέφραζε ο πρώην Πρωθυπουργός, ο κ. Καραμανλής, ότι όλα πηγαίνουν καλά, ότι είμαστε θωρακισμένοι, ότι σε εμάς ούτε έφτασε ούτε θα φτάσει η κρίση. Όταν αποκαλύφθηκε και η ύπαρξη της κρίσης, αλλά και το εύρος της, τότε δημιουργήθηκε μια εξαιρετική ανασφάλεια και καχυποψία στον Έλληνα πολίτη που δυστυχώς οδήγησε και σ’ αυτά τα αποτελέσματα, τα οποία έστω και τώρα προσπαθούμε να ανασχέσουμε.
Όσον αφορά την ερώτησή σας, να πω πρώτα απ’ όλα ότι όντως κύριε Καραγκούνη έχουν γίνει πολλές ερωτήσεις και γίνονται καθημερινά. Θα ήθελα να πω όμως ότι η δική σας ερώτηση είναι μια πολύ σοβαρή, πολύ μετρημένη ερώτηση. Το λέω αυτό γιατί ακριβώς ο δημόσιος λόγος, ο οποίος αναπτύσσεται σε σχέση με τα καταστήματα κράτησης, είναι ένας δημόσιος λόγος ο οποίος τις περισσότερες φορές είναι υπερβολικός, κάτι που δεν ισχύει με τη δική σας ερώτηση. 
Συμμερίζομαι την ανησυχία σας. Με την ερώτησή σας απευθύνεστε ειδικά στην εξωτερική φύλαξη των φυλακών Κορυδαλλού, αλλά και σε όλες τις άλλες φυλακές της χώρας. Τολμώ να πω ότι, παρά τα τεράστια προβλήματα που υπάρχουν στις ελληνικές φυλακές, που κυρίως έχουν το πρόβλημα του υπερπληθυσμού των κρατουμένων, η εξωτερική φύλαξη σε γενικές γραμμές είναι επαρκής. Και το λέω αυτό γιατί πραγματικά θέλω να εμφυσήσω και το αίσθημα της ασφάλειας στον Έλληνα πολίτη, στον πολίτη ο οποίος κατοικεί γύρω από τις φυλακές, γιατί έχουμε και αυτό το φαινόμενο εδώ στην Αθήνα, να έχουμε μια φυλακή μαμούθ στο κέντρο μιας κατοικημένης περιοχής δίπλα σε σχολεία, δίπλα σε νηπιαγωγεία, στο κέντρο μιας πόλης. Αυτή την κατάσταση προσπαθούμε να την ανατρέψουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ήδη επί των ημερών μας δόθηκε μια έκταση δέκα στρεμμάτων από το γυναικείο τμήμα των φυλακών Κορυδαλλού στην αυτοδιοίκηση, έχουν κατεδαφιστεί και με διαδικασίες τις οποίες κάνουμε και προχωράμε μαζί με τον Οργανισμό Ρυθμιστικού Σχεδίου της Αθήνας, βρίσκουμε άλλους χώρους έτσι ώστε να χωροθετηθεί το νέο κατάστημα κράτησης Αθηνών. Αυτό όμως είναι μακροπρόθεσμο. Βραχυπρόθεσμα κάνουμε πολλά βήματα ως προς την προστασία των καταστημάτων κράτησης  και τo  κάνουμε σε συνεργασία και με την Ομοσπονδία της εξωτερικής φύλαξης -γιατί εκεί αναφέρεστε- και με τις διοικήσεις των καταστημάτων κράτησης. 
Έχουμε κάνει πραγματικά πολύ μεγάλα βήματα, τα οποία θα σας αναφέρω αναλυτικά σε λίγο. Θα σας πω όμως γενικά πως το πρόβλημα δεν είναι ότι δεν επαρκεί απλώς το προσωπικό -για το οποίο έχουμε ζητήσει, ούτως ή άλλως, την εξαίρεση από την απαγόρευση των προσλήψεων και αναμένουμε θετική ενέργεια και από το Υπουργείο Οικονομικών και Διοικητικής Μεταρρύθμισης- αλλά το ότι η διαχείριση του προσωπικού γίνεται μέχρι τώρα με τέτοιο τρόπο –και αυτό είναι διαβεβαίωση και της ομοσπονδίας αλλά και της διοίκησης εξωτερικής φρουράς- που και άλλους πεντακόσιους εξωτερικούς φρουρούς να είχαμε, τα ίδια προβλήματα θα δημιουργούνταν. Θέλω να πω ότι ήδη σχεδιάζουμε και είναι σε πολύ προχωρημένο στάδιο η επαναδιαχείριση του προσωπικού –και θα σας πω με ποιους τρόπους- έτσι ώστε να μην υπάρχει πρόβλημα. 
Από κει και πέρα δεν συμμερίζομαι αυτά που λέτε περί συρματοπλέγματος, περί έλλειψης κάμερας, αλλά θα τα πω στη δευτερολογία μου για να μην κάνω περισσότερη κατάχρηση του χρόνου.","ΓΕΩΡΓΙΟΣ ΠΕΤΑΛΩΤΗΣ",427
"75848"," Ευχαριστούμε τον Υπουργό, κ. Πεταλωτή. 
Κύριε Καραγκούνη, έχετε το λόγο για να αναπτύξετε την επίκαιρη ερώτησή σας. Εγώ υπερθεματίζω αυτών που λέτε ως Πειραιώτης και Κορυδαλλιώτης, για να υποχρεώσουμε το σεβαστό κύριο Υπουργό να κάνει άμεσα αυτά που θα μας πει σε λίγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75849"," Το προσυπογράφουμε και εμείς κύριε Πρόεδρε.","ΜΑΝΩΛΗΣ ΜΠΕΝΤΕΝΙΩΤΗΣ",346
"75850"," Πειραιώτης και Κορυδαλλιώτης, επιμένω. Έχουν μπει δύο φορές στο σπίτι μου. 
Ορίστε, κύριε Καραγκούνη, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75851"," Κύριε Υπουργέ, θα κάνω ένα πάρα πολύ μικρό σχόλιο γι’ αυτό που είπατε στην αρχή. Τα εξήντα πέντε δισεκατομμύρια δεν έφυγαν επί κυβερνήσεων Καραμανλή. Έφυγαν από το Δεκέμβριο του 2009 και μετέπειτα για πολύ συγκεκριμένους λόγους. Δεν θέλω να επαναφέρω στη μνήμη μας τις αλήστου μνήμης πρωτοβουλίες και δηλώσεις του κ. Παπακωνσταντίνου, οι οποίες στην ουσία έδιωξαν όλα τα χρήματα έξω. Να πω και κάτι άλλο. Τα 65 δισεκατομμύρια δεν είναι όλα χρήματα των πολύ μεγάλων επιχειρηματιών ή δεν ξέρω και εγώ ποιων. Είναι και απλών πολιτών, απλών καταθετών. 
Όσον αφορά αυτά που είπατε, κύριε Υπουργέ, όντως δεν είναι δυνατόν σε μια ευνομούμενη πολιτεία, ένα τόσο μεγάλο σωφρονιστικό κατάστημα να βρίσκεται μέσα στο κέντρο της πόλης ή μέσα σε μια κατοικημένη περιοχή. Συμφωνώ απόλυτα.
Εγώ θα επιμείνω στα πολύ μικρά –ίσως να φαίνονται μικρά- τεχνικά ζητήματα και ελλείψεις που είναι όμως πολύ ουσιώδη. Και εξηγούμαι. Είπα για την έλλειψη προσωπικού, για τα διακόσια δέκα άτομα που υπηρετούν. Θέλω μόνο να σας αναφέρω ότι τέσσερις σκοπιές όπως μου έχουν μεταφέρει, παραμένουν κλειστές. Είναι μια στη δικαστική φυλακή, είναι δύο στο συγκρότημα νοσοκομείου και ψυχιατρείου εκ των οποίων μια καταργήθηκε λόγω της τοποθέτησης ανιχνευτή κίνησης και μια στις γυναικείες. Και βεβαίως απ’ ό,τι και οι ίδιοι οι υπάλληλοι λένε, τους οφείλονται και δεκατρείς χιλιάδες ρεπό με ό,τι αυτό σημαίνει. 
Ένα δεύτερο ζήτημα αφορά τις υλικοτεχνικές υποδομές διότι πρόκειται για ένα κτήριο που είναι παλαιό και έχει πολλές ιδιαιτερότητες. Ασύρματοι. Έχουν ασυμβατότητα. Δεν υπάρχει επικοινωνία εσωτερικής, εξωτερικής φρουράς και αστυνομίας. Χαρακτηριστικό παράδειγμα είναι αυτό που γίνεται επανειλημμένως, δηλαδή ότι εντοπίζεται ύποπτη κίνηση από την εξωτερική φρουρά ατόμου που κινείται στον εξωτερικό χώρο της φυλακής. Για να ειδοποιήσει η φρουρά την αστυνομία που κινείται πέριξ της φυλακής θα πρέπει να ειδοποιήσει πρώτα τον αξιωματικό υπηρεσίας, αυτός θα πρέπει να ειδοποιήσει τον επόπτη της αστυνομικής δύναμης και εν συνεχεία αυτός το περιπολικό που κινείται έξω για να εντοπίσει το άτομο αυτό. Το ίδιο συμβαίνει και στα νοσοκομεία όπου αν γίνει κάποιο περιστατικό, η επικοινωνία με την αστυνομία γίνεται μόνο από τα κινητά τηλέφωνα των φρουρών, αν έχουν μπαταρία ή αν έχουν μονάδες οι υπάλληλοι. Και βεβαίως μέχρι να γίνει η επικοινωνία με την αστυνομία και να έρθει η συνδρομή της αστυνομίας, ο κρατούμενος έχει γίνει καπνός. Οι υπάλληλοι μου έχουν μεταφέρει και ίσως να έχουν μεταφέρει και σε εσάς, να υπάρξουν και σε αυτούς ασύρματοι ΤΕΤRΑ.
Δίχτυ ασφαλείας. Το είπα και πριν. Υπάρχουν δύο σημεία όπως μου καταγγέλθηκε, όπου γίνεται ρήψη ναρκωτικών και άλλων αντικειμένων. Είχαν βρει μάλιστα και κάποια όπλα τα οποία προφανώς προσπάθησαν να τα πετάξουν, δεν τα κατάφεραν και έπεσαν έξω από τη φυλακή. Υπάρχει ένα γιαπί όπου χτίζεται το καινούριο Δημαρχείο Κορυδαλλού. Θα το ξέρουν όσοι είναι Πειραιώτες. Εκεί ζητάμε να ανυψωθεί περισσότερο το δίχτυ.
Όσον αφορά το συναγερμό, έχουν γίνει άλλες καταγγελίες. Πότε λειτουργεί και πότε δεν λειτουργεί. Μια κολλά χωρίς λόγο και μια προσπαθούν να το πατήσουν να ξεκινήσουν και δεν ξεκινά ποτέ. Ή θα πρέπει να φτιαχτεί ή θα πρέπει να αλλαχθεί. 
Φωτισμός. Καταγγέλλουν ότι είναι ανεπαρκέστατος στις λεγόμενες νεκρές ζώνες. Στα περισσότερα σημεία ο χώρος μεταξύ μαντρότοιχου και χώρου προαυλισμού δεν φωτίζεται. Μου λένε επίσης ότι επί δώδεκα χρόνια το λένε αυτό και δώδεκα χρόνια δεν έχει γίνει τίποτα.
Ανιχνευτές κίνησης. Υπάρχουν μόνο στο ψυχιατρείο όπου κρατούνται εκατόν εξήντα κρατούμενοι. Δεν υπάρχουν στις δικαστικές φυλακές όπου κρατούνται δυόμισι χιλιάδες. Δεν υπάρχουν στις νεκρές ζώνες, κάτι που είναι πολύ σημαντικό για να εντοπίζουν οποιαδήποτε δραστηριότητα. Είναι απαραίτητο να τοποθετηθούν εκεί. 
Επίσης, είναι απαραίτητη η προμήθεια ανιχνευτών μετάλλων για τους φρουρούς στα νοσοκομεία για να ελέγχεται το επισκεπτήριο. Άλλο πολύ σχετικό θέμα, γιατί εκεί έχουμε και πολλές αποδράσεις. Είναι αναγκαίο για να προφυλάξουμε τόσο τους φρουρούς όσο και τους πολίτες. 
Επίσης, μέσα απώθησης. Είναι τα λεγόμενα ήπια μέτρα. Νερό υπό πίεση δεν υπάρχει. Ακόμα όμως και τα χημικά που διατίθενται μου λένε ότι είναι ληγμένα. Και βεβαίως και τα φίλτρα των αντιασφυξιογόνων μασκών είναι και αυτά ληγμένα, όπως και να γίνει η χρήση τους.
Κύριε Υπουργέ, γνωρίζω πραγματικά ότι υπάρχουν μεγάλες οικονομικές δυσκολίες που όντως περιορίζουν τις δυνατότητές σας. Όμως υπάρχουν και προβλήματα σαν και αυτά που προανέφερα που είναι μικρά, πρακτικά και μπορούν να λυθούν χωρίς μεγάλο κόστος. Θεωρώ ότι υπάρχουν λύσεις που μπορούν να βοηθήσουν άμεσα και ουσιαστικά τις φυλακές για να εκπληρώσουν τα καθήκοντά τους -οι υπάλληλοι της εξωτερικής φρουράς κάνουν με πολύ μεγάλη ευσυνειδησία και τον καλύτερο τρόπο τα καθήκοντά τους- και που θα προστατεύσουν τόσο το κοινωνικό σύνολο όσο και την προσωπική τους ασφάλεια.
Ευχαριστώ.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"75852"," Κύριε Υπουργέ, για να μην έχετε παράπονο πρέπει να σας πω ότι από τη γειτονιά σας, τη Ροδόπη έχουν έρθει στα άνω δυτικά θεωρεία μαθητές από το Γυμνάσιο Διαπολιτισμικής Εκπαίδευσης, αφού πρώτα ενημερώθηκαν για την ιστορία του κτηρίου της Βουλής.  Πρόκειται για τριάντα μαθητές και μαθήτριες από το Γυμνάσιο Διαπολιτισμικής Εκπαίδευσης Σαπών Ροδόπης (Β΄ Τμήμα), που φιλοξενούνται στην Αθήνα στο πλαίσιο εκπαιδευτικού προγράμματος που οργανώνει το Ίδρυμα της Βουλής. 
Η Βουλή σάς καλωσορίζει, παιδιά. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Πεταλωτής.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75853"," Εκτός από τον Πειραιά, κύριε Πρόεδρε, και τον Κορυδαλλό υπάρχει και η Ροδόπη, στην οποία σας προσκαλούμε να έρθετε.","ΓΕΩΡΓΙΟΣ ΠΕΤΑΛΩΤΗΣ",427
"75854"," Ευτυχώς που υπάρχει και είστε ένα λαμπρό παράδειγμα ενός ευγενούς πολίτου της ευγενικής Ελλάδας αυτής. 
Για τον Πειραιά δε, θα σας πω ότι όταν η Μελίνα επέλεξε να γίνει Πειραιώτισσα από Αθηναία γκάγκαρη, βέρα, καταλαβαίνετε ότι έχουμε κάθε λόγο να είμαστε περήφανοι και εμείς.
Για τις φυλακές θα μου επιτρέψετε να πω, όταν θα γίνει πανεπιστήμιο ο χώρος...","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75855"," Δεν είμαστε περήφανοι. Ούτε εγώ είμαι περήφανος για τις φυλακές έτσι όπως είναι.","ΓΕΩΡΓΙΟΣ ΠΕΤΑΛΩΤΗΣ",427
"75856"," Σας ακούμε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75857"," Να συνεχίσω στις σωστές παρατηρήσεις του κ. Καραγκούνη, ο οποίος ανέφερε πολύ συγκεκριμένα και καθημερινής διαχείρισης ζητήματα, τα οποία πραγματικά προσπαθούμε να επιλύσουμε με αυτόν τον τρόπο, με την καθημερινή διαχείριση. Για τα μεγάλα όμως ζητήματα τα οποία υπάρχουν προσπαθούμε και κάνουμε έναν κεντρικό σχεδιασμό και ήδη μέχρι ένα ορισμένο σημείο υλοποιείται αυτός ο σχεδιασμός. Έχουμε εντάξει ακόμη και στο ΕΣΠΑ συστήματα ηλεκτρονικής παρακολούθησης για τα καταστήματα κράτησης, έτσι ώστε πραγματικά να έχουμε επιτέλους καταστήματα κράτησης που προσιδιάζουν με τη σημερινή ελληνική πραγματικότητα ως προς το ανεπτυγμένο της εννοώ και όχι με την πρόσκαιρη πραγματικότητα. 
Όταν πήγα στο Υπουργείο Δικαιοσύνης, κύριε Καραγκούνη, παρ’ όλο που είμαι πολλά χρόνια στο χώρο της δικαιοσύνης, θεωρούσα ότι κάποια ζητήματα, τα οποία ήταν αυτονόητα, θα υπήρχαν. Δυστυχώς, στην Ελλάδα του αυτονόητου δεν υπάρχουν αυτονόητα. Δεν μπορούσα να διανοηθώ ποτέ ότι τα καταστήματα κράτησης δεν επικοινωνούν μεταξύ τους με κανέναν ηλεκτρονικό τρόπο, παρά  μόνο με τηλέφωνα των διευθυντών, ότι το Υπουργείο Δικαιοσύνης δεν παρακολουθεί με κανέναν κεντρικό τρόπο ηλεκτρονικό, όπως θα έπρεπε στη σημερινή εποχή, μετά από τα εκατομμύρια τα οποία αφήσαμε και έφυγαν κατά διαστήματα χωρίς να τα αξιοποιήσουμε με τέτοιο τρόπο. Και φυσικά να σας ενημερώσω, κύριε Καραγκούνη, για να το μεταφέρετε και στους συναδέλφους, ότι το θέμα της θωράκισης με συρματόπλεγμα, για να μην έχουμε ξανά ελικόπτερα που προσγειώνονται στις ταράτσες του Κορυδαλλού, όπως γινόταν επί Νέας Δημοκρατίας, έληξε πριν από λίγο χρονικό διάστημα. 
Θέλω να πω ότι είχαμε βασικά ζητήματα να επιλύσουμε, τα οποία ήταν αυτονόητα και δεν είχαν επιλυθεί, όπως και το όλο σύστημα των μεταγωγών, στο οποίο απασχολείται ένα πολύ μεγάλο μέρος των εξωτερικών φρουρών. Αντί να φυλάνε τις φυλακές Κορυδαλλού και τις άλλες φυλακές της χώρας μας, πηγαινοέρχονταν σε νοσοκομεία χωρίς να υπάρχει κανένας κεντρικός έλεγχος. Πηγαινοέρχονταν σε δικαστήρια κρατουμένων που αναβάλλονταν και πήγαιναν από την Κομοτηνή στην Αθήνα σκόρπια. Γι’ αυτά δημιουργούμε κεντρικό σύστημα, έτσι ώστε σε πολύ σύντομο χρονικό διάστημα -πιστεύω ότι θα είναι θέμα εβδομάδων- να μπορεί να λειτουργεί, έτσι ώστε να απεμπλακούν οι εξωτερικοί φρουροί από όλα αυτά τα καθήκοντα που ουσιαστικά είναι πάρεργο και να αφοσιωθούν στο έργο της φύλαξης των καταστημάτων κράτησης. 
Μιλήσατε για σκοπιές. Ξέρετε, οι σκοπιές είναι ένας τρόπος προστασίας και ασφάλειας των καταστημάτων -αυτό σας το λέω με διεθνή εμπειρία- που ανήκει σε πολύ προηγούμενες δεκαετίες. Όσες σκοπιές και να κάναμε, θα ήταν πολύ παρωχημένο το σύστημα. Υπάρχουν σκοπιές οι οποίες είναι αφύλακτες, είναι όμως αφύλακτες γιατί είναι το σύστημα προστασίας και ασφάλειας που κρίνει ότι δεν χρειάζεται -με το προσωπικό φυσικά που έχουμε- να φυλάσσονται αυτές οι σκοπιές. Με τη διοίκηση της εξωτερικής φρούρησης του Κορυδαλλού είμαστε σε καθημερινή επαφή. Μάλιστα, χθες τυχαία είχαμε μία σύσκεψη –σύσκεψη η οποία γίνεται συστηματικά- για να προστατεύεται ο Κορυδαλλός και να προστατεύονται και οι περίοικοι του Κορυδαλλού. 
Αλλάζουμε το σύστημα διαχείρισης των ασθενών. Προσπαθούμε, σε συνεργασία με το Υπουργείο Υγείας, να βρούμε νοσοκομείο στο οποίο να νοσηλεύονται αποκλειστικά οι κρατούμενοι του Κορυδαλλού για να μην υπάρχουν ασθενείς σκόρπια σε όλα τα νοσοκομεία της Αττικής με ό,τι συνεπάγεται αυτό και -όπως είπατε- και με πιθανότητες απόδρασης αλλά και οι υπόλοιποι νοσηλευόμενοι ασθενείς να μην είναι στον ίδιο θάλαμο με κρατούμενους ασθενείς, με ό,τι συνεπάγεται αυτό.
Ήδη σε συνεργασία με το Υπουργείο Υγείας προσέχουμε την υγεία των κρατουμένων. Προσπαθούμε να αντιμετωπίζουμε τα προβλήματα υγείας μέσα στους χώρους κράτησης, ακόμη και με προληπτικό τρόπο, έτσι ώστε να μη χρειάζεται να υπάρχουν εποχούμενες μετακινήσεις κρατουμένων ακόμα και βαρυποινιτών σκόρπια σε όλα τα νοσοκομεία, για να έχουμε αξιοποίηση των εξωτερικών φρουρών. 
Το κεντρικό σύστημα μετακινήσεων το κάνουμε τώρα και θα λειτουργήσει σε πολύ σύντομο χρονικό διάστημα. Οι συναγερμοί λειτουργούν. Όσον αφορά την επικοινωνία είναι έτσι, αλλά ρωτήστε και τον διοικητή εξωτερικής φρούρησης. Δεν χρειάζεται άλλος τρόπος επικοινωνίας. Δεν χρειάζεται να μιλάνε όλοι με όλους, γιατί τότε θα υπήρχε άναρχη συνομιλία. 
Υπάρχουν ασύρματες επικοινωνίες που μέσω του αξιωματικού υπηρεσίας που τις αξιολογεί αμέσως, μπορεί να κάνει και τις συνεννοήσεις. Είναι επιβεβλημένο να γίνεται έτσι και αλίμονο αν μιλούσαν σκόρπια οι εξωτερικοί φρουροί με την αστυνομία, με τους σωφρονιστικούς υπαλλήλους, ο ένας με τον άλλο. Υπάρχει κεντρικό σύστημα, υπάρχει επικοινωνία μεταξύ τους. Μάλιστα όπως με διαβεβαίωσε χθες η διοίκηση εξωτερικής φρουράς, η επικοινωνία λειτουργεί με τον καλύτερο τρόπο. Υπάρχουν πλήρως λειτουργούσες κάμερες παρακολούθησης και καταγραφής των κοινόχρηστων εσωτερικών και εξωτερικών χώρων. 
Τελειώνοντας –γιατί καταχράστηκα και το χρόνο- θέλω να πω το εξής. Με τα δεδομένα αυτής της φυλακής μαμούθ, η οποία θα έπρεπε να είχε μεταφερθεί εδώ και πολλά χρόνια, με τα δημοσιονομικά δεδομένα που υπάρχουν γίνεται επαρκής δουλειά σε όλες τις φυλακές και από τους υπαλλήλους. Γίνεται και μια συστηματική καθημερινή διαχείριση από το Υπουργείο, έτσι ώστε οι ελλείψεις και τα ελλείμματα, που πάντοτε υπήρχαν και πάντοτε θα υπάρχουν δυστυχώς, να καλύπτονται με τον πιο ασφαλή τρόπο για κρατουμένους, υπαλλήλους και πολίτες.
Ευχαριστώ πολύ.","ΓΕΩΡΓΙΟΣ ΠΕΤΑΛΩΤΗΣ",427
"75858"," Ευχαριστούμε τον Υφυπουργό Δικαιοσύνης, Διαφάνειας και Ανθρωπίνων Δικαιωμάτων κ. Πεταλωτή, όπως επίσης και τον κ. Καραγκούνη για την ερώτηση που έκανε, μέχρι να γίνει ο Κορυδαλλός ποτάμι πάλι. 
Κυρίες και κύριοι συνάδελφοι, έχω να κάνω κάποιες ανακοινώσεις προς το Σώμα. Η Διαρκής Επιτροπή Οικονομικών Υποθέσεων και η Διαρκής Επιτροπή Κοινωνικών Υποθέσεων καταθέτουν την έκθεσή τους στο σχέδιο νόμου του Υπουργείου Οικονομικών: «Ρυθμίσεις συνταξιοδοτικού περιεχομένου και άλλες επείγουσες ρυθμίσεις εφαρμογής του μνημονίου συνεννόησης του ν.4046/2012».
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Αγροτικής Ανάπτυξης και Τροφίμων: «Διαχείριση και προστασία ακινήτων Υπουργείου Αγροτικής Ανάπτυξης και Τροφίμων, ρύθμιση εμπράγματων δικαιωμάτων και λοιπές διατάξεις». 
Επίσης η πρώτη με αριθμό 553/21-2-2012 επίκαιρη ερώτηση δευτέρου κύκλου της Βουλευτού του Πανελλήνιου Σοσιαλιστικού Κινήματος κ. Όλγας Ρενταρή-Τέντε προς τον Υπουργό Υποδομών, Μεταφορών και Δικτύων, σχετικά με την κατάργηση των δημοσίων ΚΤΕΟ διαγράφεται λόγω κωλύματος του κυρίου Υπουργού. 
Η τρίτη με αριθμό 560/21.2.2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Νικολάου Παπακωνσταντίνου προς την Υπουργό Παιδείας, Διά Βίου Μάθησης και Θρησκευμάτων, σχετικά με την ανάγκη άμεσης παραλαβής των σχολικών βιβλίων από τους μαθητές της χώρας διαγράφεται λόγω κωλύματος του κυρίου Βουλευτή. 
Η τέταρτη με αριθμό 557/21-2-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την οριοθέτηση των ρεμάτων της Σκιάθου διαγράφεται λόγω κωλύματος του κυρίου Υπουργού. 
Ακολουθεί η πέμπτη με αριθμό 552/21-2-2012 επίκαιρη ερώτηση δευτέρου κύκλου του Ανεξάρτητου Βουλευτή κ. Ζήση Τζηκαλάγια, προς τον Υπουργό Υγείας και Κοινωνικής Αλληλεγγύης, σχετικά με την έλλειψη οφθαλμιάτρου στο δημόσιο σύστημα υγείας και ασφάλισης στο Νομό Καστοριάς. 
Κύριε Τζηκαλάγια, έχετε το λόγο για δυο λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75859","  Και Ανεξάρτητος και  στη Νέα Δημοκρατία; Μα, αφού διαγράφηκε από το κόμμα του.","ΜΙΧΑΗΛ ΤΙΜΟΣΙΔΗΣ",502
"75860"," Έχετε δίκιο. Είναι Ανεξάρτητος. Είναι από τα περίεργα των ημερών! 
Θα ξαναγυρίσετε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75861"," Κύριε Πρόεδρε, είστε άριστος χρήστης του λόγου. Θα σας διευκολύνω όμως και θα σας πω ότι, πραγματικά, κι εγώ προβληματιζόμουν πώς να ξεκινήσω την ερώτησή μου. Είναι η πρώτη φορά μετά την ψηφοφορία της 12ης Φεβρουαρίου, που αφορούσε την ψήφιση της δανειακής σύμβασης και του νέου μνημονίου, που ομιλώ στην Αίθουσα της Ολομέλειας κι επειδή αυτήν τη στιγμή η εικόνα μέσω του καναλιού της Βουλής μεταδίδεται στο πανελλήνιο και όχι μόνο και κάτω από το πρόσωπό μου και το όνομά μου αναγράφεται, όπως είπατε κι εσείς, «Ανεξάρτητος Βουλευτής Καστοριάς» θέλω να σας δηλώσω ότι στη συνείδησή μου παραμένω Βουλευτής της Νέας Δημοκρατίας. Φυσικά, κατά τον Κανονισμό της Βουλής, είμαι Ανεξάρτητος Βουλευτής Καστοριάς. 
Έρχομαι στην ουσία της ερωτήσεως που αφορά, κύριε Πρόεδρε και κύριε Υφυπουργέ της Υγείας, την παντελή έλλειψη οφθαλμιάτρου. Δεν υπάρχει ούτε ένας οφθαλμίατρος από τη νέα χρονιά, το 2012, ο οποίος να υπηρετεί στο δημόσιο σύστημα υγείας και ασφάλισης στο Νομό Καστοριάς. 
Θα ήθελα να κάνω μια σύντομη αναδρομή για το ποια κατάσταση υπήρχε όσον αφορά τους οφθαλμιάτρους στο δημόσιο σύστημα υγείας τα τελευταία χρόνια, για να καταλάβουμε την προοδευτική βελτίωση που υπήρχε αρχικά και την προοδευτική πτώση τα τελευταία χρόνια. 
Στα τέλη της δεκαετίας του ’70, εγκαταστάθηκαν στην Καστοριά δύο συνάδελφοι οφθαλμίατροι. Ο ένας εξυπηρετούσε τους ασφαλισμένους του ΙΚΑ κι ο άλλος τους ασφαλισμένους του ΤΕΒΕ. Και οι δύο μαζί όλους τους οφθαλμοπαθείς του Νομού Καστοριάς τους χειρουργούσαν σε λειτουργούσα ιδιωτική κλινική. Αυτό γινόταν περίπου για είκοσι-είκοσι πέντε χρόνια. 
Στις αρχές της δεκαετίας του 2000, για πρώτη φορά εγκαταστάθηκε στο Νοσοκομείο της Καστοριάς οφθαλμίατρος, ο οποίος για πάνω από έξι – επτά χρόνια λειτουργούσε παραδειγματικά. Εξυπηρέτησε και χειρούργησε χιλιάδες ασθενείς από οφθαλμοπάθειες. 
Από το 2005 περίπου αρχίζουν τα προβλήματα. Γύρω στο 2005, είναι η τελευταία χρονιά που στο ΙΚΑ Καστοριάς υπήρχε οφθαλμίατρος, ένα γεγονός που δημιούργησε τεράστια προβλήματα. Γύρω στο 2007, αποχώρησε από το Νοσοκομείο της Καστοριάς ο οφθαλμίατρος που υπήρχε εκεί. Πήγε στο διπλανό Νοσοκομείο της Φλώρινας.
Τα τελευταία χρόνια, κύριε Υφυπουργέ, είχαμε στην πόλη όσον αφορά το δημόσιο σύστημα ασφάλισης –γι’ αυτό μιλάμε πάντοτε- τρεις-τέσσερις οφθαλμιάτρους, οι οποίοι από τη μία μεριά εξυπηρετούσαν τους ασφαλισμένους του δημοσίου στα ιατρεία τους και από την άλλη, τους χιλιάδες ασφαλισμένους του ΟΑΕΕ που έχει η Καστοριά, λόγω και της επαγγελματικής δραστηριότητας.
 Από την 1-1-2012 που εφαρμόζεται ο ΕΟΠΥΥ, σας δηλώνω –και το γνωρίζετε- ότι δεν έχουμε ούτε έναν οφθαλμίατρο τον οποίο μπορεί, αν θέλει κάποιος ασφαλισμένος, κάποιος ασθενής, να αναζητήσει προκειμένου να εξυπηρετηθεί για το πρόβλημά του στο πλαίσιο του δημόσιου συστήματος υγείας και ασφάλισης. 
Στην δευτερολογία μου κι αφού πρώτα σας ακούσω –φαντάζομαι ότι καταλάβατε  την επιτακτικότητα του προβλήματος- θα σας πω και ορισμένα ακόμη πράγματα.","ΖΗΣΗΣ ΤΖΗΚΑΛΑΓΙΑΣ",501
"75862"," Συνηγορούμε κι εμείς υπέρ της Καστοριάς, κύριε Υπουργέ!","ΑΝΑΣΤΑΣΙΟΣ ΝΕΡΑΝΤΖΗΣ",359
"75863"," Το λόγο έχει ο φίλτατος Υφυπουργός Υγείας και Κοινωνικής Αλληλεγγύης κ. Τιμοσίδης.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75864","  Ευχαριστώ, κύριε Πρόεδρε. 
Όχι απλώς συνηγορούμε, αλλά η Καστοριά νομίζω ότι είναι από τις ωραιότερες πόλεις, μετά την Καβάλα, βεβαίως, την ιδιαίτερη δική μου περιφέρεια. Είναι μία περιοχή κι ένα νοσοκομείο που επισκέφθηκα πριν από λίγους μήνες και γνωρίζω από πολύ κοντά τα υπαρκτά προβλήματα στη λειτουργία του νοσοκομείου. 
Όμως, κύριε συνάδελφε, πρέπει να ομολογήσετε κι εσείς ότι το πρόβλημα έχει προκύψει τα τελευταία χρόνια και αυτό που παρατηρούμε είναι, δυστυχώς, η απροθυμία πολλών συναδέλφων. Κι αυτό που κάνει εντύπωση είναι ότι και νέοι συνάδελφοι, οι οποίοι ξεκινούν τώρα τη δουλειά τους, που τώρα μπαίνουν στο ιατρικό επάγγελμα, δεν προτιμούν να πάνε να καλύψουν θέσεις μέσα από το Εθνικό Σύστημα Υγείας σε απομακρυσμένες περιοχές. Τέτοια προβλήματα, λοιπόν, βιώνουμε καθημερινά είτε αφορούν σε νησιωτικές περιοχές είτε σε ορεινές ή σε νοσοκομεία που είναι απομακρυσμένα. 
Είναι υπαρκτό το πρόβλημα. Από το 2007, όπως είπατε έφυγε ο διευθυντής και κατέλαβε θέση στη Φλώρινα. Όμως στο Γενικό Νοσοκομείο Καστοριάς υπάρχουν δύο θέσεις: μια Διευθυντού και μια θέση Επιμελητού Β΄. Από το 2008 που κενώθηκε η θέση, η 3η ΔΥΠΕ δεν είχε αποστείλει αίτημα διορισμού στο νοσοκομείο. Συγκεκριμένα από τις 21 Απριλίου του 2008, υποβλήθηκε από την τότε διοίκηση στη 3η ΥΠΕ για την έγκριση προκήρυξης της θέσης Διευθυντού Οφθαλμιάτρου, η οποία δεν είχε εγκριθεί από το Υπουργείο Υγείας.
Συνεπώς, από τη μια δεν υπήρξε το ανάλογο αίτημα αλλά και από την άλλη όπου έχουν γίνει προκηρύξεις και ζητούμε να καλύψουν γιατροί αυτά τα νοσοκομεία, δεν υπάρχει προθυμία.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Γι’ αυτό, λοιπόν, ο θεσμός του επικουρικού γιατρού ήταν μια λύση και εξακολουθεί να είναι η μόνη λύση με την οποία μπορούμε να αντιμετωπίσουμε αυτά τα κενά.
Θέλω να σας πω ότι μετά την οικονομική κατάσταση στην οποία περιήλθε η χώρα, η δυνατότητα διορισμών, έχει περιοριστεί λόγω του ποσοστού μεταξύ συνταξιοδοτουμένων και επομένως, το ένα προς πέντε ή το ένα προς δέκα, όπως κατέληξε, δημιούργησε αδυναμία στο να καλύπτουμε κενά, όπου υπάρχουν αυτά με την ευκολία, που είχαμε στο παρελθόν. Παλιά μόλις κενώνονταν μια θέση την προκηρύσσαμε αμέσως και είχαμε τη δυνατότητα να την καλύψουμε. Έχουμε και αυτό το πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Σήμερα, λοιπόν, είμαστε στη δυσάρεστη θέση να μένει το νοσοκομείο ακάλυπτο. Ευτυχώς, όμως, κύριοι συνάδελφοι, θέλω να πω ότι στις 20 Ιανουαρίου 2012 προκηρύχθηκε εκ νέου η θέση Επικουρικού Ιατρού Επιμελητού Β΄ και οι πληροφορίες που έχουμε, σύμφωνα με τα στοιχεία του Υπουργείο μας βεβαιώνουν ότι θα καλυφθεί αυτή η θέση πολύ σύντομα. Είμαστε ήδη στη γραφειοκρατική διαδικασία της προκήρυξης νέων θέσεων επικουρικών και είμαι βέβαιος, ότι τουλάχιστον θα υπάρχει επικουρικός γιατρός στο Γενικό Νοσοκομείο Καστοριάς.
Άρα, αυτό το πρόβλημα είμαι βέβαιος ότι πολύ σύντομα θα αντιμετωπιστεί με αυτόν τον τρόπο που σας είπα προηγουμένως: με την κάλυψη ενός επικουρικού. Υπάρχουν ενδιαφερόμενοι.
Θα πω στη δευτερολογία μου, κύριε Πρόεδρε -για να μην κάνω κατάχρηση στο χρόνο- ότι βεβαίως και στο υπόλοιπο δημόσιο σύστημα, δηλαδή στα ασφαλιστικά ταμεία, ο ΕΟΠΥΥ είναι στη φάση της προκήρυξης και θα πω ποιες θέσεις προκηρύσσονται στην πόλη και στο Νομό Καστοριάς. 
Αλλά θα ήθελα να κάνω ένα σχόλιο στη δευτερολογία μου, κύριε συνάδελφε, στην απροθυμία των γιατρών να συμβληθούν με τον ΕΟΠΥΥ, όταν όλα τα προηγούμενα χρόνια ήταν συμβεβλημένοι. 
Βεβαίως, οι οικονομικές απολαβές έχουν μειωθεί από ό,τι στο παρελθόν. Αλλά νομίζω ότι έχουμε όλοι την ηθική υποχρέωση, απέναντι στην κατάσταση που βρίσκεται η χώρα, να κάνουμε το καθήκον μας. Και καλώ με την ευκαιρία αυτή τους συναδέλφους, που ασκούν το ελεύθερο επάγγελμα, να έρθουν και να καλύψουν τις θέσεις του ΕΟΠΥΥ που προκηρύσσουμε και θα αναφερθώ στη δευτερολογία μου στον αριθμό των θέσεων.","ΜΙΧΑΗΛ ΤΙΜΟΣΙΔΗΣ",502
"75865"," Ευχαριστούμε πολύ τον Υφυπουργό Υγείας και Κοινωνικής Αλληλεγγύης, κ. Μιχαήλ Τιμοσίδη.
Το λόγο έχει ο συνάδελφος ο κ. Ζήσης Τζηκαλάγιας, για τρία λεπτά, για να δευτερολογήσει.
Ορίστε, κύριε Τζηκαλάγια, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75866"," Ευχαριστώ, κύριε Πρόεδρε.
Κύριε Υφυπουργέ, αγαπητέ κύριε συνάδελφε, όπως σας εξηγώ και στο κείμενο της ερώτησης μου εδώ και καιρό στην Καστοριά παιδιά με μυωπία και αστιγματισμό -συνήθεις παθήσεις- μεσήλικες με πρεσβυωπία -συνηθέστατη πάθηση σε όλους, φυσιολογική της φθοράς του χρόνου- ηλικιωμένοι με καταρράκτη -που είναι φυσιολογική εξέλιξη- προκειμένου ακόμη να αλλάξουν και τα γυαλιά τους, όχι να εξεταστούν για πρώτη φορά και να γίνει η διάγνωση, αναγκάζονται προκειμένου να έχουν την παροχή ακόμη και στους φακούς των γυαλιών -επειδή τους προτρέπει το δημόσιο σύστημα υγείας, αν θέλουν να έχουν επιστροφή δαπάνης- να πάνε στους παρακείμενους Νομούς, στην Κοζάνη και στη Φλώρινα. Αυτό είναι αδιανόητο. Δηλαδή -γι’ αυτό και σας έκανα μια αναδρομή από τότε που πρώτη φορά ήρθε ο οφθαλμίατρος στην Καστοριά το ’76-’78- μας γυρνάει κυριολεκτικά τριάντα πέντε χρόνια πίσω με πραγματικά γεγονότα.
Αναφερθήκατε στο Νοσοκομείο της Καστοριάς, το οποίο ξέρω ότι το επισκεφτήκατε. Και όχι μόνο το επισκεφθήκατε, αλλά μπήκατε στην ουσία των θεμάτων και προβλημάτων που αντιμετωπίζει. Ήδη ο αξονικός τομογράφος, λειτουργεί ικανοποιητικά σε συνεχώς βελτιούμενο ρυθμό με προσπάθειες και της διοίκησης εκεί και των εργαζομένων και των γιατρών.   
Πρέπει να ξέρετε ότι το Νοσοκομείο της Καστοριάς το θέλουμε όπως είναι αναβαθμισμένο και ενισχυμένο. Αυτό δεν το συζητάμε και δεν το διαπραγματευόμαστε, έναντι οιουδήποτε τιμήματος και έναντι οιασδήποτε ύφεσης ή οικονομικής κρίσης. 
Αν πάρουμε τα θέματα  ένα-ένα, όσον αφορά το νοσοκομείο είπατε ότι δεν έγινε προκήρυξη τα τελευταία τρία χρόνια. Υπάρχουν ευθύνες γι’ αυτό. Αναφέρατε ότι τώρα τον Ιανουάριο έγινε προκήρυξη για τη θέση του επιμελητού. Όμως, πρέπει άμεσα να έρθει επικουρικός οφθαλμίατρος, για να καλύψει ένα μέρος των αναγκών. 
Ωστόσο, το νοσοκομείο δεν είναι το παν. Τι γίνεται έξω στην πόλη, στα ταμεία, στο ΙΚΑ, στον ΟΑΕΕ, στους υπόλοιπους οργανισμούς; Το ΙΚΑ δεν μπορεί να μην έχει οφθαλμίατρο! Πρέπει να βρεθεί μια λύση. Να γίνει προκήρυξη και γι’ αυτήν τη θέση, έστω με αυτές τις αποικιοκρατικές –όπως πολύ σωστά θα έλεγε τις ετήσιες ανανεούμενες συμβάσεις και ο Πρόεδρος του Πανελλήνιου Συλλόγου των Γιατρών του ΙΚΑ- συμβάσεις.
Από την άλλη μεριά, περιμένω να ακούσω για τον ΕΟΠΥΥ. Λέτε για την απροθυμία των γιατρών. Είναι δυνατόν, κύριε Τιμοσίδη, να έλθει γιατρός με αμοιβή 10 ευρώ ακαθάριστα και 6,5 ευρώ καθαρά; Και άντε να συναισθανθεί την ύφεση ο παθολόγος, ο παιδίατρος –το λέω επειδή είστε συνάδελφος παθολόγος, εγώ είμαι πνευμονολόγος- που δεν έχουν ιατρικές πράξεις. 
Όμως, δεν έχετε ρυθμίσει το θέμα των ιατρικών πράξεων. Για να κάνεις μια οφθαλμολογική εξέταση, θες μισή ώρα, αφού υπάρχουν πάρα πολλά τεχνικά στοιχεία και επιστημονικά εργαλεία. Αυτό δεν έχει διευκρινιστεί. Πώς να συμβληθεί ο οφθαλμίατρος που έχει επενδύσει πολλές δεκάδες χιλιάδες ευρώ με 6,5 ευρώ να εξετάσει ασθενή μέσω του ΕΟΠΥΥ; 
Αυτά είναι τα ζητήματα και σε αυτά οφείλουμε όλοι να δώσουμε απαντήσεις. 
Ευχαριστώ, κύριε Πρόεδρε.","ΖΗΣΗΣ ΤΖΗΚΑΛΑΓΙΑΣ",501
"75867"," Ευχαριστούμε τον κ. Ζήση Τζηκαλάγια. 
Ο Υφυπουργός Υγείας και Κοινωνικής Αλληλεγγύης κ. Μιχάλης Τιμοσίδης έχει το λόγο για τρία λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75868"," Κύριε Τζηκαλάγια, δεν είστε ενημερωμένος γιατί αυτό έχει τακτοποιηθεί και έχει ρυθμιστεί. Με την ευκαιρία αυτή, μου δίνετε τη δυνατότητα να το κάνουμε γνωστό. 
Ο ΕΟΠΥΥ, όντως, αντιμετωπίζει προβλήματα. Κανείς από εμάς δεν είπε ότι δεν υπάρχουν προβλήματα. Όμως, θέλω να θυμηθούμε όλοι –επειδή και εσείς είστε χρόνια γιατρός- ότι όταν ξεκίνησε το Εθνικό Σύστημα Υγείας, το οποίο το αγκάλιασε όλη η ελληνική κοινωνία και που θεωρώ ότι η εφαρμογή του ΕΣΥ είναι μία από τις μεγαλύτερες παρεμβάσεις στο δημόσιο χώρο, στο ξεκίνημά του ακούσαμε πάρα πολλά. Τότε για τα κέντρα υγείας έλεγαν ότι θα γίνουν αχυρώνες, ότι δεν θα λειτουργήσουν και ότι δεν θα τρέξει τίποτα. Το ίδιο πρόβλημα είχαμε στη στελέχωση των νοσοκομείων. 
Πιστεύω ότι ο ΕΟΠΥΥ είναι μια μεγάλη τομή στον πρωτοβάθμιο χώρο υγείας, όπου –επιτέλους!- συνενώσαμε όλους τους κλάδους υγείας στη χώρα, ώστε να μην υπάρχει διαφορετική αντιμετώπιση για ασφαλισμένους του ενός ταμείου από ένα άλλο. 
Ενοποιήσαμε, λοιπόν, αυτά τα πράγματα. Η παροχή θα είναι ίδια, με τους ίδιους όρους, με τις ίδιες συνθήκες και θα μπορεί ο πολίτης ανεξαρτήτως του ασφαλιστικού του φορέα, να ξέρει ότι κοντά στο σπίτι και κοντά στο χώρο εργασίας θα βρει ένα γιατρό, δηλαδή θα υπάρχει γιατρός και στους χώρους των ασφαλιστικών ταμείων –παραδείγματος χάριν, πρώην ΙΚΑ- αλλά και δίπλα του. 
Βεβαίως, όλοι μας θα ήμασταν ευτυχέστεροι αν μπορούσαμε τις απολαβές των γιατρών να τις κάνουμε καλύτερες. Σας άκουσα να τα λέτε πολύ ωραία, όμως κόψτε λίγο λόγια γιατί σε λίγο καιρό και η παράταξη, στην οποία θέλετε να παραμείνετε, ίσως θα έχει τις ευθύνες. Πρέπει να δούμε πώς θα έχει τη δυνατότητα να καλύψει με καλύτερο τρόπο αυτό το πράγμα. 
Συνεπώς, ας είμαστε λίγο μετρημένοι στα λόγια μας. Εγώ ποτέ δεν κάνω κριτική αντιπαράθεση του ενός ή του άλλου κόμματος. Έχω δει την πραγματικότητα αυτά τα δύο χρόνια και είμαι πολύ φειδωλός στο να κάνω κριτικές ή να κάνουμε μια αντιπαράθεση για την αντιπαράθεση. 
Θέλω να είμαστε ουσιαστικοί και για να είμαστε ουσιαστικοί, πρέπει να δούμε τις πραγματικές δυνατότητες της χώρας. Αυτήν τη δυνατότητα είχαμε για να καλύψουμε τους συναδέλφους γιατρούς, γιατί και εμένα με ενδιαφέρει διπλά, αφού πέρα από την ιδιότητα του Υφυπουργού έχω και την ιδιότητα του γιατρού. 
Σας λέγω, λοιπόν, ότι ναι μεν η αμοιβή της ιατρικής επίσκεψης είναι 10 ευρώ και δίνουμε διακόσιες επισκέψεις το μήνα, όμως για τις άλλες ειδικότητες, όπως του οφθαλμιάτρου ή άλλων, έχει ρυθμιστεί και έχει τακτοποιηθεί και το ύψος της αποζημίωσης των ιατρικών πράξεων, παραδείγματος χάριν για έναν οφθαλμίατρο, ο οποίος θα κάνει μια περαιτέρω εξέταση που χρησιμοποιεί και όργανα, αυτό προβλέπεται και έχει τακτοποιηθεί και πολύ σύντομα θα είναι πράξη. 
Να σας πω, λοιπόν, για την Καστοριά τι προκήρυξη υπάρχει και να δούμε αν οι συνάδελφοι θα δείξουν προθυμία. Θέση νευρολόγου...","ΜΙΧΑΗΛ ΤΙΜΟΣΙΔΗΣ",502
"75869"," Άρα, κύριε Υφυπουργέ, δεν έχει γίνει τίποτα μέχρι τώρα. Αυτό που είπατε προηγουμένως δεν έχει γίνει πράξη.","ΖΗΣΗΣ ΤΖΗΚΑΛΑΓΙΑΣ",501
"75870"," Όχι, όχι, κύριε Τζηκαλάγια, δεν είστε ενημερωμένος. Είπα, «με τη ρύθμιση της αμοιβής των ιατρικών πράξεων». Αυτό  εννοούσα.","ΜΙΧΑΗΛ ΤΙΜΟΣΙΔΗΣ",502
"75871"," Παρακαλώ, όχι διάλογο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75872"," Αυτήν τη στιγμή δεν έχει γίνει.","ΖΗΣΗΣ ΤΖΗΚΑΛΑΓΙΑΣ",501
"75873"," Κύριε Τζηκαλάγια, σας παρακαλώ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75874"," Κύριε Τζηκαλάγια, αυτό σας είπα πριν, ότι δεν το ξέρετε. Εδώ και λίγες μέρες έχει ρυθμιστεί το θέμα, όχι «θα».
Τι προβλέπεται, όμως, για την Καστοριά; Τέσσερις παθολόγοι, τρεις οφθαλμίατροι, ορθοπεδικός, ουρολόγος, νευρολόγος, γαστρεντερολόγος, αλλεργιολόγος, δύο πνευμονολόγοι, τρεις παιδίατροι. Θα υπάρξει δηλαδή προκήρυξη και θα κληθούν οι συνάδελφοι να συμβληθούν με τον ΕΟΠΠΥ. 
Θέλω να πιστεύω και εκτιμώ ότι θα ανταποκριθούν στις ανάγκες αυτής της ακριτικής περιοχής, έστω και με αυτές τις αμοιβές. Αυτή είναι η δυνατότητα που έχει το ταμείο και η δυνατότητα που έχει η χώρα. 
Θα ήθελα και με τη δική σας συμβολή, να παροτρύνετε τους συναδέλφους να συμβληθούν για να εξυπηρετήσουν τους κατοίκους αυτού του απομακρυσμένου νομού. 
Ευχαριστώ, κύριε Πρόεδρε.","ΜΙΧΑΗΛ ΤΙΜΟΣΙΔΗΣ",502
"75875"," Κυρίες και κύριοι συνάδελφοι, με το σοβαρό και μειλίχιο λόγο του Υπουργού, κ. Μιχάλη Τιμοσίδη, ολοκληρώθηκε ο κύκλος των επίκαιρων ερωτήσεων.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75876"," Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η με αριθμό 20/10/9-2-2012 επίκαιρη επερώτηση των Ανεξάρτητων Βουλευτών κυρίων Θεοδώρας Μπακογιάννη, Ελευθέριου Αυγενάκη, Χρήστου Μαρκογιαννάκη και Γεώργιου Κοντογιάννη, προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Ανάπτυξης, Ανταγωνιστικότητας και Ναυτιλίας, σχετικά με το άρθρο 99 του Πτωχευτικού Κώδικα.
Παρίσταται ο Αναπληρωτής Υπουργός Ανάπτυξης Ανταγωνιστικότητας και Ναυτιλίας, κ. Σωκράτης Ξυνίδης, Βουλευτής Ξάνθης. 
Το λόγο έχει ο πρώτος επερωτών Βουλευτής, κ. Χρήστος Μαρκογιαννάκης, για δέκα λεπτά.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75877"," Κυρίες και κύριοι συνάδελφοι, βεβαίως πρώτη επερωτώσα είναι η κ. Μπακογιάννη, αλλά λόγω ασθένειας δεν μπορούσε σήμερα να είναι παρούσα. Ως εκ τούτου, την αναπληρώνω. 
Σε σχέση με το άφαντο και περίφημο εκατομμύριο, η πρώτη παρατήρηση που έχω να κάνω, κύριε Υπουργέ, είναι ότι έχουμε κατορθώσει τα τελευταία χρόνια και έχουμε δημιουργήσει –θα το επαναλάβω για πολλοστή φορά- ένα απόλυτα εγκληματογόνο σύστημα. Προστατεύεται ο παράνομος, προστατεύεται ο κατηγορούμενος, προστατεύεται ο κατάδικος, προστατεύεται ο αδικών και η κοινωνία η οποία έχει τη μεγάλη ανάγκη προστασίας, την αγνοούμε. 
Αυτά τα φαινόμενα θα έπρεπε να έχουν προβλεφθεί. Σήμερα, κυρίαρχο θέμα στις ειδήσεις είναι το εκατομμύριο. Δηλητηριάζεται η κοινή γνώμη με περιφρόνηση για το πολιτικό σύστημα και δεν δίνεται επιτέλους ένα τέλος. 
Εγώ νιώθω την ανάγκη να απευθυνθώ πρώτα απ’ όλα στον ή στην συνάδελφο, που έχει φροντίσει να μεταφέρει στο εξωτερικό αυτό το 1 εκατομμύριο. Απευθύνομαι στο φιλότιμο και στη λογική του. Του λέω ότι δεν μπορεί να εκθέτει διακόσιους ενενήντα εννέα συναδέλφους. Σήμερα, για την κοινή γνώμη ο καθένας από εμάς μπορεί ή υποπτεύονται ότι μπορεί να είναι εκείνος ο οποίος έχει μεταφέρει το εκατομμύριο στο εξωτερικό. 
Δεύτερον, θα πρέπει να καταλάβει ότι όσο καθυστερεί, τόσο δημιουργεί μεγαλύτερο πρόβλημα για τον εαυτό του. Γι’ αυτό και απευθύνομαι στη λογική του. 
Θέλω, όμως, να κάνω και μια διαφορετική νομική προσέγγιση. Απευθύνομαι στον Εισαγγελέα κ. Νικολούδη. Του λέω το εξής πράγμα. Το πλέγμα των νομοθετικών ρυθμίσεων που έχουμε στην Ελλάδα, δίνει τη δυνατότητα σε κάθε περίπτωση, όταν αντιμετωπίζουμε τέτοια φαινόμενα, να μην προσκρούουμε στον τοίχο και στο αδιέξοδο. 
Θα πρέπει να γνωρίζουμε όλοι σε αυτήν την Αίθουσα –οι νομικοί τα γνωρίζουμε καλύτερα- ότι υπάρχουν ρυθμίσεις που ακούουν στη φράση «κατάσταση ανάγκης» και άλλες που ακούουν στη φράση «καταχρηστική άσκηση δικαιώματος». 
Απευθύνομαι στον κ. Νικολούδη και του λέω: Κατάσταση ανάγκης έχουμε, όταν έχουμε δύο έννομα αγαθά και θα πρέπει το ένα να θυσιαστεί προς χάριν του άλλου, το μικρότερο προς χάριν του μεγαλύτερου.
Εν προκειμένω, έχουμε το έννομο αγαθό, το δικαίωμα το οποίο έχει ο καθένας για το απόρρητο των τραπεζικών καταθέσεων -εντάξει, να το σεβαστώ μέχρι ενός ορισμένου σημείου- από την άλλη μεριά, όμως, έχουμε τον κοινοβουλευτισμό. Ποιο είναι μεγαλύτερο αγαθό για τον ελληνικό λαό, για την ελληνική κοινωνία; Ασφαλώς, ο κοινοβουλευτισμός.
Μπορεί να θυσιαστεί, λοιπόν, άνετα και δεν θα βρεθεί δικαστήριο το οποίο να έχει αντίθετη άποψη για το αγαθόν το οποίο προβλέπει το τραπεζικό απόρρητο.
Ως προς την καταχρηστική άσκηση δικαιώματος, απλά το λέει η λέξη πότε έχουμε κατάχρηση δικαιώματος. Είναι, όταν ασκούμε ένα δικαίωμα και προκαλούμε υπέρμετρη και μεγαλύτερη βλάβη σε κάποιον άλλον και σε πολλούς, όπως εν προκειμένω.
Θα πρέπει, λοιπόν, να το αντιμετωπίσουμε έτσι και εγώ πιστεύω ότι σήμερα κιόλας θα πρέπει ο κύριος εισαγγελεύς, ο έχων την αρμοδιότητα -εν προκειμένω, ο κ. Νικολούδης- να δώσει το όνομα.
Αν δεν το κάνει ο κ. Νικολούδης, εγώ απευθύνομαι στους Προέδρους των Κοινοβουλευτικών Ομάδων των κομμάτων που λειτουργούν στο Κοινοβούλιο και τους λέω ότι οφείλουν να καλέσουν είτε οι ίδιοι είτε οι Γραμματείς των Κοινοβουλευτικών ομάδων έναν-έναν τους Βουλευτές τους, να τους επιστήσουν την προσοχή για το κακό το οποίο κάνουν και στον εαυτό τους και στο κόμμα τους και στον κοινοβουλευτισμό γενικότερα και να τους υποχρεώσουν να βγουν με μία ανακοίνωση. Μπορεί σε τελευταία ανάλυση να δικαιολογείται με κάποιο τρόπο       -ελέχθησαν προηγουμένως κάποια πράγματα, όπως για ιατρικούς λόγους, για εμπορικούς λόγους ή για οποιοδήποτε λόγο- αυτή η ενέργεια.
Γιατί δε γίνεται αυτό το πράγμα; Γιατί τα κόμματα ουσιαστικά αρκούνται στη ρητορική αντιμετώπιση του προβλήματος και δεν παίρνουν πρακτικά κάποια μέτρα; Οφείλουν να το κάνουν.
Τελευταία, απευθύνομαι εγώ στον καθένα από εμάς, τους Βουλευτές.
Κύριοι συνάδελφοι, στον καθένα ο χαρακτήρας του και η συνείδηση του του λέει πώς μπορεί να αντιμετωπίσει το συγκεκριμένο πρόβλημα. Ο καθένας από μας τώρα είναι ύποπτος στην εκλογική του περιφέρεια, στην κοινωνία ολόκληρη ότι αυτός μπορεί να είναι που έκανε αυτήν την πράξη, σε μια περίοδο -το έχουμε τονίσει, το έχουμε ξανατονίσει- που η κοινωνία χειμάζεται, που της παίρνουμε τη μπουκιά από το στόμα και εδώ εμφανίζονται οι Βουλευτές να διακινούν εκατομμύρια στο εξωτερικό.
Από εδώ και πέρα, αν δεν γίνεται οτιδήποτε, εγώ υποπτεύομαι το σύστημα. Διότι πολύ φοβάμαι ή υποπτεύομαι, μήπως ο συγκεκριμένος ή η συγκεκριμένη Βουλευτής είναι προστατευόμενος ή προστατευόμενη του συστήματος και γι’ αυτόν το λόγο και δεν λέγεται το όνομα. Διότι αν ήταν κάποιος μη προστατευόμενος, είμαι απόλυτα βέβαιος ότι το όνομα θα είχε ήδη κυκλοφορήσει.
Βεβαίως, εν προκειμένω, αγαπητοί συνάδελφοι, τίθεται και ένα γενικότερο ζήτημα σε ό,τι έχει να κάνει με τις καταθέσεις στο εξωτερικό, καταθέσεις είτε πολιτικών είτε μη πολιτικών. Σήμερα η χώρα χειμάζεται, η κοινωνία στενάζει. Ουσιαστικά, η χώρα βρίσκεται σε εμπόλεμη κατάσταση. Και βλέπουμε με πόση στωικότητα η ελληνική κοινωνία υπομένει. Στην ουσία, οι μεν συνδικαλιστές διαμαρτύρονται -εκτιμώ, έτσι, για την τιμή των όπλων, ρίχνοντας ασκόπως πυροβολισμούς- η δε κοινωνία δεν αντιδρά. Εύχομαι να μην αντιδρά, επειδή ελπίζει και όχι επειδή νομίζει ότι έχει τελειώσει η υπόθεση και ότι είναι έτσι ή αλλιώς χαμένη.
Υπάρχουν, λοιπόν, δεκάδες, αν όχι εκατοντάδες δισεκατομμύρια έκπαλαι εξελθόντα στο εξωτερικό, σε διάφορες τράπεζες της Ελβετίας, του Ηνωμένου Βασιλείου, από ό,τι άκουσα, ή γερμανικές ή οπουδήποτε αλλού. Παρακαλώ πάρα πολύ, βρισκόμαστε στην Ευρωπαϊκή Ένωση. Εννοείται ότι η Ευρώπη συμπαρίσταται στη χώρα μας για να τη σώσει, να τη βοηθήσει να βγει από την κατάσταση στην οποία είναι τούτη την ώρα. Δεν μπορεί να γίνει μία συζήτηση, στο πλαίσιο αυτής της προσπάθειας και αυτών των συμφωνιών, κατ’ εξαίρεση και ειδικά για τη χώρα μας, προκειμένου να μάθουμε ποιοι είναι αυτοί οι οποίοι έχουν πάει στο εξωτερικό τόσα χρήματα, που κάνουν τόσο κακό στη χώρα και από κει και πέρα είτε με διακρατικές συμφωνίες είτε δεν ξέρω με ποιον τρόπο, να δούμε πώς αυτά τα χρήματα θα έρθουν στο εσωτερικό, πώς θα φορολογηθούν.
Έτσι, ο χειμαζόμενος λαός, θα καταλάβει ότι δεν είμαστε εδώ πέρα μόνο για να επιβάλουμε λιτότητα, να έχουμε ανεργία, να μειώνουμε μισθούς, να μειώνουμε συντάξεις από εκείνους οι οποίοι δεν έχουν και να μην ασχολούμαστε με εκείνους οι οποίοι έχουν πάει τα εκατομμύρια ή τα δισεκατομμύρια ευρώ στο εξωτερικό! Είναι μεγάλο το κακό, αν από εκείνον ο οποίος έχει μία σύνταξη 600 ευρώ, του αφαιρέσεις τα 50 ευρώ ή ενδεχομένως το ψωμί του ή το φάρμακό του, ενώ δεν είναι καθόλου κακό, αν σ’ εκείνον ο οποίος έχει κλέψει ή κατά οποιονδήποτε τρόπο έχει κρύψει τόσα χρήματα, του αφαιρέσεις κάποια για το καλό του τόπου.
Αυτά είχα να πω, σχετικά με το ζήτημα το οποίο έχει προκύψει και είναι θέμα τιμής του πολιτικού κόσμου και του καθένα από εμάς χωριστά να τελειώνει αυτή η ιστορία, ει δυνατόν, εντός της σήμερον ημέρας.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Τώρα, όσον αφορά στην επερώτηση, κυρίες και κύριοι συνάδελφοι, είναι δεδομένο ότι σε χαλεπούς καιρούς, σε καιρούς που η κοινωνία αντιμετωπίζει πολύ μεγάλα προβλήματα, όπως εν προκειμένω, όπως αυτά που αντιμετωπίζει τώρα η χώρα μας, τα μέτρα τα οποία λαμβάνονται, πλήττουν το σύνολο της κοινωνίας και προπάντων τους συμπολίτες μας που είναι εισοδηματικά σε χαμηλά επίπεδα.
Κατά την άποψή μου –και πιστεύω, κατά την άποψη όλων- τα μέτρα τα οποία θα λαμβάνονται, δεν πρέπει ασφαλώς να κατευθύνονται προς την κατεύθυνση του σφιξίματος του ζωναριού, προς τη λιτότητα και όλα τα άλλα, αλλά θα πρέπει να λαμβάνονται μέτρα τα οποία θα έχουν στόχο την άμβλυνση των κοινωνικών προβλημάτων και την κοινωνική συνοχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ολοκληρώσω σε μισό λεπτό. Τα υπόλοιπα θα τα πω στη δευτερολογία μου.
Η Δημοκρατική Συμμαχία, με πολλή σοβαρότητα και πολλή συνέπεια, μακριά από λαϊκισμούς, έχει κάνει σωρεία προτάσεων οι οποίες έχουν ακριβώς αυτούς τους στόχους. Χαιρόμαστε, μάλιστα, διότι μας μιμούνται στη συνέχεια άλλοι. Λυπούμαστε, όμως, διότι το σύστημα, αυτοί που διαμορφώνουν την κοινή γνώμη, προβάλλουν την υιοθέτηση των προτάσεών μας και δεν προβάλλουν το ποιος είχε την πρωτοβουλία και το ποιος είχε θέσει για πρώτη φορά το ζήτημα.
Χαρακτηριστικό είναι αυτό το οποίο από το πρωί βλέπουμε να διαφημίζεται στις τηλεοράσεις και στα ραδιόφωνα, ότι δηλαδή αποφασίστηκε νομοθετική πρωτοβουλία με σκοπό να αμβλυνθεί το πρόβλημα των δόσεων των στεγαστικών δανείων
Ποιος είχε αυτήν την πρωτοβουλία; Ποιοι μίλησαν πρώτοι γι’ αυτό το πρόβλημα; Η κ. Μπακογιάννη επανειλημμένως, από μηνός και πλέον, το έχει προτείνει! Έρχεται και υιοθετείται η πρόταση από την Κυβέρνηση…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75878"," Εν μέρει βέβαια!","ΓΕΩΡΓΙΟΣ ΚΟΝΤΟΓΙΑΝΝΗΣ",235
"75879"," Εν μέρει, έστω! 
Κι όμως, δεν άκουσα κανέναν να πει, ποιος ήταν εκείνος ο οποίος το πρώτον μίλησε για το πρόβλημα, ποιος ήταν εκείνος, ο οποίος είχε την κοινωνική ευαισθησία να θέσει «τον δάκτυλον επί τον τύπον των ήλων»!
Εν πάση περιπτώσει, υπάρχουν και άλλες πρωτοβουλίες για το συγκεκριμένο ζήτημα, για τις οποίες θα μιλήσουμε στη συνέχεια. Ασφαλώς έχουμε να πούμε και άλλα πράγματα, τα οποία θα τα πω στη δευτερολογία μου.
Ευχαριστώ.
(Χειροκροτήματα)","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75880"," Ευχαριστούμε πολύ τον κ. Χρήστο Μαρκογιαννάκη από το Νομό Χανίων.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και τέσσερις εκπαιδευτικοί από το 4ο Γενικό Λύκειο Ηρακλείου της Κρήτης.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο κ. Ελευθέριος Αυγενάκης για πέντε λεπτά.
Ορίστε, κύριε συνάδελφε, έχετε το λόγο.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75881"," Νοιώθω ιδιαίτερη χαρά που έχω συντοπίτες μου να παρακολουθούν την ώρα της συνεδρίασης και την ώρα που συζητούμε για ένα μείζον θέμα, όπως αυτό του άρθρου 99.","ΕΛΕΥΘΕΡΙΟΣ ΑΥΓΕΝΑΚΗΣ",43
"75882"," Σας υπενθυμίζω ότι έχετε πέντε λεπτά χρόνο, κύριε συνάδελφε.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75883"," Πριν μπω στο θέμα, θα μου επιτρέψετε να πω ότι όποιος γνωρίζει σ’ αυτήν την Αίθουσα ποιος είναι ο ή η Βουλευτής που έστειλε στο εξωτερικό το 1 εκατομμύριο είναι πλέον συνένοχος.","ΕΛΕΥΘΕΡΙΟΣ ΑΥΓΕΝΑΚΗΣ",43
"75884"," Μη χάνετε το χρόνο σας για το ίδιο θέμα.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75885"," Δεν μπορώ να καταλάβω, γιατί αυτή η προστασία, γιατί αυτή η ιδιόμορφη ασυλία. Δώστε τώρα τα στοιχεία αυτού ή αυτής που προέβη σ’ αυτήν την ενέργεια. Ο κόσμος πρέπει να γνωρίζει κι εμείς οφείλουμε να του δώσουμε πληροφορία συγκεκριμένη.
Ένα δεύτερο που θα ήθελα να πω, είναι ότι ακόμα και αν το θέμα που συζητούμε σήμερα δεν ενδιαφέρει ούτε το ΠΑΣΟΚ, ούτε τα κόμματα της Αριστεράς, όφειλαν, βάσει του Κανονισμού της Βουλής, να υπάρχει εδώ Κοινοβουλευτικός Εκπρόσωπος, ώστε να πάρει θέση για το θέμα το οποίο συζητούμε σήμερα.
Κύριε Υπουργέ, κυρίες και κύριοι συνάδελφοι, εδώ και δύο χρόνια η χώρα παλεύει για να αποφύγει τη χρεοκοπία. Οι Έλληνες δέχθηκαν μέτρα επί δικαίων και αδίκων, με την υπόσχεση κάθε φορά ότι θα είναι και η τελευταία. Η αγορά περνάει μία άνευ προηγουμένου ύφεση χωρίς κανένα «φως στο τούνελ» για το άμεσο μέλλον, αφού ο πανικός της κυβέρνησης -της προηγούμενης, αλλά και της συγκυβέρνησης- είναι να μαζεύει χρήμα και να ικανοποιεί τους στόχους, ενώ δεν προβλέπονται τα απαραίτητα αντι-υφεσιακά μέτρα, που θα μας βοηθήσουν να βγούμε και πάλι στο δρόμο της ανάπτυξης.
Η Ευρώπη, αν και καθυστέρησε σημαντικά να αντιληφθεί το πρόβλημα της κρίσης χρέους, ότι δεν είναι αμιγώς ελληνικό αλλά βαθιά συστημικό και επέτρεψε στις αδηφάγες αγορές να κατασπαράξουν τον ευρωπαϊκό Νότο, με πρώτο πειραματόζωο την Ελλάδα, πάντα με τη σύνεση της τότε κυβέρνησης Παπανδρέου, αντιλήφθηκε εντέλει ότι πρέπει να ξεκινήσει μία διαδικασία συνολικής και καίριας αντιμετώπισης του θέματος και η διαδικασία αυτή, βέβαια, δεν πρέπει να τεθεί με τους όρους του πρώτου μνημονίου.
Είναι πλέον σαφές ότι το ελληνικό πρόβλημα δεν θα τελειώσει με τη φτωχοποίηση των Ελλήνων πολιτών. Δεν θα επιτρέψουμε και δεν πρέπει να επιτρέψουμε την πλήρη κατάρρευση της κοινωνικής συνοχής, επειδή η Κυβέρνηση Παπαδήμου σήμερα δεν μπορεί να διαπραγματευτεί τους όρους της δανειακής σύμβασης. Δεν πρέπει να επιτρέψουμε άλλη κερδοσκοπία σε βάρος της χώρας μας.
Γι’ αυτόν το λόγο, η Δημοκρατική Συμμαχία φέρνει σήμερα στο ελληνικό Κοινοβούλιο το θέμα του Πτωχευτικού Κώδικα, κοινώς άρθρο 99 και μάλιστα με επίκαιρη επερώτηση. 
Πρέπει άμεσα, κύριε Υπουργέ, να προβλεφθούν μέτρα που θα αναθεωρήσουν τις διατάξεις, ώστε να αποφευχθεί η χρεοκοπία του ελληνικού επιχειρείν και των χιλιάδων νοικοκυριών που έρχονται αντιμέτωποι με το φάσμα της ανεργίας. 
Υπολογίζεται ότι περισσότερες από δύο χιλιάδες επιχειρήσεις, αγόρασαν τα προαπαιτούμενα παράβολα από το Ταμείο Παρακαταθηκών και Δανείων και κατευθύνθηκαν προς το άρθρο 99 μέσα στο 2011, ενώ με βάση τις ως τώρα προβλέψεις των δικηγόρων, δεδομένης, μάλιστα και της οικονομικής ασφυξίας, αναμένεται τους επόμενους μήνες, ο αριθμός αυτός να αυξηθεί με γεωμετρική πρόοδο. Είναι χαρακτηριστικό μάλιστα ότι δεκάδες δικηγορικά γραφεία έχουν αναπτύξει ειδικά τμήματα για το άρθρο 99. 
Στις αιτήσεις του 2011, περιλαμβάνονται και μεγάλες επιχειρήσεις, ενώ υπάρχουν περιπτώσεις εταιρειών, που αν και δραστηριοποιούνται σε κλάδους που θεωρητικά δεν θα έπρεπε να έχουν κανένα πρόβλημα και έχουν υποστεί μεγάλες ζημίες, όπως για παράδειγμα εταιρείες που ασχολούνται με τα ενεργειακά, αναγκάστηκαν να προσφύγουν στην προστασία του άρθρου 99, εξαιτίας των προβλημάτων ρευστότητας, που αντιμετωπίζουν από οφειλές τρίτων.
Ωστόσο, έχει αποδειχθεί στην πράξη ότι ελάχιστες εταιρείες κατάφεραν να ορθοποδήσουν μέσω αυτής της λεγόμενης δεύτερης ευκαιρίας, που θα έδινε ο Πτωχευτικός Κώδικας, το άρθρο 99. Μόλις 5% από τους επιχειρηματίες που ξεκίνησαν και εντάχθηκαν στη διαδικασία εξυγίανσης του άρθρου 99 κατάφεραν να ανακάμψουν. Για τη συντριπτική πλειοψηφία η προπτωχευτική διαδικασία οδηγεί στην οριστική πτώχευση, καθώς η συνεχιζόμενη ύφεση δεν επιτρέπει στην αγορά να ανακάμψει.
Ακόμα και ο επικεφαλής του Task Force για την Ελλάδα, ο Χορστ Ράιχενμπαχ, έκανε την κυνική εκείνη δήλωση ότι «ποιος, αλήθεια, μπορεί να είναι αυτός που μπορεί να επενδύσει στην Ελλάδα».
Το μεγαλύτερο λάθος στην εφαρμογή του άρθρου 99, κύριε Υπουργέ, είναι το γεγονός ότι οι πιστωτές μιας επιχείρησης, εργαζόμενοι και προμηθευτές, αντιμετωπίζονται από το νόμο όπως ακριβώς και τα μεγάλα τραπεζικά ιδρύματα. Οι απαιτήσεις τους -εργαζομένων και προμηθευτών- στοιβάζονται στη λίστα των υποχρεώσεων της εταιρείας και εξαιτίας της χρονοβόρας δικαστικής διαδικασίας χάνουν τα όποια προνόμια και δικαιώματα είχαν.
Για όσο διάστημα η επιχείρηση περιφέρεται στα δικαστήρια καμμία διεκδίκηση, όπως πολύ καλά γνωρίζουμε, δεν μπορεί να γίνει εκτελεστή, ακόμα κι αν υπάρχει τελεσίδικη δικαστική απόφαση. Συχνά οι εργαζόμενοι έρχονται αντιμέτωποι με το εκβιαστικό δίλημμα «στηρίξτε την εταιρεία να μπει στη διαδικασία  του άρθρου 99 ή θα κλείσουμε».
Σε τέτοια «ανθρωποφαγία» έχετε οδηγήσει την ελληνική κοινωνία με τις ανεύθυνες πολιτικές και φυσικά με νόμους, οι οποίοι τελικά δεν προστατεύουν, αλλά επιδεινώνουν την κατάσταση. Την ίδια απόγνωση αισθάνονται και πολλές υπόλοιπες επιχειρήσεις που συνδέονται με την εταιρεία αυτή και βεβαίως, με την εταιρεία που έχει ενταχθεί στο άρθρο 99. 
Όταν ένας προμηθευτής δεν μπορεί να πάρει να χρήματά του γιατί παγώνουν όλες οι απαιτήσεις του, δημιουργείται μία καταστροφική αλυσίδα αντίδρασης στην αγορά, προκαλείται ένα μεγάλο έλλειμμα ρευστότητας κι αυτό βέβαια έχει ως αποτέλεσμα ένα ντόμινο εξελίξεων. Ο εκάστοτε προμηθευτής, που δεν μπορεί να πληρωθεί, αναγκάζεται να είναι ασυνεπής κι εκείνος με τη σειρά του στους δικούς του εργαζόμενους και προμηθευτές και πάει λέγοντας. 
Παράλληλα, έχουμε και τα ασφαλιστικά ταμεία, που ήδη εξαιτίας της ανεργίας υφίστανται μεγάλες απώλειες και απειλούνται με κατάρρευση εξαιτίας του κουρέματος των ομολόγων και δεν μπορούν να εισπράξουν ούτε αυτά νόμιμες οφειλές, με τις περισσότερες φορές, να μένουν απλήρωτα υπέρογκα ποσά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Πρόεδρε, θα ήθελα ένα λεπτό σας παρακαλώ.","ΕΛΕΥΘΕΡΙΟΣ ΑΥΓΕΝΑΚΗΣ",43
"75886"," Ολοκληρώνετε παρακαλώ.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75887"," Γι’ αυτούς τους λόγους ζητούμε να επανεξεταστούν τα άρθρα 99, και 106 του Πτωχευτικού Κώδικα, προκειμένου να υπάρχει ρητή και σαφής προστασία όλων των πιστωτών, των εργαζομένων, των προμηθευτών, των ασφαλιστικών ταμείων και φυσικά, των τραπεζών που διεκδικούν νόμιμες οφειλές. 
Αυτήν τη φορά, κύριε Υπουργέ, να ρυθμίσετε σωστά όλα τα επιμέρους σημεία. Δεν μπορούν να εγκλωβίζονται εργαζόμενοι, απλήρωτοι για μήνες πολλές φορές σε πολύμηνες δικαστικές διαδικασίες. Δεν μπορεί να κατακρημνίζεται η αγορά από την αδυναμία πληρωμής μιας επιχείρησης και αφήστε επιτέλους το απόστημα του βραδυκίνητου δημοσίου.","ΕΛΕΥΘΕΡΙΟΣ ΑΥΓΕΝΑΚΗΣ",43
"75888"," Κύριε συνάδελφε, στη δευτερολογία σας.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75889"," Η Δημοκρατική Συμμαχία –και κλείνω- έχει αποδείξει ότι παρεμβαίνει, όχι απλά αντιπολιτευτικά, αλλά ουσιαστικά και με προτάσεις και λύσεις εδαφικές.
Αυτό κάνουμε και τώρα. Αυτό ζητούμε να κάνετε κι εσείς τώρα και ευελπιστούμε να αφουγκραστείτε τα μηνύματα της αγοράς. 
Ευχαριστώ.","ΕΛΕΥΘΕΡΙΟΣ ΑΥΓΕΝΑΚΗΣ",43
"75890"," Ευχαριστούμε τον κ. Ελευθέριο Αυγενάκη από το Νομό Ηλείας. 
Ο Βουλευτής, κ. Γεώργιος Κοντογιάννης, έχει το λόγο για πέντε λεπτά από του Βήματος.","Î‘Ï€Î¿ÏƒÏ„Î¿Î»Î±Ï„Î¿Ï‚ Î’Î±ÏŠÏ„ÏƒÎ·Ï‚",34
"75891"," Κύριε Πρόεδρε, κύριε Υπουργέ, κυρίες και κύριοι συνάδελφοι, αναγκαστικά προτάσσεται η πολιτική επικαιρότητα. 
Με αφορμή τα όσα έχουν λεχθεί τις τελευταίες ημέρες από εκπροσώπους των δύο μεγάλων κομμάτων περί κυβερνήσεως συνεργασίας, επιτρέψτε μου να καλωσορίσω και τη Νέα Δημοκρατία και το ΠΑΣΟΚ στη θέση ότι οι αυτοδύναμες κυβερνήσεις αποτελούν παρελθόν για την Ελλάδα.
Η Δημοκρατική Συμμαχία από την πρώτη ημέρα της ίδρυσής της τάχθηκε υπέρ της εθνικής συνεννόησης και των συνεργασιών, ιδιαίτερα σε μία εποχή που οι Έλληνες και ο τόπος βιώνουν μία πρωτοφανή οικονομική τραγωδία. 
Λυπάμαι που χρειάστηκε να περάσουν δύο χρόνια για να καταλάβουν η Νέα Δημοκρατία και το ΠΑΣΟΚ. Κάλλιο αργά παρά ποτέ. Συνεργασίες φυσικά και μπορούν να υπάρξουν, αρκεί να υπάρχουν κοινοί στόχοι που οδηγούν στην εξυγίανση του κράτους, τις διαρθρωτικές αλλαγές και τελικά στην πολυπόθητη ανάπτυξη. Κάθε συνεργασία, κύριε Πρόεδρε, πρέπει να στηρίζεται σε προτάσεις για το πώς θα εξασφαλίσουμε την έξοδο από την κρίση και για το πώς θα ελαφρύνουμε τον ελληνικό λαό, που αγόγγυστα, με στωικότητα, θα έλεγα, αντιμετωπίζει μία κατάσταση για την οποία ο ίδιος ο λαός φέρει –αν φέρει- τη μικρότερη ευθύνη. 
Είναι λυπηρό που κάποιοι επενδύουν στη δίκαιη οργή και αγανάκτηση των πολιτών, για να αποκομίσουν πολιτικά οφέλη. Ανακοίνωσε σήμερα ο κ. Καμμένος την ίδρυση της πολιτικής κίνησης ΑΝΕΛ, τονίζοντας ότι είναι αντιμνημονιακή κίνηση. Οι πολίτες όμως έχουν χορτάσει από κινήματα διαμαρτυρίας, των οποίων η ύπαρξη στηρίζεται στο οποιοδήποτε «αντί».
Εκείνο που χρειάζεται η χώρα είναι κόμματα με προτάσεις ρεαλιστικές, που θα οδηγήσουν σε έξοδο από την κρίση και θα βοηθήσουν τους Έλληνες, που σήμερα υποφέρουν. Αυτός πρέπει να είναι ο ρόλος μας, κυρίες και κύριοι συνάδελφοι κι όχι να εξασφαλίσουμε τις καλύτερες συνθήκες είτε για την πολιτική μας είτε για την οικονομική μας επιβίωση. Γιατί έχουμε φτάσει στο σημείο, αντί να μας απασχολεί κυρίως το τι θα κάνουμε ως Βουλευτές με το μεγαλύτερο πρόβλημα που αντιμετωπίζει  η χώρα, το ένα εκατομμύριο ανέργους, να ασχολούμαστε με το 1 εκατομμύριο του κυρίου συναδέλφου, που μπέρδεψε το νόμιμο με το ηθικό, δημιουργώντας ένα θέμα, το οποίο ο ίδιος από την πρώτη στιγμή έπρεπε να έχει κλείσει μια κι έξω. 
Φυσικά, δεν μπορούμε να παραβλέψουμε ότι αυτή η εκκρεμότητα σμπαραλιάζει τα όποια ψήγματα αξιοπιστίας έχουν απομείνει στο πολιτικό μας σύστημα. Και σας το λέω εγώ, που βάσει των στοιχείων του «πόθεν έσχες» που καταθέτουμε είμαι ένας από τους φτωχότερους Βουλευτές. Γιατί θεωρώ προσβλητικό για τον εαυτό μου  να με κοιτάζουν καχύποπτα οι πολίτες και να αναζητούν και στο δικό μου πρόσωπο -επειδή είμαι ένας εκ των υπολοίπων διακοσίων ενενήντα εννέα, τον έναν, που αντί να διασφαλίζει τα συμφέροντα του λαού, φρόντισε να διασφαλίσει τα δικά του συμφέροντα. 
Και δεν καταλαβαίνω τη λογική περί προστασίας προσωπικών δεδομένων. Έδωσε πρωτύτερα τη νομική διάσταση ο κ. Μαρκογιαννάκης. Η λογική για την προστασία της εντιμότητας και της αξιοπιστίας των πολιτικών έχει μεγαλύτερη αξία, κυρίες και κύριοι, αυτή τη στιγμή. Γιατί οι πολιτικοί είμαστε εκείνοι που θα βγάλουμε τη χώρα από την κρίση. Και σε μια δημοκρατία η προστασία της τιμής και της αξιοπιστίας των πολιτικών έχει πρωτεύουσα σημασία. 
Θα έπρεπε οι πολιτικοί Αρχηγοί -και έχει δίκιο στην πρόταση που έκανε ο κ. Μαρκογιαννάκης- να έχουν ελέγξει και να έχουν ξεμπροστιάσει αυτόν που, προκειμένου να κρατήσει την ανωνυμία του καλυπτόμενος πίσω από την τυπικότητα της νομιμότητας, διασύρει, σε κρίσιμες για τη χώρα ώρες, το σύνολο των πολιτικών αυτού του τόπου, όχι μόνο στα μάτια των Ελλήνων πολιτών, αλλά και στα μάτια ολόκληρης της Ευρώπης. Επιτέλους, ο κάθε Αρχηγός, ας αναλάβει πρωτοβουλίες στο κόμμα του και ας δηλώσει ότι δεν αφορά την Κοινοβουλευτική του Ομάδα αυτή η υπόθεση. Δεν είμαστε όλοι ίδιοι αλλά, κυρίες και κύριοι, δεν οφείλουμε μόνο να το λέμε. Πρέπει να το αποδεικνύουμε καθημερινά με τις πράξεις μας. 
Κυρίες και κύριοι συνάδελφοι, όταν το 2007 θεσπίστηκε η διαδικασία συνδιαλλαγής, άρθρο 99 στο νέο Πτωχευτικό Κώδικα, με στόχο την αποφυγή της πτώχευσης και την αποφυγή της επιβίωσης που υπάγεται σ’ αυτή με τη σύναψη σχετικής συμφωνίας μεταξύ του οφειλέτη και της πλειοψηφίας των πιστωτών του, κανείς νομίζω δεν είχε  προβλέψει την κρίση που θα ερχόταν με σαρωτικούς ρυθμούς, αλλά και τις συνέπειες που αυτή θα είχε σε ολόκληρη τη αγορά. 
Ενδεικτικό για το μέγεθος των αλλαγών που μεσολάβησαν από τότε ως σήμερα είναι και το γεγονός ότι το 2005, οπότε και ίσχυε η αντίστοιχη συμφωνία που προέβλεπε το άρθρο 44 του ν.1892/90, μόνο πέντε έως επτά επιχειρήσεις είχαν κάνει χρήση των σχετικών διευκολύνσεων, ενώ στο τέλος του 2011 εκκρεμούσαν δύο χιλιάδες αιτήσεις, σύμφωνα πάντα με τα στοιχεία που έδωσε ο Υπουργός Δικαιοσύνης. 
Πέντε χρόνια μετά την αρχική θέσπιση και αφού προηγήθηκε η αναθεώρηση του Πτωχευτικού Κώδικα με το ν.4013/2011, η εμπειρία δείχνει ότι είναι αναγκαίο να υπάρξει άμεσα και νέα αναθεώρηση του Πτωχευτικού Κώδικα και κυρίως του άρθρου 99 για τρεις λόγους:
Πρώτον, γιατί απέτυχε ως προς τον κύριο στόχο του, καθώς μέχρι σήμερα μόνο το 5% του συνόλου των επιχειρήσεων που μπήκαν στο άρθρο 99 κατάφεραν τελικά να διασωθούν. Το μικρό αυτό ποσοστό οφείλεται εκτός των άλλων και στο γεγονός ότι οι τράπεζες αρνούνται στις περισσότερες περιπτώσεις να παρέχουν διευκολύνσεις και να υπογράψουν συμφωνίες εξυγίανσης. Και αυτό είναι ένα πολύ σημαντικό ζήτημα, το οποίο τα αρμόδια Υπουργεία οφείλουν να εξετάσουν και μάλιστα άμεσα.
Δεύτερον, ως φαίνεται, έχει γίνει καταχρηστική χρήση του άρθρου 99, με αποτέλεσμα οι επιχειρηματίες να κερδίζουν χρόνο, χρήμα και πλήρη νομική ασυλία, ζημιώνοντας ως επί το πλείστον τους εργαζόμενους και το δημόσιο συμφέρον. 
Συγκεκριμένα, πρώτον, με την χρήση του άρθρου 99 οι επιχειρηματίες κερδίζουν χρόνο, ώστε να μην καταβάλουν τα χρωστούμενα στους πιστωτές τους. Καθ’ όλη τη διάρκεια της διαδικασίας οι επιχειρηματίες κερδίζουν δικαστική προστασία, καθώς εξασφαλίζουν την αναστολή ατομικών διώξεων και μέτρων αναγκαστικής εκτέλεσης, όπως παραδείγματος χάριν ο πλειστηριασμός.  
Τρίτον, το άρθρο 9 λειτουργεί υπέρ των μεγάλων πιστωτών, οι οποίοι, μετά την αναθεώρηση του 2011, μπορούν επί της ουσίας να προχωρούν μαζί με τους εργοδότες σε συμφωνία για αίτηση υπαγωγής στη διαδικασία συνδιαλλαγής και να δεσμεύουν έτσι και τους υπόλοιπους πιστωτές. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα να πάρω και το χρόνο της δευτερολογίας μου αν μπορώ. 
Τέταρτον, αφαιρείτε κάθε διεκδικητική δυνατότητα από τους εργαζόμενους, οι οποίοι έχουν να επιλέξουν μεταξύ της αποδοχής στην υπαγωγή στο άρθρο 99 και κατά συνέπεια απώλειας μέρους των δεδουλευμένων τους ή τη χρεοκοπία και την απώλεια της εργασίας και της αποζημίωσης. 
Πέμπτον, οι εργαζόμενοι, στην καλύτερη περίπτωση, εξισώνονται με τους υπόλοιπους πιστωτές. 
Έκτον, το άρθρο 99 λειτουργεί ως άλλο ένα εργαλείο του Εταιρικού Δικαίου σε βάρος του Εργατικού Δικαίου, καθώς προκειμένου να περιοριστούν οι οφειλές και οι μισθοί μιας εταιρείας γίνονται απολύσεις με μικρές αποζημιώσεις και εκποιούνται περιουσιακά στοιχεία. Το αποτέλεσμα είναι, όταν η επιχείρηση οδηγηθεί τελικά στην πτώχευση, να έχει χάσει μεγάλο μέρος του πάγιου εξοπλισμού της και των υπόλοιπων προς αξιοποίηση στοιχείων της -όπως παραδείγματος χάριν η επωνυμία- και στην εκκαθάριση να μην αποδίδεται τίποτα στους εργαζομένους. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Ο τρίτος λόγος που επιβάλλεται η αλλαγή του άρθρου 99, είναι ότι η όλη διαδικασία είναι υπερβολικά χρονοβόρα. Φτάνει έως και τα τέσσερα χρόνια, γεγονός που οφείλεται και στις εν γένει καθυστερήσεις, που υπάρχουν στην απονομή της δικαιοσύνης, αλλά και στο γεγονός ότι για την υπαγωγή στο άρθρο 99 ακολουθούνται τρία στάδια -υποβολή αίτησης στο Πολυμελές Πρωτοδικείο, συζήτηση αίτησης, άνοιγμα διαδικασίας- κάθε ένα εκ των οποίων απαιτεί και χρόνο και επιμέρους διαδικασίες.
Υπενθυμίζω για άλλη μια φορά πως όλο αυτό το χρονικό διάστημα οι πιστωτές και οι εργαζόμενοι είναι αδύνατον να διεκδικήσουν οτιδήποτε, ενώ οι επιχειρηματίες απολαμβάνουν την ιδιότυπη ασυλία, στην οποία αναφερθήκαμε πριν. Δεν είναι λίγες, μάλιστα, οι περιπτώσεις εκείνων που ξεπούλησαν νόμιμα την εταιρική περιουσία και ξεκίνησαν νέα δραστηριότητα.
Από την άλλη, και στην περίπτωση των εντίμων επιχειρηματιών, αυτό το μεγάλο διάστημα λειτουργεί ανασταλτικά, καθώς η επιχείρηση αναγκάζεται να περιορίσει τις δραστηριότητες, γεγονός που είναι αντίθετο προς το στόχο της εξυγίανσης.
Κύριε Υπουργέ, γνωρίζουμε ότι προτίθεστε να τροποποιήσετε το άρθρο 99, καθώς κι εσείς αναγνωρίζετε τις πολλές αδυναμίες του. Κατά τη γνώμη μου, αυτή η παρέμβαση έπρεπε να έχει γίνει εδώ και καιρό. Έστω και τώρα, όμως, ας γίνει.
Ενόψει, όμως, της αλλαγής θα ήθελα να επισημάνω το εξής: Αυτό που ακούγεται ευρέως είναι ότι οι αλλαγές που ετοιμάζει το Υπουργείο αφορούν στην προνομιακή ικανοποίηση των απαιτήσεων του δημοσίου, έτσι ώστε το άρθρο 99 να ισχύει τελικά μόνο για οφειλές έναντι ιδιωτών. Αν γίνει κάτι τέτοιο, κατά τη γνώμη μου καταπατάται η φιλοσοφία του νόμου.
Οι τροποποιήσεις, για να είναι αποτελεσματικές, θα πρέπει να κινηθούν στην κατεύθυνση της εξισορρόπησης των συμφερόντων εργοδοτών και εργαζομένων. Αλλιώς, θα οδηγηθούμε και πάλι σε αποτυχία.
Για το λόγο αυτό, έχω να καταθέσω τις εξής τρεις προτάσεις και κλείνω:
Πρώτον, προκειμένου να ξεκινήσει η διαδικασία συνδιαλλαγής, να απαιτείται η συμφωνία του 50% των απαιτήσεων των εργαζομένων.
Δεύτερον, από τη στιγμή που υπάρχει απαρτία στη γενική συνέλευση όλων των πιστωτών, για να υπάρξει συμφωνία για υπαγωγή στο άρθρο 99 να απαιτείται η συμφωνία μόνο του 30% των τραπεζικών απαιτήσεων.
Τρίτον, με το που θα γίνεται αποδεκτή η αίτηση για υπαγωγή μιας επιχείρησης στο άρθρο 99 και εκδίδεται η προσωρινή διαταγή, να απαγορεύεται αυτομάτως οποιαδήποτε μεταβολή των παγίων στοιχείων της.
Κύριε Υπουργέ, διανύουμε μία περίοδο, όπου κάθε παρέμβασή μας στη λειτουργία της αγοράς πρέπει να στηρίζεται στην κοινή λογική και όχι σε προκαταλήψεις του παρελθόντος, που τελικώς οδηγούν σε αποτελέσματα αντίθετα από τα επιδιωκόμενα.
Σας ευχαριστώ.","ΓΕΩΡΓΙΟΣ ΚΟΝΤΟΓΙΑΝΝΗΣ",235
"75892"," Παρακαλείται ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75893"," Ευχαριστώ πολύ, κύριε Πρόεδρε. Δεν θα χρειαστώ πάρα πολύ χρόνο.
Ξεκινώντας, θέλω να πω ότι εάν κάποιος άκουγε την τοποθέτηση των Βουλευτών της Δημοκρατικής Συμμαχίας, θα πίστευε ότι είναι κατ’ αρχάς αρνητικοί σε αυτή τη μορφή που έχει σήμερα η όλη διαδικασία. 
Δεν πέρασαν, όμως, παραπάνω από έξι μήνες από το Σεπτέμβριο του 2011 που τόσο στην επιτροπή όσο και στην Ολομέλεια, που ψήφισε τελικά το ν. 4013/2011, εκφραστήκατε –από τα Πρακτικά σας το διατυπώνω- ως εξής: «Ως Δημοκρατική Συμμαχία τονίζουμε ότι είμαστε υπέρ της δεύτερης ευκαιρίας στις επιχειρήσεις.» Και λέγατε και κάποια άλλα πράγματα, όπως ότι πρέπει να ισχύει για όλους. Και βάλατε το ζήτημα…","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75894"," Δεν διαφωνούμε σε αυτό.","ΕΛΕΥΘΕΡΙΟΣ ΑΥΓΕΝΑΚΗΣ",43
"75895"," Και βάλατε και το ζήτημα του παραβόλου και χιλίων δυο άλλων πραγμάτων.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75896"," Βεβαίως.","ΕΛΕΥΘΕΡΙΟΣ ΑΥΓΕΝΑΚΗΣ",43
"75897"," Αυτά, όμως, τα οποία βάζετε σήμερα, δεν τα διατυπώσατε σε καμμία από τις παρατηρήσεις σας.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75898"," Διαβάστε τα Πρακτικά.","ΕΛΕΥΘΕΡΙΟΣ ΑΥΓΕΝΑΚΗΣ",43
"75899"," Καταθέστε τα Πρακτικά…","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75900"," Διαβάστε τα Πρακτικά.","ΕΛΕΥΘΕΡΙΟΣ ΑΥΓΕΝΑΚΗΣ",43
"75901"," Έχω διαβάσει όλα τα Πρακτικά. 
Καταθέστε τα Πρακτικά και πείτε μας αν αυτά που λέτε τώρα, τα λέγατε και το Σεπτέμβριο του 2011.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75902"," Κύριε Υπουργέ, διαβάστε…","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75903"," Γιατί διακόπτετε;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75904"," Λέει ανακρίβειες, κύριε Πρόεδρε.","ΕΛΕΥΘΕΡΙΟΣ ΑΥΓΕΝΑΚΗΣ",43
"75905"," Δεν πρέπει να διακόπτετε. Θα απαγορεύσουμε στον Υπουργό να μιλήσει;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75906"," Να μιλήσει, αλλά να το διαβάσει όλο.","ΕΛΕΥΘΕΡΙΟΣ ΑΥΓΕΝΑΚΗΣ",43
"75907"," Δεν διακόπτουμε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75908"," Αυτό, για να μπορούμε να συμβάλουμε όλοι μας στο να διορθώνουμε νομοθετήματα, αλλά όχι λέγοντας και αποδίδοντας έμμεσα την ευθύνη, με τον τρόπο που κάνουμε τις παρατηρήσεις και προκειμένου να μπορέσουμε να ελκύσουμε το ενδιαφέρον του λαού, στην Κυβέρνηση η οποία έχει την πρωτοβουλία της νομοθέτησης, όταν κι εμείς έχουμε συμπράξει σε αυτή.
Πολύ ευχαρίστως, λοιπόν, να καθίσουμε και να συζητήσουμε για όλα αυτά που από την πρακτική, ενδεχομένως, έχουν βρεθεί ότι πρέπει να διορθωθούν.
Με αυτή την έννοια, κρίνω πολύ θεμιτή και πολύ σοβαρή την παρέμβαση και την ερώτηση η οποία τέθηκε σήμερα στο Κοινοβούλιο.
Κατ’ αρχάς, πριν περάσω σ’ αυτό το θέμα, θα ήθελα να πω στον κ. Μαρκογιαννάκη, αφού έκανε ένα τέτοιο κάλεσμα -αν και οι θέσεις της Κυβέρνησης και του Κοινοβουλίου εκφράστηκαν και από τον Αντιπρόεδρο της Κυβέρνησης, αλλά και από τον Πρόεδρο της Βουλής εδώ και καλύπτομαι απόλυτα φυσικά απ’ αυτές τις τοποθετήσεις, αλλά εν πάση περιπτώσει επειδή έθεσε και ένα ζήτημα προσωπικής ευθύνης- πως δεν είμαι εγώ που έχω σχέση με το εκατομμύριο, αλλά και από την άλλη μεριά, δεν τον ξέρω και προσωπικά. 
Νομίζω, όμως, ότι αυτή η διαδικασία δεν βγάζει πουθενά. Σε τελική ανάλυση η Βουλή υιοθετεί έναν τρόπο που χειρίζεται το όλο θέμα. Το σημαντικό είναι ότι εδώ συμφωνούμε όλοι επί της αρχής ότι υπάρχει ένα ζήτημα ηθικής τάξης, το οποίο θα πρέπει να διερευνηθεί. Θα ακολουθηθεί η διαδικασία, η οποία είναι η πιο θεμιτή και δεν νομίζω ότι υπάρχουν εκεί διαφορετικές απόψεις και αντιλήψεις και κατά συνέπεια θα φτάσουμε και στο αποτέλεσμα. 
Μπορεί να δεχόμαστε όλοι μια πίεση από την επικαιρότητα, όπως είπατε, αλλά νομίζω ότι είναι λάθος το να υποκύψουμε στην επικαιρότητα, προκειμένου εμείς να βάλουμε το ρυθμό της λειτουργίας των θεσμών και του Κοινοβουλίου στο ρυθμό των Μέσων Μαζικής Ενημέρωσης. Έχουμε τη δυνατότητα να αποκατασταθούμε με το αποτέλεσμα το οποίο εντέλει θα ανακοινώσουμε. 
Εκείνο το οποίο συμφωνώ ότι δεν πρέπει να κάνουμε -γιατί το υπαινιχθήκατε με τις τοποθετήσεις σας- είναι να υπάρχει οποιουδήποτε είδους συγκάλυψης ή προστασίας στο να αποκαλύπτουμε ποιος και τι κάνει από την ώρα βέβαια, που αυτό δεν μας θέτει απέναντι σε δεσμεύσεις που υπάρχουν από το νομοθετικό πλαίσιο.
Θέλω, λοιπόν, -για να περάσω στην ουσία του ερωτήματος που έχετε θέσει- να πω το εξής: Το συγκεκριμένο νομοθέτημα και η τροποποίησή του, που περάσαμε το Σεπτέμβριο του 2011, υπηρετεί τη δυνατότητα να δίνεται μια δεύτερη ευκαιρία στις επιχειρήσεις, οι οποίες έχουν βρεθεί σε δυσμενή οικονομική κατάσταση ούτως ή άλλως, αλλά πολύ περισσότερο που επιτείνεται από την κρίση που υπάρχει στη χώρα μας. Αυτό είχε και χαρακτήρα κατεπείγοντος λόγω του ότι φαινόταν πλέον ότι πάρα πολλές επιχειρήσεις, οι οποίες υπό άλλες συνθήκες δεν θα αντιμετώπιζαν πρόβλημα, άρχισαν να αντιμετωπίζουν πρόβλημα λόγω της έλλειψης ρευστότητας. Επί της ουσίας, δηλαδή, συμφωνώ απόλυτα με τις δύο πρώτες παραγράφους της ερώτησής σας ως προς τις διαπιστώσεις.
Προχωρώντας, λοιπόν, σ’ αυτήν την αναγκαιότητα, λάβαμε υπόψη μας πολύ σοβαρά όλα εκείνα, τα οποία είχαν εντοπιστεί ως ελλείψεις στο προηγούμενο νομοθέτημα και προσπαθήσαμε να τα προσαρμόσουμε και στην αναγκαιότητα της στιγμής. Για το θέμα, λοιπόν, των μικρών πιστωτών και της ισορροπίας σε σχέση με τους μεγάλους πιστωτές ή τη δυνατότητα άμεσης εκτέλεσης τίτλων που κάποιοι είχαν στα χέρια τους και που μπορούσαν να επισπεύσουν αναγκαστική εκτέλεση και άρα να τινάξουν στον αέρα μια προπτωχευτική διαδικασία, όπως την υιοθετούσε το προηγούμενο μοντέλο, κατεβάσαμε τα ποσοστά που απαιτούνται για να υπάρξει συναίνεση και να ενταχθεί μια επιχείρηση σ’ όλη αυτήν τη διαδικασία. 
Αυτό το κάναμε για να αποφύγουμε τον έμμεσο εκβιασμό ενός μικρού πιστωτή, που θα μπορούσε να τινάξει στον αέρα μια συντριπτική πλειοψηφία μικρών και μεγάλων πιστωτών που έφταναν σε συμφωνία. Έτσι, οδηγηθήκαμε σε αυτό το μοντέλο, το οποίο υιοθετήθηκε. 
Υπάρχουν, όμως, μέσα σαφέστατες διατάξεις, οι οποίες προστατεύουν τους μικρούς πιστωτές και ως προς την ουσία και ως προς το χρόνο ακριβώς για να ισορροπήσει αυτήν την αλλαγή. Αναφέρομαι συγκεκριμένα στο ότι, με βάση τη συμφωνία πρέπει οι πιστωτές να μην περιέρχονται σε χειρότερη θέση απ’ αυτήν στην οποία θα βρίσκονταν, αν ο οφειλέτης πτώχευε και ότι πρέπει να τηρείται η αρχή της ισότητας μεταξύ των πιστωτών που βρίσκονται στην ίδια θέση. 
Αυτές οι δύο αρχές και οι ρυθμίσεις συνιστούν τις ουσιώδεις δικλίδες ασφαλείας για τους μικρούς πιστωτές και ιδίως τους εργαζόμενους, καθώς αποκλείουν το ενδεχόμενο να συναφθεί συμφωνία εξυγίανσης, που να θίγει την προνομιακή αντιμετώπιση που τους επιφυλάσσει  ο νόμος κατά την κατάταξή τους σε διαδικασία πτώχευσης.
Δεύτερον, υπάρχει ρητή πρόβλεψη για την προστασία των εργαζομένων που περιέχεται στην παράγραφο 5 του άρθρου 103, όπου ορίζεται ότι δύνανται να εισάγονται εξαιρέσεις από τα προληπτικά μέτρα που διατάσσονται από το δικαστήριο κατά το άνοιγμα της διαδικασίας και μέχρι την επικύρωσή της για την καταβολή μισθών σε εργαζομένους.
Τρίτον, όσον αφορά το χρόνο πλέον της διαδικασίας, σε αντίθεση με την παλιότερη διάταξη, με το παλιότερο πλαίσιο που ίσχυε μέχρι το Σεπτέμβριο που τα ατομικά μέτρα εκτέλεσης ακόμη και των μη συναινούντων πιστωτών βρίσκονταν σε αναστολή για τέσσερα χρόνια μετά την επικύρωση, με τη νέα διαδικασία εξυγίανσης προφυλάσσεται ο οφειλέτης έναντι των μη συναινούντων πιστωτών μόνο για έξι μήνες μετά την επικύρωση. Είναι η παράγραφος 1 στο άρθρο 106 εδάφιο ε. Κατ’ αυτόν τον τρόπο, επέρχεται η ουσιαστική σύντμηση των χρόνων, αλλά και αποφεύγονται καταστρατηγήσεις της διαδικασίας, η οποία χρησιμοποιούνταν συχνά ως παρελκυστικό μέσο αποφυγής πληρωμών. 
Τέταρτον, δικονομικά πλέον ορίζεται ότι για την εκδίκαση της αίτησης προς υπαγωγή σε διαδικασία εξυγίανσης πρέπει να γίνει ο προσδιορισμός της αίτησης εντός δύο μηνών από την κατάθεση, αλλά και η υποβολή της επικύρωσης της συμφωνίας εντός τεσσάρων μηνών. Υπάρχουν και δύο περιπτώσεις που μπορούν εν τέλει να παραταθούν ακόμη για τρεις μήνες. 
Αυτές ήταν διατάξεις, οι οποίες πράγματι προσπαθούσαν να δώσουν κάποιες περισσότερες δυνατότητες στους εργαζόμενους και στους μικρούς πιστωτές εν γένει. Η αλήθεια είναι ότι μέχρι στιγμής, επειδή δεν έχουν ολοκληρωθεί οι διαδικασίες με αυτό το καινούριο νομικό πλαίσιο, δεν μπορούμε να έχουμε μια σοβαρή αποτίμηση του κατά πόσο …","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75909"," Έχουν ολοκληρωθεί…","ΕΛΕΥΘΕΡΙΟΣ ΑΥΓΕΝΑΚΗΣ",43
"75910"," Έχουν ολοκληρωθεί με το προηγούμενο νομικό πλαίσιο. Δηλαδή, δεν έχουμε αυτή τη στιγμή αρκετές περιπτώσεις, ούτως ώστε να έχουμε βγάλει ασφαλή συμπεράσματα. 
Παρ’ όλα αυτά όμως, επειδή αναπτύχθηκε ένας πολύ σημαντικός προβληματισμός -ενδεχομένως αν χρειαστεί στη δευτερολογία μου να αναφερθώ, γιατί δεν τίθεται με την ερώτηση, αλλά ίσως γίνει μνεία από τους Κοινοβουλευτικούς Εκπροσώπους- σε σχέση με τη λειτουργία του άρθρου 99 και ιδίως ως προς τη δυνατότητα άρσης κάποιων περιπτώσεων αξιόποινου κ.λπ. και κατά πόσο αυτές οι διατάξεις ευθύνονται για κάποια φαινόμενα ατιμωρησίας ή κολυμβήθρας του Σιλωάμ, όπως ειπώθηκε από πολλούς και σε ερωτήσεις Βουλευτών κ.λπ., θέλω να πω ότι ήδη βρισκόμαστε σε συνεννόηση και με το Υπουργείο Δικαιοσύνης που έχουμε μια συναρμοδιότητα πάνω σε αυτά τα ζητήματα και έχουμε καταλήξει ότι είναι καλό να υπάρξει μια συνεχής παρακολούθηση της εξέλιξης αυτής της διαδικασίας. Γι’ αυτό το λόγο έχουμε συστήσει αυτές τις μέρες μια επιτροπή υπό τον κ. Περάκη, τον καθηγητή, που θα κάνει εκτίμηση της εφαρμογής μέχρι στιγμής και θα εισηγηθεί και προτάσεις βελτίωσης. 
Νομίζω ότι σε αυτό το πλαίσιο, δυο-τρια συγκεκριμένα πράγματα που άκουσα από την πλευρά των Βουλευτών της Δημοκρατικής Συμμαχίας θα μπορούσαν να αποτελέσουν κάποιες σκέψεις προς συζήτηση. Αν καταλήξουμε ότι πρέπει να υπάρξει τροποποίηση, θα υπάρξει και η κοινοβουλευτική διαδικασία, η οποία θα τις συνθέσει ακόμη περισσότερο.
Με λίγα λόγια, θέλω να πω –για να κλείσω- ότι δεν διεπόμαστε από κάποιον δογματισμό σε σχέση με την εφαρμογή της προπτωχευτικής διαδικασίας και όλου του νομοθετικού πλαισίου που τη διέπει. Αυτή είναι μια κατάσταση, την οποία θέλουμε να τη βλέπουμε ως δυναμική και εξελισσόμενη. Μάλιστα, επειδή βρίσκεται και η χώρα σε έκτακτες ανάγκες, θα πρέπει να βρούμε την ισορροπία, ούτως ώστε αυτή η διαδικασία να ισορροπεί ανάλογα και στην προστασία των επιχειρήσεων. Διότι και το 5% ακόμα που λέτε, είναι ένα σημαντικό ποσοστό των επιχειρήσεων μας για το να σώσουμε στην κρίση, από την άλλη μεριά, όμως, αυτό να μην οδηγεί σε καταστρατηγήσεις και ατιμωρησία. 
Νομίζω ότι αυτό είναι κοινή επιδίωξη όλων μέσα σε αυτήν την Αίθουσα. Από την ώρα που θα συμφωνήσουμε σε αυτό, όλα τα υπόλοιπα και τις ρυθμίσεις και τις λεπτομέρειες μπορούμε να τις βρούμε.
Ευχαριστώ πολύ.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75911"," Κύριε Υπουργέ, μια ερώτηση: Υπάρχουν κάποιες βελτιώσεις;","ΕΛΕΥΘΕΡΙΟΣ ΑΥΓΕΝΑΚΗΣ",43
"75912"," Αυτή τη στιγμή δεν υπάρχει καμμία επεξεργασία αλλαγών στην προπτωχευτική διαδικασία. Ο καθένας μπορεί να κάνει σκέψεις μόνος του. Δεν υπάρχει καμμία πρόταση βελτίωσης του νομοθετικού πλαισίου. Η επιτροπή που σας ανακοίνωσα υπό τον κ. Περάκη είναι αυτή η οποία θα κάνει και την επεξεργασία και τις προτάσεις.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75913"," Δηλαδή και με το Υπουργείο Δικαιοσύνης …","ΕΛΕΥΘΕΡΙΟΣ ΑΥΓΕΝΑΚΗΣ",43
"75914"," Ναι, είναι κοινή επιτροπή, με κοινές προτάσεις και από το δικό μας Υπουργείο και από το Υπουργείο Δικαιοσύνης.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75915"," Ευχαριστούμε τον Αναπληρωτή Υπουργό Ανάπτυξης, Ανταγωνιστικότητας και Ναυτιλίας κ. Σωκράτη Ξυνίδη. 
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Κωνσταντίνος Μουσουρούλης Βουλευτής Χίου. Διευκρινίζω ότι δεν έχετε δευτερολογία. Θα εξαντλήσετε την παρέμβασή σας σε έξι λεπτά. 
Επίσης έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα τέσσερις μαθητές και μαθήτριες και τρεις εκπαιδευτικοί από το 4ο Γενικό Λύκειο Κέρκυρας.
Η Βουλή τους καλωσορίζει.
(Χειροκροτήματα από όλες της πτέρυγες)
Ορίστε, κύριε Μουσουρούλη.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75916"," Ευχαριστώ, κύριε Πρόεδρε.
Κυρίες και κύριοι συνάδελφοι, έχουμε να αντιμετωπίσουμε μία τριπλή πρόκληση-προτεραιότητα. 
 Η πρώτη αφορά στη γενικευμένη κατάρρευση των αξιών της ανθρώπινης ζωής, της εργασίας, του εισοδήματος, της περιουσίας. Η δεύτερη είναι να προετοιμάσουμε τη χώρα να αντιμετωπίσει τις προκλήσεις ενός διεθνούς περιβάλλοντος, το οποίο περιπλέκεται και επιδεινώνεται όλο και περισσότερο. Η τρίτη και πιο σημαντική είναι να διαχειριστούμε τα αποτελέσματα που έχει η κρίση στην οικονομία και στην κοινωνία. Ορισμένα από αυτά τα βλέπουμε ήδη στον τομέα της πραγματικής οικονομίας και συγκεκριμένα την πτώχευση των επιχειρήσεων. 
Σίγουρα δεν συζητάμε το κλασσικό πτωχευτικό δίκαιο από την εποχή του Ναπολεόντειου Κώδικα του 1900. Συζητάμε για μία προ ή παραπτωχευτική διαδικασία, η οποία έχει τη βάση της στη ρύθμιση που είχε κάνει η Νέα Δημοκρατία με το άρθρο 99 το 2007, δηλαδή της προ κρίσης, ρύθμιση στην οποία είχε συνυπολογίσει τη διεθνή εμπειρία. Ο στόχος ήταν να δοθεί μια δεύτερη ή μια τελευταία ευκαιρία στις επιχειρήσεις να ανακάμψουν, να ανανήψουν μέσω της εξυγίανσής τους στη βάση ενός σχεδίου αναδιάρθρωσης. 
Ποιες είναι οι διαφορές σε σχέση με τις υπόλοιπες χώρες; Κατά τη γνώμη μου, αυτές βρίσκονται στα νομοθετικά όρια που δίνονται σε κάθε ρύθμιση. Νομοθετικά όρια που έχουν τη ρίζα στις κατά καιρούς επικρατούσες πολιτικές αντιλήψεις. Παράδειγμα της δεκαετίας του ’80 είναι ο Οργανισμός Ανασυγκρότησης Επιχειρήσεων. Μπορούμε να αναφέρουμε και άλλα πιο πρόσφατα. Βέβαια, τελευταία παρατηρούμε ευκαιριακή σύγκλιση πολιτικών αντιλήψεων. Και δεν αναφέρομαι μόνο στη δημιουργία νέων κομμάτων.
Θέλω να εντοπίσω τις αδυναμίες αυτής της ρύθμισης με βάση τα σημερινά δεδομένα. Πρώτη αδυναμία είναι η συναίνεση της πλειοψηφίας των πιστωτών που δημιουργεί τον κίνδυνο να λειτουργήσουν κακόβουλα. Η δεύτερη αδυναμία είναι η διαμόρφωση μιας επιχειρηματικής προοπτικής με βασικό κριτήριο την τακτοποίηση των οφειλών έναντι των πιστωτών. Η τρίτη αδυναμία είναι η ασυλία που παρέχεται σε όσους καταφεύγουν στη ρύθμιση προσχηματικά ή καταχρηστικά. Είναι δελεαστική πράγματι προκειμένου να αποφύγουν το ακαταδίωκτο. 
Η συζήτησή μας πρέπει να οδηγήσει στον προσδιορισμό των τρόπων για να αντιμετωπισθούν αυτές οι αδυναμίες. Θα κάνω συγκεκριμένες προτάσεις.
Κατ’ αρχάς θα πρέπει να γίνει εισαγωγή νέων κανόνων ή προσαρμογή των υφιστάμενων κανόνων. Θα προτιμούσα το πρώτο, για να έχουμε ένα ολοκληρωμένο δίκαιο.
Η αναδιάρθρωση κατά τη γνώμη μου, δηλαδή η εξυγίανση μιας επιχείρησης είναι πολύ σύνθετη διαδικασία και θα πρέπει αυτές οι ρυθμίσεις να δουν όλες τις πτυχές της, δηλαδή την κοινωνική -εργαζόμενοι- τη νομική, την οικονομική και την χρηματοοικονομική πτυχή. 
Δεύτερον, πρέπει να συναρτηθεί το συμφέρον των εργαζομένων με το συμφέρον της επιχείρησης. Το λέω αυτό και απευθύνομαι και στην Αριστερά. Να μην επαφίεται στη διακριτική ευχέρεια της τράπεζας ή του επιχειρηματία αυτό το συμφέρον. 
Τρίτον, να θεσπιστεί μια ρύθμιση προνομιακής κατάταξης των οικονομικών απαιτήσεων των εργαζομένων κατά τη διάρκεια της αναγκαστικής εκτέλεσης ή ακόμα καλύτερα να θεσπιστεί ένα υποχρεωτικό προστάδιο συζήτησης ή και διευθέτησης με τους εργαζόμενους και μετά να επιχειρείται ο συμβιβασμός με τους υπόλοιπους πιστωτές. Θα μου πείτε: Αυτά θέλουν προϋποθέσεις. Τι θα πει συζήτηση-διευθέτηση με τους εργαζομένους; Θα σας προτείνω δύο από προϋποθέσεις. Μπορεί να κάνω και λάθος, αλλά ας τις κουβεντιάσουμε.
Πρώτα απ' όλα, να ικανοποιηθεί ένα ποσοστό των οικονομικών απαιτήσεων των εργαζομένων. Το εργατικό κομμάτι το αφήνω στην άκρη προς το παρόν. Ή -αν και δεν είμαι πολύ θετικός σε αυτό- ένα ποσοστό των εργαζομένων που εκφράζουν αυτές τις απαιτήσεις. Το δεύτερο είναι δυσκολότερο και ενδέχεται να είναι και πιο επικίνδυνο. Το πρώτο όμως, αποτελεί μια καλή ρύθμιση που δίνει τη δυνατότητα στη συνέχεια να αναπτυχθεί ο διάλογος και με τους υπόλοιπους πιστωτές.
Έλεγα προηγουμένως για νομοθετικά όρια, δηλαδή για κατευθυντήριες γραμμές. Τα όρια αυτά, ιδιαίτερα τα χρονικά, θα πρέπει να προσδιοριστούν με ακρίβεια, κύριε Υπουργέ. Δηλαδή: Πόση ευχέρεια πρέπει να έχει ο δικαστής -για παράδειγμα στα υπερχρεωμένα νοικοκυριά είναι ο ειρηνοδίκης- για να κρίνει τη δυνατότητα ανταπόκρισης του οφειλέτη στις υποχρεώσεις του; Δεν πρέπει να το προσδιορίσουμε; Υπάρχει ο κίνδυνος το δικαστήριο να κλίνει υπέρ του ισχυρού και όχι υπέρ του αδυνάτου ή και το αντίστροφο. Άρα, λοιπόν, σαφής προσδιορισμός των νομοθετικών ορίων. Επίσης, να ομαδοποιηθούν οι επιχειρήσεις ανάλογα με το πρόβλημά τους και την προοπτική τους. Εδώ τις αντιμετωπίζουμε συλλήβδην. Πρέπει να δούμε, ο κλάδος είναι πραγματικά πολύ εκτεθειμένος στην κρίση; 
Να ελέγχεται η δόλια συμπεριφορά του επιχειρηματία ή και των πιστωτών του. Ακόμα, να ελέγχεται, κύριοι συνάδελφοι, η προηγούμενη προσπάθεια που έκαναν οι πιστωτές, για την εξεύρεση λύσης, πριν την αίτηση της υπαγωγής. Δηλαδή, η τράπεζα θα πρέπει να πείσει ότι, κατόπιν υποβολής αιτήματος εκτός διαδικασίας από τους πιστωτές, η ίδια έχει πάρει πρωτοβουλίες, για παράδειγμα, για την αναδιάρθρωση του χρέους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορώ να έχω ένα λεπτό ακόμα, κύριε  Πρόεδρε;","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"75917"," Ορίστε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75918"," Ευχαριστώ.
Τέλος, η όποια ρύθμιση δεν θα πρέπει να συνεισφέρει σε νέους περιορισμούς ρευστότητας. Ήδη, αντιμετωπίζει η ελληνική οικονομία πάρα πολλούς και δεν πρέπει να προσθέσουμε και άλλους.
Και μία τελευταία πρόταση. Θα έλεγα ότι θα μπορούσε να γίνει ένας συνδυασμός της αναδιάρθρωσης μιας επιχείρησης με κίνητρα του ΕΣΠΑ. Δηλαδή, αν εξασφαλιστούν όλες οι προηγούμενες προϋποθέσεις και αν πραγματικά υπάρχει προοπτική να επιβιώσει μία επιχείρηση, θα μπορούσαμε να εξετάσουμε μία ειδική κατηγορία κινήτρων, που θα τη βοηθήσουν να επιστρέψει ταχύτερα στην οικονομία και να μη χάσουν οι εργαζόμενοι την απασχόλησή τους.
Κλείνω, κύριε  Πρόεδρε, με την έλλειψη ανταγωνιστικότητας. Η έλλειψη ανταγωνιστικότητας -γιατί από εκεί ξεκινάνε όλα- δεν είναι κάτι έξω από όλα αυτά. Κυρίως βασίζεται στην έλλειψη ρευστότητας. Η κρίση αυτό έδειξε. Μιλάμε συνέχεια για ανταγωνιστικότητα, αλλά μόνο από πλευράς των μισθών των εργαζομένων και όχι από πλευράς ρευστότητας που την περιόρισε η ύφεση. Υπάρχουν, βέβαια, και άλλες πτυχές. Είναι ενδιαφέρουσα η συζήτηση, αλλά δεν είναι της παρούσης.
Το δεύτερο πρόβλημα είναι η έλλειψη εμπιστοσύνης. Αποτελεί σοβαρό εμπόδιο και η όποια ρύθμιση θα πρέπει να αξιολογηθεί στις επικρατούσες συνθήκες. Να σταματήσουν την κινδυνολογία όλες οι πλευρές και από τα Μέσα Μαζικής Ενημέρωσης, ακόμα και η ακαδημαϊκή κοινότητα. Κανείς πλέον δεν εμπιστεύεται κανέναν ούτε για να επενδύσει ούτε για να καταναλώσει.
Και κλείνω με μία παράκληση κυρίως προς την Αριστερά. Ας γίνει επιτέλους κατανοητό ότι το κεφάλαιο δεν είναι ο εχθρός του λαού, αλλά το καύσιμο για τη δημιουργία επενδύσεων και απασχόλησης. Όποιος με πρόσεξε στην αρχή της εισήγησής μου, μίλησα για προστασία των εργαζομένων. Και η προστασία των εργαζομένων δεν έχει να κάνει με την εκκαθάριση μιας επιχείρησης και την είσπραξη των οφειλομένων, αλλά με τη λειτουργία της επιχείρησης και την αποκατάσταση των θέσεων εργασίας.
Σας ευχαριστώ πολύ.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"75919"," Ευχαριστούμε τον κ. Μουσουρούλη.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας, Βουλευτής Β’ Αθηνών κ. Σπυρίδων Χαλβατζής.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75920"," Ευχαριστώ, κύριε Πρόεδρε.
Γίνεται πολύ μεγάλη συζήτηση για το ένα εκατομμύριο ευρώ που έβγαλε στο εξωτερικό κάποιος Βουλευτής. Όπως δημοσιεύθηκε πολλές φορές, υπάρχουν 600 δισεκατομμύρια ευρώ, που είναι κατατεθειμένα μόνο σε τράπεζες της Ελβετίας, καταθέσεις Ελλήνων. Πέρα από αυτά υπάρχουν καταθέσεις πολλών δισεκατομμυρίων ευρώ σε διάφορες άλλες τράπεζες του εξωτερικού. Υπάρχουν offshore εταιρίες, μέσω των οποίων διοχετεύονται τεράστια ποσά, ποσά δισεκατομμυρίων ευρώ. 
Φαίνεται ότι όλη η προσοχή συγκεντρώνεται στο ένα εκατομμύριο. Τα υπόλοιπα; Έξι δισεκατομμύρια -παρά ένα εκατομμύριο- ευρώ χάνονται από τον ορίζοντα. Αυτό ακριβώς είναι το πρόβλημα. Υπάρχει και παράγεται πλούτος σε αυτό τον τόπο, πολύς πλούτος. Δεν είναι θέμα ανταγωνιστικότητας. Αυτός ο πλούτος που παράγεται είναι τέτοιος και τόσος που, αν επενδυόταν, θα έφερνε αυτά που αναφέρθηκαν και προηγουμένως. 
Με την ευκαιρία, θέλουμε να ξαναθέσουμε την πρόταση νόμου που έκανε το Κομμουνιστικό Κόμμα Ελλάδας για το «πόθεν έσχες», για να αρθεί κάθε τραπεζικό, φορολογικό, εμπορικό, επιχειρηματικό απόρρητο, ώστε να βρεθεί μια άκρη, για να σταματήσει όσο μπορεί στα πλαίσια του καπιταλιστικού συστήματος. Λέμε, βέβαια, «όσο μπορεί» γιατί τα περιθώρια είναι πολύ στενά και εδώ όλοι πρέπει να είναι ειλικρινείς.
Η Συνθήκη του Μάαστριχτ και οι τέσσερις ελευθερίες της, ελευθερία κίνησης εμπορευμάτων, κεφαλαίων, υπηρεσιών και ανθρώπων δεν επιτρέπουν εύκολα να γίνουν αυτές οι αλλαγές. Επειδή ο κ. Μαρκογιαννάκης έκανε μια έκκληση προηγουμένως στα κόμματα, θέλουμε, κύριε Πρόεδρε, να τονίσουμε για άλλη μια φορά –έστω και αν το κρίνουμε περιττό, το τονίζουμε- ότι οι Βουλευτές του Κομμουνιστικού Κόμματος Ελλάδας δεν έχουν καμμία απολύτως σχέση με καταθέσεις σαν αυτή που αναφέρθηκε. Αυτό το λέμε, για να είμαστε καθαροί και ειλικρινείς απέναντι σε όλους.
Όσον αφορά την επερώτηση, που είναι επίκαιρη, θα συμφωνήσουμε, κύριε Πρόεδρε, ότι το δίκαιο στην κοινωνία που ζούμε δεν ευνοεί τους εργαζόμενους και γενικότερα τους αδύναμους. Ευνοεί συνήθως το μεγάλο κεφάλαιο, άμεσα και έμμεσα. Αυτό ισχύει και με τον Πτωχευτικό Κώδικα. Αυτή είναι η πραγματικότητα. 
Υπάρχουν όλοι οι κίνδυνοι που αναφέρονται στην επερώτηση και αυτός που θίγεται με τον πιο σκληρό τρόπο από το άρθρο 99, όπως ειπώθηκε προηγουμένως, είναι ο εργαζόμενος. Θίγονται επίσης τα ασφαλιστικά ταμεία, δηλαδή θίγονται συνολικά οι εργαζόμενοι άμεσα και έμμεσα. Αυτοί που προηγούνται πάντα είναι οι τράπεζες, άλλοι πιστωτές και προμηθευτές. 
Η παλιότερη νομοθεσία ήταν κάπως πιο ευνοϊκή για τους εργαζόμενους. Για αυτό ακριβώς το λόγο στη συνεδρίαση του Ιουνίου του 2007 το Κομμουνιστικό Κόμμα της Ελλάδας καταψήφισε τον Πτωχευτικό Κώδικα.
Κύριε Πρόεδρε, ήθελα να διευκρινίσω το εξής. Επειδή το τελευταίο διάστημα η Τυποεκδοτική δέχθηκε πολύ μεγάλη επίθεση –όχι φυσικά τώρα στη συζήτηση- υπενθυμίζουμε ότι και στην ανακοίνωση της επιχείρησης και στην ανακοίνωση του πολιτικού γραφείου του Κομμουνιστικού Κόμματος της Ελλάδας, που είναι ο κύριος μέτοχος στην επιχείρηση, υπογραμμιζόταν ότι θα ληφθούν όλα τα μέτρα –και λαμβάνονται- και θα καταβληθούν όλες οι υποχρεώσεις, πρωτίστως στους εργαζόμενους, στα ασφαλιστικά ταμεία και βεβαίως θα ακολουθήσουν όλες οι προσπάθειες για να ικανοποιηθούν οι πιστωτές.
	Θεωρούμε ότι πρέπει να γίνουν αλλαγές στον Πτωχευτικό Κώδικα, γιατί οι εργαζόμενοι, όπως έχει η επικαιρότητα σήμερα, η οποία είναι πολύ οδυνηρή, δεν πρέπει σε καμμία περίπτωση να συνεχίσουν να θίγονται. Θίγονται ως άνεργοι, θίγονται ως εργαζόμενοι, θίγονται από χίλιες πλευρές. Διότι πολλές φορές έχει εμφανιστεί το φαινόμενο να αλλάζουν ονομασία εταιρείες –αναφέρθηκε ήδη προηγουμένως από κάποιους- να πτωχεύουν κάποιες εταιρείες και ταυτόχρονα ο ίδιος επιχειρηματίας να αναπτύσσει ευρύτερες δραστηριότητες αλλού. 
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"75921","  Ευχαριστούμε τον κ. Χαλβατζή.
Το λόγο έχει η Βουλευτής Ευβοίας και Κοινοβουλευτική Εκπρόσωπος του Λαϊκού Ορθόδοξου Συναγερμού κ. Ουρανία Παπανδρέου-Παπαδάκη. 
Διευκρινίζω ότι δεν υπάρχει δικαίωμα δευτερολογίας. Θα πρέπει να εξαντλήσετε την παρέμβασή σας σε έξι λεπτά.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75922"," Εκτός αν προκληθούμε επί προσωπικού! Το λέω για τον κύριο Υπουργό.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"75923","  Ορίστε, κυρία Παπανδρέου, έχετε το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75924"," Ευχαριστώ, κύριε Πρόεδρε.
Κύριοι συνάδελφοι, με τη σειρά μου να απολογηθώ κι εγώ και να πω ότι δεν έχω ουδεμία κατάθεση στο εξωτερικό. Θλίβομαι βέβαια για την απολογία μου, γιατί όπως είπε και σήμερα το πρωί ο Πρόεδρός μας, δεν θα υπήρχε αυτή η ανάγκη, εάν είχε ληφθεί από το Προεδρείο ήδη η μέριμνα να δοθεί επιτέλους το όνομα του όποιου ή της όποιας συναδέλφου έχει αυτές τις καταθέσεις, όπου τις έχουν, ώστε να μην αναγκαζόμαστε όλοι εδώ να απολογούμεθα, αφού ο ίδιος -ή η ίδια- δεν έχει το θάρρος της γνώμης του να βγει και να το δηλώσει. Εγώ γενικώς είμαι απ’ αυτούς που πιστεύουν πως ό,τι νόμιμο δεν είναι και ηθικό.
Κύριοι συνάδελφοι, με την ευκαιρία της επίκαιρης επερώτησης από τους συναδέλφους της Δημοκρατικής Συμμαχίας συζητούμε σήμερα ένα ιδιαίτερα επίκαιρο θέμα, που είναι η υπαγωγή κάποιων στο άρθρο 99 του Πτωχευτικού Κώδικα. Και δεν είναι βέβαια λίγοι αυτοί. Απ’ ό,τι διαβάζουμε, είναι πάνω από δύο χιλιάδες εκείνες οι επιχειρήσεις οι οποίες έχουν κάνει αίτηση να υπαχθούν στο άρθρο 99 του Πτωχευτικού Κώδικα κι όλοι εμείς έχουμε γίνει μάρτυρες τέτοιων εταιρειών που έχουν υπαχθεί στη συγκεκριμένη διαδικασία. Πρόκειται για διάφορες εταιρείες. Είναι αθλητικές, δημοσιογραφικές, είτε καθαρά εμπορικές εταιρείες. Εγώ βέβαια δεν είμαι νομικός. Έχω ρωτήσει όμως ειδικούς και μη ειδικούς για το συγκεκριμένο θέμα, προκειμένου να ενημερωθώ περισσότερο και όλοι, αγαπητοί συνάδελφοι, καταλήγουν στην ίδια διαπίστωση, ότι δηλαδή τα τελευταία χρόνια λόγω της οικονομικής κρίσεως βεβαίως –ας μην τα επαναλαμβάνουμε συνέχεια αυτά- τα άρθρα 99 -106 του Πτωχευτικού μας Κώδικα έχουν εξελιχθεί σε «κολυμβήθρα του Σιλωάμ», κύριε Υπουργέ ή, όπως λέει ο Υπουργός Δικαιοσύνης –και το έχει δηλώσει επανειλημμένα- σε «όχημα» -ακριβώς έτσι το λέει- για πολλούς αφερέγγυους επιχειρηματίες, οι οποίοι πήραν και στο λαιμό τους αρκετούς ανθρώπους, εργαζόμενους και πιστωτές, και υπαγόμενοι στο άρθρο 99, δηλαδή στην «κολυμβήθρα του Σιλωάμ», πέτυχαν την αποφυγή ποινικών και αστικών συνεπειών των πράξεών τους. 
Δεν το λέμε εμείς γενικότερα αλλά και οι ίδιοι οι οικονομικοί εισαγγελείς μιλούν για καθεστώς ατιμωρησίας όσον αφορά το άρθρο 99 και γενικότερα τον Πτωχευτικό Κώδικα και εξασφάλισης ενός καθεστώτος που εξασφαλίζει το ακαταδίωκτο. Αυτά δηλώνουν οι ίδιοι οι οικονομικοί εισαγγελείς.
Να περιγράψω τη διαδικασία. Ακούσαμε από τον τέως Εισαγγελέα, κ. Μαρκογιαννάκη, ότι υπάρχουν και εξειδικευμένα δικηγορικά γραφεία, τα οποία ξεκινούν αυτές τις διαδικασίες, πηγαίνουν, κάνουν την αίτηση κ.λπ.. Μπαίνει δηλαδή, όλο το σύστημα σε μια διαδικασία κουραστική, χρονοβόρα, γραφειοκρατική, η οποία, κυρίες και κύριοι συνάδελφοι, είναι μόνο προς όφελος του οφειλέτη. 
Το τονίζω αυτό, γιατί δεν είναι τυχαίο ότι με το νόμο όπως ίσχυε πριν από το 1999, δηλαδή όταν ίσχυε το άρθρο 44, όλες οι απαιτήσεις των εργαζομένων που είχαν δημιουργηθεί κατά την τελευταία διετία πριν από την πτώχευση, καθώς και οι διεκδικήσεις από τις αποζημιώσεις ικανοποιούνταν κατά προτεραιότητα. 
Τώρα, κύριε Υπουργέ, με το άρθρο 99 οι απαιτήσεις των εργαζομένων και του δημοσίου βεβαίως, περιορίζονται το ¼. Κοινώς ούτε οι πιστωτές, ούτε οι εργαζόμενοι εξασφαλίζονται, παρά μόνο εξασφαλίζονται κάποιοι επιχειρηματίες, που ίσως δεν φρόντισαν για την καλή οικονομική κατάσταση των επιχειρήσεών τους. Και βέβαια, η σημερινή οικονομική συγκυρία συντελεί σε μέγιστο βαθμό στην πτώχευση, στο να βάλουν λουκέτο, δηλαδή, στην επιχείρησή τους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Οι επιχειρήσεις που καταφεύγουν στο άρθρο 99, εν ολίγοις προσπαθούν στην ουσία να πάρουν παράταση ζωής και να μην κατασχεθούν περιουσιακά στοιχεία. Στην πράξη το αποτέλεσμα δείχνει ότι συχνά η σχετική διαδικασία δεν λειτουργεί υπέρ των εταιρειών, των εργαζομένων και των πιστωτών, αλλά μόνο υπέρ των βασικών μετόχων, οι οποίοι κερδίζουν τον απαραίτητο χρόνο για να ξεφύγουν. Δυστυχώς -ελέχθη και προηγουμένως και το επαναλαμβάνω και εγώ- λίγες, ελάχιστες αν θέλετε επιχειρήσεις ανακάμπτουν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Παρακαλώ, κύριε Πρόεδρε, θα ήθελα ένα λεπτό να ολοκληρώσω.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"75925"," Βεβαίως.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75926"," Αρκετές εταιρείες καταλήγουν στην πτώχευση και στον επιχειρησιακό θάνατο, ενώ οι υπάλληλοι διεκδικούν τα χρήματά τους δυστυχώς, στο δικαστικό διηνεκές ή δεν τα παίρνουν ποτέ. Αυτή είναι η σκληρή πραγματικότητα και το οδυνηρό αποτέλεσμα των αποτυχημένων πολιτικών του ΠΑΣΟΚ και της Νέας Δημοκρατίας.
Εμείς θεωρούμε ότι η διαδικασία συνδιαλλαγής δεν αποτελεί μια μορφή ανάνηψης του ασθενή-εταιρείας που βρίσκεται σε κώμα, αλλά μια μορφή καθυστέρησης της πτώχευσης. Εμείς δεν συμφωνούμε με τη μορφή αλλά και τους ειδικούς σκοπούς που επιτελεί ο νόμος μέσω αυτών των άρθρων. Η πολιτεία για εμάς οφείλει άμεσα να οχυρώσει το Εμπορικό μας Δίκαιο και κατ’ επέκταση το δίκαιο της συνδιαλλαγής, ούτως ώστε, να εξελιχθεί και να εξευρωπαϊστεί σε πραγματικά ευρωπαϊκά δίκαια πρότυπα. 
Προτείνουμε, λοιπόν, άμεση επανεξέταση και αλλαγή του υφιστάμενου νομικού πλαισίου γιατί τα τρωτά σημεία του είναι πάρα πολλά. Προτείνουμε άμεσο ορισμό ξεκάθαρων προϋποθέσεων: Πρώτον, υπαγωγή στο νόμο και δεύτερον, διασφάλιση των εργαζομένων και του δημοσίου και βεβαίως την ταχύτερη διεκπεραίωση των σχετικών διαδικασιών, γιατί έτσι θα αποφεύγονται οι παρενέργειες και οι καταχρήσεις που βλάπτουν και τα άτομα αλλά γενικότερα και την κοινωνία.
Ιδού λοιπόν, κύριε Υπουργέ, ένα νομοθετικό πεδίο δόξης λαμπρό.
Σας ευχαριστώ.","ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ",412
"75927"," Ευχαριστούμε την κ. Ουρανία Παπανδρέου-Παπαδάκη. 
Παρακαλείται ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς και Βουλευτής Β΄ Αθηνών κ. Δημήτριος Παπαδημούλης, να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75928","  Ευχαριστώ, κύριε Πρόεδρε.
Επιτρέψτε μου και εμένα ένα σύντομο σχόλιο για ένα θέμα που έθεσαν όλοι, με πρώτο τον Υπουργό. 
Κυρίες και κύριοι συνάδελφοι, αυτό το αναποτελεσματικό γι’ αρκετές μέρες πια κυνήγι του εκατομμυριούχου Βουλευτή, έχει γίνει πικρό, λαϊκό ανέκδοτο και αυξάνει την ήδη χαμηλή αξιοπιστία του πολιτικού μας συστήματος, αυξάνει τη γελοιοποίηση των θεσμών, όσον αφορά την αποτελεσματικότητά τους να ευθυγραμμίζονται με το κοινό περί δικαίου αίσθημα, με την κοινή απαίτηση των πολιτών για διαφάνεια και αξιοπιστία. 
Το όνομα έπρεπε να είχε δοθεί χθες, διότι το υπέρτερο συμφέρον, σύμφωνα και με τη γνωμάτευση κορυφαίων νομικών, υπερτερεί της προστασίας του προσωπικού δεδομένου.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"75929"," Δεν με ακούσατε που τα έλεγα προηγουμένως;","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75930"," Όμως, θέλω να πω και μια κουβέντα ακόμη. Πίσω από αυτό το πρόσωπο δεν είναι δυνατόν να κρυφτούν οι υπόλοιπες αμαρτίες, η ατιμωρησία και η υπερπροστασία Υπουργών, το ότι κανείς δεν έχει πληρώσει για ένα σωρό σκάνδαλα και δεν έχει πάει όχι μόνο φυλακή, αλλά δεν έχει καθήσει καν στο εδώλιο!
Δεν είναι δυνατόν να υφίσταται αυτή η λιτανεία της συγκάλυψης σκανδάλων ή η αναποτελεσματικότητα της πολιτείας χρόνια τώρα να μάθει για το ποιοι έβγαλαν τα λεφτά τους στην Ελβετία ή στην Αγγλία ή αλλαχού, χωρίς να τα έχουν καν φορολογήσει! 
Έκθεση του ελβετικού ινστιτούτου HELVEA λέει ότι από το 2009 μέχρι το 2011 διπλασιάστηκαν οι καταθέσεις Ελλήνων στην Ελβετία, πολλαπλασιάστηκαν –απ’ ό,τι μας είπε ο κ. Βενιζέλος- οι καταθέσεις Ελλήνων στην Αγγλία και το 99% από αυτές είναι χρήματα μαύρα και όχι δηλωμένα. 
Έρχομαι στο θέμα της επερώτησης. Εδώ ζούμε τις συνέπειες μιας νομοθετικής προχειρότητας που ξεκινά το 2007 με ψήφους του ΠΑΣΟΚ και της Νέας Δημοκρατίας και ολοκληρώνεται το Σεπτέμβριο του 2011 με το ν. 4013. Η αλλαγή του άρθρου 99 περί Πτωχευτικού Κώδικα πολλαπλασιάζει τις περιπτώσεις εργοδοτών που κάνουν κατάχρηση δικαιώματος, καταδολιεύουν τη διαδικασία και τη μετατρέπουν σε μια προστασία –με τη βούλα του νόμου!- μεγαλομπαταξήδων, ζημιώνοντας τους εργαζόμενους. 
Γίνεται ένα κόλπο, μέσω του οποίου οι απαιτήσεις των εργαζομένων σε αποζημιώσεις, πληρωμή δεδουλευμένων μπαίνουν χαμηλά στη λίστα των απαιτήσεων και έτσι –με τη βούλα του νόμου, επαναλαμβάνω- αναπτύσσεται το εργοδοτικό κίνημα «Δεν Πληρώνω».
Υπάρχουν ερωτήματα. Αυτές οι ρυθμίσεις είναι απλώς νομοθετική προχειρότητα; Είναι ανικανότητα του νομοθέτη να προβλέπει; Ή μήπως είναι σκοπιμότητα φιλοεργοδοτική; Στις 15 Δεκεμβρίου, μετά από ενέργειες και ενστάσεις του Εισαγγελέα του Αρείου Πάγου κ. Τέντε που είπε ότι φούντωσε το κίνημα της προσφυγής επιχειρήσεων στο άρθρο 99, οι οποίες πολλαπλασιάστηκαν και έφθασαν τις δύο χιλιάδες, έγινε κυβερνητική σύσκεψη υπό τον κ. Βενιζέλο –Κυβέρνηση Παπαδήμου πια, τρικομματική τότε και με Καρατζαφέρη μέσα- και εξήγγειλε αλλαγές. 
Περίμενα από τον κ. Ξυνίδη να έλθει σήμερα να μας πει πότε θα έλθουν αυτές οι αλλαγές που έχουν εξαγγελθεί εδώ και δυο μήνες, πώς θα προστατεύονται οι εργαζόμενοι, πώς θα αποκλείεται η δυνατότητα στους μεγαλομπαταξήδες να εκμεταλλεύονται τα παράθυρα του νόμου και αντί γι’ αυτό...","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"75931","  Από ποιον εξαγγέλθηκαν;","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75932"," Εξαγγέλθηκε από τον κ. Βενιζέλο μετά από αυτήν τη σύσκεψη –διαβάστε τα δημοσιεύματα, κύριε Ξυνίδη- και εξαγγέλθηκε και προ ημερών από τον κ. Παπαϊωάννου. Αν κάνατε κάτι εσείς, είναι να διαψεύσετε όλες αυτές τις εξαγγελίες και τις δεσμεύσεις και να μας πείτε ως πλέον αρμόδιος του κ. Παπαϊωάννου και του κ. Βενιζέλου πως φτιάχτηκε μια επιτροπή και θα δούμε τι θα γίνει.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"75933","  Μα, είμαι πλέον αρμόδιος.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75934"," Τόσο το χειρότερο. 
Θέλετε να σας πω παραδείγματα –γιατί το παράδειγμα έχει τη δύναμη του συγκεκριμένου- του πώς γίνεται αυτή η διαδικασία;
Κατασκευαστική εταιρεία «ΔΙΕΚΑΤ», υπήχθη το Νοέμβριο του ’08 σε αυτή τη διαδικασία, πριν τις τελευταίες αλλαγές. Δεν έχει οριστικά ενταχθεί. Παρ’ όλα αυτά πούλησε περιουσιακά στοιχεία, τα εκποίησε και οι τριακόσιοι εργαζόμενοι που έμειναν στο δρόμο ακόμη δεν έχουν πληρωθεί.
Σούπερ μάρκετ «ΑΤΛΑΝΤΙΚ», ακόμα δεν έχει ενταχθεί οριστικά. Στο διάστημα, όμως, της προσωρινής προστασίας ο ιδιοκτήτης πούλησε ανενόχλητος περίπου 150 καταστήματα σε όλη την Ελλάδα.
Εταιρεία «ΠΕΡΙΟΔΙΚΟΣ ΤΥΠΟΣ», δυόμισι χρόνια αφότου έχει κάνει την αίτηση ένταξης στο άρθρο 99, από εκεί που είχε εκατόν είκοσι εργαζόμενους έχει μείνει με έναν, δεν έχει οριστικά υπαχθεί. Παρ’ όλα αυτά, όμως, οι άνθρωποι έχουν μείνει στο δρόμο απλήρωτοι.
Επομένως, πρέπει να αλλάξει γρήγορα αυτό, να μας πείτε ποιοι και για ποιους λόγους και με ποιες σκοπιμότητες έκαναν αυτήν τη «νομοθετική πατάτα» το Σεπτέμβριο του 2011 και να έρθουν εδώ να αναλάβουν τις ευθύνες τους, διότι εκ του αποτελέσματος προκύπτει ότι διευκολύνει τους μεγαλομπαταξήδες, και να δεσμευτείτε ότι σε αυτές τις αλλαγές θα επικρατήσει το δόγμα, πρώτα οι εργαζόμενοι. Πρώτη στη λίστα απαιτήσεων να είναι η απαίτηση πληρωμής δεδουλευμένων, αποζημιώσεων κ.λπ.. 
Τώρα με τους νόμους που φτιάχνετε έχουμε το φαινόμενο να πτωχεύουν οι επιχειρήσεις, οι επιχειρηματίες να παραμένουν πλούσιοι, να γίνονται ακόμη πιο πλούσιοι πουλώντας τα περιουσιακά στοιχεία στο μεταβατικό διάστημα της προστασίας και οι εργαζόμενοι να μένουν απλήρωτοι, στον άσσο και με δεδουλευμένα που δεν πληρώνονται και με αποζημιώσεις που δεν καταβάλλονται.
Ευχαριστώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"75935"," Ευχαριστούμε τον Κοινοβουλευτικό Εκπρόσωπο του ΣΥΡΙΖΑ κ. Δημήτρη Παπαδημούλη.
Το λόγο έχει ο Κοινοβουλευτικός Εκπρόσωπος του ΠΑΣΟΚ και Βουλευτής Α΄ Πειραιώς κ. Εμμανουήλ Μπεντενιώτης. Κλείνουμε με τον κ. Μπεντενιώτη τον κατάλογο των κοινοβουλευτικών Εκπροσώπων.
Ορίστε, κύριε Μπεντενιώτη, έχετε το λόγο","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75936"," Ευχαριστώ πολύ, κύριε Πρόεδρε.
Κυρία και κύριοι συνάδελφοι, πραγματικά για να υπηρετήσουμε το κράτος δικαίου πρέπει να διασφαλίσουμε τους εργαζόμενους και να αποκλείσουμε οι επιχειρηματίες μέσα από αυτήν τη διαδικασία να γίνονται πλουσιότεροι.
Η παγκόσμια οικονομική κρίση έχει πλήξει την ελληνική οικονομία, στην οποία έχει προστεθεί και η αναποτελεσματικότητα της Δημόσιας Διοίκησης αλλά και η καθίζηση της παραγωγής και της παραγωγικότητας. Έτσι διανύουμε μία πρωτοφανή ύφεση, αποτέλεσμα της κρίσης και του χρέους και του προγράμματος δημοσιονομικής προσαρμογής, ενώ και η πιστωτική ασφυξία έχει οδηγήσει, τελείως αντικειμενικά, πολλές επιχειρήσεις στα πρόθυρα της πτώχευσης.
Πράγματι με τις διατάξεις του ν. 4013/2011 με τις οποίες αντικαταστάθηκαν οι διατάξεις του έκτου κεφαλαίου του ν. 3588/2007 σε σχέση με τον Πτωχευτικό Κώδικα που αφορά τη διαδικασία συνδιαλλαγής η οποία αντικαταστάθηκε από την προ-πτωχευτική διαδικασία της εξυγίανσης, έχει δημιουργηθεί ένα πρόβλημα.
Πρέπει, όμως, να αποσαφηνιστεί με έμφαση ότι στόχος της προ-πτωχευτικής διαδικασίας ήταν η εξυγίανση και η ενίσχυση της δυνατότητας διάσωσης μίας επιχείρησης πριν επέλθει η περίοδος πτώχευσης, που σημαίνει την αυτόματη απαξίωσή της.
Βέβαια, πολλές επιχειρήσεις, κυρίως μεσαίες και μεγάλες, έσπευσαν και σπεύδουν να ενταχθούν στο άρθρο 99 του Πτωχευτικού Κώδικα του ν. 3588/2007. Άλλωστε από τα στοιχεία του Υπουργείου προκύπτει ότι ενώ το 2005 είχαμε κατάθεση πέντε με επτά αιτήσεων, το 2011 ο αριθμός των αιτήσεων ξεπέρασε τις δύο χιλιάδες, που σημαίνει μία «ολόκληρη βιομηχανία» προσπέλασης από το κράτος δικαίου στην παραλειτουργία της κρατικής διαδικασίας.
Ακριβώς δε αυτός ο μεγάλος αριθμός αιτήσεων υπαγωγής στο άρθρο 99 από επιχειρήσεις διαμόρφωσε την αμφισβήτηση της αποτελεσματικότητας της τροποποίησης του άρθρου 99 τόσο από νομικούς κύκλους όσο και από τους ίδιους τους επιχειρηματικούς φορείς. Γι’ αυτό αυτή η τροποποίηση θεωρήθηκε ως μία διευκόλυνση και πρέπει να θεωρείται ως μία διευκόλυνση, για τη μη προφυλάκιση μεγαλοοφειλετών και ως μέσο και διαδικασία αποφυγής ικανοποίησης των απαιτήσεων τόσο των εργαζομένων όσο και των πιστωτών.
Μάλιστα, εδώ πρέπει να υπογραμμιστεί με έμφαση ότι ένας μεγάλος αριθμός Βουλευτών του ΠΑΣΟΚ πρόσφατα κατέθεσε σχετική ερώτηση στη Βουλή ακριβώς για να αντιμετωπιστεί αυτό το ρήγμα του κράτους δικαίου. Υπογραμμίστηκε με αυτήν την ερώτηση Βουλευτών του ΠΑΣΟΚ ότι πρέπει γρήγορα η αναδιατύπωση της διάταξης, που πρέπει να έρθει για νομοθέτηση, να αποκαταστήσει την ισοπολιτεία και την ισονομία του συστήματός μας.
Από φορείς, επίσης, των παραγωγικών τάξεων η ρύθμιση αυτή θεωρήθηκε και άδικη και ανορθόδοξη για τους πιστωτές. Έτσι, έχουμε μία επαρκώς αιτιολογημένη τεκμηρίωση για την τροποποίηση της διάταξης, για την καταστρατήγηση και την αποφυγή των ποινικών ευθυνών, όπως αυτή προβλέπεται σε κάθε ευνομούμενη πολιτεία. Διότι, ενώ η διάταξη στοχεύει στην ικανοποίηση των πιστωτών μέσω της διάσωσης της επιχείρησης και της διατήρησης των θέσεων εργασίας για να προστατευθούν οι εργαζόμενοι, έχουμε ως αποτέλεσμα ακριβώς το αντίθετο. Στην πράξη, δηλαδή και στην εφαρμογή της διάταξης προκύπτει πράγματι καταχρηστική εφαρμογή, η συνέπεια αποφυγής των ποινικών ευθυνών και η διευκόλυνση και η υπεκφυγή της εκπλήρωσης των οικονομικών υποχρεώσεων.
Γι’ αυτό πολύ ορθά, κύριε Υπουργέ, προσανατολίζεστε στην αναδιατύπωση, μετά από επαρκώς αιτιολογημένη τεκμηρίωση από ειδική επιτροπή, της εισήγησης που πρέπει να έρθει στο Κοινοβούλιο. Διότι πρέπει να διασφαλίζεται η ηθική στην πολιτική και η διαφάνεια στην διακυβέρνηση. Όμως, ακόμα και το κράτος δίκαιου, το οποίο δεν μπορεί να επηρεάζεται από την οικονομική κρίση, πρέπει να διασφαλιστεί. Διότι τότε εμείς, στο ΠΑΣΟΚ, πιστεύουμε ότι υπηρετούμε τη λαϊκή κυριαρχία και το περί δικαίου αίσθημα του λαού. Γι’ αυτό και οι οποιοιδήποτε που παραβιάζουν τους ηθικούς κανόνες πρέπει να απορρίπτονται από το πολιτικό σύστημα.
Αυτό γίνεται ως επισήμανση και αναφορά και για την αιωρούμενη έγκληση για τον οποιονδήποτε συνάδελφο έχει καταθέσεις στο εξωτερικό. Διότι εμείς, σε αυτές τις δύσκολες στιγμές ειδικότερα, πρέπει να προασπίσουμε με πιο πάθος, με πιο φανατισμό την ηθική στην πολιτική και με πιο υψηλό αίσθημα ευθύνης τη λαϊκή κυριαρχία, ώστε να μην υπάρχει ο παραμικρός ψόγος για τους πολιτικούς, οι οποίοι, στη συντριπτική μεγάλη πλειοψηφία τους, είναι εκείνοι που υπηρετούν ακριβώς εκείνα που θέλει το περί δικαίου αίσθημα του λαού.
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"75937"," Ευχαριστούμε τον κ. Εμμανουήλ Μπεντενιώτη.
Παρακαλείται ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης, να λάβει το λόγο.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75938"," Κύριε Πρόεδρε, θα μιλήσω μετά, στη δευτερολογία μου.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75939"," Κύριε Μαρκογιαννάκη, θα παρέμβετε;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75940"," Δι’ ολίγον, κύριε Πρόεδρε, θα ασκήσω το δικαίωμα της δευτερολογίας μου.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75941"," Το καταναλωθέν εννοείτε. Το δικαίωμα της δευτερολογίας μεν, καταναλωθέν δε.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75942"," Όχι, κύριε Πρόεδρε, όλο, αλλά ένα κομμάτι. Γι’ αυτό και είπα «δι’ ολίγον».","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75943"," Χειριστείτε το όπως κρίνετε. Εμπιστεύομαι την ευθυκρισία σας.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75944"," Κύριε Υπουργέ, φοβάμαι ότι ήσασταν άδικος στην κριτική που κάνατε, για την κριτική που σας έγινε. Διότι, πράγματι, όλοι το λέμε αυτό, ότι ήταν αναγκαία η νομοθετική παρέμβαση τόσο το 2007 όσο και το 2011, διότι μπροστά στην κρίση η οποία είχε ενσκήψει θα έπρεπε κάτι να γίνει, προκειμένου να προστατευθεί η επιχείρηση, προκειμένου να προστατευθεί ο επιχειρηματίας.
Γι’ αυτό, άλλωστε, η αποδοχή ήταν ευρύτερη του ενός κόμματος. Όμως, αυτό δεν σημαίνει ότι εάν στην πράξη, εάν στην πορεία της εφαρμογής ανακύψουν μεγάλα προβλήματα, εάν προκύπτει ότι καταστρατηγείται κατά σύστημα κάποιος νόμος ή δίνει τη δυνατότητα της καταστρατήγησης, δεν πρέπει να ομολογούμε ότι χρειάζεται παρέμβαση προκειμένου να διορθωθούν τα κακώς κείμενα. Αυτό ακριβώς λέμε. 
Εμείς δεν ασκούμε κριτική σ’ εσάς, αλλά ήρθαμε να καταθέσουμε τις απόψεις μας για ένα μείζον πρόβλημα, το οποίο έχει προκύψει. Αναμέναμε από εσάς, διότι είστε γνώστης καλύτερα από εμάς των προβλημάτων τα οποία υπάρχουν, να επαινέσετε αυτήν την προσπάθεια και να στοιχηθείτε με τις τοποθετήσεις του κ. Βενιζέλου και του κ. Παπαϊωάννου περί άμεσης πρόθεσης παρέμβασης στο σχετικό νόμο και όχι να έλθετε να μας πείτε ότι συνεστήθη μία επιτροπή υπό τον καθηγητή, κ. Περράκη, η οποία θα μελετήσει και εν καιρώ, θα φέρει τις προτάσεις της. Ξέρουμε καλύτερα από τον καθένα –και το ξέρετε κι εσείς- ότι εάν θέλεις ένα πρόβλημα να το στείλεις στις καλένδες, φτιάχνεις μία επιτροπή με επικεφαλής μάλιστα έναν καθηγητή.
Οι στόχοι του νόμου είναι πάρα πολύ σωστοί. Τι λέει το σχετικό άρθρο; Θέλει τη διατήρηση, την αξιοποίηση, την αναδιάρθρωση και ανόρθωση επιχείρησης ως φυσικού ή νομικού προσώπου. Ο σκοπός είναι άγιος και μάλιστα όταν έχουμε το πρόβλημα της ανεργίας, αφού μεταξύ των άλλων και στην αιτιολογική έκθεση του σχετικού νόμου αναφέρεται ότι σκοπεύεται η διατήρηση θέσεων εργασίας, προκειμένου να αντιμετωπίζεται το πρόβλημα.
Δυστυχώς, όμως, ειδικότερες διατάξεις του νόμου αυτού έχουν οδηγήσει σε αδικίες: Πρώτον, όσον αφορά τα δικαιώματα των εργαζομένων. Ο εργαζόμενος είχε κάποια προνόμια κατά την πτωχευτική διαδικασία που ξέραμε όσον αφορά την κατάταξη. Αυτά δεν τα έχει πλέον. 
Δεύτερον, μπορεί να λειτουργήσει υπέρ των μεγαλοπιστωτών ή υπέρ μόνο ενός εξ αυτών. Όταν κάποιος έχει μία μεγάλη απαίτηση, μπορεί θαυμάσια να έρθει σε μία συνεννόηση με τον επιχειρηματία και να τα ρυθμίσουν τα πράγματα όπως νομίζουν. 
Τρίτον, κατά την άποψή μου, είναι μία αγορά χρόνου εκ μέρους του επιχειρηματία, προκειμένου να καταδολιεύσει τους δανειστές του.
Τα αναφερθέντα παραδείγματα προηγουμένως από τον κ. Παπαδημούλη, όπου μεγάλες επιχειρήσεις οι οποίες υπήχθησαν στη διαδικασία εξυγίανσης, στην ουσία δεν έκαναν τίποτε άλλο από το να επιχειρήσουν και να επιτύχουν σ’ αυτό το διάστημα της προστασίας να εκποιήσουν περιουσιακά στοιχεία και δεν απεδόθησαν, ασφαλώς, τα τιμήματα σ’ αυτούς οι οποίοι έπρεπε να τα πάρουν, νομίζω πως είναι χαρακτηριστικά.
Το σημαντικότερο -εκείνο το οποίο εμένα με ενοχλεί- είναι το «συγχωροχάρτι», το οποίο δίνετε για σοβαρότατα ποινικά αδικήματα. Ξεκάθαρα λέει ο σχετικός νόμος, ότι με την επικύρωση της συμφωνίας από το δικαστήριο εξαλείφεται το αξιόποινο: Πρώτον, για το αδίκημα της έκδοσης ακάλυπτης επιταγής, δεύτερον, για τη μη καταβολή χρεών προς το δημόσιο και τρίτον, για τη μη καταβολή οφειλών προς τα ασφαλιστικά ταμεία.
Αντιλαμβάνεστε ότι με αυτήν τη ρύθμιση και με τις υπόλοιπες ρυθμίσεις οι οποίες υπάρχουν, στην ουσία ερχόμαστε και δίνουμε «συγχωροχάρτι» σε ανθρώπους, οι οποίοι ενδεχομένως εσκεμμένα δεν κατέβαλαν επί μακρόν οφειλές, ως εκείνες που περιέγραψα προηγουμένως μόνο και μόνο στοχεύοντας εν συνεχεία, σ’ αυτήν τη διαδικασία εξυγίανσης για να πάρουν το «συγχωροχάρτι»;
Γι’ αυτόν το λόγο λοιπόν σας λέω ότι κακώς ήρθατε να μας πείτε σήμερα ότι συστήσατε μία επιτροπή. Έπρεπε να έρθετε να μας πείτε ότι θα έρθει άμεσα ένα σχέδιο νόμου στη Βουλή με δεδομένα τα πρακτικά αποτελέσματα του σχετικού νόμου, των άρθρων 99 και μετά, που σαφώς υπάρχει το αποτέλεσμα της απόλυτης καταστρατήγησης, η οποία οδηγεί σε αδικίες άνευ προηγουμένου.
Ευχαριστώ.","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75945"," Ευχαριστούμε τον κ. Μαρκογιαννάκη. 
Ο κ. Αυγενάκης έχει κάποια ψήγματα υπολειμμάτων δευτερολογίας. Να τα ασκήσει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75946"," Ευχαριστώ πολύ, κύριε Πρόεδρε.
Κύριε Υπουργέ, σας άκουσα πολύ προσεκτικά στην πρωτολογία. Κάνατε το λάθος να διαβάσετε μία σειρά ή δύο το πολύ, από την τοποθέτηση που είχαμε κάνει τότε για λογαριασμό της Δημοκρατικής Συμμαχίας, όχι όμως όλο το απόσπασμα. Στη συνέχεια το διορθώσατε και καλώς πράξατε. Μπήκατε στη διαδικασία να περιγράψετε τα του νόμου του 2011. Καλώς κάνατε. Τα αποτελέσματα του νόμου αυτού δείχνετε να μην τα γνωρίζετε και είναι λάθος σας αυτό. Είναι λάθος να έρχεστε σε μία συζήτηση που έχει προκληθεί από τους Βουλευτές της Δημοκρατικής Συμμαχίας και να μην είστε, στοιχειωδώς, προετοιμασμένος με στοιχεία και νούμερα και κυρίως, αποτελέσματα μίας νομοθετικής πρωτοβουλίας, που βεβαίως χειροκροτήσαμε άπαντες, αλλά φυσικά όταν διαπιστώνουμε, κύριε Υπουργέ, τα προβλήματα, τα λάθη ενός νόμου, εδώ είμαστε για να τα αναδεικνύουμε και κυρίως να τα διορθώνουμε. 
Προτείνατε αντ’ αυτού -αντί των στοιχείων που καταθέσαμε και οι Βουλευτές της Δημοκρατικής Συμμαχίας, αλλά και άλλοι εκπρόσωποι των κομμάτων- την άμεση σύσταση επιτροπής εξειδικευμένων προσώπων, η οποία θα καταγράψει τις υφιστάμενες δυσλειτουργίες και θα προτείνει συγκεκριμένες λύσεις, όπως είπατε. 
Εγώ ζητώ από εσάς να έχω μία πιο συγκεκριμένη απάντηση. Πόσο καιρό πιστεύετε δηλαδή, ότι θα αντέξει η αγορά, σύμφωνα με τα επίσημα στοιχεία που έχετε, για να περιμένει τα αποτελέσματα μίας επιτροπής; 
Υπάρχει συναίσθηση, βάσει των στοιχείων που έχετε συγκεντρώσει, της κατάστασης της αγοράς, κύριε Υπουργέ; Δηλαδή, υπάρχει χρονοδιάγραμμα γι’ αυτήν την επιτροπή ή θα συνεδριάζει κι όποτε φιλοτιμηθεί θα μας δώσει ένα αποτέλεσμα, θα γνωμοδοτήσει σε εσάς και εσείς με τη σειρά σας και πάει λέγοντας και έτσι θα έχουμε μία πρωτοβουλία. 
Κύριε Υπουργέ, το 99,6% των ελληνικών επιχειρήσεων που απασχολούν έως σαράντα εννέα άτομα, δηλαδή οι μικρομεσαίες επιχειρήσεις, που είναι και οι περισσότερες στην Ελλάδα, όπως πολύ καλά γνωρίζετε, αντιμετωπίζει προβλήματα επιβίωσης, σύμφωνα με αποτελέσματα έρευνας που έδωσε στη δημοσιότητα το ΙΜΕ ΓΣΕΒΕΕ, το επιστημονικό όργανο των επαγγελματοβιοτεχνών. Και είναι συγκλονιστικός αυτός ο αριθμός, κύριε Υπουργέ. Και δεν μιλάμε πλέον για μία κρίση στην αγορά. Μιλάμε για μία πραγματική κατάρρευση, όταν εκατόν ογδόντα χιλιάδες επιπλέον επιχειρήσεις, δηλώνουν ότι μέσα στο 2012 θα αναγκαστούν να βάλουν λουκέτο. Αυτό σημαίνει τουλάχιστον άλλους διακόσιους σαράντα με διακόσιες πενήντα χιλιάδες επιπλέον ανέργους, στο ένα εκατομμύριο περίπου, που αυτήν τη στιγμή έχουν καταγραφεί.
Κι ακούν εσάς, κύριε Υπουργέ –και το πρόβλημα αυτό το διαπιστώσατε κι εσείς, το παραδεχτήκατε- που έρχεστε εδώ και λέτε ότι ξέρετε, συστήνουμε μία επιτροπή, δεν ξέρουμε πότε θα συνεδριάσει, δεν ξέρουμε πότε θα ολοκληρώσει τις εργασίες –«σαν να μην τρέχει τίποτα, σαν όλα να είναι εξαιρετικά καλά στην αγορά- κι όταν με το καλό φιλοτιμηθεί αυτή η επιτροπή, θα μας γνωμοδοτήσει κι εμείς θα κάνουμε αυτό που πρέπει να κάνουμε: με ένα ρυθμό δηλαδή, σαν να είμαστε σε άλλες εποχές και σε άλλους καιρούς. 
Το θέμα είναι ότι αντιμετωπίζετε το πρόβλημα μονοδιάστατα με το νόμο τον οποίο ψηφίσαμε και εφαρμόζεται, όπως εφαρμόζεται. Λειτουργεί μονοδιάστατα, κύριε Υπουργέ. Επιχειρείτε με έναν απρόσωπο νόμο, να λυθεί το πρόβλημα της αγοράς. Η αγορά όμως, κυρίες και κύριοι συνάδελφοι, αγαπητέ κύριε Υπουργέ, αποτελείται από ανθρώπους και δεν είναι απρόσωπα νούμερα. 
Όταν μία επιχείρηση αντιμετωπίζει προβλήματα, επηρεάζοντας εκατοντάδες ανθρώπους γύρω από αυτήν, εργαζόμενους που δουλεύουν σε αυτήν, επιχειρήσεις και προμηθευτές που συνδέονται με αυτήν και απασχολούν και αυτοί με τη σειρά τους ανθρώπους, εργαζόμενους δηλαδή, ασφαλιστικά ταμεία που διαχειρίζονται χρήματα ανθρώπων, τράπεζες: μία ολόκληρη αλυσίδα, δηλαδή που αν ένα κομμάτι της σπάσει, θα επηρεάσει -και επηρεάζει, το γνωρίζουμε- τη στατικότητα του συνόλου. 
Βρίσκετε μία λύση για να μην πτωχεύσει η επιχείρηση και ρίχνεται στον καιάδα –γιατί αυτό συμβαίνει τελικά με το νόμο αυτό- εργαζόμενους, πιστωτές, ασφαλιστικά ταμεία. 
Χρειάζεται, κατά την άποψή μας –και κρατήστε το αυτό, το λέω με όλη την καλή διάθεση- μια συνολική παρέμβαση πλέον με καίριες ρυθμίσεις για όλους τους εμπλεκομένους όμως, όχι μία ρύθμιση για τον ένα και βλέπουμε για όλους τους άλλους.
Βιώνουμε πρωτόγνωρες καταστάσεις, κύριε Υπουργέ, εξαιτίας της κρίσης. Και εμείς και όλοι  αντιλαμβανόμαστε ότι το πρόβλημα δεν αντιμετωπίζεται με όρους του 2004. 
Πώς αντιμετωπίζετε τις αιτήσεις για την προπτωχευτική διαδικασία που γίνονται απλά και μόνο για να παγώσουν οι απαιτήσεις προς το δημόσιο; Το  ξέρετε ότι συμβαίνει αυτό. Φαντάζομαι ότι δεν το αγνοείτε. Υπάρχουν σοβαρές καταγγελίες, επίσης -εμείς το γνωρίζουμε και φαντάζομαι ότι στο Υπουργείο το γνωρίζουμε πολύ καλύτερα- για περιπτώσεις κατά τις οποίες οι επιχειρηματίες ίδρυαν  μια εταιρεία βιτρίνα, μετέφεραν όλες τις υποχρεώσεις τους από άλλες δραστηριότητές τους και την ενέτασσαν στο άρθρο 99. Υποθέτω ότι αυτό είναι ένα από τα θέματα που θα εξετάσει η επιτροπή την οποία θα συστήσετε ή συστήνετε. 
Η Δημοκρατική Συμμαχία φωνάζει μήνες τώρα για την αναγκαιότητα αντι-υφεσιακών μέτρων: πώς θα τονώσουμε την αγορά, πώς θα ενισχύσουμε την εμπιστοσύνη των πολιτών προς το κράτος, πώς θα δώσουμε ελπίδα που συνθλίβεται από την ανελέητη φοροεπιδρομή.
Κλείνοντας, επιτρέψτε μου, κύριε Υπουργέ και κύριοι συνάδελφοι, να καταθέσω επιγραμματικά τρία-τέσσερα σημεία.
Πρέπει να στηρίξουμε τους Έλληνες επιχειρηματίες και εργαζόμενους συνολικά. Πρέπει και επιβάλλεται να προστατεύσουμε τους ιδιώτες που έχουν στην κατοχή τους ομόλογα του ελληνικού δημοσίου. Δεν μπορούμε να ζητάμε από τους απλούς πολίτες, κατόχους ομολόγων ελληνικού δημοσίου να κουρέψουν τις οικονομίες μιας ζωής γιατί ανταποκρίθηκαν στο κάλεσμα του κράτους ότι αυτά τα χρήματά σας είναι εγγυημένα και φέρτε τα να τα επενδύσετε σε ομόλογα του ελληνικού δημοσίου». Πρέπει να δουλέψουμε σωστά ώστε να δώσουμε λύσεις για το βραχνά των δανείων και των πιστωτικών καρτών με επιτόκια 18% και 19%. 
Εξετάζουμε ως Δημοκρατική Συμμαχία -και θα σας προτείνουμε τις επόμενες μέρες με πρόταση νόμου- την επιμήκυνση του χρόνου αποπληρωμής των στεγαστικών δανείων πρώτης κατοικίας που αποτελούν το 52% των χορηγηθέντων δανείων. Έγινε μια πρώτη πρωτοβουλία από μέρους σας για τα στεγαστικά δάνεια δημοσίων υπαλλήλων. Είναι προς τη σωστή κατεύθυνση. Όμως δεν αρκεί αυτό. Χρειάζεται και άλλη δουλειά γιατί είναι μόλις το 52% των χορηγηθέντων δανείων…","ΕΛΕΥΘΕΡΙΟΣ ΑΥΓΕΝΑΚΗΣ",43
"75947"," Τις επόμενες μέρες αυτά. Είναι και εκτός του θέματος.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75948"," Τελειώνω.
Κύριε Υπουργέ, διαπραγματευθείτε σθεναρά. Απευθύνομαι σε εσάς ως μέλος της Κυβέρνησης. Απαιτείστε να μείνει ως έχει η ψηφισμένη ρύθμιση που επέτρεπε την αποπληρωμή των οφειλών επιχειρήσεων και ιδιωτών προς το δημόσιο σε εξήντα δόσεις και όχι σε είκοσι τέσσερις, όπως κάποια στιγμή φάνηκε να απαιτεί η τρόικα, ή σε σαράντα που φημολογείται, αν θέλουμε πραγματικά να δώσουμε στήριξη ή χέρι βοηθείας στον Έλληνα επιχειρηματία στον μικρομεσαίο επαγγελματία. 
Ευχαριστώ πολύ.","ΕΛΕΥΘΕΡΙΟΣ ΑΥΓΕΝΑΚΗΣ",43
"75949"," Ευχαριστούμε τον κ. Αυγενάκη.
Παρακαλείται ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας, κ. Σωκράτης Ξυνίδης, να λάβει το λόγο προκειμένου να κλείσει τη συζήτηση.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75950"," Κύριε Αυγενάκη, κατ’ αρχάς ο Αντιπρόεδρος της Κυβέρνησης και Υπουργός Οικονομικών αναφέρθηκε στο θέμα των ιδιωτών που κατέχουν ομόλογα και έκανε μια γενική διατύπωση, η οποία νομίζω ότι αυτήν τη στιγμή καλύπτει όλους γι’ αυτό που κάνει η χώρα. Αναφέρομαι λοιπόν, σ’ αυτή και καλό είναι να περιοριστούμε σ’ αυτό. Ήταν σαφές το μήνυμα.
Δεύτερον, το θέμα των στεγαστικών δανείων: Ζητάτε την πατρότητα της πρότασης. Δεν ξέρω ποιος το πρότεινε πρώτος. Το σημαντικό είναι ότι έχει υιοθετηθεί και ήδη ανακοινώθηκε ως άμεση κυβερνητική υλοποίηση. 
Θα ξεκινήσω με το θέμα που μας απασχολεί -δεν ήθελα να αναφερθώ στην πρωτολογία μου γιατί δεν είχε τεθεί- για το ζήτημα της διάταξης που αναφέρει την ποινική αντιμετώπιση αυτών που εντάσσονται στο 99. Είναι το άρθρο 106 η’, το οποίο διαβάζω: «Με την επικύρωση της συμφωνίας αίρεται αυτοδικαίως η απαγόρευση ή κώλυμα έκδοσης επιταγών που είχε επιβληθεί στον οφειλέτη πριν από την έναρξη διαδικασίας εξυγίανσης». Εξαλείφεται, επίσης, το αξιόποινο των αδικημάτων έκδοσης ακαλύπτων επιταγών και καθυστέρησης οφειλών προς το δημόσιο και τα ασφαλιστικά ταμεία που έχουν συντελεστεί πριν τη σύναψη της συμφωνίας εξυγίανσης». 
Αυτή είναι η περιβόητη διάταξη για την οποία έχει γίνει όλο αυτό το σπέκουλο. Δεν είναι νομοθετική πατάτα, όπως είπε ο κ. Παπαδημούλης. Είναι επικοινωνιακό τρικ αυτών όλων που θέλουν ελαφρά τη καρδία να δαιμονοποιήσουν μια ποινική διάταξη για να μη γίνει στη χώρα αυτό που πρέπει να γίνει. Δηλαδή, η ποινική αντιμετώπιση αυτών που έχουν κλέψει τα χρήματα του ελληνικού λαού ή των απατεώνων με τον τρόπο που τους πρέπει.
Διότι, όπως θα ξέρετε, για τις οφειλές στα ασφαλιστικά ταμεία, για παράδειγμα, ακόμα και στο στάδιο της εκτέλεσης μίας απόφασης, εάν υπάρξει ρύθμιση με τον ασφαλιστικό φορέα δεν εκτελείται η απόφαση. Άρα, τι διαφορετικό εφαρμόζεται;
Όλα τα ποινικά δικαστήρια όταν προσκομίσει ο οφειλέτης το σώμα της επιταγής εξοφλημένο, τον απαλλάσσουν.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75951"," Κύριε Υπουργέ…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75952"," Μισό λεπτό, κύριε Μαρκογιαννάκη. Η διάταξη είναι πολύ συγκεκριμένη για το τι λέει.
Όταν, λοιπόν, υπάρχει αυτή η ποινική αντιμετώπιση –και θυμίζω ότι η συγκεκριμένη διάταξη μπήκε με πρόταση του εκπροσώπου του Δικηγορικού Συλλόγου Αθηνών…","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75953"," Κύριε Υπουργέ…","ΧΡΗΣΤΟΣ ΜΑΡΚΟΓΙΑΝΝΑΚΗΣ",307
"75954"," Τώρα τι θα γίνει; Θα με αφήσετε να μιλήσω; Δεν διέκοψα κανέναν. Αφήστε με να μιλήσω. Θα ικανοποιηθείτε στο τέλος.
Αυτή η διάταξη, λοιπόν, μπήκε μετά από πρόταση του Δικηγορικού Συλλόγου Αθηνών με στόχο να έχουν περισσότερα κίνητρα οι επιχειρηματίες και να μη φτάνουν τελευταία στιγμή, όταν πλέον δεν μπορούν να κάνουν τίποτα άλλο, να μπαίνουν σε μία προπτωχευτική, πτωχευτική διαδικασία. Να βλέπουν, δηλαδή, και αυτοί ότι σε προσωπικό επίπεδο δεν θα βρεθούν με πάρα πολλές καταδικαστικές αποφάσεις εάν εγκαίρως οδηγήσουν την επιχείρησή τους σε μία κηδεμονία σε αυτήν την προπτωχευτική διαδικασία από τους πιστωτές τους, ούτως ώστε να αντιμετωπίσουν το οικονομικό πρόβλημα που έχουν.
Κατ’ αρχάς, όσον αφορά αυτή τη διάταξη την οποία συζητάμε και η οποία δαιμονοποιήθηκε ότι φταίει για το ότι μένουν άνθρωποι, που θα έπρεπε να προφυλακιστούν με τη διαδικασία αυτή την πρόσφατη, με τις χειροπέδες -οφειλέτες του δημοσίου- και ότι εξ αυτού του λόγου, εξαιτίας αυτής της διάταξης, δεν προφυλακίζονται, θα ήθελα να πω ότι κανένας, μα κανένας δεν είχε ενταχθεί σε αυτή τη νέα διαδικασία.
Άρα, πώς ένα μήνα ή δύο μήνες μετά την εφαρμογή αυτής της διάταξης και όταν σε καμία περίπτωση δεν είχε εφαρμοστεί η διάταξη αυτή, χρησιμοποιήθηκε ως άλλοθι ότι δήθεν αυτή είναι που ευθύνεται για τη μη προφυλάκιση;
Όσον αφορά τους εισαγγελικούς λειτουργούς, οι οποίοι αποφάσισαν ή πρότειναν τη μη προφυλάκιση με το γενικό σκεπτικό το οποίο λέει ότι κάποιον ο οποίος βρίσκεται σε συνδιαλλαγή με το ελληνικό δημόσιο εξαιτίας της ένταξής του στο άρθρο 99 και με την παλιά του μορφή εγώ δεν κρίνω ότι είναι σωστό να τον προφυλακίσω, αυτό είναι ένα πρόβλημα ερμηνείας δικής τους και του πώς εφαρμόζουν τις διατάξεις. Δεν είναι πρόβλημα αυτής καθ’ αυτής της διάταξης.
Όταν κι εάν, λοιπόν, χρησιμοποιηθεί σε οποιαδήποτε περίπτωση αυτή η διάταξη σαν αιτιολογική βάση μιας μη ποινικής εφαρμογής, από εκεί και μετά θα συζητήσουμε.
Έχω συζητήσει αυτό το θέμα και με πολιτικούς παράγοντες και με ανθρώπους οι οποίοι λειτουργούν στη δικαιοσύνη. Σε καμμία περίπτωση δεν έχει εφαρμοστεί μέχρι σήμερα αυτή η διάταξη, γιατί σε καμμία περίπτωση δεν έχει ενταχθεί κάποιος οφειλέτης σε αυτόν τον καινούργιο νόμο.
Άρα, τέρμα αυτό το παραμύθι. Θα πρέπει όλοι να κάνουν τη δουλειά τους.
Άκουσα κάποια άποψη, την οποία την ακούμε: Ξέρετε, το στάδιο στο οποίο επέρχεται το αξιόποινο, ίσως πρέπει να πάει πιο αργά. Αυτή είναι μία άποψη, την οποία πρέπει να την εξετάσουμε. Ενδεχομένως, να πούμε, ναι, να μην είναι σε αυτό το στάδιο, αλλά πιο αργά σε σχέση με την πτωχευτική διαδικασία, ούτως ώστε να εξασφαλίζονται κάποια περισσότερα πράγματα. Αυτό είναι κάτι το οποίο το βλέπουμε. 
Κανείς, όμως, δεν μπορεί να ισχυριστεί σε αυτήν τη χώρα σήμερα ότι η εφαρμογή του άρθρου 106 η΄, παράγραφος 3, οφείλεται για καμμία προφυλάκιση. Όποιος το έχει, ας το φέρει να το καταθέσει κι εγώ αύριο θα καταθέσω την παραίτησή μου. Εάν δεν το κάνει, όμως, απλά λαϊκίζει και δαιμονοποιεί διατάξεις για να μην εφαρμόσει το νόμο.
Δεύτερον: Τέθηκε ένα σοβαρό ζήτημα σε σχέση με την προστασία των εργαζομένων μέσα από όλη αυτή τη διάταξη. Ακούστηκε και μία ενδιαφέρουσα πρόταση –δεν ξέρω πώς μπορούμε να τη συμπεριλάβουμε- ότι εκεί που βάζουμε τις ποσοστώσεις συμμετοχής των πιστωτών, να βάλουμε και μία επιμέρους ποσόστωση που να αφορά απαιτήσεις εργαζομένων. Ενδιαφέρον. Να το δούμε στο πλαίσιο της λειτουργίας αυτής και να το υιοθετήσουμε αν φαίνεται ότι έτσι είναι πραγματικά. 
Θέλω, όμως, να πω ότι σε κάθε περίπτωση αυτό το οποίο παρουσιάστηκε και από τους Κοινοβουλευτικούς Εκπροσώπους και από τους υπόλοιπους που μίλησαν, ότι είναι, δηλαδή, μια διαδικασία κατά την οποία καταστρατηγούνται τα δεδομένα δικαιώματα των εργαζομένων που προβλέπονται μέσα από τον Αστικό Κώδικα με τα γενικά τους προνόμια είναι κάτι το οποίο δεν υφίσταται. Δεν υφίσταται διότι στο πρώτο άρθρο της προπτωχευτικής εξυγίανσης, στο άρθρο 99, λέει: «η συλλογική ικανοποίηση των πιστωτών παραβλέπεται αν προβλέπει ότι οι μη συμβαλλόμενοι στη συμφωνία πιστωτές θα βρεθούν σε χειρότερη οικονομική θέση από αυτήν στην οποία θα βρισκόταν με βάση την αναγκαστική εκτέλεση ή σε περίπτωση που ο οφειλέτης έχει περιέλθει σε παύση πληρωμών με βάση το όγδοο κεφάλαιο του παρόντος κώδικα». Άρα, αυτές οι γενικές διατάξεις, οι οποίες ισχύουν και προφυλάσσουν τους εργαζομένους, δεν αίρονται μέσα απ’ αυτήν την προπτωχευτική διαδικασία.
Μπορεί να πρέπει να περιγράψουμε πιο συγκεκριμένα κάποια πράγματα, ούτως ώστε να πούμε ότι και σε μια περίπτωση που θα εφαρμοζόταν από κάποια δικαστήρια θα δινόταν μια άλλη ερμηνεία. Γι’ αυτόν ακριβώς το λόγο είπαμε ότι προχωρούμε με κοινή απόφαση των δύο Υπουργείων στη σύσταση αυτής της επιτροπής, όχι για να πετάξουμε το θέμα σε μια επιτροπή, αλλά για να δούμε την περαιτέρω εξειδίκευση κάποιων σημείων που ενδεχομένως, δημιουργούν παρεξηγήσεις. Άλλο αυτό και άλλο το ότι έχετε φέρει το 2011, όπως ακούστηκε μέσα σ’ αυτήν την Αίθουσα, έναν νόμο ο οποίος είναι Κολυμβήθρα του Σιλωάμ ή είναι το όχημα με το οποίο κάποιοι διαφεύγουν και περνούν ατιμώρητοι, ενώ έχουν κάνει σημεία και τέρατα, κ.λπ..
Εάν δεν θέλουμε στάδιο προπτωχευτικής διαδικασίας και πιστεύουμε ότι το προηγούμενο καθεστώς του πτωχευτικού κώδικα χωρίς προπτωχευτική διαδικασία -το 2007 κρίθηκε ότι θέλουμε προπτωχευτική διαδικασία- δίνει επαρκώς τα δικαιώματα στις επιχειρήσεις να εξυγιανθούν, να την καταργήσουμε την προπτωχευτική διαδικασία. Να βγείτε και να πείτε: «Ναι, δεν θέλουμε να υπάρχει προπτωχευτική διαδικασία». 
Φάνηκε, όμως, στην επεξεργασία του σχετικού νομοσχεδίου πριν από μερικούς μήνες ότι η συντριπτική πλειοψηφία θέλει να υπάρχει η προπτωχευτική διαδικασία, γιατί πιστεύει ότι μέσα από αυτήν μπορούμε να σώσουμε κάποιες διαδικασίες. Αυτό είναι το όλο θέμα. 
Θεωρώ ότι εδώ πρέπει να σταματήσει αυτή η δαιμονοποίηση του άρθρου 99 και αυτοί οι οποίοι πρέπει να κάνουν τη δουλειά τους και στη δικαιοσύνη και στη διοίκηση να την κάνουν όπως πρέπει αντί να ψάχνουν να βρουν ότι τους φταίνε κάποιες νομικές διατάξεις για να μην την κάνουν.","ÎžÎ¥Î�Î™Î”Î—Î£ Î£Î©ÎšÎ¡Î‘Î¤Î—Î£ ",586
"75955"," Ευχαριστούμε τον Αναπληρωτή Υπουργό Ανάπτυξης, Ανταγωνιστικότητας και Ναυτιλίας, κ. Σωκράτη Ξυνίδη.
Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 20/10/9-2-2012 επίκαιρης επερώτησης τεσσάρων Ανεξάρτητων Βουλευτών προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Ανάπτυξης, Ανταγωνιστικότητας και Ναυτιλίας, σχετικά με το άρθρο 99 του Πτωχευτικού Κώδικα.
Κυρίες και κύριοι συνάδελφοι, έχουν διανεμηθεί τα Πρακτικά της συνεδρίασης της Τρίτης 24ης Ιανουαρίου 2012, της Τετάρτης 25ης Ιανουαρίου 2012 και της Πέμπτης 26ης Ιανουαρίου 2012  και ερωτάται το Σώμα αν τα επικυρώνει.","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75956"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"75957"," Συνεπώς τα Πρακτικά της Τρίτης 24ης Ιανουαρίου 2012, της Τετάρτης 25ης Ιανουαρίου 2012 και της Πέμπτης 26ης Ιανουαρίου 2012  επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î Î¿Î»Ï…Î´Ï‰Ï�Î±Ï‚ Î’Ï…Ï�Ï‰Î½",435
"75958"," Μάλιστα, μάλιστα.
Με τη συναίνεση του Σώματος και ώρα 14.28΄ λύεται η συνεδρίαση για τη προσεχή Τρίτη 28 Φεβρουαρίου 2012 και ώρα 15.00΄ με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
