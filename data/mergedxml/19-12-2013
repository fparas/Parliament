"","Content","name","ParlmemberID"
"49537","Date","19-12-2013",NA
"49538"," Η περίπτωση του φορολογικού νομοσχεδίου που ψηφίζουμε σήμερα είναι χαρακτηριστική αυτού που ονομάζουμε διάψευση αρνητικών προσδοκιών. Συνήθως, η Κυβέρνηση καλλιεργεί υπερφίαλες προσδοκίες, διαψεύδονται και αυτό της στοιχίζει. Τώρα έχουμε –και δεν είναι η πρώτη φορά- ακριβώς το αντίστροφο. Η Αντιπολίτευση –και όχι μόνο, για να είμαστε δίκαιοι- καλλιεργεί αρνητικές προσδοκίες, οι οποίες διαψεύστηκαν παταγωδώς. 
Ακούσαμε ότι θα δημευτούν τα ακίνητα, ακούσαμε ότι θα είναι εξοντωτικοί οι φόροι των ακινήτων. Η πραγματικότητα που προκύπτει είναι πως θα έχουμε μία επιβάρυνση για τη χρήση του 2014, όση ήταν και το 2013, περίπου ίδια σε ύψος, αλλά επειδή γίνεται διεύρυνση φορολογικής βάσης, οι περισσότεροι θα πληρώσουν λιγότερα έως πολύ λιγότερα. Κάποιοι, περίπου το 20%, θα πληρώσουν πάνω-κάτω τα ίδια και ένα 5% θα πληρώσει περισσότερα, αλλά όχι πολύ περισσότερα, που αφορά κυρίως υψηλότατης εισοδηματικής στάθμισης φορολογούμενους. 
Αυτό το «οι περισσότεροι θα πληρώσουν λιγότερα» θα ήθελα να το προσέξουμε. Το 90% των ανθρώπων που έχουν μόνο κάποιο ακίνητο κτίσμα –ένα διαμέρισμα, μία μονοκατοικία, ένα κατάστημα- και το νοικιάζουν θα πληρώσουν οπωσδήποτε λιγότερο, γιατί παντού έχουν μειωθεί οι συντελεστές φορολόγησης και μάλιστα, έχουν φορολογηθεί για δεύτερη φορά. Πέρυσι, όλοι φορολογήθηκαν ομοίως –αναλογικά, όπως λέμε- 15%, αυτή τη φορά μειώθηκαν 15% μεσοσταθμικά, αλλά για τους φτωχότερους μέχρι 21%, για τους πιο πλούσιους το κατώτερο μέχρι 4,4%. 
Αλήθεια, ξέρετε πόσοι είναι εκείνοι που πλήρωσαν ΦΑΠ; Είναι το 10% των φορολογουμένων. Οι μισοί από αυτούς που πλήρωσαν το ΦΑΠ, δεν θα πληρώσουν τίποτα, διότι είναι μεταξύ 200.000-300.000. Οι υπόλοιποι που θα πληρώσουν ξανά το συμπληρωματικό ΕΝΦΙΑ, θα πληρώσουν οπωσδήποτε λιγότερο, διότι θα πληρώσουν για μικρότερο κομμάτι της περιουσίας τους –αφού το αφορολόγητο είναι υψηλότερο και ξεκινάει από τις 300 χιλιάδες- με χαμηλότερους συντελεστές όλοι. Σας θυμίζω ότι ο συντελεστής του ΦΑΠ ξεκίναγε από το 2‰, τώρα ξεκινάει υψηλότερα από το 1‰ και ο υψηλότερος συντελεστής -ο οριακός, όπως τον λέμε- έφθανε στο 2% ή 20‰ και τώρα φθάνει στο 1% ή 10‰. 
Συνεπώς, όλοι αυτοί που δεν έχουν οικόπεδα, πληρώνουν λιγότερο. Αυτοί που έχουν οικόπεδα, αρχίζουν να έχουν μία πρόσθετη επιβάρυνση. Στις πλείστες περιπτώσεις, αυτή η πρόσθετη επιβάρυνση, επειδή είναι με συντελεστή 1,5‰ που δεν υπάρχει διεθνώς, θα είναι μικρή. Στις περισσότερες περιπτώσεις, αυτά που πληρώνουν επιπλέον, γιατί έχουν οικόπεδα, είναι λιγότερα από αυτά που κερδίζουν από το ΦΑΠ και από το κτίσμα. Υπάρχουν κάποιοι που έρχονται «μία η άλλη» και υπάρχουν και κάποιοι που θα πληρώσουν περισσότερα. 
Το επόμενο σκέλος στη διεύρυνση φορολογικής βάσης, δηλαδή τα αγροκτήματα, έχουν πολύ μικρή επιβάρυνση. Τα 2 ευρώ -0,5 για τα βοσκοτόπια- τα 2,5 ευρώ –που δεν είναι καν 2,5- για τα αρδευτικά οι ίδιοι οι αγρότες θεωρούν ότι δεν είναι ιδιαίτερα επιβαρυντικά. Έτσι, επιτύχαμε ένα φόρο, στον οποίο υπάρχει περίπου η ίδια η επιβάρυνση, με τους περισσότερους να πληρώνουν λιγότερα και ιδιαίτερα να ελαφρύνονται οι χαμηλότερες κοινωνικές τάξεις. 
Όσον αφορά στις αντικειμενικές αξίες, το επιχείρημα είναι εύλογο, αλλά έχουμε ισοδύναμο αποτέλεσμα μείωσης των αντικειμενικών αξιών. Οι ίδιοι οι ιδιοκτήτες μας λένε ότι οι εικαζόμενες αγοραίες τιμές είναι 30% χαμηλότερα από τις αντικειμενικές αξίες. Προσέξτε, οι αγοραίες τιμές τώρα σε σχέση με τις αγοραίες τιμές προ πενταετίας δεν είναι 30%, αλλά –πράγματι- είναι 60% πιο κάτω. Αλλά οι αντικειμενικές αξίες έμειναν αναλλοίωτες από το 2007. Άρα, η βάση μέτρησης είναι οι αντικειμενικές αξίες. 
Θα ήθελα να αναφέρω ένα παράδειγμα. Ένα διαμέρισμα, το οποίο κόστιζε 180 χιλιάδες στον κατασκευαστή, το πήρε κάποιος με 180 χιλιάδες και το δήλωσε αντικειμενική αξία 100 χιλιάδες το 2007. Αυτό το διαμέρισμα σήμερα έχει εικαζόμενη αξία 75 χιλιάδες, το οποίο είναι 60% πιο κάτω από την πραγματική αγοραία αξία του πριν από έξι χρόνια –δηλαδή, από τις 180 χιλιάδες- αλλά είναι μόνο 25% πιο κάτω από τις 100 χιλιάδες. 
Συνεπώς, όταν μιλάμε για μείωση των αντικειμενικών αξιών κανένας δεν δίνει νούμερο πάνω από 30% και θυμηθείτε το αυτό. Πέρυσι το ΕΕΤΗΔΕ μειώθηκε 15%, φέτος μειώνεται μεσοσταθμικά 15%. Βέβαια, 15% και 15% δεν κάνει 30%, αλλά κάνει 27,5. Είναι, λοιπόν, 27% μόνο από εκεί. 
Ο ΦΑΠ δεν μειώθηκε πέρσι. Τώρα μειώνεται. Πόσο μειώνεται; Πάρα πολύ. Οι μισοί δεν πληρώνουν καθόλου ΦΑΠ. Εκεί τα μηδενίσαμε. Οι άλλοι μισοί πληρώνουν αισθητά λιγότερο, μέχρι και 50% μεσοσταθμικά, αλλά εκεί υπάρχει μεγάλη διασπορά. 
Συμπέρασμα: Αφού δεν μειώθηκαν οι αντικειμενικές αξίες, ελαφρύνθηκαν με μείωση συντελεστών και αύξηση αφορολόγητου. Είχαμε ισοδύναμο αποτέλεσμα. Αυτό να μην το ξεχνάμε, να μην το βγάζουμε από τη συζήτηση. Αν κρατούσαμε τους ίδιους συντελεστές και μειώναμε τις αξίες, την ίδια επιβάρυνση θα είχαμε, για να μην πω ότι σε μερικές περιπτώσεις θα ήταν και αυξημένη. 
Έγινε μια σειρά από τομές μ’ αυτό το νομοσχέδιο. Πρώτη τομή: Διεύρυνση φορολογικής βάσης. Πάρα πολλοί έλεγαν γι’ αυτό, «ήμουν νιός και γέρασα», αλλά τώρα έγινε για πρώτη φορά και έγινε σε πολλές διαστάσεις, και στα οικόπεδα και στα αγροτεμάχια και παντού. Δεύτερον, αυτό που είχαμε υποσχεθεί: Πολλοί φόροι σε έναν. Τρίτον, δεν πληρώνεται πλέον στη ΔΕΗ. Τέταρτον, για δεύτερη φορά μειώνεται η επιβάρυνση.
Τις δύο μεγαλύτερες τομές δεν τις έχουμε αναφέρει ακόμα. Η μία είναι ότι ουσιαστικά φτιάχτηκε Κτηματολόγιο, δηλαδή φτιάχτηκε αυτό που έχει «στοιχειώσει» την Ελλάδα εδώ και εκατό χρόνια, γιατί εδώ και εκατό χρόνια το έχουν άλλες ομοειδείς χώρες. Η βάση του Κτηματολογίου υπάρχει. Το 85% του Κτηματολογίου, που επιχειρήθηκε πολλές φορές, δεν έγινε ποτέ. Υπάρχει τώρα. Το 15% που λείπει δεν είναι τίποτε άλλο από την αποτύπωσή του πάνω στο χάρτη. Τώρα με το google earth και με τα gps είναι πολύ εύκολο να γίνει και δεν κοστίζει κιόλας.
Το δεύτερο είναι ότι μειώθηκαν αισθητά οι καταπατήσεις ιδιωτών σε βάρος της δημόσιας γης. Τώρα, επειδή θα πληρώσουν κάποιο φόρο, αποτραβήχτηκαν οι περισσότεροι, όχι όλοι, και αυτό φαίνεται αν το δεις πάνω στο χάρτη, πάνω στο google earth, εκεί που βλέπεις την πραγματική εικόνα της κατάστασης στο έδαφος, δηλαδή βλέπεις καλλιεργημένες εκτάσεις μέσα στα δημόσια εδάφη, γιατί κανείς δεν τις διεκδικεί, γιατί κάποιος τις καλλιεργούσε και τώρα αποτραβήχτηκε. Δεύτερον, έχουν μειωθεί πάρα πολύ, περίπου στο 1/3, οι καταπατήσεις ιδιωτών σε ιδιώτες, γιατί τώρα που πρέπει κάποιος να πληρώσει φόρο, τραβιέται πίσω.
Θέλω να κάνω μόνο μία παρατήρηση: Υπάρχει μια σειρά από βελτιώσεις, που παρ’ όλα αυτά θα γίνουν. Θα ήθελα μία πρόσθετη βελτίωση: Αυτοί των οποίων τη γη την πήραν κρατικοί φορείς, δημόσιοι φορείς, είτε είναι ΟΤΑ είτε είναι άλλοι και τώρα καλούνται να πληρώσουν ΕΝΦΙΑ, αυτή τη φορά τον ΕΝΦΙΑ να τον αναλάβει αυτός που τους πήρε τη γη και να τον πληρώσει αυτός, αλλιώς να τους επιστρέψει τη γη. Αυτό θα είναι μία ουσιώδης βελτίωση, επαναστατική, θα έλεγα. Νομίζω ότι την ανέφερε η κ. Πατριανάκου. Δεν ξέρω πώς προχωράει. Πρέπει να προχωρήσει και να γίνει και αυτή. Αυτό θα είναι μία επαναστατική τομή.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΧΡΥΣΑΝΘΟΣ ΛΑΖΑΡΙΔΗΣ",275
"49539"," Ευχαριστούμε τον κύριο συνάδελφο.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και δύο εκπαιδευτικοί από το 1ο Γυμνάσιο Αιγίου (πρώτο τμήμα).
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Ανδρέας Μαρίνος για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49540"," Κύριε Πρόεδρε, κύριε Υπουργέ, κυρίες και κύριοι συνάδελφοι, το παρόν σχέδιο νόμου είναι προϊόν των προσπαθειών που κατέβαλαν οι δύο Κοινοβουλευτικές Ομάδες που στηρίζουν την Κυβέρνηση για την ανατροπή ενός πρόχειρου και άδικου αρχικού σχεδίου. Σε μια εποχή όπου ο ελληνικός λαός δοκιμάζεται, αναγκαζόμαστε για λόγους εθνικού συμφέροντος και με άμεσο στόχο τη μείωση του δημοσιονομικού ελλείμματος, να αναζητήσουμε λύσεις απαραίτητες στην παρούσα φάση.
Έπειτα από πολλές διαβουλεύσεις, διαφωνίες, ακόμα και συγκρούσεις με γνώμονα τη διατήρηση της κοινωνικής συνοχής, κατορθώσαμε να επιφέρουμε σημαντικές βελτιώσεις και αλλαγές στο παρόν νομοσχέδιο. Έτσι, ο αρχικός δημοσιονομικός στόχος των 2,9 δισεκατομμυρίων ευρώ περιορίστηκε, όπως άλλωστε προβλέπεται και στον προϋπολογισμό, στα 2,65 δισεκατομμύρια ευρώ.
Αυτός ο νέος φόρος είναι ενιαίος και επιτυγχάνει για πρώτη φορά μία σοβαρή διεύρυνση της φορολογικής βάσης η οποία διευκολύνει την είσπραξη του φόρου και κατανέμει δικαιότερα τα βάρη της υπερφορολόγησης. Αναμφισβήτητα, η φορολογική επιδρομή έχει εξαντλήσει τις αντοχές των Ελλήνων πολιτών, γι’ αυτό καταβάλλουμε μεγάλες προσπάθειες για να ελαχιστοποιήσουμε αδικίες και λάθη. Θεωρώ ότι αυτό το έχουμε πετύχει σε αρκετά μεγάλο βαθμό.
Είναι χαρακτηριστικό ότι το 2014 οι πολίτες θα πληρώνουν τα ίδια συνολικά, αλλά με δικαιότερη κατανομή και διεύρυνση της φορολογικής βάσης, όπως είπα. Το 75% θα πληρώνει λιγότερο, το 20% το ίδιο και το 5% θα πληρώνει λίγο παραπάνω. 
Ειδικότερα όσον αφορά το θέμα της φορολόγησης των κτηρίων, κρίνεται σημαντικό να υπογραμμίσουμε ότι οι επιβαρύνσεις που προκύπτουν θα είναι μειωμένες κατά 4% έως 21% σε σύγκριση με τις επιβαρύνσεις που προκαλεί το έκτακτο ειδικό τέλος ακινήτων το οποίο επιβάλλεται αυτή τη στιγμή και εισπράττεται μέσω των λογαριασμών της ΔΕΗ.
Κυρίες και κύριοι συνάδελφοι, έρχομαι τώρα στο άρθρο 4 σχετικά με τον υπολογισμό του κύριου φόρου, του ΕΝΦΙΑ, στα οικόπεδα και στα γήπεδα, ένα εξίσου σημαντικό άρθρο που αφορά τον αγροτικό πληθυσμό της χώρας μας ο οποίος αποτελεί τη «ραχοκοκαλιά» της εθνικής οικονομίας. Αυτό που προσπαθήσαμε και αλλάξαμε είναι οι συντελεστές που επιβάρυναν άδικα τον αγρότη ο οποίος μοχθεί καθημερινά και κάτω από αντίξοες συνθήκες για το εισόδημά του. Ακόμα και αν οι φορολογούμενοι αυτοί έχουν στην κατοχή τους αγροτεμάχια μη καλλιεργούμενα για τα οποία θα καταβάλουν φόρο για πρώτη φορά, η συνολική επιβάρυνση στην ακίνητη περιουσία τους θα είναι χαμηλότερη απ’ αυτή που πληρώνουν σήμερα.
Το άρθρο 7 του εν λόγω νομοσχεδίου το θεωρώ ιδιαιτέρως σημαντικό, καθώς λαμβάνει μέριμνα για τις ευπαθείς κοινωνικές ομάδες, για τις οποίες προβλέπεται χορήγηση έκπτωσης 50% ή και 100% στην επιβολή φόρου, όμως μία από τις προϋποθέσεις που απαιτούνται προκειμένου τα φυσικά και νομικά πρόσωπα να τυγχάνουν τη χορήγηση της έκπτωσης αυτής, είναι ο φορολογούμενος να μην έχει ληξιπρόθεσμες οφειλές στο δημόσιο και στα ασφαλιστικά ταμεία. 
Στο σημείο αυτό εύλογα τίθεται το ερώτημα: Πόσα νοικοκυριά σε περίοδο οικονομικής ύφεσης και μέτρων σκληρής λιτότητας είναι δυνατό να μην έχουν οφειλές στο δημόσιο ή στα ασφαλιστικά ταμεία; Κατά συνέπεια, από τη διάταξη αυτή θα εξαιρεθεί τελικά ένα μεγάλο μέρος του πληθυσμού. 
Εδώ, κύριε Υπουργέ, θα ήθελα να δώσετε ιδιαίτερη προσοχή και να τροποποιήσουμε την παράγραφο 1 του άρθρου 7, καθώς και την παράγραφο 3 του ιδίου άρθρου σχετικά με την τρίτη προϋπόθεση, που είναι απαραίτητη για τη χορήγηση εκπτώσεων και αναστολής πληρωμής φόρου, προκειμένου να προστατευτούν όσο το δυνατόν περισσότεροι, αφού μιλάμε για άτομα με βαριές αναπηρίες, για μακροχρόνια άνεργους, αλλά και για πολλές επιχειρήσεις που δοκιμάζονται σκληρά.
Όσον αφορά τις εξαιρέσεις σχετικά με τις ελαφρύνσεις των τριτέκνων και πολυτέκνων από τον ΕΝΦΙΑ, θεωρώ πρωταρχικής σημασίας το να εξετάσουμε και να επανεξετάσουμε γι’ αυτές τις κατηγορίες τη διεύρυνση των εισοδηματικών κριτηρίων. Οι ιδιοκτήτες ηλεκτροδοτούμενων κτισμάτων συνολικής αξίας μεγαλύτερης των τριακοσίων χιλιάδων ευρώ θα καταβάλουν επίσης μειωμένους φόρους, καθώς η επιβάρυνση που προκαλεί ο συμπληρωματικός ενιαίος φόρος, δηλαδή ο νέος ΦΑΠ, θα είναι χαμηλότερη απ’ αυτή που προκύπτει από τον μέχρι σήμερα ισχύοντα.
Κύριε Υπουργέ, κύριοι συνάδελφοι, απαιτείται επικαιροποίηση των αντικειμενικών αξιών, λαμβάνοντας υπόψη ότι στις περισσότερες περιοχές της χώρας οι τιμές ζώνης για τη φορολογία των ακινήτων παραμένουν στα επίπεδα του 2007 και είναι κατά πολύ υψηλότερες από τις εμπορικές τιμές πώλησης των ακινήτων. Αξίζει να σημειωθεί ότι οι τιμές της αγοράς λόγω της κρίσης έχουν υποχωρήσει σημαντικά την τελευταία περίοδο, σε ποσοστό που ξεπερνά το 50%.
Τέλος, θεωρώ εξαιρετικά χρήσιμο να αναφερθώ στο άρθρο 52, με τις παραγράφους 1 και 2 του οποίου προβλέπεται απαλλαγή των αγροτών του ειδικού καθεστώτος ΦΠΑ από την υποχρέωση τήρησης βιβλίων από 1-1-2014 με βάση το ποσό των ακαθάριστων εσόδων τους ή το ποσό επιστροφής του ΦΠΑ ή το ποσό της επιδότησης που λαμβάνουν αυτοί ανά φορολογικό έτος, όπως τα σχετικά ποσά θα προσδιοριστούν με απόφαση του γενικού γραμματέα εσόδων. Εδώ χρειαζόμαστε περαιτέρω διευκρινίσεις για το ποιος αγρότης τελικά θα φορολογείται.
Θεωρώ, κύριε Υπουργέ, ότι είναι επιβεβλημένο να ανακοινώσετε στην Εθνική Αντιπροσωπεία το όριο εισοδήματος των αγροτών, οι οποίοι θα εμπίπτουν στο άρθρο 52. 
Κυρίες και κύριοι συνάδελφοι, ύστερα από την επιτυχημένη προσπάθεια που καταβάλαμε για την ανατροπή του αρχικού σχεδίου, προκειμένου ο νέος φόρος ακινήτων να γίνει όσο το δυνατόν πιο δίκαιος, δίνω θετική ψήφο στο παρόν νομοσχέδιο, καθώς πιστεύω ότι κινείται προς τη σωστή κατεύθυνση. Ευελπιστώ ότι όπου υπάρχουν αρνητικά σημεία ή ελλείψεις αυτά θα εξεταστούν με τη δέουσα προσοχή και θα συμπληρωθούν προς όφελος του συνόλου των Ελλήνων πολιτών. 
Από εδώ σήμερα εκπέμπεται διπλό μήνυμα, από τη μια μεριά ότι η Κυβέρνηση θα πρέπει να αφουγκράζεται τακτικά και προσεκτικά τις απόψεις και τις αγωνίες των αντιπροσώπων του ελληνικού λαού, που ζουν από κοντά τα προβλήματά του και από την άλλη ότι επιτέλους οι Ευρωπαίοι θα πρέπει να κατανοήσουν ότι είμαστε σύμμαχοι και εταίροι σε μια ενιαία Ευρώπη, όπως ακριβώς την οραματίστηκαν τα μεγάλα πολιτικά αναστήματα της υφηλίου και ο εθνάρχης Κωνσταντίνος Καραμανλής. 
Σήμερα, περισσότερο από ποτέ, χρειαζόμαστε την Ευρώπη των λαών, η οποία θα είναι σε θέση να δώσει ουσιαστικές απαντήσεις στις ανάγκες και στα πραγματικά προβλήματα των πολιτών. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΜΑΡΙΝΟΣ",305
"49541"," Κυρίες και κύριοι συνάδελφοι, έχει κατατεθεί ένσταση αντισυνταγματικότητας κατά το άρθρο 100 του Κανονισμού της Βουλής από τους Ανεξάρτητους Έλληνες: «Πρώτον, κατά το άρθρο 4 παράγραφος 1 και 2 του Συντάγματος οι Έλληνες είναι ίσοι ενώπιον του Νόμου και οι Έλληνες και οι Ελληνίδες έχουν ίσα δικαιώματα και υποχρεώσεις. Σύμφωνα δε, με την παράγραφο 5 του ίδιου άρθρου 4, οι Έλληνες πολίτες συνεισφέρουν χωρίς διακρίσεις στα δημόσια βάρη, ανάλογα με τη φοροδοτική τους ικανότητα. 
Στην προκείμενη περίπτωση: Με το άρθρο 1 του εν λόγω νομοσχεδίου προβλέπεται η επιβολή του ΕΝΦΙΑ σε όλα ανεξαιρέτως τα ακίνητα, χωρίς να λαμβάνεται υπ’ όψιν ούτε ο προσοδοφόρος χαρακτήρας ή μη εκάστης κατηγορίας ακινήτων, ούτε η δυνατότητα εκμετάλλευσης αυτών, ούτε η ηλεκτροδότησή τους ή μη, ούτε η χρήση ακινήτου προς βιοπορισμό ή μη. Αυτή η αδιάκριτη και οριζόντια επιβολή παραβιάζει τις αρχές της καθολικότητας του φόρου και της φορολόγησης με βάση τη φοροδοτική ικανότητα.  
Με το άρθρο 4 του νομοσχεδίου, περί υπολογισμού του κύριου φόρου του ΕΝΦΙΑ, εισάγεται αυθαίρετη διάκριση υπέρ μιας κατηγορίας φορολογουμένων και σε βάρος άλλης, με κριτήριο τη γεωγραφική θέση του ακινήτου, δηλαδή εντός ή εκτός σχεδίου, η οποία οδηγεί στη διπλή φορολόγηση των ιδιοκτητών αστικών ακινήτων. Ταυτόχρονα, με τις ίδιες ρυθμίσεις μειώνεται το φορολογικό βάρος για όσους διαθέτουν μεγάλη ακίνητη περιουσία, ενώ αυξάνεται σημαντικά το βάρος για όσους έχουν μικρής και μεσαίας αξίας ακίνητα. 
Ενώ με το άρθρο 17 παράγραφος 1 του Συντάγματος το κράτος υποχρεούται στην προστασία της ιδιοκτησίας, με το προαναφερόμενο άρθρο 4 του νομοσχεδίου, καθώς και με το άρθρο 5, περί υπολογισμού του συμπληρωματικού φόρου, που έχουν ως κριτήριο υπολογισμού τιμές ζώνης υπέρμετρα υψηλότερες από τις αγοραίες αξίες, η πλειονότητα των αστικών ακινήτων υπό το βάρος διπλής φορολόγησης και της αδυναμίας των υποχρέων να πληρώσουν, οδηγείται στη δήμευσή της. 
Στην παράγραφο 4 του άρθρου 21 του Συντάγματος, ορίζεται ότι η απόκτηση κατοικίας και μάλιστα επαρκούς, αποτελεί αντικείμενο ειδικής φροντίδας του κράτους. Στις παραγράφους δε 1, 2 και 5 του ιδίου άρθρου ορίζεται ότι η οικογένεια ως θεμέλιο της συντήρησης και της προαγωγής του έθνους τελεί υπό την προστασία του κράτους. Επίσης, ότι οι πολύτεκνες οικογένειες, καθώς και όσοι πάσχουν από ανίατη σωματική ή πνευματική νόσο, έχουν δικαίωμα ειδικής φροντίδας από το κράτος. 
Με τις διατάξεις του ΕΝΦΙΑ, καταργείται και η ελάχιστη προστασία της οικογένειας, διότι τα κριτήρια που προβλέπονται στο άρθρο 7 για τη χορήγηση έκπτωσης, δεν εναρμονίζονται με την αρχή της αναλογικότητας, με αποτέλεσμα οι οικογένειες και ιδιαίτερα οι τρίτεκνες και οι πολύτεκνες να επιβαρύνονται δυσανάλογα σε σχέση με τους άγαμους. 
Εξάλλου, κατά το άρθρο 20 παράγραφος 1 του Συντάγματος, το οποίο συμφωνεί και με το άρθρο 6 παράγραφος 13 της ΕΣΔΑ, κατοχυρώνεται το θεμελιώδες δικαίωμα του πολίτη για παροχή έννομης προστασίας από τα Δικαστήρια, αποτελεί δε θεμελιώδη αρχή του κράτους δικαίου. Οι δικονομικές λεπτομέρειες, που είναι επιτρεπτό να καθορίζει κάθε κράτος-μέλος της Ένωσης, δεν επιτρέπεται να καθιστούν πρακτικώς αδύνατη ή δυσχερή την άσκηση των δικαιωμάτων των πολιτών. 
Εν προκειμένω, με τη ρύθμιση της παραγράφου 8 του άρθρου 40, αντικαθίσταται το άρθρο 5 του Κώδικα Φορολογικής διαδικασίας και προβλέπονται νέες ρυθμίσεις ως προς την επίδοση των πράξεων που εκδίδει η φορολογική αρχή. 
Οι ρυθμίσεις αυτές αντίκεινται στις προαναφερόμενες διατάξεις που κατοχυρώνουν την παροχή έννομης προστασίας των διοικουμένων, γιατί καταργούν τη διάταξη που προέβλεπε την έναρξη της προθεσμίας ασκήσεως προσφυγής από τότε που ο διοικούμενος έλαβε αποδεδειγμένα πλήρη γνώση του περιεχομένου της πράξης της διοίκησης. 
Τέλος, με το άρθρο 2 παράγραφος 1 του Συντάγματος, ο σεβασμός και η προστασία της αξίας του ανθρώπου αποτελούν την πρωταρχική υποχρέωση της πολιτείας. 
Στις διατάξεις του ΕΝΦΙΑ δεν προβλέπεται καμμία μέριμνα για τις ευάλωτες κοινωνικά ομάδες, όπως οι μακροχρόνια άνεργοι, οι ανάπηροι που ζουν με εξευτελιστικό εισόδημα, οι πολίτες που ζουν κάτω από το όριο της φτώχιας ανεξάρτητα από το ακίνητο ή ακίνητα που διαθέτουν, γενικότερα δε οι εκατοντάδες χιλιάδες των Ελλήνων, που χρωστούν στις τράπεζες την πρώτη τους κατοικία και δεν μπορούν να την ξεχρεώσουν. Συμπερασματικά, οι προτεινόμενες ρυθμίσεις του ΕΝΦΙΑ, είναι κατάφωρα αντισυνταγματικότητας. 
Καθ’ υποφοράν λεκτέον ότι, η Βουλή, όταν νομοθετεί, οφείλει να εκφράζει τη βούληση της συντριπτικής πλειοψηφίας του λαού και να εναρμονίζει τους νόμους με τις συνθήκες διαβίωσης των πολιτών. 
Ο ΕΝΦΙΑ βρίσκεται σε πλήρη δυσαρμονία με το περί δικαίου αίσθημα του λαού, όπως αυτό εκφράστηκε από όλους ανεξαιρέτως τους φορείς που κλήθηκαν και προσήλθαν ενώπιον της επιτροπής. Ως εκ τούτου, σας καλούμε να καταψηφίσετε το παρόν νομοσχέδιο, άλλως να ζητήσετε από την Κυβέρνηση να το αποσύρει άμεσα, για να μην δημιουργηθούν περαιτέρω οδυνηρότατες συνέπειες για το λαό μας, που αυτήν τη στιγμή είναι καθημαγμένος.
Οι ενιστάμενοι Βουλευτές: Γιαταγάνα Χρυσούλα, Γιοβανόπουλος Κωνσταντίνος, Καπερνάρος Βασίλειος, Μαριάς Επαμεινώνδας, Κουίκ Τέρενς-Νικόλαος, Ιατρίδη Τσαμπίκα, Ξουλίδου Σταυρούλα, Χαϊκάλης Παύλος, Μακρή Ραχήλ, Ουζουνίδης Μαρίνος, Χρυσοβελώνη Μαρίνα, Καμμένος Πάνος.» 
Θα ήθελα να σας ενημερώσω ότι για τη συζήτηση της ένστασης αντισυνταγματικότητας, ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Παναγιώτης Λαφαζάνης, ορίζει Κοινοβουλευτικό Εκπρόσωπο τον κ. Κοντονή, Βουλευτή Ζακύνθου. 
Κύριοι συνάδελφοι, προβάλλετε αντιρρήσεις αντισυνταγματικότητας και ζητάτε να αποφανθεί η Βουλή. Θα εφαρμόσουμε, λοιπόν, την παράγραφο 2 του άρθρου 100 του Κανονισμού της Βουλής. Έχουν δικαίωμα να μιλήσουν η λέγουσα που έχει οριστεί η κ. Γιαταγάνα Χρυσούλα από τους Ανεξάρτητους Έλληνες και η αντιλέγουσα κ. Φεβρωνία Πατριανάκου, οι Πρόεδροι των Κοινοβουλευτικών Ομάδων ή οι Κοινοβουλευτικοί Εκπρόσωποι και οι αρμόδιοι Υπουργοί καθένας –όλοι δηλαδή- έχουν το λόγο για πέντε λεπτά της ώρας. 
Ορίστε, κυρία Γιαταγάνα, έχετε το λόγο για πέντε λεπτά να εξηγήσετε την ένσταση αντισυνταγματικότητας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49542"," Κύριε Υπουργέ, κυρίες και κύριοι συνάδελφοι, το παρόν νομοσχέδιο βρίθει αντισυνταγματικών διατάξεων. Εξαιτίας όμως του ελάχιστου χρόνου που δίνεται για την ανάπτυξη αυτής της ένστασης, θα επικεντρωθώ σε αυτές τις οποίες έκρινα πιο σημαντικές. 
Πρώτον, κατά το άρθρο 4 παράγραφος 1 και 2 του Συντάγματος, οι Έλληνες είναι ίσοι ενώπιον του νόμου και οι Έλληνες και οι Ελληνίδες έχουν ίσα δικαιώματα και υποχρεώσεις. Σύμφωνα με την παράγραφο 5 του ίδιου άρθρου 4, οι Έλληνες πολίτες συνεισφέρουν χωρίς διακρίσεις στα δημόσια βάρη, ανάλογα με τη φοροδοτική τους ικανότητα.
Στην προκείμενη περίπτωση, μετονομάζετε τον ΕΕΤΗΔΕ σε ΕΝΦΙΑ, για να δικαιολογήσετε την απαράδεκτη μονιμοποίηση στο διηνεκές μιας έκτακτης εισφοράς, που είχε προσωρινό χαρακτήρα. 
Με το άρθρο 1 του εν λόγω νομοσχεδίου προβλέπεται η επιβολή του ΕΝΦΙΑ σε όλα ανεξαιρέτως τα ακίνητα, από το πρώτο μάλιστα τετραγωνικό μέτρο, χωρίς να λαμβάνεται υπ’ όψιν ούτε ο προσοδοφόρος χαρακτήρας ή μη εκάστης κατηγορίας ακινήτων ούτε η δυνατότητα εκμετάλλευσης αυτών ούτε η ηλεκτροδότησή τους ή μη ούτε η χρήση ακινήτου προς βιοπορισμό ή μη. 
Αυτή η αδιάκριτη και οριζόντια επιβολή παραβιάζει τις αρχές της καθολικότητας του φόρου και της φορολόγησης με βάση τη φοροδοτική ικανότητα. 
Περαιτέρω, με το άρθρο 4 του νομοσχεδίου, περί υπολογισμού του κύριου φόρου του ΕΝΦΙΑ, εισάγεται αυθαίρετη διάκριση υπέρ μιας κατηγορίας φορολογουμένων και σε βάρος άλλης, με κριτήριο τη γεωγραφική θέση του ακινήτου, δηλαδή αν είναι εντός ή εκτός σχεδίου, η οποία οδηγεί στη διπλή φορολόγηση των ιδιοκτητών αστικών ακινήτων. Ταυτόχρονα, με τις ίδιες ρυθμίσεις μειώνεται το φορολογικό βάρος για όσους διαθέτουν μεγάλη ακίνητη περιουσία, ενώ αυξάνεται σημαντικά το βάρος για όσους έχουν μικρής και κυρίως μεσαίας αξίας ακίνητα.
Δεύτερον, ενώ με το άρθρο 17 παράγραφος 1 του Συντάγματος το κράτος υποχρεούται στην προστασία της ιδιοκτησίας, με το προαναφερόμενο άρθρο 4 του νομοσχεδίου, καθώς και με το άρθρο 5, περί υπολογισμού του Συμπληρωματικού Φόρου, που έχουν ως κριτήριο υπολογισμού τιμές ζώνης υπέρμετρα υψηλότερες από τις αγοραίες αξίες, η πλειονότητα των αστικών ακινήτων οδηγείται στη δήμευσή της υπό το βάρος της διπλής φορολόγησης και της αδυναμίας των υπόχρεων να πληρώσουν. Παράλληλα, ποινικοποιείτε την αδυναμία καταβολής των φόρων ακινήτων, με αποτέλεσμα να οδηγείτε στη φυλακή τους νομοταγείς πολίτες εξαιτίας της φτώχειας τους. 
Τρίτον, στην παράγραφο 4 του άρθρου 21 του Συντάγματος ορίζεται ότι η απόκτηση κατοικίας και μάλιστα επαρκούς αποτελεί αντικείμενο ειδικής φροντίδας του κράτους. Στις παραγράφους δε 1, 2 και 5 του ίδιου άρθρου ορίζεται ότι η οικογένεια, ως θεμέλιο της συντήρησης και προαγωγής του Έθνους, τελεί υπό την προστασία του κράτους. Επίσης, ορίζεται ότι οι πολύτεκνες καθώς και όσοι πάσχουν από ανίατη σωματική ή πνευματική νόσο έχουν δικαίωμα ειδικής φροντίδας από το κράτος. 
Με τις διατάξεις του ΕΝΦΙΑ καταργείται κάθε ψήγμα μέριμνας για τις ευάλωτες κοινωνικές ομάδες των πολύτεκνων οικογενειών και των αναπήρων, οι οποίοι έπρεπε να απαλλάσσονται από αυτούς τους φόρους, τουλάχιστον για την πρώτη κατοικία τους. Αντ’ αυτού απαλλάσσεται το ΤΑΙΠΕΔ απ’ τον ΕΝΦΙΑ. Ταυτόχρονα, καταργείται και η ελάχιστη προστασία της οικογένειας, διότι τα κριτήρια που προβλέπονται στο άρθρο 7 για τη χορήγηση έκπτωσης δεν εναρμονίζονται με την αρχή της αναλογικότητας, με αποτέλεσμα οι οικογένειες, και ιδιαίτερα οι τρίτεκνες και οι πολύτεκνες, να επιβαρύνονται δυσανάλογα σε σχέση με τους άγαμους. 
Τέταρτον, στο άρθρο 20 παράγραφος 1 του Συντάγματος, το οποίο συμφωνεί και με το άρθρο 6 παράγραφος 13 της ΕΣΔΑ, κατοχυρώνεται το θεμελιώδες δικαίωμα του πολίτη για παροχή έννομης προστασίας απ’ τα δικαστήρια, αποτελεί δε θεμελιώδη αρχή του κράτους δικαίου. Οι δικονομικές λεπτομέρειες που είναι επιτρεπτό να καθορίζει κάθε κράτος μέλος της Ένωσης δεν επιτρέπεται να καθιστούν πρακτικώς αδύνατη ή δυσχερή την άσκηση των δικαιωμάτων των πολιτών. 
Εν προκειμένω, με τη ρύθμιση της παραγράφου 8 του άρθρου 40, αντικαθίσταται το άρθρο 5 του Κώδικα Φορολογικής Διαδικασίας και προβλέπονται νέες ρυθμίσεις ως προς την επίδοση των πράξεων που εκδίδει η φορολογική αρχή. Οι ρυθμίσεις αυτές αντίκεινται στις προαναφερόμενες διατάξεις που κατοχυρώνουν την παροχή έννομης προστασίας των διοικουμένων, γιατί καταργούν τη διάταξη που προέβλεπε την έναρξη της προθεσμίας ασκήσεως προσφυγής από τότε που ο διοικούμενος έλαβε αποδεδειγμένα πλήρη γνώση του περιεχομένου της πράξης της διοίκησης. 
Τέλος, πέμπτον, στο άρθρο 2 παράγραφος 1 του Συντάγματος ορίζεται ότι ο σεβασμός και η προστασία της αξίας του ανθρώπου αποτελούν την πρωταρχική υποχρέωση της πολιτείας. 
Στις διατάξεις του ΕΝΦΙΑ δεν προβλέπεται καμμία μέριμνα για τις ευάλωτες κοινωνικά ομάδες, όπως οι μακροχρόνια άνεργοι, οι ανάπηροι που ζουν με εξευτελιστικό εισόδημα, οι πολίτες που ζουν κάτω από το όριο της φτώχιας, ανεξάρτητα από το ακίνητο ή ακίνητα που διαθέτουν, γενικότερα δε οι εκατοντάδες χιλιάδες των Ελλήνων που χρωστούν στις τράπεζες την πρώτη τους κατοικία και δεν μπορούν να την ξεχρεώσουν. 
Συμπερασματικά, οι προτεινόμενες ρυθμίσεις του ΕΝΦΙΑ είναι κατάφωρα αντισυνταγματικές. 
Καθ’ υποφοράν λεκτέον ότι η Βουλή, όταν νομοθετεί, οφείλει να εκφράζει τη βούληση της συντριπτικής πλειοψηφίας του λαού και να εναρμονίζει τους νόμους με τις συνθήκες διαβίωσης των πολιτών. Ο ΕΝΦΙΑ βρίσκεται σε πλήρη δυσαρμονία με το περί δικαίου αίσθημα του λαού, όπως αυτό εκφράστηκε από όλους ανεξαιρέτως τους φορείς που κλήθηκαν και προσήλθαν ενώπιον της επιτροπής. 
Ως εκ τούτου, σας καλούμε να καταψηφίσετε το παρόν νομοσχέδιο. Άλλως ζητάμε από την Κυβέρνηση να το αποσύρει άμεσα για να μη δημιουργηθούν περαιτέρω οδυνηρότατες συνέπειες για τον λαό μας, που αυτή τη στιγμή είναι καθημαγμένος. 
Σας ευχαριστώ.
(Χειροκροτήματα από την πτέρυγα των ΑΝΕΛ)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"49543"," Κι εμείς ευχαριστούμε την κ. Γιαταγάνα.
Τον λόγο έχει η κ. Φεβρωνία Πατριανάκου για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49544"," Κύριε Πρόεδρε, το συζητούμενο νομοσχέδιο θεσπίζει ενιαίο φόρο ιδιοκτησίας ακινήτων και έχουμε όλοι οι συνάδελφοι στα χέρια μας την αντίστοιχη έκθεση της Επιστημονικής Υπηρεσίας της Βουλής. Πουθενά δεν υπάρχουν οι αιτιάσεις οι οποίες διατυπώθηκαν τώρα από την συνάδελφο κ. Γιαταγάνα. Επικαλέστηκε μία σειρά από άρθρα του Συντάγματος τα οποία παραβιάζονται. 
Θα ήθελα, λοιπόν, κι εγώ να επικαλεστώ ότι με βάση το άρθρο 17 η ιδιοκτησία τελεί υπό την προστασία του κράτους. Δικαιώματα που απορρέουν όμως από αυτή δεν μπορούν να ασκούνται σε βάρος της δημόσιας ωφέλειας, δηλαδή το ίδιο το Σύνταγμα θέτει ως υπέρτερο αγαθό τη δημόσια ωφέλεια. Σε συνδυασμό, λοιπόν, με το άρθρο 78 παράγραφος 1, όπου ορίζεται ότι το αντικείμενο της φορολόγησης μπορεί να είναι το εισόδημα, η περιουσία, οι δαπάνες, οι συναλλαγές ή διάφορες κατηγορίες τους, προκύπτει σαφώς ότι η ακίνητη περιουσία μπορεί να φορολογηθεί ανεξάρτητα από τα άλλα κριτήρια και ανεξάρτητα από το αν αποφέρει εισόδημα. Υπέρτερο, λοιπόν, κριτήριο για όλα αυτά είναι η δημόσια ωφέλεια, που στη συγκεκριμένη περίπτωση δημόσια ωφέλεια είναι η επίτευξη των οικονομικών και κοινωνικών σκοπών αυτού του φόρου. 
Είμαστε αναγκασμένοι να επικαλεστούμε και την απόφαση του Συμβουλίου της Επικρατείας, η οποία εκδόθηκε ακριβώς γι’ αυτόν τον λόγο, διότι κάποιοι προσέφυγαν σε προγενέστερο στάδιο, προκειμένου να αμφισβητήσουν αυτό ακριβώς το επιχείρημα το οποίο αναπτύχθηκε, να συσχετίσουν δηλαδή το ακίνητο με την πρόσοδο από το ακίνητο. Έρχεται, λοιπόν, η απόφαση του ΣτΕ, η οποία ορίζει ότι φοροδοτική ικανότητα που απορρέει από αυτή καθ’ εαυτή την κατοχή της ακίνητης περιουσίας ως φορολογητέας ύλης είναι διαφορετική από το εισόδημα και μάλιστα προχωράει στην ερμηνευτική εκδοχή ότι μόνο το εισόδημα δεν μπορεί να αποτελέσει βάση φορολογίας, διότι δεν ευρίσκει έρεισμα στο άρθρο 78 παράγραφος 1 του Συντάγματος. Δηλαδή, τι λέει το Συμβούλιο της Επικρατείας; Ότι οι αιτιάσεις σήμερα της Αντιπολίτευσης, που συσχετίζει το εισόδημα με το ακίνητο, είναι αντισυνταγματικές.
Και βέβαια, η ίδια η Επιστημονική Επιτροπή της Βουλής -κι αυτό πρέπει να το ομολογήσετε γιατί το έχετε όλοι στα χέρια σας- ορίζει ότι δεν παραβιάζεται με βάση αυτόν τον νόμο η αρχή της καθολικότητας και η αρχή της ισότητας του φόρου. Μάλιστα, η Έκθεση της Επιστημονικής Επιτροπής της Βουλής θίγει δύο ζητήματα, τα οποία και κατά την άποψή μας, είναι πάρα πολύ σοβαρά και γι’ αυτό τα έθεσα ήδη στην ομιλία μου επί της αρχής, όπως και πολλοί άλλοι συνάδελφοι. 
Πρώτον, υπάρχουν κοινωνικά κριτήρια για τους οικονομικά ασθενέστερους: Τρίτεκνοι, πολύτεκνοι και άτομα με αναπηρία 80% και άνω απαλλάσσονται 100% του φόρου. Αλλά εμείς οι ίδιοι είπαμε ότι επιθυμούμε για λόγους κοινωνικής δικαιοσύνης και αυξημένης ευαισθησίας να αυξήσουμε αυτά τα κριτήρια και να διευρύνουμε το βασικό φορολογικό όριο. Δεύτερον, θελήσαμε να εξετάσουμε και να αποσαφηνίσουμε τι εννοούμε ληξιπρόθεσμες οφειλές. Αυτά όμως δεν αφορούν την αντισυνταγματικότητα, κυρίες και κύριοι συνάδελφοι, αυτά αφορούν ζητήματα που ο νομοθέτης οφείλει να ρυθμίσει για λόγους, όπως προείπα, κοινωνικής ευαισθησίας. 
Κυρίες και κύριοι συνάδελφοι, είναι σαφές: Οι ΑΝΕΛ, μετά από τον χθεσινό τους εναγκαλισμό με τη Χρυσή Αυγή, προφανώς για να επανασυνδεθούν με τον αδελφό ΣΥΡΙΖΑ, είναι υποχρεωμένοι σήμερα να παίξουν τον ρόλο του καλού μαθητή στις ασκήσεις επαναστατικής γυμναστικής.
Λυπούμαστε, αλλά σ’ αυτό το παιχνίδι δεν θα μπούμε. Η σοβαρότητα όλων μας εδώ μέσα κρίνεται από την ίδια την κοινωνία. Όλοι κρινόμαστε και στο τέλος εκεί θα απολογηθούμε. 
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"49545"," Το λόγο έχει για πέντε λεπτά ο κ. Κοντονής.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49546"," Ευχαριστώ, κύριε Πρόεδρε.
Κυρίες και κύριοι συνάδελφοι, θεωρούμε ότι η ένσταση η οποία έχει κατατεθεί είναι νόμω βάσιμη. Στηρίζεται στο άρθρο 4 παράγραφος 5 του Συντάγματος και είναι και ουσία βάσιμη. Θα σας αναφέρω, λοιπόν, τρία παραδείγματα, σχετικά με το πώς μεταχειρίζεστε τους φτωχούς και τους ανήμπορους με αυτό το νομοσχέδιο. 
Πρώτον, θέλω να τονίσω ότι όσοι έχουν ακίνητη περιουσία κάτω από 200.000 ευρώ πλήρωναν μέχρι πρότινος το χαράτσι της ΔΕΗ, το οποίο το Συμβούλιο της Επικρατείας είχε κρίνει ως συνταγματικό υπό την προϋπόθεση ότι είναι προσωρινό μέτρο. Εσείς σήμερα το κάνετε μόνιμο. 
Δεύτερο παράδειγμα είναι ότι όσοι είχαν ιδιοκτησία, ακίνητα τα οποία δεν είχαν συνδεθεί με την ηλεκτροδότηση, αυτοί δεν πλήρωναν καθόλου χαράτσι. Τώρα βάζετε και σ’ αυτούς. Πρόκειται για κουφάρια άδεια, των οποίων οι ιδιοκτήτες δεν είχαν τη δυνατότητα ούτε να τα ηλεκτροδοτήσουν, αλλά ούτε να πληρώσουν το ελάχιστο πάγιο και εσείς τους βάζετε αυτά τα απαράδεκτα χαράτσια. 
Το τρίτο παράδειγμα είναι ότι για πρώτη φορά στα χρονικά της ελληνικής Βουλής περνάει νομοσχέδιο με το οποίο φορολογούνται τα αγροτικά ακίνητα. Και στον αντίποδα αυτών των επαχθών μέτρων για τους φτωχούς και ανήμπορους, κάνετε την αντίστροφη πορεία γι’ αυτούς οι οποίοι «έχουν και κατέχουν».
Κοιτάξτε, κύριοι συνάδελφοι. Σας λέμε και σας τονίζουμε ότι ο συντελεστής του φόρου μειώνεται ανάλογα με την αύξηση της τιμής ζώνης. Και σας φέρνω ένα παράδειγμα. Σε τιμή ζώνης έως 500 ευρώ ανά τετραγωνικό, ο συντελεστής είναι 0,80%, ενώ μειώνεται και φτάνει μέχρι το 0,2% για τιμή ζώνης πάνω από 5.000 ευρώ. Αυτός δεν είναι προκλητικός τρόπος με τον οποίο ευνοείτε αυτούς που έχουν μεγάλη ακίνητη περιουσία, αντίθετα με αυτά που σας είπα προηγουμένως;
Και ακόμα χειρότερα, έχουμε φοροελαφρύνσεις για τη μεγάλη ακίνητη περιουσία, αφού καταργήσατε το 2%. Προσέξτε τώρα! Σ’ αυτή την περίπτωση, ο κάτοχος ακίνητης περιουσίας 10.000.000 ευρώ θα πληρώσει συμπληρωματικό φόρο 93.600 ευρώ, ενώ θα πλήρωνε 144.000 ευρώ. Θα πληρώσει, δηλαδή, 50.800 ευρώ λιγότερα. 
Ας δούμε, λοιπόν, τι κάνετε. Τους μεν αδύναμους τους χαρατσώνετε, με αποτέλεσμα να πληρώνουν μέχρι και οι αγρότες, αλλά και τα ακίνητα που δεν έχουν ρεύμα, ενώ στους άλλους βάζετε φοροαπαλλαγή. Όμως, εδώ ξεπερνάτε κάθε όριο αντισυνταγματικότητας. 
Η κ. Πατριανάκου μίλησε για την Επιστημονική Επιτροπή της Βουλής. Θα ήθελα, λοιπόν, κυρία Πατριανάκου, να διαβάσετε τι λέει η Επιστημονική Επιτροπή της Βουλής, την οποία και επικαλείστε, στη σελίδα 15. Διότι στο νομοσχέδιο, για παράδειγμα, για τα αυθαίρετα που ήταν κόλαφος για την Κυβέρνηση, αυτά που έλεγε η Επιστημονική Επιτροπή της Βουλής, δεν τα πήρατε καθόλου υπ’ όψιν σας και τα παρακάμψατε. 
Όσον αφορά, λοιπόν, το συγκεκριμένο νομοσχέδιο, θα ήθελα να διαβάσετε τι λέει στη σελίδα 15, για να δείτε τι λέει για τη φωτογραφική διάταξη του άρθρου 38 παράγραφος 3 που αφορά τον κ. Γκίκα Μάναλη. Έτσι νομοθετείτε! 
Στη σελίδα 15, λοιπόν, η Επιστημονική Επιτροπή της Βουλής σας λέει ότι είναι απαράδεκτη η φωτογραφική διάταξη που θέλετε να περάσετε και με την οποία απαλλάσσετε τον κ. Γκίκα Μάναλη από ποινικές και αστικές ευθύνες και μάλιστα εκ των προτέρων. Σας το λέει επί λέξει, κυρία Πατριανάκου. Και αναφέρομαι σε εσάς, γιατί εσείς είχατε το κουράγιο να επικαλεστείτε την Επιστημονική Επιτροπή της Βουλής. 
Η Επιστημονική Επιτροπή της Βουλής, λοιπόν, σας λέει τα εξής: «Σημειώνεται ότι αν μεν η απαλλαγή του ειδικού διαχειριστή από ποινική ευθύνη αφορά ήδη τελεσθείσες αξιόποινες πράξεις, μπορεί να διατυπωθεί προβληματισμός αν η προτεινόμενη ρύθμιση συνιστά αμνηστία, η οποία όμως παρέχεται μόνο υπό τους όρους των παραγράφων 3 και 4 του άρθρου 47 του Συντάγματος. Εάν, δε αφορά την απαλλαγή του για μελλοντικές πράξεις, δεν συνάδει προς την αρχή της διάκρισης των λειτουργιών». 
Τα διαβάζετε αυτά που σας λέει η Επιστημονική Επιτροπή της Βουλής; Τα λαμβάνετε υπόψη σας; Είναι συνταγματικά αυτά, κυρίες και κύριοι συνάδελφοι της Νέας Δημοκρατίας;","ΣΤΑΥΡΟΣ ΚΟΝΤΟΝΗΣ",236
"49547"," Αυτό είναι άλλο θέμα! 
(Θόρυβος από την πτέρυγα της Νέας Δημοκρατίας)
Σας λέμε λοιπόν, όσον αφορά το πρώτο σκέλος, να ακούσετε και να διαβάσετε τι είπε σήμερα στη Βουλή ο κ. Προκόπης Παυλόπουλος και θα δείτε αν αυτά τα οποία επικαλούμεθα είναι βάσιμα και εύλογα στο σύνολό τους.","ΧΡΥΣΑΝΘΟΣ ΛΑΖΑΡΙΔΗΣ",275
"49548"," Δεν διαβάζουν, αλλά δεν ακούνε κιόλας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΝΑΓΙΩΤΗΣ ΛΑΦΑΖΑΝΗΣ",279
"49549"," Κύριε Πρόεδρε, τελειώνω σε δεκαπέντε δευτερόλεπτα. 
Εμείς, κύριε Πρόεδρε, ξέρουμε πολύ καλά και ποιους εκφράζει και τι εκφράζει το Σύνταγμα. Εκφράζει τις κυρίαρχες πολιτικές και κοινωνικές δυνάμεις, αυτές που το κατήρτισαν. Όμως, το Σύνταγμα εγγράφει στα άρθρα του πολιτικούς και κοινωνικούς αγώνες, τους κοινωνικούς αγώνες των εργαζομένων και πολιτικούς αγώνες της Αριστεράς. Και θέλουμε να καταδείξουμε σήμερα στον ελληνικό λαό ότι η αντισυνταγματική τακτική της Κυβέρνησης να νομοθετεί κατ’ αυτό τον τρόπο, ο κρατικός αυταρχισμός και η καταστολή, πάνε χέρι-χέρι με τη νεοφιλελεύθερη πολιτική των μνημονίων και με τη φτωχοποίηση της κοινωνίας. 
Κρατικός αυταρχισμός, αντισυνταγματικότητα, μείωση και εξαφάνιση των πολιτικών και κοινωνικών δικαιωμάτων έρχονται και δένουν με την πολιτική της Κυβέρνησης του ΠΑΣΟΚ και της Νέας Δημοκρατίας. Αυτά καταδεικνύουμε στη σημερινή συζήτηση αντισυνταγματικότητας και γι’ αυτό υπερασπιζόμαστε τέτοιες διατάξεις ενός Συντάγματος, στο οποίο έχουν εγγραφεί με βάση τους αγώνες των εργαζομένων, της νεολαίας και όλου του ελληνικού λαού. Αυτά υπερασπιζόμαστε και αυτά θα υπερασπιζόμαστε μέχρι τέλους.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΑΥΡΟΣ ΚΟΝΤΟΝΗΣ",236
"49550"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού συμμετείχαν στο Εκπαιδευτικό Πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, πενήντα μαθητές και μαθήτριες και δύο εκπαιδευτικοί από το Β΄ Τμήμα του 1ου Γυμνασίου Αιγίου. 
(Χειροκροτήματα απ’ όλες τις πτέρυγες της Βουλής)
 Το λόγο έχει ο κ. Κουκουλόπουλος για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49551"," Κύριε Πρόεδρε, κυρίες και κύριοι συνάδελφοι, κρίνοντας από τους τόνους αγόρευσης εκ μέρους της Αξιωματικής Αντιπολίτευσης, αναρωτιέμαι ποιος έκανε την ένσταση. Όμως, η απάντηση έχει δοθεί νωρίτερα από τον ίδιο τον αγορητή. Και δεν το λέω απαξιωτικά και ειρωνικά, όχι γιατί δεν το συνηθίζω, αλλά γιατί δεν το επιτρέπω σε κανέναν και πολύ περισσότερο στον εαυτό μου. 
Λυπάμαι, κύριε συνάδελφε, αλλά δεν έχετε διαβάσει το νόμο. Διότι το παράδειγμα που επικαλεστήκατε με την απαλλαγή του πλουσίου με τη μεγάλη περιουσία δεν υφίσταται. Ξεχάσατε να λάβετε υπόψη σας το φόρο ακίνητης περιουσίας, που μέχρι τώρα πλήρωνε και είπατε ένα εντελώς πλασματικό παράδειγμα. Φαίνεται ότι γι’ αυτό το λόγο δεν κάνετε και ένσταση αντισυνταγματικότητας. Γιατί δεν είχατε προλάβει να διαβάσετε το νόμο. Και ήρθατε εδώ να συζητήσετε –τι ανάγκη έχετε!- βγάζοντας ένα λογύδριο, το οποίο είναι μνημείο συντηρητισμού παλαιάς κοπής του προηγούμενου ή μάλλον του προ-προηγούμενου αιώνα, αφού πια μπήκαμε στον 21ο.","ΠΑΡΙΣ ΚΟΥΚΟΥΛΟΠΟΥΛΟΣ",245
"49552"," Στην εποχή των σπηλαίων φαίνεται ότι είχε πάει!","ΠΑΝΑΓΙΩΤΗΣ ΛΑΦΑΖΑΝΗΣ",279
"49553"," Αυτά που λέτε εσείς του ΣΥΡΙΖΑ αυτές τις μέρες για την ιδιοκτησία και τη φορολόγησή της, δεν υπάρχουν πουθενά στον κόσμο. Είναι μνημειώδη αυτά που λέγονται από τον εισηγητή σας μέχρι τους ομιλητές σας. Ήρθατε εδώ, λοιπόν, να πείτε τι;
Κύριε Πρόεδρε, εγώ που δεν είμαι νομικός –και είναι ευχής έργον- ζήτησα τη συνδρομή συναδέλφου νομικού για δύο-τρία θέματα και γνωρίζοντας τα στοιχειώδη, έχω να πω τρία απλά πράγματα. Το πρώτο είναι ότι η Ελλάδα ανήκει σε ένα συγκεκριμένο κόσμο που λέγεται Ευρώπη και αποτελεί βούληση της συντριπτικής πλειοψηφίας των συμπολιτών μας. Υπάρχει ευρωπαϊκό κεκτημένο, υπάρχει ευρωπαϊκός νομικός πολιτισμός. 
Πουθενά στην Ευρώπη δεν υπάρχει συντεταγμένη πολιτεία που δεν υπάρχει αντίστοιχη φορολόγηση, πουθενά. Αυτό είναι το πρώτο. 
Δεν χρειάζεται, λοιπόν, να είναι κανείς νομικός ή πολύ περισσότερο συνταγματολόγος, για να καταλάβει κατά πόσο έχουν βάση όλοι αυτοί οι ισχυρισμοί, που διατυπώνονται εδώ, δίκην γνωρίζοντος νομικά για εμάς που γνωρίζουμε λιγότερο ή καθόλου. 
Και βέβαια, είναι γνωστό το ζήτημα της υπερίσχυσης των ευρωπαϊκών προβλέψεων, κανονισμών και διατάξεων κάθε φορά που μπαίνει ζήτημα. Έχει κριθεί τετελεσμένο αυτό εκατοντάδες φορές από τότε που είμαστε μέλος της Ευρωπαϊκής Ένωσης. Και το γνωρίζουν και όσοι άσκησαν διοίκηση. Και αν δεν το γνωρίζαμε, το μάθαμε καλά αυτό. Το ξέρουν –νομίζω- όλοι οι πολίτες.
Δεύτερον, όχι ως νομικοί, αλλά ως ενήμεροι πολίτες -δεν θα πω καν ως Βουλευτές και πολιτικοί- έχουμε υποχρέωση να γνωρίζουμε τι ακριβώς συνέβη με το ΕΕTHΔΕ -το αποκαλούμενο χαράτσι- και το Συμβούλιο της Επικρατείας. Το ζήτημα του τρόπου είσπραξης κρίθηκε αμετάκλητα στο Συμβούλιο της Επικρατείας και όχι βέβαια η φορολόγηση της ακίνητης περιουσίας, που ήταν τμήμα των προσφυγών και απερρίφθη, πολύ απλά. 
Τέλος, κύριε Πρόεδρε, θέλω σ' αυτό το σημείο να πω ότι καλά θα κάνουν οι συνάδελφοι της Αντιπολίτευσης, οι οποίοι δεν χάνουν ευκαιρία να απευθύνουν ειρωνικά σχόλια στους Βουλευτές της Συμπολίτευσης για ό,τι κάνουν μαζί με τον Υπουργό Οικονομικών και το επιτελείο του για να έχουμε το τελικό σχέδιο νόμου, να είναι πιο προσεκτικοί, γιατί εκπροσωπούμε πολίτες και αυτή είναι η αποστολή μας. Αυτή είναι η αποστολή μας! Ποια είναι η αποστολή μας; Να προσφεύγουμε στους ειδικούς;
 Δεν μπορούμε να καταλάβουμε εμείς με βάση τη σχέση που έχουμε με τους πολίτες και τη μέση κοινωνική αντίληψη αν ένας φόρος ακινήτων είναι δίκαιος περισσότερο ή λιγότερο; Τι έπρεπε να κάνουμε; Να μείνουμε με σταυρωμένα χέρια; Δεν έχουμε άποψη εμείς για την αγροτιά; Δεν έχουμε άποψη για τα πόσα βασίζει η Ελλάδα στην αγροτιά; Πόσο δοκιμάζεται ο κάτοικος του αστικού χώρου με την ανεργία; Είμαστε από άλλη χώρα εμείς; Αυτός δεν είναι ο ρόλος μας;
 Ε, λοιπόν, εμείς οι Βουλευτές της Συμπολίτευσης -και ειδικότερα εμείς του ΠΑΣΟΚ, μιας και μιλώ ως Εκπρόσωπος του ΠΑΣΟΚ- θα ήθελα να πω ότι αυτό για το οποίο μας λοιδορούν είναι ότι έχουμε ένα τεκμήριο γνώσης πολύ προωθημένης για το νόμο και ότι ο νόμος, κύριε Πρόεδρε, ναι, είναι αναλογικός και προοδευτικός. Γι’ αυτό δεν έχουν καμμία βάση όλοι οι υπόλοιποι ισχυρισμοί περί ανισοτήτων και όλα τα υπόλοιπα. Διορθώσεις πολλές μπορούμε να κάνουμε. Όποιος παρακολουθεί από το Βήμα τι λένε οι Βουλευτές και του ΠΑΣΟΚ και της Νέας Δημοκρατίας που συμμετείχαν στη διαμόρφωση, θα δει ότι η προσπάθειά μας θα συνεχίζεται μέχρι αύριο το βράδυ. Και όταν αύριο-μεθαύριο αυτός ο φόρος πάει όπως πρέπει στην αυτοδιοίκηση, εκεί, στο εγγύτερο στον πολίτη επίπεδο θα γίνει και η τελική διόρθωση αυτού του φόρου, όπως γίνεται σε όλο το σύγχρονο και πολιτισμένο κόσμο.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"49554"," Ευχαριστούμε τον κ. Κουκουλόπουλο.
Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Βασίλειος Καπερνάρος για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49555"," Κύριε Πρόεδρε, με κάλυψε προηγουμένως η κ. Γιαταγάνα.","ΒΑΣΙΛΕΙΟΣ ΚΑΠΕΡΝΑΡΟΣ",185
"49556"," Το λόγο έχει ο κ. Τσούκαλης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49557"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σύμφωνα με την παράγραφο 4 του άρθρου 5 του Συντάγματος, οι Έλληνες πολίτες συνεισφέρουν χωρίς διακρίσεις στα δημόσια βάρη ανάλογα με τις δυνάμεις τους. Τι σημαίνει το «πώς ερμηνεύεται η συγκεκριμένη διάταξη για τους μη νομικούς»; Ότι η φοροδοτική ικανότητα δεν κρίνεται από το αντικείμενο του φόρου, αλλά κρίνεται από το υποκείμενο του φόρου, από το πρόσωπο του φόρου. Επειδή, λοιπόν, εδώ χρειάζεται και η ιδιότητα του νομικού, σημαίνει ότι δεν μπορείς να κρίνεις τη φορολογητέα ύλη ή τη φοροδοτική ικανότητα από ένα ακίνητο μόνο του, αλλά από ένα ακίνητο το οποίο ανήκει σε έναν φορέα.
 Παρακολούθησα με πολύ μεγάλη προσοχή την αντίκρουση της κ. Πατριανάκου και του κ. Κουκουλόπουλου, οι οποίοι δεν είναι νομικοί, γι’ αυτό χρησιμοποίησαν με πάρα πολύ μεγάλη προσοχή, κυρίες και κύριοι συνάδελφοι, τον όρο «ακίνητη περιουσία». Δεν είπαν «φόρο ακινήτων», χρησιμοποίησαν τον όρο «ακίνητη περιουσία». 
Κυρία Πατριανάκου, η νομολογία του Συμβουλίου της Επικρατείας και η απόφαση που επικαλεστήκατε αναφέρεται, βεβαίως, σε μη προσοδοφόρο ακίνητη περιουσία και όχι σε ακίνητη. Που σημαίνει τι; Ότι μπορεί να φορολογήσεις μη προσοδοφόρο ακίνητο με την έννοια ότι εντάσσεται στη συνολική περιουσία ενός προσώπου και μέσα απ’ αυτήν την περιουσία το φορολογείς. Αυτή είναι πάγια αρχή του φορολογικού δικαίου, πάγια διεθνής αρχή του φορολογικού δικαίου και πάγια είναι η νομολογία όλων των Ευρωπαϊκών Δικαστηρίων σε σχέση με αυτήν την αντιμετώπιση. Που σημαίνει τι; Ότι η φοροδοτική ικανότητα κάθε πολίτη αξιολογείται και κρίνεται από το σύνολο της περιουσίας.
Στο σημείο αυτό, να γίνω πιο συγκεκριμένος. Κυρίες και κύριοι συνάδελφοι, ας υποθέσουμε ότι έχουμε δύο ίδια ακίνητα στον ίδιο δρόμο, με ίδια επιφάνεια και με ίδιους συντελεστές. Το ένα είναι το μοναδικό περιουσιακό στοιχείο ενός πολίτη και το διπλανό ανήκει σε κάποιον που έχει μία κινητή περιουσία –για να είναι πιο παραστατικό το παράδειγμα- αξίας 500 χιλιάδων ευρώ. Φορολογείται το ίδιο. Σας πληροφορώ ότι η συγκεκριμένη διάκριση είναι σαφέστατα αντισυνταγματική. 
Και επειδή έγινε αναφορά στην Έκθεση του Επιστημονικού Συμβουλίου της Βουλής, θα ήθελα να σας πω και εγώ από τη δική μου την πλευρά -γιατί το διάβασα- ότι υπάρχει μία ευθεία αναφορά σε αντισυνταγματικότητα και μία έμμεση, η οποία όμως είναι χαρακτηριστική της αντισυνταγματικότητας. 
Η μία αναφέρεται στις εξαιρέσεις, δηλαδή στο άρθρο 7. Περιλαμβάνεται στη σελίδα 7 και 8 της έκθεσης, στο τέλος της σελίδας 7 και στην αρχή της σελίδας 8. «Η σύνδεση τυχόν απαλλαγών ή μειώσεων από το φόρο με κριτήρια μη συνδεδεμένα με το είδος και την αξία του αντικειμένου ή του φόρου -παραδείγματος χάρη ακίνητη περιουσία- ή με την προσωπική φοροδοτική ικανότητα του υποκειμένου στο φόρο, δηλαδή με το ατομικό ή με το οικογενειακό του εισόδημα ή με την συνολική αξία της περιουσίας του, δεν φαίνεται να βρίσκεται σε αρμονία ούτε με το άρθρο 4 παράγραφος 5 του Συντάγματος». Αυτή είναι η ευθεία αναφορά. Υπάρχει και η έμμεση αναφορά, πλην όμως -πιστέψτε με- μπορεί να οδηγήσει σε αντίστοιχη κρίση δικαστική. 
Είναι προφανές ότι η επιβολή φόρου ακίνητης περιουσίας με κριτήριο τη συνολική αξία της περιουσίας του υποκειμένου στο φόρο αντί της αυτοτελούς επιβολής φόρου επί ακινήτου βρίσκεται εγγύτερα στο πνεύμα του άρθρου 4 παράγραφος 5 του Συντάγματος, λαμβανομένου υπ' όψιν ότι η φοροδοτική ικανότητα κρίνεται εν τέλει στο επίπεδο του υποκειμένου στο φόρο και δεν εξαντλείται στο επίπεδο του αντικειμένου του φόρου. Είναι αυτό το οποίο σας ανέφερα προηγουμένως. Αυτές είναι οι αναφορές του Επιστημονικού Συμβουλίου της Βουλής. 
Η φιλοσοφία της πρότασης της Δημοκρατικής Αριστεράς –τότε είχαμε κάνει με τη συμμετοχή μας στην Κυβέρνηση- ακριβώς αυτό περιλάμβανε. Αυτό είναι αναφορά σ' αυτό που ανέφερε ο κ. Κουκουλόπουλος περί της άποψης που μπορεί να έχει ο καθένας επί της φορολόγησης της ακίνητης περιουσίας. Βεβαίως, φορολόγηση της ακίνητης περιουσίας, όπως γίνεται σε όλες τις χώρες του κόσμου, αλλά επί της περιουσίας και όχι επί του ακινήτου. Αυτό, λοιπόν, το οποίο προκύπτει από τις συγκεκριμένες διατάξεις και τις οποίες εμείς επικροτούμε είναι ότι πραγματικά οι συγκεκριμένες –τουλάχιστον- διατάξεις αντίκεινται στο Σύνταγμα.
Ευχαριστώ πολύ. 
(Χειρoκροτήματα από την πτέρυγα της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"49558"," Το λόγο έχει ο κ. Παφίλης για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49559"," Για άλλη μία φορά γίνεται συζήτηση για το θέμα συνταγματικότητας και αντισυνταγματικότητας ενός ακόμα νόμου. Εγώ θα έλεγα να αφήσουμε τα νομικά και τις διάφορες ερμηνείες των νομικών και να μιλήσουμε με την απλή λογική για το Σύνταγμά σας, διότι εμείς δεν το ψηφίσαμε. Τι λέει, λοιπόν, το Σύνταγμα; 
Λέει ότι κάθε Έλληνας πολίτης εισφέρει ανάλογα με τις δυνατότητές του. Έτσι δεν λέει; Συμφωνείτε; 
Πείτε μου λοιπόν όλοι εσείς, ποιο φορολογικό σύστημα στον καπιταλισμό, αλλά κυρίως στη χώρα μας, το εφαρμόζει αυτό; Ποιο απ’ όλα απ’ όσα γνωρίσαμε από υπάρξεως συντάγματος; Κανένα! Είναι υποκρισία ή δεν είναι; 
Πού εφαρμόζεται αυτό, όταν ο μισθωτός φορολογείται από το ένα ευρώ και όταν οι επιχειρήσεις και οι μονοπωλιακοί όμιλοι συνεχώς φορολογούνται όλο και λιγότερο; Ποιος δηλαδή καθορίζει τελικά αυτό το θέμα των δυνατοτήτων; Πόσα θέλει για να ζήσει ένας μισθωτός, ένας εργαζόμενος, που δουλεύει μια ζωή και πόσα ένας άλλος, ο οποίος κερδίζει μια ζωή από τον μισθωτό; Άρα, οι διακηρύξεις του αστικού συντάγματος είναι υποκριτικές. Καθαρά υποκριτικές! 
Δεύτερον, ποιος ερμηνεύει αυτό το άρθρο; Αυτή είναι μια γενική διατύπωση, που καθένας μπορεί να την ακούει κι αν είναι αφελής να την πιστεύει κιόλας. Ποιος ερμηνεύει, λοιπόν, το άρθρο αυτό ως προς τις δυνατότητες του καθενός; Η εκάστοτε κυβέρνηση. Η κυβερνητική πλειοψηφία. Ναι ή όχι; 
Έτσι δεν είναι, κύριε Κεφαλογιάννη;","ΑΘΑΝΑΣΙΟΣ ΠΑΦΙΛΗΣ",425
"49560"," Ναι.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49561"," Πώς την ερμηνεύει, λοιπόν; Την ερμηνεύει κατά το ότι τα νομικά πρόσωπα παραδείγματος χάριν στους άμεσους φόρους συνεισφέρουν το 25%, ενώ έχουν πάνω από 70%-75% του πλούτου που παράγεται στη χώρα, ενώ τα φυσικά πρόσωπα, δηλαδή οι μισθωτοί, συνεισφέρουν το 75%. 
Να πώς το ερμηνεύουν οι κυβερνήσεις που υπηρετούν αυτό το σύστημα, δηλαδή ο καθένας συνεισφέρει έτσι ακριβώς. Δηλαδή, οι πλούσιοι, οι κεφαλαιοκράτες, συνεισφέρουν με 25%, παρ’ ότι κατέχουν το 80% του πλούτου, ενώ οι μισθωτοί, που κατέχουν το 20%, συνεισφέρουν το 75%. Ναι ή όχι; Όποιος έχει αντίρρηση, να το πει.","ΑΘΑΝΑΣΙΟΣ ΠΑΦΙΛΗΣ",425
"49562"," Θα σας πω μετά.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49563"," Επιτρέπω διακοπές. Δεν υπάρχουν. 
Τρίτον, πώς ερμηνεύεται, λοιπόν, το ότι ο καθένας συνεισφέρει ανάλογα με τις δυνατότητες του, αφού οι άμεσοι φόροι αποτελούν το 45% της συνολικής φορολογικής επιβάρυνσης, ενώ οι έμμεσοι φόροι το 55%; 
Τι σημαίνει πρακτικά αυτό; Ο φόρος στη ζάχαρη, στο τσιγάρο κ.λπ. που πληρώνουν τα λαϊκά στρώματα είναι ίδιο ποσοστό του μισθού τους με αυτό που πληρώνουν εκείνοι που βγάζουν εκατομμύρια και δισεκατομμύρια; Όχι, βέβαια. Ποιος το ερμηνεύει αυτό λοιπόν κάθε φορά; Η κυβέρνηση, που υπάρχει και που υπηρετεί αυτό το σύστημα. 
Άρα, είναι κοροϊδία και το λέμε ωμά. Άλλο αν ορισμένοι προσπαθούν να δημιουργήσουν κάποιες αυταπάτες. 
Είναι, λοιπόν, έτσι διατυπωμένα αυτά τα υποτίθεται δίκαια και μεγάλα και πομπώδη άρθρα του Συντάγματος για την ισότητα των πολιτών κ.λπ., ώστε να μπορεί να τα κάνει «λάστιχο» η κάθε κυβέρνηση και να τα ερμηνεύει όπως θέλει, ανάλογα με τη φάση που βρίσκεται το ίδιο το καπιταλιστικό σύστημα -αν είναι σε ανάπτυξη ή σε κρίση- και να ψηφίζει τους ανάλογους νόμους, που τους θεωρεί πάντα συνταγματικούς, γιατί το επιτρέπει το Σύνταγμα. 
Λένε, λοιπόν, κάποιοι ότι εγγράφει και τους κοινωνικούς αγώνες. Συμφωνούμε! Όμως, στο Σύνταγμα καταγράφεται η κυρίαρχη ιδεολογία, που είναι η αστική. Είναι αστικό το Σύνταγμα. Τα υπόλοιπα είναι συμπληρωματικά και μπορούν να υπάρχουν σαν γενικές διακηρύξεις, αλλά στην πράξη δεν εφαρμόζονται. 
Εμείς τι λέμε λοιπόν συνολικά; Ότι φυσικά, αν πάρει κανείς στα σοβαρά υπόψη του αυτές τις διακηρύξεις, μπορεί να πει ότι είναι αντισυνταγματικοί οι νόμοι. Εμείς, όμως, δεν θέλουμε να δημιουργήσουμε την αυταπάτη ότι το Σύνταγμα είναι δίκαιο. 
Το Σύνταγμα -και θα τα πούμε και μετά- είναι αστικό Σύνταγμα. Κατοχυρώνει την ατομική ιδιοκτησία, όχι όμως στους εργαζόμενους και στα σπίτια τους, αλλά στα μέσα παραγωγής. Αυτό δεν επιτρέπει να αλλάξει και αυτό κατοχυρώνει. 
Αυτή είναι η δική μας τοποθέτηση και αφορά κυρίως το λαό να κρίνει πόση αξία έχουν αυτές οι περιβόητες διακηρύξεις περί ισοτιμίας, ισονομίας και δίκαιης φορολόγησης και να το κρίνει όχι με βάση αυτά που λέμε εμείς, αλλά με βάση την ίδια την πραγματικότητα που διαμορφώνεται και που είναι βάρβαρη. 
Ευχαριστώ.","ΑΘΑΝΑΣΙΟΣ ΠΑΦΙΛΗΣ",425
"49564"," Κι εμείς ευχαριστούμε. 
Το λόγο έχει ο Κοινοβουλευτικός Εκπρόσωπος των Ανεξάρτητων Δημοκρατικών Βουλευτών κ. Ανδρέας Λοβέρδος για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49565"," Ευχαριστώ, κύριε Πρόεδρε. 
Ως προς την ουσία του θέματος, είναι απολύτως δεδομένο ότι άλλα λέγονταν τότε που συζητούσαν οι τρεις πολιτικοί αρχηγοί, πηγαίνοντας προς το μεσοπρόθεσμο πρόγραμμα του Νοεμβρίου 2012 και στον προϋπολογισμό του 2013, δηλαδή πέρσι τους μήνες Οκτώβριο, Νοέμβριο και Δεκέμβριο. Άλλα συζητούσαν τότε και για το ύψος της φορολογίας της ακίνητης περιουσίας και ως προς τη μέθοδο κατάστρωσης της σχετικής νομοθεσίας. Άλλα έλεγαν και απολύτως άλλα έγιναν. Αυτά τα οποία έγιναν και τα οποία σχηματοποιούνται σήμερα σε αυτό το σχέδιο νόμου και εγώ πιστεύω πως πρέπει να καταψηφιστούν. 
Εγείρεται, όμως, ένα θέμα αντισυνταγματικότητας διατάξεων του παρόντος σχεδίου νόμου. Έχω ακούσει από το πρωί σχεδόν όλους όσοι πήραν το λόγο. 
Κύριε Πρόεδρε, θέλω να διατυπώσω και εγώ τη γνώμη μου, που εμπεριέχει αμφιβολίες ως προς τη συνταγματικότητα των συγκεκριμένων διατάξεων. Δεν έχω χρόνο για να είμαι πολύ αναλυτικός. Θα είμαι σύντομος και ελπίζω επιγραμματικός. 
Πρώτον, έχουμε υπόψη μας σε σχέση με το ΕΕΤΗΔΕ την απόφαση του Συμβουλίου της Επικρατείας. Οφείλω να πω, για να είμαι σοβαρός, ότι η απόφαση εκείνη αντιμετώπιζε μια έκτακτη εισφορά, ένα έκτακτο τέλος, όχι έναν φόρο. 
Συνεπώς, η κατάδειξη τότε της αντισυνταγματικότητας ως προς την ουσία της ρύθμισης, που το Συμβούλιο έκρινε πως πρέπει να αρθεί επειδή πρόκειται περί έκτακτης εισφοράς, μας δημιουργεί προβληματισμό, αλλά όχι και βεβαιότητα ότι αυτό το θέμα, αν κριθεί από το Συμβούλιο της Επικρατείας για το λόγο αυτό, δηλαδή για την παγιοποίηση του συγκεκριμένου φόρου, θα έχει προβλήματα συνταγματικότητας. Ωστόσο, μια πρώτη αμφιβολία το Σώμα, ενόψει της απόφασης αυτής, πρέπει να την κρατήσει. 
Δεύτερον, θέλω να αναφερθώ σ’ ένα σημείο που ανέφερε από την έκθεση της Διεύθυνσης Επιστημονικών Μελετών της Βουλής ο κ. Τσούκαλης. Η Διεύθυνση Επιστημονικών Μελετών αναφέρει ότι πλησιέστερη στο πνεύμα του Συντάγματος είναι η φορολόγηση συνολικά της ακίνητης περιουσίας. 
Άρα, εξ’ αντιδιαστολής προκύπτει ότι η φορολόγηση για ένα προς ένα τα ακίνητα που συγκροτούν την ακίνητη περιουσία είναι πιο μακριά από το πνεύμα του Συντάγματος. Το επιχείρημα αυτό δεν ανατρέπεται από το γεγονός ότι άνω των 300.000 ευρώ επιβάλλεται μια φορολογική επιβάρυνση επί της περιουσίας, γιατί αυτή επιβάλλεται αθροιστικά. Είναι επιπλέον προσθήκη επιβάρυνσης. 
Τρίτον, δεν μπορεί να μην δημιουργεί αμφιβολίες, κυρίες και κύριοι συνάδελφοι, το γεγονός ότι εδώ έχουμε έναν προσδιορισμό φορολογικής οφειλής, με κριτήριο όχι την εμπορική, αλλά την αντικειμενική αξία ενός εκάστου ακινήτου, που απέχει 30% περίπου από την εμπορική. Λέω 30% για να είμαι μετριοπαθής. Άρα, εδώ έχεις επίσης ένα επιχείρημα που οδηγεί σε αμφιβολίες. 
Τέλος, θέλω να πω κάτι που το είπε ο συνάδελφος κ. Αναγνωστάκης και μάλιστα, είναι ο μόνος που το ανέφερε σήμερα. Θα το αναπτύξω πολύ αναλυτικά και θα καταθέσω και σχετικούς πίνακες. 
Έχουμε προοδευτικότητα, αλλά αντίστροφη. Πιο ακριβά πληρώνει ένας κάτοικος μιας περιοχής, ας πούμε, που δεν θεωρείται από τις ακριβές και λιγότερο πληρώνει ένας, ο οποίος έχει το ακίνητό του σε ακριβότερη περιοχή. 
Έχω την υποχρέωση να προσθέσω στον προβληματισμό μου και τις δύο αποφάσεις που για συγκριτικούς λόγους καταγράφει η Επιστημονική Διεύθυνση της Βουλής. Η πρώτη αφορά το Ομοσπονδιακό Συνταγματικό Δικαστήριο της Γερμανίας και η δεύτερη το Συνταγματικό Συμβούλιο, το Συμβούλιο Επικρατείας της Γαλλίας. Στις δύο αυτές περιπτώσεις που συγκριτικά αναφέρονται έχουμε την απόφανση περί συνταγματικότητας να εξαρτάται από το αν το ακίνητο παράγει εισοδήματα και δεύτερον από το αν τα εισοδήματα που παράγει το ακίνητο είναι μικρότερα ή μεγαλύτερα από το φόρο που ζητάμε από τον ιδιοκτήτη. 
Με αυτές τις δύο συγκριτικές αναφορές, νομίζω ότι διαμορφώνουμε μία σειρά επιχειρημάτων, που δεν μας επιτρέπουν να κρίνουμε συνταγματικό το νόμο αυτό και συνεπώς, καταθέτοντας αυτές τις αμφιβολίες, να πάρουμε θέση στη συγκεκριμένη ψηφοφορία, αφού κάποιοι άλλοι συνάδελφοι το θέτουν, περί της μη της συνταγματικότητας των συγκεκριμένων διατάξεων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κλείνω, κύριε Πρόεδρε, με μία φράση. 
Στα όσα χρόνια είμαι εδώ, είναι ελάχιστες οι φορές που χρησιμοποίησα τέτοιο επιχείρημα για θέματα νόμων, δηλαδή επιχείρημα αντισυνταγματικότητας, γιατί πάρα πολύ εύκολα μιλάμε περί αντισυνταγματικότητας, πολύ δύσκολα τεκμηριώνουμε. Είναι το πιο εύκολο επιχείρημα, να λες πως κάτι δεν συνάδει με το Σύνταγμα. Άλλο να λες καταψηφίζω γιατί δεν είναι καλό, άλλο να λες καταψηφίζω γιατί είναι άδικο, άλλο να λες καταψηφίζω γιατί νομοτεχνικά δεν είναι σωστό κι άλλο να λες ότι είναι αντισυνταγματικό. 
Έτσι κινήθηκα επί δεκατέσσερα χρόνια. Σας διαβεβαιώνω ότι η κατάθεση της γνώμης μου και σε λίγο της ψήφου μου προέκυψε από προβληματισμό κι όχι από τη διάθεση να χρησιμοποιήσω κάποιο εύκολο επιχείρημα.
Ευχαριστώ.
(Χειροκροτήματα)","ΑΝΔΡΕΑΣ ΛΟΒΕΡΔΟΣ",286
"49566"," Ο Κοινοβουλευτικός Εκπρόσωπος της Νέας Δημοκρατίας, κ. Μανώλης Κεφαλογιάννης έχει το λόγο για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49567"," Ευχαριστώ, κύριε Πρόεδρε.
Κατανοώ το λόγο για τον οποίο ο Κοινοβουλευτικός Εκπρόσωπος του ΣΥΡΙΖΑ κ. Κοντονής ανέβασε τους τόνους. Είναι γιατί οι Ανεξάρτητοι Έλληνες πρόλαβαν κι έκαναν την αίτηση αντισυνταγματικότητας πριν από το ΣΥΡΙΖΑ. 
(Θόρυβος από την πτέρυγα του ΣΥΡΙΖΑ-ΕΚΜ)
Κατανοώ, επίσης, το λόγο για τον οποίο έμεινε άφωνος ο Κοινοβουλευτικός Εκπρόσωπος των Ανεξάρτητων Ελλήνων, ο κ. Καπερνάρος, διακεκριμένος νομικός, και άφησε εμάς τους οικονομολόγους και τους μηχανικούς να μιλούμε επί συνταγματικών θεμάτων. 
Κυρίες και κύριοι συνάδελφοι, η υπερβολική χρήση του δικαιώματος που δίνει ο Κανονισμός για την αντισυνταγματικότητα ουσιαστικά οδεύει στο να χάνει την ουσία της αυτή, αν θέλετε, η διαδικαστική προσέγγιση και όχι προσέγγιση ουσίας κατά κανόνα, από τα κόμματα της Αντιπολίτευσης. 
Άκουσα με ιδιαίτερη προσοχή όλους τους εισηγητές για το συγκεκριμένο θέμα. Για τη Νέα Δημοκρατία θέμα αντισυνταγματικότητας δεν υπάρχει και δεν υπάρχει διότι το Συμβούλιο της Επικρατείας με την απόφαση 1972/2012 έχει ουσιαστικά αποφασίσει για το συγκεκριμένο θέμα. Ουσιαστικά, δηλαδή, δίνει τη διακριτική ευχέρεια στο νομοθέτη να νομοθετήσει για το συγκεκριμένο θέμα. Διότι όσον αφορά το ΕΕΤΗΔΕ, για το οποίο έγινε αυτή η συζήτηση στο Συμβούλιο της Επικρατείας, ουσιαστικά μιλούσε για τις αντικειμενικές αξίες που ήταν το μοναδικό κριτήριο στη συγκεκριμένη απόφαση την οποία πήρε. Σήμερα με το νόμο, δεν είναι το μοναδικό κριτήριο οι αντικειμενικές αξίες, κυρίες και κύριοι συνάδελφοι. 
Αν υπάρχει, λοιπόν, ένα θέμα, το θέμα αυτό –και πρέπει να το δούμε, κύριε Υπουργέ- είναι το θέμα που αφορά τα μη ηλεκτροδοτούμενα ακίνητα. Εκεί, βεβαίως, όταν πάμε στα συγκεκριμένα άρθρα, να το συζητήσουμε. Σε κάθε περίπτωση, η Ελλάδα βιώνει έκτακτες ανάγκες. Αυτά τα θέματα πρέπει να προχωρήσουν, είναι θέμα επιβίωσης. 
Επειδή κάποιοι συνάδελφοι μίλησαν επί της ουσίας, θέλω να σας πω το εξής, ότι έτσι κι αλλιώς, αφού διευρύνθηκε η φορολογική βάση, το 75% των συμπολιτών μας θα πληρώσει λιγότερο, το 25% θα πληρώσει το ίδιο και το 5% θα πληρώσει παραπάνω. Επειδή αρέσκεστε και στα παραδείγματα, αν δείτε τους φορολογικούς συντελεστές, αν πάρετε ένα οικόπεδο με 20.000 αντικειμενική αξία σε μία επαρχιακή πόλη της Ελλάδας, αυτό που θα πληρώσει το ένα στρέμμα είναι 30 ευρώ, γιατί ο συντελεστής είναι 3‰. Αν πάρετε όμως ένα μεγάλο αστικό ακίνητο στην Αθήνα στα Βόρεια Προάστια ή στη Θεσσαλονίκη, που ο συντελεστής είναι 13%, για το ένα στρέμμα θα πληρώσει 9.000 ευρώ. 
Όλα αυτά, λοιπόν, που λέτε είναι περί διαγραμμάτων, εκτός αν οι συνάδελφοι του ΣΥΡΙΖΑ, της Αντιπολίτευσης, έχουν προλάβει να διαβάσουν μόνο το πρώτο κομμάτι του νομοσχεδίου και δεν έχουν διαβάσει το δεύτερο που αφορά τον επιπρόσθετο φόρο στο Φόρο Ακίνητης Περιουσίας. 
Ευχαριστώ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49568"," Κύριε Πρόεδρε, παρακαλώ το λόγο.","ΒΑΣΙΛΕΙΟΣ ΚΑΠΕΡΝΑΡΟΣ",185
"49569"," Δεν έχετε το λόγο, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49570"," Αναφέρθηκε στο πρόσωπό μου.","ΒΑΣΙΛΕΙΟΣ ΚΑΠΕΡΝΑΡΟΣ",185
"49571"," Δεν θέλατε να μιλήσετε όμως.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49572"," Δεν θα μιλήσω. Ένα λεπτό μόνο.","ΒΑΣΙΛΕΙΟΣ ΚΑΠΕΡΝΑΡΟΣ",185
"49573"," Κύριε Καπερνάρο, δεν μπορείτε εκ του Κανονισμού.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49574"," Δεν θέλετε να ακούσετε το λόγο;","ΒΑΣΙΛΕΙΟΣ ΚΑΠΕΡΝΑΡΟΣ",185
"49575"," Δεν μπορείτε, κύριε Καπερνάρο, με συγχωρείτε πάρα πολύ. Ολοκληρώθηκε η συζήτηση.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49576"," Μα, κύριε Πρόεδρε…","ΒΑΣΙΛΕΙΟΣ ΚΑΠΕΡΝΑΡΟΣ",185
"49577"," Σας παρακαλώ. Ολοκληρώθηκε η συζήτηση. Το λέει ο Κανονισμός, δεν μπορείτε. 
Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2 του Κανονισμού της Βουλής για την ένσταση αντισυνταγματικότητας του νομοσχεδίου. 
Οι αποδεχόμενοι την ένσταση αντισυνταγματικότητας, δηλαδή ότι το νομοσχέδιο δεν είναι σύμφωνο με το Σύνταγμα, παρακαλώ να εγερθούν.
(Εγείρονται οι αποδεχόμενοι την ένσταση)
Προφανώς, ηγέρθησαν οι ολιγότεροι.
Συνεπώς, η ένσταση αντισυνταγματικότητας απορρίπτεται. 
(Θόρυβος στην Αίθουσα)","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49578"," Πώς το είδατε, κύριε Πρόεδρε;","ΠΑΝΑΓΙΩΤΗΣ ΛΑΦΑΖΑΝΗΣ",279
"49579"," Δεν το βλέπετε; Έχετε καμμία αντίρρηση, κύριε Λαφαζάνη; Έχετε αντίρρηση γι’ αυτήν τη διαδικασία;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49580"," Αντιπαράθεση!","ΠΑΝΑΓΙΩΤΗΣ ΛΑΦΑΖΑΝΗΣ",279
"49581"," Πώς το ξέρετε, κύριε Πρόεδρε;","ΘΕΑΝΩ ΦΩΤΙΟΥ",531
"49582"," Κυρία Φωτίου, αφήστε να ξέρουμε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49583"," Πρέπει να το δούμε! Μπορεί να μην σηκωθούν!","ΠΑΝΑΓΙΩΤΗΣ ΛΑΦΑΖΑΝΗΣ",279
"49584"," Σας είπα τι λέει ο Κανονισμός και το άρθρο 100 παράγραφος 2. 
Η ένσταση αντισυνταγματικότητας, όπως είπα, απορρίπτεται. 
Το λόγο έχει ο κ. Μαρίνος Ουζουνίδης για επτά λεπτά. 
(Θόρυβος στην Αίθουσα)
Κυρίες και κύριοι συνάδελφοι, παρακαλώ ησυχία. Όσοι θέλουν να αποσυρθούν, παρακαλώ να αποσυρθούν χωρίς κουβέντες.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49585"," Ευχαριστώ, κύριε Πρόεδρε.
Πριν από λίγο ο κ. Κουκουλόπουλος αναφέρθηκε ότι εκπροσωπούμε τους πολίτες. Ακριβώς εγώ…
(Θόρυβος στην Αίθουσα)","ΜΑΡΙΝΟΣ ΟΥΖΟΥΝΙΔΗΣ",381
"49586"," Συνεχίστε, κύριε συνάδελφε, έχετε το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49587"," Ευχαριστώ, κύριε Πρόεδρε.
Πριν από λίγο, κύριε Κουκουλόπουλε, είπατε ότι εκπροσωπούμε τους πολίτες και ακριβώς εγώ θα μεταφέρω, ως εκπρόσωπος του Έβρου και της Βορείου Ελλάδος, τα ακριβή θέματα-προβλήματα που αφορούν τους ανθρώπους.","ΜΑΡΙΝΟΣ ΟΥΖΟΥΝΙΔΗΣ",381
"49588"," Αν μου επιτρέπετε, μην κάνετε προσωπικές αναφορές.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49589"," Δεν είναι, κύριε Πρόεδρε.","ΜΑΡΙΝΟΣ ΟΥΖΟΥΝΙΔΗΣ",381
"49590"," Ακούστε γιατί. Διότι θα επικαλεστούν μετά προσωπικό ζήτημα και θα έχουμε μία διελκυστίνδα συζήτησης. Πείτε αυτό που θέλετε, χωρίς να κάνετε ονομαστική αναφορά. Συνεχίστε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49591"," Πριν από λίγες ημέρες συζητήσαμε τον προϋπολογισμό και σήμερα συζητάμε τι θα πληρώσουν οι συμπολίτες μας για τα ακίνητα. 
Το πρωί ο συνάδελφός μου κ. Γιοβανόπουλος αναφέρθηκε στα αναδρομικά του κράτους, το τι περιμένουν οι πολίτες από τη φορολογία που πληρώνουν.
(Θόρυβος στην Αίθουσα)","ΜΑΡΙΝΟΣ ΟΥΖΟΥΝΙΔΗΣ",381
"49592"," Σας παρακαλώ, κύριοι συνάδελφοι, η κουβέντα στα υπουργικά έδρανα να σταματήσει.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49593"," Θα καταθέσω το εξής στα Πρακτικά: Πλημμύρισε το Ορμένιο και τα Δίκαια. 
Σε λίγο θα κάνω και μία δωρεά του χάρτη του Έβρου, για να τον δει ο Υπουργός Οικονομικών και ο συνεργάτης του, που φορολογούν όλους αυτούς τους ανθρώπους, ενώ από το 2012 από το Φεβρουάριο δεν τους αποζημιώνουμε από τεράστιες πλημμύρες που είχαν γίνει από τον Ποταμό Έβρο. 
Το άλλο, το χειρότερο, ξέρετε ποιο είναι; Ότι οι άνθρωποι αυτοί, που στην πλειοψηφία τους έχουν πάει στο εξωτερικό, έχουν φέρει συνάλλαγμα και κρατάνε τα σπιτάκια τους ως ενθύμιο, σαν δεύτερη κατοικία, δεν δικαιούνται αποζημίωσης! Το ωραίο αυτό κράτος, όμως, έρχεται και τους χρεώνει τα χαράτσια και δεν μπορώ να καταλάβω για ποιον λόγο ο κάτοικος του Ορμενίου να πληρώσει το χαράτσι, τη στιγμή που δεν τον αποζημιώνει το επίσημο κράτος. 
Καταθέτω το έγγραφο στα Πρακτικά.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά της Βουλής το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω να πιστεύω ότι είναι λάθος αυτό που διάβασα σήμερα για την ΤΡΑΙΝΟΣΕ: «Αναστολή του δρομολογίου Αλεξανδρούπολη-Δίκαια για τις γιορτές». Είναι δυνατόν; Εκατόν ογδόντα χιλιόμετρα από την Αλεξανδρούπολη, τόσα χιλιόμετρα για να φτάσουν οι άνθρωποι στην Θεσσαλονίκη, που χρειάζονται μία περιουσία για τα διόδια, και θα σταματήσει η ΤΡΑΙΝΟΣΕ το δρομολόγιό της; 
Το καταθέτω και αυτό στα Πρακτικά.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά της Βουλής το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εάν το κάνει αυτό, θα πρέπει όλοι αυτοί που είναι στην ΤΡΑΙΝΟΣΕ, να πάνε στα σπιτάκια τους και να δώσουμε στους ανθρώπους που μένουν στις ακριτικές περιοχές τη δυνατότητα να μετακινηθούν, όπως μετακινούμαστε όλοι εμείς που ζούμε στις πόλεις όπου υπάρχει συγκοινωνία. 
Να πληρώσουν οι κάτοικοι της Σαμοθράκης φόρους για τα ακίνητα; Πληρώνουν οι άνθρωποι. Θα σας αφήσω ένα έγγραφο από το Δήμο της Σαμοθράκης. Δεν έχουν λεφτά να πληρώσουν. Βέβαια, θέλω να πιστεύω ότι οι άνθρωποι έχουν τη δυνατότητα να ζητήσουν να πάρουν τα χρήματα από τον επίτιμό τους Πρόεδρο και τότε Πρωθυπουργό, τον κ. Παπανδρέου και να πληρώσουν τους εργαζόμενούς τους. 
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά της Βουλής το προαναφερθέν έγγραφο το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Να πληρώσουν οι άνθρωποι του Έβρου φόρους, για ποιο λόγο; Τρεις μήνες μετά την έναρξη της σχολικής χρονιάς δεν λειτουργεί νηπιαγωγείο, δεν έχουν τακτοποιηθεί νήπια στο χωριό Δαδιά Έβρου και το έχω ξανααναφέρει πριν από σαράντα μέρες. «Δεν ιδρώνει το αυτί» του κ. Κεδίκογλου, του Υφυπουργού Παιδείας. Και είναι απαράδεκτο εμείς όλοι, η πλειοψηφία, να έχουμε τη δυνατότητα να πηγαίνουμε τα παιδιά στα σχολεία και -επαναλαμβάνω- στο χωριό Δαδιά Σουφλίου Έβρου να μην υπάρχει ακόμα και σήμερα νηπιαγωγός. 
Επίσης, είναι και κάποια άλλα θέματα παιδείας στον Έβρο. Στις τοπικές εφημερίδες, στην «ΕΛΕΥΘΕΡΗ ΘΡΑΚΗ», υπάρχουν ερωτήσεις που έχει καταθέσει και ο συνάδελφός μου κ. Γιώργος Ντόλιος και «δεν ιδρώνει το αυτί» κανενός. 
Καταθέτω κι αυτά τα έγγραφα στα Πρακτικά.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά της Βουλής τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω επίσης να αναφερθώ σε κάποια άλλα θέματα, όπως είναι ο Σύλλογος Νεφροπαθών κ.λπ.. Για ποιο λόγο να πληρώνουν όλοι αυτοί οι άνθρωποι φόρους; 
Επίσης, θα ξέρετε, κύριε Υπουργέ –σας είχα ενημερώσει και σας είχα πει την προηγούμενη φορά- ότι υπάρχει μεγάλο παραεμπόριο στην περιοχή του Έβρου πάνω στα σύνορα Ελλάδας-Βουλγαρίας-Τουρκίας.
Προχθές είδαμε κάτι πολύ λυπηρό στις τηλεοράσεις. Ο πρώην Υπουργός δυστυχώς κυκλοφορούσε με πλαστές πινακίδες. Εγώ έχω δει ένα σωρό «Cayenne», «Lexus» και ό,τι καλύτερο κυκλοφορεί στην αγορά του αυτοκινήτου εδώ στην Αθήνα με βουλγάρικες πινακίδες. Κοιτάξτε να μαζέψετε από αυτούς και να μπορέσουν οι απλοί πολίτες να φοροελαφρυνθούν.
Επίσης, θα ξέρετε ότι η πλειοψηφία των κατοίκων και του Έβρου και της Βορείου Ελλάδος είχαν πάει στο εξωτερικό. Έφεραν χρήματα. Υπήρχε νόμος που τους απάλλασσε από οποιαδήποτε φορολογία. Σήμερα οι άνθρωποι είναι διατεθειμένοι να πληρώσουν, αλλά δεν μπορούν αυτά εδώ τα δυσβάστακτα. 
Αναφέρθηκε κάποιος συνάδελφος για τα 30 ευρώ. Εδώ έχουμε τριάντα φορές 30 ευρώ. Δεν είναι μία φορά τα 30 ευρώ. Επομένως, οι άνθρωποι έχουν φτάσει στα όριά τους. 
Και να διευκρινίσω και να ενημερώσω τον κ. Καραβίτη, ο οποίος ήθελε να φορολογήσει σε τηλεοπτική εκπομπή τις αποθήκες. Τις αποθήκες στα χωριουδάκια στη δεκαετία του ’70 και του ’80 τις χρησιμοποιούσαν οι αγρότες για να αποθηκεύουν τα σιτηρά τους. Σήμερα οι άνθρωποι έχουν βγει στις συντάξεις. Διατηρούν απλώς τις αποθήκες τους. Τι να πούμε σήμερα στον παππού; Κατεδάφισε την αποθήκη; Επομένως, καλά θα κάνετε να είστε ενήμεροι γι’ αυτά που θέλετε να φορολογήσετε.
Και βέβαια, ο κόσμος δεν έχει αντίρρηση για τη φορολογία, αλλά για το τι και πώς φορολογείτε.
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)","ΜΑΡΙΝΟΣ ΟΥΖΟΥΝΙΔΗΣ",381
"49594"," Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων για δώδεκα λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49595"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, νωρίτερα ζήτησα το λόγο για ένα λεπτό επί προσωπικού από θετικής πλευράς, γι’ αυτά που είπε ο κ. Κεφαλογιάννης. Δεν μου δόθηκε ο λόγος. Εν πάση περιπτώσει είμαι υποχρεωμένος εις βάρος του χρόνου μου να αναφέρω…","ΒΑΣΙΛΕΙΟΣ ΚΑΠΕΡΝΑΡΟΣ",185
"49596"," Κατ’ εφαρμογή του Κανονισμού.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49597"," Καλά, και σε άλλες περιπτώσεις, κύριε Πρόεδρε, έχετε διαλύσει τον Κανονισμό, όταν δώσατε χθες είκοσι λεπτά στον κ. Βενιζέλο και ο κ. Βενιζέλος μίλησε εβδομήντα δύο λεπτά. Εκεί εποιούσατε την νήσσαν. Στους Βουλευτές και ιδιαίτερα στους Βουλευτές των Ανεξαρτήτων Ελλήνων εσείς προσωπικά εφαρμόζετε απολύτως τον Κανονισμό.","ΒΑΣΙΛΕΙΟΣ ΚΑΠΕΡΝΑΡΟΣ",185
"49598"," Σε ό,τι με αφορά, δεν το έχω κάνει ποτέ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49599"," Καλώς. Η Προεδρία της Βουλής είναι ενιαία. Ό,τι με αφορά και ό,τι αφορά τους άλλους, δεν ισχύει. Ή εφαρμόζετε ως Προεδρία της Βουλής τον Κανονισμό επ’ ακριβώς ή όχι. Εδώ αλλιώς το διαχωρίζετε και είναι ο καθένας με ό,τι θέλει. 
Ούτως ή άλλως, κάνω αποδεκτά αυτά που λέτε. Γι’ αυτό και θεωρώ τον Κανονισμό της Βουλής γελοίο. Το έχω ξαναπεί κατ’ επανάληψη. 
Εν πάση περιπτώσει, κύριε Κεφαλογιάννη, να ξέρετε ότι από τακτ δεν το κάναμε, γιατί εμείς, οι Ανεξάρτητοι Έλληνες, όταν ο συνάδελφός μας…","ΒΑΣΙΛΕΙΟΣ ΚΑΠΕΡΝΑΡΟΣ",185
"49600"," Για καλό το είπα.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49601"," Βεβαίως. Οφείλω όμως μία εξήγηση, ότι όταν ο συνάδελφός μας -και μάλιστα, όταν είναι συνάδελφος Βουλευτής και δικηγόρος- ανέπτυξε τόσο εμπεριστατωμένα και ενδελεχέστατα, όπως η κ. Γιαταγάνα, προσέφυγα και είπα ότι αναφερόμαστε σε αυτά. 
Υπουργέ, κύριε Στουρνάρα, χαίρομαι που είναι εδώ και ο συνεργάτης σας ο κ. Καραβίτης, για το νομοθετικό αυτό έκτρωμα που κάνατε. Και το λέω αυτό γιατί είναι ένα νόθο έκτρωμα το οποίο προήλθε από διασταύρωση του χαρατσιού, του Έκτακτου Ειδικού Τέλους Ηλεκτροδοτούμενων Επιφανειών και του Φόρου Ακίνητης Περιουσίας. Τέλος το ένα, φόρος το άλλο, τα διασταυρώσατε, πάρτε το έκτρωμα που μας φέρατε να ψηφίσουμε. 
Το θέμα είναι ότι αυτό είναι απότοκο μιας προπαρασκευαστικής προσπάθειας που κάνατε, όπως λέμε στα ποινικά, όταν κάνουμε προπαρασκευαστικές ενέργειες για να επιτελέσουμε ένα ποινικό αδίκημα. Εσείς βεβαίως, έχετε κάνει ένα άλλο ποινικό αδίκημα πολλαπλής χρήσεως και πολλαπλού ενδιαφέροντος. Έτσι σας είπαν, έτσι κάνετε. Το τελευταίο χρονικό διάστημα δώσατε στον Τύπο και έχουν αναπτύξει ότι τα εμπράγματα δικαιώματα είναι ακίνητα. Έτσι λένε οι Ευρωπαίοι: «Οι Έλληνες είναι μεγαλοϊδιοκτήτες. Τσακίστε τους. Οι Έλληνες έχουν τεράστια ακίνητη περιουσία. Βαράτε τους. Οι Έλληνες είναι μεγαλοϊδιοκτήτες. Ταράξτε τους στους φόρους.»
Και τι έγινε; Βγήκαν τα Μέσα Μαζικής Ενημέρωσης που είναι ένα άλλο μέρος των συνεργατών σας –έτσι τους είπατε- και όποιος έχει ένα σπίτι, ένα διαμέρισμα και είναι τετραμελής οικογένεια, τα δύο παιδιά έχουν την ψιλή κυριότητα και οι δύο γονείς εξ ημισείας την επικαρπία, δηλαδή τέσσερα εμπράγματα δικαιώματα, δώσατε το δικαίωμα εσείς με τέτοια νομοθετήματα ή με τέτοιες εγκυκλίους που βγάζετε, να τα λένε ακίνητα. Αυτοί, λοιπόν, έχουν ακίνητο, όταν έχουν την επικαρπία ή την ψιλή κυριότητα. Το εμπράγματο δικαίωμα το λέτε ακίνητο. Τα ίδια εμπράγματα δικαιώματα του ιδίου διαμερίσματος, όταν είναι στο γκαράζ ή σε μία αποθήκη για να βάζουν τα ξύλα, είναι άλλα τέσσερα ακίνητα. 
Στο γκαράζ είναι άλλα τέσσερα ακίνητα. Δώδεκα ακίνητα για ένα διαμέρισμα. Αυτό είναι το νομοθέτημά σας και αυτό είναι απότοκον αυτής της γκεμπελικής επινοήσεως και μακιαβελικής εμπνεύσεως δικής σας ή αυτών που σας είπαν να ενεργήσετε έτσι. 
Σας ερωτώ: Όταν βγάζετε -όχι μόνο τους Βουλευτές- όλους τους Έλληνες πολίτες και λέτε ότι ο τάδε Έλλην πολίτης, που συμβαίνει να είναι και Βουλευτής, έχει σαράντα πέντε ακίνητα, δεν ντρέπεστε να το δέχεστε και να μην το διαψεύδετε; 
Βεβαίως, και επιτελείτε αυτό που σας ανέθεσαν, για να λέτε σε όλον τον πλανήτη ότι από τους Έλληνες, κοιτάξτε να δείτε, δεν πέφτει κανένας κάτω από είκοσι ακίνητα μέσον όρο. Και εννοείτε εμπράγματα δικαιώματα.","ΒΑΣΙΛΕΙΟΣ ΚΑΠΕΡΝΑΡΟΣ",185
"49602"," Δεν φταίει ο Υπουργός σε αυτό. Ο Κανονισμός πρέπει να τα δει διαφορετικά.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49603"," Σε αυτές τις περιπτώσεις, κύριε Κεφαλογιάννη, επεμβαίνει ο αρμόδιος Υπουργός, ή αν δεν είναι της αυστηρής αρμοδιότητάς του, ως μέλος του Υπουργικού Συμβουλίου -το οποίο δεν συγκαλείται ποτέ, άλλο παγκόσμιο ρεκόρ, δεν υπάρχει Υπουργικό Συμβούλιο διότι έχετε εξευτελίσει το άρθρο 82 του Συντάγματος- θα μπορούσε στο Υπουργικό Συμβούλιο να πει στον Πρωθυπουργό: «Βάλε το αρμόδιο όργανο να διαψεύσει αυτήν την ηλιθιότητα». Διότι περί ηλιθιότητος μεγίστης πρόκειται -για να μάθει ο ελληνικός λαός πώς ηλιθιωδώς τον κοροϊδεύουν και τον παραπλανούν- το εμπράγματο δικαίωμα να θεωρείται ακίνητο, η επικαρπία να θεωρείται ακίνητο, η υψηλή κυριότητα να θεωρείται ακίνητο. Αρκετά επ’ αυτού. 
Πάμε τώρα στο νόμο. Ο νόμος αυτός, λοιπόν, είναι έκτρωμα. Διότι όσον αφορά την ασυνταγματικότητα, που είπατε, κύριε Υπουργέ, γνωρίζετε -εγώ λέω ότι γνωρίζετε- διασταυρώσατε το τέλος με το φόρο και βγάλατε αυτό. Το έκτακτο τέλος, το χαράτς –το τούρκικο χαράτς, το εξελληνίσαμε ως χαράτσι- το αφήνετε πάλι. Μειωμένο ή μη μειωμένο, το αφήνετε. Επαναλαμβάνω, τέλος και φόρος. 
Είναι δυνατόν ποτέ να έχετε φέρει αυτό το νομοθέτημα, που προβλέπει ότι για βεβαιωμένα αλλά μη ληξιπρόθεσμα χρέη και χωρίς δικαστική απόφαση μπορεί η εφορία να προβαίνει σε συντηρητικές κατασχέσεις κάθε περιουσιακού στοιχείου οφειλετών του δημοσίου; Να μάνι-μάνι μια αντισυνταγματικότητα που βγάζει μάτια. 
Είναι δυνατόν να καταργήσετε τη δικαστική εξουσία; Είναι δυνατόν να επεμβαίνετε στις αρμοδιότητες της δικαστικής εξουσίας; Είναι δυνατόν, να χρησιμοποιείτε αντίθετη ερμηνεία καταστρατηγώντας το άρθρο 4, παράγραφος 5, του Συντάγματος, όπου εκεί νοούνται προφανώς τα βάρη στο χρόνο κατά τον οποίο προκύπτουν σύμφωνα με το νόμο; Είναι δυνατόν ποτέ να καταστρατηγείτε με προκαταβολική κατάσχεση, χωρίς καμμία εγγύηση υπέρ του φορολογουμένου και χωρίς κανένα περιορισμό για την κρίση της αρμόδια φορολογικής αρχής; 
Κύριε Υπουργέ -δεν είστε δικηγόρος και δεν γνωρίζετε βασικές έννοιες- είναι δυνατόν ποτέ να κρίνει ο έφορος την επείγουσα περίπτωση της συντηρητικής κατάσχεσης; Είναι δυνατόν ο έφορος να κρίνει το επικείμενο κίνδυνο; Δηλαδή, καταργείτε τη δικαστική απόφαση με την απόφαση του εφόρου; Αυτό δεν είναι αντισυνταγματικό; Αυτό δεν σας προβληματίζει; Αυτό δεν μπορεί να σας κάνει να ελέγξετε το νου σας για το αν εκτίθεστε στους φοιτητές νομικής; Είναι δυνατόν την απόφαση του δικαστηρίου των ασφαλιστικών μέτρων περί συντηρητικής κατασχέσεως να την υποκαθιστά ο έφορος της περιοχής; 
Στο άρθρο 7 λέτε για εκπτώσεις 50% στις προϋποθέσεις εξαιρέσεων σε μία οικογένεια και έχετε σωρευτικά τρείς περιπτώσεις: 
Πρώτη περίπτωση: «Το συνολικό οικογενειακό φορολογητέο εισόδημα να μην ξεπερνά τα 9.000 ευρώ, με 1.000 ευρώ προσαύξηση για τον ή την σύζυγο και 1.000 ευρώ για κάθε τέκνο». Δηλαδή, αν πρόκειται για ένα άτομο άγαμο και χωρίς τέκνα, το τεκμαρτό του εισόδημα, δηλαδή με την φορολογία, δεν πρέπει να ξεπερνά τα 750 ευρώ το μήνα, επί δώδεκα μήνες, 9.000 ευρώ το χρόνο. Μόνον έτσι εξαιρείται. Αν λαμβάνει κατ’ έτος, πάντα με φορολογία, 9.500 χιλιάδες ευρώ, δηλαδή μηνιαία 791,66 ευρώ, πληρώνει κανονικά ΕΝΦΙΑ.
Δεύτερη περίπτωση: «Όλα τα μέλη της οικογένειας θα πρέπει να μην έχουν δικαιώματα σε ακίνητα των οποίων τα τετραγωνικά ξεπερνούν τα 150τμ». Δηλαδή, ένας άνεργος, ένα άνεργο παντρεμένο ζευγάρι το οποίο κάποτε είχε δουλειά και με δάνεια απέκτησε ένα σπίτι 140τμ και κληρονόμησε κι ένα σπίτι στο χωριό από συγγενείς, αν είναι το σπίτι αυτό 50τμ, δεν έχει δικαίωμα να λάβει έκπτωση 50% του ΕΝΦΙΕ. Δεν αναλύω την τρίτη περίπτωση, για να μην καταναλώνω τον χρόνο γιατί είναι πολύ λίγος. 
Θα σας πω άλλη μία αντισυνταγματικότητα. Στο άρθρο 21, παράγραφος 5 λέει: «Η απόκτηση κατοικίας από αυτούς που τη στερούνται ή που στεγάζονται ανεπαρκώς, αποτελεί αντικείμενο ειδικής φροντίδας του κράτους». Για εσάς η ειδική φροντίδα είναι να του πάρετε το σπίτι. 
Υπάρχει ένας ο οποίος έχει πάρει δάνειο, είναι πρώτη κατοικία και την οφείλει και αυτή η αντισυνταγματικότητα έχει δύο σκέλη: Το πρώτο σκέλος είναι ότι τον βάζετε να πληρώσει φόρο ως ιδιοκτήτης, ενώ δεν είναι. Με την παρακράτηση, ιδιοκτήτης είναι η τράπεζα. Το δεύτερο σκέλος είναι ότι του παίρνετε την πρώτη κατοικία. Δηλαδή αυτό που λέει το Σύνταγμα, που είναι η δική σας φροντίδα να του παρέσχετε ένα σπίτι και του το παίρνετε πίσω, διότι το φορολογείτε και η φορολόγηση είναι σε έναν –επαναλαμβάνω- μη κύριο. 
Θα σας διαβάσω –για να μη καταχρώμαι του χρόνου- κάτι που ενδιαφέρει εσάς, τους Βουλευτές της Νέας Δημοκρατίας ή αν θέλετε κι εσάς τους Βουλευτές της πασοκονεοδημοκρατίας. Έχει σημασία ποιος τα λέει αυτά. Έχει ιδιαίτερη σημασία, είναι εξάρσιμα, προσέξτε σας παρακαλώ. 
Είναι ρύθμιση θεμάτων χρηματοπιστωτικού χαρακτήρα του 2011, για το έκτακτο τέλος, που είχε πει το Συμβούλιο της Επικρατείας ότι είναι μέχρι τέλος του 2012. Εξευτελίσατε και το Συμβούλιο της Επικρατείας. Εν πάση περιπτώσει ας μπούμε στο ζουμί. 
Το λέει σημαίνον στέλεχος: «Ας πούμε τι χρειάζεται, λοιπόν, για να είναι ηθικός ένας φορολογικός νόμος. Εδώ, όμως, θα θέσουμε αυτό το παλιό ερώτημα: Μπορεί ένας νόμος να είναι ανήθικος; Υπάρχουν ανήθικοι νόμοι; 
Θα πάω και σε κάτι περισσότερο. Μπορεί να γεννιέται μια ηθική υποχρέωση να παραβαίνεις το νόμο; Να ένα παλιό ερώτημα. 
Εάν αυτός ο νόμος, κυρίες και κύριοι συνάδελφοι, φτάνει να απειλεί την επιβίωση κάποιου, πρέπει να εφαρμόζεται; Για να πληρώσουμε το χαράτσι της Κυβέρνησης, άραγε πρέπει να αφήσουμε τα παιδιά μας να πεινάσουν; Τότε η ηθική μας υποχρέωση πού βρίσκεται; Στο να ταΐσουμε τα παιδιά μας ή στο να εκπληρώσουμε την υποχρέωσή μας από το νόμο; Γιατί αυτός ο φόρος δεν έχει λογική και δεν έχει και ηθική.» Βέβαια, αυτός ο άνθρωπος, ο ομιλητής, το τέλος το ονομάζει φόρο. Δεν έχει σημασία. 
Πρώτον, δεν συνδέεται με τη φοροδοτική ικανότητα. Δεν θέτει το ζήτημα του εισοδήματος. Και λέει: «Πόσα έχω; Έχεις ένα σπίτι. Μα το σπίτι αυτό μου δίνει εισόδημα; Για το εισόδημα με το οποίο απέκτησα το σπίτι δεν φορολογήθηκα; Αν το σπίτι δεν μου δίνει εισόδημα; Δεν τον νοιάζει τον κύριο Υπουργό.» 
Παρεμβαίνει ο κ. Εμμανουήλ Κεφαλογιάννης και λέει: «Αν το χρωστάω;». Συνεχίζει ο ομιλητής: «Δεν τον νοιάζει τον κύριο Υπουργό. Δεν την νοιάζει ενδεχομένως, την κοινοβουλευτική Πλειοψηφία, η οποία έρχεται να ψηφίσει και να στηρίξει αυτό. Δεν τους νοιάζει και λένε, να το πουλήσετε για να πληρώσετε αυτό το φόρο».","ΒΑΣΙΛΕΙΟΣ ΚΑΠΕΡΝΑΡΟΣ",185
"49604"," Εμείς το λέμε αυτό;","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49605"," Μισό λεπτό, έχει ενδιαφέρον. 
«Εδώ πια έχουμε την κατάργηση των επιχειρημάτων. Δεν υπάρχει καμμία λογική. Και όχι μόνο δεν υπάρχει λογική, αλλά υπάρχει και αναλγησία. 
Τι θα κάνουν οι άνθρωποι που δεν μπορούν να πληρώσουν; Ξαναθέτω αυτό το ερώτημα. Θα μου πει κάποιος;»
Και τελειώνει ο ομιλητής: «Κυρίες και κύριοι συνάδελφοι της κυβερνητικής Πλειοψηφίας, σας έρχεται να ψηφίσετε το αφορολόγητο στα 5.000 ευρώ; Θα παίρνετε φόρους από ανθρώπους με εισόδημα 420 ευρώ το μήνα; Έλεος! Τις δικές σας αστοχίες, τα δικά σας λάθη, τις καθυστερήσεις σας, την αδυναμία σας να συμμαζέψετε το δημόσιο, θα το πληρώσει η κοινωνία; Να φύγετε τώρα από την Κυβέρνηση. Σας έχει ανεχτεί ο τόπος πάρα πολύ. Εννοείται ότι δεν έχει νόημα να ψηφιστεί οτιδήποτε.». Και ακολουθούν χειροκροτήματα από την πτέρυγα του ΛΑΟΣ και της Νέας Δημοκρατίας. 
Και λέει η Προεδρεύουσα, κ. Ροδούλα Ζήση: «Ευχαριστούμε τον κ. Μαυρουδή Βορίδη». 
(Χειροκροτήματα από την πτέρυγα των ΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"49606"," Θα χρειαστείτε και άλλο χρόνο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49607"," Τώρα σας ρωτώ: Ποιον χειροκροτούσατε προηγουμένως; Τον κ. Παυλόπουλο για τους όρους της αντισυνταγματικότητας που επικαλέστηκε στο άρθρο του στην «Real News» της Κυριακής ή την κ. Πατριανάκου;","ΒΑΣΙΛΕΙΟΣ ΚΑΠΕΡΝΑΡΟΣ",185
"49608"," Θα χρειαστείτε και άλλο χρόνο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49609"," Δώστε μου δύο λεπτά.","ΒΑΣΙΛΕΙΟΣ ΚΑΠΕΡΝΑΡΟΣ",185
"49610"," Είναι πολλά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49611"," Ένα λεπτό από τα εβδομήντα δύο που δώσατε στον προηγούμενο…
Ρωτώ ευθέως -δεν είναι ρητορικό το ερώτημα- εάν χειροκροτούσατε οι ίδιοι τότε τον κ. Βορίδη, τώρα τον κ. Βορίδη, τώρα τον κ. Παυλόπουλο, τώρα και την κ. Πατριανάκου; 
Επιτέλους διαλέξτε. Ακολουθείτε αυτό που είπε ο κ. Παυλόπουλος ή είστε «πρόβατα στο μαντρί», που σας είπε ο βοσκός ότι, ξέρετε πήρα εντολή από τον αρχιβοσκό να ψηφίσετε αυτό το εκτόπλασμα, αυτό το έκτρωμα, που προσβάλλει την προσωπικότητα, προσβάλλει όλους τους Έλληνες και όχι μόνο οικονομικά, όχι μόνο υλικά, αλλά τους προσβάλλει ηθικά και συναισθηματικά, γιατί χτυπάει καίρια στην καρδιά της περηφάνειας του. Δεν έχετε επιτέλους κανένα δικαίωμα!
(Χειροκροτήματα από την πτέρυγα των ΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"49612"," Υπάρχουν και άλλες εκφράσεις κ. Καπερνάρο, από τα πρόβατα που είπατε. Και θα ήθελα τη συναίνεσή σας να διαγραφούν αυτές οι φράσεις. 
Δεν με ακούτε, κύριε Καπερνάρο. Εγώ το ζητάω.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49613"," Καμία διαγραφή.","ΒΑΣΙΛΕΙΟΣ ΚΑΠΕΡΝΑΡΟΣ",185
"49614"," Εγώ πάντως, επισημαίνω ότι υπάρχουν καλύτερες εκφράσεις, όταν αναφέρεστε σε συναδέλφους.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49615"," …(Δεν ακούστηκε)","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"49616"," Τι είπατε, κύριε Κουίκ;
(Θόρυβος από την πτέρυγα των ΑΝΕΛ)","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49617"," Να μας παραπέμψετε στον Πάχτα και να μας παραπέμψετε όλους!","ΠΑΝΟΣ ΚΑΜΜΕΝΟΣ",181
"49618"," Σε μένα το λέτε, κύριε Πρόεδρε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49619"," Σε εσάς το λέμε, ναι.","ΠΑΝΟΣ ΚΑΜΜΕΝΟΣ",181
"49620"," Ξέρετε καλά τι συμβαίνει. Ξέρετε πολύ καλά την πορεία μου, τουλάχιστον εσείς, όχι οι διπλανοί σας. Εσείς τη δική μου πορεία την ξέρετε.
Η κ. Μαρίνα Χρυσοβελώνη έχει το λόγο για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"49621"," Κύριε Πρόεδρε, κυρίες και κύριοι συνάδελφοι, τον Σεπτέμβριο του 2011 οι δημοσιογράφοι σχολίαζαν μια ασυνήθιστη δήλωση του Υπουργού της τότε κυβέρνησης Παπανδρέου, κ. Βενιζέλου. Παρατηρούσαν, λοιπόν, οι δημοσιογράφοι πως ο κ. Βενιζέλος διακατέχεται από μία ανεξήγητη επιμονή με την ακίνητη περιουσία των Ελλήνων πολιτών. Αιτία, η δήλωσή του στις 27 Σεπτεμβρίου 2011, πως η ιδιωτική ακίνητη περιουσία στην Ελλάδα ανέρχεται σε 1 τρισεκατομμύριο ευρώ και ότι εάν την φορολογήσει με 10%, το κράτος θα έχει έσοδα 100 δισεκατομμύρια.
Εκείνη την εποχή η δήλωση αυτή ακούστηκε πράγματι σε όλους σαν μια ακατανόητη παραδοξολογία. Σήμερα, με όλα όσα βλέπουμε να συμβαίνουν γύρω μας, η δήλωση αυτή του Προέδρου του ΠΑΣΟΚ δεν φαίνεται να ήταν τίποτα άλλο παρά μια προειδοποίηση για το τι επρόκειτο να συμβεί στην Ελλάδα του μνημονίου. Δυστυχώς, όμως, πριν δύο χρόνια κανείς δεν πήρε αυτό το μήνυμα στα σοβαρά. 
Σήμερα, όμως, συνειδητοποιούμε «τι ήθελε να πει ο ποιητής». Η τερατώδης συνολική αξία που επικαλέστηκε ο κ. Βενιζέλος ήταν βέβαια λανθασμένη. Σύμφωνα με εκτιμήσεις τραπεζών, η ιδιωτική ακίνητη περιουσία στη χώρα μας δεν είναι 1 τρισεκατομμύριο, αλλά περίπου 300 δισεκατομμύρια ευρώ. 
Όλα αυτά είναι, βέβαια, λεπτομέρειες για τον κ. Βενιζέλο και το ΠΑΣΟΚ. Εκείνο που μετράει τελικά, είναι η πρόθεση. Και η πρόθεση, σωστότερα να το πούμε ο σχεδιασμός της σημερινής φορολεηλασίας αποδεικνύεται ότι προϋπήρχε εδώ και τουλάχιστον δύο χρόνια στο μυαλό των εραστών του μνημονίου. 
Κύριε Πρόεδρε, κυρίες και κύριοι συνάδελφοι, στην Ελλάδα της τρόικας και των ξένων δανειστών τίποτα πλέον δεν πρέπει να μας εκπλήσσει. Είμαστε μία χώρα που διολισθαίνει πολύ γρήγορα σε ένα καθεστώς σοβιετικού τύπου. Ζούμε σε μια κοινωνία όπου ο πολίτης μετατρέπεται μέσω ενός συνεχούς καταιγισμού φόρων από ιδιοκτήτης του σπιτιού του σε ενοικιαστή, ο οποίος πληρώνει νοίκι στο κράτος. Και τελικά, η παραπάνω διαδικασία υπερφορολόγησης θα οδηγήσει τους παλιούς ιδιοκτήτες και νυν ενοικιαστές στην ολοκληρωτική απώλεια της ακίνητης περιουσίας τους.
Ιστορικά, το ίδιο πράγμα συνέβη σε κομμουνιστικά καθεστώτα, που εξαφάνισαν κατ’ αυτόν τον μεθοδικό τρόπο, θα έλεγα, κάθε μικροϊδιοκτησία. Η μεγάλη διαφορά με όσα συμβαίνουν σήμερα στη χώρα μας είναι ότι ο νέος μεγαλοιδιοκτήτης των κατασχόμενων περιουσιών δεν θα είναι αποκλειστικά το κράτος. Μπαίνουν από 1-1-2014 και οι τράπεζες στο παιχνίδι με τους πλειστηριασμούς που θέλετε να ξεκινήσετε. 
Αυτά, όμως, θα τα πούμε το Σάββατο. Οπότε θα δεήσει –πιστεύω- η συγκυβέρνηση να φέρει στην ολομέλεια την πρότασή της για την πρώτη κατοικία και τους δανειολήπτες.
Επιστρέφοντας, κύριε Πρόεδρε, στην υπερφορολόγηση των ακινήτων, το Υπουργείο Οικονομικών μάς έφερε εδώ, στη Βουλή, ένα νομοσχέδιο, με στόχο να εισπράξει μόνο για το 2014 το ιλιγγιώδες ποσό των 3 δισεκατομμυρίων ευρώ. 
Υπογραμμίζω τον μοναδικό στόχο που είναι –ξαναλέω- η είσπραξη. Τίποτε άλλο. Οτιδήποτε ακούτε για δικαιοσύνη, αναλογικότητα και όλα τα υπόλοιπα, είναι όλα μνημονιακά ψέματα. Τίποτα από αυτά δεν ισχύει, καθώς μιλούμε για ένα νομοσχέδιο που φορολογεί τους πάντες και τα πάντα. Φορολογείτε ακόμα και τους άνεργους, χωρίς να προνοείτε ούτε καν για τη στοιχειώδη προστασία των πραγματικά αδύναμων συμπολιτών μας. 
Το μόνο σκεπτικό σας πίσω από το νέο φόρο είναι, πόσα λείπουν στην Κυβέρνηση και στην τρόικα; Πάμε, λοιπόν, να τα εισπράξουμε από την κοινωνία. Άρα, η συγκυβέρνηση πρώτα υπολόγισε πόσα ήθελε να βγάλει από τον φόρο αυτό και μετά κατασκεύασε τις δικαιολογίες της. Πρόκειται πολύ απλά για την εκ των υστέρων δικαιολόγηση ενός οικονομικού εγκλήματος.
Και όντως μιλάμε για οικονομικό έγκλημα, αφού τελικά ο νέος φόρος ακινήτων θα οδηγήσει χωρίς καμμία αμφιβολία στη δήμευση της ιδιωτικής περιουσίας των μικροϊδιοκτητών, που δεν θα αντέξουν για μεγάλο χρονικό διάστημα να πληρώνουν κάθε έτος τέτοιους φόρους. 
Σε αυτό το σημείο θέλω πραγματικά να σας ρωτήσω, κύριε Υπουργέ, γιατί άραγε τόση ευαισθησία από την Κυβέρνησή σας για τους ιδιοκτήτες offshore, για τους εφοπλιστές, για τους μεγαλοκαναλάρχες, όπως λέτε, που δεν έχουν να πληρώσουν τον φόρο επί των τηλεοπτικών διαφημίσεων; Γιατί εδώ έχετε καταθέσει και μία τροπολογία για την αναβολή του φόρου 20% στο ίδιο ακριβώς νομοσχέδιο, που προβλέπετε τις τερατώδεις επιβαρύνσεις πάνω στα ακίνητα των πολιτών.
Βλέπουμε τη συγκυβέρνηση να μην προστατεύει καθόλου τους ανέργους, να μην προστατεύει τους αγρότες φορολογώντας από το πρώτο ευρώ για πρώτη φορά την αγροτική γη, να μην προστατεύει τον μεροκαματιάρη που έχει ένα διαμέρισμα κι ένα οικόπεδο. Γιατί; Γιατί πάρα πολύ απλά δεν την ενδιαφέρει καθόλου το πρόβλημά του. «Ας κόψει το κεφάλι του» να βρει λεφτά ο κόσμος να πληρώσει τον φόρο ακινήτων. Ενώ οι μεγαλοκαναλάρχες της διαπλοκής, εκείνοι για τους οποίους δείχνετε ζωηρό ενδιαφέρον, θα συνεχίσουν να έχουν αφορολόγητα έσοδα από διαφημίσεις για έναν ακόμη χρόνο, επειδή ο κ. Σαμαράς τους λυπήθηκε.
Φτάνετε μάλιστα στο εξευτελιστικό σημείο να προβάλετε τη δικαιολογία πως δεν έχουν λεφτά οι άνθρωποι λόγω της κρίσης. Προφανώς, για εσάς όλοι οι άλλοι φορολογούμενοι έχουν λεφτά για να τους τα παίρνετε, οι μεγαλοκαναλάρχες δεν έχουν Τέτοια υποκρισία και τόση διαπλοκή, ειλικρινά, δεν έχει ξαναγίνει.
Σήμερα, φτάνουμε στο τέρμα της διαδρομής των κυβερνήσεων του μνημονίου. Μετά από τριάμισι χρόνια λεηλασίας κάθε λογής εισοδημάτων, μισθών και συντάξεων, οι Έλληνες πολίτες έχουν αποδυναμωθεί οικονομικά. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό λεπτό, κύριε Πρόεδρε.
Ταυτόχρονα η Νέα Δημοκρατία και το ΠΑΣΟΚ εξάντλησαν τις φοροδοτική ικανότητα της κοινωνίας μας μέσα από έναν καταιγισμό αυξήσεων στους άμεσους, έμμεσους φόρους, πάνω στο εισόδημα, στα καύσιμα και σε άλλα. Ήταν επομένως αναπόφευκτη η τωρινή κατάληξη με τον ενιαίο φόρο ιδιοκτησίας στα ακίνητα.
(Στο σημείο αυτό την Προεδρική Έδρα καταλαμβάνει Δ’ Αντιπρόεδρος της Βουλής κ. ΔΡΑΓΑΣΑΚΗΣ ΙΩΑΝΝΗΣ )
Μετά τα διαδοχικά ΕΤΑΚ του 2009, 2010, 2011 κ.λπ., τον ΦΑΠ, το χαράτσι της ΔΕΗ που μονιμοποιήθηκε, έρχεται σήμερα ο νέος φόρος ακίνητης περιουσίας, για να δώσει τη χαριστική βολή στους Έλληνες πολίτες. 
Στο χέρι, όμως, των Ελλήνων είναι να μην παραμείνουν παθητικά θύματα αυτής της προσπάθειας εξανδραποδισμού της κοινωνίας. Στο χέρι όλων μας είναι να αντιδράσουμε, να ανατρέψουμε ένα καθεστώς που οδηγεί με μαθηματική ακρίβεια στην οικονομική μας υποδούλωση και στην εξαφάνιση της ατομικής μας περιουσίας. 
Για όλους αυτούς τους λόγους καταψηφίζω το παρόν νομοσχέδιο.
(Χειροκροτήματα από την πτέρυγα των ΑΝΕΛ)","ΜΑΡΙΝΑ ΧΡΥΣΟΒΕΛΩΝΗ",553
"49622"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα εννιά μαθητές και μαθήτριες και δύο εκπαιδευτικοί συνοδοί τους από το 1ο Γυμνάσιο Άνω Τούμπας Θεσσαλονίκης.
Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Ο κ. Κοντός, Βουλευτής της Νέας Δημοκρατίας, έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49623"," Κυρίες και κύριοι συνάδελφοι, συζητούμε σήμερα το σχέδιο νόμου του Υπουργείου Οικονομικών που αφορά την επιβολή φόρου στα ακίνητα και εμπεριέχει πρόσθετες διατάξεις φορολογικού χαρακτήρα.
Ο πρόσθετος φόρος στα ακίνητα, δηλαδή το χαράτσι της ΔΕΗ, αποκτά πλέον μόνιμο χαρακτήρα, έστω και αν οι περισσότεροι από τους ιδιοκτήτες των ακινήτων θα πληρώσουν λιγότερα το 2014 σε σύγκριση με αυτά που πλήρωσαν το 2013. Και αυτό αναμφίβολα οφείλεται στο ότι αργά, αλλά σταθερά βελτιώνονται τα οικονομικά της χώρας μας.
Κύριε Υπουργέ, για λόγους ιδεολογικούς και ουσιαστικούς θεωρώ ότι αποτελεί λάθος το θέμα της φορολόγησης των αγροτεμαχίων των κατά κύριο επάγγελμα αγροτών, έστω και αν αυτοί, μετά από πιέσεις των «προβάτων» -όπως μας αποκάλεσαν προηγουμένως- της Αίθουσας αυτής, μειώνεται σημαντικά σε σχέση με την αρχική πρόταση του Υπουργείου. 
Είναι λάθος, κύριε Υπουργέ, διότι, πρώτον, με την πρακτική αυτή φορολογούνται μέσα παραγωγής. Είναι σαν να φορολογούμε τα μηχανήματα ενός εργοστασίου, κάτι που πουθενά στον κόσμο δεν γίνεται. Και δεύτερον, τους ίδιους ανθρώπους, τους Έλληνες αγρότες, τους φορολογούμε για τα σπίτια τους, για τα χωράφια τους και για τα κτίσματα που χρησιμοποιούν για να αποθηκεύουν τον εξοπλισμό και τα προϊόντα τους είτε δίπλα στα σπίτια είτε μέσα στα χωράφια τους.
Η φορολογία αυτή είναι βέβαιο ότι μετά την αύξηση των εισφορών στον ΕΛΓΑ, την αύξηση των εισφορών στον ΟΓΑ, τη μείωση της επιστροφής ΦΠΑ και την αύξηση του κόστους των εισροών στην αγροτική δραστηριότητα, δηλαδή την αύξηση στα φάρμακα και στα λιπάσματα, μειώνει την ανταγωνιστικότητα των αγροτικών προϊόντων της χώρας μας, μειώνει σημαντικά το εισόδημα των αγροτών και δημιουργεί συνθήκες ασφυξίας στην ελληνική περιφέρεια. 
Επίσης, κύριε Υπουργέ, μια που μιλάμε για τους αγρότες, θα πρέπει να ξεκαθαρίσετε ποια θα είναι τα όρια τελικά των αγροτών όσον αφορά την υποβολή, την τήρηση βιβλίων. Είναι κάτι που πρέπει να γίνει, εκπνέει η προθεσμία και θέλω να σας πω ότι υπάρχει πολύ μεγάλη ανησυχία στην ελληνική περιφέρεια.
Επίσης, θέλω να σας ρωτήσω εάν πραγματικά πιστεύετε ότι αυτά τα οποία αναμένονται να εισπραχθούν με τη φορολογία που επιβάλλουμε, τελικά θα μπορέσουν να εισπραχθούν. Διότι, είναι βέβαιο ότι αρκετοί πολίτες, παρ’ ότι θέλουν να στηρίξουν την προσπάθεια για την ανόρθωση της χώρας, δεν έχουν πλέον τη δυνατότητα αυτή. 
Το ερώτημα, λοιπόν, που τίθεται, είναι μήπως θα έπρεπε, πριν αποφασίσουμε να επιβάλουμε όλες αυτές τις πραγματικά άδικες φορολογίες, να καταβάλουμε μια σοβαρή προσπάθεια για την περιστολή της φοροδιαφυγής είτε από άμεσους είτε από έμμεσους φόρους. 
Για παράδειγμα, κύριε Υπουργέ, ο κ. Θεοχάρης πρόσφατα δήλωσε –και το δήλωσε δημόσια- ότι η φοροδιαφυγή από τα παράνομα τσιγάρα στη χώρα μας ανέρχεται περίπου σε 500 εκατομμύρια ευρώ. Πρόσφατες μελέτες έδειξαν ότι το ποσό αυτό ξεπερνά τα 700 εκατομμύρια ευρώ. Η φοροδιαφυγή από το πετρέλαιο ανέρχεται σε εξίσου αστρονομικά ποσά, όπως και η φοροδιαφυγή από τη διακίνηση παράνομων αλκοολούχων ποτών. Εάν, λοιπόν, εισπραχθούν αυτά τα ποσά, τότε είναι βέβαιο ότι υπερκαλύπτονται αυτά που ζητούμε και με το σημερινό νομοσχέδιο να πληρώσουν οι ήδη υπερφορολογημένοι Έλληνες πολίτες. 
Για να γίνουν, όμως, αυτά, απαιτούνται γενναίες αποφάσεις, απαιτείται καλύτερη στελέχωση των υπηρεσιών και κυρίως απαιτείται πιο ισχυρή και δυναμική πολιτική βούληση. 
Γιατί θα πρέπει, για παράδειγμα, να φοβηθούμε -ανεξάρτητα αν συμφωνεί ή δεν συμφωνεί η τρόικα- να προχωρήσουμε στη μείωση του φόρου στα πετρελαιοειδή, στη μείωση του φόρου στα τσιγάρα και στα αλκοολούχα ποτά, όπως με επιτυχία έγινε η μείωση του ΦΠΑ στην εστίαση, ένα σωστό μέτρο που πέτυχε, κύριε Υπουργέ; 
Γιατί να μην δημιουργήσουμε κατάλληλους και εξειδικευμένους, ανά κατηγορία φοροδιαφυγής και αποκλειστικής αρμοδιότητας, μεικτούς μηχανισμούς από την Ελληνική Αστυνομία, το ΣΔΟΕ και άλλες αρμόδιες υπηρεσίες, έτσι ώστε να μπορέσουμε να αντιμετωπίσουμε αποτελεσματικά τη φοροδιαφυγή;
Το 2005, κύριε Υπουργέ, είχαμε ένα μεγάλο πρόβλημα με τις ελληνοποιήσεις των αμνοεριφίων. Οι κατά τόπους υπηρεσίες δεν μπορούσαν να κάνουν τη δουλειά και δημιουργήσαμε μεικτά συνεργία από εκπροσώπους του ΣΔΟΕ, της Ελληνικής Αστυνομίας και υπηρεσιακούς παράγοντες του Υπουργείου Γεωργίας. Και είχαμε εξαιρετικά αποτελέσματα από τον Έβρο μέχρι τα νησιά, πραγματικά εξαιρετικά αποτελέσματα. Δημιουργήστε, λοιπόν, μεικτές ομάδες ανά κατηγορία φοροδιαφυγής και πιστέψτε με, θα έχετε πολύ καλά αποτελέσματα.
Επίσης, εκείνο που θέλω να σας πω και να κάνω έκκληση, κύριε Υπουργέ, είναι κάτι πολύ πρακτικό και συμβαίνει στην πατρίδα μου, την Ξάνθη. Πρόσφατα, ιδιωτικοποιήθηκε μια κρατικοσυνεταιριστική επιχείρηση, η ΣΕΚΑΠ, και ήρθαν κεφάλαια από το εξωτερικό. Κι ενώ δεν δούλευε ούτε μία βάρδια στην εταιρεία, γίνεται προσπάθεια να δουλέψουν τρεις βάρδιες, να γίνουν εξαγωγές και να έρθει συνάλλαγμα στη χώρα και να πληρώσουν και φόρο αυτοί που την πήραν την εταιρεία. Σας λέω ότι επί ένα μήνα, όλον το Δεκέμβριο, γίνεται προσπάθεια να εξασφαλιστεί ένας τελωνειακός υπάλληλος για να δουλέψει τρίτη βάρδια η εταιρεία και δυστυχώς δεν μπορεί να βρεθεί ένας υπάλληλος. Αυτό δεν σημαίνει ότι χρειάζεται καλύτερη οργάνωση των υπηρεσιών, για να αυξηθούν τα κρατικά έσοδα; 
Κάνω έκκληση, λοιπόν, να επιληφθείτε εσείς προσωπικά, έτσι ώστε να επιλυθεί ένα πρόβλημα που δεν είναι μείζον για την ελληνική οικονομία είναι, όμως, σημαντικό για μια περιοχή και μάλιστα, για μια παραμεθόριο περιοχή.
Κύριε Υπουργέ, γνωρίζετε, ότι με αίσθημα ευθύνης, εμείς οι Βουλευτές που στηρίζουμε την Κυβέρνηση λέμε την αλήθεια στους Έλληνες πολίτες για τις δυσκολίες που αντιμετωπίζουν. Και στηρίζουμε πραγματικά, την πολύ μεγάλη προσπάθεια της Κυβέρνησης για την ανόρθωση της οικονομίας. Το προσωπικό και πολιτικό κόστος που σηκώνουμε όλοι εμείς είναι δυσβάσταχτο, όπως και δυσβάσταχτα είναι τα βάρη που σηκώνει η ελληνική κοινωνία και η ελληνική οικογένεια. 
Ζητούμε, λοιπόν, μεγαλύτερη αποτελεσματικότητα στις ενέργειές σας. Ζητούμε περισσότερες στρατηγικές αποφάσεις στήριξης αυτών που σήμερα υποφέρουν. Και ελπίζουμε, διότι πιστεύουμε αυτά που λέτε -διότι έτσι μας διαβεβαιώνετε και εμείς τα πιστεύουμε αυτά- ότι το 2014 θα είναι μια χρονιά που θα ξεκινήσει η ανόρθωση της οικονομίας, μια χρονιά που θα υπάρξει μια ουσιαστικότερη κοινωνική πολιτική.
(Χειροκροτήματα από την πτέρυγα της Νέας Δημοκρατίας)","ΑΛΕΞΑΝΔΡΟΣ ΚΟΝΤΟΣ",237
"49624"," Το λόγο έχει η κ. Φωτίου και μετά ο κ. Βλάχος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49625"," Κύριε Πρόεδρε, αν επιχειρήσετε να διαβάσετε αυτό το νομοσχέδιο μόνο του, χωρίς αυτό το αναμενόμενο νομοσχέδιο για τους πλειστηριασμούς, θα έχετε μία εξαιρετικά ψευδή και ελλιπή εικόνα, όπως θα προσπαθήσω να σας αποδείξω. Διότι πρόκειται για ένα νομοσχέδιο προπομπό και προϋπόθεση του άλλου, του αναμενόμενου, έτσι ώστε να αλλάξει χέρια η περιουσία του ελληνικού λαού. 
Όπως γνωρίζετε όλοι καλά, ο ελληνικός λαός επένδυε τις αποταμιεύσεις του, όχι στις τράπεζες που δεν είχε καμμία εμπιστοσύνη και οι οποίες μέχρι το 1995 είχαν ένα εξαιρετικά ακριβό χρήμα, δηλαδή επιτόκιο 18% ως 30%, αλλά στην ακίνητη περιουσία, δηλαδή κυρίως στην κατοικία, εξ ου και η οικοδομή ήταν ο μοχλός, ήταν η ατμομηχανή της οικονομίας της χώρας.
Έτσι με έναν μοναδικής εμπνεύσεως ελληνικό θεσμό –εννοώ βεβαίως την αντιπαροχή- και με μια άλλη ιδιαιτερότητα της ελληνικής κοινωνίας –εννοώ βεβαίως την οικογένεια- απέκτησε το μεγαλύτερο ποσοστό ιδιοκατοίκησης στον ευρωπαϊκό χώρο. Η ιδιοκατοίκηση είναι το 80%των ακινήτων.
Οι αποταμιεύσεις του Έλληνα είναι το σπίτι του και τα σπίτια των παιδιών του και λέει ότι «όσο άσχημα και αν πάνε τα πράγματα, εγώ θα έχω ένα σπίτι να πουλήσω για να μην πεινάσω». Αυτού του τεράστιου ποσοστού την αξία ακόμη δεν ακούσαμε από τον Υπουργό. Πόσο εκτιμάται; Διακόσια δισεκατομμύρια, πού είπε η κ. Χρυσοβελώνη, όπως λένε οι τράπεζες; Ένα τρισεκατομμύριο, που λέει ο κ. Βενιζέλος; Πόσο, λοιπόν, αποτιμάται αυτό το κτηριακό απόθεμα της χώρας; 
Αυτό, λοιπόν, λέω ότι οι δανειστές ξέρουν πολύ καλά πως «η κότα με τα χρυσά αυγά» είναι η μεγάλη ελληνική ιδιωτική ακίνητη περιουσία και σε αυτή βάζετε χέρι με αυτό το σημερινό νομοσχέδιο, γιατί μας λέτε ότι οι περισσότεροι θα πληρώσουν λιγότερο και ότι δεν κινδυνεύει η περιουσία τους. Ουδέν ψευδέστερον. 
Ακούστε, η έκθεση του Λογιστηρίου του Κράτους προϋπολογίζει 3,8 δισεκατομμύρια είσπραξη και εσείς αποτιμάτε ότι στο τέλος θα εισπράξετε 2,6 δισεκατομμύρια. Δεν μου λέτε, τι σημαίνει το ελλείπον 1,2 δισεκατομμύριο; Ποιος θα το πληρώσει; Γιατί θα λείπει το 1,2 δισεκατομμύριο; Δεν σημαίνει ότι κάποιοι δεν θα το πληρώσουν; Άρα, μπαίνει υπό δήμευση η περιουσία τους, αφού δεν θα έχουν να το πληρώσουν, εφόσον οι όροι που λέτε είναι εντελώς αδύνατο να ικανοποιηθούν και οι τρεις μαζί.
Δεύτερον, φορολογείτε με πλασματικές αξίες. Αυτό το ξέρουμε, αλλά σας λέω ότι αν σήμερα οι πλασματικές αξίες υπερβάλλουν κατά το 30% έως 50% της πραγματικής αξίας, σε ένα χρόνο –που ελπίζω να μην είσαστε, βέβαια, ακόμη στα πράγματα- ο ελληνικός λαός θα θρηνήσει άλλο ένα 50% μείωση της περιουσίας του, αν αρχίσουν οι πλειστηριασμοί. Και οι πλειστηριασμοί θα αρχίσουν, όπως θα δείτε, μέχρι το Σάββατο.
Ποιο είναι, λοιπόν, το κρυμμένο χαρτί που παραλείπετε στις πράξεις σας και βγαίνει ο κ. Λαζαρίδης και μας λέει ότι το 75% θα πληρώνουν λιγότερα; Να σας πω εγώ ποιο είναι το κρυμμένο χαρτί. Το κρυμμένο χαρτί είναι ότι πέρα από το φόρο για τα κτήρια, θα πληρώσει στο κάθε κτήριο και το υπόλοιπο του συντελεστού δόμησης που μένει από το οικόπεδό του. 
Τι σημαίνει αυτό, κύριε Υπουργέ, το οποίο δεν το λέτε τόση ώρα, γιατί συγκρίνετε πόσο πλήρωσε πέρυσι σε ακίνητο και πόσο θα πληρώσει φέτος; Θα σας πω εγώ τι σημαίνει. Σημαίνει ότι κάθε σπίτι στο χωριό –όχι στις πόλεις, δεν πρόκειται για τους πλούσιους με τις βίλες- έχει υπόλοιπο συντελεστού δόμησης, κάθε σπίτι σε παραδοσιακό διατηρητέο οικισμό, έχει υπόλοιπο συντελεστού δόμησης. Δηλαδή, θα υπάρχει επιπλέον φόρος. 
Καταλάβατε από πού θα βγει αυτό που παριστάνουν ότι δεν καταλαβαίνουν; Ο κ. Λαζαρίδης βρήκε το νέο success story: το 75% του λαού θα πληρώσει λιγότερους φόρους. Αστειεύεστε; Λέτε και δεν ξέρουμε αριθμητική τόση ώρα; 
Στις μικρές πολυκατοικίες, που λόγω του ότι δεν μπορούσαν να πάνε ψηλότερα δεν εξάντλησαν το συντελεστή δόμησης, το κάθε διαμέρισμα θα πληρώσει παραπάνω φόρο, λόγω υπερβάλλοντος μέλλοντος ποσοστού δόμησης. Καταλάβατε; Μην κοροϊδεύετε κανέναν. Αυτό θα αποκαλυφθεί εξαιρετικά γρήγορα. Αυτή είναι η απάτη του νομοσχεδίου σας. 
Μιλάτε για φορολόγηση ακινήτων που υπάρχει σε όλη την Ευρώπη. Είναι γνωστό ότι υπάρχει 1,5% φορολόγηση. Τι πληρώνει ο Έλληνας κάθε φορά που κάνει μεταβίβαση ιδιωτικής περιουσίας, το παιδί που πήρε από τον πατέρα του κ.ο.κ.; Πληρώνει 27%. Για υπολογίστε για πόσα χρόνια πληρώνει. Για δεκαπέντε! Να μας τα αφαιρέσετε, λοιπόν.
Πέμπτον, θέλω να πω το σημαντικό θέμα για το οποίο πήρα κυρίως το λόγο. Γιατί σας πιέζει η τρόικα ανυποχώρητα για όλες αυτές τις ακροβασίες και απάτες; Διότι η τρόικα, που καθορίζει την πολιτική της με βάση τα συμφέροντα του μεγάλου κεφαλαίου, επιθυμεί να μπει το μεγάλο ξένο κεφάλαιο στην ελληνική κτηματαγορά και δεν μπορεί να γίνει αυτό όσο οι τιμές παραμένουν στα σημερινά επίπεδα από τη μια και δεν συμμαζευτεί στα χέρια των distress funds, δηλαδή λίγων τραπεζών, μεγάλη ακίνητη περιουσία. Δεν γίνεται αλλιώς.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω αμέσως, κύριε Πρόεδρε.
Τα τελευταία είκοσι χρόνια το μεγάλο κεφάλαιο επενδύει στην κτηματαγορά κυρίως, διότι εκεί μπορεί να υπεραξιώνεται. Το 40% του ΑΕΠ στις αναπτυγμένες χώρες έχει επενδυθεί στην κτηματαγορά και το ξέρει ο κ. Στουρνάρας. Εξάλλου το σπάσιμο της φούσκας των ακινήτων στην Αμερική από εκεί ξεκίνησε. 
Όπως, ρητά δηλώνεται από επίσημους οικονομικούς κύκλους, στόχος της τρόικας είναι να μειωθεί δραστικά το ποσοστό ιδιοκατοίκησης, το οποίο στην Ελλάδα υπερβαίνει το 80% και είναι απαγορευτικό για την είσοδο ξένων παιχτών στην αγορά του real estate για την αναδόμηση των πόλεων. 
Θα μας βρείτε απέναντι. Ήδη οργανώνεται και οργανώνουμε κι εμείς μαζί τον ελληνικό λαό σε μεγάλες επιτροπές κατά της δήμευσης της περιουσίας του και των πλειστηριασμών. Είμαστε όλοι υποψήφιοι άστεγοι και αυτό ο ελληνικός λαός θα το καταλάβει πολύ γρήγορα. Δεν πρέπει να μείνει κανείς μόνος του σε αυτή τη νέα τραγωδία που ξεκινάτε. Θα μας βρείτε απέναντι και οι μέρες σας είναι λίγες.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΑΝΩ ΦΩΤΙΟΥ",531
"49626"," Ε, όχι και λίγες, κυρία Φωτίου!","ΠΑΝΑΓΙΩΤΗΣ ΡΗΓΑΣ",443
"49627"," Σαν Κυβέρνηση εννοώ.","ΘΕΑΝΩ ΦΩΤΙΟΥ",531
"49628"," Το λόγο έχει ο Πρόεδρος των Ανεξαρτήτων Ελλήνων κ. Πάνος Καμμένος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49629"," Γελάτε, κύριοι συνάδελφοι, όπως γέλαγε και ο κ. Στουρνάρας, όταν μίλαγε ο κ. Καπερνάρος. Ξέρετε, αυτό μου θυμίζει το Μαρκήσιο Ντε Σαντ ο οποίος έλεγε: «Ας τους αφήσουμε να μηρυκάζουν την αθλιότητά τους. Δεν είναι άξιοι να τους κηρύξουμε την αλήθεια». 
Αυτή είναι η αλήθεια. Η αλήθεια είναι ότι την ώρα που νομοθετούμε για να καταργήσουμε την ιδιωτική περιουσία, το κεραμίδι του Έλληνα, νομοθετείτε και αντί να κλαίτε, γελάτε. Γελάτε γιατί εφαρμόζετε σχέδιο, γελάτε γιατί ξέρετε τι κάνετε. Εκτελείτε το σχέδιο της παράδοσης του κράτους.
Κράτος είναι τρία πράγματα. Είναι η δημόσια περιουσία που ξεπουλιέται και παραδίδεται. Κράτος είναι η ιδιωτική περιουσία, που σήμερα καταργείται, γιατί με τους βαρείς φόρους δεν μπορεί κανείς να την κρατήσει. Και τη δημόσια και την ιδιωτική περιουσία στο κράτος την εγγυάται μόνο ένας: οι Ένοπλες Δυνάμεις της χώρας, που τις διαλύετε παραδίδοντας την αμυντική βιομηχανία και εξαθλιώνοντας το ηθικό των Ενόπλων Δυνάμεων, των εν στολή και των αποστράτων. Αυτή είναι η κατάλυση του κράτους. Το σχέδιο της κατάλυσης του κράτους προχωρά. Προχωρά το σχέδιο της παράδοσης της εθνικής κυριαρχίας. 
Και θα έρθετε στις ευρωεκλογές να υπηρετήσετε το σχέδιο Μέρκελ, τη νέα τάξη πραγμάτων, η οποία λέει να υποστείλουμε τις σημαίες των κρατών-εθνών και να προχωρήσουμε στο νέο δόγμα της Ευρώπης, στο φεντεραλισμό, τον οποίο ξεστόμισε ο κ. Πάγκαλος σε μία πρωινή εκπομπή του «MEGA», λέγοντας ουσιαστικά αυτό που πάει να κάνει σήμερα το εναπομείναν ΠΑΣΟΚ –ή μάλλον η Κοινοβουλευτική Ομάδα με την ταμπέλα «ΠΑΣΟΚ»- και η εναπομείνασα Νέα Δημοκρατία –ή μάλλον η ομάδα της Πολιτικής Άνοιξης με την ταμπέλα «Νέα Δημοκρατία»- συνεπικουρούμενη από τους επαγγελματίες του είδους: τους σημιτικούς, τον κ. Στουρνάρα, τον άνθρωπο που συμμετείχε στο επιτελείο εκείνων που έκαναν το swap του 2000 με τη «GOLDMAN SACHS», εκείνους που υπέταξαν τη χώρα στη λογική των hedge funds και των αγορών, εκείνους οι οποίοι έβαλαν την Ελλάδα στο bubble economy, στην οικονομία της φούσκας, που θα σπάσει -είτε σας αρέσει είτε δεν σας αρέσει- και στην Ελλάδα και στην Ευρώπη και στις Ηνωμένες Πολιτείες και στον κόσμο. Και τότε θα έρθετε γυμνοί απέναντι στους λαούς, που οι λαοί έχουν τη δύναμη της δημοκρατίας κι όχι οι τραπεζίτες και τα hedge funds, τα οποία αυτή τη στιγμή καθορίζουν την πολιτική!
Ο παριστάμενος Υπουργός των Οικονομικών δεν είναι Βουλευτής εκλεγμένος με τη Νέα Δημοκρατία ή το ΠΑΣΟΚ, δεν είναι καν Βουλευτής εκλεγμένος από το λαό. Είναι από τους στενούς συνεργάτες του συστήματος Σημίτη, το οποίο κυβερνά τη χώρα με την ψήφο Ελλήνων Βουλευτών. 
Ψήφισαν οι Έλληνες τον Γιώργο Παπανδρέου κι εκείνος τοποθέτησε Υπουργό επί των Οικονομικών τον κ. Παπακωνσταντίνου, δεξί χέρι του Σημίτη. Στη φωτογραφία, μετά το Καστελόριζο, κάλεσε τον Πρόεδρο του ΙΟΒΕ τον κ. Στουρνάρα δίπλα του. Και εν συνεχεία ο λαός, δια των εκπροσώπων του, αποφάσισε την κυβέρνηση Παπαδήμου. Τοποθέτησε τον έτερο άνθρωπο του συστήματος Σημίτη, των Γερμανών, τον κ. Παπαδήμο. Και τον ψήφισαν μέσα από τη Βουλή οι εκπρόσωποι του ελληνικού λαού.
Εν συνεχεία, στις επαναληπτικές εκλογές του Ιουνίου, με φόβο και τρομοκρατία, ψήφισαν οι Έλληνες πρώτο κόμμα τη Νέα Δημοκρατία, την τέως Νέα Δημοκρατία, του Αντώνη Σαμαρά με δεκαοκτώ σημεία και το ΠΑΣΟΚ του Βαγγέλη Βενιζέλου, που χειροκροτεί τον Πρόεδρο της ΕΠΕΝ. Τότε, Υπουργός επί της Οικονομίας ποιος τοποθετήθηκε; Ο έτερος συνέταιρος του συστήματος Σημίτη ο κ. Στουρνάρας, ο οποίος ξεκάθαρα λέει: «Εγώ είμαι άνθρωπος των αγορών. Με τις αγορές έχουμε να κάνουμε και σήμερα». 
Σήμερα στη Βουλή των τριακοσίων Ελλήνων Βουλευτών, παρουσία δέκα Βουλευτών της συμπολιτεύσεως ψηφίζεται η κατάργηση της ιδιωτικής περιουσίας, η δήμευση της περιουσίας των Ελλήνων. 
Και βέβαια, στη σημερινή συνεδρίαση θα αποφασίσουμε να βάλουμε βαρείς φόρους, κεφαλικούς φόρους, φόρους που δεν υπήρχαν παρά μόνο στην Αγγλία του 14ου αιώνα, όπου τότε θεσπίστηκαν οι φόροι της κατηγορίας poor taxes, φόροι που πρέπει να πληρώσουν όλοι οι ενήλικες, ανεξαρτήτως εισοδήματος, με κορυφαίο το φόρο εκείνον, που έπρεπε να πληρώσει κάποιος, επειδή απλά και μόνο ζούσε! Κάποιες διαμαρτυρίες ξέσπασαν τότε, κάποιοι χωρικοί επαναστάτησαν και ξεκίνησε η ιδιαιτέρως καταστροφική εξέγερση των χωρικών.
Από αυτό εδώ το Βήμα ως Πρόεδρος των Ανεξαρτήτων Ελλήνων καλώ τους Έλληνες να ξεκινήσουμε την εξέγερση των Ελλήνων, την εξέγερση των πολιτών!
(Χειροκροτήματα από την πτέρυγα των ΑΝΕΛ)
Μπορείτε να με μηνύσετε ξανά, μπορείτε να μου άρετε πάλι την ασυλία, γιατί καλώ σε στάση. Όμως, καλώ σε επανάσταση, βάσει του άρθρου 120 του Συντάγματος, όπου οι Έλληνες πολίτες υποχρεούνται να προασπίζουν το Σύνταγμα! Και συνταγματική επιταγή είναι και η απαγόρευση της δήμευσης της περιουσίας! 
Αν δεν ξεσηκωθούμε, δεν θα μπορέσουμε ποτέ να διεκδικήσουμε αυτό για το οποίο οι Έλληνες πολίτες μας έστειλαν σε αυτήν εδώ την Αίθουσα. Και επειδή αυτός ο ξεσηκωμός δεν είναι ξεσηκωμός απέναντι σε ελληνικά εκλεγμένη κυβέρνηση, αλλά απέναντι σε ξένα συμφέροντα, τα οποία επιβάλλουν αυτήν την πολιτική, είναι μία εθνική υποχρέωση. 
Την Κυριακή γύριζα από τη Ρόδο μαζί με τον συνάδελφο κ. Μαρίνο Ουζουνίδη. Επιστρέφαμε από ένα χαρούμενο γεγονός, από μία βάφτιση. Στην αίθουσα αναμονής, πριν μπούμε στην πύλη 4 του Αεροδρομίου, είχε ένα τραπεζάκι έξω που έπιναν τον καφέ τους κάποιοι επιβάτες. Ένας εξ αυτών ήταν ο Γιώργος –θα τον αποκαλέσω έτσι, γιατί δεν θέλω να πω το όνομά του- ένα παλικάρι σαράντα χρονών, ένας Έλληνας πατέρας δύο παιδιών, εργάτης οικοδομής, που πράγματι, όπως μας είπε στα δέκα λεπτά που μιλήσαμε, είχε αποκτήσει άνεση τα τελευταία χρόνια εργαζόμενος στην οικοδομή στην Κάλυμνο και στη Ρόδο. Κατάφερε το ένα του παιδί να το στείλει στη Ρουμανία να σπουδάσει. Μου είπε ότι τα τελευταία τρία χρόνια έχει κάνει δεκαπέντε μέρες μεροκάματο, γιατί η οικοδομή πέθανε. Οικοδομή σημαίνει ανάπτυξη στην περιφέρεια της χώρας, στο χτίσιμο σπιτιών. Τον ρώτησα πού πάει και μου είπε: Πάω στην Ντάμπα. Φεύγω από εδώ, πάω στο Παρίσι, από το Παρίσι στην Ουάσιγκτον και από την Ουάσιγκτον στην Ντάμπα. Του λέω: «Έχεις κάποιον εκεί;» Μου λέει: «Έχω μια φίλη από παλιά.» Του είπα: «Τα έχεις κανονίσει τα πράγματα;» Μου λέει: «Πενήντα ευρώ έχω στην τσέπη μου.»
Διώχνουμε τους Έλληνες με 50 ευρώ στην τσέπη, να φύγουν στην ξενιτιά, όπως φεύγουν οι επιστήμονες, όπως φεύγουν οι γιατροί τους οποίους σπουδάσαμε με κόστος 80.000 ευρώ οι Έλληνες πολίτες, ενώ ο γιατρός της ειδικότητας στη Γερμανία κοστίζει 1 εκατομμύριο ευρώ στο κράτος. 
Φεύγει και ρέει το αίμα της πατρίδας μας έξω, γιατί κάποιοι –που γελάτε εδώ- μεγαλοεκδότες και καναλάρχες πρέπει να μην πληρώνουν φόρους! Να σωθεί το «MEGA» και ο «ANT1» και τα υπόλοιπα κανάλια! Να τους απαλλάξουμε με την ψήφο μας από το νομοσχέδιο των φόρων και να φορολογήσουμε τον πολίτη, την κατοικία –που όπως έλεγε ο Λε Κορμπιζιέ, η κατοικία είναι ο ναός της οικογένειας- και να διαλύσουμε την οικογένεια!
Δεν νομοθετούμε εδώ φορολογικά μέτρα για απαλλαγή των πολυτέκνων, όπως λέει το Σύνταγμα, αλλά νομοθετείτε για την απαλλαγή των μεγαλοκαναλαρχών! Περνάτε ειδικό κεκρυμμένο άρθρο για την απαλλαγή της φορολογίας από τις offshore εταιρείες των ναυτιλιακών εταιρειών, δηλαδή όχι γι’ αυτούς που πράγματι υπηρετούν την εμπορική ναυτιλία και πράγματι, πρέπει να έχουν ειδικές ελαφρύνσεις φόρων, αλλά γι’ αυτούς τους εφοπλιστές οι οποίοι αγοράζουν σπίτια και τα νοικιάζουν. Την ίδια στιγμή, λέτε στον Έλληνα: Έλα εδώ, να σε κάτσω κάτω, να σε φορολογήσω».
Κύριε Υπουργέ, στις 7 Δεκεμβρίου στη συνεδρίαση για τον κρατικό προϋπολογισμό του 2014 είπατε –διαβάζω από την ομιλία σας από το Βήμα της Βουλής- ότι η αύξηση της φορολογίας της ακίνητης περιουσίας στο νέο έτος είναι δίκαιη, διότι η φορολογία στην Ελλάδα είναι χαμηλότερη κατά 2 ποσοστιαίες μονάδες από την αντίστοιχη φορολόγηση που ισχύει στις χώρες της Ευρωπαϊκής Ένωσης. 
Σας άκουσα με προσοχή. Διάβασα, όμως, την έκθεση του 2013 με τίτλο «Φορολογικές τάσεις στην Ευρωπαϊκή Ένωση» της Ευρωπαϊκής Επιτροπής, την οποία γνωρίζετε. Ο ισχυρισμός σας είναι ατεκμηρίωτος. Η έκθεση αυτή βασίζεται στη στατιστική και οικονομική ανάλυση της Eurostat της περιόδου 2000-2011. Ειδικά αναφέρει ότι αν δεν έχουν εναρμονιστεί ακόμη τα φορολογικά συστήματα των κρατών-μελών, η ανάλυση των στοιχείων παρουσιάζει ένα ενοποιημένο στατιστικό πλαίσιο, που καθιστά εφικτό να εκτιμήσουμε δευτερογενή εθνικά φορολογικά συστήματα σε μία συγκριτική βάση.
Τι λέει, λοιπόν, αυτή η μελέτη; Έχοντας ως βάση τη λεπτομερή στατιστική ανάλυση φαίνεται ότι οι φόροι της ακίνητης περιουσίας ανέρχονται στο 1,6% του ΑΕΠ. Κατατάσσει την Ελλάδα στην έβδομη θέση, με την υψηλότερη φορολογία στην Ευρωπαϊκή Ένωση. Την πρώτη θέση με υψηλότερη φορολογία την έχει η Αγγλία με ποσοστό 4,2% του ΑΕΠ, μετά το Βέλγιο με 3,2% επί του ΑΕΠ της χώρας.
Οι φόροι της ακίνητης περιουσίας στην περιβόητη Γερμανία είναι στο 0,9% του ΑΕΠ, στη δέκατη όγδοη θέση. Πιθανώς αυτό να είναι απομεινάρι των φέουδων και των πριγκιπάτων πριν την ενοποίησή τους από τον Βίσμαρκ, στο δεύτερο ήμισυ του 19ου αιώνα. Αντίθετα, η Γαλλία έχει υψηλότερες φορολογίες, στο 3,2% του ΑΕΠ. Η Ιταλία είναι στην πέμπτη θέση με 2,1% του ΑΕΠ, η Ισπανία στην έκτη και η Αυστρία, η Κύπρος κι η Ολλανδία έχουν από τους χαμηλότερους συντελεστές. 
Το θέμα, λοιπόν, είναι ότι εδώ με τη νέα φορολογία που εισάγετε, αντί να επιβεβαιώνετε αυτό που μας είπατε κατά τη διάρκεια της συζήτησης του προϋπολογισμού, από επίσημα στοιχεία της Eurostat και με στοιχεία του 2011 –και όχι του 2012, 2013 και 2014- η Ελλάδα θα αποτελέσει την πρωταγωνίστρια στην επιβολή των φόρων της κατοικίας. 
Επειδή είστε από εκείνους που πιστεύουν στις αγορές, θα σας πω ότι ακόμα και οι πιο σκληροί φιλελεύθεροι, ακόμα και οι μονεταριστές, στο θέμα της φορολογίας έχουν συγκεκριμένες απόψεις. Ο Ρόναλντ Ρέιγκαν έλεγε ότι η οικονομική πολιτική σημαίνει «ό,τι κινείται να το φορολογήσετε, αν συνεχίζει να κινείται, θα πρέπει να το ρυθμίσετε και αν σταματήσει να κινείται, να το επιδοτήσετε».","ΠΑΝΟΣ ΚΑΜΜΕΝΟΣ",181
"49630"," Να το πυροβολήσετε!","ΔΗΜΗΤΡΗΣ ΓΕΛΑΛΗΣ",85
"49631"," Εδώ λοιπόν, το πυροβολείτε. Εδώ εκτελείτε τον ελληνικό λαό. Λέτε ότι θα πληρώσουμε λιγότερα την επόμενη χρονιά και θα σας πω ότι αν αυτή τη χρονιά κάποιος Έλληνας πολίτης φορολογούμενος πληρώσει το ΦΑΠ που του καταλογίζετε -των τριών ετών- συν το φόρο εισοδήματος, θα πρέπει να συλληφθεί, διότι ουσιαστικά τα εισοδήματά του είναι μικρότερα από το φόρο τον οποίο του επιβάλλετε. Προσθέστε του τα τρία ΦΑΠ που του ήρθαν, βάλτε και το φόρο εισοδήματος και θα δείτε ότι ουσιαστικά ο φόρος ξεπερνάει το συνολικό εισόδημα του Έλληνα. 
Αυτή είναι η αλήθεια και τώρα έρχεστε να προσθέσετε σε αυτό. Δεν καταλαβαίνετε ότι αυτό το οποίο κάνετε –με τη βαριά φορολόγηση ακόμα και των χωραφιών- είναι να ερημώσετε τη χώρα; Δεν καταλαβαίνετε ότι θα φθάσετε στο σημείο να κατάσχει πλέον το κράτος τα ακίνητα των Ελλήνων, επειδή αδυνατούν να πληρώσουν το φόρο τους; Δεν αντιλαμβάνεστε ότι αυτό σημαίνει ξεσηκωμό του ελληνικού λαού, διάλυση της οικονομίας, διάλυση της οικοδομής; Τι θέλετε; Θέλετε να τα παραδώσετε όλα; Θέλετε να παραδώσετε την ιδιωτική περιουσία; Θέλετε να διαλύσετε το κράτος και την εθνική κυριαρχία της χώρας; Αυτό καταφέρνετε. 
Όμως, το σημαντικό είναι τι κάνουν οι Έλληνες Βουλευτές. Είδα στα πρωτοσέλιδα των εφημερίδων –μας φιλοξένησαν και εμάς τους Ανεξάρτητους Έλληνες, γιατί συνήθως μας έχουν κομμένους- να γράφεται «τριχοτομήθηκε η Κοινοβουλευτική Ομάδα των Ανεξάρτητων Ελλήνων στη χθεσινή ψηφοφορία». Τριχοτομήθηκε η Κοινοβουλευτική Ομάδα, επειδή αποφασίσαμε να ψηφίσουμε κατά τη συνείδησή μας, κατά το άρθρο 60 του Συντάγματος!
(Χειροκροτήματα από την πτέρυγα των ΑΝΕΛ)
Σας καλώ κυρίες και κύριοι συνάδελφοι, να ψηφίσετε κατά τη συνείδησή σας. Σας καλώ να επαναφέρουμε τη δημοκρατία σε αυτήν εδώ την Αίθουσα.
Κύριε Κουκουλόπουλε, τελικά θα πτωχεύσουμε, όπως είχατε πει στο «MEGA» και είχατε συμφωνήσει στην Επιτροπή του ΠΑΣΟΚ, σε δύο χρόνια;","ΠΑΝΟΣ ΚΑΜΜΕΝΟΣ",181
"49632"," Ούτε να διαβάζετε δεν ξέρετε;","ΠΑΡΙΣ ΚΟΥΚΟΥΛΟΠΟΥΛΟΣ",245
"49633"," Δεν είναι θέμα αν διαβάζω! Στο βίντεο του «MEGA», που μιλάγατε, είπατε ότι κάνατε τομέα του ΠΑΣΟΚ και η χώρα θα πτώχευε σε δύο χρόνια, όπως συμφωνήσατε με τον Παπακωνσταντίνου.","ΠΑΝΟΣ ΚΑΜΜΕΝΟΣ",181
"49634"," Σας τα βάζουν στο twitter, αλλά δεν τα διαβάζετε. Είπα «αν δεν γίνει αναδιάρθρωση, θα πτωχεύσουμε».","ΠΑΡΙΣ ΚΟΥΚΟΥΛΟΠΟΥΛΟΣ",245
"49635"," Δεν είπατε «αν δεν γίνει αναδιάρθρωση, θα πτωχεύσουμε». Είπατε ότι στον τομέα, σας είπε ο Παπακωνσταντίνου.","ΠΑΝΟΣ ΚΑΜΜΕΝΟΣ",181
"49636"," Τότε που λέγαμε για την αναδιάρθρωση, δεν λέγατε τίποτα. Τα λέγαμε μόνο εμείς.","ΠΑΡΙΣ ΚΟΥΚΟΥΛΟΠΟΥΛΟΣ",245
"49637"," Τα έχετε συμφωνημένα. Ξεχνάτε, όμως, κύριε Κουκουλόπουλε ότι, εκτός από τους μεγάλους οικονομολόγους, εκτός από τη λογική των αγορών, αυτός εδώ ο τόπος έβγαλε τον Κοσμά Αιτωλό, που ο Κοσμάς ο Αιτωλός –και με αυτό κλείνω- είπε «θα σας επιβάλουν μεγάλο και δυσβάστακτο φόρο, αλλά δεν θα προφτάσουν».
Δεν θα προκάμετε, κύριοι της Κυβέρνησης.
(Όρθιοι οι Βουλευτές των ΑΝΕΛ χειροκροτούν ζωηρά)","ΠΑΝΟΣ ΚΑΜΜΕΝΟΣ",181
"49638"," Κύριε Πρόεδρε, παρακαλώ θα ήθελα το λόγο επί προσωπικού.","ΠΑΡΙΣ ΚΟΥΚΟΥΛΟΠΟΥΛΟΣ",245
"49639"," Ο κ. Κουκουλόπουλος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49640"," Θέλω τριάντα δευτερόλεπτα, κύριε Πρόεδρε, ούτε καν το δίλεπτο που δικαιούμαι επί προσωπικού. 
Επειδή ο αγαπητός Πρόεδρος έκανε προσωπική αναφορά, θέλω να επαναλάβω αυτό που είχα πει απαντώντας σε αυτά που είχαν ακουστεί προ ενός, δύο μηνών περί εγκληματικής οργάνωσης ότι τάχα είναι το ΠΑΣΟΚ. Είχε απαντήσει με τα μέσα κοινωνικής δικτύωσης με ένα βίντεο. Επαναλαμβάνω, λοιπόν, αυτό που είχα προ δυόμισι ετών, ότι αν δεν υπάρξει αναδιάρθρωση χρέους η χώρα προφανώς θα οδηγηθεί σε πτώχευση και χρεωκοπία. Είχα μιλήσει ήδη νωρίτερα για την ανάγκη αναδιάρθρωσης του χρέους, που ήδη έχει συντελεστεί, όπως γνωρίζουμε πάρα πολύ καλά. 
Θα παρακαλούσα, λοιπόν, τον αγαπητό Πρόεδρο των Ανεξάρτητων Ελλήνων να ψέξει και να ψάξει αυτούς που του έδωσαν αυτό το βίντεο και να το ακούσουν ολόκληρο. 
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"49641"," Κύριε Πρόεδρε, παρακαλώ θα ήθελα το λόγο.","ΠΑΝΟΣ ΚΑΜΜΕΝΟΣ",181
"49642"," Ορίστε, κύριε Πρόεδρε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49643"," Το βίντεο το έχω κατεβάσει ολόκληρο από την ομιλία σας στο «MEGA». Το βίντεο είναι ξεκάθαρο και είπατε: «Συμφωνήσαμε να μην πτωχεύσουμε τώρα, αλλά να πτωχεύσουμε σε δύο χρόνια». Οι πολίτες μπορούν να το κρίνουν, δεν έχω περικόψει τίποτα. Εγώ μονταζιέρα δεν είμαι, δεν είμαι δημόσια τηλεόραση.","ΠΑΝΟΣ ΚΑΜΜΕΝΟΣ",181
"49644"," Γιατί, είμαι εγώ μονταζιέρα;","ΠΑΡΙΣ ΚΟΥΚΟΥΛΟΠΟΥΛΟΣ",245
"49645"," Υπάρχει ολόκληρο το βίντεο αναρτημένο στο διαδίκτυο, στο δικό μου facebook. Μπορούν οι πολίτες που μας βλέπουν να το κατεβάζουν και από το «MEGA» κατευθείαν. Είπατε συγκεκριμένα: «Συμφωνήσαμε να μην πτωχεύσουμε τώρα, αλλά σε δύο χρόνια». Αυτή είναι η αλήθεια. 
Θα πρέπει να καταλάβετε ότι αυτά που σας ξεφεύγουν, δεν ξεφεύγουν από τον ελληνικό λαό και εμείς θα σας σταματήσουμε. Διότι αυτήν τη στιγμή αυτό που κάνετε είναι να οδηγείτε στην πτώχευση την ελληνική οικογένεια, τον πολύτεκνο που σήμερα καταδικάζετε. Αυτόν καταδικάζετε σήμερα. Τον οικογενειάρχη, τον Έλληνα πολίτη. 
Χαίρομαι που γελάει ο κ. Κεφαλογιάννης. Είναι από αυτούς που τόλμησαν να ψηφίσουν «όχι» στο δεύτερο μνημόνιο, αλλά εν συνεχεία ζήτησαν συγνώμη.
(Χειροκροτήματα από την πτέρυγα των ΑΝΕΛ)","ΠΑΝΟΣ ΚΑΜΜΕΝΟΣ",181
"49646"," Κύριε Πρόεδρε, θα ήθελα το λόγο.","ΠΑΡΙΣ ΚΟΥΚΟΥΛΟΠΟΥΛΟΣ",245
"49647"," Να μην δώσουμε συνέχεια, κύριε Κουκουλόπουλε. Αφορούσαν σε περιστατικά εκτός Βουλής και κατατέθηκαν οι διευκρινήσεις.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49648"," Κύριε Πρόεδρε, να πω κάτι. Προφανώς, εγώ δεν προσπαθώ να ενθυμηθώ. Εγώ μπήκα στον κόπο να ξανακούσω –την ημέρα που έγινε ανάρτηση από τον κ. Καμμένο- τι είπα. Ξαναθυμήθηκα τι είπα. Είπα αν δεν γίνει αναδιάρθρωση, είναι σαν να μας λένε αυτό. Τι άλλο να πω;","ΠΑΡΙΣ ΚΟΥΚΟΥΛΟΠΟΥΛΟΣ",245
"49649"," Κύριε Κουκουλόπουλε, δεν μπορούμε να παρακολουθήσουμε τη συζήτηση. 
Θέλω να δώσω το λόγο στον κ. Βλάχο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49650"," Κύριε Πρόεδρε, θέλω το λόγο για μία φράση. Εμένα μου αρέσει ο διάλογος.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49651"," Με ποια ιδιότητα, κύριε Κεφαλογιάννη;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49652"," Παραποίησε μια φράση μου.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49653"," Ζητάτε, λοιπόν, το λόγο επί προσωπικού. 
Ορίστε, κύριε Κεφαλογιάννη, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49654"," Εγώ χαίρομαι το διάλογο με τον κ. Καμμένο, πραγματικά, γιατί έχει νεύρο και τσαγανό. Θέλω, όμως, να του πω κάτι. Εγώ τον συμπαθώ πολύ.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49655"," Κι εγώ το ίδιο.","ΠΑΝΟΣ ΚΑΜΜΕΝΟΣ",181
"49656"," Τον αγκαλιάζω, όμως, σε προσωπική αντιπαράθεση μέχρι πνιγμού και αν προσπαθήσει ποτέ να με δαγκώσει, θα πρηστούν τα χείλη του. 
Καλό, λοιπόν, είναι όταν αναφέρεται σε μένα, να αναφέρεται καλά. Εγώ ξέρω γιατί ψηφίζω και γιατί δεν ψηφίζω πράγματα. Καλό θα ήταν σε αυτήν την Αίθουσα να ήξεραν γιατί ψηφίζουν και γιατί δεν ψηφίζουν αυτά που ψηφίζουν.","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49657"," Σε αυτό το θέμα δεν υπήρξε προσωπικό.
Ενημερώνω το Σώμα ότι υπάρχει μακρύς κατάλογος ομιλητών.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49658"," Να το σεβαστείτε, κύριε Πρόεδρε.","ΙΟΡΔΑΝΗΣ ΤΖΑΜΤΖΗΣ",498
"49659"," Κάνω ό,τι μπορώ, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49660"," Πάντως, εγκληματική οργάνωση με 14 εκατομμύρια στη Σιγκαπούρη είναι από τις μεγαλύτερες! Εξάλλου, είπε ο Μανωλιός: «Πονούν τα παλικάρια;»","ΠΑΝΟΣ ΚΑΜΜΕΝΟΣ",181
"49661"," Το λόγο έχει ο κ. Βλάχος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49662"," Σας ευχαριστώ πολύ. 
Κυρίες και κύριοι συνάδελφοι, είναι αλήθεια ότι ο διάλογος καμμία φορά αποκτά και οξύτητα. Το θέμα είναι να κρατείται πάντα στα πλαίσια της ευπρέπειας. 
Κύριε Υπουργέ, κυρίες και κύριοι συνάδελφοι, η συζήτηση γι’ αυτό το κρίσιμο και πολύ σημαντικό θέμα εισέρχεται στην τελική, στην πιο κρίσιμη φάση, αφού, μετά τα επιχειρήματα που ακούστηκαν απ’ όλες τις πλευρές και κυρίως από την πλευρά των συναδέλφων που στηρίζουμε την Κυβέρνηση, είναι η στιγμή που περιμένουμε τις τελικές απαντήσεις, τις τελικές ρυθμίσεις του κ. Υπουργού. Έγινε κουβέντα στην επιτροπή και τέθηκαν επιμέρους θέματα, τα οποία πρέπει να διευκρινιστούν. 
Κύριε Υπουργέ, δεν είναι αρκετό να αναμασάμε ότι πληρώνουμε λιγότερα από πέρσι. Είναι αλήθεια αυτό. Δεν ξέρω αν τα ποσοστά είναι ακριβή, αλλά σε γενικές γραμμές είναι αλήθεια, όμως η σύγκριση –το είπα και προχθές στην επιτροπή- δεν μπορεί να γίνεται με πέρσι. Πρέπει να γίνει με προηγούμενα χρόνια. Η σύγκριση δεν μπορεί να γίνει μ’ έναν φόρο που όλοι είχαμε συνομολογήσει, είχαμε παραδεχτεί ότι μπήκε για τη σωτηρία της χώρας -έτσι είχε πει ο κ. Βενιζέλος- και που είναι έκτακτος. Μ’ αυτό το φόρο, λοιπόν, δεν μπορούμε να κάνουμε σύγκριση. Θα ήταν πιο αληθές, πιο καθαρό να εξηγήσουμε στους συμπολίτες μας ότι και αυτή τη χρονιά θα συνεχίσουμε να ζητάμε όσα περίπου ζητήσαμε μ’ αυτό τον έκτακτο φόρο, μ’ αυτό που ονομάστηκε «χαράτσι», γιατί το απαιτεί η οικονομία της χώρας, γιατί ναι μεν ο φόρος αυτός έγινε ενιαίος, αλλά δεν πείθεται κανείς ότι είναι δίκαιος. Βεβαίως, είχαμε συμφωνήσει γι’ αυτό το φόρο να μελετηθεί, να γίνει επεξεργασία ένα χρόνο πριν, να έλθει και να αφορά το σύνολο της ιδιοκτησίας.
Σήμερα, λοιπόν, ξεκινήσαμε με φορολογία ακινήτων. Υπήρξαν αντιδράσεις, υπάρχουν τροποποιήσεις. Είπα και προχθές ότι πολλές είναι προς το καλύτερο, όμως παραμένουν κραυγαλέες παραφωνίες.
Κύριε Υπουργέ, επέμεινα και επιμένω: Όσον αφορά στα ξενοίκιαστα διαμερίσματα, σπίτια και κτίσματα, σας θυμίζω ότι ακόμα και αυτός ο έκτακτος φόρος δύο χρόνια πριν δεν τα άγγιξε, τα σεβάστηκε. Δύο χρόνια μετά, όπου αυτά είναι πολύ περισσότερα, όπου το πρόβλημα έχει διογκωθεί στα ξενοίκιαστα, στα κενά, εμείς δεν πρέπει να το δούμε αυτό; Θα μπορούσα να έλθω σήμερα εδώ και να επιμείνω και να σας πω «μηδενική φορολόγηση». Σας είπα και προχτές ότι πρέπει να κάνετε μία κίνηση και δεν το κάνω για να μοιράσουμε τη διαφορά, αλλά πρέπει στα πλαίσια κατανόησης αυτού του υπαρκτού προβλήματος να πάτε τουλάχιστον στο 50%. 
Καταλαβαίνω από την αντίδρασή σας ότι κατανοήσατε αυτό που είπα προχθές. Μου είπατε: «Πείτε μου ισοδύναμα». Αυτό μαρτυρά ότι δεχτήκατε το άδικο, αλλά θέλετε χρήματα. Δεν θα σας πω σήμερα ότι μπορείτε να βρείτε χρήματα από τη φορολόγηση των καπνικών προϊόντων. Ξαναεισάγονται ελληνικά τσιγάρα λαθραία, επειδή δεν έχουν ετικέτα, επειδή δεν έχουν επάνω την ταινία κι εμείς το αφήνουμε και κάνουμε πως δεν καταλαβαίνουμε. Δεν ξέρω ποιοι εξυπηρετούνται απ’ αυτό, αλλά εν πάση περιπτώσει δεν μπορούμε να γυρνάμε γύρω-γύρω, ιδιαίτερα στους ιδιοκτήτες, και να ζητάμε από τους ίδιους ανθρώπους χρήματα που δεν μπορούν να μας δώσουν πια. 
Επίσης, είστε τόσο σίγουρος ότι αυτά που έχετε προβλέψει, που έχετε προϋπολογίσει, θα τα εισπράξουμε; Εγώ αμφιβάλλω. Μακάρι να δικαιωθείτε, αλλά αν είστε τόσο σίγουρος γι’ αυτό το ποσό, για τα δύο εξακόσια πενήντα, δεν νομίζω ότι είναι σημαντικό αυτό που προκύπτει από τα κενά διαμερίσματα. Μπορεί να καλυφθεί μ’ άλλους τρόπους. 
Επειδή, βεβαίως, εγώ δεν έχω ούτε την αρμοδιότητα, ούτε και τη δυνατότητα να σας προτείνω ισοδύναμα, θα πρέπει εσείς με τους συνεργάτες σας αυτές τις τελευταίες ώρες να βρείτε ισοδύναμα για ό,τι περικοπές γίνουν.
Είπατε επίσης ότι δεν μπορούμε να καταγράψουμε τα κενά. Σας είπα ότι μπορούμε να τα καταγράψουμε από το Ε2. Σας είπα ότι μπορούμε ως κενά να νοήσουμε αυτά που δεν έχουν ρεύμα, που έχουν κάνει διακοπή ρεύματος. Θέλετε να βάλουμε και ένα όριο έξι μήνες πριν; Να το βάλουμε. Θέλετε να βάλουμε και το να έχουν καταθέσει αίτηση σε μεσιτικό γραφείο για να νοικιαστούν, άρα να αποδεικνύει ο κάτοχός τους ότι θέλει να τα νοικιάσει και δεν μπορεί; Βάλτε ό,τι θέλετε. Μιλάμε για το ίδιο πράγμα, να συνεννοούμαστε. Μην κρυβόμαστε πίσω από το ότι υπάρχουν κτίσματα τα οποία δεν νοικιάζονται, γιατί οι ιδιοκτήτες τους ζητούν υψηλά μισθώματα. Μπορεί να υπάρχουν και τέτοιοι, αλλά δεν είναι ο κανόνας. Μην το λέμε αυτό, γιατί προκαλούμε το κοινό αίσθημα. Με συγχωρείτε, αυτή είναι η δική μου εκτίμηση και λέω τη δική μου γνώμη.
Έρχομαι, λοιπόν, στο δεύτερο επίμαχο θέμα. Μιλάμε για τα οικόπεδα εντός σχεδίου. Σε κάποιες περιοχές, ιδιαίτερα στην Αττική αλλά και σ’ όλη την Ελλάδα, όπως παρατήρησε προχθές κάποιος συνάδελφος από το ΠΑΣΟΚ, αγροτεμάχια εντάσσονται εντός σχεδίου και η τιμή τους ξαφνικά εκτινάσσεται, αλλά αυτό δεν σημαίνει ότι ο κάτοχός τους έγινε πιο πλούσιος. Δεν τα έχει αξιοποιήσει. Καταλαβαίνω αν αυτό το ακίνητο, το οικόπεδο κτιστεί, πουληθεί, μεταβιβαστεί, βεβαίως να έλθει το κράτος και να πάρει ό,τι τού ανήκει, αλλά εδώ δεν έχει αλλάξει απολύτως τίποτε. Υπολογίζετε τι; Θα δεχτώ το συντελεστή. Να μην ανοίξουμε αυτό το θέμα τώρα, αλλά, κύριε Υπουργέ, δεχθείτε κι εσείς ότι δεν μπορεί να υπολογίζουμε την αξία με το συντελεστή εμπορικότητας του 2004. Είναι μακριά από την πραγματικότητα. Πρέπει να το δεχθείτε και είπα τουλάχιστον να μην υπολογίζεται συντελεστής εμπορικότητας σ’ αυτά τα οικόπεδα. Για να μετριάσουμε λίγο το κακό, να καλέσουμε τους συμπολίτες μας κι αυτή τη χρονιά να δώσουν, να σωθεί η χώρα, να περάσουμε τη δυσκολία, αλλά με δικαιοσύνη, με κατανόηση και να ζητήσουμε χρήματα από ανθρώπους από τους οποίους θα μπορέσουμε στο τέλος να τα εισπράξουμε, γιατί αν αποδειχθεί ότι όλη αυτή η κουβέντα είναι σε θεωρητική βάση και μετά από μερικούς μήνες ζητήσουμε αναθεώρηση των στοιχείων, τότε πραγματικά έχουμε αποτύχει.
Κύριε Πρόεδρε, επιγραμματικά μόνο θα θυμίσω ότι έθιξα το θέμα των ημιτελών κτισμάτων. Ημιτελές είναι αυτό που δεν έχει πάρει ποτέ ρεύμα, ημιτελές είναι αυτό που λειτουργεί με εργοταξιακό ρεύμα και είναι κενό. Οτιδήποτε άλλο, σ’ όποια φάση των οικοδομικών εργασιών και να είναι, είναι ημιτελές, δεν κατοικείται.
Είπα για τα υποθηκευμένα, δηλαδή γι’ αυτά που τώρα με τους πλειστηριασμούς που λέγαμε, οι τράπεζες υποτίθεται ότι θα τα διεκδικούσαν, αλλά εμείς ζητάμε φόρο από τους ιδιοκτήτες, ενώ δεν τούς ανήκουν.
Είπα για τις μονοκατοικίες. Σας είπα ότι όλα τα χωριά έχουν μονοκατοικίες. Η περιφέρεια Αττικής, τα Μεσόγεια, ο Ασπρόπυργος, ο Μαραθώνας, έχουν μονοκατοικίες. Μην μπερδεύουμε τις μονοκατοικίες με τις βίλες. Πόσες φορές θα το πούμε αυτό;
Επίσης, υπάρχει το θέμα των κτισμάτων εκατό ετών. Είναι δυνατόν για πλινθόκτιστα σπίτια εμείς να ζητάμε να μας δώσουν τι; Τι ακριβώς;
Κύριε Υπουργέ, εγώ νομίζω ότι όλα αυτά πρέπει αυτές τις τελευταίες ώρες, όσο δύσκολο κι αν είναι, να τα μαζέψετε και να μας δώσετε τις τελικές σας προτάσεις, διότι πριν ζητήσετε την ψήφο μας, θα ήθελα να ακούσετε τις προτάσεις και τις απόψεις μας. Δεν απαιτώ να τις υιοθετήσετε, όμως απαιτώ να έχω τεκμηριωμένη απάντηση, αρνητική αλλά τεκμηριωμένη. Το «δεν έχω ισοδύναμα», για μένα δεν είναι τεκμηριωμένη απάντηση. Θα μου πείτε γιατί πρέπει αυτή την ώρα εμείς να ζητήσουμε φόρο από τους πολίτες για τα κενά διαμερίσματα τα οποία σεβάστηκε ακόμα και το χαράτσι. Καθαρές κουβέντες, για να ξέρουμε τι λέμε, για να μπορούμε να κοιτάζουμε ξανά την κοινωνία στα μάτια και να μην κρυβόμαστε πίσω από μισόλογα και από απόψεις που δεν τις πιστεύουμε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΒΛΑΧΟΣ",65
"49663"," Ευχαριστούμε κι εμείς.
Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα μαθητές και μαθήτριες και δύο εκπαιδευτικοί από το 1ο Γυμνάσιο Άνω Τούμπας Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριοι συνάδελφοι, επειδή ρωτήθηκε το Προεδρείο και ξέρω ότι έχετε κι άλλες υποχρεώσεις, για να γνωρίζετε τη σειρά, αναφέρω ότι το λόγο έχει ο κ. Λαφαζάνης και μετά θα μιλήσει ο κ. Σταυρογιάννης από τους Ανεξάρτητους Δημοκρατικούς Βουλευτές, μετά η Αντιπρόεδρος κ. Κόλλια-Τσαρουχά και μετά είναι ο κ. Λυκουρέντζος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49664"," Να τηρηθεί όμως, κύριε Πρόεδρε.","ΑΝΔΡΕΑΣ ΛΥΚΟΥΡΕΝΤΖΟΣ",288
"49665"," Απολύτως. Μετά τον κ. Λυκουρέντζο είναι ο κ. Τζαμτζής, μετά η κ. Σκόνδρα και μετά ο κ. Ντινόπουλος. Βέβαια, ως γνωστόν, αν Αρχηγός κόμματος ή Κοινοβουλευτικός Εκπρόσωπος ζητήσει το λόγο, έχει δικαίωμα να παρεμβληθεί.
Ορίστε, κύριε Λαφαζάνη, έχετε το λόγο. Θέλετε να κάνετε πρωτολογία μόνο;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49666"," Πού να την κάνουμε τη δευτερολογία; Αύριο είναι η κατ’ άρθρο συζήτηση.","ΠΑΝΑΓΙΩΤΗΣ ΛΑΦΑΖΑΝΗΣ",279
"49667"," Επομένως έχετε το λόγο για δώδεκα λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49668"," Ευχαριστώ, κύριε Πρόεδρε.
Δυστυχώς, έχουμε μία Κυβέρνηση η οποία θέλει να εξευτελίσει τη Βουλή.
Δεν εξηγούνται αυτά τα οποία γίνονται στις μέρες μας. Μας ανακοίνωσαν ότι αύριο το πρωί οι Επιτροπές Παραγωγής και Εμπορίου και Οικονομικών θα συζητήσουν το νομοσχέδιο για την άρση απαγόρευσης των πλειστηριασμών. Το νομοσχέδιο, όμως, δεν υπάρχει. Δεν έχει κατατεθεί. Μας ανακοινώνουν πρώτα ότι αύριο το πρωί στις 10.00’ θα είναι η Συνεδρίαση και θα έρθει κάποτε το νομοσχέδιο. Κάποιες πρωινές ώρες θα το πάρουν κάποιοι και υποτίθεται θα κάτσουν μέχρι το πρωί και σε κανα δύο ώρες θα αποφασίσουν άρον-άρον να εκπλειστηριάσουν τα σπίτια των Ελλήνων. 
Μα είναι δυνατόν να λειτουργείτε έτσι ως Κυβέρνηση; Μπανανία να ήταν αυτή η χώρα, μία αποικία, θα σεβόταν κάποιες αντιπροσωπευτικές διαδικασίες. Γιατί τα κάνετε αυτά; Τι είμαστε εδώ πέρα; Υπάλληλοι της τρόικας; 
Δεν είναι θέμα Αντιπολίτευσης και Συμπολίτευσης, αλλά αυτό αφορά όλη τη Βουλή. Αφορά όλους τους Βουλευτές. Όλοι θα θέλουμε να διαβάσουμε –ανεξάρτητα από τι τελικά θα κάνουμε τελικά- το νομοσχέδιο, να έχουμε μία σχετική τοποθέτηση, μία εικόνα βρε αδερφέ. Να δικαιολογούμε στον απλό πολίτη, στον ελληνικό λαό ότι το διαβάσαμε τουλάχιστον! Πώς θα το δικαιολογήσουμε αυτό; Να έχουμε μία σχετική γνώση: Εισηγητική έκθεση, νομοσχέδιο, έκθεση λογιστηρίου, τροποποιούμενες διατάξεις. 
Είναι απαράδεκτα πράγματα αυτά τα οποία κάνετε και δυστυχώς επιτείνουν ένα κλίμα το οποίο συντηρούν και πολλά Μέσα Μαζικής Ενημέρωσης. Είναι ένα κλίμα σε βάρος του ίδιου του Κοινοβουλευτισμού. 
Έτσι υπονομεύετε τη δημοκρατία. Έτσι κλονίζετε τα ίδια τα θεμέλια της δημοκρατίας, τη στιγμή που για να βγούμε από την κρίση χρειαζόμαστε ακόμα περισσότερη δημοκρατία, ακόμα περισσότερη συζήτηση με τον απλό πολίτη, ακόμα μεγαλύτερο διάλογο και συμμετοχή, εμβάθυνση της δημοκρατίας. Δεν βγαίνεις από την κρίση με αυτές τις μεθόδους και αυτά τα μέσα, τα οποία είναι στην ουσία αλλεπάλληλα πραξικοπήματα, πραξικοπηματικοί οιωνοί, διαχείριση της Κυβέρνησης. Δεν γίνονται αυτά τα πράγματα. 
Έχουμε ένα νομοσχέδιο εδώ το οποίο στην ουσία συνιστά την μεγάλη αρπαχτή. Ο τίτλος του θα έπρεπε να είναι «μια μεγάλη αρπαχτή στην ακίνητη περιουσία των μικρομεσαίων Ελλήνων». Και εννοώ μικρομεσαίους από την οικονομικοκοινωνική άποψη. Αυτό είναι. Μια μεγάλη αρπαχτή κάνετε. Είναι μια μεγάλη καταλήστευση! 
Πάτε και λέτε: «Ερχόμαστε για δημοσιονομικούς λόγους. Έχεις ένα σπίτι; Κακώς το έχεις. Αφού όμως το έχεις, θα σου το φορολογήσουμε.»
Γιατί να το μου φορολογήσεις το σπίτι; Επειδή μένω; Επειδή το αγόρασα; Επειδή ακόμα μπορεί να μην το πληρώνω και έχω καθυστερημένες δόσεις; Επειδή με κυνηγάει η τράπεζα να μου το πάρει, έρχεσαι εσύ να μου πεις «έλα εδώ να πληρώσεις για το σπίτι σου»; Και αν είναι μικρό το σπίτι και δεν μας χωράει ως οικογένεια; Θα πληρώσουμε και γι’ αυτό; Ναι, θα πληρώσεις και γι’ αυτό. Για τα πάντα θα πληρώσεις. Και μάλιστα τώρα θα πληρώσεις και για τυχόν χώρους που έχεις, οι οποίοι είναι αδόμητοι. Αν δεν έχεις πλήρως αξιοποιήσει το συντελεστή δόμησης, θα πληρώσεις και για αυτό που δεν έχεις χτίσει. Έλεος πια! 
Το θεωρείτε λογική αυτό; Το θεωρείτε λογική εσείς, κύριοι συνάδελφοι της Συμπολίτευσης; Έτσι θα καλύψετε –υποτίθεται- τα ελλείμματα; Έτσι θα επαίρεστε –υποτίθεται- για πρωτογενή πλεονάσματα; 
Βεβαίως, κύριε Υπουργέ, αυτά τα πρωτογενή πλεονάσματα είναι φαντάσματα. Είναι εικονικές πραγματικότητες. Διότι η Τράπεζα της Ελλάδας στην έκθεσή της τα λέει αυτά. Λέει για τις ληξιπρόθεσμες οφειλές του δημοσίου, οι οποίες ξεπερνάνε τα 6 δισεκατομμύρια ευρώ. Και μας παρουσιάζετε ένα πρωτογενές πλεόνασμα 800 εκατομμύρια ευρώ. 
Κύριε Στουρνάρα, ο κ. Παπαντωνίου θυμάστε τι έλεγε. Μας έλεγε ότι είχε πετύχει, όχι πρωτογενές πλεόνασμα, αλλά πλεονασματικούς προϋπολογισμούς. Είδατε τη συνέχεια όταν του λέγαμε ότι είναι δημιουργική λογιστική όλα αυτά τα πράγματα. 
Τώρα και εσείς μιλάτε για πρωτογενή πλεονάσματα πάνω στην άμμο. Και για να επιτύχετε πρωτογενή πλεονάσματα λεηλατείτε τη μικρή, τη μικρομεσαία και τη μεσαία ιδιοκτησία. Αυτό κάνετε.
Και μη μου πείτε ότι απαλλάσσετε κανέναν, κύριε Στουρνάρα. Δεν απαλλάσσετε –για να μην είμαι απόλυτος- σχεδόν κανέναν. Είναι άνεργος ο άλλος και θα πρέπει να πληρώσει για το σπίτι που μένει; Θα πρέπει να πληρώσει, κύριε Λοβέρδο, που με κοιτάτε; Δεν το λέω εναντίον σας ότι δεν το κατανοείτε, απλώς επειδή με προσέχετε ιδιαίτερα και το εκτιμώ αυτό. Θα πληρώσει και αυτός επειδή είναι άνεργος; Αυτό θα είναι το τίμημα; 
Μας λέτε, όμως, ότι υπάρχουν εξαιρέσεις. Ποιες είναι οι εξαιρέσεις; Κάτω από 9.000 ευρώ συν 1.000 ευρώ για σύζυγο και παιδιά, 150 τ.μ. ο σύζυγος ή η σύζυγος, βάζει και το φέσι από πάνω και λέει να μην έχει καθόλου χρέη στο δημόσιο και στα ασφαλιστικά ταμεία. Είχα πει στην Επιτροπή ότι ο ευρών αυτόν τον άνθρωπο αμειφθήσεται. 
Κυρία Πατριανάκου, εσείς που είστε επιμελέστατη και που αναφερθήκατε στην έκθεση της Επιστημονικής Επιτροπής, δεν διαβάζετε το σχετικό της κείμενο όσον αφορά αυτό το σημείο με το χαρακτηριστικότατο παράδειγμά της που αναφέρει, που είναι καταπέλτης; 
Λέει το εξής: Έχουμε έναν άνεργο ο οποίος έχει μηδενικό εισόδημα, αλλά έχει την ατυχία να έχει ένα σπίτι 120 τ.μ.. Τι γίνεται σε αυτήν την περίπτωση; Το 120 τ.μ. σημαίνει τεκμαρτό εισόδημα 10.500 ευρώ. Είναι μέσα στις προδιαγραφές των 150τ.μ. αλλά έχει τεκμαρτό εξ’ αυτού του γεγονότος -και μόνο- 10.500 ευρώ. Αυτός ο άνεργος θα πληρώσει ένα φόρο ακίνητης ιδιωτικής περιουσίας, ο οποίος μπορεί να προσεγγίζει κατ’ έτος και 1.500 ευρώ και βεβαίως ανάλογα την περιοχή, ανάλογα τα κριτήρια, με βάση ανύπαρκτες αντικειμενικές αξίες, σε μια κτηματαγορά που έχει καταρρεύσει, σε μια οικοδομική δραστηριότητα που έχει φτάσει στο ναδίρ και είναι σχεδόν μηδενική. 
Αντί να κάνουμε μια προσπάθεια να τονώσουμε την οικοδομική δραστηριότητα και την κτηματαγορά, να ενθαρρύνουμε και να βελτιώσουμε το κλίμα, να διαμορφώσουμε καινούργιες προϋποθέσεις ώστε να έχουμε μία επανεκκίνηση όλων αυτών των δραστηριοτήτων, ερχόμαστε και λέμε στον άνεργο ότι επειδή έχεις ένα σπίτι, επειδή έχεις και ένα αυτοκινητάκι, δεν μπορείς παρά να εμπίπτεις στο φόρο ακίνητης περιουσίας και θα πληρώσεις. Δηλαδή, δεν εξαιρούμε σχεδόν κανέναν. 
Και αυτό δεν είναι ένα παράδειγμα μόνο. Μπορώ να σας πω χιλιάδες καθημερινά παραδείγματα: Κλείνουν εμπορικά μαγαζιά. Κλείνουν, κύριοι. Υπάρχει περίπτωση να κλείσει ο άλλος την επιχείρησή του, το μαγαζί του, το εμπορικό του κατάστημα, χωρίς να έχει οφειλές στο ΟΑΕΕ; Μπορεί να γίνει αυτό; Δεν μπορεί να γίνει. Μπορεί να πληρώνει κανονικά τον ΟΑΕΕ και να κλείνει το μαγαζί του; Μέχρι να κλείσει το μαγαζί του, ασφαλώς θα έχει οφειλές στον ΟΑΕΕ. Θα έχει οφειλές. Έκλεισε το μαγαζί του, είναι στο δρόμο άνεργος επειδή έχει κάποιες οφειλές στον ΟΑΕΕ και του λέτε ότι θα πληρώσει ακίνητη περιουσία; 
Ξέρετε πού οδηγείτε με μαθητική ακρίβεια -δεν χρειάζεται να κάνουμε αναλύσεις- τα πράγματα; Στο να έχει υποθηκευτεί μέσα στο 2014 όλη σχεδόν η ακίνητη περιουσία των Ελλήνων. Και ιδιαίτερα, να έχουν υποθηκευτεί οι πρώτες κατοικίες. Από τη μία θα είναι υποθηκευμένες στην τράπεζα και από την άλλη στο δημόσιο. Και θα ξεκινήσει το δημόσιο κατασχέσεις. Θα πάτε σε προωθημένο κουμμουνισμό εσείς. Ούτε οι Χμερ δεν έκαναν τέτοιο καθεστώς. 
Θα πάτε και θα δημεύσετε την πρώτη κατοικία όλων των φτωχών ανθρώπων. Έλεος πια, έλεος! Αυτή είναι η λογική της τρόικας. 
Θέλω να πω και μερικά πράγματα εν τάχει, όσον αφορά ορισμένες άλλες διατάξεις που έχετε, οι οποίες είναι τουλάχιστον σκανδαλώδεις και είναι ντροπή ότι υπάρχουν μες στο νομοσχέδιο. Έχετε μία φωτογραφική διάταξη στο άρθρο 38 με την οποία απαλλάσσετε από κάθε αστική και ποινική ευθύνη, φωτογραφίζοντάς τον προσωπικά, τον διαχειριστή της περιουσίας της ΕΡΤ. Το όνομά του είναι Γκίκας Μάναλης. Φωτογραφική διάταξη. Μάλιστα, έρχεστε και λέτε «Όχι μόνο από αστικές ευθύνες, τον απαλλάσσουμε και από ποινικές ευθύνες». Και του παρελθόντος, κύριε Κουκουλόπουλε, ό,τι έχει κάνει ως τώρα, αλλά και ό,τι θα κάνει και στο μέλλον. Δηλαδή μπορεί να κάνει κακούργημα, πράξη με κακουργηματικές συνέπειες; Εμείς σπεύδουμε και τον απαλλάσσουμε εκ των προτέρων, χωρίς να δούμε τι έχει κάνει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έρχεται εδώ η Επιστημονική Επιτροπή και είναι καταπέλτης επί του θέματος. Το σχετικό της κείμενο θα έπρεπε να σας κάνει να κρυφτείτε, εφόσον επιμένετε, βεβαίως, στη διάταξη. Τι λέει εδώ; Ότι αν η απαλλαγή του ειδικού διαχειριστή από ποινική ευθύνη αφορά ήδη τελεσθείσες αξιόποινες πράξεις, μπορεί να διατυπωθεί προβληματισμός εάν η προτεινόμενη ρύθμιση συνιστά αμνηστία, η οποία όμως, όπως προαναφέρθηκε, παρέχεται μόνον υπό τους όρους των παραγράφων 3 και 4 του άρθρου 47 του Συντάγματος. Σας λέει δηλαδή ότι αν θέλετε να κάνετε αμνήστευση ποινικών αδικημάτων του κυρίου διαχειριστή, πρέπει να πάτε στις διατάξεις περί αμνηστίας με βάση τις παραγράφους 3 και 4 του άρθρου 47 του Συντάγματος και δεν έχετε κανένα δικαίωμα με μια ρύθμιση, εδώ, να τον απαλλάσσετε από ποινικές ευθύνες. Διότι τότε, ο καθένας θα μπορούσε να διαπράξει το οτιδήποτε σε αυτή τη χώρα…","ΠΑΝΑΓΙΩΤΗΣ ΛΑΦΑΖΑΝΗΣ",279
"49669"," Και διαπράττει.","ΖΩΗ ΚΩΝΣΤΑΝΤΟΠΟΥΛΟΥ",272
"49670"," …και επειδή υπάρχει μία Κυβέρνηση η οποία τον εξυπηρετεί, να φέρνει μία διάταξη και να λέει: Δεν πειράζει, σβήνουμε όσα έκανες. Αλλά και όταν εκ των προτέρων λέτε στον άλλον: Σε έχω απαλλάξει για τις ποινικές σου πράξεις, τις μελλούμενες του δίνετε πράσινο φως: Κάνε ό,τι θέλεις, είσαι καλυμμένος. Πού ακούστηκαν αυτά τα πράγματα;
Παρακαλούμε να αποσύρετε αυτή τη διάταξη πάραυτα και αν επιμένει η Κυβέρνηση σε αυτή τη ντροπιαστική διάταξη, θα παρακαλέσω τους Βουλευτές της Συμπολίτευσης να μην την ψηφίσουν, να μην επωμιστούν αυτή την ευθύνη, που είναι μία ευθύνη βαρύτατη. 
Έχουμε και το άλλο άρθρο, το άρθρο 33, κύριε Υπουργέ. Στο άρθρο 33 -θα διαβάζετε και τα σχετικά δημοσιεύματα- έρχεστε και τι κάνετε; Εταιρείες offshore, οι οποίες έπρεπε να φορολογηθούν με 15% -κύριε Υπουργέ, προσέξτε, γιατί είναι σοβαρό το θέμα, μιλάμε για δεκάδες εκατομμύρια- επειδή μισθώνουν τα ακίνητά τους σε ναυτιλιακές εταιρείες του νόμου 87 τάδε, αυτές δεν υπόκεινται στον φόρο 15%. Με ποιο δικαίωμα τις απαλλάσσετε; Και ανοίγετε και ένα τεράστιο παράθυρο: Όσοι θέλουν τώρα να κάνουν μεγάλες μεταβιβάσεις, τι θα κάνουν; Πολύ απλό. Κάνουμε την offshore εταιρεία, μεταβιβάζουμε τα ακίνητα, συστήνουμε και μία ναυτιλιακή επιχείρηση, λέμε ότι έχει ένα γραφειάκι -και μπορεί να το κάνει το γραφειάκι- μέσα στην ακίνητή μας περιουσία και τη μεταβιβάζουμε αφορολόγητα μέσω της offshore εταιρείας. Το παράθυρο αυτό είναι ορθάνοιχτη πόρτα.
Τι λένε τα δημοσιεύματα, κύριε Υπουργέ; Τα δημοσιεύματα λένε ότι έχουν καταλογισθεί ήδη φόροι, με την απαγόρευση αυτής της εξαίρεσης που έγινε επί κ. Παπακωνσταντίνου, πάνω από 90 εκατομμύρια ευρώ και οι οποίοι δεν θα πληρωθούν. Τα δημοσιεύματα τα λένε. Αν είναι αναληθή, πείτε το.","ΠΑΝΑΓΙΩΤΗΣ ΛΑΦΑΖΑΝΗΣ",279
"49671"," Αναληθή είναι.","ΙΩΑΝΝΗΣ ΣΤΟΥΡΝΑΡΑΣ",168
"49672"," Αναληθή είναι, ωραία, θα μου το πείτε. 
Τα δημοσιεύματα λένε, γιατί κάνετε αναδρομική ισχύ. Με συγχωρείτε. Αυτό το άρθρο έχει αναδρομική ισχύ, δεν είναι ένα άρθρο το οποίο ισχύει από εδώ και μπρος. Γιατί τη βάζετε την αναδρομικότητα; Η διάταξη της παραγράφου αυτής ισχύει από 1ης Ιανουαρίου 2010. Αφού πάμε 1η Ιανουαρίου 2010, από τότε ξέρετε ότι έχουν υπάρξει παραβιάσεις και έχουν καταλογισθεί ποσά. Γιατί βάζετε αναδρομικότητα; 
Άρα υπάρχουν πολλά, δεκάδες εκατομμύρια ευρώ, στο παρελθόν τα οποία πάτε να τα σβήσετε αυτή τη στιγμή με αυτή τη διάταξη. Θα σας παρακαλέσω λοιπόν να μην επιμείνετε σε αυτή τη διάταξη. Η εξαίρεση η οποία είχε αρθεί με βάση τον νόμο τάδε -δεν τον θυμάμαι ακριβώς- του 2010 ήταν σωστή. Μην αφήνετε ανοιχτό το παράθυρο, μέσω των ναυτιλιακών εταιρειών, να παρακάμπτονται αυτοί οι οποίοι πηγαίνουν τα ακίνητά τους σε offshore ώστε να μην πληρώνουν φόρο.","ΠΑΝΑΓΙΩΤΗΣ ΛΑΦΑΖΑΝΗΣ",279
"49673"," Παρακαλώ, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49674"," Τελειώνω με την παρατήρηση για την τροπολογία που αφορά το 20% των τηλεοπτικών διαφημίσεων. Δίνετε άλλο ένα χρόνο παράταση με αυτή την τροπολογία, η οποία ενσωματώθηκε τώρα ως άρθρο, για να μην πληρώνεται ο φόρος των τηλεοπτικών διαφημίσεων 20%. Κόστος; Πάνω από 100 εκατομμύρια ευρώ. Αν αθροίσουμε τα χρόνια που έχετε δώσει ήδη αναστολή για την είσπραξη αυτού του φόρου, το ποσό είναι τεράστιο.","ΠΑΝΑΓΙΩΤΗΣ ΛΑΦΑΖΑΝΗΣ",279
"49675"," Πέντε χρόνια.","ΑΘΑΝΑΣΙΟΣ ΠΕΤΡΑΚΟΣ",428
"49676"," Και είναι θλιβερό να συνεχίζετε αυτή την τακτική.","ΠΑΝΑΓΙΩΤΗΣ ΛΑΦΑΖΑΝΗΣ",279
"49677"," Κύριε Λαφαζάνη, ολοκληρώστε παρακαλώ. Θα δεχθώ κριτική για διακριτική μεταχείριση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49678"," Θα έλεγα, λοιπόν, ότι δεν είναι δυνατόν η Βουλή να ψηφίζει και να κάνει αυτά τα δώρα. Η φορολογία, την οποία βάζετε σε αυτόν που έχει πενήντα τετραγωνικά και του λέτε «Θα πληρώσεις», του λέτε ότι αν είναι και άνεργος πάλι θα πληρώσει γιατί έχει πενήντα τετραγωνικά κι ένα χιλιαράκι, δεν είναι δυνατόν αυτός να την πληρώνει, ενώ αυτοί που κάνουν τηλεοπτικές διαφημίσεις και πρέπει να καταβάλουν τον σχετικό φόρο συνεχώς να παίρνουν αναστολή. Και αυτή τη διάταξη πρέπει να την αποσύρετε. Δεν είναι δυνατόν να την κρατάτε στη ζωή και να δίνετε συνεχώς αναστολή. Πρέπει να αποσύρετε την αναστολή.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"49679"," Ευχαριστούμε.
Ο κύριος Υπουργός ζητεί ολιγόλεπτη άδεια. Το Προεδρείο του επιτρέπει.
Ο κ. Σταυρογιάννης έχει τον λόγο από τους Ανεξάρτητους Δημοκρατικούς Βουλευτές.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49680"," Ευχαριστώ, κύριε Πρόεδρε. 
Με το νομοσχέδιο του Υπουργείου Οικονομικών που συζητούμε μονιμοποιείται πλέον ένας έκτακτος φόρος ή καλύτερα ένα ειδικό τέλος, που είχε επιβληθεί προσωρινά, το 2011, στα ηλεκτροδοτούμενα κτίσματα και ακίνητα και μάλιστα αφού αυτός ο φόρος επεκτείνεται σε όλη την ακίνητη περιουσία, αγροτεμάχια, οικόπεδα εντός και εκτός σχεδίου, ημιτελή, μη ηλεκτροδοτούμενα, αυξάνοντας -αν θέλετε- δραματικά τη φορολογική επιβάρυνση στην ακίνητη περιουσία. 
Το χαράτσι, λοιπόν, μονιμοποιείται και γίνεται μεγαλύτερο. Και όσο κι αν προσπαθούν από την πλευρά της Κυβέρνησης να μας πείσουν ότι θα υπάρχει ελάφρυνση στο μεγαλύτερο ποσοστό των φορολογουμένων, αυτό δεν είναι αλήθεια, γιατί οι περισσότεροι Έλληνες συνήθως έχουν και περιουσία στην ελληνική περιφέρεια και στα χωριά. Άρα το όποιο μικρό όφελος, στο τέλος θα είναι αύξηση αυτής της φορολόγησης.
Ο ΕΝΦΙΑ, ο καινούριος φόρος περιουσίας ακινήτων είναι από τους επαχθέστερους στην Ευρώπη. Στη Γερμανία ο φόρος περιουσίας ακινήτων δεν ξεπερνά το 0,50% από την πραγματική αξία των ακινήτων.
Στη Βρετανία, όπου σύμφωνα με τα στοιχεία της Eurostat, οι φόροι επί της ιδιοκτησίας είναι από τους υψηλότερους στην Ευρώπη –επιβάλλονται, βέβαια, ως δημοτικά τέλη- εξακολουθεί να επικρατεί η λογική όσον αφορά το συσχετισμό των φόρων, ενώ η αναλογία του φόρου των ακινήτων προς το φόρο εισοδήματος φυσικών και νομικών προσώπων είναι ένα προς επτά. Αυτή η αναλογία σε εμάς είναι ένα προς δύο το 2013 και όσο και εάν βελτιώνεται το 2014, θα παραμείνει πολύ υψηλή, δηλαδή ένα προς τρία. 
Αυτός ο παραλογισμός υπάρχει εξαιτίας της τερατώδους φοροδιαφυγής. Στην Ελλάδα μόλις το 4% του ΑΕΠ είναι οι άμεσοι φόροι φυσικών και νομικών προσώπων, ενώ στη Βρετανία, για την οποία αναφερθήκαμε, το ποσοστό αυτό είναι 10%, ενώ ανάλογα είναι και τα ποσοστά και στις υπόλοιπες ευρωπαϊκές χώρες. 
Αυτός, λοιπόν, είναι ο παραλογισμός με τους φόρους στην πατρίδα μας. Δεν εισπράττονται από εκεί που πρέπει, δηλαδή από τις πηγές που δημιουργούν πλούτο και εισοδήματα και το κράτος καταφεύγει σε δυσανάλογη φορολόγηση άλλων πηγών, που μπορεί να μην παράγουν καθόλου εισόδημα ή να έχουν ήδη υπερφορολογηθεί, όπως είναι τα ακίνητα, που τα τελευταία τέσσερα χρόνια της κρίσης έχει αυξηθεί η φορολογία τους επτά φορές. 
Το κράτος, λοιπόν, αδυνατεί να πατάξει τη φοροδιαφυγή εκεί όπου διαπράττεται και υπερφορολογεί τα ακίνητα, λέγοντας μάλιστα –γιατί αυτό ακούστηκε από τα χείλη του κυρίου Υπουργού- ότι εκεί κρύβονται τα φοροδιαφεύγοντα εισοδήματα. Όμως, αυτή η πολιτική, εκτός από παράλογη είναι και ανήθικη, γιατί ένα μεγάλο τμήμα των ακινήτων στην Ελλάδα ανήκει στους μικρομεσαίους, ανήκει σε νοικοκυραίους που έχουν φορολογηθεί και απέκτησαν την ακίνητη περιουσία, γιατί, όπως σωστά αναφέρθηκε από συναδέλφους, ο Έλληνας εκεί επένδυε τα χρήματά του και την αποταμίευσή του. Αντί, λοιπόν, η πολιτεία να τους επιβραβεύσει, τους κατατάσσει στους φοροφυγάδες και με την υψηλή φορολογία ίσως αύριο να μην μπορούν να ανταποκριθούν και να χάσουν και αυτή την περιουσία. 
Κυρίες και κύριοι συνάδελφοι, οι φόροι καταστρέφουν ολόκληρες οικονομίες και μάλιστα, οικονομίες δυνατές και παραγωγικές και όχι οικονομίες όπως είναι η δική μας, της οποίας όλοι γνωρίζουμε τις ενδημικές αδυναμίες και τα προβλήματά της. 
Κάθε φορά που η επιβολή των φόρων ξεπερνάει τα όρια της αντοχής των φορολογουμένων οι συνέπειες είναι καταλυτικές. Αυτό έχει αποδειχθεί με όλες τις οικονομίες. Δυστυχώς, η λανθασμένη και αναποτελεσματική πολιτική που ακολουθείται ως συνέχεια των πολιτικών των δύο προηγούμενων μνημονιακών κυβερνήσεων περιλαμβάνει και υπερφορολόγηση, αλλά και απότομη αύξηση των φόρων. 
Αν κοιτάξουμε στο παρελθόν, θα δούμε οικονομίες πολύ δυνατές και κορυφαίες, όπως είναι αυτή των Ηνωμένων Πολιτειών, όπου οι φόροι εκεί στις αρχές της δεκαετίας του ’90 δεν άφηναν την οικονομία να μπει σε διαδικασία ανάκαμψης και τότε ένας από τους εκδότες εκείνης της εποχής του περιοδικού «Observer Reporter» είχε γράψει ένα συγκλονιστικό άρθρο, τονίζοντας ότι η ύφεση και η συνέχιση της ύφεσης ήταν αποτέλεσμα των φόρων. Η παρούσα ύφεση, έλεγε, έχει ονομαστεί και καταναλωτική. Όλοι έχουμε σταματήσει να ξοδεύουμε, όλοι έχουμε μεγαλύτερους φόρους να πληρώσουμε και άρα, λιγότερα χρήματα να ξοδέψουμε. Σκεφτείτε, έλεγε, πώς έχουν επιδράσει οι φόροι στο πορτοφόλι μας. Και οι φόροι ήταν πολλοί. Υπάρχει αλματώδης αύξηση του φόρου ακίνητης περιουσίας, αυξήσεις φόρων που αγγίζουν κάθε δραστηριότητα, περιορισμός στις εκπτώσεις των φόρων και μείωση των φορολογικών απαλλαγών.
Κυρίες και κύριοι συνάδελφοι, σας θυμίζουν τίποτα όλα αυτά, που πριν από είκοσι και περισσότερα χρόνια συνέβαιναν στις Ηνωμένες Πολιτείες; Αυτά βιώνουμε και σήμερα. Έχουμε υπέρμετρη φορολογία, κατακόρυφη αύξηση των φόρων –κάτι που έχει άμεση επίπτωση στην οικονομία- και μείωση της εσωτερικής ζήτησης. Επίσης, δεν πιάνουμε τους στόχους, με αποτέλεσμα να αναγκαζόμαστε να επιβάλλουμε καινούργια φορολογία και να είμαστε στο φαύλο κύκλο που οδηγεί την οικονομία στην καταστροφή, αλλά και την κοινωνία στην εξουθένωση. Βέβαια, όλα αυτά λέγονταν από τον Πρωθυπουργό όταν ήταν Αρχηγός της Αξιωματικής Αντιπολίτευσης, με τη μόνη διαφορά ότι σήμερα δεν τηρούνται. 
Ο κύριος Υπουργός επιμένει ότι η φορολογική επιβάρυνση στην Ελλάδα είναι μικρότερη από τον ευρωπαϊκό μέσο όρο. Έτσι είναι. Όμως, δεν λέει ότι η φοροδιαφυγή στην Ελλάδα συνεχίζει να είναι σχεδόν το 1/3 του ΑΕΠ, ενώ δεν έχει γίνει τίποτα από την πλευρά της Κυβέρνησης για την καταπολέμηση της φοροδιαφυγής. 
Από όλες τις πλευρές έγιναν αναφορές σε λίστες, σε εμβάσματα δισεκατομμυρίων στο εξωτερικό, σε ελάχιστα αποτελέσματα και στις offshore εταιρείες, όπου και εκεί δεν υπάρχει κανένας έλεγχος και έχουμε ελάχιστα αποτελέσματα. Επίσης, είναι ανεξήγητο το πώς δεν εξαρθρώθηκε ακόμα το λαθρεμπόριο στα καύσιμα. Μάλλον δεν συμφέρει κάποιους λίγους και επώνυμους. Πρόκειται για κάτι που συνεχίζει να κοστίζει δισεκατομμύρια στην ελληνική οικονομία και αυτό είναι κάτι που δεν ακούγεται μόνο από την πλευρά της Αντιπολίτευσης. 
Κυρίες και κύριοι συνάδελφοι, αυτό το νομοσχέδιο είναι η χαριστική βολή στη μεσαία τάξη, στους νοικοκυραίους, στους ιδιοκτήτες μικρής ακίνητης περιουσίας. Όμως, παράλληλα είναι και η ταφόπλακα για την κτηματαγορά και για την οικοδομή, η οποία είναι η ατμομηχανή της ανάπτυξης, γιατί εκεί απασχολούνται περισσότερα από εκατόν είκοσι επαγγέλματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό. 
Η εμμονή της Κυβέρνησης να εφαρμόσει ένα πρόγραμμα εξοντωτικής φορολογίας των ακινήτων συνεπάγεται εκ των πραγμάτων την πλήρη διακοπή της λειτουργίας της αγοράς των ακινήτων, γεγονός που θα έχει σημαντικές επιπτώσεις στην οικονομία. 
Δεν θα πω τίποτα για της φοροτροπολογίες και για όλα όσα περιλαμβάνονται στο νομοσχέδιο. Εξάλλου, η Κυβέρνηση έχει φέρει πολλά φορολογικά νομοσχέδια, δείγμα ότι τελείως αποσπασματικά και χωρίς συγκεκριμένη στρατηγική στόχευση φέρνει κάθε τόσο φορολογικά νομοσχέδια και άρθρα σε άσχετα νομοσχέδια.
Η Κυβέρνηση, λοιπόν, έπρεπε να δημιουργήσει ένα απλό και σταθερό φορολογικό σύστημα, δίκαιο και με αναπτυξιακή προοπτική. Όμως, δεν έχει κάνει τίποτα απ’ όλα αυτά. 
Στο σημείο αυτό, θα ήθελα να πω δύο κουβέντες για τη φορολόγηση της αγροτικής παραγωγικής γης και τη φορολόγηση των βοσκοτόπων, που είναι στην κυριολεξία η χαριστική βολή για τον πρωτογενή τομέα. 
Ακούστηκε και από συναδέλφους της Συμπολίτευσης πως η αγροτική παραγωγή βάλλεται με αύξηση του κόστους παραγωγής, αύξηση των εισφορών και κανένα αποτέλεσμα. Δεν φορολογούμε τα μέσα παραγωγής, αλλά φορολογούμε τον πλούτο που προέρχεται από την άσκηση της επιχειρηματικής δραστηριότητας και τα μέσα παραγωγής. 
Κυρίες και κύριοι συνάδελφοι, για να έχει προοπτική η πατρίδα μας, χρειάζεται και σχέδιο και όραμα. Για να ανακάμψει η οικονομία μας, χρειάζονται επενδύσεις, επενδύσεις από Έλληνες και επενδύσεις από το εξωτερικό. Επίσης, χρειάζονται κεφάλαια που θα μπουν στο real estate και στην αγορά. Με αυτούς τους φόρους, όμως, κανένας Έλληνας και κανένας ξένος δεν θα έρθει να επενδύσει στην αγορά των ακινήτων. Η φορολογία που επιβάλλεται μ' αυτό το νομοσχέδιο είναι δημευτική. Απαιτείται σύνεση και συναίσθηση των ευθυνών σας, κύριοι της Κυβέρνησης. Οι ευθύνες σας είναι τεράστιες, γιατί ξεχνάτε πως καμμία οικονομία δεν μπορεί να αναπτυχθεί σε συνθήκες φορολογικής λεηλασίας. Δείχνετε να μην αντιλαμβάνεστε ότι πρώτα εφαρμόζουμε πολιτική δημιουργίας πλούτου και μετά φορολογούμε τον πλούτο. 
Όσον αφορά δε τα έσοδα, για τα οποία μιλάτε και τα οποία όλοι αντιλαμβανόμαστε ότι είναι αναγκαία, θα πρέπει να τα πάρετε από τη φοροδιαφυγή και όχι από την υπερφορολόγηση, γιατί έτσι καταστρέφουμε και την οικονομία και την κοινωνία. 
Για όλους αυτούς τους λόγους, καταψηφίζω το παρόν νομοσχέδιο. 
(Χειρoκροτήματα από την πτέρυγα των ΑΝΕΛ)","ΝΙΚΟΛΑΟΣ ΣΤΑΥΡΟΓΙΑΝΝΗΣ",482
"49681"," Κυρίες και κύριοι συνάδελφοι, θα ήθελα να προτείνω στο Σώμα να πάμε σήμερα μέχρι τις 12.30΄, να ψηφίσουμε το νομοσχέδιο επί της αρχής, και όσοι δεν μιλήσουν, αύριο να έχουν τη δυνατότητα να μιλήσουν εφ’ όλης της ύλης, δηλαδή και επί της αρχής και επί των άρθρων. Έτσι, θα φθάσουμε περίπου στο νούμερο 42 με 44. Απλά, θα ήθελα να σας παρακαλέσω από εδώ και πέρα να είμαστε λίγο πιο αυστηροί με τους χρόνους.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49682"," Κύριε Πρόεδρε, αν πηγαίναμε και μέχρι τη 01.00΄ δεν θα πείραζε.","ΑΘΑΝΑΣΙΟΣ ΜΠΟΥΡΑΣ",350
"49683"," Ακούω τις προτάσεις όσων είστε εδώ. Η πρόταση που σας έκανα είναι ενδεικτική. Άλλωστε, είναι εδώ και οι Κοινοβουλευτικοί Εκπρόσωποι.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49684"," Κύριε Πρόεδρε, θα τελειώσουμε 12.30΄ ακριβώς;","ΑΝΔΡΕΑΣ ΛΟΒΕΡΔΟΣ",286
"49685"," Θα το δούμε, κύριε Λοβέρδο. Είπαμε μία ώρα ενδεικτικά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49686"," Υπάρχει περίπτωση να τελειώσουμε νωρίτερα;","ΑΝΔΡΕΑΣ ΛΟΒΕΡΔΟΣ",286
"49687"," Όχι νωρίτερα, για να μιλήσουν όσο το δυνατόν περισσότεροι. 
Το λόγο έχει η Αντιπρόεδρος της Βουλής κ. Κόλλια-Τσαρουχά για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49688"," Κύριε Πρόεδρε, κυρίες και κύριοι συνάδελφοι, αναγνωρίζω την ύπαρξη των προβλημάτων που προκύπτουν από την αναγκαία συνύπαρξη του ΠΑΣΟΚ και της Νέας Δημοκρατίας. 
Οι επιλογές σας, κύριοι συνάδελφοι, δεν έχουν να κάνουν τόσο με τη σωτηρία της χώρας, αλλά κύρια με το συναίσθημα της αυτοσυντήρησης, δηλαδή του δικαιώματος να υπάρχετε κάποιοι από εσάς. 
Η Κυβέρνηση εφαρμόζει εδώ και καιρό την αρχή να μπερδεύει τους πολίτες και να τους φοβίζει, γιατί γνωρίζει πολύ καλά ότι όταν οι πολίτες είναι μπερδεμένοι, τείνουν να γίνουν εύπιστοι. Αυτό ακριβώς, λοιπόν, θέλει να εκμεταλλευτεί η Κυβέρνηση. Τελικά, αυτό ισχύει και για τους Βουλευτές της. 
Σήμερα, νομοθετούμε επί παντός φορολογικά επιστητού σε μία σειρά απροσδιόριστων θεμάτων. Το νομοσχέδιο είναι η απόλυτη δικαίωση της γραφειοκρατίας και της πολυνομίας στη χώρα. Περιλαμβάνει πενήντα ένα κεφάλαια, εκατόν έξι σελίδες και μόνο το Κεφάλαιο Α΄ αφορά τον ενιαίο φόρο ακινήτων. 
Για τους Ανεξάρτητους Έλληνες, αλλά και για την πλειοψηφία της κοινωνίας είναι κοινή η πεποίθηση ότι το πρόγραμμα δεν βγαίνει και σύντομα θα απαιτηθούν νέα μέτρα λιτότητας για να συμπληρώσουν την αδυναμία των προηγούμενων. 
Ο φαύλος κύκλος στον οποίο εισήλθε η χώρα από τις πολιτικές των μνημονίων και της μονόπλευρης εσωτερικής υποτίμησης-πτώχευσης έχει φέρει τους συμπολίτες μας στα όρια της απόγνωσης και της αναξιοπρέπειας, και το χειρότερο είναι ότι αυτό αφορά και τους μέχρι εχθές νοικοκυραίους. Ενώ η μισή Ελλάδα είχε, τώρα δεν έχει και χρωστάει και από πάνω. Και τελικά αυτοί αποτελούν τον σιωπηλό ενεργό πληθυσμό της χώρας μας. Είναι νωπές οι μνήμες των δηλώσεών σας ότι η κρίση μπορεί να διαβαστεί και ως ευκαιρία, ότι σύντομα θα στεκόμαστε τόσο καλά στα πόδια μας που θα ξαναβγούμε στις αγορές. Το άκουσα να το λέτε και σήμερα. Η ευχή όμως «καλό κουράγιο» έχει εξαντληθεί και τελικά η κρίση μένει και γιγαντώνεται δραματικά για τους πολίτες, αλλά όχι και στους ξένους σωτήρες μας και στους ντόπιους κολλητούς τους.
Οι ξένοι που δραστηριοποιούνται στη χώρα μας αγοράζουν από τις ελληνικές τράπεζες σε τιμή εξευτελιστική δάνεια που δεν εξυπηρετούνται ή αγοράζουν απευθείας σπίτια, οικόπεδα, μαγαζιά, επιχειρήσεις που «βγαίνουν στο σφυρί» μισοτιμής και αυτό λόγω της καλπάζουσας ανεργίας, της παράλογης φορολογίας, της δραματικής -πραγματικής όμως- αδυναμίας της κοινωνίας να ανταποκριθεί στα μονιμοποιημένα πια έκτακτα χαράτσια. 
Είναι ζήτημα χρόνου ότι σε λίγο θα υπάρχουν ελάχιστες ιδιοκτησίες μεσαίων κατοικιών, ότι θα καταλήξουν παλιοί νοικοκυραίοι να καταβάλλουν ενοίκιο για να μένουν στα πρώην σπίτια τους που θα ανήκουν σε μεγάλες εταιρείες. Το ίδιο συμβαίνει και σε επιχειρήσεις που είναι πνιγμένες από την εξαφανισμένη κίνηση στην αγορά και κυρίως από την παντελή έλλειψη χρηματοδότησής τους από τις τράπεζες. 
Πεντακόσιες χιλιάδες νέοι φορολογούμενοι προστέθηκαν το 2013 στους υπόλοιπους περίπου δύο εκατομμύρια επτακόσιες χιλιάδες που οφείλουν συνολικά στο δημόσιο 63 δισεκατομμύρια ευρώ. Και εσείς προσδοκάτε ότι η πλειοψηφία των πολιτών είναι σε θέση να εκπληρώσει τις υποχρεώσεις της απέναντι στην εφορία. 
Η μονομερής, αναίτια, βίαιη υψηλή φορολογία που επιβάλλεται στην ακίνητη περιουσία, πέρα από τα συνταγματικά δικαιώματα που προσβάλλει, δημιουργεί ανισότητα μεταξύ των πολιτών στις βασικές οικονομικές επιλογές τους, καταστρατηγώντας την ελεύθερη βούληση, ένα υπέρτατο αγαθό της δημοκρατίας.
Το να επιβάλλει το κράτος φόρο σε συσσωρευμένο πλούτο που έχει ήδη φορολογηθεί είναι ένα θέμα. Το να παραβιάζει το κανονιστικό μας σύστημα που ορίζει πως οι Έλληνες συμβάλλουν σύμφωνα με το εισόδημά τους και όχι με την περιουσία τους, που άλλωστε η ίδια έχει φορολογηθεί ως εισόδημα, είναι ένα δεύτερο θέμα. 
Αφαιρείτε, δημεύετε βιαίως περιουσία με την επιβολή φόρου στη γη, καταστρατηγώντας το δικαίωμα του κάθε πολίτη να χρησιμοποιεί τη γη ως πόρο, ως μέσο διαβίωσης, για οικονομική δραστηριότητα, για προσπορισμό, για την επιβίωσή του στο τέλος. Είναι το ίδιο με το να επιβάλλετε έναν υπέρογκο φόρο σε κάποιον που ασκεί οικονομική δραστηριότητα αξιοποιώντας κεφάλαιο, όπως σε έναν επενδυτή. Ή με το να φορολογούνται τα χέρια του εργάτη ή το μυαλό και οι γνώσεις του επιστήμονα, ακυρώνοντάς τους στην ουσία έτσι τον αντίστοιχο πόρο, αφού αδυνατεί να πληρώσει τον επιβαλλόμενο φόρο, ακρωτηριάζοντάς του τα χέρια, κατάσχοντάς του όλο το κεφάλαιο, οδηγώντας τον στην καταστροφή.
Στην περίπτωση της γης ακυρώνεται το δικαίωμα ενός πολίτη να κατέχει τη γη, προσδοκώντας να αποκτήσει οικονομικά οφέλη πουλώντας τη σε χρόνο που ο ίδιος θα έχει επιλέξει και όχι με τη βίαιη πώληση, «το σκότωμα» σε καιρό κρίσης ή όπως θα υποχρεωθεί να κάνει τώρα, προκειμένου να μην του κατάσχετε τη γη του ή άλλα περιουσιακά στοιχεία εν ονόματι των εξωφρενικών φόρων που υποχρεούται να καταβάλλει.
Επιπλέον ακυρώνεται το δικαίωμα κάποιος να έχει γη γιατί έτσι το θέλησε, γιατί δεν θέλησε να ταξιδέψει ή να τζογάρει ή να ξοδέψει τα περιουσιακά του στοιχεία, ούτε θέλησε να επενδύσει με κάποιο άλλο τρόπο. Θεσμοθετείτε για πρώτη φορά τη φορολόγηση στα αγροτεμάχια και στα μη ηλεκτροδοτούμενα κτήρια. Πάρα πολλοί συνάδελφοι έχουν τοποθετηθεί στο θέμα αυτό και βέβαια ο εισηγητής μας ο κ. Μαριάς και πολλοί άλλοι συνάδελφοι, ακόμα και από τη συμπολίτευση.
Τα αδύναμα κοινωνικά στρώματα σε καμμία περίπτωση δεν προστατεύονται με το εξαιρετικά χαμηλό φορολογικό όριο που έχετε πάρει των 9.000 ευρώ που ορίζεται ως οικογενειακό εισόδημα πραγματικό ή τεκμαρτό. Ακόμα και αυτοί που έχουν κάτω από 9.000 ευρώ οικογενειακό εισόδημα δεν θα πρέπει να έχουν –όπως τουλάχιστον λέτε- ληξιπρόθεσμες οφειλές σε εφορίες και ασφαλιστικά ταμεία, εξαιρώντας έτσι από την απαλλαγή τα υπερχρεωμένα νοικοκυριά και τις επιχειρήσεις. 
Από την άλλη, οι αντικειμενικές αξίες που χρησιμοποιούνται για τον υπολογισμό του φόρου πλέον δεν ισχύουν. Το έχουν πει όλοι οι συνάδελφοι και στην επιτροπή και στην Ολομέλεια. Οι εμπορικές αξίες των ακινήτων έχουν πέσει πάνω από το 40%, με αποτέλεσμα να είναι πλασματικές και να επιδεινώνουν την αδικία του φόρου. Είναι εγκληματικό να φορολογούνται, κυρίες και κύριοι συνάδελφοι, εκατοντάδες χιλιάδες πολίτες επί ανύπαρκτης περιουσίας. Είναι παραλογισμός! Και όλα αυτά για να εμφανίσετε έσοδα και πλεόνασμα στη σφαίρα της δημιουργικής λογιστικής.
Αυτός ο νέος φόρος των ακινήτων που μονιμοποιεί τα έκτακτα χαράτσια, με τα κριτήρια και τις προβλέψεις που περιλαμβάνει, είναι στην πραγματικότητα φόρος κατοχής και όχι φόρος επί γη που παράγει εισόδημα. Στην ουσία, οδηγεί σε δήμευση της ακίνητης περιουσίας. Θέτετε στόχους και ψηφίζετε μέτρα για να τους πετύχετε που εκ προοιμίου είναι βέβαιο ότι δεν θα επιτευχθούν. Αυτό έχει ξεπεράσει τα όρια της κοινής λογικής.
Επιτέλους, αντιληφθείτε –κύριε Πρόεδρε, ολοκληρώνω σε ένα λεπτό- τις συνέπειες αυτών των επιλογών σας. Η όποια επιχειρηματολογία αναπτύσσεται τελικά καταλήγει μόνο στο «θα ψηφίσουμε από πατριωτικό καθήκον». Αυτό μας λέτε κάθε φορά όταν πιέζεστε και όταν ενοχλείστε από τις παρατηρήσεις μας. Δηλαδή, να ξεχάσουμε ότι δεν υπάρχει ζήτηση στην αγορά, ότι έχουμε μια κυριολεκτικά νεκρή αγορά ακινήτων, να προσπεράσουμε την κλοπή που γίνεται με τις ψευδείς αντικειμενικές αξίες και πάνω απ’ όλα, για το πατριωτικό καθήκον.
Αφού, λοιπόν, είστε κοινωνικά ευαίσθητοι και με αίσθημα ευθύνης στο όνομα των επόμενων γενιών, τότε πως αποδέχεστε να μην υπάρχει ούτε μια πρόβλεψη –σας το τόνισαν και άλλοι συνάδελφοι, επαναλαμβάνω, αυτό- για όλους εκείνους τους συνανθρώπους μας που λόγω της οικονομικής αδυναμίας δεν είναι σε θέση να καταβάλλουν τις υποχρεώσεις τους; Οι άνεργοι γνωρίζετε επισήμως ότι είναι πάνω από ένα εκατομμύριο τετρακόσιες χιλιάδες. Ένα εκατομμύριο μισθωτοί του ιδιωτικού τομέα πληρώνονται με καθυστέρηση μηνών. Πώς όλοι αυτοί οι άνθρωποι, όλοι αυτοί οι πολίτες να φανούν συνεπείς -και να θέλουν- που πολλοί από αυτούς θέλουν να καταβάλλουν τους φόρους που επιβάλλετε; Αυτό, λοιπόν, το πατριωτικό καθήκον σας σημαίνει ότι όλοι αυτοί οι συνάνθρωποί μας θα θεωρούνται εγκληματίες στο τέλος-τέλος και θα διώκονται ποινικά. 
Περιμένει απάντηση το ερώτημα για το τι θα κάνετε. Θα τρέχετε στα δικαστήρια τους νεόπτωχους, τους παππούδες και τις γιαγιάδες και τους ανέργους, επειδή δεν μπορούν να πληρώσουν τους φόρους των ακινήτων; Σας διαφεύγει ότι χιλιάδες συνάνθρωποι μας και μάλιστα οι πιο αδύναμοι και ευάλωτοι ζουν πλέον χωρίς ηλεκτρικό στα σπίτια τους; Μήπως δεν ξέρετε πού έχουν φτάσει οι απλήρωτοι λογαριασμοί; Έπρεπε να συμβούν θάνατοι, κύριε Υπουργέ, για να ληφθούν μέτρα; Κλείνοντας, σας απευθύνω, λοιπόν, ξανά το ερώτημα. Όταν σε δύο-τρία χρόνια διαπιστώσετε ότι κανείς δεν θα είναι σε θέση να πληρώνει τους φόρους που σήμερα ψηφίζετε, από πού θα τους βρείτε τους επόμενους;
Σας ευχαριστώ.
(Χειροκροτήματα)","ΜΑΡΙΑ ΚΟΛΛΙΑ-ΤΣΑΡΟΥΧΑ",229
"49689"," Ακολουθεί ο κ. Λυκουρέντζος και μετά έχει ζητήσει το λόγο ο Κοινοβουλευτικός Εκπρόσωπος της ΔΗΜΑΡ κ. Τσούκαλης.
Κύριε Λυκουρέντζο, έχετε τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49690"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, χαίρομαι σήμερα διότι και από συναδέλφους της Αριστεράς άκουσα ότι το «ελληνικό όνειρο» συνίσταται στη προσπάθεια την οποία κατέβαλαν οι Ελληνίδες και οι Έλληνες να αποκτήσουν εργασία, να σπουδάσουν τα παιδιά, να αποκτήσουν ιδιοκτησία, απλά ένα σπίτι.
 Βέβαια, αυτό δημιουργήθηκε από την πλειοψηφία της κοινωνίας, από τους νοικοκυραίους, τους οποίους πολλές φορές χλεύασε η Αριστερά στο παρελθόν επειδή τους καταλόγιζε στην παράταξη τη δική μας, τη συντηρητική παράταξη. Όχι ότι δεν υπάρχουν άνθρωποι επιτυχημένοι, δημιουργικοί στην Αριστερά που έχουν και αυτοί δημιουργήσει πλούτο, έχουν αποκτήσει περιουσία. 
Αυτή η αντίφαση θα πρέπει να σας προβληματίσει σοβαρά. Το λέω αυτό διότι η προοπτική της χώρας να γίνει ισότιμη στην Ευρωπαϊκή Ένωση προϋποθέτει ότι υπηρετούμε όλοι μαζί αξίες που οδηγούν στον ευρωπαϊκό εκσυγχρονισμό, στον κεντροευρωπαικό ορθολογισμό, στη φιλελεύθερη οικονομία και στη δημιουργία πλούτου. Διότι είναι ανέξοδες εκείνες οι τοποθετήσεις οι οποίες υπόσχονται στους πάντες τα πάντα. Δείτε, κυρίες και κύριοι συνάδελφοι, τις τροπολογίες τις οποίες έχει καταθέσει ο ΣΥΡΙΖΑ για να βγάλετε συμπέρασμα, όταν δεν εξηγούν από πού θα εξευρεθούν οι πόροι και πώς θα δημιουργηθεί πλούτος. Διότι από τις τοποθετήσεις των συναδέλφων της Αντιπολίτευσης που έχω παρακολουθήσει απουσιάζουν λέξεις όπως νομιμότητα, πειθαρχία στους νόμους, εκπλήρωση υποχρεώσεων. 
Αντίθετα, εδώ τρόμαξα ακούγοντας μία έφοδο λαϊκισμού, όπου έχουν οι πάντες δίκιο πλην όσων θέλουν να εφαρμόσουν νόμους στη χώρα. Αυτή η λογική είναι καταστρεπτική, διότι οι εναλλαγές των κομμάτων στην εξουσία, η ενδυνάμωση της δημοκρατίας, που είπε κάποιος συνάδελφος, προϋποθέτει σεβασμό σε κοινές αξίες, προάσπιση των θεσμών, ούτως ώστε να μπορούμε επιτέλους να συνεννοηθούμε στη χώρα. Διότι, διαφορετικά, θα σπέρνετε ανέμους, θα θερίζουμε θύελλες και κάθε φορά θα συζητούμε πάνω σε ερείπια. 
Κύριε Υπουργέ, υπάρχει ζήτημα σε σχέση με τη φορολογική επιδρομή. Είμαστε μία φιλελεύθερη οικονομία. Μου κάνει εντύπωση αν εισηγούνται αυτές τις έντονες πολιτικές κρατισμού οι εκπρόσωποι των εταίρων μας. Σε μία φιλελεύθερη οικονομία μειώνονται οι φορολογικοί συντελεστές, απλοποιείται το φορολογικό σύστημα. Καταλαβαίνω τις δεσμεύσεις μας στο πλαίσιο των δανειακών συμφωνιών, βεβαίως. Όμως, να αντιπαραθέσετε μία άλλη πολιτική. Να πούμε ότι πρέπει να τολμήσουμε αυτό που τόλμησαν άλλες οικονομίες, οι οποίες ήταν περισσότερο κρατικιστικές από την ελληνική και απέδειξαν στην πραγματικότητα ότι με τη μείωση των φορολογικών συντελεστών είχαν περισσότερα φορολογικά έσοδα. Αυτό πρέπει να γίνει στόχος μας, πρέπει να γίνει επιδίωξή μας. 
Πρέπει, επίσης –συμφωνώ με τους συναδέλφους όλων των πτερύγων- να γίνει στρατηγικό δόγμα η πάταξη της φοροδιαφυγής με κάθε τρόπο, με κάθε μέσο. Είναι ύβρις η φοροδιαφυγή απέναντι στην κοινωνία, το έχουμε πει πάρα πολλοί Βουλευτές. 
Όσον αφορά στην ανάπτυξη, να υπάρξουν επιχειρήματα υπέρ της οικοδομικής δραστηριότητας. Στενάζουν στην περιφέρεια όλες οι μικρομεσαίες επιχειρήσεις. Τι κάνει η Ένωση Τραπεζών; Ρώτησα και στην επιτροπή: «Με πόσα δισεκατομμύρια έχετε επανακεφαλαιοποιήσει τις τράπεζες»; Πόσα απ’ αυτά πήγαν στην αγορά; Μας παρακολουθούν μικρομεσαίοι επιχειρηματίες. Τους έχει απαγορευτεί η πρόσβαση στο τραπεζικό σύστημα. Στεγαστικά δάνεια δεν δίδονται. Πώς θα λειτουργήσει η οικοδομή; 
Τι κάνουμε με την πιο χειροπιαστή, την πιο κοντινή δυνατότητα ανάπτυξης, η οποία είναι η τουριστική οικονομία; Γίνονται σπουδαίες προσπάθειες από την Υπουργό Τουρισμού, την οποία θέλω και να επαινέσω. Όμως, κύριε Υπουργέ, δεν είναι μόνο αυτό. Εδώ πρέπει να υπάρξει ένα διϋπουργικός συντονισμός. Η Ελλάδα πρέπει ως χώρα, να έχει ISO στην παροχή υψηλού επιπέδου τουριστικών υπηρεσιών. Αναλάβετε την πρωτοβουλία -δεν ξέρω αν θα το κάνετε εσείς, ο Αντιπρόεδρος- ούτως ώστε να υπάρχει συντονισμός των Υπουργείων. 
Το θέαμα των συγκοινωνιών το καλοκαίρι είναι τραγικό. Τις παρεχόμενες υπηρεσίες στα ξενοδοχεία ποιος τις ελέγχει; Θέλουμε να ενισχύσουμε αυτό το ρεύμα. Είναι η πιο χειροπιαστή αναπτυξιακή δυνατότητα. Μπορεί να περιμένετε τις μεγάλες επενδύσεις και καλώς τις περιμένετε, αλλά δεν σας αφήνει η Αριστερά. Αν θέλετε να δώσετε το «Ελληνικό» να γίνει ιδιωτικό πανεπιστήμιο, λένε «όχι». Αρκούνται σε αυτά που έχουν σήμερα, στις καταλήψεις, στην απώλεια των εξαμήνων, στην καταστροφή, στην υποβάθμιση του δημόσιου πανεπιστημίου. Διότι το δημόσιο πανεπιστήμιο θα γινόταν καλύτερο μέσα στον ανταγωνισμό. 
Άρα, κύριε Υπουργέ, εδώ υπάρχουν τεράστια περιθώρια. Ιδιωτικοποιήσεις-αποκρατικοποιήσεις. Εγγράφετε κάθε φορά στον προϋπολογισμό στόχους. Το παλεύετε, όμως δεν προχωρούν οι μηχανισμοί, δεν έχουμε υψηλές επιδόσεις, καθυστερούν. 
Το λέω πολλές φορές στη Βουλή, μία ολόκληρη πρώην κομμουνιστική χώρα, η Ανατολική Γερμανία, ιδιωτικοποιήθηκε σε δυόμισι χρόνια με έναν μηχανισμό τον οποίο ίδρυσαν. Πόσο δύσκολο ήταν να συνεννοηθούμε ότι με απόλυτη διαφάνεια θα επιχειρήσουμε τις ιδιωτικοποιήσεις; 
Όμως, εδώ πρέπει να συνεισφέρετε με τη διαμόρφωση ελκυστικού επενδυτικού περιβάλλοντος και αυτό δεν επιτυγχάνεται αν δεν μειωθούν οι φορολογικοί συντελεστές, αν δεν διαμορφώσουμε εκείνες τις προϋποθέσεις ώστε να προσελκύσουμε τις επενδύσεις κι αν βέβαια η Αριστερά δεν σταματήσει το πεζοδρόμιο, το οποίο επίσης είναι αποτρεπτικό για να έρθει κάποιος επενδυτής εδώ.
Θέλω, συμπληρώνοντας την ομιλία μου, γιατί δεν θέλω να καθυστερήσω, κύριε Πρόεδρε, να σημειώσω, ότι με τις παρεμβάσεις των Κοινοβουλευτικών Ομάδων και της Νέας Δημοκρατίας και του ΠΑΣΟΚ βελτιώσατε κατά πολύ τις αρχικές σας προτάσεις. Όλοι διδασκόμαστε απ’ αυτήν την περίοδο της συγκυβέρνησης. Είναι άγνωστες πρακτικές. Πρώτα είχαμε τις μονοκομματικές κυβερνήσεις με τη μία και αποκλειστική αλήθεια. Δεν ισχύει αυτό. Δημιουργούμε μία καλή παράδοση για το μέλλον της χώρας. Ακούστε τις Κοινοβουλευτικές Ομάδες. Ακούστε όσους σας υποβάλλουν υπομνήματα. 
Ζήτησα προχθές στην επιτροπή, οι συνεργάτες σας να μελετούν τα υπομνήματα. Είδε κανείς το υπόμνημα του Δήμου της νότιας Κυνουρίας από το Λεωνίδιο της Αρκαδίας, της βόρειας Κυνουρίας, της Γορτυνίας στις έρημες περιοχές του Λάδωνα κάτω; Ποιος θα αντέξει τη φορολογία στην ορεινή Γορτυνία στον Λάδωνα; Πρέπει να υπάρξει μία ευαισθησία σε αυτά τα θέματα και ο καλύτερος τρόπος είναι να μελετούν οι συνεργάτες σας τα υπομνήματα, τα οποία σας υποβάλλουν. 
Θέλω, κύριε Υπουργέ, να σημειώσω ότι μπορείτε ακόμα περισσότερο να βελτιώσετε ορισμένα σημεία του νομοσχεδίου, διότι αυτό θα δημιουργήσει ένα καλύτερο κλίμα και αυτό που χρειαζόμαστε σήμερα ως ελληνική κοινωνία είναι περισσότερη εμπιστοσύνη των πολιτών στην Κυβέρνηση. Αυτό θα το εξασφαλίσουμε, όσο λέμε ευθέως, ανοιχτά την αλήθεια, με όποιες αντιστάσεις και αν έχουμε από την πλευρά της Αντιπολίτευσης. Δεν μπορούμε κι εμείς να προσχωρούμε σε εκείνες τις νοοτροπίες και πρακτικές που αναπαράγουν ψευδαισθήσεις στην κοινωνία. 
Πείτε την αλήθεια, διαμορφώστε ένα καλύτερο κλίμα, θα κερδίσετε εμπιστοσύνη και θα οικοδομήσουμε μαζί την αισιόδοξη προοπτική της χώρας. Εννοείται ότι με όλες αυτές τις απόψεις και τις επιφυλάξεις, υπερψηφίζω το νομοσχέδιό σας. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΛΥΚΟΥΡΕΝΤΖΟΣ",288
"49691"," Τον λόγο έχει ο κ. Ιορδάνης Τζαμτζής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49692"," Κυρίες και κύριοι συνάδελφοι, η παράταξή μας βασική αρχή έχει την προστασία της ιδιοκτησίας και αυτό προσπαθήσαμε να κάνουμε όλο αυτό το διάστημα που ήταν στη διαβούλευση αυτό το σχέδιο νόμου. Στο διάστημα αυτό υπήρχε δυνατότητα να καταθέσουν όλοι προτάσεις. Στο Υπουργείο ξέρω πολύ καλά ότι κατατέθηκε σωρεία προτάσεων από όλους τους φορείς. 
Αυτό που θέλω να επισημάνω, είναι ότι άλλαξε άρδην η φιλοσοφία του νομοσχεδίου. Κατορθώσαμε με προτάσεις συντονισμένα να αλλάξουμε το συγκεκριμένο σχέδιο νόμου. 
Σήμερα, έχουμε ένα σχέδιο νόμου το οποίο πραγματικά δεν έχει εκείνες τις ρυθμίσεις οι οποίες θα αδικούσαν κατάφωρα και τους ανθρώπους οι οποίοι είχαν αστικά ακίνητα, δηλαδή οικόπεδα και σπίτια αλλά και τον αγροτικό κόσμο.
Αυτό που προσπαθήσαμε και πετύχαμε, είναι ότι άλλαξε και δεν υπάρχει εκείνη η φορολόγηση με τους συντελεστές που κανείς δεν τους καταλάβαινε και επιβάρυναν άδικα τον αγρότη για ένα κτήμα το οποίο δούλευε για να μπορέσει να βγάλει ένα κομμάτι ψωμί. 
Με προτάσεις, λοιπόν, και επιχειρήματα αλλάξαμε πολύ σημαντικές διατάξεις τόσο για τους αγρότες, ρυθμίσεις που τους επιβάρυναν για τα οικόπεδα, τα σπίτια στην περιφέρεια όσο και για τα χωράφια. 
Σήμερα όλοι οι βοηθητικοί χώροι που χρησιμοποιούν οι αγρότες, στάβλοι, θερμοκήπια, αποθήκες κ.λπ., δεν έχουν πλέον καμμία φορολογική επιβάρυνση. Άλλαξαν οι διατάξεις και για τα αστικά ακίνητα και την αστική περιουσία. 
Δίνεται πλέον η δυνατότητα, ώστε να μπορούμε να πούμε ότι το 75% των πολιτών θα πληρώσουν λιγότερο φόρο από πέρυσι, το 20% τα ίδια και ένα 5% θα πληρώσει λίγο περισσότερο. Δηλαδή περισσότεροι θα πληρώσουν λιγότερα. 
Εδώ, βεβαίως, έρχεται και μπαίνει ένα ερώτημα: Εσείς, που δεν θέλετε καμμία φορολογία, από πού θα βρείτε τα λεφτά; 
Κυρίες και κύριοι συνάδελφοι, δεν είμαστε ευτυχισμένοι για τη φορολογία που επιβάλλουμε. Μακάρι να υπήρχε η δυνατότητα να είναι όλοι ευχαριστημένοι, να μην υπάρχει καμμία απολύτως φορολογία. 
Δεν απαντάτε, όμως, σε ένα βασικό ερώτημα: Από πού θα βρείτε τα λεφτά; Εσείς απλά δεν λέτε ότι θα φορολογήσετε τον κόσμο, το κρύβετε αυτό το πράγμα. Εμείς φορολογούμε περισσότερο τους έχοντες και κατέχοντες και αυτούς μάλιστα σε σημείο στις περισσότερες περιπτώσεις να πληρώνουν λιγότερο από ό,τι προβλεπόταν να πληρώσουν. Κι εσείς πονάτε γιατί πληρώνουν περισσότερα αυτοί που έχουν; 
Ακούστε, επειδή έχουν ειπωθεί πάρα πολλά, εγώ καταλαβαίνω τη δύσκολη θέση στην οποία βρίσκεστε, γιατί πατάτε κυριολεκτικά σε δύο βάρκες. Είναι γεγονός ότι όλα αυτά τα χρόνια ήσασταν οι βολεμένοι του συστήματος δίπλα στο ΠΑΣΟΚ. 
Βολευόσασταν. Έχετε λεφτά. Έχετε περιουσία. Γιατί να θέλετε φορολόγηση αυτών οι οποίοι έχουν περιουσία; 
Και επειδή το τελευταίο διάστημα μιλάτε συνεχώς για παρακμασμένο πολιτικό προσωπικό, θα σας πω ότι καθημερινά δίνετε δείγμα γραφής για το πώς θα ασκήσετε τη διοίκηση αν γίνετε κυβέρνηση. Έχετε έπαρση, αλαζονεία και υποκρισία. 
Μιλήσατε και για κοινωνικούς αγώνες. Πριν από λίγο ο συνάδελφος από το ΣΥΡΙΖΑ μίλησε για κοινωνικούς αγώνες της Αριστεράς. Σε αυτούς τους κοινωνικούς αγώνες θα πρέπει να δώσετε απαντήσεις πλέον. 
Έχετε συνοδοιπόρους δύο κόμματα της κατεχόμενης Βόρειας Κύπρου. Έτσι χαρακτηρίζονται. Είστε οι μόνοι που ουσιαστικά έχετε αποδεχθεί την de facto αναγνώριση της βόρειας Κύπρου. Είστε ταυτόχρονα συνοδοιπόροι με άλλα κόμματα τα οποία έχουν και εκφράζουν αντιδημοκρατικές θέσεις. Ιδιαίτερα δε αυτές τις ημέρες φάνηκε η υποκρισία αυτή. 
Κοινωνικοί αγώνες είναι να ξεσηκώνετε τον κόσμο στις Σκουριές της Χαλκιδικής κατά της εταιρείας χρυσού «EL DORADO», ενώ ταυτόχρονα τα στελέχη σας επενδύουν σε αυτές τις «αιμορουφίχτρες» εταιρείες, όπως τις είπατε, την «GOLDMAN SACHS» και την «BLACKROCK»; Η «BLACKROCK» κατέχει το 25% της «EL DORADO» και είναι ο βασικός μέτοχος, ο μεγαλομέτοχος. Κατά τα άλλα, λέτε στον κόσμο ότι αγωνίζεστε για το καλό των πολιτών στις Σκουριές. 
Δικά σας στελέχη είναι αυτά που μένουν στην Κηφισιά και έχουν πισίνες και αλαζονεία εκατό καρδιναλίων. Δικά σας στελέχη είναι «καθηγητάδες» που έχουν γεμίσει τα πανεπιστήμια στις καθηγητικές θέσεις με συγγενείς τους. Παρακμάσατε, κυρίες και κύριοι της Αριστεράς, πριν ακμάσατε.","ΙΟΡΔΑΝΗΣ ΤΖΑΜΤΖΗΣ",498
"49693"," Έλεος! Έλεος!","ΑΝΔΡΕΑΣ ΞΑΝΘΟΣ",372
"49694"," Κυρίες και κύριοι συνάδελφοι, στο συγκεκριμένο σχέδιο νόμου υπάρχει όντως προοδευτική φορολόγηση. Υπήρξε διαβούλευση και παρεμβάσεις. Ο στόχος μας ήταν ένας: Να έχουμε έναν δικαιότερο νόμο, έναν φόρο όσο γίνεται πιο δίκαιο. Αυτήν την προσπάθεια την καταβάλαμε όλοι, για να μπορέσουμε να έχουμε ουσιαστικά αποτελέσματα αλλά ταυτόχρονα για να υπάρξουν και έσοδα για το κράτος. Διότι ξέρουμε πολύ καλά ότι χωρίς έσοδα δεν γίνεται. 
Τολμήστε, λοιπόν, να πείτε την αλήθεια στον κόσμο, γιατί ο κόσμος ξέρει ότι με δανεικά ούτε αναπτυξιακή πολιτική πλέον γίνεται ούτε κοινωνική πολιτική γίνεται. Αυτά που λέτε ο κόσμος τα ακούει βερεσέ. Διότι όλοι πλέον ξέρουν ότι πολιτική με δανεικά δεν γίνεται. 
Κυρίες και κύριοι συνάδελφοι, κύριε Υπουργέ, αύριο θα μας δοθεί η δυνατότητα να πούμε αρκετά πράγματα επί των άρθρων. Κυριολεκτικά επιγραμματικά, επειδή απουσιάζατε στο Eurogroup, θέλω να σταθώ σε έξι σημεία:
Πρώτον, στα ημιτελή κτίσματα, τα μη ηλεκτροδοτούμενα και τα ανοίκιαστα μακροχρόνια θα πρέπει να έχουμε μείωση του φορολογικού συντελεστή. Υπάρχει θέμα, υπάρχει πρόβλημα. 
Δεύτερον, πρέπει να επιβληθεί ακατάσχετο των ενισχύσεων των αγροτών. Εξήγησα μέσα στην επιτροπή για ποιο λόγο πρέπει να υπάρχει ακατάσχετο. Δεν είναι δυνατόν να χρειάζεται ο άνθρωπος αυτός να πληρώσει τον ΟΓΑ του, την ασφάλισή του δηλαδή, να πληρώσει τα εφόδιά του κι εμείς να δίνουμε τη δυνατότητα στις τράπεζες ή ακόμα και στην εφορία να μπαίνει και να κάνει κατάσχεση του λογαριασμού του.","ΙΟΡΔΑΝΗΣ ΤΖΑΜΤΖΗΣ",498
"49695"," Απαγορεύεται από τους ευρωπαϊκούς κανονισμούς.","ΓΙΑΝΝΗΣ ΚΟΥΤΣΟΥΚΟΣ",258
"49696"," Απαγορεύεται από τους ευρωπαϊκούς κανονισμούς. Είναι δεδομένο αυτό. 
Τρίτον, τα βιβλία εσόδων-εξόδων για τους αγρότες πρέπει να επιβάλλονται για τζίρο πάνω από 20.000 ευρώ. Το αιτιολόγησα και αύριο θα τα ξαναπούμε. 
Τέταρτον, πρέπει το αφορολόγητο να εφαρμοστεί, όπως για όλους τους μισθωτούς, δηλαδή από 9.250 ευρώ. 
Πέμπτον, στα διατηρητέα πρέπει να επιβληθεί μειωμένος συντελεστής, κύριε Υπουργέ. Στην περίπτωση των διατηρητέων υποχρεώνουμε τους ανθρώπους να στήσουν ένα σπίτι το οποίο έχει μεγάλη παλαιότητα και είναι πραγματικά αξιόλογο κτίσμα και πρέπει να διατηρηθεί, δηλαδή τους υποχρεώνουμε σε τεράστια έξοδα. Εδώ πρέπει να υπάρχει πολύ χαμηλός συντελεστής. 
Έκτον, στα ενοικιαζόμενα δωμάτια πρέπει να υπάρχει η ίδια φορολόγηση με τα ξενοδοχεία. 
Κυρίες και κύριοι συνάδελφοι, αύριο θα μας δοθεί η δυνατότητα να πούμε ακόμη περισσότερα. Ξεκαθαρίζω, όμως, ότι επί της αρχής και επί των άρθρων στηρίζω το νομοσχέδιο αυτό. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)","ΙΟΡΔΑΝΗΣ ΤΖΑΜΤΖΗΣ",498
"49697"," Κι εμείς ευχαριστούμε. 
Πριν δώσω τον λόγο στον κ. Τσούκαλη, ο κύριος Υπουργός θέλει να κάνει μια σύντομη παρέμβαση. 
Πόσο χρόνο θέλετε, κύριε Υπουργέ;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49698"," Θέλω μισό λεπτό, κύριε Πρόεδρε.","ΙΩΑΝΝΗΣ ΣΤΟΥΡΝΑΡΑΣ",168
"49699"," Ορίστε, έχετε τον λόγο για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49700"," Ως προς τις υπεράκτιες ή εξωχώριες εταιρείες, σε αυτά που είπε ο κ. Λαφαζάνης, κατ’ αρχάς αυτά που γράφονται στα δημοσιεύματα δεν έχουν καμμία σχέση με την πραγματικότητα. 
Οι ρυθμίσεις του άρθρου 33, παράγραφος 2, αφορούν τη ρύθμιση που ίσχυε από το 2002 ως το 2010. Εκ παραδρομής δεν είχε συμπεριληφθεί στη διάταξη το 2011, ενώ περιλαμβανόταν στην αιτιολογική έκθεση. Ουσιαστικά, επαναφέρεται στην προϊσχύουσα μορφή της μετά από εισήγηση των αρμόδιων υπηρεσιών του Υπουργείου Οικονομικών. Οι υπηρεσιακοί φάκελοι είναι στη διάθεσή σας για να τους μελετήσετε. 
Επειδή, όμως, σήμερα συζητάμε το νομοσχέδιο για τον ΕΝΦΙΑ, όλα τα νομικά πρόσωπα και οι κάθε είδους νομικές οντότητες θα τον καταβάλουν. Επίσης, όπως γνωρίζετε, ισχύει ο ιδιαίτερα υψηλός φόρος 15% στα ακίνητα για όλες τις υπεράκτιες εταιρείες που επιμένουν να μην αποκαλύπτουν το υποκρυπτόμενο φυσικό πρόσωπο. 
Με τις προσθήκες, λοιπόν, που θα κατατεθούν, θα απαλείψουμε αυτήν τη ρύθμιση, για να έχετε το χρόνο να την μελετήσετε, αφού πάρετε τους υπηρεσιακούς φακέλους για να δείτε για ποιον λόγο μπαίνει και θα επανέλθει σε επόμενο νομοσχέδιο. Είναι κρίσιμο να εστιαστεί η προσοχή μας στον ΕΝΦΙΑ σήμερα.","ΙΩΑΝΝΗΣ ΣΤΟΥΡΝΑΡΑΣ",168
"49701"," Μπράβο, μπράβο!","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49702"," Μπράβο, μπράβο! 
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΜΠΟΥΡΑΣ",350
"49703"," Δεν είπατε και για το 33 παράγραφος 5.","ΓΙΑΝΝΗΣ ΚΟΥΤΣΟΥΚΟΣ",258
"49704"," Κύριε Υπουργέ, άρα νέο νομοσχέδιο και όχι νομοτεχνική βελτίωση του υπάρχοντος. 
Ο κ. Τσούκαλης, Κοινοβουλευτικός Εκπρόσωπος της ΔΗΜΑΡ, έχει τον λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49705"," Ευχαριστώ, κύριε Πρόεδρε. 
Στη συζήτηση επί της συνταγματικότητας του νομοσχεδίου που προηγήθηκε μας δόθηκε μια πρώτη ευκαιρία να καταθέσουμε τις απόψεις μας όλες οι Κοινοβουλευτικές Ομάδες σε σχέση με τη φιλοσοφία του νομοσχεδίου, απόψεις οι οποίες προσδιόρισαν επακριβώς νομίζω το κατά πώς εμείς εννοούμε τη φιλοσοφία του συγκεκριμένου νομοσχεδίου. 
Κυρίες και κύριοι συνάδελφοι, κύριε Υπουργέ, αυτό το οποίο θα επαναλάβω για άλλη μια φορά, είναι ότι πραγματικά άλλαξε η φιλοσοφία του νομοσχεδίου. Δεν άλλαξε όμως η φιλοσοφία του νομοσχεδίου σύμφωνα με το νομοσχέδιο ή το προσχέδιο νόμου που είχε δει το φως της δημοσιότητας πριν λίγο καιρό, αλλά σε σχέση με αυτό που συζητούσαμε εδώ και ένα χρόνο, όταν η Κυβέρνηση ήταν τρικομματική. 
Γνωρίζετε πάρα πολύ καλά ότι είχε γίνει μια ολοκληρωμένη συζήτηση, που είχε λάβει και διαστάσεις κοινωνικές, είχαν απασχοληθεί και τα μέσα ενημέρωσης. Εκεί λοιπόν διατύπωσε κάθε χώρος την άποψή του. Αυτό που γνωρίζετε πάρα πολύ καλά, είναι ότι εκείνες οι συζητήσεις ήταν τόσο προχωρημένες, που είχαμε καταλήξει σε γενικά συμπεράσματα τα οποία τότε είχαν γίνει αποδεκτά και από τα τρία κόμματα που συγκυβερνούσαν και θεωρούσαμε ως αυτονόητο…","ΝΙΚΟΛΑΟΣ ΤΣΟΥΚΑΛΗΣ",520
"49706"," Όχι ακριβώς.","ΧΡΥΣΑΝΘΟΣ ΛΑΖΑΡΙΔΗΣ",275
"49707"," Κύριε Λαζαρίδη, αυτήν την ενημέρωση έχω όσο μπόρεσα να το παρακολουθήσω.","ΝΙΚΟΛΑΟΣ ΤΣΟΥΚΑΛΗΣ",520
"49708"," Ήταν λάθος…","ΧΡΥΣΑΝΘΟΣ ΛΑΖΑΡΙΔΗΣ",275
"49709"," Αν δεν ήταν έτσι, όπως λέτε, αν δεν υπήρχε συμφωνία, τότε θα μου επιτρέψετε να πω ότι αυτά που είχαν κοινοποιηθεί παραπλανούσαν τον ελληνικό λαό. Διότι η εντύπωση που είχε δοθεί και από την τοποθέτηση και τις δηλώσεις του κυρίου Υπουργού και όχι μόνο αλλά και από τους άλλους πολιτικούς Αρχηγούς, ήταν ότι πάμε να διαμορφώσουμε ένα πλαίσιο φορολόγησης ακίνητης περιουσίας και όχι των ακινήτων -έτσι ήταν το πλαίσιο, όπως τουλάχιστον το είχαμε δει τότε- που τουλάχιστον να συνάδει με τη γενική διάταξη της παραγράφου 4 του άρθρου 5 του Συντάγματος, έτσι όπως την ανέγνωσα προηγουμένως και η οποία απλά λέει ότι κάθε φορολόγηση πρέπει να συμβαδίζει με τη φοροδοτική ικανότητα του υποκειμένου, του πολίτη. 
Αν δεν εννοούσατε αυτό το οποίο συζητούσαμε τότε, λοιπόν υπάρχει πρόβλημα που αποκαλύπτεται. Εγώ τουλάχιστον τώρα το πληροφορήθηκα.
Έτσι, λοιπόν, κυρίες και κύριοι συνάδελφοι, επειδή το πρωί ακούσαμε και τοποθετήσεις περί δεξιάς και αριστερής αντίληψης για τη φορολόγηση, τι πιστεύει η Αριστερά, τι πιστεύει η Δεξιά, εγώ θα ακολουθήσω τη μέση οδό και θα πω τι λέει το Σύνταγμα και ποιες είναι οι διεθνείς αντιλήψεις και η φιλοσοφία σε σχέση με τη φορολόγηση. 
Και θα το επαναλάβω για άλλη μια φορά χάριν και των Πρακτικών: Είναι προφανές ότι η επιβολή Φόρου Ακίνητης Περιουσίας με κριτήριο τη συνολική αξία της περιουσίας του υποκειμένου στο φόρο αντί της αυτοτελούς επιβολής φόρου ανά ακίνητο βρίσκεται εγγύτερα στο πνεύμα του άρθρου 4 παράγραφος 5 του Συντάγματος, όπως λέει το Επιστημονικό Συμβούλιο της Βουλής. Ας συζητήσουμε λοιπόν γι’ αυτό. 
Η πρόταση ήταν σαφής και του ΠΑΣΟΚ και της ΔΗΜΑΡ πλέον, αφού διά στόματος του κ. Λαζαρίδη αποκαλύφθηκε σήμερα –ή τουλάχιστον εγώ το πληροφορήθηκα- ότι δεν ήταν θέση της Νέας Δημοκρατίας. Η θέση ήταν, λοιπόν, να κινηθούμε στις διατάξεις αυτές, στην πρόταξη αυτού του Συντάγματος και να έχουμε ένα ολοκληρωμένο πλαίσιο το οποίο πραγματικά να ανταποκρίνεται στην φοροδοτική ικανότητα κάθε πολίτη ξεχωριστά. Αυτό σήμαινε, δηλαδή, ακίνητη περιουσία στο σύνολο, προσοδοφόρα ή μη, φορολόγηση με προοδευτικό συντελεστή, με αφορολόγητο 50 ή και 20 χιλιάδες ακόμα, προκειμένου να ανακουφιστούν τα κατώτερα στρώματα και βεβαίως, απαλλαγές για εκείνες τις ομάδες των συμπολιτών μας που βρίσκονται πραγματικά στο περιθώριο. 
Γιατί δεν πρέπει να ξεχνάμε ότι αυτό το σχέδιο νόμου συζητείται σε μία περίοδο απίστευτης κρίσης, όπου ενάμισι εκατομμύριο συμπολίτες μας είναι άνεργοι, όπου περίπου 1 εκατομμύριο επαγγελματίες είναι εκτός ιατροφαρμακευτικής περίθαλψης -που σημαίνει ότι δεν έχουν να πληρώσουν ούτε καν τις ασφαλιστικές εισφορές- όπου τετρακόσιες χιλιάδες οικογένειες είναι χωρίς ούτε έναν εργαζόμενο και μία σειρά άλλων ομάδων συμπολιτών μας θα κληθούν τον επόμενο χρόνο να πληρώσουν. 
Γιατί ξέρετε, συζητάμε αυτό το σχέδιο νόμου τώρα και θα αρχίσει ο συμπολίτης μας, ο Έλληνας πολίτης, να κατανοεί τις συνέπειες αυτού του νόμου αργότερα, μετά από κάποιους μήνες. Πρέπει, λοιπόν, να τον προετοιμάσουμε, να τον προϊδεάσουμε τι ακριβώς θα υποστεί. 
Και θέλω να πάω απευθείας στο άρθρο 7. Δεν θέλω να αναλώσω την τοποθέτησή μου σε άλλα θεωρητικά. Θέλω να πάω, λοιπόν, στο επίμαχο άρθρο 7, για το οποίο θα προκαλέσουμε ονομαστική ψηφοφορία και θα κληθεί ο καθένας να δείξει την ευαισθησία του. 
Το άρθρο 7, ως γνωστόν, είναι το άρθρο που περιγράφει τις εξαιρέσεις και την αναστολή σε σχέση με την πληρωμή του συγκεκριμένου φόρου. Επειδή ακούστηκε κατά κόρον, κυρίως από την πλευρά των Βουλευτών της Νέας Δημοκρατίας, ότι θα ελαφρυνθούν όσοι πλήρωναν μέχρι τώρα κατά ποσοστό τουλάχιστον 30%, θα πρέπει να θυμίσουμε κάτι, κυρίες και κύριοι συνάδελφοι, ότι μια μεγάλη μερίδα συμπολιτών μας, από τους πλέον αναξιοπαθούντες, δηλαδή από τους ανέργους και όχι μόνο, θα πληρώσουν για πρώτη φορά. Αυτοί έχουν μία τεράστια αύξηση. Και αν η μείωση για κάποιον που δεν είχε πρόβλημα μέχρι τώρα, λίγο-πολύ δεν θα τον επηρεάσει, γι’ αυτόν που δεν έχει να πληρώσει θα είναι τεράστιο βάρος, ασήκωτο βάρος. Μάλιστα, η ρύθμιση αυτή, το άρθρο 7, ουσιαστικά υπονομεύει και την εισπραξιμότητα του φόρου.
Και θέλω να είμαι κάπως πιο συγκεκριμένος. Υπάρχουν στην παράγραφο 1 του άρθρου 7 περιπτώσεις πολιτών που θα κληθούν να πληρώσουν μειωμένο φόρο κατά 50%. Και εδώ θα ήθελα και τον κ. Καραβίτη και τον κύριο Υπουργό να απαντήσει συγκεκριμένα, γιατί ίσως να μην έχω κατανοήσει το παράδειγμα καλά.
Ποιοι απαλλάσσονται κατά 50% του φόρου; Πρώτον, αυτοί οι οποίοι έχουν φορολογητέο εισόδημα του αμέσως προηγούμενου έτους μέχρι 9.000 ευρώ και δεύτερον, σωρευτικά εάν στην οικογένεια το σύνολο των μελών της οικογένειας δεν έχει ακίνητη περιουσία συμπεριλαμβανομένων και των ποσοστών ιδιοκτησίας –όσοι είναι νομικοί και δικηγόροι το καταλαβαίνουν- μέχρι εκατόν πενήντα τετραγωνικά μέτρα. Αυτοί οι όροι είναι σωρευτικοί.
Υπάρχει ένα παράδειγμα στην έκθεση του Επιστημονικού Συμβουλίου της Βουλής, το οποίο εντελώς συμπτωματικά το είχα σημειώσει και εγώ για να το αναφέρω, αλλά μου το επιβεβαίωσε το Επιστημονικό Συμβούλιο της Βουλής. Το 9.000 είναι τεκμαρτό εισόδημα. Ξέρετε πόσο είναι το τεκμαρτό εισόδημα, κύριε Υπουργέ, των εκατόν είκοσι τετραγωνικών μέτρων κατοικίας; Είναι 9.500 ευρώ. Αυτό σημαίνει, δηλαδή, ότι μία τετραμελής οικογένεια που έχει ένα ακίνητο εκατόν είκοσι τετραγωνικών μέτρων, τίθεται εκτός ρύθμισης. Να θυμίσω ότι όλο το θεσμικό πλαίσιο που είχαμε μέχρι τώρα, θεωρούσε ότι οριακά ανθρώπινο εμβαδό για μία τετραμελή οικογένεια είναι τα εκατόν είκοσι τετραγωνικά μέτρα. Δεν μιλάμε για κάτι άλλο. Έτσι λοιπόν μπορείτε να υπολογίσετε πόσοι θα χάσουν το προνόμιο του 50%. 
Ας πάμε όμως και στην πιο κάτω πρόβλεψη. Για όσες οικογένειες είναι πολύτεκνες, έχουν τρία και περισσότερα παιδιά, λέει ότι αυτοί απαλλάσσονται κατά 100% και επιπλέον όσοι έχουν προστατευόμενο μέλος στην οικογένειά τους με αναπηρία. Προσέξτε, αυτές οι δύο προϋποθέσεις συντρέχουν σωρευτικά με τις δύο προηγούμενες. Δηλαδή, μία πολύτεκνη οικογένεια, έτσι τουλάχιστον όπως είναι διατυπωμένο εδώ, πρέπει να έχει μέχρι 9.000…","ΝΙΚΟΛΑΟΣ ΤΣΟΥΚΑΛΗΣ",520
"49710"," Όχι, όχι.","ΧΡΥΣΑΝΘΟΣ ΛΑΖΑΡΙΔΗΣ",275
"49711"," Κύριε Λαζαρίδη, διαβάζω: «Η έκπτωση της προηγούμενης παραγράφου», δηλαδή της παραγράφου 1 όπου αναφέρθηκα προηγουμένως, «ανέρχεται σε ποσοστό 100% εφόσον πληρούνται σωρευτικά τα κριτήρια που ορίζονται σε αυτήν», δηλαδή την προηγούμενη παράγραφο, «και α) ο αριθμός των εξαρτώμενων τέκνων ισούται…» κ.λπ.. Αυτό σημαίνει ότι πρέπει να πληρούνται σωρευτικά οι τρεις όροι, δηλαδή, πρώτον, εισόδημα μέχρι 9.000, δεύτερον, να έχουν μέχρι εκατόν πενήντα τετραγωνικά μέτρα και τρίτον, να είναι και πολύτεκνοι, οπότε απαλλάσσονται 100%. Πείτε μου εσείς ποια πολύτεκνη οικογένεια θα έχει λιγότερο από εκατόν πενήντα τετραγωνικά μέτρα. Αν πάμε τώρα στην περίπτωση της άλλης υποπεριπτώσεως, που έχει και άτομο με αναπηρία άνω του 80%, τότε πλέον χανόμαστε. 
Εάν δεν εννοείτε αυτό, αλλάξτε τη διατύπωση. Και πάλι όμως δεν αλλάζει. Θέλω να πω ότι εννοεί το Υπουργείο αυτήν τη διάταξη. Γιατί αν θεωρούσε κάτι άλλο, στην περίπτωση των πολυτέκνων θα έβαζε άλλο εισοδηματικό κριτήριο. Το ότι δεν αναφέρει εισοδηματικό κριτήριο, είναι δείγμα ότι δεν το ήθελε το άλλο. Θα έβαζε δηλαδή 15, 20 χιλιάδες διατήρηση. 
Υπάρχει και κάτι άλλο. Το είπα στην αρχή, αλλά θέλω να το διευκρινίσετε.
 Φορολογητέο εισόδημα του αμέσως προηγούμενου φορολογικού έτους, που σημαίνει ότι αν κάποιος απολυθεί, χάσει τη δουλειά του ή οτιδήποτε και υπαχθεί σε συγκεκριμένες ρυθμίσεις από 1-1-2014, θα έχει δικαίωμα να προβάλει αυτό, αφού υποβάλλει τη φορολογική του δήλωση γι’ αυτό το έτος στο τέλος Απριλίου του 2015. Είναι δυνατόν να λειτουργήσει και να κινηθεί σωστά όλο αυτό, πέραν των όλων ενστάσεων που υπάρχουν, σε σχέση με αυτήν τη διατύπωση; 
Είναι προφανές, κυρίες και κύριοι συνάδελφοι, ότι εάν δεν αλλάξει το άρθρο 7 και διατηρηθεί ως έχει -όχι μόνο προς αυτά που ανέφερα αλλά και σε σχέση και με την αποτύπωση της αδυναμίας, δηλαδή των ποσοστών που το θέτουν να είναι την παρούσα στιγμή και όχι στα προηγούμενα φορολογικά έτη- θα έχουμε κοινωνική έκρηξη, γιατί θα κληθούν να πληρώσουν άνθρωποι οι οποίοι όχι μόνο δεν έχουν αλλά ουσιαστικά δανείζονται για να ζήσουν. Αυτό πρέπει να γίνει απολύτως κατανοητό. 
Τέλος –επειδή ο χρόνος έχει παρέλθει, κύριε Πρόεδρε- για ποιο λόγο υπάρχει η πρόβλεψη ότι με απόφαση του Γενικού Γραμματέα Δημοσίων Εσόδων κ.λπ., που θα δημοσιεύεται, που δεν θέτει χρονοδιάγραμμα για το πότε θα δημοσιεύεται, θα διευκρινιστούν αυτές οι σαφέστατες ρυθμίσεις που υπάρχουν στο συγκεκριμένο άρθρο; 
Και άντε, να εκδοθεί η απόφαση του Γενικού Γραμματέα, αλλά αυτό που λέτε: «Με πράξη της φορολογικής διοίκησης χορηγείται έκπτωση», σημαίνει ότι για να ισχύσουν αυτά, εκτός της απόφασης του Γενικού γραμματέα Εσόδων, χρειάζεται και πράξη της φορολογικής αρχής, δηλαδή του εφόρου. Δηλαδή, για κάθε έναν ξεχωριστά. 
Μπορούμε να είμαστε καχύποπτοι και να πούμε ότι ο Γενικός Γραμματέας θα καθυστερήσει στην έκδοση της απόφασής του και ότι ο προϊστάμενος της φορολογικής αρχής θα καθυστερήσει να πιστοποιήσει και να βεβαιώσει το συγκεκριμένο, ούτως ώστε να μην έχουμε επιστροφές;","ΝΙΚΟΛΑΟΣ ΤΣΟΥΚΑΛΗΣ",520
"49712"," Παρακαλώ, κύριε Τσούκαλη, ολοκληρώστε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49713"," Το άρθρο 7, κυρίες και κύριοι συνάδελφοι, είναι η ρύθμιση που στην κυριολεξία τινάζει στον αέρα όλα τα κοινωνικά στοιχεία που θα έπρεπε έτσι και αλλιώς να έχει το συγκεκριμένο νομοσχέδιο. 
Εμείς θα το θέσουμε σε ονομαστική ψηφοφορία και από εκεί και πέρα ο καθένας ας αναλάβει τις ευθύνες του. 
Ευχαριστώ. 
(Χειροκροτήματα από την πτέρυγα της ΔΗΜΑΡ)","ΝΙΚΟΛΑΟΣ ΤΣΟΥΚΑΛΗΣ",520
"49714"," Κυρίες και κύριοι συνάδελφοι, γίνεται γνωστό στο Σώμα ότι οι Υπουργοί Ανάπτυξης και Ανταγωνιστικότητας, Εξωτερικών, Οικονομικών, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Εργασίας, Κοινωνικής Ασφάλισης και Πρόνοιας, Τουρισμού και Ναυτιλίας και Αιγαίου κατέθεσαν σχέδιο νόμου: «Κυβερνητικό Συμβούλιο Διαχείρισης, Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις». 
Το ως άνω σχέδιο νόμου έχει χαρακτηριστεί από την Κυβέρνηση ως κατεπείγον. 
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, πιστεύω ότι εκφράζω τη γνώμη όλου του Προεδρείου και τη γνώμη τη δική σας λέγοντας ότι αυτήν την ανακοίνωση την κάναμε με τη μεγαλύτερη δυνατή δυσαρέσκεια, διότι έρχεται στη Βουλή νομοσχέδιο σήμερα στις 22:00’ και καλείστε αύριο το πρωί στις 10.00’ να τοποθετηθείτε. 
Ελπίζω αύριο η Κυβέρνηση να έχει κάποιες πειστικές απαντήσεις να δώσει. Εύχομαι σε όσους από εσάς θελήσετε να το διαβάσετε, καλό ξενύχτι. Απ’ ό,τι βλέπω μάλιστα τα θέματα του νομοσχεδίου είναι περισσότερα απ’ όσα περιμέναμε. 
Τον λόγο έχει η κ. Σκόνδρα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"49715"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, κατά την άποψή μου υπάρχουν δύο τρόποι να προσεγγίσουμε τη φορολόγηση της ακίνητης περιουσίας:
 Πρώτος τρόπος είναι ο ιδεολογικός, όπου προφανώς οι ιδεολογίες από αριστερά έως δεξιά διαφέρουν μεταξύ τους ριζικά. 
Δεύτερος τρόπος είναι ο ρεαλιστικός, να κοιτάξουμε τα πραγματικά δεδομένα της οικονομίας μας και να βρούμε τη χρυσή τομή τρόπου και ύψους φορολόγησης. 
Πιστεύω ότι κάθε συζήτηση, με αφετηρία τον ιδεολογικό τρόπο, θα ήταν ατελέσφορη. Διαφέρουν οι αντιλήψεις μας. Θα επικεντρωθώ, λοιπόν, στο δεύτερο τρόπο προσέγγισης. Το ζητούμενο αυτήν τη στιγμή για την ελληνική οικονομία, με τις δυσκολίες που αντιμετωπίζει, είναι να καταλήξουμε σε ένα δίκαιο καθολικά, κοινωνικά αναλογικό και οικονομικά εισπράξιμο τρόπο φορολόγησης της ιδιωτικής ακίνητης περιουσίας. 
Θεωρώ ότι γι’ αυτό το ζήτημα έχει γίνει μακρύς διάλογος, αγαπητοί συνάδελφοι. Και δεν αναφέρομαι μόνο στις τελευταίες εβδομάδες. Το πώς πρέπει να φορολογούνται τα ακίνητα και με ποιόν τρόπο, ήταν στην πολιτική ατζέντα εδώ και πάρα πολύ καιρό. Αυτή η κουβέντα έπρεπε να καταλήξει και κατέληξε στο παρόν νομοσχέδιο. 
Η Αντιπολίτευση μιλάει για δήμευση της ιδιωτικής περιουσίας. Θέλω να είμαι ξεκάθαρη. Αυτό είναι και δημαγωγία εκ μέρους της και λαϊκισμός του χειρίστου είδους. Δεν δημεύεται η περιουσία κανενός. Πιστεύετε ειλικρινά ότι υπάρχει πολιτικός -από οποιοδήποτε κόμμα, όχι μόνο από το δικό σας- που ξυπνάει ένα πρωί με στόχο να επιβάλει φόρους, χωρίς να υπάρχει ανάγκη και μάλιστα στο σπίτι του Έλληνα, που γι’ αυτόν το κεραμίδι είναι ιερό και ακόμα όταν γνωρίζει τις οικονομικές δυσκολίες που αντιμετωπίζει η ελληνική οικογένεια; 
Ας μη γινόμαστε παράλογοι. Άλλωστε, πρέπει κάπου-κάπου να θυμόμαστε, ότι εκείνοι που είναι ξεκάθαρα υπέρ της ιδιοκτησίας και της ιδιωτικής περιουσίας είμαστε εμείς, κύριοι και όχι εσείς. 
Προσωπικά, θα ήμουν ευτυχής να αντικαταστήσουμε τους φόρους με νέο πλούτο που θα παράξουμε. Αυτή θα ήταν για μένα η ιδανική λύση κι εκεί πρέπει να στραφούμε. Αυτό, κύριε Υπουργέ, νομίζω ότι μετά τα αποτελέσματα της Κυβέρνησης και τις θυσίες του ελληνικού λαού, ήρθε η ώρα να το πούμε και στους εταίρους και δανειστές μας, ότι δηλαδή πρέπει πλέον να πάψουν να απαιτούν και έστω να υποδεικνύουν ή να προτείνουν. 
Κυρίες και κύριοι συνάδελφοι, η φοροδιαφυγή υπήρξε επί δεκαετίες τόσο εκτεταμένη ώστε οι τρύπες που δημιούργησε πολύ δύσκολα αναπληρώνονται. Εκείνο το πάρτι της φοροδιαφυγής και κατασπατάλησης δημόσιων πόρων το πληρώνουμε όλοι σήμερα. 
Από την άλλη πλευρά, κύριε Υπουργέ, η αλήθεια είναι ότι έχουμε υπερφορολόγηση των πολιτών. Ό,τι αριθμούς κι αν επικαλεστεί κανείς, ό,τι και να πει, τον αντικρούει η πραγματικότητα που βιώνουν οι νομοταγείς και φορολογικά συνεπείς πολίτες. 
Πήρε διάσταση η κουβέντα για το φορολογικό μέσο όρο της Ευρώπης. Βλέπω ότι και τώρα γίνεται παρόμοια κουβέντα σε σχέση με το μέσο όρο φορολόγησης της ακίνητης περιουσίας. Όσοι επικαλούνται αυτούς τους μέσους όρους, θα πρέπει να συγκρίνουν το μέσο όρο αποδοχών του Έλληνα, όχι μόνο με το μέσο όρο αποδοχών άλλων λαών αλλά και με το καλάθι της νοικοκυράς. Να λάβουν, δηλαδή, υπ’ όψιν τα έξοδα του νοικοκυριού σε αυτά τα κράτη.
Δεν μπορεί να καλείται ο Έλληνας να πληρώνει στο μέσο όρο του Γερμανού, του Σουηδού αλλά και του Ισπανού ή του Πορτογάλου –τους πιο φτωχούς δηλαδή μεταξύ των Ευρωπαίων- όταν με τόσο χαμηλό μισθό καλείται να αγοράσει βασικά προϊόντα και υπηρεσίες σε τιμές ακριβότερες απ’ ό,τι σε εκείνα τα κράτη. Να συγκρίνουμε μήλα με μήλα και όχι μήλα με πορτοκάλια. Η αγοραστική δύναμη καθορίζει το μέσο όρο. Ας φτάσουμε, λοιπόν, πρώτα εισοδηματικά και αγοραστικά στα ίδια επίπεδα και μετά να φορολογήσουμε τον Έλληνα με το μέσο όρο της Ευρώπης. Τότε, όντως, δεν θα υπάρχει υπερφορολόγηση. 
Κυρίες και κύριοι συνάδελφοι, είμαι από τους Βουλευτές που στο διάστημα της διαβούλευσης είχαμε επισημάνει διάφορα τρωτά σημεία του νομοσχέδιου. Επιγραμματικά αναφέρομαι στα ξενοίκιαστα και στα ημιτελή κτίσματα και θα ζητήσω να τα ξαναδείτε, κύριε Υπουργέ, γιατί υπάρχει πράγματι σοβαρό πρόβλημα, όπως επίσης υπάρχει και στο τεκμαρτό των ανέργων. 
Αισθάνομαι, όμως και ιδιαίτερη ικανοποίηση όσον αφορά στη φορολογία των αγροτεμαχίων. Το λέω αυτό, διότι ο Υπουργός δέχτηκε μια ουσιώδη αναμόρφωση, υιοθετώντας προτάσεις μας για μια λογική, δίκαιη και ρεαλιστική φορολόγηση των αγροτεμαχίων, η οποία και εισπράξιμη θα είναι και σύμφωνη με τη φοροδοτική ικανότητα των αγροτών. 
Επίσης, αισθάνομαι ικανοποίηση που έγιναν οι απαραίτητες διορθώσεις και οι αγροκτηνοτροφικοί βοηθητικοί χώροι εξαιρούνται, ενώ για τα αγροτεμάχια ο φόρος καθορίζεται σε ένα ευρώ ανά στρέμμα και αυξομειώνεται ανάλογα με τη χρήση ή την άρδευση. Διευκρινίζω, δε, ότι αυτή η μετατροπή αυτή σε καμμία περίπτωση δεν επιβαρύνει τα αστικά ακίνητα. Αυτό αποδεικνύεται αφού κάθε ακίνητο φέτος θα πληρώσει λιγότερο απ’ ότι το 2012 και το 2013. 
(Στο σημείο αυτό την Προεδρική ‘Εδρα καταλαμβάνει ο Γ’ Αντιπρόεδρος της Βουλής κ . ΧΡΗΣΤΟΣ ΜΑΡΚΟΓΙΑΝΝΑΚΗΣ )
Οι αγρότες, αγαπητοί συνάδελφοι, σήμερα αποκομίζουν ελάχιστα έσοδα από τις καλλιέργειές τους. Μια υπέρμετρη φορολόγηση θα καθιστούσε όχι μόνο την καλλιέργεια ασύμφορη αλλά και την ίδια την κατοχή αγροτεμαχίων. Ένας μέσος αγρότης για να πληρώσει τους φόρους θα έπρεπε κάθε χρόνο να πουλάει δύο στρέμματα.
Και να ξεκαθαρίσουμε ένα ζήτημα. Οι αγρότες ποτέ δεν αρνήθηκαν να συνεισφέρουν για την σωτηρία της πατρίδας μας. Είναι και περήφανοι και πατριώτες. Στο Νομό μου, την Καρδίτσα, από την πρώτη στιγμή συμφώνησαν να συμβάλλουν στην εθνική προσπάθεια. Αλλά πώς; Δίκαια, αναλογικά και αντικειμενικά. Εάν βάζαμε στον πρωτογενή τομέα αλόγιστη φορολόγηση, όχι νέοι αγρότες και επανεκκίνηση της αγροτικής οικονομίας δεν θα υπήρχε αλλά θα την οδηγούσαμε σε πλήρες ναυάγιο.
Κλείνοντας, κύριε Υπουργέ, ήθελα να αναφερθώ στο ζήτημα του συμψηφισμού των οφειλών μεταξύ πολιτών και του κράτους. Πρόκειται για δέσμευσή μας, την έχουμε καθυστερήσει και πρέπει άμεσα να εφαρμοστεί. Είμαι βέβαιη ότι θα διευκολύνει σε μεγάλο βαθμό και το κράτος και τους πολίτες. 
Στην Ελλάδα δεν μας είναι ευχάριστο να πληρώνουμε φόρους, ίσως διότι το κράτος ποτέ δεν απέδιδε τις παροχές και τις υπηρεσίες για τις οποίες πληρώναμε, ίσως διότι όταν του χρωστάμε, μας κυνηγάει. Όμως, όταν μας χρωστάει εκείνο, το ψάχνουμε, μα δεν το βρίσκουμε.
Όπως γνωρίζουμε για να υπάρχει σεβασμός, πρέπει να είναι αμφίδρομος. Τώρα, λοιπόν, που είμαστε αποφασισμένοι να ανασυγκροτήσουμε τη χώρα μας, έφτασε η ώρα να αποκαταστήσουμε τις αδικίες και τα κακώς εννοούμενα του χθες για να επανέλθει η σοβαρότητα και η αξιοπρέπεια.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"49716"," Τον λόγο έχει ο Κοινοβουλευτικός Εκπρόσωπος του ΚΚΕ κ. Παφίλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49717"," Για όνομα του Θεού, κύριε Πρόεδρε! Να μιλήσουν πέντε Βουλευτές.","ΑΡΓΥΡΗΣ ΝΤΙΝΟΠΟΥΛΟΣ",369
"49718"," Εγώ δεν μπορώ να κάνω τίποτα. Από την ώρα που ζητά Κοινοβουλευτικός Εκπρόσωπος τον λόγο, δεν μπορώ να του τον στερήσω.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49719"," Να σεβαστούν και τους άλλους Βουλευτές.","ΑΡΓΥΡΗΣ ΝΤΙΝΟΠΟΥΛΟΣ",369
"49720"," Ορίστε, κύριε Παφίλη, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49721"," Για λόγους δικαιοσύνης, θα μπορούσα να μιλήσω πιο πριν και άφησα την προηγούμενη ομιλήτρια να μιλήσει.","ΑΘΑΝΑΣΙΟΣ ΠΑΦΙΛΗΣ",425
"49722"," Δεν λέω για εσάς.","ΑΡΓΥΡΗΣ ΝΤΙΝΟΠΟΥΛΟΣ",369
"49723"," Δεν φταίμε εμείς.","ΑΘΑΝΑΣΙΟΣ ΠΑΦΙΛΗΣ",425
"49724"," Έχετε δίκιο. Δεν φταίτε εσείς.","ΑΡΓΥΡΗΣ ΝΤΙΝΟΠΟΥΛΟΣ",369
"49725"," Ο χρόνος τρέχει, κύριε συνάδελφε, οπότε ξεκινήστε. Τελείωσε τώρα. Έχω δώσει τον λόγο στον κ. Παφίλη.
Ορίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49726"," Η Κυβέρνηση κάνει αλχημείες, κύριε Στουρνάρα. Τι αλχημείες; Προσπαθεί με διάφορα τεχνάσματα να κρύψει την στρατηγική. Θα με ακούσετε και θα συμφωνήσετε φαντάζομαι.
Εμείς λέμε, λοιπόν, ότι πρέπει να μιλήσουμε για την στρατηγική που κρύβει αυτό το νομοσχέδιο και όχι με αλχημείες να βγαίνουν Βουλευτές της συγκυβέρνησης για να υποστηρίξουν ένα νομοσχέδιο που είναι φανερό για το τι είναι και τι πάει να κάνει. Και χρησιμοποιεί ορισμένα επιχειρήματα που δεν στέκουν στη λογική, για να κρύψει αυτό που κρύβεται πίσω από μια στρατηγική που έχει η Κυβέρνηση και εμείς δεν την υποτιμάμε, το αντίθετο. Αυτά να τα πείτε στον ΣΥΡΙΖΑ που δεν ασχολείται με τη στρατηγική κυρίως αλλά μπαίνει στις λεπτομέρειες που έχουν –πώς να το πω;- ζουμί, με την έννοια να παρασύρουμε τον κόσμο –και όχι ότι δεν είναι σωστά αυτά που λέγονται γενικότερα.
Να εξηγήσω γιατί λέω ότι κάνετε αλχημείες και πάτε να κρύψετε την στρατηγική. Πρώτο θέμα, λέτε ότι δεν υπάρχουν νέα μέτρα. Μα, καλά, μας κοροϊδεύετε; Βγήκατε και κάνετε έναν έκτακτο φόρο, τον ΕΤΑΚ ή ΕΕΤΗΔΕ, είπατε ότι είναι για ένα ή δύο χρόνια και τώρα έρχεστε και τον μονιμοποιείτε μέσα από τον ενιαίο φόρο ακινήτων. Είναι νέο μέτρο ή όχι; Φυσικά και είναι.
Γιατί κοροϊδεύετε; Πείτε ότι ναι, είναι νέο μέτρο, είναι γενικευμένη φορολογία ακινήτων. Αυτό που σας είπαμε ότι ήταν προσωρινό λόγω κρίσης και ότι θα το καταργήσουμε, δεν το κάνουμε και πείτε τις δικαιολογίες σας. Μην χρησιμοποιείτε, όμως, προπαγανδιστικά τεχνάσματα. Άρα, έχουμε νέα μέτρα.
(Θόρυβος στην Αίθουσα)
Κύριε Υπουργέ, δεν πειράζει, θα χάσω τον χρόνο περιμένοντας την κυρία Ξηροτύρη και πατριώτισσα παρακαλώ μετά, στο διάλειμμα.","ΑΘΑΝΑΣΙΟΣ ΠΑΦΙΛΗΣ",425
"49727"," Χίλια συγγνώμη. Πρώτη φορά που παραβίασα το πρωτόκολλο.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"49728"," Δεύτερο θέμα -αναφερόμενος στις αλχημείες- θα πληρώσετε λιγότερα από το 2013!","ΑΘΑΝΑΣΙΟΣ ΠΑΦΙΛΗΣ",425
"49729"," Είδατε που ξεκινάτε τον διάλογο μόνος σας και μετά θα μου παραπονεθείτε ότι ο χρόνος πέρασε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49730"," Λέτε, λοιπόν, ότι θα πληρώσετε λιγότερα από το 2013. Αυτό τι θυμίζει; Σαν να παίρνεις από έναν ένα χιλιάρικο, να του δίνεις ένα κατοστάρικο και να του λες ότι πληρώνει λιγότερα και να ξεχάσει τα εννέα κατοστάρικα. Αυτό κάνετε! Δηλαδή, αφού φορτώσατε το ΕΤΑΚ, αφού γδάρατε τον κόσμο για να το πληρώσει, έρχεστε τώρα με ένα νόμο και λέτε ότι αυτό που σας είπαμε ότι είναι προσωρινό, δεν είναι προσωρινό και θα πληρώσετε και λιγότερα! Έλεος!","ΑΘΑΝΑΣΙΟΣ ΠΑΦΙΛΗΣ",425
"49731"," Έχουμε, όμως, πλεόνασμα.","ΠΑΡΙΣ ΚΟΥΚΟΥΛΟΠΟΥΛΟΣ",245
"49732"," Ναι, είδα ότι όλοι είναι με το τσουβάλι και πιάνουν το πλεόνασμα!
Πολύ περισσότερο που από τη συνολική εφαρμογή του νόμου προβλέπεται ότι θα πάρετε 600 εκατομμύρια, 700 εκατομμύρια, 800 εκατομμύρια ευρώ περισσότερα. Άρα, δεν θα πληρώσουν λιγότερα. Και αυτό είναι κοροϊδία. Πολύ περισσότερο που ο φόρος επεκτείνεται σε κάθε ακίνητο ξεχωριστά. Φορολογείται κάθε ακίνητο ξεχωριστά.
Τρίτη αλχημεία –και κοροϊδία, λέμε εμείς- είναι η εξής: Είναι δίκαιος ο φόρος, θα πληρώσουν οι έχοντες, ακούσαμε μάλιστα εδώ και για Λένιν -ο Νίκος Καραθανασόπουλος τα ξέρει καλά- ότι είναι αριστερός φόρος! Είναι έτσι; Δηλαδή, θα πληρώσουν οι μεγάλοι, αυτοί που έχουν το πολύ χρήμα; 
Παρεμπιπτόντως, κύριε Υπουργέ –και προς όλους, δεν είναι μόνο για εσάς- πείτε μας αλήθεια, αυτά τα χρόνια της βαριάς κρίσης που γδάρατε τον κόσμο, τι πήρατε από τους έχοντες; Και μιλάμε για αμύθητα πράγματα, αμύθητες περιουσίες του κεφαλαίου και των μονοπωλιακών ομίλων. Από τους εργαζόμενους πήρατε. Βγείτε μια μέρα στη Βουλή και πείτε ότι ναι, ισομερώς κατανείμουμε τα βάρη και φορολογήσαμε και τον πλούτο και από τη φορολογία του πλούτου πήραμε αυτά. Να τα πείτε εδώ. Αύριο θα μιλήσετε. Να μας δώσετε αυτά τα στοιχεία, ότι από τους εργαζόμενους πήραμε αυτά και από τον πλούτο αυτά. Τίποτα δεν πήρατε. 
Δεν λέτε την αλήθεια, για να μην πω ότι λέτε ψέματα. Ελαφρύνετε την μεγάλη περιουσία και όχι την μικρή, ξεκινώντας από το οικόπεδο, παραδείγματος χάριν, με αξία 500 ευρώ που το φορολογείτε με 2 ευρώ το τετραγωνικό μέτρο, ενώ στα 5.000 δεν το φορολογείτε δέκα φορές παραπάνω, αλλά πέντε φορές λιγότερο. Ποιον ευνοείτε; Αναλογικά ποιος πληρώνει φόρο; Οι έχοντες ή οι μικροί; Οι μικροί.
Δεύτερον, κάνετε εξαιρέσεις. Τι λέτε, λοιπόν; Απαλλάσσονται οι επιχειρηματικοί όμιλοι, ξενοδοχειακές επιχειρήσεις και άλλοι από τέτοια φορολογία ακίνητης περιουσίας. Ναι ή όχι; Απαλλάσσονται; Απαλλάσσονται με το δικό σας νομοσχέδιο, ενώ ο φτωχός, η λαϊκή οικογένεια που έχει ένα σπίτι και ίσως ένα δεύτερο στο χωριό, έρχεται να πληρώσει. Οι μεγάλοι, όμως, δεν πληρώνουν. Γιατί, άραγε; Δεν έχουν τη δυνατότητα να πληρώσουν; 
Τι άλλο κάνετε;","ΑΘΑΝΑΣΙΟΣ ΠΑΦΙΛΗΣ",425
"49733"," Τα πάγια να πληρώσουν;","ΕΜΜΑΝΟΥΗΛ ΚΕΦΑΛΟΓΙΑΝΝΗΣ",144
"49734"," Κύριε Κεφαλογιάννη, να μιλήσουμε ειλικρινά και θα πω παρακάτω ευθέως για να κάνουμε ιδεολογική αντιπαράθεση. Διότι, δεν μπορείτε να την κρύβετε κάτω από το χαλί συνέχεια με κόλπα. Εγώ σας αποκαλύπτω τα κόλπα. Δεν μπορείτε να την κρύβετε! Να βγείτε και να πείτε ότι εμείς πιστεύουμε ότι το κεφάλαιο είναι η κινητήρια δύναμη της οικονομίας και να του τα δώσουμε όλα και θα τα πάρουμε από τους υπόλοιπους.
Πάμε παρακάτω, λοιπόν. Αφαιρείται ο φόρος των ακινήτων από το φορολογικό εισόδημα στις επιχειρήσεις. Γιατί δεν το κάνετε το ίδιο και για τους εργαζόμενους και τον απλό κόσμο; Γιατί σε αυτούς αφαιρείτε τον φόρο ακινήτων από τον συνολικό φόρο και στα λαϊκά στρώματα δεν το κάνετε; Άρα, δεν είναι δίκαιο. Είναι βαθιά ταξικό και άδικο.
Αυτά είναι τα τρία προπαγανδιστικά τα οποία λέτε και δεν πάω στο τέταρτο, στο ότι σε όλο τον κόσμο πληρώνουν φόρους. Και λοιπόν; Και επειδή πληρώνουν σε όλο τον κόσμο φόρους, τι σημαίνει αυτό; Ότι πρέπει να το κάνουμε και εδώ; 
Ποιοι είναι, όμως, οι πραγματικοί στόχοι; Πρώτος στόχος είναι να μαζευτούν χρήματα μέσα από τον κρατικό προϋπολογισμό. Και να μαζευτούν χρήματα, επειδή έχουν στεγνώσει πάρα πολλά πράγματα, και από αυτόν τον τομέα. 
Για ποιο λόγο θα μαζευτούν; Για να τα δώσετε στους εργαζόμενους; Για να αυξήσετε μισθούς; Για να αυξήσετε την κοινωνική ασφάλιση; Όχι, αφού τα κόβετε όλα. Για να εξοικονομηθούν χρήματα ώστε να ενισχυθεί το κεφάλαιο και άμεσα για να κάνει επενδύσεις που θα φέρουν την ανάπτυξη και όλα αυτά τα οποία ζήσαμε. 
Δεύτερο και πιο σημαντικό –και εδώ θέλουμε να γίνει μια ουσιαστική συζήτηση, αν έχει κανένας τη διάθεση, διότι εδώ πολύ δύσκολα μπορεί να συνεννοηθείς μέσα στη Βουλή- είναι το εξής: Να επιταχυνθεί η συγκέντρωση της ιδιοκτησίας της γης στα χέρια των μονοπωλιακών ομίλων. Αυτό θα γίνει στην πραγματικότητα. Όταν δεν αντέχουν τα λαϊκά στρώματα –και δεν θα αντέξουν- να πληρώσουν φορολογία, θα αναγκαστούν να πουλήσουν όσο-όσο. Αυτό θα γίνει. Το ανέκδοτο το ξέρετε: Κάτσε καλά διότι θα σου χαρίσω ένα ακίνητο. Έτσι κυκλοφορεί. Άρα, λοιπόν, να μπορέσουν να μεταβιβαστούν γρήγορα σε μεγάλους μονοπωλιακούς ομίλους. Και σε αυτό διευκολύνετε διότι κατεβάζετε το φόρο μεταβίβασης από 10% στο 3%. Ποιον διευκολύνει αυτό άραγε; Αυτόν που πουλάει ή αυτόν που αγοράζει; Απαντήστε. Αυτόν που φυσικά αγοράζει. Όμως, τις γονικές παροχές γιατί τις κρατάτε στο ίδιο επίπεδο και δεν τις πάτε και αυτές στο 3%, αν θέλατε να είστε κοινωνικά δίκαιοι; Δεν το κάνετε. Άρα διευκολύνετε τους μεγάλους μονοπωλιακούς ομίλους.
Όμως, πιο χαρακτηριστικό είναι στους αγρότες. Στους αγρότες ήδη η φορολογία που έχετε επιβάλλει έχει αυξηθεί 95%. Ήδη, στον αγροτικό πληθυσμό υπάρχει φορολογία από το πρώτο ευρώ. Ναι ή όχι; Υπάρχει. Τα παραδείγματα, λοιπόν, ακόμα και στον αγροτικό τομέα που στοχεύουν σε αυτό που λέμε εμείς στη συγκέντρωση, δηλαδή, της γης σε μονοπωλιακούς ομίλους είναι χαρακτηριστικά. 
Τα είπε ο σύντροφος, ο Νίκος Καραθανασόπουλος, στην ομιλία του. για παράδειγμα, τα θερμοκήπια και άλλες καλλιέργειες αρδευόμενες. Ένα στρέμμα θερμοκηπίου έχει λιγότερη φορολογία από ότι εκατό στρέμματα καλαμποκιού. Η τάση, λοιπόν, είναι αυτή. Στην κτηνοτροφία τα ίδια. Φορολογείτε την ορεινή, με τα βοσκοτόπια και με όλα τα υπόλοιπα, ενώ την καπιταλιστική επιχείρηση, την οργανωμένη δεν τη φορολογείτε. Διότι θέλετε, ακριβώς, να συγκεντρωθεί και η αγροτική οικονομία και η κτηνοτροφία σε επιχειρηματικούς ομίλους. Αυτά τα λέω ενδεικτικά. 
Θα πάω και παρακάτω. Ας μιλήσουμε ανοικτά, λοιπόν, για να μπορεί και ο λαός να καταλάβει και να επιλέξει. Ας μιλήσει ο καθένας για τη στρατηγική του, για να μπορεί να κρίνει και ο λαός και όχι να κρύβεστε και να κάνετε κόλπα προπαγανδιστικά. 
Πρώτο θέμα η προστασία της ατομικής ιδιοκτησίας. Εδώ τώρα βγήκαν και ακούστηκαν πάρα πολλά γραφικά. Δεν θέλω να τα σχολιάσω. Τι προστατεύει, λοιπόν, το σύστημά σας; Ποια ατομική ιδιοκτησία; Προστατεύει την ατομική ιδιοκτησία στα μέσα παραγωγής, καμμιά άλλη ατομική ιδιοκτησία. Ήρθε η ώρα και ο ελληνικός λαός να αντιληφθεί αυτό που του λέγατε τόσα χρόνια ότι, δηλαδή, οι κομμουνιστές θα σας πάρουν τα σπίτια. Αλήθεια, τι θα τα κάνουν; Τι λέγατε όλα αυτά τα χρόνια; Δεν λέω εσείς προσωπικά. Γενικώς ήταν μια προπαγάνδα. 
Οι κομμουνιστές το αντίθετο θέλουν. Οι κομμουνιστές πιστεύουμε ότι σήμερα η κοινωνία είναι τόσο προχωρημένη που ο κόσμος μπορεί να έχει μια άριστη πρώτη κατοικία, μια δεύτερη παραθεριστική και τρίτη ακόμα, πάει και πιο πέρα. Είναι όλα έτοιμα. Θέλετε να σας πω παραδείγματα; Θέλετε να σας πω πόσες χιλιάδες κατοικίες, βίλες κ.λπ. είναι κλειστές για όλο το χρόνο και ο κόσμος θέλει τρεις μισθούς για να κάνει διακοπές το καλοκαίρι; Να που είναι ώριμα όλα αυτά στην κοινωνία. Και έρχεστε εσείς τώρα να του πάρετε την ατομική ιδιοκτησία. Ποιανού όμως; Του μικρού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου τη δευτερολογία και αυτά που με καθυστερήσατε.","ΑΘΑΝΑΣΙΟΣ ΠΑΦΙΛΗΣ",425
"49735"," Ποια δευτερολογία;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49736"," Δεν έχω δευτερολογία;","ΑΘΑΝΑΣΙΟΣ ΠΑΦΙΛΗΣ",425
"49737"," Ούτε πρωτολογία δεν θα προλάβουν σήμερα οι άνθρωποι. Αν έχετε την καλοσύνη να ολοκληρώσετε, παρακαλώ. Αύριο θα μιλήσετε επί των άρθρων.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49738"," Εγώ σας έφταιξα;","ΑΘΑΝΑΣΙΟΣ ΠΑΦΙΛΗΣ",425
"49739"," «Κλέψαμε» πάντως δύο λεπτά.","ΝΙΚΗΤΑΣ ΚΑΚΛΑΜΑΝΗΣ",173
"49740"," Θα αφήσω δύο λεπτά. 
Ορίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49741"," Και μάλιστα ακούσαμε εδώ εκπληκτικά πράγματα και από τους Ανεξάρτητους Έλληνες για σοβιετική, κομμουνιστική αντίληψη της Κυβέρνησης, για το κράτος που προστατεύει. Ποιο είναι το κράτος, δηλαδή, δεν κατάλαβα; Ο κ. Καμμένος τα είπε. Τι είναι το κράτος; Το κράτος είναι αστικό. Είναι οργανωμένη κυριαρχία της αστικής τάξης. Αυτό δεν κάνει; Δεν προστατεύει τα συμφέροντα του κεφαλαίου; Τι διαφορετικό είναι δηλαδή; Και γιατί ορισμένοι αιφνιδιάζονται με όλα αυτά που συμβαίνουν σήμερα, ότι δηλαδή θα πάρουν τις κατοικίες κ.λπ.; Τι νομίζουν; 
Αυτό που ζούμε σήμερα είναι ότι για να μπορέσει ο καπιταλισμός να βγει από την κρίση και αν θέλετε να προχωρήσει σε κάποια ανάπτυξη, πρέπει να τα πάρει όλα, κυριολεκτικά όλα, ό,τι έδωσε πίσω. Αυτά δεν γίνονται με συνωμοσιολογίες του τύπου «τι αντιπροσωπεύει ο ένας Υπουργός, ο ένας, ο άλλος». Είναι αντικειμενικοί νόμοι κίνησης του συστήματος που συμβαίνουν σε όλες τις αναπτυγμένες καπιταλιστικές χώρες. Θέλει να πάρει και την αγροτική γη. 
Και θα πω το πιο χαρακτηριστικό παράδειγμα: Υπάρχουν δύο δρόμοι για να μπορέσει η αγροτική οικονομία να αποδώσει σήμερα διότι έχει μεγάλο κόστος παραγωγής, δεν μπορεί με πενήντα και εκατό στρέμματα να έχεις μικρό κόστος παραγωγής. Ή θα συγκεντρωθεί σε καπιταλιστικές επιχειρήσεις ή θα γίνουν παραγωγικοί συνεταιρισμοί και κοινωνικοποίηση της γης, δηλαδή σοσιαλισμός, που λέει το Κομμουνιστικό Κόμμα Ελλάδας. 
Το νομοσχέδιο, λοιπόν, και η στρατηγική της Κυβέρνησης αυτό ακριβώς κάνει: Διευκολύνει να συγκεντρωθεί η γη στους καπιταλιστές. Αυτό θα γίνει στην πορεία. Δεν μπορεί ο άλλος να πληρώνει φόρο για μερικά στρέμματα που έχει. Ούτε μπορούν να επιβιώσουν οι κτηνοτρόφοι σε ορεινές περιοχές. Γι’ αυτό και θα τα πάρουν «μπιρ παρά», όπως λένε, δηλαδή τσάμπα οι μεγάλες επιχειρήσεις.
Είναι, λοιπόν –και να το πω έτσι επειδή ορισμένοι απορούν- μια βίαιη και γρήγορη προσαρμογή του συστήματος στις σύγχρονες απαιτήσεις του κεφαλαίου. Αυτό είναι. Έτσι μπορεί να προχωρήσει.","ΑΘΑΝΑΣΙΟΣ ΠΑΦΙΛΗΣ",425
"49742"," Ευχαριστούμε πολύ. Τα υπόλοιπα αύριο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49743"," Τα ίδια συμβαίνουν και στον τομέα της κατοικίας και των ακινήτων. Και επειδή υπάρχει μια ιδιομορφία στην Ελλάδα νομίζατε ότι θα τη γλιτώσετε, αλλά κάνετε λάθος. Επειδή στην Ελλάδα υπάρχει μεγάλο ποσοστό ιδιοκατοίκησης, πάνω από 80%, νομίζετε ότι αυτό θα διατηρηθεί. Μα, το κεφάλαιο δεν καταλαβαίνει από τέτοια. Σήμερα τα θέλει όλα. Θέλει και σε αυτόν τον τομέα να επενδύσει. Που θα επενδυθούν τα συσσωρευμένα κεφάλαια και πώς; Και στον αγροτικό τομέα, με μεγάλες καπιταλιστικές εταιρείες, και στην κατοικία.","ΑΘΑΝΑΣΙΟΣ ΠΑΦΙΛΗΣ",425
"49744"," Ευχαριστούμε, κύριε συνάδελφε. Ολοκληρώστε, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49745"," Τελειώνω. Μια λέξη μόνο θα πω.
Άρα, λοιπόν, αυτό ζούμε σήμερα. Αυτή είναι η στρατηγική της Κυβέρνησης και σε αυτήν πρέπει να υπάρχει αντιπαράθεση. Και εδώ υπάρχουν και ορισμένοι –και εννοώ και από την πλευρά του ΣΥΡΙΖΑ και άλλων- οι οποίοι νοσταλγούν τον καπιταλισμό στην πρώτη του μορφή, δηλαδή να επιστρέψει εκεί. Αυτό δεν γίνεται. Ή θα τον ανατρέψεις ή θα σε πάει στη βαρβαρότητα. Δεν υπάρχει μέσος δρόμος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αφήστε με, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"49746"," Με συγχωρείτε, αλλά πώς να σας αφήσω;
Κύριε Παφίλη, περιμένουν δεκάδες συνάδελφοι να μιλήσουν. Τι κάνουμε τώρα; Ουσιαστικά τους λέμε «για να μιλήσω εγώ περισσότερο απ’ ότι προβλέπει ο Κανονισμός, εσείς δεν θα μιλήσετε». Δεν είναι σωστό αυτό. Δεν το λέω ειδικά για εσάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49747"," Μόνο εμένα ειδικά σταματάτε, κύριε Πρόεδρε. Αφήστε με να τελειώσω. Όλοι μίλαγαν παραπάνω.","ΑΘΑΝΑΣΙΟΣ ΠΑΦΙΛΗΣ",425
"49748"," Εντάξει, τελειώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49749"," Μου έχετε φάει τρία λεπτά μόνο με τις διακοπές.","ΑΘΑΝΑΣΙΟΣ ΠΑΦΙΛΗΣ",425
"49750"," Με συγχωρείτε πάρα πολύ, είστε ήδη στο δέκατο έκτο-δέκατο έβδομο λεπτό. Τι να κάνω εγώ; Συνεχίστε, εγώ δεν σας διακόπτω άλλο και οι συνάδελφοι από κάτω ας κρίνουν.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49751"," Εγώ δεν είδα κανένα να διαμαρτύρεται πάντως. Μόνο εσείς διαμαρτύρεστε και είναι λογικό.","ΑΘΑΝΑΣΙΟΣ ΠΑΦΙΛΗΣ",425
"49752"," Βεβαίως και διαμαρτυρόμαστε.","ΑΡΓΥΡΗΣ ΝΤΙΝΟΠΟΥΛΟΣ",369
"49753"," Και σε εσάς, κύριε Ντινόπουλε, μπορεί να μην αρέσουν αυτά που λέμε διότι ήσασταν απ’ αυτούς που λέγανε «οι κομμουνιστές θα σας πάρουν τα σπίτια» και τώρα τα παίρνουν οι καπιταλιστές, οι τράπεζες και το μεγάλο κεφάλαιο.","ΑΘΑΝΑΣΙΟΣ ΠΑΦΙΛΗΣ",425
"49754"," Θα σας απαντήσω.","ΑΡΓΥΡΗΣ ΝΤΙΝΟΠΟΥΛΟΣ",369
"49755"," Λέμε, λοιπόν, και τελειώνω: Η δική μας η γνώμη –είτε το θέλετε ορισμένοι είτε όχι- είναι ότι η κοινωνία σήμερα έχει όλες τις δυνατότητες να παρέχει φτηνή, τσάμπα λαϊκή κατοικία και μια και δεύτερη και τρίτη θα έλεγα πιο τολμηρά, έχει τεράστιες δυνατότητες, αρκεί να πάρουν αυτοί που τον παράγουν τον πλούτο στα χέρια τους. Δεν είναι δυνατό το 2013 να λέτε στον κόσμο ότι θα του πάρετε το σπίτι. Δεν είναι δυνατό.
 Ο σοσιαλισμός, με όλες τις αδυναμίες, με τους καινούργιους δρόμους που άνοιξε στην ιστορία της ανθρωπότητας, αν μη τι άλλο –και μη χαμογελάτε- είχε ρεύμα –σας το λέω έτσι απλά- είχε υγεία, είχε παιδεία. Δεν πήγαινε κανένας στα σκουπίδια, δεν πέθαινε κανένας. Έλυσε το πρόβλημα της κατοικίας και μάλιστα με μια Σοβιετική Ένωση που το 40% καταστράφηκε στο Β’ Παγκόσμιο Πόλεμο. Δεν το έλυσε όπως θα ήθελε αλλά το έλυσε. Σκεφτείτε σήμερα, με αυτήν την εμπειρία τι δυνατότητες έχουμε;
Και γι’ αυτό λέμε, λοιπόν, στον ελληνικό λαό ότι δεν υπάρχουν τρεις δρόμοι. Και όσοι νοσταλγούν τις παλιότερες εποχές που υπήρχαν κάποιες κατακτήσεις και τέλος πάντων ο κόσμος ζούσε λίγο καλύτερα, θα διαψευστούν πολύ σύντομα. Η λύση είναι μία: Αυτό το σύστημα να αλλάξει, να ανατραπεί για να μπορέσει η κοινωνία να πάει μπροστά.
Ευχαριστώ, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"49756"," Το λόγο έχει ο κ. Ντινόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49757"," Ο σοσιαλισμός τον οποίο ευαγγελίζεστε, πράγματι έδινε ρεύμα, μόνο που καμμιά φορά το χρησιμοποιούσε για ηλεκτροφόρα σύρματα σε στρατόπεδα συγκεντρώσεως. Και πραγματικά νομίζω ότι εδώ πέρα θα πάθουμε και ιδεολογικό vertigo, δηλαδή να έρχεστε τώρα εσείς οι κομμουνιστές και να μας λέτε ότι είστε υπέρ της ατομικής ιδιοκτησίας. Τι να σας πω;","ΑΡΓΥΡΗΣ ΝΤΙΝΟΠΟΥΛΟΣ",369
"49758"," Αυτό καταλάβατε;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"49759"," Εν πάση περιπτώσει, σας ενοχλούν άμα σας τα λέμε, αλλά να έρχεστε και να μας μιλάτε τώρα υπέρ της ατομικής ιδιοκτησίας και να ακούσουμε ότι είσαστε υπέρ του να έχουν και βίλες και δεύτερο και τρίτο σπίτι, ειλικρινά σας λέω ότι εγώ παθαίνω ένα ιδεολογικό vertigo.","ΑΡΓΥΡΗΣ ΝΤΙΝΟΠΟΥΛΟΣ",369
"49760"," Κύριε Ντινόπουλε, απευθυνθείτε στη Βουλή και όχι στο Κομμουνιστικό Κόμμα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49761"," Εν πάση περιπτώσει, σέβομαι την ιδεολογία σας και να μην ανοίξουμε τώρα μία τέτοια κουβέντα.","ΑΡΓΥΡΗΣ ΝΤΙΝΟΠΟΥΛΟΣ",369
"49762"," Προς το παρόν απολογηθείτε γι’ αυτό που φέρνετε.","ΑΘΑΝΑΣΙΟΣ ΠΑΦΙΛΗΣ",425
"49763"," Θα ψηφίσω το νομοσχέδιο αυτό, κύριε Υπουργέ…","ΑΡΓΥΡΗΣ ΝΤΙΝΟΠΟΥΛΟΣ",369
"49764"," Μην κάνετε καμμία διπλωματική εργασία.","ΑΘΑΝΑΣΙΟΣ ΠΑΦΙΛΗΣ",425
"49765"," Συνεχίστε, κύριε Ντινόπουλε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49766"," Θα μπορούσα να σας απαντήσω, επειδή ακριβώς έχει κάνει διπλωματική, αγαπητέ κύριε συνάδελφε, και τα ξέρω τα του κομμουνισμού. Τα ξέρω πάρα πολύ καλά, σας πληροφορώ και αν θέλετε εκτός Βουλής μπορούμε να κάνουμε μία συζήτηση. 
Εν πάση περιπτώσει, αφήστε να μιλήσω για το νομοσχέδιο.","ΑΡΓΥΡΗΣ ΝΤΙΝΟΠΟΥΛΟΣ",369
"49767"," Να μας πείτε και ποιος σας την έγραψε τη διπλωματική.","ΑΘΑΝΑΣΙΟΣ ΠΑΦΙΛΗΣ",425
"49768"," Θα σας απαντήσω, βεβαίως, αν θέλετε. Είναι από διακεκριμένα πανεπιστήμια στα οποία θα σας συνιστούσα να φοιτήσετε, μπας και αλλάξετε μυαλά.
Εν πάση περιπτώσει, θέλω να σας πω, κύριε Υπουργέ, ότι όντως θα ψηφίσω αυτό το νομοσχέδιο, διότι η πολιτική συγκυρία είναι τέτοια και η χώρα βρίσκεται σε μία τόσο κρίσιμη καμπή που νομίζω ότι οι Βουλευτές της Πλειοψηφίας πρέπει να είμαστε στοιχημένοι στο πλευρό του Πρωθυπουργού, παρά τις διαφωνίες τις οποίες έχω, οι οποίες είναι και ιδεολογικές και παρά το γεγονός ότι έχω εισπράξει πολύ έντονη αντίδραση από την εκλογική βάση της Νέας Δημοκρατίας στην περιφέρεια, στην οποία πολιτεύομαι.
Βεβαίως, είναι αλήθεια ότι μειώνεται ο φόρος, τον οποίο θα πληρώσουν οι φορολογούμενοι για την ακίνητη περιουσία το 2014 σε σχέση με το 2013. Δεν πρέπει, όμως, να ξεχνάμε ότι το 2013 ήταν ένα έτος υπερφορολόγησης. Άλλωστε, αυτό το είπε και ο Πρωθυπουργός στην πρόσφατη συνέντευξή του στην «ΚΑΘΗΜΕΡΙΝΗ». 
Είναι αλήθεια, επίσης, ότι πλήττεται η μεσαία τάξη. Και ξέρετε, η έννοια της μεσαίας τάξεως είναι συνδεδεμένη και με την έννοια της Κοινοβουλευτικής Δημοκρατίας. Μία υγιής μεσαία τάξη είναι το προαπαιτούμενο και για μια υγιή Κοινοβουλευτική Δημοκρατία. 
Υπάρχει, επίσης, μια άλλη πατροπαράδοτη ελληνική αρχή που λέει ότι πρέπει να εργάζεσαι σκληρά για να μπορέσεις να αποκτήσεις ένα σπίτι, να αποκτήσεις το δικό σου κεραμίδι -είναι πατροπαράδοτες ελληνικές αρχές αυτές- και να μην είσαι υποχρεωμένος να πληρώνεις νοίκι. «Για να μην είσαι στο νοίκι» έλεγαν οι παλιοί. Και φαίνεται τώρα ότι με την υπερφορολόγηση των ακινήτων θα αναγκάζονται οι φορολογούμενοι να πληρώνουν νοίκι και για το ίδιο τους το σπίτι και να πληρώνουν νοίκι στο κράτος και σε ποιο κράτος; Σε ένα κράτος που, λόγω των δύσκολων οικονομικών συγκυριών, δεν μπορεί στην παρούσα συγκυρία να τους προσφέρει την παιδεία που θα ήθελαν για τα παιδιά τους, την υγεία την οποία θα ήθελαν ή αν θέλετε να σας το πω και απλά, ένα οδικό δίκτυο το οποίο να είναι δωρεάν. Διότι και στους νέους αυτοκινητόδρομους καινούργια διόδια θα μπουν. 
Αντιλαμβάνεστε, λοιπόν, ότι όλο αυτό δημιουργεί στον πολίτη ένα θυμό, μία οργή και είναι αυτό το οποίο έχουμε αναφέρει ως τη σιωπηλή οργή της μεσαίας τάξης την οποία καλό θα ήταν να ακούσουμε. Και είναι μια οργή η οποία – επιτρέψτε μου να σας πω- επιτείνεται όταν, για παράδειγμα, τους λέμε ότι δεν υπερφορολογούνται ή όταν, για παράδειγμα, λέμε ότι πολλά από τα χρήματα τα οποία δαπανήθηκαν στην ακίνητη περιουσία είναι χρήματα, τα οποία προήλθαν από τη φοροδιαφυγή ή πολύ περισσότερο όταν μιλάμε –και κατά μία έννοια στοχοποιούμε- για πολίτες ενός συγκεκριμένου δήμου. 
Σας λέω για την εκλογική μου Περιφέρεια, αυτή της Β’ Αθηνών και σας το λέω μιας και είσαστε ένας ευγενής άνθρωπος με έντονο το συναίσθημα της καλαισθησίας. Θα σας προέτρεπα μια Κυριακή πρωί να πάτε στην Εκάλη. Πηγαίνετε στην Εκκλησία της Αγίας Μαρίνας, δίπλα είναι ένα εντευκτήριο όπου μαζεύονται οι πολίτες και κάντε μία κουβέντα μαζί τους. Ίσως θα ήταν χρήσιμο για να αντιληφθείτε ότι όσοι είναι εκεί πέρα ούτε είναι landlords ούτε φοροδιαφεύγουν. 
Ξέρετε, όλα αυτά δημιουργούν πολλές φορές μία έντονη ψυχολογική πίεση στην κοινωνία. Και ίσως λόγω και των οικονομικών συγκυριών των τελευταίων ετών έχει δημιουργηθεί μία εντύπωση ότι ο πλούτος προέρχεται κυρίως από τα hedge funds, προέρχεται κυρίως από νόμιμη μεν, αλλά οπωσδήποτε κερδοσκοπική δραστηριότητα, προέρχεται από τα swaps, προέρχεται από χρηματιστηριακές συναλλαγές και είμαι βέβαιος ότι αυτό μπορούν και είναι ειδικοί κάποιοι συνάδελφοί μας από την Αντιπολίτευση, οι οποίοι επένδυαν σε αυτούς τους κερδοσκοπικούς οίκους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα μου δώσετε ένα-δυο λεπτά ακόμα, κύριε Πρόεδρε, παρακαλώ.","ΑΡΓΥΡΗΣ ΝΤΙΝΟΠΟΥΛΟΣ",369
"49769"," Ποια δύο λεπτά; Επειδή μαλώνει με το ΚΚΕ; Θέλουμε να μιλήσουμε κι εμείς.","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"49770"," Θα σας έλεγα, λοιπόν, ότι εκτός από αυτό τον πλούτο υπάρχει κι ένας πλούτος που αποκτάται με ιδρώτα, με κόπο, με ρηξικέλευθα επιχειρηματικά σχέδια και με την αγωνία του επιχειρηματία. Και η επιτομή αυτής της επιχειρηματικής δραστηριότητας είναι η απόκτηση ενός σπιτιού που καταξιώνει και την έννοια του οικογενειάρχη, ο οποίος τώρα μπορεί να αγωνιά, διότι το σπίτι το οποίο κατάφερε να φτιάξει θα πρέπει να το κληρονομήσουν τα παιδιά του, πιθανώς και τα εγγόνια του, καταβάλλοντας όχι απλώς το φόρο κληρονομιάς, αλλά θα είναι αναγκασμένα να καταβάλουν και μία ετήσια εισφορά, έναν ετήσιο φόρο.
Όταν σας τα λέμε αυτά, μας λέτε να βρούμε τα ισοδύναμα. Θα μου επιτρέψετε να σας πω ότι αυτό, δυστυχώς, εκλαμβάνεται ως υπεκφυγή, διότι δεν είμαστε εμείς οι Βουλευτές, αυτοί οι οποίοι θα μπορέσουμε να αναζητήσουμε ισοδύναμα. Είναι οι υπηρεσίες του Υπουργείου σας, οι οποίες επιτρέψτε μου και πάλι να σας πω ότι επί σειρά μηνών ηργάζοντο εις ένα νομοσχέδιο για το φόρο ακινήτων, το οποίο απεδείχθη τελικώς αλυσιτελές και γι’ αυτό και διορθώθηκε και καλώς διορθώθηκε.
Και κλείνω. Η μεγάλη κεντροδεξιά παράταξη, η Νέα Δημοκρατία, είναι η παράταξη των νοικοκυραίων, είναι η παράταξη της μεσαίας τάξης και είναι επίσης, η παράταξη η οποία ενισχύει την επιχειρηματική δραστηριότητα. Δεν είναι η παράταξη των ολίγων ισχυρών του χρήματος ή των ολίγων ισχυρών τραπεζιτών. Και αν αυτός ο νοικοκύρης, ο οποίος είναι τώρα αναγκασμένος να πληρώσει ένα ενοίκιο για το δικό του σπίτι, πάει μετά σε μία τράπεζα για να δανειστεί κάποια χρήματα για να μπορέσει να τα ρίξει στην επιχείρησή του, θα συναντήσει τοίχο. 
Και θέλω να σας πω, επίσης, ότι σύμφωνα με αυτά που γνωρίζω η Ιρλανδία βγήκε από το μνημόνιο, αλλά οι τράπεζές της έχουν ζημιά, γιατί οι επιχειρήσεις της έχουν κέρδη ή, εν πάση περιπτώσει, είναι βιώσιμες. Άρα, λοιπόν, η Νέα Δημοκρατία είναι με τους επιχειρηματίες, είναι με τη μεσαία τάξη. Δεν είναι με τους ολίγους ισχυρούς του χρήματος.","ΑΡΓΥΡΗΣ ΝΤΙΝΟΠΟΥΛΟΣ",369
"49771"," Παρακαλώ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49772"," Και θέλω να σας πω και κάτι τελευταίο, επειδή είστε και καινούργιος στην πολιτική. Ρίξτε μια ματιά στην ιστορία των σχέσεων του ιδρυτή της παράταξής μας, του Κωνσταντίνου Καραμανλή, με τους ισχυρούς του χρήματος και με τους ισχυρούς των τραπεζών και είμαι σίγουρος ότι θα αντλήσετε τα δέοντα συμπεράσματα.","ΑΡΓΥΡΗΣ ΝΤΙΝΟΠΟΥΛΟΣ",369
"49773"," Ευχαριστούμε πολύ, κύριε συνάδελφε.
Κύριε Βλαχογιάννη, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49774"," Όλοι έχουν ξεπεράσει τα δύο λεπτά.","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"49775"," ..(δεν ακούστηκε)
 (Θόρυβος στην Αίθουσα)","ΔΗΜΗΤΡΙΟΣ ΚΥΡΙΑΖΙΔΗΣ",263
"49776"," Παρακαλώ, κύριοι συνάδελφοι, όχι αντεγκλήσεις και να τηρείται ο χρόνος.
Όταν ένας δεν τηρεί το χρόνο, μετά πάει αλυσίδα.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49777"," Κύριε Πρόεδρε, δεν είναι η πρώτη φορά.","ΔΗΜΗΤΡΙΟΣ ΚΥΡΙΑΖΙΔΗΣ",263
"49778"," Ακριβώς αυτό λέω κι εγώ. Δεν πρέπει να έχουμε ποτέ πρώτη φορά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49779"," Ένα λεπτό ξεπέρασε το χρόνο του ο κύριος συνάδελφος.","ΔΗΜΗΤΡΙΟΣ ΚΥΡΙΑΖΙΔΗΣ",263
"49780"," Αυτό είναι το λάθος που αφήνουμε κάποια στιγμή να ξεπερνάει το χρόνο πάρα πολύ ένας ομιλητής, οπότε σταματά το δικαίωμα της παρατήρησης στον οποιονδήποτε άλλο.
Ορίστε, κύριε Βλαχογιάννη, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49781"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, πάντα υπάρχει πρώτη φορά, αλλά να υπάρξει και τελευταία φορά, κύριε Πρόεδρε, έτσι ώστε να μπορούν να μιλούν και απλοί Βουλευτές.","ΗΛΙΑΣ ΒΛΑΧΟΓΙΑΝΝΗΣ",64
"49782"," Δώστε το παράδειγμα, να είναι η τελευταία φορά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49783"," Εγώ πάντα το δίνω το παράδειγμα, κύριε Πρόεδρε. Μακάρι αυτό το παράδειγμα, όμως, το δικό μου να το έκαναν πράξη και οι άλλοι και κυρίως και το Προεδρείο να εφαρμόσει με αυστηρότητα τον Κανονισμό.
Κύριε Υπουργέ, είμαι ένας από τους είκοσι δύο Βουλευτές που είχαμε κάνει την επίσκεψη στο γραφείο σας, μετά το περιβόητο εκείνο προσχέδιο νόμου που είδε το φώς της δημοσιότητας. Πραγματικά, εκφράζω την ικανοποίησή μου για τον τρόπο, με τον οποίο έγινε ο όλος διάλογος με τους Βουλευτές της Νέας Δημοκρατίας αλλά και του ΠΑΣΟΚ και τις παρεμβάσεις που κάνατε, που τις κρίνω ουσιώδεις και στη σωστή κατεύθυνση. 
Προφανώς, αν με ρώταγε κανείς αν είμαι ικανοποιημένος, θα του έλεγα ότι δεν είμαι ικανοποιημένος, όπως δεν είναι και κανένας ικανοποιημένος σε αυτήν την Αίθουσα όταν καλείται να ψηφίσει ένα φόρο που εξ ανάγκης είμαστε υποχρεωμένοι να τον ψηφίσουμε κι όχι γιατί πιστεύουμε ότι πραγματικά αυτός ο φόρος είναι δίκαιος. Το λέω αυτό για να είμαστε ειλικρινείς σε αυτήν την Αίθουσα.
Κύριε Υπουργέ, κυρίες και κύριοι συνάδελφοι, έγινε πολλή συζήτηση ότι εμείς της επαρχίας θέλουμε να φορολογηθούν τα αστικά ακίνητα σε βάρος της περιφέρειας, γιατί εκεί είναι οι πολιτικοί φίλοι μας, είναι η πολιτική μας πελατεία. Ουδέν αναληθέστερον αυτού. 
Οι αγρότες φορολογούνται από το πρώτο ευρώ. Θα πρέπει να το ακούσει αυτό ο ελληνικός λαός, γιατί υπάρχει μια στρεβλή αντίληψη περί αυτού. Έντυπα και μεγάλα μέσα του Λεκανοπεδίου, δυστυχώς, έχουν την ίδια άποψη και μεταφέρουν την ίδια αντίληψη στους πολίτες, ότι δηλαδή το κέντρο περίπου ζει την περιφέρεια, ενώ συμβαίνει το αντίστροφο. 
Οι αγρότες, οι κτηνοτρόφοι παράγουν. Ξέρετε πολλές άλλες τάξεις να παράγουν στην Ελλάδα; Μεταπράτες είναι οι περισσότεροι του εμπορικού κόσμου. Πραγματική παραγωγή, ποιοι κάνουν; Οι λίγοι βιομήχανοι και βιοτέχνες που έμειναν, οι αγρότες και οι κτηνοτρόφοι. Δεν πρέπει να στηρίξουμε αυτές τις τάξεις;
Και προφανώς δεν είναι σωστό και δίκαιο που φορολογούμε από το πρώτο στρέμμα την περιουσία του αγρότη, ούτε είναι δίκαιο που φορολογούμε τα βοσκοτόπια του κτηνοτρόφου. Σας το είπα και στο γραφείο σας, κύριε Υπουργέ. Είναι αδιανόητο αυτό το οποίο κάνουμε, γιατί στην ουσία ποιον επιβαρύνουμε; Επιβαρύνουμε τον άνθρωπο τον αστό, των αστικών κέντρων. 
Αυτοί που το παίζουν Αθηναίοι, οι περισσότεροι, αν ακούσουν «καραγκούνα» αρχίζουν αμέσως και χορεύουν… Όλοι επαρχιώτες είναι, ρίζες επαρχιώτικες έχουν. Επομένως, έχουν κι αυτοί ένα χωράφι παρατημένο στο χωριό που το βρήκαν από τον παππού τους, μηδαμινής αξίας, μεγάλης συναισθηματικής αξίας όμως και θέλουν να το έχουν. Θα τους βάλουμε τώρα 1 ευρώ φόρο, επειδή έχουν μια πλαγιά στο βουνό που δεν ξέρουν πού είναι; Πιστεύετε ότι θα δηλώσει κανείς αυτήν την περιουσία, ότι θα εισπράξετε τίποτα; Μόνο πολιτικό κόστος εισπράττουμε. Επί της ουσίας δεν εισπράττουμε τίποτα από αυτό. 
Σας το είπα, αλλά δεν θέλετε να το καταλάβετε. Ο συνεργάτης σας δεν το κατάλαβε. Μηδέν έσοδα, μεγάλο πολιτικό κόστος, καμμία οικονομική ωφέλεια. Θα το δείτε στην πράξη.
Προχωράω παρακάτω, κύριε Υπουργέ, για τα ακίνητα. Υπάρχουν κάποια ακίνητα που είναι ξενοίκιαστα. Κάποιοι πραγματικά δεν θέλουν να τα νοικιάσουν, γιατί πιστεύουν ότι δεν συμφέρει το μίσθωμα. Αυτό εν μέρει είναι αληθές. Κάποιοι δεν μπορούν να τα νοικιάσουν. Δεν βρίσκουν ενοικιαστές. Θα πρέπει να βρούμε τη χρυσή τομή. Γι’ αυτό έχουμε εμπειρογνώμονες κι έχετε δίπλα σας ένα ολόκληρο επιτελείο, για να βρει αυτές τις περιπτώσεις, να τις ξεχωρίσει, να τις αξιολογήσει.
Εμείς θα ψηφίσουμε αυτόν το νόμο, αλλά ο νόμος πρέπει να διορθωθεί στην πορεία, γιατί τις αδικίες θα τις διαπιστώνουμε καθημερινά στην πράξη. Πρέπει το οικονομικό σας επιτελείο να μην τα βλέπει θεωρητικά, από καθέδρας. Να τα δει πραγματικά, στην πράξη. Αυτά τα οποία μπορούμε να τα διορθώσουμε, πρέπει να τα διορθώσουμε. Καλόπιστα το κάνουν. Εγώ δεν πιστεύω ότι το κάνει κανείς, γιατί θέλει να ζημιώσει κάποιους. Αλλά αν δούμε στην πορεία ότι κάπου κάναμε λάθος, να έχουμε τη γενναιότητα να το διορθώσουμε, όπως μέχρι τώρα δείξατε ότι έχετε αυτήν τη γενναιότητα.
Όσον αφορά τα ξενοίκιαστα διαμερίσματα, τα απούλητα: Είχε για παράδειγμα ένας κατασκευαστής και του έμειναν ξαφνικά, λόγω κρίσης, είκοσι διαμερίσματα απούλητα. Τι θα τα κάνει αυτά, κύριε Υπουργέ; Θα πληρώνει πόσο; Τα χρωστάει. Θα τον εξοντώσουμε; Είναι μία πραγματικότητα. Δεν μπορεί να τα πουλήσει, γιατί δεν βρίσκεται κανείς αγοραστής. Δείτε αυτήν την περίπτωση.
Καταθέσαμε και μία τροπολογία για την αυτοπαράδοση, την καταβολή του ΦΠΑ. Δείτε την. Πολλοί Βουλευτές την καταθέσαμε καλόπιστα.
Έχω μία παρατήρηση να κάνω, κύριε Υπουργέ, για την τροπολογία που φέρνετε στο άρθρο 38. Προφανώς αυτοί που τη συνέταξαν έχουν κάποιους λόγους, να απαλλάξουν τα μέλη του Διοικητικού Συμβουλίου των θυγατρικών εταιρειών του ΕΟΜΜΕΧ από κάποιες ευθύνες ποινικές, διοικητικές, αστικές.
Υπάρχει ένα ίδρυμα στα Τρίκαλα, στην Πύλη Τρικάλων, η «Στέγη Ανηλίκων» που φιλοξενεί άτομα με ειδικές ανάγκες. Όσο ήμουν νομάρχης προσπαθούσα να το επιχορηγήσω, να το κρατήσουμε στη ζωή, γιατί αυτά τα παιδιά τα πήραμε από νήπια και τώρα είναι τριάντα, τριάντα πέντε χρονών και δεν έχουν πουθενά να πάνε. Το μόνο αποκούμπι των οικογενειών τους είναι αυτό το ίδρυμα. Τα προεδρεία φεύγουν, γιατί δεν μπορούν να σηκώσουν το βάρος. 
Δείτε, όμως, που σε έναν τελευταίο Πρόεδρο, ο οποίος με πίεση ανέλαβε το προεδρείο, του ήρθε τώρα κατάσχεση του σπιτιού του για οφειλές του ΙΚΑ παρελθόντων ετών. Τι θα κάνουμε για αυτήν την περίπτωση; Θα αφήσουμε να κατασχεθεί το σπίτι ενός ανθρώπου, επειδή πήγε να προσφέρει στο κοινωνικό σύνολο; Θα αφήσουμε τα παιδιά στο δρόμο;
Και μία ακόμα τελευταία παρατήρηση, κύριε Υπουργέ, καλόπιστη. Μου είπε μία υπάλληλος στη Βουλή χαριτολογώντας πριν από λίγο: «Μέχρι τώρα που είχα πολλά στρέμματα και οικόπεδα με θεωρούσαν νύφη πλούσια και είχα πολλούς γαμπρούς, πολλές προτάσεις. Τώρα μόλις ακούν κτήματα, φεύγουν». Να το δούμε αυτό. Τα κτήματα είναι έργο παραγωγής, είναι το εργαλείο παραγωγής για τους αγρότες. 
Πρέπει τους αγρότες, την αγροτική τάξη να τη στηρίξουμε, ειδικά τώρα στους δύσκολους καιρούς μέχρι να πάρει μπροστά η οικονομία. Η μόνη οικονομία που μπορεί πραγματικά να φέρει πόρους στην Ελλάδα και έσοδα είναι η κτηνοτροφία και η γεωργία. Ας τη στηρίξουμε, κύριε Υπουργέ.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"49784"," Ευχαριστούμε, κύριε συνάδελφε. 
Το λόγο έχει ο κ. Νικήτας Κακλαμάνης, Βουλευτής της Νέας Δημοκρατίας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49785"," Έχει φύγει ο κ. Παφίλης. Θα ήθελα να του πω ότι συμφωνώ σε ένα σημείο της ομιλίας του. Πράγματι, αυτή η Κυβέρνηση φορολογεί τη μέση αστική τάξη, αυτό που κάποτε κάποιοι περιφρονητικά λέγανε «νοικοκυραίους».
Η απάντηση είναι ότι ο Υπουργός Οικονομικών είναι σοσιαλδημοκράτης, δεν είναι λαϊκός δεξιός. Εγώ του έχω επανειλημμένως ζητήσει να έρθει στη λαϊκή Δεξιά, αλλά ανθίσταται. Γιατί αν ήταν λαϊκός δεξιός, είναι σίγουρο ότι θα φορολογούσε τα υψηλά εισοδήματα. Η λαϊκή Δεξιά ποτέ δεν υποστηρίχθηκε από τους μεγαλοαστούς και ιστορικά. Ακόμα και ο μεγάλος Ελευθέριος Βενιζέλος ήταν κυρίως εκπρόσωπος της μεγαλοαστικής τάξης, με τον Μποδοσάκη φίλος, με τους Μπενάκηδες φίλος, με τους Κυλίτσηδες φίλος. Δεν είναι κακό, αλλά αυτή είναι η αλήθεια. Εγώ θα επιμείνω μέχρι τέλους, μήπως και τον φέρω προς την από εδώ πλευρά.
Βεβαίως, διαφωνώ με τον κ. Παφίλη με το ότι περιέγραψε μια τόσο μεγάλη ευτυχία στην πρώην Σοβιετική Ένωση, που αναρωτιέται κανείς με τόσο μεγάλη ευτυχία πώς επήλθε η κατάρρευση. Διότι αν πρόκειται να καταρρέουν κράτη λόγω τόσο μεγάλης ευτυχίας, καλύτερα τέτοια ευτυχία να μην τη δούμε στην Ελλάδα.
Κύριε Υπουργέ, εγώ θα ξεκινήσω απόψε με καλά λόγια για εσάς κι αυτό συνιστά είδηση. Κατ’ αρχάς να σας συγχαρώ γιατί είστε ώρες εδώ μέσα στο Κοινοβούλιο και δεν είστε κοινοβουλευτικός.
Δεύτερον, να βεβαιώσω –και επομένως να διαφωνήσω με το φίλο μου τον Νίκο Νικολόπουλο- ότι μαζί σας κάναμε το διάλογο. Το ότι υπήρχε δίπλα σας ο κ. Καραβίτης και συμμετείχε, δεν είναι κακό. Δεν είναι κακό να συζητάει κανείς με έναν σύμβουλο, τον όποιο σύμβουλο ενός Υπουργού. 
Επίσης, για πρώτη φορά φέρατε αλλαγές. Διαφωνώ με συναδέλφους που είπαν ότι άλλαξε η φιλοσοφία. Η φιλοσοφία του νομοσχεδίου δεν άλλαξε. Ήθελαν να εισπράξει 2,6 δισεκατομμύρια αυτό το νομοσχέδιο, 2,6 δισεκατομμύρια εισπράττει ή ευελπιστεί ότι θα εισπράξει.
Απλά έγινε διαφορετική κατανομή ή προσπάθεια διαφορετικής κατανομής. Αλλού πετύχατε, αλλού δεν πετύχατε. Την ομιλία του κ. Βλάχου την ακούσατε. Δεν έχετε ακούσει -και σας προτρέπω να διαβάσετε από τα Πρακτικά- την ομιλία του κ. Προκόπη Παυλόπουλου. Προσυπογράφω αυτές τις δύο ομιλίες. Ταυτίζομαι απολύτως και επομένως, δεν επαναλαμβάνω πράγματα που ακούστηκαν για να μη χάνουμε χρόνο, διότι είναι πολύ λίγος. Θα σταθώ απλά σ’ ένα σημείο απ’ αυτά που είπε ο κ. Παυλόπουλος και αυτό δεν έχει να κάνει ούτε με ένα ευρώ. 
Κύριε Υπουργέ, σας προτρέπω, αν και είναι έξω από τις δικές σας αρμοδιότητες, να επισκεφθείτε τις φυλακές Κορυδαλλού. Δεν χωράνε κανέναν πια. Η ιστορία της προσωποκράτησης για χρέη προς το δημόσιο πρέπει να τελειώνει. Αν θέλετε, βάλτε κάποιο πλαφόν, κάποιες ειδικές κατηγορίες για να μην κατηγορηθούμε ότι πάμε να αφήσουμε απ έξω «μεγαλοκαρχαρίες». Μικρομεσαίο επιχειρηματία, όμως, που καταστράφηκε και χρωστάει εκατό χιλιάδες, το να του κάνουμε προσωποκράτηση, με συγχωρείτε πολύ, είναι κάτι το οποίο πρέπει να σταματήσει άμεσα. 
Θέλετε να σας πω και κάτι; Θα ήθελα να υπενθυμίσω –με μια ματιά που ρίχνω, μάλλον κανείς συνάδελφος δεν ήταν Βουλευτής εκείνη την εποχή του ’89 ή ένας-δύο μόνο, μπορεί να κάνω και λάθος- ο πρώτος Υπουργός Οικονομικών, επί κυβερνήσεως Τζανή Τζαννετάκη, που κατήργησε την προσωποκράτηση ήταν ο σημερινός Πρωθυπουργός, ο Αντώνης Σαμαράς. Το έχουμε ξεχάσει. Ο Σαμαράς την κατήργησε μ’ ένα εκπληκτικό σκεπτικό και μία πάρα πολύ ωραία ομιλία, διαβάστε την από τα Πρακτικά της Βουλής. Αυτό, λοιπόν, πρέπει να τελειώνει.
Επίσης, ναι μεν στο φορολογικό κώδικα έχουμε ψηφίσει ένα κομμάτι συμψηφισμών αλλά ο συμψηφισμός πρέπει να πάει σ’ όλη την έκταση και να εφαρμόζεται όχι a la carte. Είναι απίστευτο να χρωστάει το δημόσιο σ’ έναν επιχειρηματία –και ξέρω καλά το χώρο της υγείας, κύριε Υπουργέ- είκοσι εκατομμύρια είτε που δεν πληρώνει ο ΕΟΠΥΥ είτε από μη επιστροφή ΦΠΑ, εκείνος να χρωστάει στις τράπεζες δεκαπέντε, να κινδυνεύει να χάσει ό,τι ακίνητο έχει βάλει ως εγγύηση και να μη γίνεται συμψηφισμός. Δεν θέλω, βέβαια, να μιλήσω για τη δέσμευση ότι στο τέλος αυτού του χρόνου όλα τα ληξιπρόθεσμα θα είχαν πληρωθεί. Δεν έχουν πληρωθεί. 
Εγώ θα ψηφίσω το νομοσχέδιο παρά τις ενστάσεις μου. Ξέρετε, όμως, γιατί; Το Μάρτιο περιμένω τον απολογισμό σας. Τι εννοώ; Την επιβεβαίωση πραγματικού και όχι λογιστικού πρωτογενούς πλεονάσματος. Θέλω τη διανομή του 70% στους μικροσυνταξιούχους και τους ένστολους, θέλω να κουνήσουμε το «μαντήλι» μας στην τρόικα, θέλω να ακούσω ότι δεν θα υπάρξει τρίτο μνημόνιο, ότι δεν θα υπάρξει νέος δανεισμός και άρα νέα μέτρα και δέσμευση της Ευρωπαϊκής Ένωσης ότι, έστω και μετά τις ευρωεκλογές, θα κάνουμε ουσιαστική συζήτηση για τη ρύθμιση του χρέους το οποίο, κύριε Υπουργέ, δεν είναι βιώσιμο και μην κοροϊδευόμαστε. 
Αν αυτά τα πετύχετε, εγώ που σας έχω ασκήσει πολιτική και όχι προσωπική κριτική -γιατί εγώ δεν είμαι καινούργιος, είμαι παλιός και ξέρω ότι είναι συλλογική η ευθύνη σε μία κυβέρνηση, βεβαίως ο κάθε Υπουργός βάζει το στίγμα του- θα πω ότι έκανα λάθος. Αν όμως δεν τα πετύχετε, δεν θα έχετε κι εσείς κανένα άλλοθι και μην ψάξετε να βρείτε οποιαδήποτε αιτία στους Βουλευτές της Νέας Δημοκρατίας. Έστω και διαφωνούντες, σας τα ψηφίζουμε, σας επισημαίνουμε πού νομίζουμε ότι κάνετε λάθη. Εγώ χάρηκα που πήρατε πίσω το άρθρο 33 απόψε. Χρειάζεται πολιτική γενναιότητα για να πεις «έκανα λάθος». Ιδιαίτερα στην πολιτική δείχνει υψηλό αίσθημα ευθύνης. Είναι λάθος να νομίζουν κάποιοι ότι είναι μειονέκτημα σ’ έναν πολιτικό. Προτέρημα είναι σ’ έναν πολιτικό να έχει το θάρρος να πει ότι έκανε λάθος. 
Μ’ αυτό το σκεπτικό και μ’ αυτές τις προϋποθέσεις εγώ θα ψηφίσω το παρόν σχέδιο νόμου και ραντεβού το Μάρτιο, κύριε Υπουργέ, εκτός αν μέχρι τότε έχετε έλθει στη λαϊκή Δεξιά και έχετε αλλάξει και πολιτική.
(Χειροκροτήματα από την πτέρυγα της Νέας Δημοκρατίας)","ΝΙΚΗΤΑΣ ΚΑΚΛΑΜΑΝΗΣ",173
"49786"," Ευχαριστούμε πολύ.
Το λόγο έχει ο Βουλευτής του ΣΥΡΙΖΑ κ. Χουσεΐν Ζεϊμπέκ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49787"," Κύριε Πρόεδρε, κύριε Υπουργέ, κυρίες και κύριοι Βουλευτές, ο ενιαίος φόρος ιδιοκτησίας ακινήτων εντάσσεται πλήρως στη στρατηγική της Κυβέρνησης, δηλαδή τη συνολική επίθεση στους εργαζόμενους. Με την εφαρμογή των μνημονίων και της πολιτικής της λιτότητας, η Κυβέρνηση έχει καταφέρει τη δραστική μείωση των εισοδημάτων, αλλά και την ταυτόχρονη μείωση των παροχών και υπηρεσιών του κράτους. 
Στο πλαίσιο αυτό, η φορολογική πολιτική δεν θα μπορούσε να αποτελεί εξαίρεση. Αντί, λοιπόν, η Κυβέρνηση να αντιμετωπίσει τη φορολογία ως μηχανισμό που να αναδιανέμει τα εισοδήματα προς όφελος των φτωχότερων στρωμάτων, η ως τώρα νομοθετική της δραστηριότητα παρουσιάζει μία απολύτως αντεστραμμένη εικόνα. Με τους νόμους που έχει ήδη περάσει, έχει αποδείξει ότι αντιλαμβάνεται τη φορολογία ως εργαλείο, αφ’ ενός για την κάλυψη των κενών του προϋπολογισμού και αφ’ ετέρου για την αναδιανομή του πλούτου προς όφελος των πλουσίων. 
Το σημερινό νομοσχέδιο έρχεται να προστεθεί στους δύο φορολογικούς κώδικες που ψηφίστηκαν πριν από λίγους μήνες και στις είκοσι φορολογικές διατάξεις που πέρασαν σε άσχετα νομοσχέδια τον τελευταίο χρόνο. Επιβεβαιώνετε, δηλαδή, ξανά την πολιτική της Κυβέρνησης να νομοθετεί φορολογικούς κώδικες και διατάξεις κάθε φορά που αντιμετωπίζει πρόβλημα εσόδων, προκειμένου να επιτύχει τα επιθυμητά αποτελέσματα και κάθε φορά βέβαια τα ελλείμματα καλύπτονται με την ολοένα και αυξανόμενη φορολόγηση των πολλών και ολοένα και μεγαλύτερη ελάφρυνση των λίγων. Έτσι και ο νέος φόρος στοχεύει στην περιουσία των πολλών. 
Συγκεκριμένα, ενώ μπορεί όντως να είναι ένας φόρος οριακά χαμηλότερος από το χαράτσι, όπως ισχυρίζεται η Κυβέρνηση, είναι φόρος μόνιμος και όχι έκτακτος. Θα καλούνται, δηλαδή, οι πολίτες να τον πληρώνουν κάθε χρόνο, ακόμα και αφού επιτευχθεί η διαβόητη ανάπτυξη σε επίπεδο εξίμισι φορές υψηλότερο σε σχέση με τους προ κρίσης φόρους, όσον αφορά τη μικρή και μεσαία περιουσία.
Πρόκειται για ένα φόρο που επιβαρύνει ιδιαίτερα την επαρχία και τις αγροτικές περιοχές, αφ’ ενός γιατί επιβαρύνει με σχεδόν διπλάσιο φόρο τις μονοκατοικίες, φορολογώντας ξεχωριστά το οικόπεδο από το κτίσμα και μάλιστα με βάση τιμές ζώνης και αντικειμενικές αξίες που καμμία σχέση δεν έχουν με την πραγματική εμπορική αξία των ακινήτων. 
Ως αποτέλεσμα, φορολογούνται δυσανάλογα οι κάτοικοι μικρότερων πόλεων και χωριών, όπου οι μονοκατοικίες αποτελούν τον κανόνα, όπως για παράδειγμα στα ορεινά χωριά της Ξάνθης. Έτσι, η υπερφορολόγηση των κατά κανόνα χαμηλής αξίας παλιών ακινήτων σε μία περιοχή με σχεδόν 90% ανεργία συνεπάγεται την αδυναμία πληρωμής και θέτει σε κίνδυνο την ίδια την περιουσία των πολιτών. Αφ’ ετέρου, παρά τις προσπάθειες να παρουσιαστεί μία δήθεν υποχώρηση της Κυβέρνησης στο ζήτημα των αγροτεμαχίων, ο φόρος που προκύπτει θα είναι τελικά μεγαλύτερος από τον αρχικό σχεδιασμό. Παρότι, λοιπόν, μειώθηκε ο φόρος ανά στρέμμα, διπλασιάστηκε ο συντελεστής για τις μονοκαλλιέργειες που αφορά την πλειοψηφία των αγροτεμαχίων, με αποτέλεσμα να επιβαρυνθούν σημαντικά τελικά τα αγροτεμάχια.
Παράλληλα, ο νέος φόρος δεν προβλέπει ουσιαστικά καμμία διευκόλυνση γι’ αυτούς που αδυνατούν να πληρώσουν. Δεν προβλέπει αφορολόγητο όριο και δεν προστατεύει την πρώτη κατοικία. Φορολογεί ακόμα και τα μη ηλεκτροδοτούμενα ακίνητα, δηλαδή εκείνα που δεν χρησιμοποιούνται και ως τώρα εξαιρούνται από το χαράτσι. Θέτει προϋποθέσεις και εξωπραγματικά κριτήρια εξαίρεσης, αφού η συντριπτική πλειοψηφία όσων αδυνατούν να πληρώσουν έχουν οφειλές προς το δημόσιο αλλά και ξεπερνά το όριο των εννιά χιλιάδων ευρώ το οποίο υπολογίζεται με βάση το τεκμαρτό και όχι το πραγματικό εισόδημα.
Αντίθετα, παρέχει μια σειρά από ελαφρύνσεις σε όσους κατέχουν ιδιαίτερα μεγάλη ακίνητη περιουσία, πρώτον, γιατί φορολογεί κάθε ακίνητο ξεχωριστά και όχι την ακίνητη περιουσία στο σύνολό της, δεύτερον, γιατί δεν περιλαμβάνει την ανώτατη κλίμακα 2% του ΦΑΠ που ισχύει μέχρι σήμερα και τρίτον, γιατί φορολογεί με διαφορετικό τρόπο και φυσικά λιγότερο τα νομικά πρόσωπα και τις offshore εταιρείες με μεγάλη ακίνητη περιουσία. Επιπλέον, επιφυλάσσει ιδιαίτερα ευνοϊκή μεταχείριση για τους επενδυτές που αγοράζουν ακίνητα του δημοσίου. 
Επιπλέον, τίθενται σοβαρά ερωτήματα σχετικά με το στόχο που εξυπηρετεί αυτός ο νόμος. Πιο συγκεκριμένα, η μείωση του φόρου μεταβίβασης σε συνδυασμό με την άρση απαγόρευσης των πλειστηριασμών και με την πρόσθετη επιβάρυνση όσων ήδη αδυνατούν να πληρώσουν δημιουργεί εύφορο έδαφος για την επίθεση στη μικρή ιδιοκτησία.
Συνολικά, λοιπόν, πρόκειται για ένα φόρο ταξικό που πλήττει ξανά τους εργαζόμενους, τους άνεργους, τα χαμηλά και μεσαία εισοδήματα, τη μικρή και μεσαία περιουσία, αφήνοντας ξανά στο απυρόβλητο τον πλούτο. 
Η πολιτική λιτότητας της Κυβέρνησης επιβεβαιώνεται συστηματικά σε κάθε νομοσχέδιο που έρχεται στη Βουλή. Είναι επιτακτική ανάγκη για την κοινωνία να σταματήσει άμεσα η καταστροφή, προτού τα αποτελέσματά της αποδειχτούν μη αναστρέψιμα. 
Η δική μας πρόταση βασίζεται στην αρχή της φορολογικής δικαιοσύνης. Προτείνουμε ένα δίκαιο φορολογικό σύστημα το οποίο θα φορολογεί μεν την ακίνητη περιουσία αλλά με βάση τη φοροδοτική ικανότητα του καθενός. Προτείνουμε ένα περιουσιολόγιο όπου θα καταγράφεται η ακίνητη περιουσία στο σύνολό της με βάση τις πραγματικές και σημερινές αξίες, η οποία θα φορολογείται στο σύνολό της και όχι ανά ακίνητο, με υψηλό αφορολόγητο όριο και έντονα προοδευτική κλίμακα, έτσι ώστε να πληρώνουν αυτοί που πραγματικά έχουν και να ελαφρύνονται ή και να απαλλάσσονται τα φτωχότερα στρώματα, μια φορολογική πολιτική που θα φορολογεί τον πλούτο και θα εντάσσεται σ’ ένα συνολικότερο σχέδιο αναδιανομής προς όφελος των εργαζομένων.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΕΪΜΠΕΚ ΧΟΥΣΕΙΝ",152
"49788"," Τον λόγο έχει η Βουλευτής των Ανεξάρτητων Ελλήνων κ. Κουντουρά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49789"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, για άλλη μια φορά η Κυβέρνηση εξαπατά και κοροϊδεύει τον ελληνικό λαό γιατί, ενώ μας λέγατε ότι θα φέρετε στη Βουλή έναν ενιαίο φόρο δίκαιο και ανταποδοτικό, αντί γι’ αυτό φέρνετε ένα νομοσχέδιο με 55 άρθρα εκ των οποίων μόνο τα 13 αφορούν τα ακίνητα, ενώ όλα τα υπόλοιπα αφορούν ένα νέο φορολογικό νομοσχέδιο με το οποίο εξοντώνετε τον Έλληνα. Ποινικοποιείτε τη φτώχεια την οποία εσείς προκαλέσατε και οδηγείτε τον πολίτη και τον οικογενειάρχη στη δήμευση της περιουσίας του. Το χειρότερο απ’ όλα; Αφού χωρίς δική του ευθύνη τού μειώσατε κατά 50% το εισόδημα, οκταπλασιάσατε τους φόρους, τον αφήσατε άνεργο, τού κλέψατε στην κυριολεξία τη σύνταξη και τώρα αδυνατεί να ανταποκριθεί στις υποχρεώσεις του, τον κλείνετε και φυλακή. Γιατί; Για να τον σωφρονίσετε επειδή τον καταστρέψατε;
Φτάνετε στο σημείο να λέτε ότι θα κάνετε έκπτωση στους φτωχούς και σ’ άλλες ευπαθείς ομάδες όπως είναι οι πολύτεκνοι, οι ανάπηροι, οι τρίτεκνοι, αρκεί να μην έχουν ληξιπρόθεσμες οφειλές. Μα, έτσι όπως μας καταντήσατε, όλοι έχουμε ληξιπρόθεσμες οφειλές και μάλιστα μάς λέτε ότι νομοθετείτε για να πιάσετε αυτούς που κρύβονται πίσω από το νόμο και δεν πληρώνουν, ενώ ξέρετε πάρα πολύ καλά ότι η νομοθεσία είναι για τον κανόνα και όχι για την εξαίρεση.
Ένα εκατομμύριο είναι τα φτωχά νοικοκυριά σήμερα, σύμφωνα με τα επίσημα στοιχεία, ενώ στην πραγματικότητα είναι περίπου δυόμισι εκατομμύρια, αλλά δυόμισι εκατομμύρια είναι και οι Έλληνες που χρωστούν σήμερα στο δημόσιο. Σε ποιους, λοιπόν, θα κάνετε έκπτωση; Σε κανέναν; Αυτή είναι η αλήθεια. Έχετε κάνει έναν ολόκληρο λαό δυστυχισμένο και εξαθλιωμένο και έχετε από πάνω το θράσος και την αναίδεια να τον κοροϊδεύετε κατά πρόσωπο. 
Ενώ πάτε να εξοντώσετε τους φτωχούς και τη μεσαία τάξη, την ίδια στιγμή φέρνετε «δωράκια» στο ΤΑΙΠΕΔ στο οποίο δίνετε φορολογική ασυλία για να πηγαίνουν όλα τα έσοδα στους δανειστές, ενώ θα μπορούσατε να φορολογήσετε έτσι ώστε και κάποια χρήματα να έλθουν στο ελληνικό δημόσιο. Φέρνετε «δωράκια» στις offshore εταιρείες, «δωράκια» για χίλιες δυο χαριστικές διατάξεις και μάλιστα απαλλάσσετε αξιωματούχους σε νομικά πρόσωπα δημοσίου δικαίου για τυχόν ποινικές τους ευθύνες. 
Ως Ανεξάρτητοι Έλληνες υποβάλαμε το αίτημα αντισυνταγματικότητας του νομοσχεδίου –τα εξήγησε αυτά η κ. Γιαταγάνα- γιατί παραβιάζετε δύο πολύ βασικά άρθρα, το δικαίωμα στην ιδιοκτησία σύμφωνα με το άρθρο 17 του Συντάγματος, αλλά και το άρθρο 4 παράγραφος 5 του Συντάγματος που λέει για τη συνεισφορά των πολιτών στα δημόσια βάρη ανάλογα με τις δυνάμεις τους.
Εσείς, κύριοι της Κυβέρνησης, έχετε πάρει από τον Έλληνα το μισθό του, τη σύνταξή του, τις κοινωνικές του παροχές, τις αποταμιεύσεις του τις οποίες έχετε ήδη ρευστοποιήσει σε φόρους και χαράτσια και τώρα τον χτυπάτε σε ό,τι τού έχει απομείνει, στο κεραμίδι της οικογένειάς του, μέχρι να μην έχει να πληρώσει και να αναγκαστεί να πουλήσει κοψοχρονιά, αν βρει, ή να τού το πάρει το δημόσιο. 
Φορολογείτε τα οικόπεδα, τα χωράφια, τους βοσκοτόπους για πρώτη φορά, δηλαδή τη γη που οι περισσότεροι από μας την έχουμε κληρονομήσει από γονείς και προγόνους στο χωριό και που δεν μας αποφέρει κανένα εισόδημα. Γιατί; Για να μας αναγκάσετε και αυτά να τα πουλήσουμε όσο-όσο στα «κοράκια» και στα funds που παραμονεύουν για το φιλέτο της ελληνικής υπαίθρου;
Μονιμοποιείτε το προσωρινό τάχα χαράτσι συν το ΦΑΠ, βαφτίζοντάς τα από κοινού «ΕΝΦΙΑ», δηλαδή βάζετε διπλό φόρο, φόρο πάνω στο φόρο αν η περιουσία ξεπερνά συνολικά τα 300.000 ευρώ. Βάλτε ένα σπίτι μαζί με ένα εξοχικό και μερικά αναξιοποίητα χωράφια και θα δείτε πόσοι Έλληνες ξεπερνούν αυτό το πλαφόν. Η ειρωνεία είναι ότι θα πληρώνεις φόρο πάνω στο φόρο για μία ακίνητη περιουσία που κάποτε αποκτήθηκε με κόπο και με σκληρή δουλειά και με εισόδημα που από την πρώτη στιγμή έχει φορολογηθεί. 
Βάζετε συντελεστή μονοκατοικίας, δηλαδή αν κάποιος είχε ένα οικόπεδο και έχτισε, έχει κάνει έγκλημα. Γιατί; Διότι κάποτε μπορεί να το έχτισε ή να το έχει αγοράσει και –σα να μην έφτανε αυτό- αν έχει επιπλέον συντελεστή που δεν έχτισε, φορολογείται και ο «αέρας». 
Φορολογείτε τα κλειστά ακατοίκητα σπίτια, τα ακίνητα που δεν ηλεκτροδοτούνται, ακόμα και ένα γιαπί που κάποιος δεν κατάφερε να τελειώσει γιατί δεν είχε τα λεφτά. Βάζετε φόρο στο ακίνητο και στην υπεραξία του. Αυτή είναι μια μεγάλη κοροϊδία, γιατί δεν υπάρχει πια υπεραξία. Φορολογείτε σε ανύπαρκτες, εικονικές αντικειμενικές αξίες οι οποίες είναι 45% παραπάνω από τις πραγματικές, χωρίς να λογαριάζετε αν το ακίνητο φέρει βάρη από υποθήκη ή προσημείωση. Εδώ η τράπεζα, παρ’ όλο που έχει την κυριότητα του ακινήτου, δεν συμμετέχει καθ’ οιονδήποτε τρόπο στην πληρωμή του φόρου. 
Τι να πούμε για τα δήθεν αντικειμενικά κριτήρια που σού χρεώνουν τεκμαρτό εισόδημα πάνω στην αξία του ακινήτου που είχες τη δυνατότητα κάποτε να αγοράσεις; Τι να πούμε για τα υπόλοιπα προκλητικά και απαράδεκτα που προβλέπει το νομοσχέδιο; Ο έφορος μπορεί να σού κατάσχει μισθό, σύνταξη, επίδομα από τον τραπεζικό σου λογαριασμό εντελώς απροειδοποίητα, χωρίς καν να έχει εκπνεύσει η προθεσμία της καταβολής μιας οφειλής σου και χωρίς δικαστική απόφαση. Αυτές δεν είναι πράξεις κράτους δικαίου. Αυτές είναι πράξεις θανατηφόρας μνημονιακής πολιτικής. 
Αναρωτιέμαι, κύριοι συνάδελφοι της Νέας Δημοκρατίας: Ξεχάσατε, απεμπολήσατε την ιδεολογία του κόμματος και της παράταξης για την προστασία της ιδιοκτησίας, για την προστασία της μεσαίας τάξης που εσείς υποστηρίζετε ότι είναι ο σπόνδυλος της αστικής κοινωνικής δομής; Πού είναι η κοινωνική σας ευαισθησία; Πού είναι η κοινωνική σας δικαιοσύνη; Μέσα σ’ όλα αυτά, πού είναι η ανταποδοτικότητα των φόρων τους οποίους επιβάλλετε σήμερα σ’ έναν εξαθλιωμένο ελληνικό λαό; 
Έρχεστε και διαμαρτύρεστε όλοι στον Υπουργό κ. Στουρνάρα και του λέτε ότι «αυτός ο νόμος δεν είναι σωστός, δεν είναι δίκαιος, ξέρετε, όμως, θα τον ψηφίσουμε, δεν μπορούμε να κάνουμε αλλιώς και ελπίζουμε στο μέλλον να τον βελτιώσουμε». Μα, ο κ. Στουρνάρας κάνει μια χαρά τη δουλειά του. Έπρεπε να βρει 2,5 δισεκατομμύρια και τα βρήκε και σας είπε: «Έχετε ισοδύναμα; Δεν έχετε. Εγώ αυτό κάνω». Η ηγεσία, όμως, δέχεται τα μέτρα που προτείνει ο κ. Στουρνάρας. Ο κ. Στουρνάρας δεν κυβερνάει. Η Κυβέρνηση κυβερνάει. 
Κύριοι Βουλευτές, αντί να γκρινιάζετε και να παραπονιέστε και να βρίσκετε τον κ. Στουρνάρα για εξιλαστήριο θύμα, μην ψηφίσετε τα μέτρα, γιατί από σας εξαρτάται.
Επίσης, αυτή είναι η χαριστική βολή στον οικογενειάρχη Έλληνα που αιμορραγεί, που σπαρταράει με τα απανωτά χτυπήματα αυτής της τεράστιας οικονομικής και ανθρωπιστικής κρίσης. Πρέπει να θυμηθείτε τους έξι χιλιάδες συνανθρώπους μας που έδωσαν τέλος στη ζωή τους από ντροπή και απόγνωση, που πήδηξαν από ταράτσες, που κρεμάστηκαν, αφήνοντας πίσω τους ορφανά. Θυμηθείτε τους άστεγους Έλληνες πολίτες που ψάχνουν στα σκουπίδια. Εσείς, όμως, θα ψηφίσετε με κρύα καρδιά. Θυμηθείτε οικογενειάρχες και νοικοκύρηδες κλεισμένους στη φυλακή γιατί το έγκλημά τους είναι ότι δεν μπόρεσαν να πληρώσουν τους άγριους φόρους που τούς επιβάλατε ή το ασφαλιστικό τους ταμείο γιατί καταστράφηκαν.
Θέλετε μία Ελλάδα πεινασμένων, ανέργων νέων που δεν μπορούν να δημιουργήσουν οικογένεια; Θέλετε μία Ελλάδα δυστυχισμένων γερόντων που δεν μπορούν να απολαύσουν τα γηρατειά τους; Θέλετε να φτάσουμε σε αυτό το ανατριχιαστικό που είπε συνάδελφος σε ομιλία του ότι η Ελλάδα είναι πλέον δυστυχώς μία χώρα με άδειες κούνιες και γεμάτα φέρετρα; 
Φτάνει πια. Μην ψηφίσετε αυτό το κατάπτυστο νομοσχέδιο. Ακούστε την κοινωνία που εκπέμπει SOS στην ανθρωπιά σας. Μην αγνοήσετε τη σπαρακτική κραυγή της. 
Σας ευχαριστώ πολύ. 
(Χειροκροτήματα από την πτέρυγα των ΑΝΕΛ)","ΕΛΕΝΑ ΚΟΥΝΤΟΥΡΑ",248
"49790"," Σας παρακαλώ αν έχετε την καλοσύνη τηρείτε το χρόνο, γιατί συνάδελφοι που περιμένουν πρέπει να μιλήσουν και αυτοί. 
Το λόγο έχει ο κ. Διαμαντόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49791"," Ευχαριστώ πολύ, κύριε Πρόεδρε. 
Κύριε Υπουργέ, απόψε συζητάμε για ένα νέο φόρο. Οποιοσδήποτε μιλά για μεσοσταθμική μείωση του φόρου, το βάζει από αυτήν τη βάση. Αποδέχεται, δηλαδή, το χαράτσι το οποίο είχε υποσχεθεί το κόμμα της Νέας Δημοκρατίας προεκλογικά ότι θα καταργήσει. Άρα, μόνο από αυτή τη βάση μπορούμε να συζητάμε κάτι τέτοιο. 
Για εμάς υπήρχε μόνο ο φόρος ακίνητης περιουσίας, ο οποίος προϋπολόγιζε 500 εκατομμύρια ευρώ. Ο νέος φόρος, που συμπτύσσει και αυτόν, προϋπολογίζει 3,5 δισεκατομμύρια ευρώ. Άρα, έχουμε ένα κενό 3 δισεκατομμυρίων ευρώ. Πολύ ωραία. Ποιος θα τα πληρώσει; 
Τα επιχειρήματα του Υπουργείου και της Κυβέρνησης είναι πως διευρύνει τη φορολογική βάση. Και πράγματι το κάνει. Αλλά προς τα πού; Με ποιο ταξικό πρόσημο; Πληρώνουν αυτοί που προστατεύονταν ως τώρα. Ποιοι; Αυτοί που είχαν πρώτη κατοικία κάτω από τα 200.000 ευρώ, ανάπηροι και άλλες ευπαθείς ομάδες. 
Έχετε θεσπίσει δήθεν εξαιρέσεις. Βάσει αυτών πρέπει να έχει ο άλλος 9.000 ευρώ τεκμαρτό εισόδημα, 1.000 ευρώ μπόνους για κάθε παιδί κ.ο.κ. Θα αναφέρω ένα απλό παράδειγμα γιατί πραγματικά ο χρόνος δεν αρκεί για να αναλύσουμε και να φέρουμε πολλά περισσότερα. 
Είναι, λοιπόν, ένας παντρεμένος χωρίς να έχει κάνει παιδί, -γιατί ξέρετε είναι δύσκολη υπόθεση για εμάς τους νέους να σκεφτείς να κάνεις παιδί με αυτήν την ανασφάλεια που υπάρχει- έχει ένα αυτοκίνητο επταετίας χιλίων κυβικών και μια γκαρσονιέρα πενήντα τετραγωνικών μέτρων. Αυτός δεν εξαιρείται. Πληρώνει κανονικά. 
Οι επόμενοι που βάζετε στο στόχαστρο και θα πληρώσουν –η νέα διεύρυνση- είναι οι αγρότες όσον αφορά την αγροτική γη. Φορολογείτε τους αγρότες πλέον από το πρώτο ευρώ, των οποίων έχουν ακριβύνει τα εφόδια για να καλλιεργήσουν. Το κόστος των καυσίμων είναι υπέρογκο. Έχετε αυξήσει τις εισφορές στον ΟΓΑ. Βάζετε να κρατάνε βιβλία ακόμα και αυτοί που πρόκειται απλά να τους επιστραφεί ο ΦΠΑ. Κινδυνεύουν με κατασχέσεις από λογαριασμούς και εσείς λέτε πως είναι συμβολικό. Ναι, αλλά σταγόνα-σταγόνα ξεχείλισε το ποτήρι στον κόσμο της αγροτιάς. 
Επίσης, προσπαθείτε να χρυσώσετε το χάπι. Επικαλείστε ότι αυτός ο φόρος είναι προοδευτικός. Ναι, είναι προοδευτικός αλλά προς τα πού; Όσο ανεβαίνει η κλίμακα τόσο λιγότερα πληρώνει ο άλλος. Να αναφέρω ένα παράδειγμα για να είμαστε ακριβείς όσον αφορά την προοδευτικότητα: 
Ιδιοκτήτης διαμερίσματος εκατό τετραγωνικών μέτρων δευτέρου ορόφου, δεκαπενταετίας στο Παλαιό Φάληρο. Πριν με το ΦΑΠ δεν πλήρωνε τίποτα. Με το χαράτσι πλήρωνε 561 ευρώ και τώρα 416 ευρώ. Με βάση τη λογική σας ελαφρύνεται 144 ευρώ. Αυτός που έχει δέκα τέτοια διαμερίσματα; Δεν θα έπρεπε να γλυτώνει 144 ευρώ επί δέκα; Και όμως, γλυτώνει 9.631 ευρώ. Άρα, η προοδευτικότητα συμφέρει αυτόν που έχει περισσότερα. 
Επίσης, ειπώθηκε το τεράστιο από τον κ. Στουρνάρα πως θα πληρώσει και η Εκάλη. Δηλαδή, το πουλάτε αυτό στον ελληνικό λαό, τον περνάτε για κουτό και πιστεύετε ότι θα τσιμπήσει στο ότι «εμένα έχει καταστραφεί η ζωή μου, το ρεύμα κόβεται» κ.λπ..
Δεν ξεχνάμε ποτέ πως έχετε πει ότι στις ευνοϊκές διατάξεις θα μπουν και όσοι δεν χρωστάνε. Τρία εκατομμύρια ‘Ελληνες χρωστάνε. Λέτε να κάνουν διακανονισμό. Μα ο άλλος έχει το μαγαζί του, χρωστάει στον ΟΑΕΕ και δεν μπορεί να κάνει διακανονισμό, όχι για να μην πληρώσει το φόρο σας αλλά για να έχει υπηρεσίες υγείας. 
Πάμε, λοιπόν, στο τρανό παράδειγμα της Εκάλης: Σπίτι διακοσίων είκοσι τετραγωνικών μέτρων παλαιότητας είκοσι ετών, τιμή ζώνης 4.750 ευρώ. Δεν αναφέρω το λάθος υπολογισμό του Υπουργείου για να συντομεύσω. Με το χαράτσι πλήρωνε 2.749 ευρώ, με τον ΦΑΠ 3.814 ευρώ και με το νέο φόρο 3.605 ευρώ, δηλαδή λιγότερο και από το ΦΑΠ. Έχετε εξαφανίσει το χαράτσι και έχετε μειώσει το ΦΑΠ. Η διαφορά ελάφρυνσης είναι 2.958 ευρώ. 
Να μην έχει αμφιβολία κανείς από τους Έλληνες και τις Ελληνίδες για το ποιος πληρώνει. 
Πέρα από αυτά, προκύπτουν και κάποια σοβαρά πολιτικά συμπεράσματα. Το ένα βασικό πολιτικό συμπέρασμα, κύριε Στουρνάρα, είναι η απουσία διαλόγου. Προς τιμήν της η Επιτροπή Οικονομικών στο χρόνο που τους διατέθηκε, με τον τρόπο που κατέβηκε το νομοσχέδιο, έδωσε τη δυνατότητα σε εννέα φορείς να μιλήσουν. Όλοι είπαν το εξής: «Για πρώτη φορά δεν μας δέχθηκαν ούτε καν προσχηματικά». 
Γνωρίζουν ότι και τις προηγούμενες δεκαετίες δεν τους άκουγε κανένας, αλλά προσχηματικά υπήρχε διάλογος. Αυτό είναι απόδειξη πως θεωρείται το λαό «κοσμάκη», όπως λέει και ο Πρωθυπουργός, όταν διεκδικεί κάτι είναι του «πεζοδρομίου», όπως λέει ο κ. Βενιζέλος, και τις κοινωνικές ομάδες έναν «εχθρό» και «συντεχνίες». 
Και εσείς είστε η πεφωτισμένη ηγεσία που ξέρει πώς θα λάβει τις σωστές αποφάσεις. Ποιοι; Εσείς που κυβερνούσατε τόσα χρόνια. Ποιοι; Εσείς που ήσασταν στα ίδια επιτελεία των σημαντικών αποφάσεων που κατέστρεψαν τη χώρα. 
Πέρα από όλα αυτά, μπήκε και το ιδεολογικό πρόσημο. Βρέθηκαν Βουλευτές της συμπολίτευσης να επικαλούνται από το Μαρξ μέχρι τον Λενιν για να δικαιολογήσουν τι; Κάποιος που σκέφτεται με καλό τρόπο πώς να το πει; Την ανεπάρκεια; Το σχέδιο που έχετε για την αγορά ακινήτων; Ακούσαμε να λέτε ότι είναι αντίφαση του ΣΥΡΙΖΑ και δη της Αριστεράς να υπερασπίζεται την περιουσία. Γιατί; Γιατί αυτό είναι ένας τρόπος να δημιουργήσεις πλούτο, οπότε χαθήκαν πάνω στον καπιταλισμό. 
Αυτό που σας διαφεύγει, κυρίες και κύριοι της Συγκυβέρνησης και της συμπολίτευσης, είναι ότι η Αριστερά βλέπει ως δικαίωμα τη στέγη για τα λαϊκά στρώματα, το υπερασπίζεται και το διεκδικεί. Και στην κοινωνία που θα δημιουργήσει τη σοσιαλιστική, αυτό θα παρέχεται. Δεν θα υπάρχει κανένας λόγος να δημιουργήσει καμμία περιουσία κανείς. Τα βασικά παρέχονται.
Και άμα θέλετε να δείτε που παρέχονται και που όχι, οι χώρες του νεοφιλελευθερισμού και του καπιταλισμού έχουν αστέγους. Πηγαίνετε στην Κούβα που μπορεί να μην υπάρχει πλάσμα τηλεόραση αλλά άστεγο δεν θα βρείτε. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ- ΕΚΜ)","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"49792"," Τον λόγο έχει ο κ. Σαμοΐλης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49793"," Ευχαριστώ, κύριε Πρόεδρε. 
Έχουμε μετά από ενάμιση χρόνο διαβούλευσης αυτό το περίφημο νομοσχέδιο μεταξύ της τρικομματικής και δικομματικής Κυβέρνησης, αλλά μιας διαβούλευσης που ήταν έξω από την κοινωνία και τους φορείς. 
Κινδύνεψε κάποια στιγμή στη διαβούλευσή σας να κρατήσετε το χαράτσι και να συνεχίζει να πληρώνεται μέσα από τη ΔΕΗ. Καταλήξατε τελικά μετά από χίλια κύματα σε αυτό το καταστροφικό νομοσχέδιο. Και το λέω καταστροφικό -σας το είπαν και δικοί σας Βουλευτές, κύριε Υπουργέ,- διότι χτυπάει βασικά και κύρια τους μικρούς και μεσαίους ιδιοκτήτες. 
Εγώ θα πρόσθετα ότι είναι και αντιαναπτυξιακό διότι σε μια δύσκολη στιγμή για τη χώρα πράγματι έχετε καταστρέψει την παραγωγική βάση, την αγροτιά, τη βιοτεχνία ακόμα και την ίδια τη βιομηχανία. 
Αυτό το οποίο χρειαζόμαστε είναι ένα φορολογικό νομοσχέδιο, το οποίο θα ενισχύει τους μικρούς και μεσαίους αγρότες, βιοτέχνες, που κάθε τόσο μας λέτε ότι αποτελούν τη ραχοκοκαλιά της οικονομίας, αλλά τελικά αυτή τη ραχοκοκαλιά την έχετε κάνει κομματάκια, την έχετε διαλύσει. 
Θυμάμαι ότι πριν μερικούς μήνες, στον ν. 4172/2013, Κώδικας Φορολογίας Εισοδήματος, ο οποίος ακόμα δεν ξεκίνησε να εφαρμόζεται, σας κάναμε κριτική και σας λέγαμε «Κοιτάξτε, είναι πρόχειρος νόμος». Δεν πέρασαν λίγοι μήνες λοιπόν και έρχεστε με αυτό εδώ το νομοσχέδιο και με δώδεκα άρθρα να τροποποιείτε ένα νομοσχέδιο που δεν έχει καν εφαρμοστεί. 
Σήμερα γίνεται μεγάλη φιλολογία για το αν οι φόροι και οι κλίμακες έχουν προοδευτικότητα, αν ο φόρος είναι αριστερός κ.λπ.. Βγήκε ο κ. Βορίδης και κατέταξε σε τρεις κατηγορίες τους φόρους λέγοντας ότι αυτός είναι της Αριστεράς, ο άλλος είναι της Δεξιάς και πάει λέγοντας. Πραγματικά, μεταφράζετε τα πράγματα όπως θέλετε. 
Όταν εμείς μιλάμε για προοδευτικότητα, κύριε Υπουργέ και κυρίες και κύριοι συνάδελφοι της Νέας Δημοκρατίας και του ΠΑΣΟΚ, εννοούμε προοδευτικότητα όπου θα πληρώνουν λιγότερα οι φτωχοί και περισσότερα οι πλούσιοι. Εσείς αυτήν την προοδευτικότητα την αντιστρέφετε. Πληρώνουν, λοιπόν, περισσότερα οι φτωχοί και λιγότερα οι πλούσιοι. Και από εκεί και πέρα αρχίζετε τη φιλολογία περί αριστερών και δεξιών φόρων. 
Αυτό το νομοσχέδιο είναι και ταξικό, βαθιά ταξικό, και -αν θέλετε- εγώ το βλέπω και ως συνέχεια της συνολικής σας πολιτικής. Ξεκινήσατε με το ΤΑΙΠΕΔ, όπου παραδώσατε όλη την ιδιωτική περιουσία του δημοσίου και την ξεπουλάτε, κύριε Υπουργέ, σε τιμές εξευτελιστικές, αφαιρώντας και αναπτυξιακά εργαλεία, όπως τα λιμάνια, τα αεροδρόμια κ.λπ. και τώρα, αφού περάσατε σε αυτό το στάδιο, θα δούμε αύριο τι γράφετε με το νέο νομοσχέδιο και τις ειδικές διατάξεις για το ΤΑΙΠΕΔ. Μήπως σε αυτό αναφέρεται ότι μεταφέρετε και την έδρα του στο Λουξεμβούργο; Να τα δούμε αυτά και να δούμε, βέβαια, αν πρέπει να ξενυχτήσουμε απόψε για να μελετήσουμε το νέο πολυνομοσχέδιο που αφορά πέντε Υπουργεία, απ’ ό,τι ανακοινώθηκε από το Προεδρείο της Ολομέλειας. 
Αφού, λοιπόν, προχωρήσατε στη δημόσια περιουσία, τώρα προχωράτε και στην ιδιωτική. Και ξέρετε, αυτοί οι οποίοι θα το πληρώσουν περισσότερο είναι τα μικρά νοικοκυριά, τα μικρά διαμερίσματα, οι άνεργοι και τα χωριά μας. Διότι στα χωριά μας όλα χαρακτηρίζονται ως μονοκατοικίες, επειδή έχουν κι έναν κήπο -στο χωριό είναι. 
Έτσι, για παράδειγμα, στην Κόνιτσα, για μονοκατοικία εικοσιπενταετίας, ογδόντα τετραγωνικά μέτρα, εντός οικισμού, σε οικόπεδο πεντακοσίων τετραγωνικών μέτρων, με τιμή ζώνης 600 ευρώ, ο ΕΝΦΙΑ σήμερα είναι 230 ευρώ για το ακίνητο, 200 ευρώ για το οικόπεδο, δηλαδή σύνολο 430 ευρώ. Πλήρωνε με τον ΕΕΤΑ, χαράτσι του 2013, 285 ευρώ και έτσι έχουμε μία διαφορά, επιβάρυνση, 145 ευρώ, δηλαδή ποσοστιαία επιβάρυνση σε σχέση με πέρυσι 50,88%. Κι έχουμε άπειρα τέτοια παραδείγματα.","ΣΤΕΦΑΝΟΣ ΣΑΜΟΪΛΗΣ",452
"49794"," Λάθος κάνετε.","ΔΗΜΗΤΡΙΟΣ ΚΥΡΙΑΖΙΔΗΣ",263
"49795"," Δεν κάνει λάθος.","ΔΗΜΗΤΡΗΣ ΓΕΛΑΛΗΣ",85
"49796"," Μη διακόπτετε παρακαλώ, απαντήστε όταν έρθει η ώρα σας. Συνεχίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49797"," Μελετήστε τα λίγο και θα δείτε αν είναι λάθος. 
Έλαβα λοιπόν, κύριε Υπουργέ, μία διαμαρτυρία από την Ομοσπονδία Ιδιοκτητών Τουριστικών Καταλυμάτων Κέρκυρας -διότι είμαι Κερκυραίος- η οποία θέτει το εξής θέμα, ότι η φορολόγηση φυσικών προσώπων κάθε μορφής και κατηγορίας έχει την ίδια οικονομική επιβάρυνση με τις εταιρείες νομικών προσώπων, που οι εταιρείες νομικών προσώπων έχουν επιβάρυνση 0,33 τοις χιλίοις, σε αντίθεση με τις ατομικές επιχειρήσεις που φορολογούνται από 0,5% έως και 2% ανάλογα με την περιοχή που βρίσκονται. Λάβετέ το υπ’ όψιν σας για να δείτε τι γίνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Με το συζητούμενο νομοσχέδιο μονιμοποιείται το χαράτσι. Εφαρμόζετε αντικειμενικές αξίες με βάση το 2007. Η εμπορική αξία απ’ το 2007 έχει μειωθεί κατά 40%. Εσείς όμως κρατάτε τις παλιές αντικειμενικές αξίες. 
Επίσης, σε αυτό το νομοσχέδιο δίνετε ασυλία στον ειδικό διαχειριστή της ΕΡΤ ΑΕ. Είναι σκανδαλώδες, αν μη τι άλλο. 
Ένα άλλο σημείο του ΕΝΦΙΑ είναι ότι δεν έχει ανταποδοτικό χαρακτήρα, δηλαδή αυτό το οποίο θα εισπράξει δεν πάει ούτε στις κοινωνικές δομές, ούτε στην παιδεία, ούτε στην υγεία, ούτε στους μισθούς και στις συντάξεις, ούτε στο ξεπάγωμα της αγοράς. 
Σπέρνετε ανέμους, κύριε Υπουργέ και κύριοι της Νέας Δημοκρατίας, και γρήγορα έρχονται θύελλες. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΣΤΕΦΑΝΟΣ ΣΑΜΟΪΛΗΣ",452
"49798"," Παρακαλώ πάρα πολύ τους κυρίους ομιλητές να τηρούν τον χρόνο και να μην διακόπτουν. 
Τον λόγο έχει η κ. Ξουλίδου, Βουλευτής των Ανεξάρτητων Ελλήνων.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49799"," Ευχαριστώ, κύριε Πρόεδρε. 
Κυρίες και κύριοι συνάδελφοι, αν δεν με απατά η μνήμη μου, το τελευταίο διάστημα η Συγκυβέρνηση μας διαβεβαίωνε ότι δεν πρόκειται να λάβει νέα μέτρα δήθεν δημοσιονομικής προσαρμογής και ότι οι κόποι και οι θυσίες του ελληνικού λαού αρχίζουν να πιάνουν τόπο, ψευδεπίγραφες δηλώσεις που πλέον δεν μπορούν να συγκαλύψουν το έγκλημα που επιχειρείται σε βάρος της χώρας μας. 
Έπειτα από υποτιθέμενες διαβουλεύσεις και συνεχείς διορθώσεις, το Υπουργείο Οικονομικών κατέθεσε ένα φοροληστρικό νομοσχέδιο, που με μαθηματική ακρίβεια θα προκαλέσει την εξόντωση των μικρομεσαίων νοικοκυριών και επιχειρήσεων καθώς και των αγροτών, την απαξίωση της περιουσίας της ελληνικής οικογένειας και εν τέλει την ακόμα μεγαλύτερη οικονομική ύφεση.
Για άλλη μια φορά, η συγκυβέρνηση κατέθεσε εσπευσμένα ένα νομοσχέδιο για να ψηφιστεί το συντομότερο δυνατό, προκειμένου να περάσουν άκριτα και απροβλημάτιστα νέα μέτρα, που θα υποθηκεύσουν το μέλλον όλων των Ελλήνων. Με αμέτρητες αναφορές σε παλαιότερους νόμους και διατάξεις που θα πονοκεφάλιαζαν και τους πιο έμπειρους οικονομικούς επιστήμονες και φοροτεχνικούς, η ηγεσία του Υπουργείου Οικονομικών μάς εμφανίζει ένα σχέδιο νόμου άδικης φορολόγησης της ακίνητης περιουσίας και διαιωνίζει τη νοοτροπία της φοροεπιδρομής προς τα ελληνικά εισοδήματα και τα αναξιοποίητα ακίνητα και την αγροτική περιουσία. 
Τι ακριβώς επιδιώκετε, κύριε Υπουργέ, με αυτή την τακτική και με τέτοιου περιεχομένου φορολογικά νομοσχέδια; Η κοινωνία παραλύει κι εσείς συνεχίζετε τον αγώνα σας για τη δήθεν σωτηρία της Ελλάδας. Στην πραγματικότητα αυτό που κάνετε είναι να οδηγείτε τη χώρα σε ολοκληρωτική καταστροφή. Το έργο σας περιλαμβάνει μειώσεις μισθών, καταργήσεις θέσεων εργασίας στον δημόσιο τομέας, περικοπές σε συντάξεις, επιδόματα, σε δαπάνες στην υγεία, αύξηση αντιτίμου των δημόσιων συγκοινωνιών, κατάργηση φοροαπαλλαγών, αύξηση του ορίου ηλικίας συνταξιοδότησης κατά δύο έτη, αύξηση της ανεργίας και επιβολή αντιτίμου των 25 ευρώ στα νοσοκομεία. 
Επιμένετε ακόμα ότι θέλετε να μας σώσετε; Δεν έχετε αφήσει τίποτα όρθιο! Ρημάξατε τη χώρα, κύριοι της Συγκυβέρνησης, και τώρα βάλατε στόχο να καταστρέψετε ένα από τα πιο σημαντικά όνειρα του κάθε Έλληνα, αυτό της απόκτησης ιδιόκτητης κατοικίας. Αν δεν ζείτε σε άλλη χώρα, θα πρέπει να γνωρίζετε ότι για πολλές δεκαετίες ο Έλληνας ζούσε με το όνειρο να βάλει ένα κεραμίδι πάνω στο κεφάλι του και βλέποντας πως τα καταφέρνει στη διαχείριση των οικονομικών του προχώρησε και στην απόκτησή του. 
Το όνειρο όμως αυτό, κύριοι της Συγκυβέρνησης, το μετατρέψατε κυριολεκτικά σε εφιάλτη. Το κεραμίδι πέφτει να πλακώσει τη μικρομεσαία ελληνική οικογένεια και να μετατρέψει την καθημερινότητά της σε πραγματικό Γολγοθά. Εσείς όμως περί άλλα τυρβάζετε. Λέτε ότι όλα αυτά τα μέτρα είναι βασική προϋπόθεση για την επάνοδο της χώρας σε τροχιά ανάπτυξης και την εξασφάλιση της οικονομικής της ανεξαρτησίας και αυτονομίας. 
Μα για ποια ανάπτυξη μιλάτε; Με αυτήν την ύφεση που έχουμε, με την ανεργία, τις μειώσεις των μισθών και των συντάξεων, την επιβολή δεκάδων άδικων φόρων έχετε ξεζουμίσει τον μέσο Έλληνα. 
Έτσι θα οδηγήσετε τη χώρα σε πορεία εξόδου από την κρίση και σε ουσιαστική και όχι «δημιουργική» ανάκαμψη; 
Και σε τελική ανάλυση, πώς περιμένετε να γεμίσετε τα κρατικά ταμεία που εσείς με τις κυβερνητικές σας επιλογές αδειάσατε; Επιβάλλοντας φόρους στη μικρή και μεσαία τάξη, τα εισοδήματα της οποίας έχετε προηγουμένως συνθλίψει; Μα, επιτέλους δεν γνωρίζετε ότι «ουκ αν λάβοις παρά του μη έχοντος»; 
Δεν πείθετε κανέναν πλέον, κύριοι της Συγκυβέρνησης, ότι προασπίζεστε τα εθνικά μας συμφέροντα ή ό,τι εξ αυτών αφήσατε ανέγγιχτο. Και έρχεται τώρα και η απειλή των πλειστηριασμών από τους πρώτους μήνες της επόμενης χρονιάς, να δώσει τη χαριστική βολή. Φοβάμαι ότι πάτε να αποτελειώσετε ό,τι απέμεινε από την τραυματισμένη από τα μνημόνια ανταγωνιστικότητα και βιωσιμότητα της ελληνικής οικονομίας και κοινωνίας. 
Και έτσι, ερχόμαστε σήμερα να συζητάμε με συνοπτικές και –επιτρέψτε μου την έκφραση- αντιδημοκρατικές διαδικασίες το νομοσχέδιο στο οποίο κατέληξε το Υπουργείο Οικονομικών, χωρίς να έχει αφουγκραστεί τις ανάγκες και τις δυσκολίες που διέρχονται τα ελληνικά νοικοκυριά, αλλά και χωρίς να λαμβάνει υπ' όψιν την κατεστραμμένη φοροδοτική ικανότητα των Ελλήνων. 
Κύριοι της Συγκυβέρνησης, κυρίες και κύριοι συνάδελφοι, ο ενιαίος φόρος ακινήτων, αυτή η ευρηματική πατέντα μονιμοποίησης του περιβόητου χαρατσιού του Βενιζέλου, είναι και αντισυνταγματικός και άδικος. Είναι αντισυνταγματικός, διότι το ίδιο το Συμβούλιο της Επικρατείας είχε αποφανθεί ότι το ειδικό τέλος ακινήτων δεν είναι πάγιος φόρος, δηλαδή δεν θα καταβάλλεται μόνιμα και σταθερά, αλλά είναι έκτακτος και έχει επιβληθεί για δύο χρόνια. 
Επιπλέον, ο ενιαίος φόρος παραβιάζει κάθετα και κατηγορηματικά τη βασική συνταγματική αρχή της πληρωμής φόρων ανάλογα με τη φοροδοτική ικανότητα των πολιτών. 
Πάνω απ’ όλα, όμως, είναι άδικος, διότι πρώτα απ’ όλα γιατί άδικη θεωρούμε τη φορολόγηση οποιωνδήποτε ακινήτων ακόμα και αυτών που δεν αποφέρουν εισόδημα. Η μεγαλύτερη αδικία, όμως, του νέου φορολογικού επινοήματος παραμένει το γεγονός ότι θα επιβληθεί επί πλασματικών αντικειμενικών αξιών, καθώς οι τιμές ζώνης με τις οποίες υπολογίζονται τα φορολογικά κλιμάκια βασίζονται σε στρεβλές τιμές. 
Χαρακτηριστικό της κυβερνητικής αδιαλλαξίας είναι το γεγονός ότι οι αντικειμενικές τιμές παραμένουν αμετάβλητες εδώ και έξι χρόνια, καθώς το Υπουργείο Οικονομικών αρνείται να τις προσαρμόσει στην εικόνα της αγοράς που έχει δημιουργηθεί εξαιτίας της οικονομικής κρίσης, λες και οι κύριοι της Συγκυβέρνησης δεν έχουν αντιληφθεί την ύφεση που υφίσταται η αγοραπωλησία ακινήτων, ώστε με μέτρα και κίνητρα να συμβάλλουν στην ανάπτυξή της περιορίζοντας τις δυσχέρειες που έχουν παγώσει την αγορά. 
Για άλλη μια φορά, η μεσαία ιδιοκτησία θα υποστεί τις συνέπειες της νέας φοροεπιδρομής, αφού θα κληθεί να σηκώσει το μεγαλύτερο βάρος του νέου φόρου καταβάλλοντας περισσότερα χρήματα απ’ αυτά που πλήρωσαν την προηγούμενη χρονιά.
Ταυτόχρονα, επιβαρύνεται και η αγροτική περιουσία, καθώς πλέον οι ελαφρύνσεις στα αγροτεμάχια θα είναι πολύ μικρές. Έτσι, οι Έλληνες αγρότες που έχουν ήδη υποστεί τις συνέπειες της γενικότερης οικονομικής ύφεσης, γίνονται εκ νέου θύματα της νέας φοροκαταιγίδας, αφού επιβαρύνονται με φορολόγηση των αγροτεμαχίων τους, ανεξάρτητα από τη χρήση τους. Με τον τρόπο αυτό μετατρέπονται σε εν δυνάμει ακτήμονες, αφού σε αρκετές περιπτώσεις θα αναγκαστούν να πουλήσουν την όποια ακίνητη περιουσία κατέχουν, εφόσον η κατοχή της γίνεται πια δυσβάστακτη. 
Φυσικά, όλοι αντιλαμβανόμαστε ότι η ταυτόχρονη μείωση της φορολογίας και για τη μεταβίβαση των ακινήτων εξυπηρετεί τη μεσοπρόθεσμη συγκέντρωσή τους σε συγκεκριμένα μεγαλοσυμφέροντα, προκειμένου να προχωρήσουν τα επενδυτικά τους σχέδια. 
Στο στόχαστρο του νέου φόρου μπαίνουν και οι πολύτεκνοι, καθώς δεν λαμβάνεται ειδική φροντίδα γι’ αυτούς, όπως επιτάσσει το άρθρο 21, παράγραφος 2 του Συντάγματος. Δεν είναι δυνατόν μετά τη φορολογική επιδρομή κατά των πολυτέκνων με την κατάργηση του αφορολόγητου για τα παιδιά, να φορολογείται και η πρώτη κατοικία τους με το φόρο των ακινήτων. 
Η άδικη μεταχείριση, λοιπόν, των πολυτέκνων συνεχίζεται, καθώς οι εξαιρέσεις που προβλέπονται είναι μόνο πλασματικές και υποκριτικές. Και εξηγώ αμέσως τι εννοώ: Για έναν πολύτεκνο με σύζυγο και τέσσερα προστατευόμενα τέκνα, για τον οποίο το όριο της φτώχειας είναι 21.000 ευρώ περίπου, ο νόμος μειώνει το ποσό κατά 40%, κάτω του ορίου της φτώχειας, δηλαδή το κατεβάζει στις 14.000 ευρώ. Επιπλέον, για να τύχει μειωμένης φορολόγησης ένας άγαμος, πρέπει να έχει κατοικία μέχρι εκατόν πενήντα τετραγωνικά μέτρα και το ίδιο και ο πολύτεκνος, ανεξαρτήτως του αριθμού των παιδιών του. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Κυρίες και κύριοι συνάδελφοι, αυτά τα πράγματα είναι αστείες προχειρότητες που αποδεικνύουν το μέγεθος της καταστροφικής και γενοκτόνας πολιτικής σας. 
Κλείνοντας, κυρίες και κύριοι συνάδελφοι, θα ήθελα να επισημάνω ότι οι φόροι των ακινήτων θα πρέπει να είναι λογικοί και αναλογικοί της φοροδοτικής ικανότητας των πολιτών, προκειμένου να μπορούν να πληρώνονται και έτσι, να αποτελούν σημαντικές προσόδους για τα κρατικά ταμεία. 
Μετά τη δυσάρεστη διαπίστωση ότι το μέσο ελληνικό νοικοκυριό και η ελληνική επιχείρηση έχουν εξαντλήσει τα όρια αντοχής τους και έχουν περιέλθει σε δεινή οικονομική θέση, απόρροια της συνεχιζόμενης ύφεσης της αγοράς, της μείωσης των μισθών και των συντάξεων και της επιβολής νέων φόρων και τελών, καλούμε τη Συγκυβέρνηση να δώσει επιτέλους κίνητρα για ανάπτυξη και ανάκαμψη της ελληνικής οικονομίας, αποσύροντας το περιουσιοκτόνο νομοσχέδιο, το οποίο, προφανώς, και καταψηφίζω.","ΣΤΑΥΡΟΥΛΑ ΞΟΥΛΙΔΟΥ",375
"49800"," Τον λόγο έχει ο Βουλευτής της Δημοκρατικής Αριστεράς κ. Ψύρρας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49801"," Κυρίες και κύριοι συνάδελφοι, η Αριστερά πάντα μιλούσε για την άμεση φορολογία σε όλους ανεξαιρέτως τους έχοντες και τους κατέχοντες. Ο μακαρίτης Παπαγιαννάκης έλεγε ότι ο δίκαιος φόρος είναι μέτρο φιλολαϊκό. Όχι ο οποιοσδήποτε φόρος αλλά ο δίκαιος φόρος. Διότι, ο δίκαιος φόρος είναι εκείνος που μοιράζει τα βάρη αναλογικά. 
Και επειδή είμαι φιλόλογος, θα ήθελα να σας θυμίσω ότι πριν από δυόμισι χιλιάδες χρόνια, ο Δήμος των Αρχαίων Αθηναίων εδώ σε αυτήν την πόλη θέσπισε τότε για το κοινό των Αθηναίων την άμεση και προοδευτική φορολογία. Αυτό δεν είναι απλώς μία δοκιμασμένη βασική αρχή για να χτιστεί ένα σταθερό και απλό φορολογικό σύστημα αλλά μία αρχή που κάνει κατάδηλη την έννοια της ισότητας σε μία δημοκρατία. Και τονίζω ότι το φορολογικό σύστημα αφορά την καρδιά, την ουσία της δημοκρατίας, αλλά συνήθως το ξεχνούν όλοι οι τεχνοκράτες της κατασκευής φορολογικών συστημάτων, που προσεγγίζουν το ζήτημα ταμειακά και εισπρακτικά. Βάζουν τον υπολογιστή στο πρόγραμμα και ψάχνουν να βρουν με ποιους συνδυασμούς βγαίνουν τα περισσότερα λεφτά. 
Έτσι, λοιπόν, μετά από πολλές συσκέψεις, ηθελημένες διαρροές που τροφοδότησαν για πολύ καιρό τα τηλεοπτικά παράθυρα, μετά από δηλώσεις και λογής μπαϊράκια Βουλευτών, έρχεται το νομοσχέδιο για την ακίνητη περιουσία και διαπιστώνουμε ότι ουσιαστικά καταστρατηγείται η προοδευτικότητα της φορολόγησης. Έτσι, επιβαρύνονται οι φτωχότεροι και ελαφρύνονται οι πλουσιότεροι. 
Τόσος χρόνος, τόση σκέψη, τόση συζήτηση είχαν ως αποτέλεσμα ακριβώς να καταστρατηγηθεί η βασική αρχή που ανέφερα, δηλαδή η αρχή της προοδευτικότητας στη φορολογία. Και μην μου πείτε ότι μας στρίμωξε η τρόικα και έπρεπε να μαζέψουμε 2,6 δισεκατομμύρια. Αυτό μπορούμε να το δεχθούμε προς στιγμήν ότι είναι έτσι. Όμως, γιατί η κατανομή των βαρών έγινε με το συγκεκριμένο τρόπο; Ιδού το ερώτημα. Διότι ο τρόπος του καταμερισμού και της κατανομής των βαρών είναι εκείνος που εκτός των άλλων έχει το μέγα πρόβλημα. 
Αποδεικνύεται, λοιπόν, ότι σε όλο το διάστημα των συζητήσεων, το ζητούμενο δεν ήταν πώς θα διαμορφωθεί ένα συγκεκριμένο, σοβαρό, φορολογικό σύστημα, αλλά το πώς θα διευθετηθούν οι πιέσεις ισχυρών ομάδων συμφερόντων που ζητούσαν ελαφρύνσεις, λαμβάνοντας υπ' όψιν, βεβαίως, και τις ψηφοθηρικού χαρακτήρα πιέσεις των Βουλευτών. Έτσι, το νομοσχέδιο βρίθει από λογής πονηρές διευθετήσεις, σχετικά με το πώς τελικά θα ευνοήσουμε τους τάδε και δεν θα πιέσουμε πολύ τους δείνα.
Άλλωστε, είναι χαρακτηριστικό ότι ως τώρα δεν φέρατε το περιουσιολόγιο, το οποίο και παραπέμψατε σιωπηλά στη χώρα τού ποτέ. Γνωρίζουμε ότι το περιουσιολόγιο είναι ένα σημαντικότατο εργαλείο, χωρίς το οποίο δεν θα συγκροτείται ουσιαστική φορολογική πολιτική και κυρίως δεν υπάρχει περίπτωση να παραχθεί δίκαιος φόρος. 
Σε γενικές γραμμές με το νομοσχέδιο που φέρατε χτυπάτε τους ήδη χτυπημένους από την κρίση, με αποτέλεσμα να διαλύεται η εναπομείνασα μεσαία τάξη, διότι ελαφρύνετε τη μεγάλη ακίνητη περιουσία και παγιώνετε την υπερφορολόγηση της μικρής και μεσαίας. Δεν προβλέπεται αφορολόγητο όριο για την εντός σχεδίου ακίνητη περιουσία, όπως και για τα αγροτεμάχια. Δεν εξαιρείτε τους ανέργους και τα άτομα που ζουν κάτω από τα όρια της φτώχειας. Δεν προστατεύετε τις ευπαθείς ομάδες και αυτούς που αντικειμενικά πλέον δεν μπορούν να πληρώσουν. Δεν λαμβάνετε υπ' όψιν την αδυναμία των υπερχρεωμένων νοικοκυριών να πληρώσουν. Δεν βλέπετε ότι οι φοροαπαλλαγές για τα νοικοκυριά που βρίσκονται κάτω από το όριο της φτώχειας, όπως είναι οι τρίτεκνες και πολύτεκνες οικογένειες και οι ανάπηροι, είναι εντελώς εικονικές, αφού οι προϋποθέσεις που βάζετε, είναι να μην χρωστούν ούτε 1 ευρώ στην εφορία και στα ασφαλιστικά ταμεία, πράγμα που δεν συμβαίνει. 
Δεν αντιλαμβάνεστε ότι σχεδόν 27 εκατομμύρια στρέμματα βοσκοτόπων είναι δημόσιες εκτάσεις που ενεργοποιούν δικαιώματα –άμεσες ενισχύσεις- που δεν μπορούν να φορολογηθούν και οι οποίες βρίσκονται σε φτωχές ορεινές περιοχές και αποτελούν την κτηνοτροφική δραστηριότητα στη χώρα. 
Δεν αντιλαμβάνεστε ότι μεγάλο μέρος των αγροτεμαχίων αφορούν ενοικιαζόμενες εκτάσεις και η φορολογία τους τελικά θα μετακυλιστεί στους ενοικιαστές επαγγελματίες αγρότες. 
Δεν βλέπετε ότι τα αγροτεμάχια και τα οικόπεδα εντός ζώνης και οικισμού, τα οποία καλλιεργούνται από κατά κύριο επάγγελμα αγρότες, πρέπει να έχουν αντιμετώπιση των υπόλοιπων αγροτεμαχίων για όσο διάστημα καλλιεργούνται. 
Δεν αντιλαμβάνεστε ότι με τα μέτρα σας τα παραδοσιακά ορεινά χωριά θα ρημάξουν από τα παρατημένα σπίτια. 
Τελικά, δεν αντιλαμβάνεστε ότι το άρθρο 7 είναι ουσιαστικά η μετωνυμία της αναλγησίας. 
Η ΔΗΜΑΡ πιστεύει ότι για να παραχθεί από το ελληνικό Κοινοβούλιο ένας δίκαιος φόρος, πρέπει: 
Πρώτον, να μην είναι φόρος ακινήτων αλλά φόρος ακίνητης περιουσίας, ώστε να υπάρχει ισχυρή προοδευτικότητα στη φορολόγηση και μάλιστα με πολλές κλίμακες.
Δεύτερον, να έχει αφορολόγητο όριο και για την εντός σχεδίου ακίνητη περιουσία και για τα αγροτεμάχια. 
Τρίτον, να εξαιρεί τους ανέργους και τα άτομα που απειλούνται από τη φτώχεια, που βρίσκονται κάτω από τα όρια της φτώχειας. 
Τέταρτον, να κάνει διάκριση ανάμεσα στην ακίνητη περιουσία φυσικών προσώπων και στην ακίνητη περιουσία των επιχειρήσεων, γιατί η μεν πρώτη αφορά περιουσία, ενώ η δεύτερη παραγωγικό συντελεστή.
Πέμπτον, να φορολογεί την ακίνητη μοναστηριακή και εκκλησιαστική περιουσία με εξαίρεση μόνο τους ναούς. 
Όλα αυτά τα καθ’ ημάς αυτονόητα της δίκαιης φορολόγησης δεν υπάρχουν σε αυτόν τον νόμο και για αυτό καταψηφίζουμε.
Ευχαριστώ. 
(Χειροκροτήματα από την πτέρυγα της ΔΗΜΑΡ)","ΘΩΜΑΣ ΨΥΡΡΑΣ",557
"49802"," Κύριοι συνάδελφοι, θα ήθελα να σας ενημερώσω ότι κατά τη χθεσινή ονομαστική ψηφοφορία για τη χρηματοδότηση των κομμάτων, ο Προεδρεύων εκ παραδρομής στην επιστολική ψήφο του Βουλευτή της Α’ Θεσσαλονίκης των Ανεξάρτητων Ελλήνων, κ. Γαβριήλ Αβραμίδη, εκφώνησε ότι ψηφίζει «ΝΑΙ» αντί του ορθού «ΟΧΙ». Έγινε διόρθωση στο πρωτόκολλο ψηφοφορίας και στα Πρακτικά της χθεσινής συνεδρίασης.
Το λόγο έχει ο κ. Κυρίτσης, βουλευτής της Δημοκρατικής Αριστεράς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49803"," Κυρίες και κύριοι συνάδελφοι, κύριε Υπουργέ, αυτό το νομοσχέδιο με ξεπερνάει. Οι χειρισμοί της Κυβέρνησης στον φόρο ακινήτων δείχνουν ότι το οικονομικό επιτελείο για μεγάλο διάστημα βρισκόταν σε καθεστώς πλήρους σύγχυσης. Ωστόσο, το νομοσχέδιο που έχουμε μπροστά μας αποδεικνύει ότι η περίοδος σύγχυσης παρήλθε και ότι το νομοθέτημα απέκτησε μια λογική, την εισπρακτική λογική σε σημείο αμόκ.
Δεν εξηγείται αλλιώς ότι σε μια χώρα που οι αξίες των ακινήτων έχουν υποχωρήσει και η φοροδοτική ικανότητα των πολιτών έχει εξαντληθεί, η Κυβέρνηση επιμένει να υπερφορολογεί τους πάντες και τα πάντα. Γι’ αυτό και το επαίσχυντο αυτό νομοσχέδιο, κύριε Υπουργέ, πρέπει να αποσυρθεί. 
Σας καλώ να το αποσύρετε, κύριε Υπουργέ. Κι εσείς, συνάδελφοι, ελάτε να κάνουμε μια υπερκομματική επιτροπή. Να φτιάξουμε από την αρχή ένα νομοσχέδιο λογικό, χωρίς ιδεοληψίες και προκαταλήψεις. Γιατί όποιος διαβάσει με προσοχή το νομοθέτημα, θα διαπιστώσει ότι λείπουν όλες οι προϋποθέσεις που θα τον καταστήσουν κοινωνικά δίκαιο αυτόν το νέο φόρο. 
Έννοιες, όπως η διεύρυνση της φορολογικής βάσης, η ισχυρή προοδευτικότητα φορολόγησης και το αφορολόγητο όριο, απουσιάζουν πλήρως. Οι δε απαλλαγές, που θα έπρεπε να προσφέρουν μια ανακούφιση στις πλέον ευάλωτες κοινωνικές ομάδες, συνοδεύονται από προϋποθέσεις μη ρεαλιστικές, με αποτέλεσμα να απευθύνονται μόνο σε ελάχιστους. 
Τι κάνει, όμως, το οικονομικό επιτελείο; Διακηρύσσει βαρύγδουπα ότι θα φορολογήσει τον πλούτο. Μάλιστα. Διαφωνεί κανένας εδώ να μη φορολογήσει τον πλούτο; Το πρόβλημα είναι, τι είναι όμως ο πλούτος; Τι εννοεί η Κυβέρνηση ως πλούτο και πως τον αντιμετωπίζει; 
Ας υποθέσουμε, κύριε Υπουργέ, ότι εσείς έχετε 2 εκατομμύρια φορολογημένα κανονικά και τα έχετε στην τράπεζα κι έχω κι εγώ 2 εκατομμύρια. Έχουμε και δύο πλούτο; Έχουμε και οι δύο πλούτο. 
Εσείς, λοιπόν, από την τράπεζα παίρνετε τόκους. Έρχεται το κράτος -πολύ σωστά- και σας παίρνει το 15% από την αξία του κεφαλαίου σας. 
Εγώ χτίζω ένα σπίτι αξίας 2 εκατομμυρίων. Η κατασκευή του σπιτιού -σημειωτέον- θα δώσει δουλειά σε εκατόν είκοσι έξι επαγγέλματα. Έρχεται, λοιπόν, η Κυβέρνηση και μου φορολογεί όχι την απόδοση, όπως γίνεται στα δικά σας λεφτά, αλλά το κεφάλαιο των 2 εκατομμυρίων, ένα κεφάλαιο που έχει υποτιμηθεί και μάλιστα έχει υποτιμηθεί κατά 50%.
Προς Θεού, δεν εννοώ να φορολογήσετε τις καταθέσεις ή το κεφάλαιο στις τράπεζες. Τι εννοώ; Το παράλογο αυτό της κατάστασης, να επισημάνω τι είναι ο πλούτος. Εκεί δεν υπάρχει πλούτος και δεν τον πειράζουμε, παρά μόνο παίρνουμε τους τόκους; Κι εδώ υπάρχει πλούτος, ο οποίος μάλιστα δεν υπάρχει καν γιατί έχει πέσει η αξία του κατά 50% και τον φορολογούμε; 
Να μην αναφερθώ και σε άλλα θέματα, όπως τα διατηρητέα, επειδή ζω -έχω το πατρικό μου- σε διατηρητέα περιοχή. Τα έχετε τσακίσει εντελώς.
Στον αντίποδα, το νομοσχέδιο περιλαμβάνει το άρθρο 7 που αφορά στη χορήγηση εκπτώσεων και την αναστολή πληρωμής φόρου. Δίκαιο; Βεβαίως. Λογικό; Απολύτως. Το ζήτημα όμως στη συγκεκριμένη περίπτωση δεν έχει να κάνει με την απαλλαγή η οποία είναι επιβεβλημένη. Οι προϋποθέσεις, όπως περιγράφονται επί της ουσίας, αφορούν ελάχιστους. Ως εκ τούτου μια μεγάλη μερίδα φορολογουμένων που χρήζουν ιδιαίτερης κοινωνικής προστασίας καλούνται να πληρώσουν σαν να είναι εισοδηματίες, κύριε Υπουργέ.
Αν θέλουμε πραγματικά να βοηθήσουμε τους πλέον ευάλωτους συμπολίτες μας, θα πρέπει να αναπροσαρμόσουμε τα κριτήρια της διάταξης. Χρειάζεται αύξηση του ποσοστού του φορολογητέου εισοδήματος, αναπροσαρμογή του ποσοστού αναπηρίας. 
Επίσης, θεωρώ αδιανόητο να μην υπάρξει πλήρης φοροαπαλλαγή για τους άνεργους και τους τρίτεκνους. 
Τέλος, θα πρέπει να απαλειφθεί και η προϋπόθεση των ληξιπρόθεσμων οφειλών προς το δημόσιο και τα ασφαλιστικά ταμεία. Αυτό απαιτεί η κοινή λογική. Αποτελεί υποχρέωσή μας προς τους πλέον ευάλωτους και η τροπολογία που κατέθεσε η Δημοκρατική Αριστερά σε αυτήν τη λογική υπακούει.
Ξέρετε, κύριε Υπουργέ, η ηρωίδα στον «Γλάρο» του Τσέχωφ θα πει «ευλογημένος ο οποίος μια τέτοια νύχτα έχει ένα σπίτι και μια φωτιά να ζεσταθεί». Σε αυτό το σημείο βρίσκεται η Ελλάδα, κύριε Υπουργέ. Τη φωτιά την αφαιρέσατε. Κι εσείς τώρα πάτε να αφαιρέσετε και το σπίτι.
Κυρίες και κύριοι συνάδελφοι, θα ήθελα να κάνω μια μικρή ιστορική αναδρομή. 
Η Αγγλία κάποτε φορολόγησε τα παράθυρα. Έκλεισαν τα παράθυρα, αρρωστήσανε οι Άγγλοι. Ο Όθωνας αντίστοιχα φορολόγησε παράθυρα και καμινάδες. 
Σας έχω και το καλύτερο. Ο μεγάλος Νίκος Τσιφόρος στο βιβλίο του «Εμείς και οι Φράγκοι» αναφέρεται στο Θωμά Πρελούμποβιτς, Δεσπότη της Ηπείρου, με έδρα τα Γιάννενα. Κάποια στιγμή -όπως κι εσείς τώρα, κύριε Στουρνάρα, έτσι και αυτός- ευρισκόμενος σε φορολογικό αμόκ είχε μια λαμπρή ιδέα. Τι σκέφτηκε; «Η πόλη αυτή δεν είναι δική μου; Επομένως και ο αέρας δεν είναι δικός μου; Μάλιστα εξοχότατε.» Και πήγε και φορολόγησε τον αέρα. Ιστορικό.
 Μη βιαστεί κανείς να βάλει στοίχημα. Κύριε Στουρνάρα, είμαστε ένα βήμα πριν μας φορολογήσετε και τις αναπνοές. Γι’ αυτό σας λέω ότι αυτό το νομοσχέδιο πρέπει να το αποσύρετε. Πρέπει να καθίσουμε να το ξαναφτιάξουμε από την αρχή. Είμαι υπέρ του να φορολογηθούν τα ακίνητα, αλλά όχι με αυτό το νομοσχέδιο. 
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΓΕΩΡΓΙΟΣ ΚΥΡΙΤΣΗΣ",266
"49804"," Το λόγο έχει ο κ. Πάρις Μουτσινάς.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49805"," Ευχαριστώ, κύριε Πρόεδρε, κύριοι συνάδελφοι, κύριε Υπουργέ.
Κύριε Υπουργέ, έχω την αίσθηση -και το κατανοείτε- ότι είστε σε ένα φαύλο κύκλο της οικονομίας. Βρίσκεστε μέσα στην παγίδα του χρέους κι έχετε εγκλωβιστεί. 
Όλα γίνονται κάτω από τον πανικό του χρέους χωρίς να βλέπετε την κοινωνία, τους ανθρώπους, την ανάπτυξη, την προοπτική.
Συζητούμε και σήμερα έναν ακόμα φορολογικό, εισπρακτικό νόμο ,στην ίδια κατεύθυνση δυστυχώς, με ανάπηρη προοδευτικότητα, άδικο και αντιαναπτυξιακό. Το περιουσιολόγιο, ένα αναγκαίο εργαλείο για ένα σοβαρό νόμο φορολογίας ακινήτων, δεν έχει δυστυχώς ολοκληρωθεί και πάει πίσω από εξάμηνο σε εξάμηνο.
Κύριε Υπουργέ, σκάβετε σε ένα πηγάδι, σε λάθος κατεύθυνση και νερό δεν πρόκειται να βρείτε. Αυτό είναι σίγουρο. Δεν ξέρω πού θα πάει αυτή η κατάσταση. Το καταλαβαίνετε και μόνος σας πια και είδατε από τις πρώτες αντιδράσεις σήμερα ότι οι δικοί σας Βουλευτές δεν συμφωνούν, απλώς κατ’ ανάγκη ψηφίζουν. 
Το λογιστικό πρωτογενές πλεόνασμα είναι ένα καλό επικοινωνιακό πλεονέκτημα στις εξωτερικές σας σχέσεις αλλά στο εσωτερικό, όλοι γνωρίζουμε, την πραγματική του διάσταση, εικόνα και αξία. Μη ξεγελιόμαστε και μην παρασυρόμαστε. Η συνταγή των δανειστών, το μνημόνιο, απηχεί μόνο τη φωνή των δανειστών και όχι τις ανάγκες της χώρας και του λαού. 
Ο φόρος ακίνητης περιουσίας είναι συνολικά ένας ενισχυμένος σε έσοδα φόρος από 1,6% του ΑΕΠ το 2013 στο 2,8. Είναι διπλά άδικος. Και για να έχουμε μία αντικειμενική σύγκριση, σας θυμίζω ότι η Κυβέρνηση είχε θεσπίσει το ΕΕΤΗΔΕ καταχρηστικά για δύο χρόνια, το επέκτεινε στο 2013 ενισχυμένο και το εφαρμόζει και στο 2014 ελαφρά βελτιωμένο -δυστυχώς, γιατί θα έπρεπε να έχει καταργηθεί- συνοδευόμενο από τον φόρο ακίνητης περιουσίας επί του συνόλου της περιουσίας άνω των 300.000 ευρώ. 
Είναι, λοιπόν, διπλός και άδικος φόρος. Υπολογίζεται επί πλασματικής αντικειμενικής αξίας, με του 2007. Ο κύριος φόρος υπολογίζεται από το πρώτο ευρώ, ενώ οι δεσμεύσεις ήταν να υπάρχει απαλλαγή 50.000 για τα αστικά ακίνητα και 20.000 για τα αγροτικά. Ποινικοποιεί τη φτώχεια του οφειλέτη στο δημόσιο, δυστυχώς. Άρα, τα κριτήρια για απαλλαγή από την εφορία για τους φτωχούς, ακόμα και γι’ αυτούς των κάτω των 9.000 ευρώ, δεν έχει καμμία αξία. Ποιος φτωχός ή επιχειρηματίας που έχει κλείσει την επιχείρησή του δεν οφείλει σήμερα στην εφορία; 
Ο υπολογισμός της εισπραξιμότητας του 75% φορτώνει βεβαιωμένους και μη εισπρακτέους φόρους στους συνεπείς φορολογούμενους. Αποδεικνύει για μια ακόμα φορά και τη δική σας αναξιοπιστία αλλά και την έλλειψη πίστης απέναντι στο εγχείρημα αυτό. Δεν είναι προοδευτικός, φορολογεί τα μεσαία νοικοκυριά υπερβολικά και απαλλάσσει μέχρι και 35% τις μεγάλες περιουσίες άνω του 1 εκατομμυρίου. Υπάρχουν και παραδείγματα. Δεν έχω το χρόνο. 
Είναι ανάλγητος, γιατί εξαιρούνται από τη φοροαπαλλαγή οι ανάπηροι, ενώ παρατείνει το φόρο 20% των διαφημίσεων μέχρι το ’15 και απαλλάσσει από το φόρο των ακινήτων των ναυτιλιακών εταιρειών ακόμα τις offshore εταιρείες. 
Είναι αντιαναπτυξιακός, κύριε Στουρνάρα –θέλω αυτό να το παρακολουθήσετε- γιατί φορολογείται, δυστυχώς, κάτω από την πίεση του πανικού, όπως είπα προηγουμένως και τα εργαλεία, τους συντελεστές παραγωγής, που αυτό είναι αντιοικονομικό. Φορολογεί τα αγροκτήματα, τους βοσκοτόπους, την επαγγελματική στέγη κ.λπ.. Απαράδεκτο. 
Φορολογείτε τους βοσκότοπους σε μία κτηνοτροφία που σήμερα πάσχει, υποφέρει από πολλά προβλήματα. Ο κτηνοτρόφος μετά βίας επιβιώνει μέσα στα χρέη. Τα 100 ευρώ τα διακόσια στρέμματα για ένα βοσκότοπο που δεν είναι μεγάλος, είναι πολύ μεγάλη αξία. Θα καταλήξουν αυτοί οι βοσκότοποι σε γερμανικά φωτοβολταϊκά συστήματα, γιατί έχουν ιδιαίτερο ενδιαφέρον, είναι μεγάλες εκτάσεις και προσήλια. Καταλαβαίνετε τι λέω. 
Είναι μη ανταποδοτικός, γιατί δεν αποδίδεται στην κοινωνία, στους ΟΤΑ για παράδειγμα, ή στην κοινωνική πολιτική. Αποδομεί την κοινωνική συνοχή, αφού και για τα νησιά θα πάψουν οι απαλλαγές φόρου από το 2016.
Επιπλέον, φορολογείτε τα διατηρητέα, που με πολύ κόπο αυτήν τη στιγμή συντηρούν οι ιδιοκτήτες τους, καθώς επίσης και τα υποθηκευμένα στις τράπεζες, που η ιδιοκτησία είναι υπό αίρεση μέχρι την αποπληρωμή του δανείου.
Κύριε Υπουργέ, πρέπει αυτή η χώρα επιτέλους να αποκτήσει ένα φορολογικό νόμο κι έναν φορολογικό νόμο και στα ακίνητα που να είναι και αναπτυξιακός νόμος, κοινωνικά δίκαιος και προοδευτικός. 
Πρέπει να φορολογηθεί η μεγάλη ακίνητη περιουσία και ο πλούτος άνω των 500.000 ευρώ σήμερα και προοδευτικά άνω των 800.000 ευρώ. Κι εκεί δεν θα πάμε με τη λογική του πόσα θα πάρουμε. Όσα πάρουμε, χωρίς να συντρίψουμε ανθρώπους και υπολήψεις. 
 Η μεσαία περιουσία σήμερα φορολογείται από δεκάδες φόρους στην πραγματικότητα. Δεν φορολογούνται σε καμμία περίπτωση ακίνητα εργαλεία παραγωγής -αναφέρθηκα προηγουμένως- και ο φόρος πρέπει να είναι ανταποδοτικός. 
Θα μου πείτε τώρα, πού θα βρούμε τα ισοδύναμα. Γιατί συνηθίζετε να το ρωτάτε. 
Κύριε Υπουργέ, χρειάζεται να βγείτε από το φαύλο κύκλο του χρέους και την παγίδα αυτή που έχετε πέσει. Χρειάζεται να βγείτε από το πηγάδι, να βγείτε στο φως του ήλιου, να αντικρίσετε την κοινωνία με τις δυνατότητές της, με τα προβλήματα και τις ανάγκες της, για να μπορέσουμε πραγματικά να καταλάβουμε τι χρειάζεται σήμερα η κοινωνία αυτή. Χρειάζεται να τονώσετε την αυτοπεποίθηση των πολιτών, την αμοιβαία εμπιστοσύνη στο κράτος που δεν υπάρχει. Είναι ένα κράτος μπαταχτσής που δεν πληρώνει τις υποχρεώσεις του. Χρειάζεται να δώσετε έμπνευση και εργασία στους πολίτες και με πολιτική βούληση και τόλμη, αν έχετε, εφαρμόστε ένα εθνικό σχέδιο επανεκκίνησης της οικονομίας. 
Θα πω μερικά πράγματα για την επανεκκίνηση. Χρειάζεται, κατ’ αρχάς -για να το πω απλά- να προχωρήσουν επιτέλους οι μεταρρυθμίσεις και η εξυγίανση του πολιτικού συστήματος. Να πατάξετε την παραοικονομία, τη φοροδιαφυγή και τη διαφθορά. Δεν το κάνετε. Ακούστε τι λέει ο κ. Σούρλας, δεν σας λέω κανέναν άλλο. Χάνονται δισεκατομμύρια από τα καύσιμα και εφαρμόζετε ένα φόρο ο οποίος είναι αντικοινωνικός στα καύσιμα. 
Δώστε τη δυνατότητα και υποχρεώστε τις τράπεζες και άλλους εξωτραπεζικούς οργανισμούς, ώστε να στηρίξετε τις πενήντα χιλιάδες επιχειρήσεις, οι οποίες σήμερα είναι υγιείς, για να επανακινήσετε την ελληνική οικονομία. Δώστε τη δυνατότητα και υποχρεώστε τις τράπεζες να δώσουν απ’ αυτά που έχουν πάρει και δεν τα αποδίδουν, δεν τα ρισκάρουν, να δώσουν σε αυτούς. 
Προχωρήστε, χτυπήστε, αν θέλετε κάντε ένα γενικευμένο συμψηφισμό των οφειλών δημοσίου με ιδιώτες. Αυτό θα εξυγιάνει την αγορά. Προχωρήστε. Γιατί δεν το κάνετε; Δεν το καταλαβαίνουμε. 
Στηρίξτε τον πρωτογενή τομέα παραγωγής. Όχι να ανακοινώνετε τα «ψίχουλα» με μεγάλη υπερηφάνεια. Είναι ανήκουστο αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. Όπως βλέπετε, είμαι στην τελευταία παράγραφο. 
Χτυπήστε τα ιστορικά δικαιώματα των επιδοτήσεων -είναι παλιές πελατειακές αμαρτίες, κύριε Υπουργέ. Τι τα παρατείνετε συνεχώς. Δεν είναι αγρότες αυτοί- για να μπορούν οι νέοι αγρότες, οι μορφωμένοι να μπουν στην παραγωγή και να στηρίξουν την παραγωγή αυτή. 
Αξιοποιήστε τα ΠΟΠ προϊόντα και ΠΓΕ -όχι με τον τρόπο που δώσατε τη φέτα στον Καναδά και στη Σιγκαπούρη, είναι απαράδεκτα αυτά τα πράγματα- για να δημιουργήσετε θέσεις εργασίας και προοπτική στο αγροτικό τμήμα παραγωγής. Είναι πολλά αυτά που θέλω να πω. 
Τελειώνοντας, θέλω να πω να ξεκαθαρίσετε με τα ισοδύναμα αυτά -πολυδύναμα με την πρόταση που κάνουμε- μέτρα που σας λέω αυτήν τη στιγμή. Τολμήστε να τα βάλετε με τους δικούς σας, με τα συμφέροντα τα οποία εξυπηρετείτε και με τον εαυτό σας τον ίδιο, κύριε Υπουργέ. Το λέω με επίγνωση, χωρίς να σας προσβάλλω προσωπικά εσάς αλλά δίνοντας μία πολιτική κατεύθυνση. 
Ευχαριστώ πολύ, κύριε Πρόεδρε.","ΠΑΡΙΣΗΣ ΜΟΥΤΣΙΝΑΣ",334
"49806"," Τον λόγο έχει ο κ. Γεώργιος Πάντζας, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49807"," Ευχαριστώ, κύριε Πρόεδρε.
Κυρίες και κύριοι της Συγκυβέρνησης, μετά από τόσα σκάνδαλα, τόσες απάτες που δημιουργήσατε και μετά από μία εγκληματική πολιτική δεκαετιών, που οδήγησε τη χώρα στην πτώχευση και την καταστροφή, έρχεστε σήμερα να δημεύσετε τα ακίνητα του φτωχού Έλληνα. 
Η «SIEMENS», τα υποβρύχια, το Χρηματιστήριο, το τεράστιο φαγοπότι στα δημόσια έργα και στις ολυμπιακές υποδομές, οι μίζες, οι υπερκοστολογήσεις, η καταστροφή του κράτους, όλα αυτά και άλλα πολλά, είναι δικά σας δημιουργήματα. Είναι σκάνδαλα εκατοντάδων εκατομμυρίων που συγκαλύψατε και κουκουλώσατε. Λαμόγια, μεσάζοντες και εμπόρους πολυεθνικών, τους προστατεύσατε με νομοθετήματα που οι ίδιοι ψηφίσατε. Πόσοι πήγαν φυλακή; Μόνο ένας. Αλλά τα κλεμμένα δεν τα επέστρεψε κανείς. Στο ίδιο έργο θεατές και με τα υποβρύχια. 
Αντί, λοιπόν, να απολογηθείτε και να μας πείτε, ΠΑΣΟΚ και Νέα Δημοκρατία, πώς καταφέρατε και φτάσατε τη χώρα στη χρεοκοπία, έρχεστε και μας λέτε πόσο αναγκαίος και δίκαιος είναι αυτός ο δημευτικός φόρος στα ακίνητα. 
Κυρίες και κύριοι της Συγκυβέρνησης, συζητάμε ένα φορολογικό σύστημα για τα ακίνητα, που έρχεται όχι μόνο να μονιμοποιήσει αλλά και να αυξήσει τα άγρια χαράτσια των τελευταίων ετών, χαράτσια που κάποτε τα εξαγγέλλατε ως προσωρινά. 
Συζητάμε ένα νομοσχέδιο που γκρεμίζει την ήδη τσακισμένη ελληνική κοινωνία και κυρίως τη μεσαία τάξη, που αποτελεί παραδοσιακά και τη ραχοκοκαλιά της οικονομίας μας, την εξαθλιωμένη τώρα πια μεσαία τάξη που εσείς, κύριοι του ΠΑΣΟΚ και της Νέας Δημοκρατίας, πτωχεύσατε. 
Έρχεστε, λοιπόν, σήμερα και το παίζετε σωτήρες μέσα από μία φοροεπιδρομή άνευ προηγουμένου, μία φοροεπιδρομή καθαρή αρπαγή, που βαθαίνει την ύφεση και αποτρέπει τις μικρές επενδύσεις στην Ελλάδα. 
Όχι όμως και τις μεγάλες, αυτές των φίλων σας, που καραδοκούν να αρπάξουν ακίνητα «φιλέτα» του δημοσίου, όπως είναι για παράδειγμα ο «ΑΣΤΕΡΑΣ» Βουλιαγμένης, που ξεπουλήθηκε και ο επενδυτής που τον πήρε θα έχει βέβαια ευνοϊκή φορολογική αντιμετώπιση. Διότι τα «χρυσά» ακίνητα, μέχρι να μεταβιβαστούν σε τρίτους από τον επενδυτή, εντάσσονται στην ευνοϊκότερη φορολογική ζώνη. Δωράκι, λοιπόν, στην ιδιωτική κερδοσκοπία! 
Είναι το ίδιο με αυτό που κάνατε στους καταθέτες της λίστας Λαγκάρντ και στις πενήντα τέσσερις χιλιάδες εμβάσματα από τράπεζες της Ελλάδας στο εξωτερικό. Το ίδιο και για τις offshore εταιρείες και για τους επενδυτές και τις φοροαπαλλαγές στους εφοπλιστές. Όλος αυτός ο πλούτος, παράνομος ή νόμιμος, βρίσκεται στο απυρόβλητο υπό καθεστώς προστασίας. Δεν βρίσκεται όμως στο ίδιο καθεστώς η κοινωνία και ο λαός μας. 
Μάλιστα, στην κοινωνία με το φόρο αυτό αλλά και με τους προηγούμενους φορτώνετε επί της ουσίας το δημόσιο χρέος, το οποίο σταδιακά πάτε να το κάνετε ιδιωτικό μεταφέροντας στις πλάτες των πολιτών τις δικές σας αμαρτίες και τα σκάνδαλα που το δημιούργησαν. 
Αλήθεια, βάσει ποίων αντικειμενικών επιβάλλεται αυτός ο φόρος; Του 2008; όταν σήμερα η εμπορική αξία των ακινήτων έχει υποχωρήσει στο 40%-50%; Όταν, όπως είπε ο Όλι Ρεν, αυτές θα αναθεωρηθούν μετά το 2016 και βλέπουμε; 
Κύριοι, φορολογείτε περιουσίες που δεν υπάρχουν. Φορολογείτε «αέρα». Το κάνετε, όμως, αυτό, γιατί έχετε βάλει στο μάτι ό,τι έχει απομείνει στην τσέπη του μικρομεσαίου Έλληνα. Έχετε βάλει στο μάτι και τα φιλέτα της εγχώριας κτηματαγοράς. Τα φιλέτα, κύριοι. Αυτός είναι ο στόχος των δανειστών και του σχεδίου, που είναι σε πλήρη εξέλιξη από την τρόικα. 
Σε αυτό το σχέδιο, κύριοι της Συγκυβέρνησης, δίνετε ρεσιτάλ. «Παίζετε τα ρέστα σας», ελπίζετε σε μια προσωπική σωτηρία που θα έρθει δήθεν από τους δανειστές. Γι’ αυτήν την σωτηρία κόπτεστε και όχι για τη σωτηρία της χώρας. 
Δυστυχώς, η φιλοσοφία «Λιάπη» είναι βαθιά ριζωμένη σ’ αυτήν τη Συγκυβέρνηση. Με πονηρά νομοσχέδια που κρύβουν σκοπιμότητες και με προσχήματα διαλύετε σταδιακά τον ανταποδοτικό χαρακτήρα του κράτους, την υγεία, την παιδεία, το κοινωνικό κράτος, όλα. Τα πακετάρετε, για να τα παραδώσετε στο μεγάλο κεφάλαιο. Στόχος σας είναι να δημιουργήσετε ένα κράτος ανταποδοτικό μόνο για τις πολυεθνικές. Στόχος σας είναι να διαλύσετε ό,τι απέμεινε από την αγροτική παραγωγή και το κάνετε αυτό φορολογώντας το βασικότερο συντελεστή της γεωργικής δραστηριότητας, το έδαφος, τη γη. 
Έτσι, προσθέτετε και άλλο κόστος στο ήδη υψηλό κόστος παραγωγής των γεωργικών προϊόντων, εξέλιξη που υπονομεύει κάθε έννοια ανταγωνιστικότητας, για την οποία δήθεν κόπτεστε, κύριοι της Συγκυβέρνησης. Δήθεν, γιατί στην πραγματικότητα δημιουργείτε ένα περιβάλλον με ισχυρά αντικίνητρα για ένα μικρομεσαίο αγρότη για να παραμείνει στο χώρο της γεωργίας, με πρώτο βήμα το ξεπούλημα της αγροτικής τράπεζας και δεύτερο τη φορολόγηση της αγροτικής γης. Το τρίτο βήμα είναι οι κατασχέσεις γης που θα ακολουθήσουν. Διότι κανένας δεν θα μπορέσει να ανταποκριθεί στα νέα φορολογικά βάρη σε συνδυασμό με τη σημερινή τιμή του πετρελαίου και το αυξημένο κόστος παραγωγής. 
Πρόκειται για κατασχέσεις σαν και αυτές που έρχονται στην αττική γη, γιατί ως γνωστόν οι αντικειμενικές αξίες της δεν έχουν καμμία σχέση με τις αξίες της υπαίθρου. Είναι σχεδόν εικοσαπλάσιες ανά στρέμμα. Αυτό είναι το κόλπο, κύριοι, η περαιτέρω φτωχοποίηση του λαού μας και το ξεπούλημα της χώρας. Να συγκεντρωθεί δηλαδή η γη και τα φιλέτα σε λίγα χέρια και κυρίως ξένα χέρια. Σε όλα αυτά έρχονται να προστεθούν οι πλειστηριασμοί. 
Όμως, κύριοι της Συγκυβέρνησης, ξεχάσατε όμως να υπολογίσετε κάτι πολύ σημαντικό, το πιο σημαντικό απ’ όλα: Την κοινωνική κατακραυγή, την οργή του λαού, τις αντοχές του. Δεν υπολογίσατε την κοινωνική κατακραυγή, που γίνεται ποτάμι, γίνεται δύναμη ανατροπής, που συντομότατα θα σας ανατρέψει. 
Ευχαριστώ. 
Ολοκλήρωσα την ομιλία μου σε έξι λεπτά και 48 δευτερόλεπτα, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"49808"," Οφείλω να πω ότι ο συνάδελφος, κ. Πάντζας, είναι εκ των πλέον συνεπών στο θέμα της τήρησης του χρόνου. 
Το λόγο έχει ζητήσει ο κύριος Υπουργός για κάποια νομοτεχνική βελτίωση.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49809"," Κύριε Πρόεδρε, θα ήθελα να καταθέσω μια σειρά από προσθήκες και αναδιατυπώσεις για την Ολομέλεια.","ΙΩΑΝΝΗΣ ΣΤΟΥΡΝΑΡΑΣ",168
"49810"," Αν είναι λίγες, διαβάστε τις.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49811"," Είναι πολλές. 
 (Στο σημείο αυτό ο Υπουργός Οικονομικών, κ. Ιωάννης Στουρνάρας, καταθέτει για τα Πρακτικά τα προαναφερθέντα έγγραφα, τα οποία έχουν ως εξής:
(Να μπουν οι σελ. 250-262)","ΙΩΑΝΝΗΣ ΣΤΟΥΡΝΑΡΑΣ",168
"49812"," Να διανεμηθούν, για να τις δούμε αύριο το πρωί.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49813"," Όχι αύριο το πρωί.","ΔΗΜΗΤΡΗΣ ΓΕΛΑΛΗΣ",85
"49814"," Να διανεμηθούν τώρα, ώστε αύριο το πρωί όσοι ομιλητές θέλουν, να μιλήσουν αναφορικά με αυτές. 
 ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αύριο έχουμε και το άλλο νομοσχέδιο και αυτό το νομοσχέδιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49815"," Κύριοι συνάδελφοι, θα μιλήσουν τρεις Βουλευτές ακόμη. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αύριο είναι το άλλο νομοσχέδιο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49816"," Δεν είναι αύριο το άλλο νομοσχέδιο. 
Το λόγο έχει η κ. Ουζουνίδου και εν συνεχεία θα μιλήσει ο κ. Πλακιωτάκης και τελευταία η κ. Βαμβακά. 
Ορίστε, κυρία Ουζουνίδου, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49817"," Ευχαριστώ, κύριε Πρόεδρε.
Κυρίες και κύριοι συνάδελφοι, στο τέλος του 2013 επιλέξατε κύριοι της Κυβέρνησης να φέρετε προς ψήφιση στη Βουλή το πλέον βάρβαρο, άδικο και διαλυτικό της μικρής και μεσαίας ιδιοκτησίας νομοσχέδιο. Δίνετε τη χαριστική βολή στα λαϊκά μικρομεσαία και αγροτικά στρώματα, τον πυλώνα της κοινωνίας, τη συντριπτική πλειοψηφία της, ενώ ταυτόχρονα με ψεύδη παραπλανείτε την κοινωνία ότι τερματίζετε τα οριζόντια μέτρα. Η πολιτική σας είναι στοχευμένη, ταξικού χαρακτήρα και «κουμπώνει» από παντού. 
Κύριοι της Κυβέρνησης, χρησιμοποιείτε ουδέτερες λέξεις για να καλύψετε την πραγματικότητα. Δεν προστατεύετε την πρώτη κατοικία και την μικρή ιδιοκτησία, δεν προβλέπετε αφορολόγητο. 
Ο μη ανταποδοτικός φόρος επί περιουσιακών στοιχείων, τα οποία δεν παράγουν εισόδημα, είναι κούρεμα περιουσίας και όχι φόρος και τέτοια υπάρχουν πληθώρα στο νομοσχέδιο. Οικόπεδα, ημιτελή κτίσματα, ξενοίκιαστα, ακαλλιέργητα χωράφια, αυλές και δικαιώματα υψούν φορολογούνται από το πρώτο τετραγωνικό μέτρο. Εκτός, αν θεωρείτε ότι τα 600 με 700 ευρώ που θα πληρώνει κάθε μεσαίο διαμέρισμα θα έχουν ανταποδοτικότητα. 
Τι διαφορά θα είχε άραγε, αν λέγατε ότι για κάθε χρόνο θα κουρεύαμε τις καταθέσεις κατά 1%; Ούτε καν φόρος ιδιοκτησίας δεν είναι, δεδομένου ότι για τα υποθηκευμένα στις τράπεζες ακίνητα τον φόρο τον πληρώνουν οι δανειολήπτες, χωρίς ο φόρος να επιμερίζεται με την τράπεζα. 
Η κλίμακα του κύριου φόρου για τα κτήρια και τα αγροτεμάχια έχει αρνητική προοδευτικότητα. Οποία δικαιοσύνη! Επιβαρύνετε αναλογικά περισσότερο τα ακίνητα σε περιοχές με μικρότερη τιμή ζώνης. Οι ανάπηροι, οι φτωχοί και οι ανήμποροι αυτής της χώρας τι θα γίνουν; Πάψτε να τους εμπαίζετε. Δεν προστατεύονται. Δεν προστατεύονται αυτοί που αντικειμενικά δεν μπορούν να πληρώσουν. Όχι μόνο τους εμπαίζετε με δήθεν εξαιρέσεις από το φόρο, αλλά φτάσατε σήμερα, εσείς κύριοι, να ποινικοποιείτε την ανημποριά και τη φτώχεια. Ανεπίτρεπτο. Ακούστηκε απ’ όλες τις πτέρυγες. Παραβιάζετε το άρθρο 5 του Συντάγματος. 
Φοροελαφρύνετε σκανδαλωδώς την πολύ μεγάλη ακίνητη περιουσία, αφού στην κλίμακα του συμπληρωματικού φόρου δεν περιλαμβάνεται η ανώτερη κλίμακα 2% του ΦΑΠ για περιουσίες άνω των 5 εκατομμυρίων ευρώ, που ίσχυε για τα έτη 2010-2012. Επιβαρύνονται σημαντικά οι μονοκατοικίες, αφού πέρα από το κτήριο επιβάλλετε επιπλέον φόρο και στο οικόπεδο ή στο αγροτεμάχιο που βρίσκεται το ακίνητο. 
Οι επιβαρύνσεις ιδιαίτερα στην περιφέρεια, απ’ όπου προέρχομαι, θα είναι υπέρογκες, αφού οι μονοκατοικίες θα είναι ο κανόνας, ιδιαίτερα στα χωριά. 
Στην περιοχή μου την Κοζάνη, αλλά και γενικότερα στην Περιφέρεια Δυτικής Μακεδονίας -όπου όπως και εσείς αναγνωρίζετε στο νέο ΕΣΠΑ, δεν ισχύει ουσιαστικά η κατηγοριοποίηση ως «περιφέρεια μετάβασης», γι’ αυτό και θα εισπράξουμε στην κατανομή 3% παραπάνω από τα αρχικώς αναλογούντα ποσά- σε μια περιφέρεια με 30% και πλέον ανεργία, έρχεστε εσείς τώρα και αντί να πάρετε μέτρα ανακούφισης, μονιμοποιείτε το χαράτσι. 
Για παράδειγμα, στα χωριά του Νομού Κοζάνης μονοκατοικία εικοσιπενταετίας, ογδόντα τετραγωνικών μέτρων θα πληρώσει τώρα 430 ευρώ συνολικά φόρο ακινήτου και φόρο οικοπέδου, όταν με το χαράτσι πλήρωσε 285 ευρώ. Όχι ότι δεχόμαστε το χαράτσι. Εσείς το συγκρίνετε μ’ αυτό. 
Πέρα από αυτό, πραγματικά θα ήθελα να ακούσω τι σκέφτονται να πουν οι Βουλευτές της Συγκυβέρνησης στους αγρότες της περιοχής τους, που φορολογείτε το βασικό μέσο παραγωγής, τη γη τους. Φορολογείτε τα αγροτεμάχια σε περίοδο βαθιάς ύφεσης δίνοντας ακόμα ένα πλήγμα στην αγροτική παραγωγή. Και αναρωτιέται, βέβαια, κανείς: Γιατί; 
Εμείς ως ΣΥΡΙΖΑ αναγνωρίζουμε τον πρωτογενή τομέα, τον αγροτικό τομέα ως βασικό πυλώνα για την παραγωγική ανασυγκρότηση της χώρας. Εσείς, κύριοι της Κυβέρνησης δεν το αναγνωρίζετε αυτό; Εμείς όμως θέλουμε παραγωγική ανασυγκρότηση με την κοινωνία όρθια, τους εργαζόμενους και τους μικρομεσαίους αγρότες και επιχειρηματίες αξιοπρεπείς και όχι εξαθλιωμένους. Εμείς θα προχωρήσουμε σε ένα απλό, δίκαιο, σταθερό και αποτελεσματικό φορολογικό σύστημα για να παταχθεί η φοροδιαφυγή, να μειωθεί η φοροαποφυγή και να μεταφερθεί το φορολογικό βάρος από τα χαμηλά και μεσαία εισοδήματα στα μεγάλα, υψηλά εισοδήματα και περιουσίες, με βασικό εργαλείο το περιουσιολόγιο για την καταγραφή της περιουσίας, όπως γίνεται σε κάθε ευνομούμενη χώρα, κάτι εξάλλου που αποτέλεσε βασική προεκλογική σας εξαγγελία και το οποίο πολύ συνειδητά και σκόπιμα δεν φέρατε ποτέ στη Βουλή. 
Εν ολίγοις, κύριοι, τι είναι αυτό το νομοσχέδιο; Η μονιμοποίηση του έκτακτου χαρατσιού και του ΦΑΠ ενισχυμένα, διευρυμένα, αυξημένα και σε ένα καινούργιο ενιαίο περιτύλιγμα. Σ’ αυτό είπατε την αλήθεια. 
Με τα δύο αδελφά νομοσχέδια –το δεύτερο αδελφό που θα το φέρετε το Σάββατο, το καταθέσατε σήμερα στις 22.00’ και αύριο θα πρέπει να το αντιμετωπίσουμε στην επιτροπή- θέλετε οι Έλληνες να γίνουμε νοικάρηδες στα σπίτια μας και όσο μας το επιτρέψουν, βεβαίως, οι μνημονιακές σας δεσμεύσεις. Και να φύγει ο καημός από την τρόικα που στεναχωριέται για το απαράδεκτα ψηλό ποσοστό ιδιοκατοίκησης των Ελλήνων. Ε, λοιπόν δεν θα τους κάνουμε το χατίρι! Ο ελληνικός λαός ξέρει το δρόμο.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΓΕΝΙΑ ΟΥΖΟΥΝΙΔΟΥ",382
"49818"," Τον λόγο έχει ο κ. Πλακιωτάκης. Μετά τον κ. Πλακιωτάκη θα μιλήσει η κ. Βαμβακά. Στη συνέχεια θα ψηφιστεί επί της αρχής το νομοσχέδιο. Οι συνάδελφοι που δεν θα έχουν μιλήσει από τον κατάλογο, θα προταχθούν αύριο στις ομιλίες, αφού πρώτα μιλήσουν –να εξηγηθούμε τώρα, γιατί δημιουργούνται παρεξηγήσεις- οι εισηγητές και οι ειδικοί αγορητές επί των άρθρων.
Ορίστε, κύριε συνάδελφε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49819"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, λίγες μέρες πριν η Βουλή των Ελλήνων ενέκρινε τον προϋπολογισμό για το 2014. Χωρίς να χωρά καμμία αμφιβολία ο φετινός προϋπολογισμός κατατέθηκε μέσα σε ένα κλίμα δημοσιονομικής σταθερότητας. Είναι ένας προϋπολογισμός που φιλοδοξεί να μας βγάλει από το σημερινό αδιέξοδο, ένας προϋπολογισμός που φιλοδοξεί να επιτευχθεί η βιωσιμότητα του δημοσίου χρέους αλλά και του δημοσιονομικού εξορθολογισμού. Είναι ένας προϋπολογισμός ρεαλιστικός, πρακτικός, που εντάσσεται μέσα σε ένα ευρύτερο σχέδιο εξόδου από τη σημερινή κρίση, προβαίνει στις απαραίτητες διορθωτικές αλλαγές στο αναπτυξιακό πρότυπο της χώρας. 
Επιτέλους, η χώρα στέκεται μόνη στα πόδια της. Τελειώνει ο φαύλος κύκλος των δανεικών και χαράζει ένα νέο δρόμο βιώσιμης ανάπτυξης. Βασική προϋπόθεση για την ομαλή εφαρμογή όλων αυτών αποτελεί η υιοθέτηση και η εφαρμογή ενός σύγχρονου πλαισίου φορολόγησης της ιδιοκτησίας ακίνητης περιουσίας. 
Κυρίες και κύριοι συνάδελφοι, σε κανέναν σε αυτήν την Αίθουσα δεν αρέσει όταν μιλάμε για φορολογίες και ειδικά μέσα σε ένα κλίμα όπου η ελληνική κοινωνία πλέον έχει φτάσει στα όριά της. Η σημερινή Κυβέρνηση όμως τολμάει και ανοίγει δρόμους, προχωρά μεταρρυθμίσεις, όσο και αν αυτές ενέχουν πολιτικό -αν θέλετε- κόστος για τη σημερινή Κυβέρνηση.
Δεν θα σταθώ στις λεπτομέρειες του συγκεκριμένου νομοσχεδίου. Άλλωστε, η εισηγήτριά μας το έχει κάνει επαρκώς. Εγώ θα ήθελα να σταθώ στις παρεμβάσεις των Βουλευτών που στηρίζουμε την Κυβέρνηση καθώς σε σχέση με το αρχικό σχέδιο υπήρξε διόρθωση σε στρεβλώσεις λαμβάνοντας υπ’ όψιν την πλήρη απαξίωση που υπάρχει αυτήν τη στιγμή στην αγορά των ακινήτων και έχοντας επίγνωση την υπερφορολόγηση που έχουν υποστεί οι πολίτες. 
Για πρώτη φορά στη χώρα μας η φορολόγηση ακινήτων εισάγεται με ένα ενιαίο και ολοκληρωμένο τρόπο την ώρα που όλα τα προηγούμενα χρόνια αντιμετωπιζόταν ανοργάνωτα, αποσπασματικά και κατά περίπτωση. Μέχρι το 2010 το φορολογικό μας σύστημα αγνοούσε μία σημαντικότατη πηγή εσόδων, ενώ η απόκλιση από το μέσο ευρωπαϊκό όρο της φορολόγησης ιδιοκτησίας των ακινήτων, τόσο ως ποσοστό του ΑΕΠ όσο και ως ποσοστό των συνολικών φορολογικών εσόδων, υπήρξε μεγάλη.
Κυρίες και κύριοι συνάδελφοι, με στόχο τη διατήρηση της δημοσιονομικής σταθερότητας της χώρας, αλλά και την εξασφάλιση των δημοσίων εσόδων, ο συγκεκριμένος νέος φόρος ιδιοκτησίας ακινήτων στοχεύει στην καθολική φορολόγηση όλης της ακίνητης περιουσίας στην Ελλάδα, στη φορολόγηση των ακινήτων σε όλη την επικράτεια με στόχο τη διεύρυνση της φορολογητέας ύλης και τη δικαιότερη κατανομή των φορολογικών βαρών στα φυσικά και νομικά πρόσωπα. Το δημοσιονομικό αποτέλεσμα σε σχέση με τον ΕΕΤΗΔΕ είναι το ίδιο, 2,65 δισεκατομμύρια ευρώ. Όμως, μεσοσταθμικά και το 2013 ο ΕΕΤΗΔΕ ήταν λιγότερος κατά 15% περίπου, όπως και ο νέος φόρος μεσοσταθμικά και αυτός είναι μικρότερος κατά 15%. 
Βεβαίως, ο νέος αυτός φόρος υπολογίστηκε με βάση τις υπάρχουσες αντικειμενικές αξίες, όμως υπάρχει η ρήτρα βελτίωσης. Εφόσον οι δημοσιονομικές προοπτικές της χώρας το επιτρέψουν, φυσικά θα μπορούμε να πάμε σε μείωση των φορολογικών συντελεστών, όπως για παράδειγμα έγινε και με τη μείωση του ΦΠΑ στην εστίαση κατά δέκα περίπου ποσοστιαίες μονάδες. Το ίδιο φυσικά φιλοδοξούμε να κάνουμε, εφόσον οι δημοσιονομικές προοπτικές της χώρας αλλάξουν και ευελπιστούμε τη νέα χρονιά πραγματικά να τεθούν οι βάσεις για το συγκεκριμένο σχέδιο. 
Επίσης, το συγκεκριμένο νομοσχέδιο προβλέπει εκπτώσεις 50% ακόμη και 100% σε ευπαθείς κοινωνικές ομάδες. Ειδικά στην περίπτωση των οικογενειών με τρία τέκνα και των οικογενειών που έχουν άτομο με αναπηρία ποσοστού 80% και άνω, η έκπτωση από το φόρο για το συγκεκριμένο έτος φτάνει και το 100%. 
Επειδή δε πολύς λόγος έχει γίνει περί τη φορολογία των αγροτεμαχίων και των βοσκοτόπων, η φορολογική επιβάρυνση διατηρήθηκε σε ελάχιστα κυριολεκτικά επίπεδα με το βασικό φόρο για τους βοσκοτόπους να είναι μόλις μισό ευρώ το στρέμμα και για τις καλλιέργειες κάθε είδους μόλις 2 ευρώ. Συνολικά το νομοσχέδιο φιλοδοξεί να εισπράξει από τα αγροτεμάχια περίπου 110 εκατομμυρίων από το συνολικό ποσό των 2,65 δισεκατομμυρίων ευρώ. 
Εν πάση περιπτώσει, κυρίες και κύριοι συνάδελφοι, εδώ δεν είμαστε προστάτες καμμίας κοινωνικής ομάδας και σ’ αυτήν την τεράστια δημοσιονομική κρίση ο καθένας θα πρέπει να συνεισφέρει με βάση τα εισοδήματα και τις δυνατότητές του. 
Άρα, κυρίες και κύριοι συνάδελφοι, πιστεύω ότι πραγματικά ο ενιαίος φόρος ιδιοκτησίας ακινήτων είναι ένας φόρος που κινείται στη σωστή κατεύθυνση. Είναι ένας φόρος που περιλαμβάνει ρήτρα βελτίωσης και άρα, μπορεί να βελτιωθεί με βάση και τα δημοσιονομικά της χώρας. 
Είναι απαραίτητο σ’ αυτήν τη δύσκολη δημοσιονομική συγκυρία να στηρίξουμε τις προσπάθειες της Κυβέρνησης, να στηρίξουμε το μεταρρυθμιστικό της έργο με έμπρακτο τρόπο. Γι’ αυτό και θα υπερψηφίσουμε το συγκεκριμένο νομοσχέδιο. Όμως, κύριε Υπουργέ, είναι απαραίτητο να τρέξουν όλες εκείνες οι αναπτυξιακές πρωτοβουλίες που μπορούν να δώσουν μία νέα πνοή στην οικονομία μας, το ΕΣΠΑ, οι αποκρατικοποιήσεις, η ενίσχυση των αποκρατικοποιήσεων, η προσέλκυση ξένων κεφαλαίων. 
Αυτές είναι οι πραγματικές δυνατότητες που θα δώσουν μια νέα ώθηση και μια νέα πνοή στην οικονομία μας.
Ευχαριστώ πολύ.","ΙΩΑΝΝΗΣ ΠΛΑΚΙΩΤΑΚΗΣ",431
"49820"," Ευχαριστούμε, κύριε συνάδελφε. 
Η κ. Βαμβακά έχει τον λόγο. 
ΕΥΓΕΝΙΑ (ΤΖΕΝΗ) ΒΑΜΒΑΚΑ: Ευχαριστώ, κύριε Πρόεδρε.
Κύριε Υπουργέ, πολύ νωρίς θυμηθήκατε να φέρετε τις νομοτεχνικές βελτιώσεις. Δεν δίνετε το περιθώριο να διαβαστούν, αλλά ούτε και το νομοσχέδιο προλαβαίνει κανείς να το διαβάσει μέχρι αύριο στις 10:00’ και έχετε και επιτροπή. Νομίζω ότι αυτό είναι λίγο ανεύθυνο. 
Όσον αφορά τον ΕΝΦΙΑ, για τον οποίο μιλάμε, το νομοσχέδιο για τα ακίνητα, σχεδόν ενάμισης χρόνος πέρασε από τότε που η Κυβέρνηση –τριμερής τότε- ξεκίνησε να διαβουλεύεται στο εσωτερικό της για το νέο νόμο που θα αντικαθιστούσε το περιβόητο χαράτσι και τον ΦΑΠ. Μάλιστα στο απόγειο του συνεχούς πάρε-δώσε μεταξύ του Υπουργείου Οικονομικών και των Βουλευτών της Συμπολίτευσης, λίγο έλειψε να αποφασιστεί η συνέχιση της είσπραξης του χαρατσιού από τη ΔΕΗ.
Από ένα φόρο σχετικό με τα ακίνητα, σε μια χώρα με εξαιρετικά άδικη κατανομή των φορολογικών βαρών, όπως είναι η Ελλάδα αυτή τη στιγμή, θα περίμενε κανείς το αυτονόητο. Δηλαδή, το κράτος να ενισχύσει τα έσοδά του, ζητώντας όμως από τα ανώτερα κοινωνικά στρώματα να συνεισφέρουν περισσότερο και να κυνηγηθούν όσοι έχουν συσσωρεύσει, τα χρόνια της ανάπτυξης, τεράστιες περιουσίες, με δεδομένο ότι αρκετές από αυτές συνδέθηκαν με φαινόμενα, φυσικά, φοροδιαφυγής. 
Η Κυβέρνηση με τον ΕΝΦΙΑ επιτείνει την αδικία στο φορολογικό σύστημα, παγιώνει την υπερφορολόγηση της μικρής και μεσαίας ιδιοκτησίας, αφού οι φόροι που θα εισπράττονται εφεξής από τα ακίνητα θα είναι εξήμισι φορές μεγαλύτεροι από τα προ κρίσης επίπεδα. 
Δεν προβλέπει αφορολόγητο και δεν προστατεύει την πρώτη κατοικία και την ιδιοκτησία. Ο βασικός φόρος του ΕΝΦΙΑ θα επιβάλλεται από το πρώτο τετραγωνικό μέτρο ανά ακίνητο, σε όλα τα ηλεκτροδοτούμενα και μη ακίνητα, σε οικόπεδα και αγροτεμάχια. 
Η φορολογία στηρίζεται σε εξωπραγματικές αντικειμενικές αξίες που σε πολλές περιπτώσεις είναι υψηλότερες έως και 60% από τις εμπορικές αξίες, ενώ εμπεριέχουν και στρεβλώσεις στη διαμόρφωση των τιμών ζώνης από περιοχή σε περιοχή. 
Δεν προστατεύει αυτούς που αντικειμενικά δεν μπορούν να πληρώσουν. Η Κυβέρνηση εμπαίζει τις αδύναμες κοινωνικές ομάδες, υποσχόμενη δήθεν εξαιρέσεις από το φόρο. Τα εισοδηματικά και άλλα κριτήρια που θεσπίζει ως προϋποθέσεις καθιστούν αδύνατη την ένταξη των πολιτών. Οι πολίτες δεν πρέπει να έχουν ληξιπρόθεσμες οφειλές στο δημόσιο και τα ασφαλιστικά ταμεία, όπως λέτε. 
Επομένως, ο άνεργος με τεκμαρτό εισόδημα από μία κατοικία και ένα αυτοκίνητο θα πρέπει να πληρώσει. Είναι δυνατόν να μη χρωστούν στο δημόσιο νοικοκυριά σε πλήρη οικονομική αδυναμία; Δεν είναι δυνατόν. 
Εκτός ελαφρύνσεων μένουν βέβαια και τα άτομα με βαριές αναπηρίες, όπως εγκεφαλική παράλυση, νοητική αναπηρία, αυτισμός, σύνδρομο ντάουν κ.λπ., που έχουν χαρακτηριστεί ανάπηροι σε ποσοστό 67%. 
Όμως, αυτό το νομοσχέδιο φοροελαφρύνει σκανδαλωδώς, σε σχέση με το τι ισχύει φέτος, την πολύ μεγάλη ακίνητη περιουσία, αφού στην κλίμακα του συμπληρωματικού φόρου δεν συμπεριλαμβάνει την ανώτερη κλίμακα 2% του ΦΑΠ, που ίσχυε μέχρι σήμερα. 
Επιβαρύνει σημαντικά τις μονοκατοικίες –σας εξήγησε και η προηγούμενη συνάδελφος πως στα χωριά, κυρίως, είναι διαδεδομένη αυτή η ιστορία με τις μονοκατοικίες- αφού πέρα από το κτήριο, θα επιβάλλεται επιπλέον φόρος και στο οικόπεδο ή στο αγροτεμάχιο που βρίσκεται το ακίνητο. 
Η Κυβέρνηση ψεύδεται, όταν ισχυρίζεται ότι το τελικό σχέδιο επιβάλλει μικρότερες επιβαρύνσεις στα αγροτεμάχια, σε σχέση με το αρχικό σχέδιο. Το μόνο που κάνει είναι να απαλλάσσει από το φόρο όλα τα ακίνητα, για τα οποία έχει κυρωθεί με νόμο σύμβασης παραχώρησης εκ μέρους του δημοσίου. Οι επενδυτές που θα εκμεταλλευτούν τα ακίνητα που θα αγοράσουν από το δημόσιο, όπως για παράδειγμα ο «ΑΣΤΕΡΑΣ» της Βουλιαγμένης που η πώλησή του ολοκληρώθηκε, θα έχουν ιδιαίτερη φορολογική αντιμετώπιση. 
Ο νέος φόρος ακινήτων θα συσσωρεύσει νέα ληξιπρόθεσμα χρέη στα ήδη υπερχρεωμένα νοικοκυριά, αφού σύμφωνα με τα στοιχεία που παραθέτει το ίδιο το Υπουργείο σας, θα βεβαιωθούν 3,24 δισεκατομμύρια, για να εισπραχθούν 2,65 δισεκατομμύρια περίπου. Συνεπώς θα δημιουργηθούν 600 εκατομμύρια νέα ληξιπρόθεσμα χρέη, με δύο στους δέκα φορολογούμενους να μη μπορούν να πληρώσουν.  
Δυστυχώς, υπάρχουν κι άλλες πράξεις της Συγκυβέρνησης που υποσκάπτουν την μικρή ιδιοκτησία, αλλά δεν έχω χρόνο, λόγω του ότι είμαι η τελευταία που μιλάω, να τις αναλύσω. 
Τέλος, ο ΕΝΦΙΑ είναι ένας φόρος με ελάχιστη ανταποδοτικότητα και αυτό, σε αντίθεση με τις περισσότερες ευρωπαϊκές χώρες όπου ο φόρος ακίνητης περιουσίας –οι περιουσίες εν γένει- κατευθύνεται σε συγκεκριμένες ανταποδοτικές δαπάνες και γι’ αυτό κυρίως αποτελεί πόρο της τοπικής αυτοδιοίκησης. 
Η πρόταση του ΣΥΡΙΖΑ σχετικά με τη φορολόγηση περιουσίας έχει κατατεθεί εδώ και αρκετούς μήνες στην ελληνική κοινωνία για διαβούλευση. Περιλαμβάνει καταγραφή σε περιουσιολόγιο –το λέμε συνέχεια αυτό- και με σύγχρονες πραγματικές αξίες του συνόλου της περιουσίας των Ελλήνων πολιτών. Προβλέπει υψηλό αφορολόγητο όριο, έντονη προοδευτικότητα της κλίμακας και φορολόγηση στο σύνολο της περιουσίας και όχι ανά ακίνητο. 
Με αυτόν τον τρόπο εξασφαλίζεται ότι τα φτωχότερα κλιμάκια θα απαλλαγούν εντελώς ή θα επιβαρυνθούν, αν χρειαστεί, λίγο, ενώ τα ανώτερα κλιμάκια θα φορολογηθούν περισσότερο και επιπλέον και για μέσα αποθησαύρισης, για τα οποία ως τώρα απαλλάσσονταν.
Καλό θα είναι να αποσύρετε αυτό το νομοσχέδιο. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49821"," Ευχαριστούμε, κυρία συνάδελφε. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49822"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"49823"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΔΗΜΗΤΡΗΣ ΓΕΛΑΛΗΣ",85
"49824"," Κατά πλειοψηφία.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"49825"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"49826"," Συνεπώς το νομοσχέδιο του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις», έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"49827"," Μάλιστα, μάλιστα.
Με τη συναίνεση του Σώματος και ώρα 00.35’ λύεται η συνεδρίαση για σήμερα Παρασκευή 20 Δεκεμβρίου 2013 και ώρα 10.00’, με αντικείμενο εργασιών του Σώματος: νομοθετική εργασία, συνέχιση της συζήτησης επί του σχεδίου νόμου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις». 
Ο","ΟΛΟΙ ΟΙ ΒΟΥΛΕΥΤΕΣ",NA
