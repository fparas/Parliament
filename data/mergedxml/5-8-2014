"","Content","name","ParlmemberID"
"124215","Date","5-8-2014",NA
"124216"," Κυρία Πρόεδρε, παρακαλώ τον λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124217"," Μισό λεπτό, κύριε συνάδελφε, θα σας δώσω τον λόγο.
Από την Κοινοβουλευτική Ομάδα του ΠΑΣΟΚ ορίζεται για το συζητούμενο νομοσχέδιο ειδικός αγορητής ο Βουλευτής κ. Μιχαήλ Κασσής και ως Κοινοβουλευτικός Εκπρόσωπος ο Βουλευτής κ. Παναγιώτης Ρήγας. 
Από τη Χρυσή Αυγή ορίζεται ειδικός αγορητής ο  Βουλευτής κ. Ηλίας Παναγιώταρος και Κοινοβουλευτικός Εκπρόσωπος ο Βουλευτής κ. Μιχαήλ Αρβανίτης-Αβράμης. 
Από τους Ανεξάρτητους Δημοκρατικούς Βουλευτές ορίζεται ειδικός αγορητής ο κ. Οδυσσέας Βουδούρης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124218"," Εμείς στείλαμε χαρτί, κυρία Πρόεδρε;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124219"," Όχι, κύριε συνάδελφε. Θα σταλεί. 
Ορίστε, κύριε Κουρουμπλή, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124220"," Την Παρασκευή το βράδυ η Κυβέρνηση κατέθεσε μία πολυσέλιδη τροπολογία, παραβιάζοντας κατάφωρα τον Κανονισμό της Βουλής, ακόμα και το Σύνταγμα -δεδομένου ότι υπάρχει πρόβλημα με την έκθεση του Γενικού Λογιστηρίου- μία πολυσέλιδη τροπολογία, που πραγματικά διαμορφώνει ένα νέο τοπίο στο χώρο των μίντια, ένα νέο συμβόλαιο διαπλοκής στο συγκεκριμένο χώρο με το πολιτικό σύστημα. 
Χθές, το Προεδρείο της Κοινοβουλευτικής μας Ομάδας, επιχειρήσαμε να δούμε τον Πρόεδρο της Βουλής δύο φορές. Δεν κατέστη δυνατό, δεν ήταν εδώ, διαμηνύσαμε όμως το περιεχόμενο του διαβήματος αυτού. Ζητήσαμε, λοιπόν, να του διαμηνύσει το Γραφείο του, οι συνεργάτες του ότι εμείς είμαστε κάθετα αντίθετοι στην εισαγωγή και τη συζήτηση μίας τέτοιας προκλητικής τροπολογίας, κάτω από έναν κατ’ εξακολούθηση απαράδεκτο τρόπο που συμβαίνει τον τελευταίο καιρό, δηλαδή να έρχεται σωρεία τροπολογιών άσχετων με τα υπό συζήτηση νομοσχέδια. 
Όλο αυτόν τον καιρό προσπαθήσαμε να πείσουμε και το Προεδρείο της Βουλής αλλά και την Κυβέρνηση να σταματήσει αυτός ο χορός των παραβάσεων του Κανονισμού, θέλοντας να μην δημιουργούμε προβλήματα στις διαδικασίες λειτουργίας του Κοινοβουλίου.
Βρισκόμαστε, όμως, σήμερα στο αποκορύφωμα μιας τέτοιας επιχείρησης. Μια τροπολογία που δεν είχε την ευαισθησία η Κυβέρνηση να την φέρει τουλάχιστον στις επιτροπές. Ούτε αυτό δεν έκανε. 
Κάτω από αυτές τις συνθήκες, κυρία Πρόεδρε, η Αξιωματική Αντιπολίτευση δεν μπορεί να συνεχίσει να έχει παρουσία στη συζήτηση τέτοιων τροπολογιών. Θέλουμε να ζητήσουμε από τον κύριο Υπουργό να μας πει εάν θα αποσυρθεί η τροπολογία για να τοποθετηθούμε πάνω στο ζήτημα αυτό προκειμένου να καταστήσουμε γνωστή τη θέση μας για το αν θα μείνουμε ή θα φύγουμε από την Αίθουσα.
Σας ευχαριστώ.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124221"," Ευχαριστώ πολύ.
Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων, κ. Κουίκ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124222"," Κυρία Πρόεδρε, αναφέρομαι στους δύο Υπουργούς της συγκυβέρνησης.
Όταν ήταν αντιπολίτευση, δεν ήταν μόνιμο το αίτημα τους «μη φέρνετε άσχετες τροπολογίες σε άσχετα νομοσχέδια»; Γιατί τώρα το κάνετε αυτό πράξη; Διότι εδώ μπαίνει και το διαδικαστικό ζήτημα ενός άσχετου θέματος σε ένα θέμα πολύ σοβαρό, όπως είναι το Ογκολογικό, και τείνετε με την πράξη αυτή να αποδείξετε ότι τελικά είναι καρκίνωμα ο τρόπος με τον οποίο θέλετε να λειτουργεί η Βουλή. Και το φέρνετε συμπτωματικά στο νομοσχέδιο για το Ογκολογικό.
Πριν από δέκα λεπτά η Ένωση Συντακτών ξεκίνησε την εικοσιτετράωρη απεργία της, διότι έρχεται αυτή η «ντροπολογία» και επί της ουσίας επιτείνει και τον έλεγχο και την άσκηση κυβερνητικής επιρροής επάνω στα αθηνοκεντρικά ΜΜΕ, τα οποία –κακά τα ψέματα- είναι και αυτά τα οποία επηρεάζουν εν πολλοίς την κοινή γνώμη. 
Την ώρα, λοιπόν, που οι συνάδελφοι δημοσιογράφοι –αλλά αυτό δεν αφορά μόνο δημοσιογράφους, αφορά και τεχνικούς, αφορά και διοικητικούς, αφορά και τους περιφερειακούς των μέσων ενημέρωσης- είναι σε απεργία, η Βουλή καλείται εκτός διαδικασιών να συζητήσει ένα νομοσχέδιο για το οποίο αργότερα θα τοποθετηθούμε, όταν θα έρθει η ώρα με τον Πρόεδρό μας κ. Πάνο Καμμένο και μετά θα μιλήσω και εγώ.
Διότι, κυρία Πρόεδρε, εάν η ενημέρωση είναι έτσι όπως την οραματίζεται μία κυβέρνηση που θέλει να λέγεται δημοκρατική, τότε φοβάμαι ότι έχουμε γυρίσει πάρα πολλά χρόνια πίσω, τότε που πήγαινα στην οδό Ζαλοκώστα ως δόκιμος δημοσιογράφος στην εφημερίδα «ΕΘΝΟΣ», πριν την κλείσει η δικτατορία με το άρθρο του Ζίγδη, και μου απαγόρευαν την εκτύπωση μιας σελίδας επειδή είχε μέσα διαφήμιση ρωσικών καβουριών.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124223"," Ευχαριστώ, κύριε Κουίκ.
Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Αναγνωστάκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124224"," Σας ευχαριστώ πολύ, κυρία Πρόεδρε.
Θα μου επιτρέψετε να κάνω μια διαφορετική προσέγγιση, κυρία Πρόεδρε, και απευθύνομαι προσωπικά σε εσάς, ως Προεδρεύουσα, ως μέλος του Προεδρείου.
Με το συγκεκριμένο άρθρο του Κανονισμού 87 παράγραφος 1 γίνεται σαφές ότι οι τροπολογίες δεν μπορούν να κατατίθενται πέραν τις 13.00΄ της Παρασκευής. Η συγκεκριμένη τροπολογία είναι πέρα για πέρα εκπρόθεσμη και οφείλει το Προεδρείο να μην την εισάγει. Με βάση και τις δηλώσεις του κ. Μεϊμαράκη στις 22-2-13 ότι δεν θα αφήνει την Κυβέρνηση να αυθαιρετεί και να φέρνει τροπολογίες άσχετες με τα νομοσχέδια που συζητούνται στη Βουλή, στην Ολομέλεια και με βάση το ότι η συγκεκριμένη τροπολογία ανατρέπει ριζικά ένα θεσμικό πλαίσιο για τα μέσα μαζικής επικοινωνίας, κάνουμε έκκληση σε εσάς, κυρία Πρόεδρε, να αποσύρει το Προεδρείο ως εκπρόθεσμη την τροπολογία και βεβαίως κάνουμε έκκληση και στον Υπουργό να συμβάλει έτσι ώστε να μην έχουμε αυτό το ολίσθημα αυτή την εκτροπή.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124225"," Δεν θα πάρω προσωπική θέση. Φαντάζομαι ότι την γνωρίζετε. Απλά θα μου δώσετε το χρόνο, παρακαλώ, να συνεννοηθώ και με τον Πρόεδρο και βεβαία να ακούσουμε και τους αρμοδίους Υπουργούς της Κυβέρνησης πώς θα στοιχειοθετήσουν την υποστήριξη αυτής της διαδικασίας και της τροπολογίας.
Θα ήθελα να σας ενημερώσω, επίσης, ότι ειδικός αγορητής για το συζητούμενο νομοσχέδιο από την πλευρά της Κοινοβουλευτικής Ομάδας του Κομμουνιστικού Κόμματος Ελλάδας ορίζεται ο κ. Μωραΐτης Νικόλαος.
Τον λόγο έχει ο κ. Καραθανασόπουλος, Κοινοβουλευτικός Εκπρόσωπος του ΚΚΕ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124226"," Ευχαριστώ, κυρία Πρόεδρε.
Εκ μέρους της Κοινοβουλευτικής Ομάδας του ΚΚΕ θα θέλαμε να ζητήσουμε από την Κυβέρνηση να αποσύρει τις δύο τροπολογίες που αφορούν η μία την ΕΡΤ και η άλλη τα μέσα μαζικής ενημέρωσης.
Πρόκειται για μία κατ’ εξακολούθηση προσπάθεια της Κυβέρνησης να φέρνει άσχετες τροπολογίες σε άσχετα νομοσχέδια. Εδώ, όμως, πρόκειται για μία τεράστια παρέκκλιση η οποία γίνεται γιατί ακριβώς με τη συγκεκριμένη τροπολογία, ιδιαίτερα για τα μέσα μαζικής ενημέρωσης, συμβάλλει στην αλλαγή του τοπίου των μέσων μαζικής ενημέρωσης και στην επιδείνωση της θέσης των δημοσιογράφων σε αυτά.
Απ’ αυτήν την άποψη, διευκολύνει τη συγκέντρωση στο χώρο και βεβαίως κινητροδοτεί και τον έλεγχο, ακόμη περισσότερο, της ενημέρωσης και της είδησης. Γι’ αυτόν ακριβώς τον λόγο και ως Κοινοβουλευτική Ομάδα ζητάμε από την Κυβέρνηση αλλά και από το Προεδρείο, με βάση και τις τελευταίες συζητήσεις που είχαμε κάνει στη Διάσκεψη των Προέδρων, τροπολογίες οι οποίες είναι άσχετες με το νομοσχέδιο να μην συζητούνται.
Απ’ αυτήν την άποψη, ζητάμε την άμεση απόσυρση των συγκεκριμένων τροπολογιών.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124227"," Ευχαριστούμε, κύριε Καραθανασόπουλε.
Τον λόγο έχει ο κ. Καραγκούνης Κοινοβουλευτικός Εκπρόσωπος εκ μέρους της Νέας Δημοκρατίας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124228"," Ευχαριστώ, κυρία Πρόεδρε.
Δεν αντιλαμβάνομαι τις ενστάσεις των συναδέλφων για το κατά πόσο η συγκεκριμένη τροπολογία έχει κάποιο ζήτημα διαδικαστικό ή είναι εκπρόθεσμη ή έχει κάποιο άλλο ζήτημα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124229"," Είναι εκπρόθεσμη.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124230"," Αν θέλετε να συζητήσουμε γενικώς το ζήτημα επί των τροπολογιών και το κατά πόσο έχει το δικαίωμα η Κυβέρνηση να φέρνει τροπολογίες σε νομοσχέδια, αυτό είναι άλλο πράγμα.
Δηλαδή, αν υπάρξει μια ανάγκη επείγουσα να λυθεί –και το έχουμε δει πάρα πολλές φορές- θα περιμένουμε πότε θα φέρουμε τροπολογία σε συγκεκριμένο νομοσχέδιο; Είχα συγκεκριμένη τροπολογία εγώ ως Υφυπουργός Δικαιοσύνης που έπρεπε να αλλάξουμε κάποια πράγματα στις φυλακές. Έπρεπε να περιμένω πότε θα έρθει νομοσχέδιο του Υπουργείου Δικαιοσύνης για να αλλάξουμε τη συγκεκριμένη ρύθμιση; Το επιβάλλουν οι ανάγκες.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124231"," Να αλλάξουμε τον Κανονισμό.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124232"," Όσον αφορά το ουσιαστικό, θα έρθει ο Υπουργός ο οποίος θα μας εξηγήσει. Οι Υπουργοί που συνυπογράφουν θα μας εξηγήσουν τη συγκεκριμένη τροπολογία και βεβαίως όλοι θα τοποθετηθούμε επί αυτής.
Ευχαριστώ, κυρία Πρόεδρε.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124233"," Κύριε Βουδούρη, είστε εισηγητής από τους Ανεξάρτητους Δημοκρατικούς Βουλευτές, παρ’ όλα αυτά έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124234"," Κυρία Πρόεδρε, αγαπητοί συνάδελφοι, εδώ υπάρχει μία επί της ουσίας καταστρατήγηση της κοινοβουλευτικής δημοκρατίας. 
Είχαμε τα νομοσχέδια τα κατεπείγοντα που έρχονται ενώ δεν έχουν τίποτα το κατεπείγον, είχαμε τα νομοσχέδια τα οποία έρχονται με ένα άρθρο, σήμερα έχουμε αυτό το οποίο θα μπορούσαμε να ονομάσουμε το «νομοσχέδιο-φύλλο συκής». 
Φέρνετε ένα νομοσχέδιο, τη δωρεά για τους «Αγίους Αναργύρους», που είναι ένα ανώδυνο νομοσχέδιο στο οποίο όλοι θα συμφωνήσουμε προφανώς, επτά σελίδες, και πίσω απ’ αυτό το φύλλο συκής έρχεται ο ελέφαντας, δηλαδή ένα νομοσχέδιο είκοσι δύο σελίδες το οποίο είναι ουσιαστικότατο και μετατρέπει ριζικά το μιντιακό τοπίο. Είναι κάτι το οποίο θα άξιζε να είναι αυτό το κύριο νομοσχέδιο και ενδεχομένως να βάλετε και μία τροπολογία για τη δωρεά στους «Αγίους Αναργύρους».
Αυτά τα οποία άκουσα από τον εκπρόσωπο της Νέας Δημοκρατίας είναι πράγματα τα οποία δεν στέκουν, είναι εντελώς τυπικά. Οχυρωνόσαστε πίσω από ένα γράμμα του νόμου και αγνοείτε την ουσία των πραγμάτων.
Παρακαλώ, λοιπόν, να σεβαστούμε την ουσία της δημοκρατίας. Φέρνετε αυτήν την τροπολογία που είναι είκοσι δύο σελίδες -έχει σημασία- σε ένα νομοσχέδιο επτά σελίδων. Να το αποσύρετε και με το καλό να το φέρετε. Δεν έχει τίποτα το επείγον αυτό. Λέτε ότι δεν μπορείτε να περιμένετε. Δύο χρόνια κυβερνάτε, γιατί δεν το φέρατε αυτό σε μία Ολομέλεια; Δεν υπάρχει απολύτως τίποτα το οποίο να δικαιολογεί ούτε να έρθει στο Θερινό Τμήμα ούτε να έρθει ως τροπολογία ενός άλλου νομοσχεδίου. Να έχετε το σθένος, το κουράγιο να το φέρετε αυτό σε μία πραγματική συζήτηση, γιατί όντως είναι ένα πάρα πολύ σημαντικό θέμα.","ΟΔΥΣΣΕΑΣ ΒΟΥΔΟΥΡΗΣ",72
"124235"," Ευχαριστούμε.
Τον λόγο έχει ο Υπουργός Υγείας, κ. Βορίδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124236"," Ευχαριστώ, κυρία Πρόεδρε. 
Κυρίες και κύριοι συνάδελφοι, ως προς το θέμα το οποίο εγείρετε, απλώς θα ήθελα να διευκρινίσω τα εξής: Από πλευράς τροπολογιών, έχει κατατεθεί μία τροπολογία του Υπουργείου Υγείας, η οποία έχει ήδη κατατεθεί στην επιτροπή και έχει συζητηθεί. 
Επίσης, είναι μία τροπολογία του Υπουργείου Ανάπτυξης και είναι εδώ ο αρμόδιος Υπουργός προκειμένου να την υποστηρίξει.","ΜΑΥΡΟΥΔΗΣ ΒΟΡΙΔΗΣ",69
"124237"," Κύριε Υπουργέ, προς τιμήν του. Οι άλλοι πού είναι;","ΝΙΚΟΛΑΟΣ ΤΣΟΥΚΑΛΗΣ",520
"124238"," Αν έχετε λίγο υπομονή, θα σας πω.","ΜΑΥΡΟΥΔΗΣ ΒΟΡΙΔΗΣ",69
"124239"," Ας αφήσουμε τον κύριο Υπουργό να τοποθετηθεί και θα έρθουν κι οι άλλοι Υπουργοί. Σας παρακαλώ, κύριοι συνάδελφοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124240"," Θα έρθουν!","ΑΘΑΝΑΣΙΟΣ ΜΠΟΥΡΑΣ",350
"124241"," Μη διακόπτετε, κύριε Μπούρα, έχετε Υπουργό. Τα λέει καλά ο Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124242"," Εντάξει, αλλά διέκοψαν πρώτα οι άλλοι!","ΑΘΑΝΑΣΙΟΣ ΜΠΟΥΡΑΣ",350
"124243"," Δεν χρειάζεται να διακόπτετε κι εσείς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124244"," Πρέπει να διευκρινίσουμε κι εμείς, κυρία Πρόεδρε.","ΑΘΑΝΑΣΙΟΣ ΜΠΟΥΡΑΣ",350
"124245"," Εντάξει, κύριε Μπούρα.
Σας παρακαλώ, συνάδελφοι, έχουμε μακρά ημέρα σήμερα. 
Κύριε Υπουργέ, συνεχίστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124246"," Υπάρχει μία τροπολογία του Υπουργείου Πολιτισμού, κυρίες και κύριοι συνάδελφοι, και δύο του Υπουργείου Επικρατείας. Για όλες τις τροπολογίες, σε ό,τι αφορά την ουσία τους αφ’ ενός αλλά και σε ό,τι αφορά το κατεπείγον τους αφ’ ετέρου, θα έρθουν να δώσουν εξηγήσεις στο Τμήμα οι αρμόδιοι Υπουργοί. 
Σε ό,τι αφορά διαδικαστικά ζητήματα τα οποία εγέρθησαν, θα μου επιτρέψετε να πω ότι τα ξεχωρίζω σε δύο κατηγορίες. Στο λεγόμενο εμπρόθεσμο, όπου θα πω ότι οι τροπολογίες έχουν χαρακτηρισθεί εμπρόθεσμες από τις αρμόδιες υπηρεσίες της Βουλής, γιατί κατετέθησαν την Παρασκευή και επομένως, κατά τη γνώμη μου, τυπικό ζήτημα εκπροθέσμου δεν υπάρχει αλλά και ούτως ή άλλως το Τμήμα έχει τη δυνατότητα να θεραπεύει αυτό το εκπρόθεσμο, με κυρίαρχη απόφασή του, εάν κρίνει ότι πράγματι θα πρέπει να προχωρήσει στη συζήτηση και ψήφιση μίας τέτοιας τροπολογίας.
Το δεύτερο το οποίο άκουσα και αφορά πάλι διαδικαστικό ζήτημα είναι ότι η τροπολογία δεν συνοδεύεται από έκθεση του Γενικού Λογιστηρίου. Έλεγξα όλες τις τροπολογίες και συνοδεύονται από έκθεση του Γενικού Λογιστηρίου. 
Το τρίτο το οποίο άκουσα και αφορά τη συνάφεια των τροπολογιών με το κυρίως θέμα του συζητούμενου νομοσχεδίου, η απάντηση εδώ, όπως ξέρετε, έχει δοθεί συχνά σε αυτήν την Αίθουσα. Υπό μία αυστηρή έννοια, μπορεί πράγματι να μην υπάρχει συνάφεια, αλλά μπορεί να υπάρχουν νομοθετικές προτεραιότητες, οι οποίες επιβάλλουν κατεπείγουσα νομοθετική παρέμβαση, που να δικαιολογούν την κάμψη αυτού του κανόνα, που σύμφωνα με την πάγια θέση της Βουλής ερμηνεύεται πιο ελαστικά, πιο ανοιχτά. Και αυτό γίνεται ακριβώς γιατί, παραδείγματος χάριν στην περίπτωση των τροπολογιών που φέρνει το Υπουργείο Επικρατείας και αφορούν τα μέσα ενημέρωσης, εάν περιμέναμε συναφές νομοσχέδιο για τα μέσα ενημέρωσης, ενδεχομένως να μην έχουμε ούτε ένα στην τετραετία με την έννοια του συναφούς νομοσχεδίου. Μπορεί, λοιπόν, να υπάρχουν επιμέρους ρυθμίσεις που πρέπει να γίνουν και πρέπει να συναφθούν.
Άρα, λοιπόν, θα έλεγα ότι ως προς τον τύπο, οι αντιρρήσεις που έχουν ακουστεί, είτε δεν είναι βάσιμες γιατί οι τροπολογίες είναι εμπρόθεσμες και συνοδεύονται από έκθεση του Γενικού Λογιστηρίου είτε έχουν κατ’ επανάληψη κριθεί σε σχέση με το ζήτημα της συνάφειας από το Σώμα αυτό. 
Θα συμφωνήσω όμως ότι προφανώς οι αρμόδιοι Υπουργοί θα πρέπει να εξηγήσουν στο Τμήμα και την αναγκαιότητα των ρυθμίσεων που φέρνουν αλλά και το κατεπείγον των ρυθμίσεων που δικαιολογεί αυτήν τη νομοθετική διαδικασία. Ήδη, απ’ ό,τι βλέπω, η κ. Βούλτεψη είναι μαζί μας. Νομίζω ότι θα έρθει και ο κ. Σταμάτης προκειμένου να εξηγήσει τα δύο αυτά ζητήματα, αλλά ενδεχομένως, και αν το κρίνετε σκόπιμο -παρότι η τροπολογία του Υπουργείου Πολιτισμού νομίζω ότι είναι αρκετά σαφής και απλή- θα έρθει και ο κ. Τασούλας προκειμένου να εξηγήσει τη δική του τροπολογία.
Άρα, νομίζω ότι με αυτά, κυρία Πρόεδρε, έχουν εξηγηθεί τα θέματα. Βεβαίως, δεν θα υποδείξω εγώ σε κανέναν τη στάση του και την πολιτική του, αλλά θα παρακαλούσα, επειδή άκουσα περί αποχωρήσεων, προτού ληφθεί η οποιαδήποτε απόφαση, να δοθεί η δυνατότητα να ακουστούν οι Υπουργοί, να εξηγήσουν και μετά να πάρει όποιος θέλει τις αποφάσεις του για το πώς πρέπει να πολιτευθεί και να πορευτεί μέσα στην Αίθουσα.","ΜΑΥΡΟΥΔΗΣ ΒΟΡΙΔΗΣ",69
"124247"," Ευχαριστούμε, κύριε Υπουργέ.
Ο Υφυπουργός Ανάπτυξης και Ανταγωνιστικότητας κ. Μηταράκης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124248"," Ευχαριστώ, κυρία Πρόεδρε. 
Κυρίες και κύριοι συνάδελφοι, έχουμε καταθέσει μία τροπολογία τεχνικού χαρακτήρα, από το Υπουργείο Ανάπτυξης, σχετικά με τις μετακινήσεις των υπαλλήλων του νέου φορέα εξωστρέφειας της Ελληνικής Εταιρείας Επενδύσεων και Εξαγωγικού Εμπορίου. Από τη φύση της και λόγω των δεκάδων εκθέσεων εξωτερικού που διοργανώνονται υπάρχουν πολλαπλές μετακινήσεις.
Το παρόν νομοθετικό πλαίσιο επιβάλλει έκδοση υπουργικών αποφάσεων για καθεμία απ’ αυτές τις μετακινήσεις κι αυτό δημιουργεί ένα μεγάλο γραφειοκρατικό εμπόδιο. Κι αυτό είναι επείγον, γιατί έχουμε από το Σεπτέμβριο δεκάδες εκθέσεις που θα οργανωθούν στο τελευταίο τρίμηνο του 2014. Η τροπολογία απαιτεί οι μετακινήσεις αυτές να γίνονται με αποφάσεις του Δ.Σ. της εταιρείας, η εταιρεία έχει υποχρέωση έκδοσης στη «ΔΙΑΥΓΕΙΑ» των αποφάσεών της και το πιο σημαντικό για λόγους δημοσιονομικού ελέγχου επιβάλλεται αυτές οι μετακινήσεις να είναι πάντα εντός του πλαισίου του ετήσιου από το Υπουργείο Οικονομικών εγκεκριμένου προϋπολογισμού. Άρα, δεν υπάρχει κίνδυνος υπέρβασης δαπανών, απλώς μας βοηθάει να λύσουμε πολλά γραφειοκρατικά εμπόδια. Ελπίζω το Τμήμα να τη δεχθεί. 
Ευχαριστώ.","ΠΑΝΑΓΙΩΤΗΣ ΜΗΤΑΡΑΚΗΣ",318
"124249"," Βέβαια, δεν μπήκαμε ακόμα στο σώμα του νομοσχεδίου και αρχίσαμε να μιλάμε για τροπολογίες έτσι όπως έγινε. 
Κυρία Βούλτεψη, να σας δώσω τον λόγο μετά;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124250"," Εντάξει, κυρία Πρόεδρε.","ΣΟΦΙΑ ΒΟΥΛΤΕΨΗ",73
"124251"," Έχει τον λόγο, λοιπόν, ο εισηγητής του …","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124252"," Μισό λεπτό, κυρία Πρόεδρε, υπάρχει σοβαρό θέμα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124253"," Ποιο είναι το σοβαρό; Είπαμε ότι θα περιμένουμε. Την κρατάμε τη συζήτηση. Θα πρέπει να μπούμε, γιατί ήδη βλέπετε ότι έρχονται οι Υπουργοί και αναλύουν τις τροπολογίες τους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124254"," Συγγνώμη δεν είναι έτσι. Ανοίξτε μου λίγο το μικρόφωνο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124255"," Το ανοίξαμε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124256"," Κυρία Πρόεδρε, με όλο το σεβασμό προς το Προεδρείο, έχει ευθύνη και το Προεδρείο γι’ αυτό που συμβαίνει στην Αίθουσα. Επιτέλους, ή κάνετε δηλώσεις ως Προεδρείο και λέτε ότι δεν πρέπει να έρχονται αυτού του είδους οι τροπολογίες ή τα λέτε για να τα λέτε και μας φέρνετε σε δύσκολη θέση να απευθυνόμαστε προς το Προεδρείο, πράγμα που δεν θέλουμε να κάνουμε. Αν νομίζετε, λοιπόν, ότι πρέπει να λειτουργούμε έτσι, πείτε μας να φύγουμε. Γιατί εκεί μας οδηγείτε.
Εμείς, λοιπόν, ζητούμε, έστω να διακοπεί η συνεδρίαση για ένα τέταρτο, να έρθει ο Υπουργός, διότι για εμάς είναι πολύ κρίσιμο το ζήτημα και όπως ακούσατε για όλες τις πτέρυγες της Αντιπολίτευσης. Είναι ένα πάρα πολύ σοβαρό θέμα. Να περιμένουμε, λοιπόν, ένα τέταρτο, για να έρθει ο κύριος Υπουργός, ο οποίος δεν μας έκανε την τιμή, ενώ γίνεται χαμός.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124257"," Παρών.","ΔΗΜΗΤΡΙΟΣ ΣΤΑΜΑΤΗΣ",477
"124258"," Ωραία, ας γίνει, λοιπόν, συζήτηση αυτήν τη στιγμή. Ας τοποθετηθεί ο Υπουργός …","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124259"," Επειδή, όμως, ο εισηγητής βρίσκεται ήδη στο Βήμα…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124260"," Εμείς δεν ζητάμε να συζητήσουμε επί του περιεχομένου. Το περιεχόμενο το έχουμε καταγγέλλει. Θέλουμε να μάθουμε εάν η Κυβέρνηση θα εμείνει σε αυτήν την παραβίαση του Κανονισμού, σ’ αυτήν την παραβίαση του Συντάγματος, σ’ αυτήν την εκπρόθεσμη διαδικασία, να φέρει μια πολυσέλιδη τροπολογία που καταργεί το νόμο της Νέας Δημοκρατίας. Γι’ αυτά τα πράγματα έχουμε όλες αυτές τις ενστάσεις. Θέλουμε, λοιπόν, να μας πει η Κυβέρνηση εάν θα τα αποσύρει. Αυτό ζητούμε, δεν ζητούμε να συζητήσουμε επί του περιεχομένου.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124261"," Ο εισηγητής της Νέας Δημοκρατίας…
(Θόρυβος στην Αίθουσα)
Θα τοποθετηθεί ο κύριος Υπουργός.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124262"," Τι λέτε, κυρία Πρόεδρε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124263"," Μα, είναι στο Βήμα, μπορούμε τώρα να τον κατεβάσουμε; Σας παρακαλώ, κύριε Κουρουμπλή! Γιατί θέλετε να κάνετε φασαρία;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124264"," Τι λέτε τώρα, κυρία Πρόεδρε; Τι είσαστε…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124265"," Τι είμαστε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124266"," Να τελειώσει η συζήτηση σ’ αυτό το θέμα που ξεκίνησε και μετά να ξεκινήσουμε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124267"," Δεν θα πείτε εσείς στο Προεδρείο, τι θα κάνει το Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124268"," Παράκληση είναι, κυρία Πρόεδρε.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124269"," Ο κύριος Υπουργός θα τοποθετηθεί μετά τον κ. Χριστογιάννη, αφού έδωσα τον λόγο στον κ. Χριστογιάννη. Καλώς, κακώς τον έδωσα.
Ορίστε, κύριε Χριστογιάννη, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124270"," Κυρία Πρόεδρε,…","ΔΗΜΗΤΡΙΟΣ ΧΡΙΣΤΟΓΙΑΝΝΗΣ",549
"124271"," Κυρία Πρόεδρε, με αυτήν τη συμπεριφορά σας παραβιάζετε τον Κανονισμό. Μετατρέπεστε σε ένα όργανο της Κυβέρνησης και γι’ αυτόν τον λόγο εμείς αποχωρούμε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124272"," Ευχαριστώ για τα καλά σας λόγια. Ωραία, εντάξει. Θέλετε να αποχωρήσετε; Αποχωρήστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124273"," Δεν μπορούμε έτσι να συζητούμε νομσχέδια. Αυτά ανήκουν σε άλλες εποχές.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124274"," Εμείς σας θέλουμε μέσα στην Αίθουσα να μάχεστε και όχι εκτός Αιθούσης. Όχι στα παράθυρα, εντός του Κοινοβουλίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124275"," Έχετε βαρύτατη ευθύνη ως Προεδρείο γιατί προκαλείτε όλη αυτήν την ένταση.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124276"," Την ένταση εσείς θέλετε να την προκαλέσετε. Περιμένετε δεκαπέντε λεπτά και θα τα ακούσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124277"," Μετατρέπεστε σε όργανο της Κυβέρνησης!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124278"," Αν θέλετε φύγετε κιόλας, δεν θα σας παρακαλάμε.","ΣΟΦΙΑ ΒΟΥΛΤΕΨΗ",73
"124279"," Σας παρακαλώ, μην τη χαλάμε εντελώς τη διαδικασία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124280"," Όχι, όχι. Αν θέλουν να φύγουν, ας φύγουν.","ΜΑΥΡΟΥΔΗΣ ΒΟΡΙΔΗΣ",69
"124281"," Κυρία Πρόεδρε, τον λόγο παρακαλώ.","ΔΗΜΗΤΡΙΟΣ ΣΤΑΜΑΤΗΣ",477
"124282"," Ένα λεπτό, μη φεύγετε, κύριοι του ΣΥΡΙΖΑ. Περιμένετε, θα απαντήσει ο κύριος Υπουργός. Κύριε Κουρουμπλή, δώστε σύνθημα επανόδου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124283"," Θέσατε ουσιαστικά δυο ζητήματα. Το ένα ζήτημα είναι της έλλειψης έκθεσης του Γενικού Λογιστηρίου. Έκθεση υπάρχει. Κατά το τυπικό σκέλος της διάταξης, υπάρχει έκθεση.
Όμως, εγώ θα το αντιστρέψω και θα σας πω το εξής: εμποδίζεται η συζήτηση του νομοσχεδίου όταν η έκθεση του Γενικού Λογιστηρίου είναι αρνητική; Αν, λοιπόν, δεν το εμποδίζει αυτό, δηλαδή, αν η ύπαρξη αρνητικής έκθεσης από το Γενικό Λογιστήριο δεν εμποδίζει την πρόοδο της συζήτησης, πολλώ μάλλον δεν μπορεί να την εμποδίσει η έκθεση του Γενικού Λογιστηρίου που λέει ότι δεν μπορεί να εκτιμήσει το κόστος. Άρα, νομίζω ότι επ’ αυτού δεν μπορεί να υπάρχει αντίλογος. 
Όσον αφορά το κατεπείγον, υπάρχουν δύο ζητήματα. Η μια ρύθμιση αφορά τους εργαζόμενους στη ΝΕΡΙΤ που λήγει η σύμβασή τους και πρέπει οι άνθρωποι να συνεχίσουν για να πληρώνονται. Δεν το θέλετε αυτό; Και το τρίτο είναι ότι ρυθμίζουμε ένα ζήτημα που θα ήταν καλό να καθίσετε και να μας πείτε τις απόψεις σας επί της ουσίας του κειμένου, επί της ουσίας του προβλήματος που ταλανίζει χρόνια ολόκληρα τον κύκλο αυτό των μέσων ενημέρωσης, των διαφημιστικών εταιρειών κ.λπ. Και το ρυθμίζουμε τώρα πριν την έναρξη της νέας περιόδου των μέσων ενημέρωσης.
Εσείς τι έχετε; Ζήτημα τυπικό; Η ένστασή σας έχει τυπικό χαρακτήρα ή θέλετε να αποφύγετε τη συζήτηση επί της ουσίας διότι για πρώτη φορά μια Κυβέρνηση τολμά να βάλει το δάκτυλο επί τον τύπον των ήλων και να αντικρούσει αυτά που βλέπουμε στο διαδίκτυο και στις εφημερίδες να υπάρχουν ως αιτιάσεις εναντίον της Κυβέρνησης; Για να δούμε με ποιον είστε.","ΔΗΜΗΤΡΙΟΣ ΣΤΑΜΑΤΗΣ",477
"124284"," Κυρία Πρόεδρε, μπορώ να έχω τον λόγο;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124285"," Κύριε Κουρουμπλή, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124286"," Ευχαριστώ πάρα πολύ.
Κύριε Υπουργέ, εμείς ζητήσαμε να αποσύρετε αυτήν την τροπολογία. Για ποια έκθεση, κύριε Υπουργέ, μας μιλάτε; Νομίζω ότι διακατεχόμαστε από τη μέση λογική. Υπάρχει έκθεση; Μπορείτε να νομοθετείτε με αυτού του είδους τις διαδικασίες; Σε τελική ανάλυση τι μας φέρατε εδώ; Καταργείτε ένα νόμο για τον οποίο υπερηφανευόταν η Νέα Δημοκρατία και πραγματικά εκπλήττομαι πώς μπορεί ένας Βουλευτής της Νέας Δημοκρατίας να υπερασπίζεται αυτόν το νόμο, όταν πριν από επτά χρόνια υπερηφανευόσασταν ότι θα συγκρουόσασταν με την διαπλοκή και με τους νταβατζήδες. Τώρα υποτάσσεστε πλήρως σε αυτήν τη λογική. Εμείς σας ζητάμε να το αποσύρετε. Δεν απαντήσατε σε αυτό το ζήτημα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124287"," Αυτό είναι επί της ουσίας;","ΔΗΜΗΤΡΙΟΣ ΣΤΑΜΑΤΗΣ",477
"124288"," Είναι επί της ουσίας, όταν καταργείτε το ν.3592. Θυμάστε πολύ καλά τι γινόταν τότε, στην εποχή του κ. Καραμανλή και του κ. Παυλόπουλου. Έρχεστε σήμερα και το κατεδαφίζετε. Κατεδαφίζετε κάθε έννοια καταγγελίας των δικαιωμάτων των εργαζομένων.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124289"," Τώρα μπήκαμε στη συζήτηση της ουσίας, κύριε συνάδελφε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124290"," Μιλάμε για ένα καθεστώς πλέον πλήρους, απόλυτης κυριαρχίας. Δημιουργείτε καθεστώς!","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124291"," Τώρα το Προεδρείο, επειδή σας βολεύει, πρέπει να παρατυπεί!","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124292"," Θα ήθελα να πω κάτι, κυρία Πρόεδρε, στον κύριο Υπουργό Υγείας. Εμείς συμφωνούμε με το νομοσχέδιο, για να μην δημιουργηθεί καμμία παρεξήγηση. Θα ψηφίζαμε «ναι» εφόσον θα ήμασταν στην Αίθουσα. Για να λυθεί αυτό το ζήτημα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124293"," Ε, να μείνετε να ψηφίσουμε και μετά, στις τροπολογίες, να φύγετε","ΜΑΥΡΟΥΔΗΣ ΒΟΡΙΔΗΣ",69
"124294"," Λέω, λοιπόν, αυτήν τη στιγμή ότι εάν η Κυβέρνηση επιμένει ότι θα πρέπει να συζητηθεί κάτω από αυτές τις συνθήκες και εφόσον το δέχεται και το Προεδρείο αυτό το πράγμα, εμείς θα αποχωρήσουμε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124295"," Ευχαριστούμε πολύ, κύριε συνάδελφε. 
Ο κ. Κουίκ έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124296"," Κύριε Υπουργέ, επειδή είμαι του χώρου θα ήμουν ο τελευταίος που δεν θα έλεγα ότι πρέπει να γίνουν ρυθμίσεις. Αλλά, να γίνουν ρυθμίσεις σε μια συζήτηση οργανωμένη στη Βουλή που να ξεκινήσει από την επιτροπή και να έρθουν και οι ενδιαφερόμενοι. Δεν με ενδιαφέρει αν θα είναι οι μιντιάρχες, όμως σίγουρα θα ερχόντουσαν και οι εργαζόμενοι και οι διαφημιζόμενοι και εκείνοι που στραγγαλίζετε στην περιφέρεια, αλλά και οι ιδιοκτήτες των μικρότερων σταθμών όπου δεν δίνετε το δικαίωμα –για παράδειγμα- στα μουσικά ή γενικού ενδιαφέροντος κανάλια -ραδιοφωνικά ή τηλεοπτικά- να γίνουν ενημερωτικά, το εξαιρείτε -ένα παράδειγμα σας αναφέρω. Να γίνει μια οργανωμένη συζήτηση με τους φορείς και να έρθει και η κουβέντα στην Βουλή. 
Το «δάχτυλο» που είπατε, ξέρω σε ποιους το βάζετε. Σημασία πάντως έχει ότι δεν το βάζετε επ’ ωφελεία -τουλάχιστον με τη μη οργανωμένη συζήτηση- για την επίλυση των προβλημάτων του κλάδου που πραγματικά ταλανίζεται -δεν λέω όχι. 
Η ΕΣHΕΑ δεν κήρυξε αυθαιρέτως σήμερα στις 10.00´ το πρωί, εικοσιτετράωρη απεργία. Και επ’ αυτού θα ήθελα εδώ, επιτέλους, για πρώτη φορά, οι δημοσιογράφοι που ανήκουν στην συγκυβέρνηση -για να μην αναφέρω ονόματα και αρχίσουν να λένε «επί προσωπικού» και να ωρύονται εδώ μέσα- να τοποθετηθούν, έναντι και του κλάδου τους, κύριε Υπουργέ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124297"," Καταθέτουμε μία τροπολογία επ’ αυτού. Θέλετε να τη δείτε;","ΔΗΜΗΤΡΙΟΣ ΣΤΑΜΑΤΗΣ",477
"124298"," Ωραία. 
Επειδή μιλήσατε για το μεγάλο θάρρος και την τόλμη της Κυβέρνησης, μην γελιόμαστε, κύριε Υπουργέ. Στα μάτια κοιταζόμαστε. Υπέκυψε η Κυβέρνηση σε δύο μεγάλα δημοσιογραφικά συγκροτήματα. Μην γελιόμαστε επ’ αυτού. 
Εμείς ζητούμε την απόσυρση της τροπολογίας και προτείνουμε να έρθει αυτό ως νομοσχέδιο οργανωμένο για να λύσουμε, πράγματι, προβλήματα που υπάρχουν.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124299"," Ευχαριστούμε.
Τον λόγο έχει ο κ. Αναγνωστάκης από τη Δημοκρατική Αριστερά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124300"," Κυρία Πρόεδρε, η επιχειρηματολογία που αναπτύχθηκε από πλευράς της Κυβέρνησης, και συγκεκριμένα από τον κύριο Υπουργό, θεωρώ ότι είναι έωλη. Δεν απάντησε ούτε επί της διαδικασίας και βέβαια –αν και δεν θα μπω τώρα τουλάχιστον σε αυτήν τη φάση- ούτε επί της ουσίας. 
Όμως, είναι τουλάχιστον απαράδεκτο -επιεικής ο χαρακτηρισμός- να χαρακτηρίζεται ως ολοκληρωμένη μία έκθεση του Γενικού Λογιστηρίου του Κράτους, όταν υπάρχει σαφής, ρητή αναφορά ότι δεν πρόλαβαν. Και εγώ αναρωτιέμαι, τι ώρα κατατέθηκε επιτέλους αυτή η τροπολογία στο Γενικό Λογιστήριο για να μην μπορέσει να προλάβει; 
Πάντως, και εδώ ήταν εκπρόθεσμη, γιατί το άρθρο 87, κυρία Πρόεδρε, -και παρακαλώ να μην κάνω ανάγνωση, είναι σαφής η διάταξη- αναφέρει: «…μέχρι την Παρασκευή το μεσημέρι». Βεβαίως, ισχύει αυτό που είπε ο κύριος Υπουργός Υγείας, δηλαδή ότι το Σώμα μπορεί να αποφασίσει για το εμπρόθεσμο ή εκπρόθεσμο, αλλά εν πάση περιπτώσει αυτό δεν έχει κριθεί μέχρι τώρα. Θυμίζω και τα όσα ο Πρόεδρος της Βουλής, ο κ. Μεϊμαράκης, και άρα συνολικά το Προεδρείο, έχει διακηρύξει, δηλαδή ότι δεν θα επιτρέπει να γίνεται αυτή η καταστρατήγηση, αυτή η «έκπτωση» -αν θέλετε- ως προς την έννοια του εκπροθέσμου. 
Βεβαίως, εδώ, κυρία Πρόεδρε, μιλάμε για μία ευνομούμενη πολιτεία που στερεί το συνταγματικά κατοχυρωμένο δικαίωμα της έκφρασης αυτών των ανθρώπων, των οποίων αλλάζει και ανατρέπεται ο επαγγελματικός τους σχεδιασμός αλλά και σε επίπεδο εργαζόμενων και ο οικογενειακός τους προγραμματισμός. Δηλαδή, επί της ουσίας, λέμε ότι δεν έγινε το στοιχειώδες, δηλαδή μία διαβούλευση. 
Αυτό που οι ΑΝΕΛ, οι Ανεξάρτητοι Έλληνες, ισχυρίστηκαν προηγουμένως, είναι απόλυτα αληθές. Είναι δυνατόν να λείπουν οι εργαζόμενοι, να λείπουν αυτοί οι οποίοι εμπλέκονται, όπως είναι οι διαφημιστές και οι διαφημιζόμενοι, και να υπάρχει μία μονομερής νομοθετική πρωτοβουλία για να εξυπηρετηθούν συγκεκριμένα μιντιακά συμφέροντα; Αυτό, όντως, είναι συνταγματική εκτροπή και γι’ αυτό απευθύνουμε θερμή παράκληση και σε εσάς να συμβάλλετε στην απόσυρση αυτής της «ντροπολογίας».","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124301","  Ευχαριστούμε πολύ.
Τον λόγο έχει ο κ. Καραθανασόπουλος από το Κομμουνιστικό Κόμμα Ελλάδας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124302"," Βεβαίως, ο κύριος Υπουργός ο κ. Σταμάτης, έχει δικαίωμα να χλευάζει τη διαδικασία του αστικού Κοινοβουλίου που υπερασπίζεται, αλλά φτάνει σε σημείο αυτοαναίρεσης. 
Δεν υπήρχε κανένας χαρακτήρας κατεπείγοντος για τη συζήτηση της συγκεκριμένης τροπολογίας. Αυτό το οποίο είπε στην τοποθέτησή του, είναι ότι θέλει να βάλει τάξη σε μία αγορά, η οποία έχει σοβαρά προβλήματα. 
Από αυτήν την άποψη, λοιπόν, τι θα ήταν καλύτερο από μία οργανωμένη συζήτηση, όπου θα μπορούσαν να συμμετέχουν όλοι οι ενδιαφερόμενοι φορείς με βάση τις διαδικασίες που προβλέπονται από τον Κανονισμό της Βουλής, άρα να έρθει ως κανονικό νομοσχέδιο για να συζητηθεί; Γιατί το συγκεκριμένο νομοσχέδιο αφ’ ενός μεν αλλάζει το τοπίο στα μέσα μαζικής ενημέρωσης, αφ’ ετέρου συμβάλλει στη συγκέντρωση του χώρου και στον έλεγχο από ελάχιστους ομίλους, και ταυτόχρονα δημιουργεί συνθήκες ασφυξίας για τους εργαζόμενους του κλάδου -εργασιακής ασφυξίας αλλά και όσον αφορά τα ασφαλιστικά τους δικαιώματα. 
Και από αυτήν την άποψη, λοιπόν, ζητάμε από την Κυβέρνηση, εφόσον θέλει να συζητηθούν οι παθογένειες του χώρου και να δώσει λύσεις, να το φέρει ως συγκεκριμένο ξεχωριστό νομοσχέδιο και να αποσύρει τη συγκεκριμένη τροπολογία, ώστε να συζητηθεί με βάση τις διαδικασίες που προβλέπονται από τον Κανονισμό της Βουλής.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124303"," Ευχαριστώ.
Τον λόγο έχει ο κ. Αρβανίτης από τη Χρυσή Αυγή και μετά ακολουθεί ο κ. Βουδούρης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124304"," Κυρία Πρόεδρε, άκουσα προηγουμένως τον προλαλήσαντα Βουλευτή της ΔΗΜΑΡ να μιλάει για «ευνομούμενη πολιτεία», αναφέροντας ότι σε μία ευνομούμενη πολιτεία δεν πρέπει να γίνονται αυτές οι αυθαιρεσίες, γιατί πρόκειται περί αυθαιρέτων ενεργειών.
Για ποια ευνομούμενη πολιτεία μιλάμε, όταν δύο χρόνια τώρα που βρίσκομαι εδώ δεν βλέπω τίποτε άλλο, παρά συστηματική παραβίαση των συνταγματικών διατάξεων και άλλων διατάξεων που αφορούν ακόμη και τον Ποινικό Κώδικα, ακόμη και τον Κανονισμό της Βουλής; 
Κατά ταύτα, αυτή η τροπολογία, την οποία φέρνει τώρα η Κυβέρνηση δεν υπάρχει καμμία αμφιβολία, παρά τις αντιδράσεις, ότι πρόκειται να περάσει. 
Πού στοχεύει αυτή η τροπολογία; Και καλώς, στοχεύει. Στοχεύει στο να εξυπηρετήσει τα συμφέροντα των μεγαλοκαναλαρχών, τα μεγαλοσυμφέροντα εργολάβων κι άλλων. 
Ορθώς πράττει η Κυβέρνηση. Ορθώς πράττει, γιατί δύο χρόνια τώρα αυτοί είναι τα όργανά τους. Αυτοί προπαγανδίζουν το εθνοκτόνο κυβερνητικό έργο. Γιατί, λοιπόν, να μη φέρει τέτοιες τροπολογίες ευνοϊκές; Δεν το αντιλαμβάνομαι. Αφελείς δεν ήμεθα. Εξυπηρετούν αυτούς οι οποίοι αποτελούν όργανο τους. Και θα συνεχίσουν να τους υπηρετούν τυφλώνοντας το λαό με το εθνοκτόνο έργο τους. Αυτά ήθελα να πω σε γενικές γραμμές. 
Ειδικότερα, τώρα, τι να πω; Υπάρχει έκθεση του Γενικού Λογιστηρίου του Κράτους; Γιατί σπεύδουμε χωρίς την έκθεση του Γενικού Λογιστηρίου να φέρουμε προς ψήφισιν αυτήν την τροπολογία; 
Πέραν αυτού, υπάρχουν και ειδικότερα για τα οποία δεν θα ήθελα να σας απασχολήσω τώρα, γιατί τα θεωρώ περιττά, εν όψει του ότι είναι αυτονόητα, φαίνονται, είναι κατάδηλα.
Ευχαριστώ.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124305"," Τον λόγο έχει ο κ. Βουδούρης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124306"," Ευχαριστώ, κυρία Πρόεδρε. 
Θα ήθελα να κάνω μια ερώτηση στον Υπουργό, καλή τη πίστει, γιατί άκουσα προσεκτικά αυτό, το οποίο είπατε: Αναφερθήκατε για ένα από αυτά τα νομοσχέδια σε ένα χρόνιο πρόβλημα που ταλανίζει την ελληνική κοινωνία. Κι έχετε απόλυτο δίκιο. 
Είστε, όμως, Κυβέρνηση από το 2012. Είπατε ως απάντηση ότι έπρεπε να λυθεί τώρα αυτό το πρόβλημα εν όψει της καινούργιας σεζόν. Γιατί δεν έπρεπε να λυθεί το 2012 ενώπιον της καινούργιας σεζόν; Γιατί δεν έπρεπε να λυθεί το 2013 ενώπιον της νέας σεζόν; 
Συμπεραίνω, λοιπόν, ότι κάτι καινούργιο συμβαίνει κι ότι υπάρχει ένας ειδικός λόγος. Θα ήθελα να μου πείτε, ποιος είναι ο ειδικός λόγος που ένα πρόβλημα, το οποίο εσείς ο ίδιος λέτε ότι είναι ένα χρόνιο πρόβλημα -δεν είναι ένα οξύ πρόβλημα, είναι χρόνιο πρόβλημα, το οποίο προφανώς έχετε εντοπίσει και το οποίο προφανώς γνωρίζετε τουλάχιστον αυτά τα δύο χρόνια που είστε Κυβέρνηση - δεν το αντιμετωπίσατε το 2012, το 2013, τον Ιούνιο του 2014 και πρέπει να το αντιμετωπίσετε τώρα, στις 5 Αυγούστου ως τροπολογία ενός νομοσχεδίου σε ένα Θερινό Τμήμα; Ποιο είναι το καινούργιο γεγονός; Μήπως είναι το ενδεχόμενο των επερχόμενων εκλογών που θα γίνουν πιθανότατα το φθινόπωρο; Μήπως είναι κάτι άλλο; 
Πείτε μας, κύριε Υπουργέ, ποιος είναι ο λόγος για τον οποίο ένα χρόνιο πρόβλημα αντιμετωπίζεται με αυτόν τον τρόπο;","ΟΔΥΣΣΕΑΣ ΒΟΥΔΟΥΡΗΣ",72
"124307"," Τον λόγο έχει ο κ. Καραγκούνης για δύο λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124308"," Επειδή νωρίτερα τέθηκε ένα ζήτημα τάξης κοινοβουλευτικής, θα ήθελα να πω ότι όπως όλοι γνωρίζουμε, πρώτα συζητείται το νομοσχέδιο και μετέπειτα συζητούνται οι όποιες τροπολογίες υπάρχουν. Δεν μπορώ να καταλάβω ποια ήταν η βιασύνη του ΣΥΡΙΖΑ να φύγει από την Αίθουσα, ενώ είχε ανέβει ο κ. Χριστογιάννης στο Βήμα. Πρώτα, συζητείται το νομοσχέδιο και μετά οι οποιεσδήποτε τροπολογίες. 
Όσον αφορά το ζήτημα το διαδικαστικό, δεν νομίζω ότι υπάρχει πρόβλημα. Όπως εξήγησε κι ο Υπουργός, ούτε ζήτημα εκπροθέσμου υπάρχει ούτε ζήτημα ελλείψεως της εκθέσεως του Λογιστηρίου του Κράτους υπάρχει. 
Βεβαίως, αναφέρθηκα και μίλησα πριν για τις τροπολογίες γενικά κι ανέφερα το παράδειγμα του Υπουργείου Δικαιοσύνης που έπρεπε να ρυθμίσουμε κάτι πολύ συγκεκριμένα. Είπε ο κ. Βορίδης ότι στο ζήτημα των μέσων μαζικής Ενημέρωσης έρχονται –όντως- νομοσχέδια μια φορά την τετραετία, οπότε αν πρέπει κάτι να επιλυθεί πρέπει να το συζητήσουμε απευθείας. Νομίζω ότι ήρθε η ώρα να προχωρήσουμε στην ουσία. Και βεβαίως, ο κύριος Υπουργός και οι συναρμόδιοι Υπουργοί θα μας εξηγήσουν για την ουσία και το κατεπείγον αυτής της τροπολογίας. 
Ευχαριστώ πολύ.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124309","  Ευχαριστούμε. 
Τον λόγο έχει ο ειδικός αγορητής του ΠΑΣΟΚ κ. Κασσής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124310"," Ευχαριστώ, κυρία Πρόεδρε.
Κατ’ αρχάς, όσον αφορά το διαδικαστικό θέμα με τις τροπολογίες, δεν ξέρω γιατί επικεντρώνεστε μόνο σε μια τροπολογία που αφορά τα μέσα μαζικής ενημέρωσης και δεν απευθυνόσαστε και στις άλλες τροπολογίες.","ΜΙΧΑΗΛ ΚΑΣΣΗΣ",206
"124311"," Σε όλες.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124312"," Κι είναι ένα θέμα, το οποίο το έχουμε κουβεντιάσει πάρα πολλές φορές στην Αίθουσα αυτή, όμως συνεχίζεται και για λόγους –αν θέλετε- ορισμένες φορές ουσίας.
Γιατί και οι τροπολογίες που έχουν κατατεθεί –και υπουργικές και βουλευτικές- έλυσαν πραγματικά προβλήματα. Ο ρόλος μας πιστεύω ότι αυτός είναι.
Κύριε Υπουργέ, αναφερθήκατε και είπατε για την επίμαχη τροπολογία ότι υπάρχουν κάποιες βελτιώσεις που αφορούν το προσωπικό. Νομίζω ότι είναι πολύ σημαντικό να την αναλύσετε για τον λόγο ότι πραγματικά εκεί επικεντρώνονται και οι μεγαλύτερες αντιδράσεις.
Τώρα εάν θέλουμε να βοηθήσουμε τα μέσα μαζικής ενημέρωσης -δεν ξέρω για ορισμένους αν είναι τα μεγάλα και τα μικρά, εγώ πιστεύω ότι πρόβλημα υπάρχει σε όλους και στον τομέα που έχει να κάνει με την ενημέρωση όλα τα μεγάλα κανάλια και όλες αυτές οι μεγάλες και μικρές επιχειρήσεις έχουν προβλήματα- αν θέλουμε πραγματικά να σταθούμε στην ουσία για να λύσουμε προβλήματα, είναι η ώρα να το κάνουμε.
Από εκεί και πέρα, νομίζω για εμάς ότι οι διευκρινίσεις πρέπει να δοθούν, ούτως ώστε να μπορέσουμε να τοποθετηθούμε στη συνέχεια επί της ουσίας για την τροπολογία.","ΜΙΧΑΗΛ ΚΑΣΣΗΣ",206
"124313"," Ευχαριστούμε.
Κύριε Υπουργέ, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124314"," Κυρίες και κύριοι συνάδελφοι, θα έπρεπε κανονικά, εφόσον θέλετε να μιλήσουμε στο τυπικό επίπεδο, να πω το εξής: Ενστάσεις επί του Κανονισμού προβάλλονται, όπως έχω πει, με συγκεκριμένο τρόπο και το Σώμα επ’ αυτού αποφαίνεται, επίσης, με συγκεκριμένο τρόπο. Άλλου τύπου ενστάσεις, όπως, παραδείγματος χάριν, ενστάσεις αντισυνταγματικότητας, επίσης, προβάλλονται με συγκεκριμένο τρόπο και το Σώμα αποφαίνεται πάλι με συγκεκριμένο τρόπο. 
Ακολουθούμε, δυστυχώς, εδώ μία διαδικασία άτυπη τώρα, μη προβλεπόμενη από τον Κανονισμό, με την ανοχή –εγώ θα πω, απολύτως κατανοητή- του Προεδρείου, γιατί θέτετε ζητήματα. Δημιουργείται πάλι εδώ, κατά τη γνώμη μου τεχνηέντως, μία σύγχυση ανάμεσα στην ουσία και στη διαδικασία, ανάμεσα στις τυπικές προϋποθέσεις και στην ουσία των ρυθμίσεων.
Εάν διαφωνείτε με την ουσία των ρυθμίσεων, τότε μένετε εδώ και συζητούμε την ουσία των ρυθμίσεων και εκφράζετε τις αντιρρήσεις σας και τις καταγγελίες σας και τις επιφυλάξεις σας και αναλύετε την, κατά τη γνώμη σας, σκοπιμότητα των ρυθμίσεων και εδώ είναι οι Υπουργοί, προκειμένου να αντικρούσουν τα επιχειρήματα των Βουλευτών και να εξηγήσουν γιατί πρέπει να ρυθμιστεί με το συγκεκριμένο τρόπο το συγκεκριμένο θέμα. 
Όμως, εάν θέτετε ζητήματα Κανονισμού, τότε εδώ έχετε πάρει απαντήσεις, γιατί θέτετε το ζήτημα της εκθέσεως του Γενικού λογιστηρίου. Απαντήθηκε ότι υπάρχει. Δεν σας ικανοποιεί το περιεχόμενό της. Είναι άλλης τάξης ζήτημα, αλλά υπάρχει. Θέτετε ζήτημα εκπροθέσμου και σας λέω ξανά ότι δεν εισάγονται ως εκπρόθεσμες. Άρα, εδώ δεν υπάρχει καν ζήτημα κρίσεως. Αν, καλώς ή κακώς, δεν εισήχθησαν ως εκπρόθεσμες, πάλι είναι άλλης τάξης ζήτημα. Όμως, δεν εισάγονται ως εκπρόθεσμες. 
Θέτετε ζήτημα κατεπείγοντος και σας δίνονται εξηγήσεις κι εδώ θα ήθελα να πάρετε θέση και, μάλιστα, προ της αποχωρήσεως σας. Παραδείγματος χάριν, πιστεύετε ότι η τροπολογία, η οποία έρχεται και ρυθμίζει το θέμα της ΝΕΡΙΤ κακώς έρχεται και δεν πρέπει να έλθει και άρα να παραμένουν σε εκκρεμότητα οι συμβάσεις των εργαζομένων; Πρέπει να πάρετε θέση. Ή εδώ, στη συγκεκριμένη περίπτωση της ΝΕΡΙΤ, αντιλαμβάνεστε το κατεπείγον και το δέχεστε και καταλαβαίνετε ότι πρέπει να προχωρήσουμε σε ρύθμιση και μάλιστα άμεσα; 
Όμως, και σε ό,τι αφορά την άλλη, που αφορά το τοπίο των μέσων ενημέρωσης και της διαφημιστικής αγοράς, που συνέχεται με τα μέσα ενημέρωσης, άκουσα το εξής: «Μα, είναι χρόνιο το ζήτημα». Μάλιστα! Αναγνωρίζετε πολύ καλά ότι ξεκινά –αναφέρθηκε ο κύριος Υπουργός σ’ αυτό- μια καινούργια περίοδος τον Σεπτέμβριο. Το χρόνιο ζήτημα, όπως άκουσα, είναι γιατί δεν ρυθμίστηκε το 2012 ή γιατί δεν ρυθμίστηκε το 2013. Άρα, δηλαδή αφού δεν ρυθμίστηκε το 2012 και το 2013 να μην ρυθμιστεί και το 2014; Έρχεται, λοιπόν, η ώρα να ρυθμιστεί.","ΜΑΥΡΟΥΔΗΣ ΒΟΡΙΔΗΣ",69
"124315"," Κύριε Υπουργέ, ολοκληρώστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124316"," Ολοκληρώνω και λέω το εξής: Μην βάζουμε κάθε φορά την τυπική προσέγγιση μπροστά από την ουσία. Να μείνετε να συζητήσετε, να εκφράσετε τις αντιρρήσεις σας, να εκφράσετε τις διαφωνίες σας, να πείτε όλα όσα θέλετε να πείτε. Όμως, πρέπει να συζητήσετε για την ουσία των ρυθμίσεων, γιατί όσες διαδικαστικές, τυπικές προϋποθέσεις εγείρατε, πρώτον, δεν τις έχετε εγείρει τυπικά –άρα, δεν τις έχετε εγείρει σωστά, άρα δεν έχετε βάλει ζήτημα στο Σώμα για να αποφασίσει- και, δεύτερον, έχουν πλήρως απαντηθεί στο τυπικό τους μέρος από την Κυβέρνηση.
Ελάτε, λοιπόν, τώρα, ας τα αφήσουμε αυτά τα ολίγον «κοινοβουλευτικο-συνδικαλιστικά» να κάτσουμε να συζητήσουμε επί της ουσίας των ρυθμίσεων και εκεί να εκφράσουμε τις διαφωνίες μας, τις αντιρρήσεις μας και να κάνουμε τον κοινοβουλευτικό διάλογο που απαιτεί η Αίθουσα αυτή, η διαδικασία και ο θεσμικός μας ρόλος.","ΜΑΥΡΟΥΔΗΣ ΒΟΡΙΔΗΣ",69
"124317"," Ευχαριστούμε, κύριε Υπουργέ","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124318"," Κυρία Πρόεδρε, θα κάνουμε δήλωση.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124319"," Κύριε Κουρουμπλή, δεν θα δώσω άλλο τον λόγο. Θα μου επιτρέψετε να τοποθετηθεί…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124320"," Θέλουμε και εμείς να κάνουμε δήλωση, κυρία Πρόεδρε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124321"," Θα μου επιτρέψετε να τοποθετηθεί το Προεδρείο πρώτα γιατί έρχονται οι βολές στο Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124322"," Θα κάνουμε δήλωση, κυρία Πρόεδρε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124323"," Θα την κάνετε, αφού σας δώσω τον λόγο, κύριε Κουρουμπλή. Καθίστε κάτω, σας παρακαλώ. Θα σας δώσω τον λόγο στη συνέχεια.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124324"," Κυρίες και κύριοι συνάδελφοι, η Προεδρεύουσα –εν προκειμένω- καλείται να λύσει ένα δυστυχώς διαχρονικό θέμα, το οποίο έχει οξυνθεί επί της παρούσης Κυβερνήσεως. Το έχουμε αναγνωρίσει όλοι είτε συμμετέχουμε σε κόμματα της Αντιπολίτευσης είτε και της Συμπολίτευσης –εννοώ από τους Προεδρεύοντες.
Το εάν ή όχι είναι εκπρόθεσμη η τροπολογία προφανώς έχει το ενδιαφέρον του. Επίσης, όμως, καλώς ή κακώς πολλές τροπολογίες έρχονται εκπρόθεσμες όταν είναι κυβερνητικές και γίνονται δεκτές, επειδή υπάρχει η πολιτική βούληση από τον εκάστοτε αρμόδιο Υπουργό. Επομένως, εμένα με ενδιαφέρει περισσότερο η ουσία της συγκεκριμένης τροπολογίας και θα ήθελα ο ΣΥΡΙΖΑ να παραμείνει στην Αίθουσα –όπως σας φώναζα προηγουμένως που είχατε σηκωθεί να φύγετε- γιατί περισσότερη θα είναι η προσφορά σας στον αντίλογο εντός της Αιθούσης από το να αποχωρήσετε. 
Θα μου επιτρέψετε, επίσης, για να είμαι σωστή –τουλάχιστον όσο μπορώ να το κάνω αυτό- και τυπική στη διαδικασία, να δώσω τον λόγο στον εισηγητή και μετά θα κάνετε τη δήλωση, κύριε Κουρουμπλή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124325"," Έχουμε δικαίωμα, κυρία Πρόεδρε.
Θα μας δώσετε τον λόγο για να κάνουμε μία δήλωση.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124326"," Θα την κάνετε τη δήλωση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124327"," Θα μου δώσετε τον λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124328"," Θα σας τον δώσω. Να τελειώσω τη σκέψη μου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124329"," Να μου δώσετε τον λόγο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124330"," Θα σας τον δώσω, κύριε Κουρουμπλή!
Σας λέω, λοιπόν, ότι μετά από αυτό, θα δώσω τον λόγο στον κ. Χριστογιάννη…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124331"," Όχι, κυρία Πρόεδρε.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124332"," Κύριε Κουρουμπλή, θα σας δώσω τον λόγο! Το κατάλαβα. Σας παρακαλώ καθίστε.
Λέω ότι για να είμαι τυπικά εντάξει πρέπει να δώσω τον λόγο στον κ. Χριστογιάννη να αρχίσει επί της ουσίας η συζήτηση του νομοσχεδίου, στο οποίο εντάσσονται και οι καλώς ή κακώς ενταχθείσες τροπολογίες και μετά ο καθένας θα τοποθετηθεί επί της ουσίας, αν θέλει να παραμείνει στην Αίθουσα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124333"," Θέλουμε κι εμείς να κάνουμε μία σύντομη δήλωση.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124334"," Θα δώσω και σε εσάς τον λόγο, κύριε Καραθανασόπουλε.
Θα κάνετε τη δήλωση. Δεν θα ήθελα να αρχίσει ένας κύκλος καινούργιων τοποθετήσεων από τους Κοινοβουλευτικούς Εκπροσώπους, γιατί και το βράδυ έχω από τις 17.00΄ συζήτηση άλλου νομοσχεδίου πολύ πιο σημαντικού.
Ορίστε, κύριε Κουρουμπλή, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124335"," Σε εποχές που αμφισβητείται η δημοκρατία και ο κοινοβουλευτισμός, όλοι μας –και το Προεδρείο πρωτίστως- θα πρέπει να τηρούμε τη λειτουργία των θεσμών. 
Σε ό,τι αφορά την τοποθέτηση του κυρίου Υπουργού ότι η διαδικασία δεν είναι η σωστή, θα ήθελα να τον ρωτήσω το εξής: Η διαδικασία κατάθεσης των τροπολογιών, όπως οι συγκεκριμένες που έχουμε σήμερα, τηρούν τον Κανονισμό και το Σύνταγμα; Είναι έγκριτος νομικός. Πιστεύω ότι αδικεί τον εαυτό του. 
Εμείς, κυρία Πρόεδρε, όλον αυτόν τον καιρό ανεχτήκαμε σε ένα μεγάλο βαθμό αυτήν τη διαδικασία. Βεβαίως, συνεχώς οχλούσαμε το Προεδρείο ότι δεν πρέπει να συνεχίζονται αυτού του είδους οι διαδικασίες. Κάποια στιγμή όλα τα πράγματα έχουν ένα όριο. 
Σήμερα, λοιπόν, δεν θα καταστούμε συνένοχοι ενός εγκλήματος που συντελείται στο χώρο του Τύπου. Η Κυβέρνηση απ’ ό,τι φαίνεται οδηγείται σε εκλογές και νοιάζεται να διαμορφώσει γρήγορα μία σχέση με το μιντιακό σύστημα, το οποίο την υπηρετεί και υπηρετεί και τις πολιτικές της επιλογές.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124336"," Αργούν ακόμα!","ΜΑΥΡΟΥΔΗΣ ΒΟΡΙΔΗΣ",69
"124337"," Η Νέα Δημοκρατία του Καραμανλή θα πρέπει να απολογηθεί. Πότε είχε δίκιο; Όταν θέσπιζε το ν. 3592 για τους «νταβατζήδες» ή σήμερα που υπακούει στα κελεύσματα αυτού του χώρου;
Κάτω από αυτές τις συνθήκες και κάτω από αυτήν την αυταρχική επιλογή και πολιτική απόφαση της Κυβέρνησης να εμμείνει στην απόφασή της, εμείς αποχωρούμε, διότι αυτό το έγκλημα που θα συμβεί εις βάρος των εργαζομένων…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124338"," Ευχαριστούμε, κύριε Κουρουμπλή. 
Το βράδυ που θα έχει πιο ισχυρά επιχειρήματα και μεγαλύτερη Αντιπολίτευση, να δω τι θα κάνετε, κύριε Κουρουμπλή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124339"," …θα είναι πρωτόγνωρο. Γιατί και ο χώρος της δημοσιογραφίας μετατρέπεται σε εργασιακή ζούγκλα.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"124340"," Το βράδυ που εισάγεται το πολυνομοσχέδιο και έχει τόσο σοβαρά θέματα να δούμε πώς θα αποχωρήσετε και πώς θα υπάρχει αντίλογος εντός της Αιθούσης. Να πάτε στο καλό.
(Στο σημείο αυτό αποχωρεί από την Αίθουσα η Κοινοβουλευτική Ομάδα του ΣΥΡΙΖΑ)
Κύριε Καραθανασόπουλε, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124341"," Κυρία Πρόεδρε, θα ήθελα και εγώ τον λόγο.","ΔΗΜΗΤΡΙΟΣ ΣΤΑΜΑΤΗΣ",477
"124342"," Θα σας δώσω τον λόγο μετά, κύριε Σταμάτη. 
Ορίστε, κύριε Καραθανασόπουλε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124343"," Κυρία Πρόεδρε, ζητήσαμε από την Κυβέρνηση να αποσύρει την τροπολογία. Δεν το έκανε. Εμείς δεν θα νομιμοποιήσουμε τη συγκεκριμένη διαδικασία. Θα αποχωρήσουμε από τη συζήτηση και ζητάμε να κατατεθεί αίτημα ονομαστικής ψηφοφορίας για τη συγκεκριμένη τροπολογία. 
(Στο σημείο αυτό αποχωρεί από την Αίθουσα η Κοινοβουλευτική Ομάδα του ΚΚΕ)","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124344"," Πρέπει να αρχίσει η συζήτηση ώστε να κάνετε την αίτησή σας και να γίνει η σωστή διαδικασία. Κάνετε την αίτησή σας σε έωλη διαδικασία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124345"," Να είστε μέσα να την καταθέσετε. «Φεύγουμε και θα έρθουμε»; Δεν μπορείτε να την κάνετε έτσι, κατά τον Κανονισμό!","ΑΘΑΝΑΣΙΟΣ ΜΠΟΥΡΑΣ",350
"124346"," Κύριε Σταμάτη, έχετε τον λόγο για δύο λεπτά και μετά συνεχίζουμε τη διαδικασία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124347"," Εμείς θα την καταθέσουμε;","ΑΘΑΝΑΣΙΟΣ ΜΠΟΥΡΑΣ",350
"124348"," Κύριε Μπούρα, σας παρακαλώ.
Κύριε Σταμάτη, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124349"," Κυρία Πρόεδρε, θέλω να καταθέσω δύο νομοτεχνικές βελτιώσεις. 
Η πρώτη στην επί της 1-8-2014 κατατεθείσας τροπολογίας με γενικό αριθμό 1688 και ειδικό αριθμό 135 στο σχέδιο νόμου του Υπουργείου Υγείας: «Κύρωση της Σύμβασης Δωρεάς μεταξύ της 1ης Υγειονομικής  Περιφέρειας Αττικής του Γενικού Ογκολογικού νοσοκομείου Κηφισιάς “Οι Άγιοι Ανάργυροι” και του ΝΠΙΔ με την επωνυμία “ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ “ΟΙ ΑΓΙΟΙ ΑΝΑΡΓΥΡΟΙ”” και άλλες διατάξεις».
Στο τέλος της εσωτερικής παραγράφου 4, της παραγράφου 4 της τροπολογίας, το πρώτο εδάφιο αντικαθίσταται ως εξής:
«4. Δεν επιτρέπεται να προσληφθεί από τη ΝΕΡΙΤ Α.Ε.: 
α. με σύμβαση εξαρτημένης εργασίας αορίστου χρόνου ή 
β. με σύμβαση εξαρτημένης εργασίας ορισμένου χρόνου σε θέση διευθυντή ή γενικού διευθυντή, πρόσωπο που, κατά την ημερομηνία πρόσληψής του από τη ΝΕΡΙΤ Α.Ε., είτε λαμβάνει πλήρη ή μειωμένη σύνταξη γήρατος είτε έχει καταθέσει αίτηση για τη χορήγηση πλήρους ή μειωμένης σύνταξης γήρατος στον οικείο ασφαλιστικό οργανισμό». 
Η δεύτερη νομοτεχνική βελτίωση επί του ίδιου νόμου είναι η εξής: 
1.Η εσωτερική παράγραφος 2 του στοιχείου α της παραγράφου 1 του άρθρου 1 της τροπολογίας αντικαθίσταται ως εξής:
«Από 1-7-2015 η τιμολόγηση για τις πράξεις της παραγράφου 1 διενεργείται αποκλειστικά με τιμολόγιο που εκδίδει το Μέσο που καταχωρεί ή αναμεταδίδει την διαφήμιση ή τη χορηγία προς τον διαφημιζόμενο. Εξαίρεση από τον παραπάνω κανόνα επιτρέπεται αποκλειστικά στις περιπτώσεις που οι διαφημιστικές και επικοινωνιακές ενέργειες διενεργούνται στο πλαίσιο σύμβασης διαφημιστικής και επικοινωνιακής προβολής που:
α. είτε έχει συναφθεί το αργότερο μέχρι την 30-06-2015, υπό την πρόσθετη προϋπόθεση ότι (i) η σχετική σύμβαση έχει κοινοποιηθεί εγκαίρως στην οικεία φορολογική αρχή, όπως ορίζεται από τις οικείες διατάξεις, και (ii) σε κάθε περίπτωση, η διάρκεια ισχύος της λήγει το αργότερο μέχρι την 30-9-2015.
β. είτε έχει συναφθεί από το δημόσιο ή φορέα του ευρύτερου δημόσιου τομέα σε συνέχεια διαγνωστικής διαδικασίας της οποίας η διακήρυξη έχει δημοσιευθεί μέχρι της 30-06-2015.
Αν για την εξόφληση του Μέσου μεσολαβεί με οποιονδήποτε τρόπο διαφημιστής, αυτός ενεργεί ως εκπρόσωπος του διαφημιζόμενου προς τον οποίο εκδίδονται όλα τα νόμιμα παραστατικά. Παρατάσεις συμβάσεων που εμπίπτουν στο στοιχείο α παραπάνω απαγορεύονται, ενώ παρατάσεις συμβάσεων που εμπίπτουν στο σημείο β επιτρέπονται υπό τους όρους της νομοθεσίας για τη διαφημιστική προβολή του δημοσίου και των φορέων του ευρύτερου δημόσιου τομέα»
2. Στο τέλος της εσωτερικής παραγράφου 4 του στοιχείου δ της παραγράφου 1 του άρθρου 1 της τροπολογίας, προστίθεται στοιχείο (γ) ως εξής:
«(γ) Κατ’ εξαίρεση των ανωτέρω και μόνο αφού οι πράξεις της παραγράφου 1 έχουν ήδη τιμολογηθεί από τα Μέσα προς τους διαφημιζόμενους, κατά τα οριζόμενα στην παραγράφου 2, οι διαφημιστές ή οι επιχειρήσεις που μεσολαβούν για την πραγματοποίηση των πράξεων της παραγράφου 1 θα μπορούν να παρέχουν στο Μέσο, κατόπιν έγγραφης συμφωνίας με αυτό, υπηρεσίες συγκέντρωσης πελατών και υπηρεσίες εξυπηρέτησης («after sales services»), όπως υπηρεσίες συγκέντρωσης και διαβίβασης των τιμολογίων της παραγράφου 2 από τους διαφημιζόμενους, στην οποία περίπτωση η διαχειριστική αμοιβή τους δεν θα υπερβαίνει ποσοστό τέσσερα τοις εκατό (4%) κατά ανώτατο όριο επί της αξίας των τιμολογίων εκάστου διαφημιζόμενου ανά ημερολογιακό έτος».
3. Οι παράγραφοι 2 και 3 του άρθρου 2 της τροπολογίας αποσύρονται και οι παράγραφοι 4 έως και 10 του ίδιου άρθρου αναριθμούνται σε 2 έως και 8 αντίστοιχα».","ΔΗΜΗΤΡΙΟΣ ΣΤΑΜΑΤΗΣ",477
"124350"," Κύριε Υπουργέ, παρακαλώ να κατατεθούν στα Πρακτικά και να μοιραστούν στους κυρίους συναδέλφους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124351"," Τα καταθέτω, κυρία Πρόεδρε.
(Στο σημείο αυτό ο Υπουργός Επικρατείας κ. Δημήτρης Σταμάτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 53-55)","ΔΗΜΗΤΡΙΟΣ ΣΤΑΜΑΤΗΣ",477
"124352"," Κυρίες και κύριοι συνάδελφοι, από την Κοινοβουλευτική Ομάδα των Ανεξαρτήτων Ελλήνων ορίζεται ειδικός αγορητής ο Βουλευτής κ. Παύλος Χαϊκάλης και Κοινοβουλευτικός Εκπρόσωπος ο κ. Τέρενς Κουίκ.
Ο εισηγητής για το νομοσχέδιο από τη Νέα Δημοκρατία κ. Χριστογιάννης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124353"," Κυρία Πρόεδρε, κύριοι Υπουργοί, κυρίες και κύριοι συνάδελφοι, από τα αρχαία χρόνια ως σήμερα το φαινόμενο της εθνικής ευεργεσίας και της δωρεάς προς την κοινωνία αποτελεί μία σημαντικότατη πλευρά της νεώτατης ελληνικής ιστορίας και συνδέεται άρρηκτα με τη δημιουργία, την ενδυνάμωση και τη θεμελίωση της ελληνικής εθνικής συνείδησης και την ενίσχυση του ελληνικού κράτους από την ίδρυσή του σε κρίσιμους τομείς, όπως είναι η εθνική άμυνα, η υγεία και η παιδεία.
Αισθάνομαι ιδιαίτερη τιμή που ως γιατρός, ως πρώην Διοικητής του Αντικαρκινικού Νοσοκομείου Θεσσαλονίκης «ΘΕΑΓΕΝΕΙΟ» και ως Βουλευτής του ελληνικού Κοινοβουλίου καλούμαι να εισηγηθώ την ψήφιση του συγκεκριμένου νομοσχεδίου του Υπουργείου Υγείας.
Ευχαριστώ από τα βάθη της καρδιάς μου την Πρόεδρο κ. Μαρία Γρηγοροπούλου, καθώς και τα μέλη του Διοικητικού Συμβουλίου του Συλλόγου Φίλων Γενικού Ογκολογικού Νοσοκομείου Κηφισιάς «Οι Άγιοι Ανάργυροι» για τη σημαντική πρωτοβουλία τους ιδιαίτερα σε μία εποχή οικονομικής κρίσης που όλοι βιώνουμε. Δεν πρέπει να ξεχνάμε ότι αυτός ο σύλλογος που ιδρύθηκε το 1976, εκτός από το στόχο της κατασκευής του ξενώνα που θα επιτευχθεί με την ψήφιση του συγκεκριμένου νομοσχεδίου, εφαρμόζει από το 2004 σε συνεργασία με το συγκεκριμένο νοσοκομείο πρόγραμμα προληπτικού ελέγχου για τον καρκίνο του μαστού. Τους αξίζουν θερμά συγχαρητήρια για την προσφορά τους και την αφοσίωσή τους στον άνθρωπο και την κοινωνία.
Επίσης, θα ήθελα να συγχαρώ τη διοίκηση του Ιδρύματος «Σταύρος Νιάρχος» που για μία ακόμα φορά χρηματοδοτώντας τη δημιουργία ενός ξενώνα σε νοσοκομείο της χώρας μετά από τη χρηματοδότηση κατασκευής αντίστοιχων έργων στην Αλεξανδρούπολη, στα Ιωάννινα και στο Ηράκλειο Κρήτης, αποδεικνύει την αφοσίωσή της στον άνθρωπο και στην κοινωνία, ιδιαίτερα στον ευαίσθητο τομέα της υγείας.
Θα ήθελα να ευχαριστήσω θερμά τον Υπουργό Υγείας κ. Μαυρουδή Βορίδη για την πρωτοβουλία του να καταθέσει το σχέδιο νόμου, καθώς και τη διοίκηση του Νοσοκομείου «Οι Άγιοι Ανάργυροι» και τη διοίκηση της Α΄ ΥΠΕ Αττικής για την πολύτιμη συμβολή τους στην υλοποίηση αυτού του σημαντικού έργου για την ελληνική κοινωνία.
Κυρίες και κύριοι συνάδελφοι, ο σκοπός του κατατεθειμένου σχεδίου νόμου είναι η κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς \""Οι Άγιοι Ανάργυροι\"" και του Νομικού Προσώπου Ιδιωτικού Δικαίου με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ \""ΟΙ ΑΓΙΟΙ ΑΝΑΡΓΥΡΟΙ\""». Λαμβάνοντας υπ’ όψιν το γεγονός ότι το συγκεκριμένο νοσοκομείο δέχεται εννέα χιλιάδες επτακόσιους ασθενείς ετησίως, εκ των οποίων πάνω από το 97% πάσχουν από νεοπλασματικές ασθένειες, η σημασία του έργου για την ελληνική κοινωνία και η πολύτιμη προσφορά των δωρητών είναι αυταπόδεικτες και πέραν κάθε αμφισβήτησης. 
Σκοπός του συγκεκριμένου έργου είναι η κατασκευή και λειτουργία συμπεριλαμβανομένης και της συντήρησης από την πλευρά του δωρητή-συλλόγου με δικές του αποκλειστικά δαπάνες ενός διώροφου ειδικού κτηρίου με υπόγειο που θα λειτουργεί ως ξενώνας συγγενών των ασθενών και θα στεγάζεται σε οικόπεδο που βρίσκεται στη θέση Καλυφτάκη στην Κάτω Κηφισιά εντός του Γενικού Ογκολογικού Νοσοκομείου Κηφισιάς «Οι Άγιοι Ανάργυροι».
Αξίζει να αναφέρω ότι ακόμα και ο εξοπλισμός του έργου θα πραγματοποιηθεί από το δωρητή. Μάλιστα, στη σύμβαση ορίζεται ρητά ότι η διαδικασία απόκτησης του εξοπλισμού πρέπει να ολοκληρωθεί εντός δεκαοκτώ μηνών από την παράδοση του έργου στο νοσοκομείο, υπό τον όρο πλήρωσης των προϋποθέσεων που θέτουν συναφείς κείμενες διατάξεις και με τη ρητή επιφύλαξη επιμήκυνσης του εν λόγω χρονικού διαστήματος συνεπεία της υποβολής ενστάσεων και προσφυγών και η εκδίκαση των ενδίκων βοηθημάτων οποιωνδήποτε τρίτων στοιχειοθετήσουν έννομο συμφέρον αναφορικά με την υλοποίηση και ολοκλήρωση του έργου.
Ο ξενώνας θα φιλοξενεί αποκλειστικά απόρους συγγενείς ασθενών που επισκέπτονται το νοσοκομείο για λίγες μέρες για τη διενέργεια εξετάσεων, καθώς και συγγενείς ασθενών που νοσηλεύονται σ’ αυτό και βρίσκονται εκτός λεκανοπεδίου Αττικής.
Πρέπει να τονίσω ότι από το σχέδιο νόμου προκύπτει ότι η ανέγερση του Ξενώνα δεν θα έχει καmμία επίπτωση στη λειτουργία του νοσοκομείου, αντιθέτως θα διευκολύνει τους συγγενείς των ασθενών, οι οποίοι θα έχουν τη δυνατότητα να βρίσκονται κοντά στον άνθρωπό τους ακόμη και αν δεν έχουν την οικονομική δυνατότητα ή διαμένουν εκτός Αττικής. 
Το ποσό της δωρεάς που ανέρχεται στα 2.300.000 ευρώ θα διατεθεί στο δωρητή σύλλογο από το Ίδρυμα «Σταύρος Νιάρχος». Στη σύμβαση αναφέρεται ρητώς ότι σε κάθε περίπτωση ο δωρητής αναλαμβάνει να καλύψει τη δαπάνη για την ανέγερση του κτηρίου, ανεξαρτήτως ύψους.
Το Υπουργείο Υγείας και το νοσοκομείο έχουν το δικαίωμα να παρακολουθούν με εκπρόσωπό τους την εκτέλεση του έργου, όπως προβλέπεται από τους όρους της σύμβασης και από τη μελέτη εφαρμογής. 
Θεωρώ σημαντικό το γεγονός ότι το έργο θα κατασκευαστεί με βάση: Πρώτον, τη μελέτη προσχεδίων διεθνών προδιαγραφών που έχουν γίνει αποδεκτά από την τεχνική υπηρεσία του Υπουργείου Υγείας. Δεύτερον, τους ισχύοντες όρους δόμησης. Και τρίτον, τους ισχύοντες κανονισμούς αντισεισμικής προστασίας και κάθε συναφούς ισχύουσας νομοθεσίας.
Με την αποπεράτωση του έργου, ο χρόνος της οποίας υπολογίζεται ρητά στους τριάντα μήνες από την έναρξη των εργασιών, σύμφωνα με τους όρους της σύμβασης, ο Ξενώνας θα παραδοθεί επίσημα στο Νοσοκομείο και θα ενταχθεί διοικητικά και λειτουργικά σε αυτό. Το τελευταίο θα έχει την αρμοδιότητα της εποπτείας και του ελέγχου της λειτουργίας του Ξενώνα, ενώ θα παρέχει και τις απαραίτητες υπηρεσίες υποστήριξης που απορρέουν από τους όρους της σύμβασης δωρεάς.
Θα ήθελα στο σημείο αυτό να σταθώ σε μία διάταξη της σύμβασης, σύμφωνα με την οποία ο δωρητής αναλαμβάνει πλήρως όλες τις υποχρεώσεις που απορρέουν από τη σχετική νομοθεσία περί κοινωνικής ασφάλισης και περί υγιεινής και ασφάλειας των εργαζομένων του εργοταξίου. Αποτελεί έμπρακτη απόδειξη της βαρύτητας που δίνει αυτή η Κυβέρνηση στην απαρέγκλιτη τήρηση της εργατικής νομοθεσίας. 
Από την έκθεση του Γενικού Λογιστηρίου του Κράτους προκύπτει ότι από την υλοποίηση και λειτουργία του έργου δεν συνεπάγεται καμμία δαπάνη σε βάρος του κρατικού προϋπολογισμού ή των προϋπολογισμών φορέων της γενικής Κυβέρνησης. Αντιθέτως εκτιμάται μια αύξηση της περιουσίας του Γενικού Ογκολογικού Νοσοκομείο Κηφισιάς «οι Άγιοι Ανάργυροι», εφόσον, σύμφωνα με τη σύμβαση, το έργο θα ενταχθεί διοικητικά και λειτουργικά στο νοσοκομείο και οι δαπάνες και το κόστος λειτουργίας του θα καλύπτονται από τα έσοδα του ξενώνα, ενώ στη περίπτωση που αυτά δεν επαρκούν, θα καλύπτονται αποκλειστικά και εξ ολοκλήρου από το δωρητή σύλλογο.
Επιθυμώ να σας εκφράσω τη σιγουριά μου ότι το Δημόσιο που εκπροσωπείται από την 1η ΥΠΕ Αττικής και από το Γενικό Ογκολογικό Νοσοκομείο Κηφισιάς «οι Άγιοι Ανάργυροι» θα στηρίξουν με όλες τους τις δυνάμεις το έργο αυτό και θα καταστούν αρωγοί στην επιτυχημένη υλοποίηση και λειτουργία του πολύτιμου αυτού έργου, τηρώντας πάντα ευλαβικά τη νομιμότητα. 
Είμαι σίγουρος ότι η συμβολή του έργου αυτού στη βελτίωση των υπηρεσιών υγείας προς τους πολίτες είναι κρίσιμη και καθοριστική. Και θα ήθελα να ενθαρρύνω και άλλους επιφανείς Έλληνες πολίτες, αλλά και μέλη της ελληνικής διασποράς σε όλα τα πλάτη και μήκη της υφηλίου να μιμηθούν αυτήν την πράξη αλληλοβοήθειας και αλληλεγγύης. 
Αγαπητοί συνάδελφοι, τελειώνοντας, θα ήθελα να πω ότι το συγκεκριμένο σχέδιο νόμου αποτελεί έμπρακτη απόδειξη της δέσμευσης του Πρωθυπουργού Αντώνη Σαμαρά και όλης της Κυβέρνησης, αλλά πιστεύω και των κοινοβουλευτικών ανδρών και γυναικών που τη στηρίζουν, να προβούν στη θέσπιση των αναγκαίων ριζικών μεταρρυθμίσεων για τον εκσυγχρονισμό της δημόσιας υγείας που αποτελεί δημόσιο αγαθό, καθώς και κρίσιμη προϋπόθεση ανάπτυξης και κοινωνικής συνοχής.
Η Κυβέρνηση με αυτό το σχέδιο νόμου επιθυμεί να δώσει το ακόλουθο μήνυμα τόσο σε επιφανείς Έλληνες πολίτες όσο και στην ελληνική διασπορά που διαχρονικά στέκεται δίπλα στη μητέρα πατρίδα σε όλες τις δύσκολες στιγμές της ιστορίας του ελληνικού έθνους, με την ασφάλεια τη σταθερότητα και την αποτελεσματικότητα που αυτή θα τους παρέχει: ότι μπορούν να μετατραπούν σε σύγχρονους ευεργέτες της Ελλάδος και να συμβάλλουν καίρια στην έξοδο της χώρας από την κρίση, πραγματοποιώντας το όνειρο του Γρηγορίου Ξενόπουλου, που έλεγε ότι καθενός το όνειρο είναι να γίνει μια ημέρα εθνικός ευεργέτης.
Έχει κατατεθεί και μία τροπολογία του Υπουργείου Υγείας που έχει σχέση με τον Πανελλήνιο Φαρμακευτικό Σύλλογο, ο οποίος ζητά να προστεθεί ένα τρίτος αντιπρόεδρος στο Διοικητικό Συμβούλιο. Επίσης, έχει σχέση και με τους επικουρικούς γιατρούς. Λόγω της συνταξιοδότησης των γιατρών του ΕΣΥ και των αυξημένων αναγκών στα νοσοκομεία, ιδιαίτερα κατά τη θερινή περίοδο, και επειδή λήγουν πολλές από τις συμβάσεις αυτών των γιατρών, ζητούμε την παράταση αυτών των συμβάσεων. Βέβαια, αυτό είναι απαραίτητο να γίνει, προκειμένου να ολοκληρωθεί η προκήρυξη των εννιακοσίων θέσεων των επικουρικών γιατρών.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΧΡΣΤΟΓΙΑΝΝΗΣ",549
"124354"," Ευχαριστούμε.
Ο κ. Μιχάλης Κασσής, ειδικός αγορητής από το ΠΑΣΟΚ, έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124355"," Κυρία Πρόεδρε, μπορώ να καταθέσω τώρα μια νομοτεχνική βελτίωση;","ΜΑΥΡΟΥΔΗΣ ΒΟΡΙΔΗΣ",69
"124356"," Ορίστε, κύριε Υπουργέ, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124357"," Κυρίες και κύριοι συνάδελφοι, καταθέτουμε μια νομοτεχνική η οποία είναι στην τροπολογία για τους επικουρικούς, η οποία έχει ως εξής: «Οι επικουρικοί ιατροί που υπηρετούν και παρατείνουν τη θητεία τους ως άνω» –δηλαδή κατά το εξάμηνο το οποίο έχουμε προβλέψει- «δύνανται να υποβάλλουν υποψηφιότητα εκ νέου για θέση επικουρικού ιατρού χωρίς να παραιτούνται της θέσεώς τους». Μόνο γι’ αυτούς και μόνο για να δοθεί η δυνατότητα αυτή.","ΜΑΥΡΟΥΔΗΣ ΒΟΡΙΔΗΣ",69
"124358"," Να κατατεθεί στα Πρακτικά και να διανεμηθεί. 
(Στο σημείο αυτό ο Υπουργός Υγείας κ. Μαυρουδής Βορίδης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να μπει η σελίδα 65)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124359"," Κυρία Πρόεδρε, θα ήθελα επίσης να ενημερώσω τους κυρίους συναδέλφους, για να μπορέσουν να τοποθετηθούν, ότι προτίθεμαι να κάνω δεκτή μία βουλευτική τροπολογία και συγκεκριμένα την τροπολογία με γενικό αριθμό 1700 και ειδικό 137, η οποία ρυθμίζει ζητήματα της Κεντρικής Ένωσης Δήμων Ελλάδος. Πρόκειται για μια βουλευτική τροπολογία και την υπογράφουν οι συνάδελφοι κύριοι Στύλιος, Βεσυρόπουλος και Κεφαλογιάννης.","ΜΑΥΡΟΥΔΗΣ ΒΟΡΙΔΗΣ",69
"124360"," Ευχαριστούμε, κύριε Υπουργέ. 
Τον λόγο έχει τώρα ο κ. Κασσής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124361"," Αφού πέρασε μία ώρα για να λύσουμε διαδικαστικά ζητήματα σε ένα πολύ απλό νομοσχέδιο –κάτι που ειπώθηκε τουλάχιστον από όλες τις πλευρές στη συζήτηση που έγινε στην αρμόδια επιτροπή- μείναμε πάρα πολύ λίγοι στην Αίθουσα.
Και μπορώ να πω ότι είναι από τις λίγες φορές που ως εισηγητής αισθάνομαι ικανοποίηση για το συγκεκριμένο νομοσχέδιο, γιατί πέρα από τη δωρεά από το Ίδρυμα «Σταύρος Νιάρχος» ποσού 2.000.300 ευρώ προς το Σύλλογο «Άγιοι Ανάργυροι», ο σύλλογος αυτός στη συνέχεια έρχεται και κάνει αυτή τη δωρεά στο Νοσοκομείο Κηφισιάς «Οι Άγιοι Ανάργυροι», προκειμένου να γίνει ένα πολύ σημαντικό έργο, ένα έργο το οποίο θα βοηθήσει τους ανθρώπους που έχουν σοβαρά προβλήματα υγείας και πολύ περισσότερο τους συγγενείς τους.
Είναι πραγματικά πολύ συγκινητικό να γίνονται τέτοιες προσπάθειες από απλούς ανθρώπους που βιώνουν προβλήματα υγείας και από την άλλη πλευρά, η πολιτεία να μη μπορεί να σταθεί στο ύψος των περιστάσεων, προκειμένου να ανταποκριθεί σε όλες αυτές τις υποχρεώσεις. Έρχονται, λοιπόν, κάποιοι άνθρωποι να καλύψουν αυτό το κενό.
Το συγκεκριμένο νομοσχέδιο είναι πολύ συγκεκριμένο στα δεκατέσσερα άρθρα που περιέχει, όσον αφορά το πώς θα γίνει η κατασκευή του συγκεκριμένου Ξενώνα από την αρχή έως το τέλος. Και εδώ, κύριε Υπουργέ, χρειάζεται να βοηθήσετε από την πλευρά του Υπουργείου σας αλλά και των συναρμόδιων Υπουργείων, ούτως ώστε το συγκεκριμένο έργο να γίνει σύντομα πράξη, για να βοηθήσει πραγματικά αυτούς τους ανθρώπους που το χρειάζονται.
Πιστεύω ότι –αυτό ακούστηκε και μέσα στην αρμόδια επιτροπή- δεν υπήρχε κανένας να διαφωνήσει επί της ουσίας. Βέβαια, υπήρχαν κάποιες ενστάσεις από πλευράς κάποιων κομμάτων για το πώς δίνονται αυτά τα χρήματα, η ουσία όμως είναι ότι τα χρήματα δίνονται και ότι εμείς ως πολιτεία θα πρέπει να ευχαριστήσουμε αυτούς τους ανθρώπους.
Σε καμμία, όμως, περίπτωση δεν πρέπει αυτές οι δωρεές να αποκαταστήσουν τη μέριμνα που πρέπει να έχει η πολιτεία απέναντι στον τομέα υγείας με τα τόσα προβλήματα που έχει, ούτως ώστε να μπορεί να είναι κοντά και να λύνει προβλήματα.
Άρα, λέγοντας ότι «τα πολλά λόγια είναι φτώχεια» για το συγκεκριμένο νομοσχέδιο, θα έλεγα ότι αξίζουν θερμά συγχαρητήρια και στο Ίδρυμα «Σταύρος Νιάρχος» για το ποσό των χρημάτων που δίνεται, αλλά και από την άλλη πλευρά για τη συνεργασία του συλλόγου με το νοσοκομείο, για να κατασκευαστεί αυτό το μεγάλο έργο. 
Και έρχομαι στις τροπολογίες.
Έχει κατατεθεί, λοιπόν, μια τροπολογία από την πλευρά του Υπουργού. Νομίζω ότι αυτό συζητήθηκε και στην αρμόδια επιτροπή και έγινε αποδεκτό.
Νομίζω ότι είναι σωστή διαδικασία το να γίνεται ευρεία συζήτηση και κουβέντα σε επίπεδο επιτροπής, ούτως ώστε εκεί ο καθένας να τοποθετείται.
Όσον αφορά το διαδικαστικό θέμα των άλλων τροπολογιών, θεωρώ ότι σήμερα η Αντιπολίτευση επικεντρώθηκε μόνο σε μία τροπολογία που αφορά τα μέσα μαζικής ενημέρωσης. Οι άλλες ουσιαστικά, απ’ ό,τι διεφάνη, γίνονταν αποδεκτές. Νομίζω ότι μπορεί να υπάρχει πρόβλημα όσον αφορά στην κατάθεση των τροπολογιών κατ’ αυτόν τον τρόπο. Όπως είπα και πριν, ουσιαστικά πάρα πολλές τροπολογίες λύνουν προβλήματα και προβλήματα ουσίας.
Μετά τη διαβεβαίωση από τον αρμόδιο Υπουργό ότι θα υπάρχουν βελτιώσεις και στη συγκεκριμένη τροπολογία, που αφορά τα μέσα μαζικής ενημέρωσης και ειδικότερα το προσωπικό, εμείς την κάνουμε αποδεκτή και προτείνουμε να ψηφιστεί.
Κύριε Υπουργέ, πέραν από τη βουλευτική τροπολογία, την οποία εσείς κάνατε αποδεκτή, υπάρχουν και άλλες δύο βουλευτικές τροπολογίες: Η μία είναι η τροπολογία με γενικό αριθμό 1693 και ειδικό 136. Υπογράφεται από δύο Βουλευτές, από μένα και από τον κ. Χριστογιάννη και αφορά συνταξιούχους του ΙΚΑ της πρώην Αγροτικής Τράπεζας, των οποίων οι δαπάνες δεν καλύπτονται για ένα μεγάλο διάστημα από 28-07-2012 έως 31-05-2013 στο Ταμείο. Άρα, πρέπει να την κάνετε αποδεκτή, για να λυθεί ένα πρόβλημα μιας συγκεκριμένης κατηγορίας εργαζομένων στην ΑΤΕ. 
Υπάρχει και άλλη μία τροπολογία, η τροπολογία με γενικό αριθμό 1704 και ειδικό αριθμό 138 –πάλι βουλευτική, από τον κ. Βλάχο, από μένα και από το κ. Χριστογιάννη– και αφορά τα τροφεία ατόμων με αναπηρίες. Παρακαλώ και τις δύο αυτές τροπολογίες να τις κάνετε αποδεκτές, κύριε Υπουργέ. 
Με αυτά τα λίγα, θεωρώ ότι το συγκεκριμένο νομοσχέδιο επί της ουσίας έρχεται να βοηθήσει πάρα πολύ. Η ψήφιση των τροπολογιών θα λύσει αρκετά προβλήματα.
Σας ευχαριστώ.","ΜΙΧΑΗΛ ΚΑΣΣΗΣ",206
"124362"," Ευχαριστούμε και εμείς, κύριε Κασσή. 
Τον λόγο έχει ο κ. Παύλος Χαϊκάλης ειδικός αγορητής των Ανεξάρτητων Ελλήνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124363"," Ευχαριστώ πολύ, κυρία Πρόεδρε. 
Κυρία Πρόεδρε, κύριε Υπουργέ, θα μου επιτρέψετε να κάνω ένα σχόλιο μετά την αποχώρηση του ΣΥΡΙΖΑ και του ΚΚΕ και να πω ότι η αποφυγή συζήτησης της λύσης προβλημάτων δεν αποτελεί και λύση προβλήματος. Αυτό το λέω, γιατί εμείς –λέει- δεν μπορεί να νομιμοποιήσουμε αυτήν την κατάσταση. Είναι τεράστιο λάθος και πρέπει να το επισημάνουμε. 
Σε σχέση με το νομοσχέδιο που συζητάμε, δεν θα ήθελα να αφιερώσω περισσότερο χρόνο –πάνω από είκοσι δευτερόλεπτα-, γιατί συμφωνούμε, βέβαια, στην κύρωση του νομοσχεδίου αυτού για τη δωρεά του Ιδρύματος Νιάρχου στον Σύλλογο των Φίλων της Ογκολογικής Μονάδας «Οι Άγιοι Ανάργυροι».
Υπέπεσε, όμως, στην αντίληψή μου ένα δημοσίευμα, το οποίο με έβαλε σε έναν προβληματισμό, όχι τόσο σχετικά με τη δωρεά. Εάν φέρουμε στη μνήμη μας τη συζήτηση, η οποία έγινε στην επιτροπή, τον χριστιανικό ουμανισμό που επικαλεστήκατε, την παραβολή του πλουσίου από το ιερό Ευαγγέλιο, του κυρίου Βουδούρη, ακόμη και τις περιπτώσεις που ακούσαμε από το ΚΚΕ, ότι δηλαδή είναι ένα προϊόν καπιταλιστικής εκμετάλλευσης, θα ήθελα να μπούμε στην ουσία της έννοιας της δωρεάς.
Ο κοινός παρονομαστής σε κάποιον που δωρίζει, σε κάποιον που κάνει παροχή, σε κάποιον που προσφέρει ποιος είναι; Είναι η έννοια της προσφοράς. Αυτή, λοιπόν, η έννοια της προσφοράς νομίζω ότι πρέπει να διακατέχει όλους και οι πράξεις οι οποίες την ακολουθούν να επιβραβεύονται, ουσιαστικά να έχουν την έννοια της υποδειγματικότητας προς το κοινωνικό σύνολο και αν μη τι άλλο να ανταμείβονται με έναν κάποιο τρόπο. Αυτό το κρατάμε ως δεδομένο. Πιστεύουμε ότι συμφωνούμε όλοι σε αυτό.
Η δωρεά αυτή έχει διττή έννοια, δηλαδή το Ίδρυμα Νιάρχου δωρίζει στον σύλλογο και ο σύλλογος δωρίζει στους «Αγίους Αναργύρους».
Θα ήθελα να ρωτήσω: Σε αυτές τις δύο δωρεές θα υπάρχει φορολογία; Εάν υπάρχει φορολογία, λυπάμαι, διότι νομίζω ότι δεν θα έπρεπε το κράτος να εισπράττει από τέτοιου είδους ενέργειες. Έχει αλλάξει ο νόμος προς αποφυγή πραγμάτων και νομίζω θα πρέπει να το δούμε.
Εάν δεν υπήρχε, θα ήταν πολύ διαφορετικά τα πράγματα και κανένας δεν θα μπορούσε να κατηγορήσει ακόμα και σενάρια τα οποία μπορεί να υπάρχουν στη φαντασία πάρα πολλών, ότι μπορεί να υπάρχουν δηλαδή από πίσω πράξεις συγκαταβατικότητας προς αποφυγή φόρων κ.λπ.. Δηλαδή, δώσε 2 εκατομμύρια –στην προκειμένη περίπτωση 2,5 εκατομμύρια– θα πάρει και 1 εκατομμύριο το κράτος από τις δωρεές και είμαστε εξασφαλισμένοι. Και κάνει κάποιος μια δωρεά, για να έχει φοροαποφυγή από την εφορία μιας τάξεως 5, 6, 8 εκατομμυρίων. Είναι εικονικό το σενάριο, αλλά είναι υπαρκτό. Δεν μπορεί κανείς να πει ότι δεν ισχύει.
Και έρχομαι και λέω: Γιατί θα έπρεπε να υπάρχει φορολογία στις δωρεές, σε θεάρεστες πράξεις, τις οποίες όλοι επικροτούμε; Και το λέω αυτό, γιατί σε μια εποχή που πραγματικά η παροχή, η προσφορά είναι ζητούμενο και καλοδεχούμενο, έρχεται το κράτος και στην περίπτωση της εταιρείας «ΚΑΡΕΛΙΑ Α.Ε.», η οποία έκανε μια προσφορά 2,5 εκατομμυρίων ευρώ στους εργαζομένους της, και της επιβάλλει δυσβάσταχτους φόρους, γιατί αυτή η προσφορά την οποία έκανε θεωρήθηκε φορολογητέο εισόδημα και θα πρέπει να φορολογηθεί. Αυτό εκτιμώ ότι είναι απαράδεκτο! Είναι μία εταιρεία η οποία έχει τα δύο τελευταία χρόνια 3 εκατομμύρια επενδύσεις, τριάντα πέντε νέες προσλήψεις, 2,5 εκατομμύρια ευρώ έκτακτες παροχές στους εργαζόμενους, συνολικές παροχές άνω των 5 εκατομμυρίων την τελευταία διετία.
Για ποια εταιρεία μιλάμε; Η καπνοβιομηχανία «ΚΑΡΕΛΙΑ» εισέφερε στα δημόσια ταμεία 400 εκατομμύρια από έμμεσους φόρους, 7,1 εκατομμύρια στα ασφαλιστικά ταμεία και έφερε στη χώρα μας συνάλλαγμα 170 εκατομμύρια ευρώ. Αυτή λοιπόν η εταιρεία που είναι απλώς η κορυφή της πυραμίδας –γιατί υπάρχουν κι άλλες εταιρείες οι οποίες δίνουν παροχές στους εργαζομένους τους– ξαφνικά βρίσκεται να πληρώνει δυσβάσταχτη εφορία, μόνο και μόνο γιατί υπάρχει μια αναλγησία του κράτους στην αντιμετώπιση τέτοιων γεγονότων.
Πού πήγαν αυτά τα χρήματα; Σε κοινωνικές παροχές. Έκτακτη οικονομική ενίσχυση σε όλους τους εργαζόμενους, με τρία ανήλικα παιδιά και πάνω. Στηρίζει την ιστορία των πολυτέκνων, η οποία ξαφνικά αντιμετωπίζεται στη χώρα μας ως φαινόμενο το οποίο δεν το κοιτάμε, δεν του δίνουμε σημασία. Οι πολύτεκνοι που στηρίζουν σήμερα την εθνική οικονομία αντιμετωπίζονται ως μη υπάρχοντες. Είναι ως μη γενόμενο το θέμα, ότι το δημογραφικό πρόβλημα δεν υφίσταται σε αυτήν τη χώρα. Και όσους στηρίζουν την ελληνική οικονομία με τους εργαζόμενους και με τους πολύτεκνους, θα πρέπει να τους ρίξουμε στον Καιάδα. Αυτή λοιπόν είναι η θέση μου.
Κλείνοντας θα ήθελα να πω ότι όσον αφορά το θέμα των δωρεών, ειδικά σε ανήμπορους ανθρώπους, σε ανθρώπους που υπάρχει η διάθεση για προσφορά, θα πρέπει να δούμε ξανά το θέμα της φορολογίας και μόνο σε περιπτώσεις όπου ο αδύναμος μπορεί να κάνει προσφορά λόγω μη, αν θέλετε, έλλειψης της διάθεσης του ποσού ή του ακινήτου το οποίο θέλει να προσφέρει –βλέπε Εκκλησία- θα πρέπει να δίνουν τη δυνατότητα να φορολογείται με αποτρεπτικό σκοπό, ώστε να πάει κάπου όπου πραγματικά μπορεί να ωφεληθεί ένας αδύναμος και όχι ουσιαστικά κάποιος ο οποίος έχει τη δυνατότητα να αντεπεξέλθει στις υποχρεώσεις του.
Με αυτό θα ήθελα να κλείσω την ομιλία μου και να πω ότι το θέμα των δωρεών θα πρέπει να επανεξεταστεί προς όφελος του κοινωνικού συνόλου.
Σας ευχαριστώ.","ΠΑΥΛΟΣ ΧΑΪΚΑΛΗΣ",533
"124364"," Σας ευχαριστούμε κι εμείς.
Ο κ. Ηλίας Παναγιώταρος από τη Χρυσή Αυγή έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124365"," Ευχαριστώ, κυρία Πρόεδρε.
Όσο για το νομοσχέδιο, και εμείς θα το υπερψηφίσουμε. Μια δωρεά είναι πάντοτε μια δωρεά και μακάρι να υπήρχαν πολλές δωρεές, από τη στιγμή που το ελληνικό κράτος υπολειτουργεί ή δεν λειτουργεί καθόλου. Γνωρίζουμε πολύ καλά ότι στον κλάδο υγείας οι υποδομές δέχονται πολλές πιέσεις. Δεν υπάρχουν κονδύλια, δεν υπάρχουν χρήματα, δεν υπάρχει τίποτα απολύτως, οπότε πάσα προσφορά είναι δεκτή.
Πριν έλθω στην επίμαχη τροπολογία, θα πω ότι καταψηφίζουμε τις υπόλοιπες τροπολογίες, όπως είναι η 1619/130. Είναι η μοναδική φορά που ζήτημα του ιδίου Υπουργείου αφορά και το σημερινό νομοσχέδιο. Την καταψηφίζουμε γιατί διαφωνούμε με την ουσία της ρύθμισης. Κατ’ αρχήν, δεν βρίσκουμε κανένα λόγο για να αλλάξει η σύνθεση του Διοικητικού Συμβουλίου του Πανελληνίου Φαρμακευτικού Συλλόγου. Αυτό θα μπορούσε να γίνει μόνο μετά από αίτημα του ιδίου του Συλλόγου και τέτοιο αίτημα δεν υπάρχει.
Από κει και πέρα, όσον αφορά στην πιο σημαντική διάταξη που έχει να κάνει με τους επικουρικούς γιατρούς, έχουμε πει πολλές φορές και από το Βήμα της Βουλής ότι η επικουρία για μας είναι σκλαβιά, οπότε όσον αφορά στη συγκεκριμένη τυπική ρύθμιση που αφορά τους επικουρικούς γιατρούς, την καταψηφίζουμε για λόγους αρχής.
Σε σχέση με την τροπολογία 1686/133 που δίνει εξάμηνη παράταση στη διορία των χώρων συνάθροισης κοινού, δηλαδή θέατρα και χώρους συναυλιών για να λάβουν πιστοποιητικό πυροπροστασίας από την Πυροσβεστική Υπηρεσία, θα πω ότι την καταψηφίζουμε. Με την ασφάλεια των πολιτών δεν παίζουμε. Αν συμβεί κάποιο άσχημο γεγονός, τι θα πούμε; Ότι είχαν πάρει εξάμηνη παράταση και τα μέτρα πυροπροστασίας δεν ήταν τα προβλεπόμενα; Μπορεί οι περισσότεροι απ’ αυτούς τους χώρους να μην πρόλαβαν να εκδώσουν το πιστοποιητικό για γραφειοκρατικούς λόγους, αλλά αυτό είναι θέμα μη σωστής και εύρυθμης λειτουργίας του δημοσίου και δεν οφείλεται σε κάποιον έκτακτο λόγο, ούτε συντρέχουν λόγοι ανωτέρας βίας για να δεχθούμε μία παράταση στη διορία διά νόμου.
Τέλος, την τροπολογία 1684/132 που αφορά την Ελληνική Εταιρεία Επενδύσεων και Εξωτερικού Εμπορίου «Enterprise Greece» με την οποία εξαιρούνται οι εκτός έδρας μετακινήσεις των στελεχών της από τις οικείες διατάξεις, την καταψηφίζουμε. Είχαμε καταψηφίσει πρόσφατα το νομοσχέδιο με το οποίο αναμορφωνόταν αυτή η δημόσια εταιρεία μετά τη συγχώνευσή της με μία άλλη και αυτό γιατί διαφωνήσαμε με τη φιλοσοφία και με την ουσία του νομοσχεδίου. Δεν θεωρούμε ότι οι μετακινήσεις αυτές πρέπει να εξαιρούνται από τις οικείες διατάξεις περί ορίων κ.λπ., διότι έχουμε γνώση και ξέρουμε τι παιχνίδι παίζεται με τα «εκτός έδρας» και τις υπερωρίες σε διάφορες υπηρεσίες και εταιρείες του δημοσίου σαν αυτές. Φοβόμαστε ότι θα υπάρξουν μεγάλα έξοδα και σπατάλη που θα επιβαρύνουν τα δημόσια ταμεία και εν τέλει την τσέπη των Ελλήνων πολιτών. 
Όλοι οι Έλληνες παραμιλάνε αυτές τις μέρες από τον εφιάλτη του ΕΝΦΙΑ, των φόρων, των εκκαθαριστικών και όλων αυτών που τους «βομβαρδίζουν» κι εσείς θέλετε να εγκρίνετε επιπλέον έξοδα για τα «εκτός έδρας» των βολεμένων «δικών σας ανθρώπων» σε διάφορες εταιρείες. 
Ας υπενθυμίσουμε ότι όλοι οι εργαζόμενοι σ’ αυτήn την εταιρεία, όπως και σε παρόμοιου τύπου εταιρείες, μπήκαν «από το παράθυρο», χωρίς διαγωνισμούς, χωρίς ΑΣΕΠ. Οπότε φτάνει πια με το να νομοθετείτε για τα «δικά σας παιδιά».
Καταψηφίζουμε και τις υπόλοιπες τροπολογίες.
Θα έλθω τώρα σ’ αυτήν την περιβόητη τροπολογία η οποία επί της ουσίας είναι «θεόσταλτο δώρο» για τους χρεοκοπημένους μεγαλοκαναλάρχες και εκδότες και ειδικότερα για τους εξής δύο, το δημοσιογραφικό οργανισμό «Λαμπράκη» και τον «Πήγασο», Μπόμπολα και Ψυχάρη, αυτούς τους ανθρώπους οι οποίοι κάνουν ό,τι θέλουν στην κοινωνική και πολιτική ζωή αυτού του τόπου. Βλέπουμε μία δουλοπρεπή Κυβέρνηση η οποία δεν αντιστέκεται στους «νταβατζήδες» της ζωής μας επ’ ουδενί. 
Θα αναφέρω μερικά νούμερα. Μόνο το 2013 είχαν εβδομήντα εκατομμύρια ευρώ ζημιές οι πενήντα οκτώ μεγάλες εταιρείες και οι περισσότερες απ’ αυτές τις ζημιές προέρχονται απ’ αυτές τις δύο εταιρείες. Το σύνολο των χρεών αυτών των εταιρειών είναι γύρω στα επτακόσια εκατομμύρια ευρώ κι εσείς μας λέτε ότι μπορεί να υπάρχει περίπτωση μέσα σ’ αυτές τις δύσκολες οικονομικές συγκυρίες να εξυγιανθούν αυτές ή οποιεσδήποτε άλλες εταιρείες. 
Αφού θέλετε να κάνετε διευκολύνσεις σ’ αυτές τις εταιρείες, γιατί δεν κάνετε και σε κάποια μαγαζάκια σε διάφορες γειτονιές τα οποία θα μπορούσαν να συγχωνευθούν προκειμένου να περιορίσουν τα ελλείμματά τους που δεν μπορούν να διορθώσουν ούτε κατ’ ελάχιστον; 
Ακούσαμε πριν τον Υπουργό κ. Σταμάτη να λέει ότι υπάρχει έκθεση του Γενικού Λογιστηρίου του Κράτους. Αυτολεξεί τι λέει η έκθεση του Γενικού Λογιστηρίου του Κράτους; Λέει το εξής: «Τα ασφυκτικά χρονικά περιθώρια εντός των οποίων ζητήθηκε η σύνταξη της έκθεσης δεν επέτρεψαν την ολοκληρωμένη επεξεργασία της τροπολογίας και της εκτίμησης των οικονομικών αποτελεσμάτων». 
Με λίγα λόγια, δεν ξέρουμε, κανείς δεν γνωρίζει, ή μάλλον οι μόνοι που γνωρίζουν είναι ο κ. Μπόμπολας και ο κ. Λαμπράκης, ο κ. Ψυχάρης στην προκειμένη περίπτωση. Γνωρίζουν πολύ καλά ότι αυτή η τροπολογία ευνοεί αποκλειστικά και μόνο τους ίδιους και κανέναν, μα κανέναν άλλον. Πώς θα μπορούσαν να μην τους εξυπηρετήσουν, αφού κι αυτοί με τη σειρά τους τούς εξυπηρετούν πολύ καιρό τώρα; 
Θα υπενθυμίσω ότι αμέσως μετά τις εκλογές του 2012 ο δημοσιογραφικός οργανισμός «Λαμπράκη» πήρε ένα πολύ μεγάλο δάνειο, ενώ τα οικονομικά του στοιχεία έδειχναν ότι καταρρέει. Πριν από λίγο καιρό ξαναπήρε ο κ. Μπόμπολας δεκάδες εκατομμύρια ευρώ, τη στιγμή που οι απλοί Έλληνες μικροεπιχειρηματίες δεν μπορούν να πάρουν ούτε χίλια ευρώ καθ’ οιονδήποτε τρόπο, ακόμα κι αν δώσουν περιουσιακά στοιχεία, υποθήκες και δεν ξέρω κι εγώ τι άλλο.
Αυτό πρέπει να καταλάβει ο ελληνικός λαός,  για να καταλάβει πόσο «όμορφα, ωραία και δημοκρατικά» λειτουργεί αυτή η Κυβέρνηση, ότι αυτοί οι μεγαλοκαναλάρχες, οι μεγαλοεκδότες είναι οι ίδιοι που στην περίπτωση της Χρυσής Αυγής με πάρα πολλά ανταλλάγματα τον προηγούμενο Σεπτέμβριο τούς είπαν «δεν θα πληρώσετε το ΦΠΑ από τα αγγελιόσημα, οι άδειες δεν θα εξεταστούν και όλα θα πάνε πίσω -όπως γίνεται επί πολλά χρόνια τώρα- προκειμένου να παίζετε και να καθυβρίζετε συνεχώς τη Χρυσή Αυγή για την επερχόμενη πολιτική δίωξη η οποία θα γίνει». Και πλέον το έχουν παραδεχθεί όλοι ότι είναι πολιτική η δίωξη και τίποτα λιγότερο. Αυτοί οι μεγαλοκαναλάρχες είναι επί της ουσίας τα αφεντικά και όχι ο Πρωθυπουργός, οι Υπουργοί και τα στελέχη της Κυβέρνησης, και κάνουν το οτιδήποτε.
Τώρα, γιατί ήρθε στο εν λόγω νομοσχέδιο; Ίσως οι Άγιοι Ανάργυροι που επουλώνουν τις πληγές όλων, να επουλώσουν και τις πληγές των δύο μεγάλων εκδοτικών οργανισμών οι οποίοι ψάχνουν να βρουν τον τρόπο πώς θα συγχωνευθούν, πώς θα παραγραφούν τα εκατοντάδες εκατομμύρια τα οποία χρωστούν και πώς θα γίνουν όλα εις βάρος του ελληνικού λαού και προς όφελος της τσέπης τους και τίποτα άλλο. Είναι ντροπή. 
Σήμερα το απόγευμα που θα έχουμε τη συζήτηση του πολυνομοσχεδίου, εκεί υπάρχουν και άλλα φοβερά άρθρα. Για παράδειγμα, κατά τη διάρκεια της προεκλογικής περιόδου δεν θα μπορεί να γίνονται καταγγελίες για πολιτικά πρόσωπα. Μιλάμε για τη λογοκρισία σε όλο της το μεγαλείο. Αυτά βιώνουμε αυτούς τους καιρούς σ’ αυτήν τη χώρα. 
Καταψηφίζουμε και την τροπολογία. Είναι αυτονόητο. Καταψηφίσαμε και τις άλλες τροπολογίες και ελπίζουμε ότι κάποια στιγμή η δικαιοσύνη θα κάνει αυτό που πρέπει. 
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"124366"," Ευχαριστούμε. 
Ο ειδικός αγορητής της ΔΗΜΑΡ κ. Νικόλαος Τσούκαλης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124367"," Ευχαριστώ πολύ, κυρία Πρόεδρε. 
Κυρίες και κύριοι της Κυβέρνησης, δυστυχώς μετατρέψατε τη συζήτηση επί ενός νομοσχεδίου το οποίο γίνεται αποδεκτό από όλες τις πτέρυγες της Βουλής –πρωτοφανές για τα τελευταία χρόνια!- σε μια ακόμα κοινοβουλευτική περιπέτεια. 
Κύριε Υπουργέ, όσον αφορά το νομοσχέδιο θα ήθελα να ξεκινήσω με ένα ευφυολόγημα: Χθες απευθύνατε έκκληση στους πολίτες να καταγγέλλουν  τα «φακελάκια». Και πολύ καλά κάνετε, γιατί κάποια στιγμή θα πρέπει να καταλάβουν όλοι οι πολίτες ότι η καταπολέμηση της διαφθοράς και γενικότερα η αλλαγή που χρειάζεται σε αυτόν τον τόπο, πρέπει να γίνεται και με τη συμμετοχή τους. 
Όμως, θα πρέπει να υπενθυμίσουμε για άλλη μια φορά ότι οι Άγιοι Ανάργυροι, ο Κοσμάς και ο Δαμιανός, οι προστάτες των γιατρών, ήταν ανάργυροι πράγματι και θα έπρεπε οι Άγιοι Ανάργυροι να είναι προστάτες όλων των δημοσίων υπαλλήλων, έστω και συμβολικά, προκειμένου να καταδειχθεί το μεγάλο πρόβλημα διαφθοράς και διαπλοκής που υπάρχει σε αυτόν τον τόπο. Ψηφίζουμε το νομοσχέδιο.
Και ερχόμαστε στις τροπολογίες. Υπάρχει διάχυτη μια εντύπωση, κύριε Υπουργέ και κυρία Υπουργέ. Από πότε η Κυβέρνηση ασχολείται με τη συγκεκριμένη τροπολογία για τα μέσα μαζικής ενημέρωσης; Πότε άρχισε να ενδιαφέρεται; Πόσο καιρό; Γιατί το ερώτημα αυτό μας το θέτουν οι πάντες και οι κοινοβουλευτικοί συντάκτες. Πότε άρχισε να ενδιαφέρει την Κυβέρνηση; Είμαστε στο αμήν και, χωρίς να τηρηθεί καμμία διαδικασία, φτάσαμε εδώ που φτάσαμε. 
Δεύτερη απορία, κύριε Υπουργέ: Χθες οι ενώσεις και η ΕΣΗΕΑ κήρυξαν εικοσιτετράωρη απεργία.","ΝΙΚΟΛΑΟΣ ΤΣΟΥΚΑΛΗΣ",520
"124368"," Την σταμάτησαν τώρα, επειδή καλύφθηκαν από τις νομοτεχνικές βελτιώσεις.","ΣΟΦΙΑ ΒΟΥΛΤΕΨΗ",73
"124369"," Επειδή καλύφθηκαν από τις νομοτεχνικές, παρ’ όλο που δεν συμμετείχαν στη διαβούλευση; Όμως εξακολουθεί να υπάρχει η εκκρεμότητα της κοινοβουλευτικής τάξης. 
Άκουσα με πολύ μεγάλο ενδιαφέρον, κύριε Υπουργέ, τα επιχειρήματά σας. Γνωρίζω ότι είστε απόλυτος γνώστης του Κανονισμού της Βουλής, του Συντάγματος και του θεσμικού πλαισίου. 
Δεν είναι επιχείρημα το να λέτε ότι τυπικά υπάρχει έκθεση του Γενικού Λογιστηρίου. Εδώ το Γενικό Λογιστήριο λέει, ομολογεί ότι πρέπει να τίθεται τριήμερη προθεσμία αξιολόγησης εκ μέρους της Κυβέρνησης σε τροπολογίες ούτως ώστε να μπορούν οι Βουλευτές να αξιολογήσουν τις διατάξεις. Οι πληροφορίες λένε ότι δεν ετέθη τριήμερη προθεσμία και ουσιαστικά λέει «δεν μπορώ να αξιολογήσω». Εδώ λείπει και το τυπικό και το ουσιαστικό. 
Το δεύτερο είναι το εξής. Για ποιο λόγο λέει ο Κανονισμός της Βουλής ότι πρέπει να κατατίθενται μέχρι τις 13:00 της Παρασκευής οι τροπολογίες; Για να έχουν την τριήμερη προθεσμία οι Βουλευτές και οι Κοινοβουλευτικές Ομάδες να παραλαμβάνουν την τροπολογία, να την αξιολογούν και να είναι έτοιμοι όταν θα συζητηθεί. Όταν η τροπολογία κατατίθεται στις 19:45 την Παρασκευή που οι υπηρεσίες της Βουλής είναι κλειστές, που ουσιαστικά οι Βουλευτές απουσιάζουν, πόσο χρόνο έχουν οι Βουλευτές και οι Κοινοβουλευτικές Ομάδες να παραλάβουν τις τροπολογίες και να τις αξιολογήσουν; Ουσιαστικά από τη Δευτέρα το μεσημέρι μέχρι την επόμενη μέρα. 
Καλό θα ήταν η επιχειρηματολογία, προκειμένου να στοιχειοθετηθεί το κατεπείγον, να είναι πολύ πιο ουσιαστική από το να προσπαθούμε να δικαιολογούμε παραβιάσεις και παρακάμψεις ρυθμίσεων οι οποίες είναι ουσιαστικού δικαίου και όχι διαδικαστικού. Δε θα επεκταθώ περαιτέρω σε αυτή την τροπολογία με την έννοια ότι περιμένουμε και την αξιολόγηση συμβούλων όπου έχουμε δώσει την τροποποίηση επί της τροπολογίας, αλλά και να ακούσουμε τις τοποθετήσεις των αρμοδίων φορέων. 
Όμως αν η ΕΣΗΕΑ προχωρούσε σε απεργία η οποία θα ήταν ουσιαστικά και παράνομη και καταχρηστική, γιατί δεν τηρήθηκαν οι προθεσμίες, φαντάζομαι ότι δεν θα τους απευθύνατε μομφή για το ότι δεν τήρησαν τις προθεσμίες αυτές γιατί είναι προφανές ότι λειτούργησαν κάτω από το καθεστώς εκτάκτων συνθηκών. 
Όμως θα σταθώ σε ένα κρίσιμο ζήτημα. Δεν ξέρω κατά πόσο υπήρξε πλήρης αλλαγή της ρύθμισης σχετικά με το ελάχιστο προβλεπόμενο προσωπικό. Δεν πρόλαβα να διαβάσω τις τροπολογίες.","ΝΙΚΟΛΑΟΣ ΤΣΟΥΚΑΛΗΣ",520
"124370"," Είναι τα δυο άρθρα.","ΣΟΦΙΑ ΒΟΥΛΤΕΨΗ",73
"124371"," Θέλω να σας μεταφέρω μια κατάσταση την οποία γνωρίζετε εσείς καλύτερα, κυρία Βούλτεψη, λόγω του ότι ασχολείστε με αυτό το θέμα. Θέλω να σας μεταφέρω συνθήκες τριτοκοσμικές στη λειτουργία των μέσων ενημέρωσης και όχι μόνο των κεντρικών αλλά και των περιφερειακών. Επιδίωξη των ιδιοκτητών των μέσων μαζικής ενημέρωσης είναι ουσιαστικά να απασχολούν το ίδιο προσωπικό σε όλες τις δραστηριότητες τις οποίες ασκούν, με έναν πολύ μικρό μισθό. Γνωρίζω περιπτώσεις όπου δημοσιογράφοι απασχολούνται στην εφημερίδα, στο ραδιόφωνο, στην τηλεόραση, στο site, ακόμα και στο web, με 1000 ευρώ. Μιλάμε για ατελείωτες ώρες, σχεδόν για ολόκληρο το εικοσιτετράωρο. Δε θα επεκταθώ περαιτέρω. 
Θα πάω στην επόμενη τροπολογία η οποία αφορά στην ΝΕΡΙΤ. Θέλω να θυμίσω κάτι. Όταν πέρυσι τον Ιούνιο, αν θυμάμαι καλά, συζητούσαμε το νέο θεσμικό πλαίσιο για τη ΝΕΡΙΤ είχαμε κάνει μια πρόβλεψη και την είχαμε τεκμηριώσει. Όσον αφορά τις μικρές προθεσμίες τις οποίες είχε προϋπολογίσει η Κυβέρνηση, ότι δηλαδή μέχρι τέλους του 2013 θα είναι σε πλήρη λειτουργία ο νέος φορέας και ουσιαστικά θα υπάρχει πλήρης θεσμική αποκατάσταση στη χώρα και θα είμαστε καλυμμένοι έναντι των διεθνών μας υποχρεώσεων, εμείς τις είχαμε αντιστρέψει. Είχαμε πει ότι ούτε σε έναν χρόνο δεν θα μπορέσει να λειτουργήσει. Παρακολουθούμε όλο αυτό το διάστημα την περιπέτεια της ΝΕΡΙΤ. Θέλω να σας θυμίσω ότι πολύ νωρίς η Δημοκρατική Αριστερά υποστήριξε το εγχείρημα. Συμμετείχε στις διαδικασίες, συμμετείχε στα panels, με πολιτικό κόστος, αν θέλετε. 
Προσπαθήσαμε να βοηθήσουμε -όσο ήταν δυνατόν- στο να ολοκληρωθεί μια ώρα αρχύτερα η όλη διαδικασία, αλλά μπορώ να σας πω ότι δεν αισθανόμαστε και ιδιαίτερα ευτυχείς όταν ερχόμαστε κάθε φορά, κάτω από πίεση και των ίδιων των εργαζομένων και των συνθηκών των ευρωπαϊκών και των διεθνών όσον αφορά τις υποχρεώσεις της χώρας, να αποφασίζουμε και να ψηφίζουμε συνεχώς παρατάσεις. Δίμηνες παρατάσεις, τρίμηνες παρατάσεις, άντε και να ολοκληρωθεί το έργο του διαχειριστή, άντε και να δούμε τα περιουσιακά στοιχεία και κάθε μήνα έρχεται και μια νέα διάταξη για μεταφορά των περιουσιακών στοιχείων ή επαναφορά των περιουσιακών στοιχείων στην κυριότητα και νομή του νέου φορέα. 
Θέλω να ρωτήσω κάτι: Με την EBU είμαστε εντάξει; Δηλαδή έχει αποδεχθεί η EBU τη ΝΕΡΙΤ ως επίσημη δημόσια ραδιοτηλεόραση ή εξακολουθούμε να είμαστε η μοναδική χώρα στην Ευρώπη -να το πω έτσι κάπως πιο σκληρά- που δεν έχουμε δημόσια τηλεόραση επισήμως;","ΝΙΚΟΛΑΟΣ ΤΣΟΥΚΑΛΗΣ",520
"124372"," Δεν μπορώ να μιλήσω.","ΣΟΦΙΑ ΒΟΥΛΤΕΨΗ",73
"124373"," Καλά. Μπορείτε ακροθιγώς και θα το επαναλάβω εγώ.","ΝΙΚΟΛΑΟΣ ΤΣΟΥΚΑΛΗΣ",520
"124374"," Μπορώ να σας πω για τους διεθνείς οργανισμούς και το πότε είναι αυτοί σύμφωνοι μαζί μας, εκτός Πρακτικών.","ΣΟΦΙΑ ΒΟΥΛΤΕΨΗ",73
"124375"," Μάλιστα. 
Τώρα, όσον αφορά την επιλογή του Προέδρου και του διευθύνοντος συμβούλου το να λέτε ότι αναθέτουμε την κατ’ αρχήν επιλογή ή την οριστική επιλογή, κυρία Βούλτεψη, στη Διάσκεψη των Προέδρων, η οποία Διάσκεψη των Προέδρων έχει συγκεκριμένο συσχετισμό, σήμερα ευνοϊκό για σας, αύριο ευνοϊκό για κάποιο άλλο κόμμα, δίχως την πρόβλεψη που υπάρχει για τις επιλογές των προέδρων των ανεξαρτήτων, δηλαδή κάποια ειδική πλειοψηφία, έχω την εντύπωση ότι δεν θα αμβλύνει τις εντυπώσεις για χειραγώγηση της δημόσιας τηλεόρασης. Φροντίστε ή τουλάχιστον προβλέψτε ειδική πλειοψηφία και θα ήθελα να προτείνω αρμόδια να είναι η Επιτροπή Θεσμών και Διαφάνειας. 
Τώρα, όσον αφορά την τροπολογία 1684/132, την οποία θα τη στηρίξουμε, για την Εταιρεία Επενδύσεων και Εξωτερικού Εμπορίου, θέλω να πω ότι πρόκειται για άλλη μια μη πρόβλεψη των κυβερνήσεων σε σχέση με την απασχόληση των ανθρώπων αυτών, όταν αναφέρουν το αυτονόητο, ότι δηλαδή η δουλειά τους είναι συνεχώς να ταξιδεύουν και σε αυτούς δεν θα μπορούσες να θέσεις όριο όσον αφορά τα εκτός έδρας και τα ταξίδια. Κι ερχόμαστε μετά από δύο χρόνια, ουσιαστικά, να νομιμοποιήσουμε και αναδρομική καταβολή οδοιπορικών, κάτι το οποίο καταδεικνύει και το μεγάλο πρόβλημα.   
Βέβαια, κάποια στιγμή –δεν είναι τώρα εδώ ο κ. Μηταράκης- θα πρέπει να ασχοληθεί η αρμόδια Επιτροπή Παραγωγής κι Εμπορίου ή άλλη αρμόδια επιτροπή σε σχέση με τη λειτουργία της πολύ κρίσιμης αυτής Εταιρείας Επενδύσεων κι Εξωτερικού Εμπορίου, δεδομένου ότι είναι η μοναδική αρμόδια για την προώθηση των εξαγωγών μας σε όλη την υφήλιο. Κι επειδή τα μηνύματα που παίρνουμε από διάφορα μέρη του κόσμου ότι υπάρχουν σοβαρά προβλήματα όσον αφορά τις σχέσεις μας με αυτές τις χώρες, τις εμπορικές, και είναι μάλιστα μηνύματα και από εμπορικούς ακόλουθους, καλό θα είναι να γίνει μια ολοκληρωμένη συζήτηση.
Σχετικά με την άλλη τροπολογία, τη 1686/133, σχετικά με τις αδειοδοτήσεις χώρων συνάθροισης του κοινού, παρακολουθήστε, κυρίες και κύριοι συνάδελφοι, τι γίνεται. Η προθεσμία, προκειμένου να προσαρμοστούν αυτοί οι χώροι στο θεσμικό πλαίσιο της ενεργητικής πυρασφάλειας, ήταν 9 Ιουλίου του 2014. Λόγω γραφειοκρατικών –λέει- εμποδίων -η κλασική αιτιολόγηση των διαφόρων καθυστερήσεων στη χώρα- η προθεσμία αυτή πρέπει να παραταθεί για έξι μήνες, μέχρι τις 9-1-2015. Ερώτηση απλή: Αν αυτό το διάστημα, ο μη γένοιτο, συμβεί κάτι και υπάρξουν θύματα ή ζημιές κ.λπ., τι θα πουν οι υπαίτιοι ή τι θα πουν οι αρμόδιοι; «Ότι ναι, περάσαμε μια τροπολογία στη Βουλή με την οποία νομιμοποιήσαμε αυτήν την παράταση, οπότε τυπικά δεν υπάρχει…»;
Υπάρχει σοβαρό πρόβλημα σε τέτοια θέματα. Εμείς, παρ’ όλα αυτά, θα τη στηρίξουμε, γιατί αν δεν τη στηρίξουμε, ουσιαστικά θα κλείσουν όλοι αυτοί οι χώροι και δεν θα λειτουργεί κανένας. 
Και επειδή σας αφορά, κυρία Γκερέκου, και εσάς αυτό το ζήτημα πρέπει να πω ότι είναι πραγματικά επικίνδυνες τακτικές.
Τέλος, την τροπολογία 1619, που αναφέρεται εκτός των άλλων και στην παράταση των συμβάσεων των επικουρικών, θα την στηρίξουμε και αυτήν. Πρέπει να αξιολογήσουμε και να σχολιάσουμε τις αναφορές. Λέει ότι οι συμβάσεις των επικουρικών μπορούν να παραταθούν για έξι μήνες με την προϋπόθεση ότι υπάρχει σχετική πρόβλεψη στον προϋπολογισμό του οικείου νοσοκομείου. 
Πρώτη ερώτηση -φαντάζομαι ότι παρακολουθεί ο κ. Βορίδης από το μόνιτορ-: Πόσα νοσοκομεία αυτήν τη στιγμή έχουν αντίστοιχες προβλέψεις; Σε πόσα υπάρχουν διαθέσιμοι προϋπολογισμοί για να παρατείνουν; Εάν δεν υπάρχουν τα διαθέσιμα αυτά σημαίνει ότι οι επικουρικοί αυτοί απολύονται, δεν παρατείνονται, εάν κατάλαβα καλά την τροπολογία. Απολύονται και αν απολυθούν, πώς καλύπτονται τα κενά;
Δεύτερον, όσον αφορά την πρόσληψη των νέων μετατέθηκε η προθεσμία για την έναρξη των διαδικασιών της πρόσληψης των νέων επικουρικών την 1-1-2015. Είναι προφανές γιατί έγινε αυτό. Έγινε γιατί δεν θέλαμε να επιβαρύνουμε τον προϋπολογισμό του 2014 και θέλουμε τον προϋπολογισμό του 2015. Αυτό το αναφέρει και το Γενικό Λογιστήριο του Κράτους στην έκθεσή του που λέει ότι δεν μπορεί να κάνει πρόβλεψη γιατί η πρόσληψη αυτών των επικουρικών θα αναφέρεται ως κονδύλι στον προϋπολογισμό, δεν θα υπάρχει δηλαδή επιβάρυνση στο προϋπολογισμό. 
Η ερώτηση είναι η εξής: Μέσα στην τουριστική περίοδο και μέχρι το τέλος του 2014, με τα γνωστά προβλήματα που αντιμετωπίζουν τα νοσοκομεία στη στελέχωσή τους σε ιατρικό προσωπικό, πώς θα καλυφθούν τα κενά και πώς θα λειτουργήσουν σωστά τα νοσοκομεία;
Τελειώνω, λέγοντας ότι εκτός από το υπέρ στο νομοσχέδιο, ψηφίζουμε όλες τις άλλες τροπολογίες εκτός από την τελευταία που αναφέρεται στα μέσα μαζικής ενημέρωσης, δεδομένου ότι δεν έχουμε πλήρη εικόνα και διατηρούμε τη θέση μας αυτή με τα δεδομένα που είχαμε μέχρι πριν από λίγο. Είμαστε κατά της συγκεκριμένης τροπολογίας.
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"124376"," Ευχαριστούμε πολύ.
Τον λόγο έχει ο κ. Οδυσσέας Βουδούρης από τους Ανεξάρτητους Δημοκρατικούς Βουλευτές.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124377"," Κυρία Πρόεδρε, αγαπητοί συνάδελφοι, κύριε Υπουργέ, πριν μιλήσω για την ουσία του νομοσχεδίου ή τουλάχιστον για το κύριο θέμα, θέλω να κάνω την εξής παρατήρηση.
 Σήμερα έχουμε έναν νέο τύπο νομοσχεδίου, αυτό το οποίο θα μπορούσαμε να ονομάσουμε το νομοσχέδιο «φύλλο συκής». Μέχρι τώρα είχαμε από την Κυβέρνηση διάφορους λίγο-πολύ νομότυπους τρόπους παραβίασης της ουσιαστικής κοινοβουλευτικής λειτουργίας. Ήταν τα νομοσχέδια που έρχονται με τη διαδικασία του κατεπείγοντος, ενώ μόνο επείγοντα δεν είναι, τα σύνθετα νομοσχέδια, τα οποία έρχονται με ένα άρθρο για να μην μπορέσουν να διαφοροποιηθούν οι Βουλευτές της Πλειοψηφίας, τα καλοκαιρινά νομοσχέδια, τα οποία επικυρώνονται με 51 Βουλευτές αντί 151 και μάλιστα τους 51 τους αλλάζουμε, όταν δεν είμαστε σίγουροι για το βαθμό της πειθαρχίας τους, τα νομοσχέδια ή τουλάχιστον τα παραρτήματα νομοσχεδίων που έρχονται στα αγγλικά γιατί δεν προλάβαμε να τα μεταφράσουμε κ.ο.κ..
Τώρα έχουμε το νομοσχέδιο «φύλλο συκής». Τι είναι; Είναι ένα νομοσχέδιο το οποίο προφανώς η συντριπτική πλειοψηφία χωρίς μεγάλη συζήτηση μάλλον θα το ψηφίσει. Είναι χαρακτηριστικό ότι και οι προηγούμενοι εισηγητές δεν εξάντλησαν καν το χρόνο ο οποίος τους αναλογεί. Είναι ένα νομοσχέδιο το οποίο προφανώς θα περάσει από τη Βουλή. Δεν είναι ένα νομοσχέδιο, το οποίο χρειάζεται μεγάλη συζήτηση. Πίσω, όμως, από αυτό το «φύλλο συκής» κρύβεται ένας ελέφαντας. Είναι εφτά σελίδες το νομοσχέδιο για τους «Αγίους Αναργύρους», είκοσι δύο σελίδες η τροπολογία για τα μίντια. Είναι είκοσι δύο σελίδες που θα έπρεπε να ήταν από μόνες τους ένα νομοσχέδιο, ένα νομοσχέδιο πάρα πολύ σημαντικό, το οποίο αλλάζει το μιντιακό τοπίο.
Επειδή, όμως, η Κυβέρνηση, αυτό το νομοσχέδιο δεν θέλει να το συζητήσει πραγματικά, δεν θέλει να γίνει ουσιαστική συζήτηση, το κρύβει πίσω από το φύλλο συκής των «Αγίων Αναργύρων». 
Ο κ. Βορίδης, ο Υπουργός, προσπάθησε να διαχωρίσει τα θέματα διαδικασίας και τα θέματα ουσίας. Όμως, τα θέματα διαδικασίας και τα θέματα ουσίας σε ορισμένες περιπτώσεις συνδέονται. Διαδικαστικά λάθη μπορεί να γίνουν από αμέλεια, για οποιονδήποτε λόγο. Συμβαίνουν, δεν συνδέονται υποχρεωτικά με τη διαδικασία. Υπάρχουν, όμως, ορισμένες διαδικαστικές εκτροπές, οι οποίες δεν γίνονται τυχαία. Γίνονται διότι υπηρετούν μία ουσία. Όταν για παράδειγμα φέρνουμε με τη διαδικασία του κατεπείγοντος μία Παρασκευή βράδυ ένα νομοσχέδιο και ζητάμε να ψηφιστεί την Κυριακή, ενώ αυτό το νομοσχέδιο δεν είναι καθόλου κατεπείγον, για ποιο λόγο το κάνουμε; Διότι δεν θέλουμε να αναπτυχθεί μία συζήτηση. 
Το ίδιο συμβαίνει και στην προκειμένη περίπτωση. Ο λόγος για τον οποίο παρουσιάζεται αυτή η τροπολογία, παραβιάζοντας ουσιαστικά διαδικαστικές διατάξεις και του Συντάγματος και του Κανονισμού της Βουλής, είναι διότι η Κυβέρνηση δεν θέλει να γίνει μία ολοκληρωμένη συζήτηση, όπως θα γινόταν αν το έφερνε κανονικά ως νομοσχέδιο, όπου θα είχαν κληθεί οι ενδιαφερόμενοι, θα είχε συζητηθεί στην επιτροπή και θα είχε γίνει μία συζήτηση, στην οποία θα είχε τη δυνατότητα να συμμετέχει το σύνολο των Βουλευτών. Άρα, δεν μπορώ να κάνω αποδεκτή τη διάκριση διαδικασία – ουσία. Η διαδικασία συνδέεται στην προκειμένη περίπτωση με την ουσία και υπάρχει ταυτόχρονα παραβίαση της διαδικασίας και παραβίαση της ουσίας. 
Να έρθω τώρα στο θέμα της δωρεάς. Προφανώς, συμφωνώ. Άνοιξε, όμως, μία συζήτηση, που αφορά – ας το πούμε έτσι- τη φιλοσοφία των δωρεών. Δεν την άνοιξα εγώ, την άνοιξαν οι κυβερνητικοί εισηγητές και ο ίδιος ο Υπουργός. Ας κάνουμε, λοιπόν, ορισμένες διευκρινίσεις. 
Γιατί ένας πλούσιος επιχειρηματίας δωρίζει; Υπάρχουν δύο πιθανοί λόγοι. Ο πρώτος λόγος είναι ότι το κάνει από ευαισθησία. Είναι απολύτως θεμιτό και κατανοητό. 
Ο δεύτερος λόγος είναι ότι το κάνει διότι με αυτόν τον τρόπο νομιμοποιεί μία κατάσταση. Νομιμοποιεί μία κατάσταση, όπου υπάρχουν άνθρωποι οι οποίοι είναι απέραντα πλούσιοι και άλλοι άνθρωποι οι οποίοι δεν μπορούν να καλύψουν βασικές ανάγκες. Δεν μπορεί να αρνηθεί κανένας ότι αυτό είναι μία πραγματικότητα. Προφανώς, το σύστημα των δωρεών νομιμοποιεί μία κατάσταση, η οποία είναι μία άδικη κατάσταση, διότι είναι άδικο να υπάρχουν στη χώρα μας, αλλά και αλλού, άνθρωποι οι οποίοι διαθέτουν δισεκατομμύρια και την ίδια στιγμή άλλοι άνθρωποι να αναγκάζονται να τρέφονται από συσσίτια της υπηρεσίας του δήμου ή ανθρωπιστικών οργανώσεων. Εμμέσως πλην σαφώς, λοιπόν, αυτό το σύστημα νομιμοποιεί μία κατάσταση, την οποία εμείς δεν θα θέλαμε να νομιμοποιήσουμε. 
Ρωτήσαμε γιατί το Ίδρυμα «Σταύρος Νιάρχος», που είναι ο πραγματικός δωρητής, δεν εμφανίζεται σε αυτό το νομοσχέδιο και στις συμβάσεις. Διευκρινίζω: Δεν ρωτάμε γιατί δεν κάνει απευθείας τη δωρεά. Αυτό θεωρώ ότι είναι απολύτως αποδεκτό. Άκουσα την απάντηση, νομίζω ενός εκπροσώπου του Συλλόγου των Φίλων των «Αγίων Αναργύρων», που εξήγησε ότι δεν γίνεται απευθείας η δωρεά στο δημόσιο, διότι το Ίδρυμα εμπιστεύεται περισσότερο τη διαχείριση ενός ανεξάρτητου Συλλόγου από τη διαχείριση που θα έκανε ο σύλλογος. Εγώ θεωρώ ότι είναι απολύτως αποδεκτό και θεμιτό. Γιατί, όμως, δεν εμφανίζεται στις συμβάσεις; Αυτό είναι το ερώτημα. 
Σ’ αυτό το ερώτημα δεν απάντησε ο Υπουργός ή μάλλον απάντησε, θέτοντας μία άλλη ερώτηση. Είπε: «Μα, δεν θα δεχόμασταν τη δωρεά αν ήταν από το Ίδρυμα «Σταύρος Νιάρχος»;». Απαντώ: Προφανώς και πάλι θα τη δεχόμασταν, αλλά θεωρώ ότι έχει μία ουσιαστική σημασία -και πολιτική και ηθική- να ξέρουμε τελικά ποιος είναι ο πραγματικός δωρητής. Διότι υπάρχουν διαφόρων ειδών δωρεές ή μάλλον η δωρεά μπορεί να έχει διαφορετική αξία. 
Διαφορετική αξία έχει η δωρεά όταν γίνεται από έναν επιχειρηματία, ο οποίος δίνει ένα ποσό το οποίο δεν είναι ευκαταφρόνητο, αλλά είναι ένα μικρό κλάσμα της περιουσίας του και διαφορετική αξία έχει η δωρεά του κ. Δημήτρη, της κ. Ελένης, που από τη σύνταξη των 500 και των 600 ευρώ δίνει 20, 30 ή 50 ευρώ στους Γιατρούς Χωρίς Σύνορα ή στη Διεθνή Αμνηστία. Θεωρώ ότι πρέπει να το ξέρουμε. Είναι καλό να το ξέρουμε. Είναι υγιές να το ξέρουμε και είναι υγιές να ειπωθεί.  
Για να κλείσω αυτό το θέμα και για να μην υπάρχει καμμία αμφιβολία, επειδή ειπώθηκε λίγο χλευαστικά από ορισμένους «μα εδώ μας χαρίζουν ένα γάιδαρο κι εμείς τον κοιτάμε στα δόντια». Όχι δεν είναι έτσι. Μας χαρίζουν έναν γάιδαρο, τον δεχόμεθα και λέμε και ευχαριστώ. Λέμε ευχαριστώ, αυτό όμως δεν σημαίνει ότι δεν έχουμε τη δική μας άποψη, δεν έχουμε τη δική μας ιδέα για μία κοινωνία που οραματιζόμαστε και προφανώς σε μία τέτοια κοινωνία το θέμα των δωρεών θα έμπαινε με έναν διαφορετικό τρόπο. Τέλος, λοιπόν, γι’ αυτό το θέμα. Αφιέρωσα οκτώ λεπτά και νομίζω ότι ήδη είναι πολλά. 
Δεν είναι η ουσία του παρόντος νομοσχεδίου το θέμα της δωρεάς για τους «Αγίους Αναργύρους». Η ουσία είναι η τροπολογία των είκοσι δύο σελίδων. Αυτό είναι το πραγματικό κομμάτι αυτού του νομοσχεδίου. 
Τι λέει, λοιπόν, αυτή η τροπολογία; Πρώτον, λέει ότι διευρύνουμε τις δυνατότητες συγχώνευσης των ομίλων. Αυτό τι σημαίνει; Να το πάρουμε λίγο συστηματικά. Σημαίνει ότι μέχρι τώρα αυτές οι δυνατότητες συγχώνευσης ήταν περιορισμένες. Όντως, ήταν περιορισμένες. Ήταν περιορισμένες συγκεκριμένα στην Ελλάδα από το νόμο του 2007, που είχε κάνει εξάλλου η Νέα Δημοκρατία και είχε θετικά στοιχεία. 
Γιατί ο νομοθέτης περιορίζει τις δυνατότητες συγχώνευσης και στη χώρα μας και σε άλλες χώρες και στην Ευρώπη, ακόμα και στην Αμερική; Διότι ο νομοθέτης δεν θέλει να δημιουργηθούν ολιγοπώλια ή μονοπώλια. Διότι θεωρούμε ότι η πολυφωνία στο θέμα των ΜΜΕ είναι ένα βασικό στοιχείο της δημοκρατίας. Αυτό το στοιχείο η παρούσα τροπολογία θέλει να αναιρέσει. Αυτήν την πολυφωνία θέλει να περιορίσει με τη διεύρυνση των συγχωνεύσεων αυτή η τροπολογία.
Δεύτερον, παρατηρούμε όντως χαλάρωση των ορίων της δεσπόζουσας θέσης. Ο νόμος του 2007 όριζε, με έναν πολύ συγκεκριμένο τρόπο, ότι πρέπει να περιορίζεται η δεσπόζουσα θέση των ΜΜΕ, πάντα για το θέμα του περιορισμού των ολιγοπωλίων στο θέμα της ενημέρωσης, που είναι ένα θέμα δημοκρατίας. Εδώ, με τη δυνατότητα εξαίρεσης μη ενημερωτικών μέσων, διευρύνεται η δυνατότητα να υπάρχουν όμιλοι οι οποίοι θα έχουν μία δεσπόζουσα θέση.   
Τρίτον, καταργεί τις λεγόμενες «επιστροφές». Αυτό τι σημαίνει με απλά λόγια; Είναι ένα δώρο το οποίο δίνεται στους ιδιοκτήτες των μεγάλων ΜΜΕ. Αφαιρούμε από τις διαφημιστικές εταιρείες για να διευκολύνουμε οικονομικά ορισμένα ΜΜΕ. 
Τέταρτον, παρατείνει ακόμα μία φορά το προσωρινό καθεστώς των ΜΜΕ. 
Εάν, λοιπόν, συνοψίσουμε, συμψηφίσουμε αυτά τα οποία στοιχειοθετεί αυτή η τροπολογία, πού καταλήγουμε; Καταλήγουμε ότι στόχος αυτής της τροπολογίας είναι, πρώτον, να διευκολύνει τη δημιουργία ολιγοπωλίων υπό την επιρροή συγκεκριμένων οικονομικών φορέων. Δεύτερον, να δημιουργήσει ένα ασφυκτικό πλαίσιο για τα μικρά ανεξάρτητα ΜΜΕ, ειδικά στην περιφέρεια. Και τρίτον, να δημιουργήσει οικονομικές διευκολύνσεις και οικονομική ενίσχυση των κυρίαρχων ΜΜΕ, με το κούρεμα των χρεών που θα γίνει –δεν είναι μέσα στο γράμμα του νόμου, αλλά όλοι ξέρουμε ότι εκεί αποσκοπεί αυτό το νομοσχέδιο- και βέβαια να διευκολύνει τις απολύσεις του προσωπικού. 
Αυτός είναι ο στόχος της τροπολογίας. Και εδώ θα ήθελα να επισημάνω ένα παράδοξο. Ποιος είναι ο στόχος ενός επιχειρηματία; Ο στόχος ενός επιχειρηματία, βέβαια, είναι κερδοφόρες επιχειρήσεις. Είναι θεμιτό. Υπάρχει κερδοφόρο ΜΜΕ; Δεν υπάρχει. Όλοι ξέρουμε ότι λίγο ή πολύ όλα τα ΜΜΕ είναι ζημιογόνα. 
Γεννιέται το ερώτημα: Γιατί τότε μεγαλοεπιχειρηματίες ενδιαφέρονται τόσο έντονα να έχουν υπό την κυριαρχία τους ΜΜΕ, τα οποία κατά κανόνα είναι ζημιογόνα; Η απάντηση είναι προφανής. Διότι τα ΜΜΕ είναι εξουσία. Είναι μία εξουσία η οποία δεν διέπεται από καμμία δημοκρατική διαδικασία και είναι μία εξουσία η οποία υπάγεται απευθείας σε οικονομικά συμφέροντα.
Εδώ, βέβαια, αυτό το φαινόμενο τις τελευταίες δεκαετίες έχει πάρει μία τέτοια διάσταση που μπορούμε να πούμε ότι, ενώ μια προηγούμενη εποχή ορισμένα ΜΜΕ ήταν τα εργαλεία της εξουσίας, τα εργαλεία της Κυβέρνησης, διαπιστώνουμε ότι μάλλον πλέον τα πράγματα έχουν εξελιχθεί και έχουν αντιστραφεί και οι κυβερνήσεις σε πολλές περιπτώσεις είναι τα εργαλεία των ΜΜΕ και των οικονομικών δυνάμεων που βρίσκονται πίσω από αυτά τα ΜΜΕ. 
Κλείνοντας, θα ήθελα να επανέλθω σε μία ερώτηση που έκανα στον κ. Σταμάτη, ο οποίος δεν απάντησε και δεν θα απαντήσει μάλλον, εφόσον αποχώρησε. Απάντησε, όμως, στη θέση του ο Υπουργός Υγείας, ο οποίος ως γνωστόν είναι ένας ταλαντούχος δικηγόρος και συνεπώς χρησιμοποιεί ορισμένα κλασσικά τεχνάσματα των δικηγόρων και όχι μόνο.
Στην ερώτηση ότι εφόσον ο κ. Σταμάτης ο ίδιος διευκρινίζει ότι αυτή η τροπολογία έρχεται για να λύσει χρόνια προβλήματα τα οποία ταλανίζουν την ελληνική κοινωνία τόσο καιρό, γιατί δεν τα έχει φέρει για να ρυθμίσει τη νέα σεζόν του ’12, τη νέα σεζόν του ’13 κ.ο.κ., η απάντηση του κ. Βορίδη ήταν: «Μα, επειδή δεν το κάναμε το ’13 και επειδή δεν το κάναμε το ’12, δεν πρέπει να το κάνουμε το ’14;». Κύριε Βορίδη, δεν απαντήσατε. Απαντήσατε με μια άλλη ερώτηση. Εγώ θα απαντήσω στην ερώτησή σας και θα επανέλθω στη δική μου ερώτηση.
 Όχι, λοιπόν, έχετε απόλυτο δίκιο. Το γεγονός ότι δεν έγινε το ’12 και το ’13, δεν είναι λόγος να μην γίνει το ’14. Και εγώ πιστεύω ότι πρέπει να γίνει το ’14. Αλλά να γίνει στην Ολομέλεια. Να γίνει με ένα ολοκληρωμένο νομοσχέδιο το οποίο θα συζητηθεί στην επιτροπή και -όπως ειπώθηκε, από άλλους ομιλητές- να κληθούν οι ενδιαφερόμενοι, όπως επιτάσσει το Σύνταγμα και ο Κανονισμός της Βουλής. Απάντησα στην ερώτησή σας. 
Επανέρχομαι στη δική μου ερώτηση. Γιατί δεν έγινε το ’12 και το ’13; Απαντήστε μου: «Δεν προλάβαμε, είχαμε άλλες προτεραιότητες, το ξεχάσαμε». Γιατί γίνεται το ’14; Και επανέρχομαι. Σχετίζεται αυτό με τη πολιτική συγκυρία, με το γεγονός ότι -όλοι ξέρουμε- είναι εξαιρετικά πιθανό τους επόμενους μήνες να γίνουν εκλογές; Σχετίζεται με την κινητικότητα η οποία παρατηρείται στα μεγάλα κανάλια και σε ορισμένες εφημερίδες; Ξέρουμε ότι υπάρχει μια κινητικότητα. Δεν ξέρουμε ότι ιδιοκτήτες μεγάλων καναλιών αυτήν τη στιγμή προγραμματίζουν συγχωνεύσεις; Και προφανώς τις προγραμματίζανε πριν εσείς αποφασίσατε να φέρετε αυτό το νομοσχέδιο. Δεν τις προγραμματίσανε επειδή ήρθε το νομοσχέδιο. Να πάρουμε τα πράγματα με τη σειρά. 
Σας ερωτώ ακόμα μια φορά, καλή τη πίστει. Ειλικρινά το λέω. Γιατί αυτό το νομοσχέδιο έρχεται στις 5 Αυγούστου ως τροπολογία, ενώ ο ίδιος ο κ. Σταμάτης παραδέχεται ότι είναι ένα χρόνιο πρόβλημα το οποίο εδώ και χρόνια ταλανίζει την ελληνική κοινωνία; Περιμένω την απάντησή σας. 
Ευχαριστώ.","ΟΔΥΣΣΕΑΣ ΒΟΥΔΟΥΡΗΣ",72
"124378"," Ευχαριστώ και εγώ. 
Τον λόγο έχει η κ. Σοφία Βούλτεψη, να υποστηρίξει την επίμαχη τροπολογία για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124379"," Κυρία Πρόεδρε, αυτό το οποίο έχω να πω είναι προς επίρρωση των σχολίων που κάνατε πριν εσείς πολύ σωστά και ανταποκρινόμενη στα καθήκοντά σας, ότι όταν θέλεις να κάνεις μία συζήτηση, κάθεσαι και την κάνεις, δεν φεύγεις. 
Το γεγονός ότι έφυγε ο ΣΥΡΙΖΑ, μου κάνει πάρα πολύ μεγάλη εντύπωση. Προφανώς έφυγε, διότι εάν καθόταν, έπρεπε να καταγγείλει τα αμαρτωλά μέσα ενημέρωσης που καταγγέλλει συνεχώς όταν βρίσκεται εκτός Κοινοβουλίου και εκτός παραθύρων. Όλα τα στελέχη του, όμως, βρίσκονται «πρώτο τραπέζι πίστα» σε όλα τα κανάλια. Δεν υπάρχει πάνελ που να μην τους φιλοξενεί. Τους φιλοξενεί, και δύο-δύο ή τρεις-τρεις μαζί. Μια φορά είχα να αντιμετωπίσω δύο-τρεις συγχρόνως. Και μάλιστα κανάλια τα οποία καταγγέλλουν, ακριβώς αυτά, όχι κάποια άλλα μικρότερα κανάλια. Δεν ζουν χωρίς αυτούς. 
Και θέλω να μου πει ο ΣΥΡΙΖΑ -εάν αποφασίσει να μιλήσει, γιατί είναι εύκολο το πεζοδρόμιο, όμως, το Κοινοβούλιο είναι δύσκολο-  γιατί δεν έμειναν να τα πουν αυτά κατά των καναλαρχών μέσα στην Αίθουσα; Γιατί ποτέ δεν υπάρχουν αυτά μέσα στην Αίθουσα του Κοινοβουλίου και υπάρχουν μόνο σε περιφερειακές συγκεντρώσεις; Γιατί ποτέ δεν υπάρχουν αυτές οι καταγγελίες μέσα στα κανάλια όπου φιλοξενούνται από το πρωί ως το βράδυ; 
Εν πάση περιπτώσει τι ακριβώς δεν ψηφίζει ο ΣΥΡΙΖΑ πέραν αυτού που θα πούμε; Δεν ψηφίζει την παράταση των συμβάσεων των εργαζομένων της δημόσιας τηλεόρασης; Πρέπει και αυτό να βγει να το πει, ότι δηλαδή «δεν δέχομαι να το ψηφίσω».
Για το ΚΚΕ δεν κατάλαβα, μάλλον δεν κατάλαβε και το ΚΚΕ. Ζήτησε ονομαστική ψηφοφορία; Ζήτησε ονομαστική ψηφοφορία και για την παράταση των συμβάσεων των εργαζομένων; 
Όλοι ξέρουμε τι συμβαίνει. Κύριε συνάδελφε, κύριε Βουδούρη, με αυτό το θέμα ασχολούμαι εγώ τριάντα χρόνια. Όλα αυτά που είπατε για το πώς εξασφαλίζεται η πολυφωνία, είναι αντικείμενο ημερίδων στις οποίες έχω λάβει μέρος. Πρέπει να σας πω ότι πολυφωνία στην ενημέρωση δεν εξαρτάται από το αν υπάρχει όμιλος. Να ξέρετε, επίσης, ότι συνήθως οι μεγάλοι όμιλοι ομοειδών αντικειμένων στην Ευρώπη, έχουν μια μεγάλη εφημερίδα που στηρίζει το ένα κόμμα, μια εφημερίδα που στηρίζει το άλλο. Δεν έχει να κάνει αυτό με τις συγχωνεύσεις και τους ομίλους. Έχει να κάνει με την ποιότητα και την ποσότητα της ροής της πληροφορίας από εκεί που προέρχεται. Αν, δηλαδή, ο ΣΥΡΙΖΑ αποφασίσει να δώσει την πληροφορία ότι έφυγε για να χτυπήσει τα διαπλεκόμενα, αυτό θα μάθει ο κόσμος έξω. Δεν θα μάθει ότι έφυγε για το αντίθετο. Είναι, όμως, μια μεγάλη συζήτηση που την κάνω πάντα με ευχαρίστηση, όσον αφορά τα μέσα χειραγώγησης. 
Στο θέμα των διαφημιστών, εμείς δεν θέλουμε να πλήξουμε εργαζόμενους που πραγματικά έχουν ιδέες και μυαλό. Όμως, και το καθεστώς το οποίο υπάρχει τώρα είναι να είναι μόνιμα αυτοί οι μόνοι διαμεσολαβητές μεταξύ διαφημιζομένων και μέσων ενημέρωσης και να χειρίζονται ποσά –εγώ δεν λέω ότι δεν ελέγχονται- που δίνονται με βάση το γεγονός ότι οι άδειες ανήκουν στον ελληνικό λαό, είναι εναέριοι δρόμοι. Εκεί λοιπόν, αγοράζεται διαφήμιση από ενδιάμεσο και εκεί γίνεται κάποια συναλλαγή με εκπτώσεις, επιστροφές κ.λπ.. 
Εμείς, τι λέμε τώρα, και αυτό είναι η διαφάνεια; Λέμε, «Κύριοι, θα κάνετε τη δουλειά σας που είστε διαφημιστές, αλλά θα σας πληρώνουν για τις υπηρεσίες σας». Γιατί ο καθένας επιτέλους πρέπει να κάνει τη δουλειά του σε αυτήν τη χώρα και η δουλειά του είναι να φτιάχνει το δημιουργικό, να εξασφαλίζει διαφήμιση, να διαπραγματεύεται για εκπτώσεις, ναι. «Δεν θα παίρνετε εσείς τα λεφτά όλων των διαφημιζομένων να τα κρατάτε και μετά να τα διαχειρίζεστε με τηλεοπτικό χρόνο. Θα σας πληρώνουν οι διαφημιζόμενοι για τις υπηρεσίες σας». 
Και μάλιστα τώρα διορθώνουμε ακριβώς επειδή θέλουμε να βοηθήσουμε αυτόν τον κλάδο με τη νομοτεχνική βελτίωση και λέμε ότι μπορούν να έχουν ως πελάτες τους και τα μέσα. Δηλαδή, αν θέλουν να πάνε σε ένα μέσο και να πούνε «ξέρεις, εγώ έχω αυτήν τη διαφήμιση» να δουλεύουν με ένα ποσοστό και να πληρώνονται και να μπορέσουν να διατηρήσουν τους εργαζομένους τους, που είναι το βασικό.
Άρα, εδώ μιλάμε για τη διαφάνεια, δεν μιλάμε για την αδιαφάνεια. Βέβαια, θα μου πείτε «γιατί δεν το είχατε κάνει;» Ε, κάποτε έρχεται η στιγμή και το κάνουμε. Εμένα, αυτά με απασχολούν τριάντα χρόνια, σας λέω κύριε Βουδούρη. Έχω πάει σε τόσες ημερίδες που έχω βαρεθεί τη ζωή μου. Πάμε στη Σαμοθράκη, πάμε από εδώ, πάμε απο εκεί, στη βόρεια Ελλάδα, στη νότια Ελλάδα, συζητάμε όλη μέρα γι’ αυτά τα θέματα. Ε, σιγά-σιγά ας τα ρυθμίσουμε. Αυτό είναι το θέμα.
Βεβαίως, αφαιρούμε την παράγραφο 2 και 3, που πράγματι ενείχε κινδύνους σχετικά με τον αριθμό των εργαζομένων. Εμείς δεν μπορούμε να αντέξουμε άλλη κρίση. Και δεν το κάνουμε μόνο συνδικαλιστικά. Θα αναλάβω εγώ προσωπικά πρωτοβουλίες για να επιλυθούν τα θεσμικά θέματα των δημοσιογράφων, διότι υπάρχουν θεσμικά θέματα, δεν υπάρχουν μόνο οικονομικά, και εκεί εμπίπτουν πολλά απ’ αυτά που λέτε σήμερα και εσείς και σε πολλά συμφωνώ. 
Θα αναλάβω προσωπική πρωτοβουλία, αφού δεν κατέστη δυνατό από το 2009 να υπάρξει μια συλλογική σύμβαση που να μην αφορά τα οικονομικά, αλλά να αφορά τα θεσμικά όχι για συνδικαλιστικούς λόγους και επειδή προέρχομαι από το επάγγελμα, αλλά επειδή πιστεύω ότι η δημοκρατία στηρίζεται στην ενημέρωση, στην πολυφωνία και στην αντικειμενικότητα.
Δύο λόγια επιπροσθέτως. Οι συνάδελφοι της ΔΗΜΑΡ έχουν αντιληφθεί νομίζω ακριβώς τι συμβαίνει πλέον και θεωρώ ότι δεν υπάρχει και πρόβλημα απεργίας κ.λπ..
Όσο για τις αλλαγές που κάνουμε για το θέμα του Διοικητικού Συμβουλίου της ΕΡΤ, η εμπειρία από το Εθνικό Συμβούλιο Ραδιοτηλεόρασης δείχνει ότι δεν μπορεί να λειτουργήσει πλέον όπως είναι η κατάσταση σήμερα και στο Κοινοβούλιο και στη χώρα αυτή η μεγάλη πλειοψηφία. 
Δεν εξαρτάται από το Διοικητικό Συμβούλιο της ΕΡΤ το περιεχόμενο. Είναι ο νόμος σαφής. Υπάρχει ανεξαρτησία και των δημοσιογράφων και αν θέλεις να παρέμβεις, δεν χρειάζεται να παρέμβεις μέσα από ένα διοικητικό συμβούλιο, παρεμβαίνεις από το σπίτι σου. 
Όμως, εμείς δεν θέλουμε να παρέμβουμε και σ’ αυτήν την περίοδο, που ο ΣΥΡΙΖΑ δεν λαμβάνει μέρος στις εκπομπές της ΕΡΤ, πιστεύουμε ότι όλοι οι συνάδελφοι και οι Έλληνες βλέπουν ότι δεν έχουμε παρέμβει ούτε μια φορά. Επάνω, στη ΝΕΡΙΤ, γνωρίζουν όλοι ότι ο αρμόδιος Υφυπουργός δεν έχει σηκώσει ποτέ το τηλέφωνό του για κάτι. Το γνωρίζουν και αυτό το τηρούμε απαρέγκλιτα. Άρα, αν θες να ελέγξεις, μπορείς να βάλεις χίλιες δεσμεύσεις και μετά να ελέγχεις από το σπίτι σου.
Σας ευχαριστώ, κυρία Πρόεδρε.","ΣΟΦΙΑ ΒΟΥΛΤΕΨΗ",73
"124380"," Ευχαριστούμε πολύ.
Κύριε Υπουργέ, έχει ζητήσει τον λόγο ο κ. Κεγκέρογλου. Να προηγηθεί και να μιλήσετε αμέσως μετά;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124381"," Βεβαίως, κυρία Πρόεδρε.","ΜΑΥΡΟΥΔΗΣ ΒΟΡΙΔΗΣ",69
"124382"," Ο Υφυπουργός Εργασίας κ. Κεγκέρογλου έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124383"," Ευχαριστώ, κυρία Πρόεδρε.
Εκ μέρους του Υπουργείου Εργασίας θέλω να τοποθετηθώ σε δυο τροπολογίες. 
Η πρώτη αφορά την εφαρμογή του άρθρου 46 του ν.3918 για τις στέγες υποστηριζόμενης διαβίωσης. Το άρθρο 46 προέβλεπε την έκδοση μιας τριμερούς κοινής υπουργικής απόφασης, η οποία εκδόθηκε στις 22 Ιανουαρίου 2014, ανάμεσα στο Υπουργείο Οικονομικών, το Υπουργείο Υγείας και το Υπουργείο Εργασίας και αφορά τον καθορισμό νοσηλίου και τον τρόπο καταβολής. 
Υπήρξαν σημαντικά προβλήματα στην εφαρμογή, παρ’ ότι προβλέπεται ποσό ύψους 7 εκατομμυρίων από τον κρατικό προϋπολογισμό για την πρώτη εφαρμογή του μέτρου. Υπήρξαν προβλήματα πρακτικά και γι’ αυτό χρειάζεται μια ρύθμιση, η οποία ξεκαθαρίζει τα πράγματα και για μεν τους ασφαλισμένους οργανισμών που έχουν ενταχθεί στον ΕΟΠΥΥ προβλέπεται ότι μετά την ανάλωση του ποσού των 7 εκατομμυρίων, όπως προβλέπει η ΚΥΑ, θα υπάρξει η ευθύνη καταβολής από τον ΕΟΠΥΥ, για δε τους ασφαλισμένους ταμείων που δεν έχουν ενταχθεί στον ΕΟΠΥΥ από τους ίδιους ασφαλιστικούς οργανισμούς και γι’ αυτούς που είναι ανασφάλιστοι από την πρόνοια και τις πιστώσεις του Φ220. 
Αυτή η τροπολογία πρέπει να γίνει αποδεκτή και γι’ αυτό παρακαλούμε τον Υπουργό Υγείας να την κάνει δεκτή, όχι μόνο γιατί είναι στην αρμοδιότητά του, αλλά είναι και το νομοσχέδιο του Υπουργείου Υγείας, δηλαδή για δυο λόγους. Ο τρίτος και σημαντικότερος λόγος είναι ότι έχουν αρχίσει να λήγουν οι συμβάσεις ήδη από κάποιες στέγες υποστηριζόμενης διαβίωσης και μένει κενό. Αυτή η τροπολογία αφορά διακόσια πενήντα εννέα άτομα ουσιαστικά που είναι σε στέγες υποστηριζόμενης διαβίωσης.
Η δεύτερη τροπολογία αφορά την ανάληψη υποχρέωσης από τον ΕΟΠΥΥ να καλύψει ένα κενό το οποίο υπήρξε νομοθετικά και από τον αντίστοιχο νόμο που προέβλεψε τη μεταφορά ουσιαστικά των ασφαλισμένων της πρώην ΑΤΕ. Είναι διατυπωμένη με τέτοιον τρόπο που πραγματικά λύνει το πρόβλημα. Όμως, είναι και ζήτημα που έχει να κάνει με τον προϋπολογισμό και τη βούληση του Υπουργείου Υγείας να το αντιμετωπίσει.
Ευχαριστώ, κυρία Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"124384"," Σας ευχαριστούμε.
Ο Υπουργός Υγείας κ. Μαυρουδής Βορίδης έχει τον λόγο για δεκαοκτώ λεπτά.
Φαντάζομαι ότι δεν θα χρειαστείτε όλο το χρόνο, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124385"," Λιγότερο χρόνο θα χρειαστώ, κυρία Πρόεδρε. Σας ευχαριστώ.
Κυρίες και κύριοι συνάδελφοι, επιτρέψτε μου λίγο να σχολιάσω την κατάσταση της Αιθούσης. Εδώ υποτίθεται ότι έγινε μια μεγάλη φασαρία, γιατί υπάρχει μια αντιδημοκρατική και αντικοινοβουλευτική μεθόδευση από την πλευρά της Κυβέρνησης και γιατί μάλιστα υπάρχουν σκανδαλώδεις ρυθμίσεις οι οποίες ευνοούν συγχωνεύσεις μεγαλοκαναλαρχών, μεγαλοεκδοτών και δεν ξέρω τι άλλο. Υπήρξε, δηλαδή, ένα πολύ μεγάλο ζήτημα, γιατί εν πάση περιπτώσει ρυθμίζεται και με έναν τρόπο η διαφημιστική αγορά με αυτήν την τροπολογία, η οποία κ.λπ., κ.λπ..
Και ποια είναι η επιλογή που έχει κάνει η Αντιπολίτευση, Αξιωματική και μέρος της ελάσσονος; Να φυγομαχήσει. Διότι, κακά τα ψέματα, όποιος θεωρεί ότι έχει μεγάλα ζητήματα μπροστά του, ακόμη και αν υπάρχει μια μεθόδευση, σας λέω εγώ –εγώ δεν το δέχομαι, λέω τις αιτιάσεις της Αξιωματικής Αντιπολιτεύσεως - μια μεθόδευση δήθεν που δεν τηρεί τον Κανονισμό και όλα όσα ακούσαμε, πάντως αξιοποιεί τις κοινοβουλευτικές δυνατότητες για να δώσει κοινοβουλευτική μάχη.
Πάντως, είναι εδώ, έχει υποβάλει μία ένσταση για παραβίαση του Κανονισμού, ώστε να πάρει την ευθύνη η κοινοβουλευτική Πλειοψηφία να κρίνει επ’ αυτού. Δεν κατετέθη τέτοια ένσταση. Έχει υποβάλει μια ένσταση αντισυνταγματικότητας για να πάρει την ευθύνη να κρίνει για τη συνταγματικότητα η κοινοβουλευτική Πλειοψηφία. Δεν κατετέθη τέτοια ένσταση. Και εν συνεχεία, αφού έχουν απορριφθεί οι ενστάσεις, εξακολουθεί να είναι εδώ και να μάχεται για να αναδείξει τα μεγάλα σκάνδαλα, ειδικώς όταν ευνοούν τους μεγαλοκαναλάρχες.
Να σταματήσει και λίγο η υποκρισία σε αυτήν την Αίθουσα; Διότι αν είναι επιλήψιμο το να είσαι μεγαλοεκδότης και μεγαλοκαναλάρχης, όπως εδώ ακούω συνεχώς να καταγγέλλεται, και αν έχουν κάνει αυτοί κάτι κακό, τότε δεν κατάλαβα, γιατί από το πρωί μέχρι το βράδυ είναι στα κανάλια οι Βουλευτές της Αξιωματικής Αντιπολίτευσης; Δεν κατάλαβα, γιατί παραχωρεί συνεντεύξεις ο Αρχηγός της Αξιωματικής Αντιπολίτευσης σε αυτούς τους κακούς μεγαλοεκδότες και στις εφημερίδες τους; 
Ή έτσι ή αλλιώς. Ή μπαίνεις σε μία λογική συνολικής σύγκρουσης και απορρίψεως του μεγαλοεκδοτικού ή άλλου σάπιου κατεστημένου, οπότε δεν θες να έχεις καμμία σχέση και συνάφεια μαζί του ή, από εκεί και πέρα, δεν μπορείς από τη μια μεριά να αξιοποιείς όλο αυτό το επικοινωνιακό πλαίσιο το οποίο υφίσταται, αλλά από την άλλη να έρχεσαι, να πετάς ένα πυροτέχνημα και να σηκώνεσαι να φεύγεις τρέχοντας, για να μην μπούμε στην ουσία της συζήτησης, να μην μπούμε στην ουσία των ρυθμίσεων, να μην δούμε τι είναι αυτό που ρυθμίζεται και αν είναι ή δεν είναι σκανδαλώδες. 
Αυτή είναι εικόνα Αιθούσης για μία μεγάλη κοινοβουλευτική μάχη; Και ποιος έχει εδώ την ευθύνη; Δηλαδή, με συγχωρείτε, γιατί νομιμοποιείται η Αξιωματική Αντιπολίτευση στη στάση της αυτή; Διότι έχουμε διαφωνία για τη συνάφεια και το εμπρόθεσμο και την προσήκουσα κατάθεση της τροπολογίας, γι’ αυτό; Που ξαναλέω, δεν ετέθη καν στο Τμήμα προς κρίση. Να δούμε, ρε παιδί μου, τι θα πει το Τμήμα γι’ αυτό, να βλέπαμε πώς σκέφτονται κι οι άλλοι, πρέπει ή δεν πρέπει να συζητηθούν;
Ωραία το έθεσε ο Μιχάλης Κασσής. Δηλαδή, οι τρεις τροπολογίες καλώς έρχονται ως κατεπείγουσες και με τη συγκεκριμένη διαδικασία. Με την τέταρτη, που έχουμε ουσιαστική διαφωνία, αλλά δεν θέλουμε να συζητήσουμε την ουσία της, θέλουμε να διαφωνήσουμε με τον τρόπο καταθέσεως. Για τις άλλες δεν πειράζει, δεν εγείρουν ζήτημα, γιατί αναγνωρίζουμε και το κατεπείγον και την αναγκαιότητα. 
Εδώ είχαμε ένα νομοσχέδιο στο οποίο ευτυχώς ελπίζω ότι θα μας δοθεί, απ’ ό,τι κατάλαβα από τις τοποθετήσεις των συναδέλφων, κυρία Πρόεδρε, τουλάχιστον επί της αρχής, η ευκαιρία να ψηφίσουμε ομοφώνως «ναι». 
Να ψηφίσουμε ομοφώνως «ναι» σε ένα νομοσχέδιο που καλύπτει, χάρη στη δωρεά του Ιδρύματος «Σταύρος Νιάρχος», για την οποία θέλω να εκφράσω προς το Ίδρυμα αλλά και προς τον Σύλλογο Φίλων του Γενικού Ογκολογικού Νοσοκομείου Κηφισιάς «Οι Άγιοι Ανάργυροι» τις ευχαριστίες της πολιτείας για τη δωρεά των 2,3 εκατομμυρίων ευρώ, που έρχονται να καλύψουν μία απολύτως πραγματική ανάγκη. Η ανάγκη αυτή είναι το να μένουν κάπου οι συγγενείς όσων νοσηλεύονται στο Ογκολογικό Νοσοκομείο ως πάσχοντες. Οι συγγενείς, λοιπόν, αυτών των πασχόντων να διαμένουν κάπου, κατά το χρονικό διάστημα της νοσηλείας των οικείων τους και να μην επιβαρύνονται με τα έξοδα. Άνθρωποι άποροι, άνθρωποι φτωχοί, οι οποίοι πλήττονται και από την ταλαιπωρία και την ατυχία της ασθένειας του οικείου τους, να μην έχουνε περαιτέρω επιβαρύνσεις. 
Αυτός ο ξενώνας χτίζεται σε χώρο του νοσοκομείου. Αμέσως, με το κτίσιμο του ξενώνα αυτού, αποκτάται η κυριότητα, με βάση τη γενική αρχή «τα υπερκείμενα είκει τοις υποκειμένοις», από το νοσοκομείο και συνεχίζει ο σύλλογος να έχει την ευθύνη της καλύψεως του κόστους λειτουργίας του συγκεκριμένου ξενώνα. Αυτή είναι, σε γενικές γραμμές, η συμφωνία και η δωρεά που έρχεται να κυρωθεί στη διαδικασία αυτή. 
Με πολλή χαρά άκουσα και ειλικρινώς είναι ένας λόγος ακόμη που θλίβομαι,  ότι τελικώς και ο ΣΥΡΙΖΑ παρ’ ό,τι είχε αρχικώς εκφράσει επιφύλαξη στην επιτροπή, προτίθετο στη διαδικασία αυτή να υπερψηφίσει το νομοσχέδιο και να αφήσουμε πίσω μας αυτές τις ενδιαφέρουσες συζητήσεις και αναζητήσεις για το νόημα του χριστιανικού ουμανισμού, για το αν ερμηνεύεται πλήρως σωστά –είχαμε μία συζήτηση στην επιτροπή με τον κ. Βουδούρη- και ποιο ακριβώς είναι το περιεχόμενό του ή για τον όποιον σκεπτικισμό μπορεί να έχει κανένας από την πλευρά της Αριστεράς –όχι από την πλευρά της Δεξιάς, εμείς δεν έχουμε σκεπτικισμό αλλά από την πλευρά της Αριστεράς- για την αξία της φιλανθρωπίας, για το αν τα χρήματα προέρχονται από την καπιταλιστική εκμετάλλευση ή εν πάση περιπτώσει, επειδή προέρχονται απ’ αυτό, αν εμείς πρέπει να διατηρούμε κάποια ένσταση, όταν αυτά τα χρήματα που προέρχονται και έχουν κερδηθεί με τον όποιο τρόπο έχουν κερδηθεί, εν συνεχεία διατίθενται για έναν καλό σκοπό. 
Επομένως, χαίρομαι γιατί δεν ηγέρθησαν στο Τμήμα όλες αυτές οι επιφυλάξεις, οι αντιρρήσεις και μπορούμε να προχωρήσουμε ομοφώνως στην ψήφιση επί της αρχής αυτού του νομοσχεδίου. 
Νομίζω, ότι σε ό,τι αφορά την τροπολογία του Υπουργείου Υγείας, επίσης, ήταν σημαντικό το ότι δεν ακούστηκαν αντιρρήσεις, παρά ελάχιστες για τις δύο ρυθμίσεις τις οποίες ουσιαστικά εισάγουμε από πλευράς Υπουργείου Υγείας. Και αυτό είναι μία ακόμη θέση για τον Αντιπρόεδρο του Πανελληνίου Φαρμακευτικού Συλλόγου, προκειμένου να μπορέσει να συγκροτηθεί σε Σώμα. Και έχει καθυστερήσει ήδη η διαδικασία της συγκροτήσεώς του, επομένως αυτό δικαιολογεί το επείγον της ρυθμίσεως. Αυτό να τονίσω ότι κυρίως είναι ένα αίτημα το οποίο ήρθε από το σύλλογο, γιατί άκουσα ότι δεν είναι αίτημα του συλλόγου. Είναι αίτημα που έρχεται από το σύλλογο, αλλά εξυπηρετεί περισσότερο την ανάγκη καλύτερης διατάξεως της διοικητικής λειτουργίας του συλλόγου υπό την έννοια ότι θα ανατεθούν περαιτέρω καθήκοντα στον Αντιπρόεδρο και χρειάζεται, γιατί είναι βεβαρημένο το έργο των δύο Αντιπροέδρων.
Επίσης, η ρύθμιση που συμπληρώσαμε με το ζήτημα των επικουρικών γιατρών, στην πραγματικότητα και η νομοτεχνική που καταθέσαμε σήμερα, έρχεται να βελτιώσει το συγκεκριμένο περιβάλλον, προσπαθώντας να καταστήσουμε πιο ελκυστικές τις συνθήκες λειτουργίας του θεσμού αυτού, να καλύψουμε ανάγκες οι οποίες εμφανίζονται στο μεσοδιάστημα, λήγουν συμβάσεις και πρέπει να παραταθούν, γιατί δεν έχουμε καλύψει το κενό αυτό.
 Με τη νομοτεχνική, εκείνο που κάνουμε, είναι ότι δίνουμε τη δυνατότητα στους επικουρικούς γιατρούς που έχει παραταθεί η θητεία τους, χωρίς να παραιτούνται από τη θέση τους, όπως ισχύει γι’ αυτούς που δεν έχει παραταθεί η θητεία τους, να θέσουν υποψηφιότητα για μία νέα θέση επικουρικού γιατρού. Άρα, κάνουμε πιο ευέλικτο το σχήμα, προσπαθώντας με το θεσμό αυτό να καλύψουμε ανάγκες. 
Είπα ότι θα κάνω δεκτή μία τροπολογία η οποία, ουσιαστικά, ρυθμίζει ζητήματα της Κεντρικής Ένωσης Δήμων. Έρχεται μεν από Βουλευτές, αλλά είναι σε συνεννόηση με το Υπουργείο Εσωτερικών η ρύθμιση αυτή. 
Μου έχουν τεθεί ζητήματα για τα θέματα δύο βουλευτικών τροπολογιών. Η μία βουλευτική τροπολογία την οποία ανάπτυξε ο κ. Κασσής -την έχει υπογράψει και ο κ. Χριστογιάννης- αφορά στην πραγματικότητα την κάλυψη εργαζόμενων πρώην υπαλλήλων της ΑΤΕ, οι οποίοι όταν έγιναν οι ρυθμίσεις για την ΑΤΕ και προτού συνταξιοδοτηθούν από το ΙΚΑ ή καλυφθούν από το ΙΚΑ, είχαν μία ενδιάμεση περίοδο στην οποία έχουν παραμείνει ανασφάλιστοι από πλευράς υγειονομικής. 
Σας λέω ότι γνωρίζω το πρόβλημα, θα καλύψουμε το πρόβλημα, αλλά θέλω να το δω από πλευράς κόστους και κυρίως, θέλω να κάνω και μία συνεννόηση με το Υπουργείο Οικονομικών για το ζήτημα αυτό. Είναι ένα κόστος της τάξεως των 5 εκατομμυρίων με 7 εκατομμυρίων, κατά την εκτίμηση του ΕΟΠΥΥ. Επομένως, θέλω να το έχω ολοκληρωμένο, διότι εκεί πρέπει –ας το πω, έτσι- όλοι να αναλάβουμε το μερίδιο ευθύνης μας για την κάλυψη των συγκεκριμένων. Θα καλυφθούν, είναι σωστή η πρωτοβουλία, απλώς έχουμε κάποια ζητήματα προϋπολογισμού να τακτοποιήσουμε. Θα τα τακτοποιήσουμε και θα τους καλύψουμε. 
Τώρα για το ζήτημα το οποίο έθεσε ο κ. Κεγκέρογλου, θέλω να κάνω μία συνεννόηση με τον ΕΟΠΥΥ. Επιφυλάσσομαι μέχρι το τέλος της συζήτησης, να έχω μία απάντηση σε αυτό. Ελπίζω ότι θα έχουμε λίγο χρόνο, αλλά εν πάση περιπτώσει και αυτό είναι ένα πραγματικό ζήτημα. Θα δούμε και με αυτό πώς θα το καλύψουμε. Να επισημάνω πάντως ότι και οι δύο αυτές τροπολογίες είναι εκπρόθεσμες και επομένως, ξέρετε τη βασική αρχή με το εκπρόθεσμο των βουλευτικών τροπολογιών. Έχουν ένα θεματάκι και έχουμε ένα ζήτημα εδώ. 
Εν πάση περιπτώσει, όμως, θα δω για την τροπολογία αυτή που είναι πρωτοβουλία πάλι Βουλευτών. Είναι του κ. Βλάχου, του κ. Κασσή και του κ. Χριστογιάννη, απ’ ό,τι καταλαβαίνω, όμως, και σε συνεννόηση με τον κύριο Υφυπουργό και επιφυλάσσομαι για να τοποθετηθώ. 
Κλείνοντας, θέλω απλώς να πω ότι κατά τη γνώμη μου, αυτή η εικόνα είναι εικόνα που δεν τιμά την Αξιωματική Αντιπολίτευση. Φυγομάχησε και της χρεώνεται αυτή ακριβώς η φυγομαχία. Καταγράφεται ως τέτοια. Τις κοινοβουλευτικές διαδικασίες είναι επιλογή τους να τις ακυρώνουν και νομίζω ότι αυτό όλο συνυπολογίζεται στη στάση τους και στον τρόπο με τον οποίο βλέπουν τα πράγματα.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΜΑΥΡΟΥΔΗΣ ΒΟΡΙΔΗΣ",69
"124386"," Κυρία Πρόεδρε, παρακαλώ θα ήθελα τον λόγο.","ΑΓΓΕΛΙΚΗ ΓΚΕΡΕΚΟΥ",109
"124387"," Τον λόγο έχει η κυρία Υπουργός για να υποστηρίξει την τροπολογία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124388"," Αγαπητοί συνάδελφοι, το Υπουργείο Πολιτισμού πράγματι φέρνει υπ’ όψιν του Β΄ Θερινού Τμήματος της Βουλής μια εξαιρετικά επείγοντος χαρακτήρα τροπολογία. Στην ουσία επιχειρείται να αποτραπεί η επανάληψη μιας δυσάρεστης εξέλιξης που είχε δημιουργηθεί το 2013, όταν δεκάδες χώροι παραστάσεων τελούσαν υπό την απειλή του λουκέτου και αυτό γιατί δεν είχαν νόμιμη άδεια, ενώ κατά πλειοψηφία τηρούσαν βέβαια τους κανονισμούς λειτουργίας και ασφάλειας για τους θεατές. 
Απαντώντας, λοιπόν, σε ένα πρόβλημα το οποίο κατά ένα μέρος ήταν αποτέλεσμα αναχρονιστικών διατάξεων, η Βουλή ψήφισε το Δεκέμβριο ένα νόμο, το ν. 4229/2014. Με αυτόν οι προϋποθέσεις για την αδειοδότηση χώρων στους οποίους μπορούν να δίδονται θεατρικές ή μουσικές παραστάσεις προσαρμόζονται και στις ισχύουσες χωροταξικές διατάξεις και στις πολεοδομικές ρυθμίσεις και στη μορφή των σύγχρονων παραστάσεων, δεδομένου ότι έχουν αλλάξει πάρα πολύ τα δεδομένα από δεκαετίες πριν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Η διπλή αυτή αναγκαιότητα –θα ήθελα λίγο περισσότερο χρόνο, κυρία Πρόεδρε- δηλαδή να μην εκτελεστούν οι αποφάσεις σφράγισης των χώρων παραστάσεων και να υπάρξει επιτέλους ένα θεσμικό πλαίσιο για το σημερινό πολύμορφο τοπίο των συγκεκριμένων χώρων αναγνωρίστηκε από το σύνολο της Βουλής και ψηφίστηκε αυτή η νομοθετική διάταξη. Γι’ αυτό και το σχετικό νομοσχέδιο έγινε σχεδόν ομόφωνα δεκτό επί της αρχής.
Από εκεί και πέρα, η εφαρμογή του νόμου πολλές φορές μας δείχνει κάποια προβλήματα που δημιουργούνται κατά την εφαρμογή του. Έτσι, λοιπόν, έχουμε μία πολύ σοβαρή δυσλειτουργία. Ο χρόνος των έξι μηνών που δόθηκε στους ιδιοκτήτες ή μισθωτές χώρων παραστάσεων, προκειμένου να υποβάλλουν την άδεια της εγκατάστασης της λειτουργίας του χώρου, δυστυχώς αποδείχθηκε ιδιαίτερα ανεπαρκής. 
Η εμπειρία, λοιπόν, έδειξε ότι κάποια από τα απαραίτητα δικαιολογητικά για την έκδοση αδείας κυρίως το πιστοποιητικό πυροπροστασίας, τα εγκεκριμένα σχέδια και οι μελέτες για όλο το κτήριο στο οποίο βρίσκεται ο κάθε χώρος, απαιτούσαν πολύ μεγαλύτερο χρόνο από αυτόν που είχαμε δυστυχώς προβλέψει. 
Λαμβάνοντας υπ’ όψιν ότι στην Πυροσβεστική Υπηρεσία υπάρχει μόνο ένας υπάλληλος που είναι αρμόδιος για την έκδοση των πιστοποιητικών και ότι από το πρωτοβάθμιο συμβούλιο επιθεώρησης κινηματοθεάτρου θα πρέπει να γνωμοδοτήσει για την κάθε μία από τις αιτήσεις, είναι σαφές ότι οι διαδικασίες για όλους τους ενδιαφερόμενους ήταν πάρα πολύ δύσκολες για να ολοκληρωθούν με την έναρξη της χειμερινής περιόδου. 
Έτσι, λοιπόν, οι χώροι για τους οποίους δεν έχει κατατεθεί εμπρόθεσμα, μέχρι τις 9 Ιουλίου ο φάκελος αδειοδότησης απειλούνται με κλείσιμο. Σύμφωνα με πληροφορίες που είχαμε από Ενώσεις Θεάτρων ήδη έχει ξεκινήσει η επίδοση αποφάσεως σφράγισης που συνολικά αφορά σε πενήντα θεατρικούς χώρους. Δυστυχώς αυτό αφορούσε και το Θέατρο Τέχνης και απ’ ό,τι ενημερώθηκα –παρεμπιπτόντως- έλαβε δύο εντολές σφράγισης μόλις χθες για τους δύο χώρους του.
Σε αυτή, λοιπόν, τη δυσάρεστη προοπτική ως Υπουργείο Πολιτισμού είχαμε ειλικρινά δύο επιλογές: Η μία ήταν να αποδεχθούμε το κλείσιμο δεκάδων χώρων με ό,τι σημαίνει αυτό για τους εργαζομένους, για τους καλλιτέχνες, δημιουργούς, ηθοποιούς, τεχνικούς. Η άλλη ήταν να δοθεί μία παράταση ώστε να μην επαναληφθεί βεβαίως η αβεβαιότητα του περασμένου χρόνου και να δοθεί –και το τονίζουμε αυτό ως Υπουργείο Πολιτισμού- μία τελευταία ευκαιρία σε εκείνους που θέλουν αλλά δεν μπορούν λόγω αντικειμενικών δυσκολιών να εφαρμόσουν τον νόμο.
Γι’ αυτό, λοιπόν, προτείνουμε την τροπολογία που θέτουμε προς ψήφιση να την αποδεχθείτε και να την ψηφίσετε, να επεκταθεί το μεταβατικό χρονικό διάστημα για τη λήψη πιστοποιητικού ενεργητικής πυροπροστασίας, καθώς και για την υποβολή αίτησης για άδεια εγκατάστασης και λειτουργίας χώρου από έξι που ήταν αρχικά σε δώδεκα μήνες, έως τις 9 Ιανουαρίου 2015.
Επίσης, προτείνουμε –και αυτό είναι πάρα πολύ σημαντικό- την αναδρομική ισχύ της επέκτασης από την ημέρα που έληξε η αρχική προθεσμία, προκειμένου να μπορούν να ανακληθούν οι αποφάσεις σφράγισης σε χώρους που ήδη έχει ξεκινήσει η διαδικασία.
Αγαπητοί συνάδελφοι, με το πνεύμα συναίνεσης που υπήρξε όταν ψηφίστηκε ο ν. 4229, σας ζητώ να υπερψηφίσετε –και να αντιληφθείτε ότι αυτό πραγματικά είναι κατεπείγον- την προτεινόμενη τροπολογία, με την οποία είναι εφικτό να συνεχιστεί η ομαλή δραστηριότητα μέχρι πραγματικά όλοι οι χώροι να μπορέσουν να πάρουν την άδεια που τόσο ανάγκη την έχουν για λόγους ασφάλειας πάνω απ’ όλα.
Ευχαριστώ πολύ.","ΑΓΓΕΛΙΚΗ ΓΚΕΡΕΚΟΥ",109
"124389"," Ευχαριστούμε και εμείς.
Τον λόγο έχει ο κ. Τέρενς Κουίκ, Κοινοβουλευτικός Εκπρόσωπος των Ανεξαρτήτων Ελλήνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124390"," Κυρία Πρόεδρε, ευχαριστώ πολύ. 
Κυρίες και κύριοι συνάδελφοι, κύριε Υπουργέ, σε ό,τι αφορά το νομοσχέδιο, το οποίο φέρατε για το Ογκολογικό, τοποθετήθηκε ο εισηγητής μας ο κ. Χαϊκάλης, βεβαίως και θα το υπερψηφίσουμε, με τις παρατηρήσεις τις οποίες έκανε κιόλας σε ό,τι αφορά και τη φορολόγηση εκείνων που κάνουν τις δωρεές. 
Όμως, θα τοποθετηθώ διαφορετικά επί της τροπολογίας για τα μέσα ενημέρωσης, και λόγω επαγγέλματος, του πραγματικού μου επαγγέλματος, ανεξάρτητα –και λυπάμαι που το λέω- που για πολλούς εδώ μέσα το λειτούργημα του Βουλευτή έχει γίνει επάγγελμα. Εγώ θεωρώ τον εαυτό μου πάντα έναν δημοσιογράφο, που ασκώ αυτήν την περίοδο το λειτούργημα του Βουλευτή, στο βαθμό που μπορώ να το υπηρετήσω, με τις διαδικασίες τις μη δημοκρατικές, τις μη συνταγματικές που ακολουθούνται πολλάκις σε αυτήν τη Βουλή και –επιτρέψτε μου να πω- με έναν κύριο υπεύθυνο, τον Πρόεδρο της Ελληνικής Δημοκρατίας, με όλες αυτές τις πράξεις νομοθετικού περιεχομένου, οι οποίες έχουν έρθει εδώ για να περάσουν εν είδει «fast food» από το ελληνικό Κοινοβούλιο. 
Στην προκειμένη περίπτωση ήρθε μία πολυσέλιδη τροπολογία, η οποία αφορά τα μέσα ενημέρωσης. Στην πρωτολογία μου, κατά την πρωινή μου παρέμβαση, είπα ότι αυτό θα μπορούσε να είναι ένα κανονικό σχέδιο νόμου. Επειδή ακριβώς είμαι της δουλειάς, σας λέω ότι αν αυτό το φέρνατε ως σχέδιο νόμου με κανονική διαδικασία στην επιτροπή της Βουλής και στη συνέχεια στο Τμήμα θα είχαμε πολλά να πούμε, πολλά να καταλάβει κι ο κόσμος, πολλά να αποκαλύψουμε και πολλά να θεραπεύσουμε. 
Βεβαίως και η τροπολογία αυτή θεραπεύει ένα «καρκίνωμα» στο χώρο των μέσων ενημέρωσης, κύριοι Υπουργοί, που αφορά αυτό το περίφημο θέμα των επιστροφών των διαφημίσεων κ.λπ.. Αυτό, όμως, εμπεριέχει και κάτι το οποίο ίσως να μην ξέρετε ή αν το ξέρετε δεν το ομολογούμε ή δεν το ομολογείτε. 
Ένας μεγαλοεπιχειρηματίας δίνει τη διαφήμισή του μέσω διαφημιστικής εταιρείας σε ένα δύο επιλεγμένα τηλεοπτικά ή έντυπα μέσα και οι επιστροφές πάνε στο κόμμα που έχει επιλέξει ο επιχειρηματίας επί της ουσίας. Μιλάμε για μαύρο χρήμα και για παράνομη χρηματοδότηση κομμάτων. Γι’ αυτό λέμε ότι, πράγματι, αυτό που αφορά τις διαφημίσεις, τις διαφημιστικές εταιρείες και τη σχέση τους με τα μέσα ενημέρωσης, ορθώς επιλύεται. 
Απλά και μόνο μπαίνει μία σκέψη, μία ανησυχία, δηλαδή το πόσο άμεσα θα εφαρμοστεί ο νόμος, ο οποίος από όσο ξέρω πήρε τελικά μία περίοδο χάριτος για να μπορέσει να αυτορυθμιστεί η αγορά, για να μην «σκάσουνε κανόνια». Διότι μπορεί ξαφνικά να πει μία διαφημιστική εταιρεία «εγώ κατεβάζω ρολά» και να αφήσει φέσια πολλών εκατομμύριων -σας διαβεβαιώ- στα μέσα ενημέρωσης και σε εποχές που ασφυκτιούν.
 Από την άλλη πλευρά, όμως, ανεξάρτητα από το θέμα των συγχωνεύσεων για οικονομίες κλίμακος, έχουμε από κάτω –τι να κάνουμε, ακόμα δεν είμαστε σε μία ρομποτική κοινωνία- τον παράγοντα «άνθρωπο» όλων των κατηγοριών. Γιατί σε κανάλια και εφημερίδες δεν είναι μόνο οι δημοσιογράφοι. 
Εγώ να σας πω την μαύρη την αλήθεια, έγινα ένας -ας το πούμε- επιτυχημένος δημοσιογράφος και μάλιστα σε αποστολές υψηλού ρίσκου αλλά κάθε φορά που έσκαγε η βόμβα εγώ πήγαινα πίσω από τον τοίχο. Ο κάμεραμαν έμενε όρθιος μπροστά από τον τοίχο και μαγνητοσκοπούσε τις σκηνές. Όμως, για αυτόν δεν μιλούσε κανένας. Μιλούσαν, όμως, τον κάθε Κουΐκ, ως τον ήρωα που έκανε την πολεμική ανταπόκριση. 
Αντιλαμβάνεστε συνεπώς ότι σε ένα merge, σε μία συγχώνευση, ότι βεβαίως ένας δημοσιογράφος δεν μπορεί σαν φάτσα να εμφανίζεται σε δύο διαφορετικά μέσα ή με κείμενα σε δυο διαφορετικά μέσα, αλλά ένας τεχνικός, ένας κάμεραμαν, ένας σκηνοθέτης θα είναι ο «πασπαρτού». Έγιναν οι ορθές αποσύρσεις. Συμφωνούμε.  
Όμως, ζητάμε και μια ακόμα απόσυρση που αφορά τρεις λέξεις, κύριε Υπουργέ. Και είναι κρίμα που δεν είναι εδώ ο κ. Σταμάτης που είναι ο αρμοδιότερος ή η κ. Βούλτεψη. Ως Υπουργός έπρεπε να το ακούσετε εσείς. Μιλάμε, λοιπόν, για το άρθρο 2, παράγραφος 4, εδάφιο α΄ που αναφέρεται στη φράση «και απασχολούμενο δυναμικό». Είναι στη σελίδα 6, στο άρθρο 2, παράγραφος 4, εδάφιο α όπου λέει «να χρησιμοποιούν από κοινού ή να ανταλλάσουν πόρους όπως διευθυντικά στελέχη, …» -εμένα δεν με ενδιαφέρει αν ένα διευθυντικό στέλεχος μπορεί να είναι σε δύο κανάλια γιατί αυτοί είναι και καλοπληρωμένοι- «…εξοπλισμό», όχι όμως και απασχολούμενο προσωπικό. 
Όχι! Είναι σαν να μου λέτε ότι δύο επιχειρήσεις, οι οποίες συγχωνεύονται, θα μπορεί να παίζουν «πασπαρτού» το προσωπικό τους. Αυτό παρακαλούμε πολύ να το διορθώσετε. Εμείς το ζητάμε για να το υπερψηφίσουμε. Ειδάλλως, θα ψηφίσουμε «παρών» στη σχετική τροπολογία. 
Στη συνέχεια, αυτή η τροπολογία έχει κάτι, το οποίο μου κάνει εντύπωση, γιατί δεν το ρυθμίζετε. Ρυθμίζετε, μεν, το να μπορεί ένα ενημερωτικό ραδιόφωνο ή τηλεόραση να γίνει θεματικό, αλλά δεν επιτρέπετε –δεν έχει την πρόνοια- το να γίνει το αντίστροφο, δηλαδή ένα θεματικό ραδιόφωνο ή τηλεόραση να γίνει ενημερωτικό. 
Ας μιλήσουμε, τώρα, συντεχνιακά. Στη μια περίπτωση κλείνουμε θέσεις εργασίας για δημοσιογράφους και στην άλλη περίπτωση δεν ανοίγουν θέσεις εργασίας για δημοσιογράφους. Υπάρχει μεγάλη πίεση. 
Θα σας πω και κάτι ακόμη, κύριε Υπουργέ, που ενδεχομένως δεν το ξέρει ούτε καν το Σώμα: Εάν ένα θεματικό κανάλι, το οποίο λειτουργεί και με ειδήσεις και με ενημέρωση και με talk shows, δώσει εικόνα –έστω και με μισή ώρα καθυστέρηση- σε κανάλι περιφέρειας, θα φάει πρόστιμο, επειδή είναι θεματικό το ένα και ενημερωτικό το άλλο. 
Άρα, εδώ πρέπει να γίνει και αυτή η ρύθμιση, το να μπορούν θεματικά, τηλεοπτικά και ραδιοφωνικά κανάλια να περνούν στην κατηγορία των ενημερωτικών σταθμών με την αίτησή τους και τις προβλεπόμενες διαδικασίες στο Εθνικό Συμβούλιο Ραδιοτηλεόρασης, έτσι ώστε κι εδώ να μπορέσει να αποκτήσει ένα καλύτερο ενημερωτικό δίκτυο ο Έλληνας σε όλη την Ελλάδα. 
Το άλλο, το οποίο επίσης μας βάζει σε μια μεγάλη σκέψη, είναι ότι αυτά τα αργά βήματα –εγώ θα σας έλεγα, αργά βήματα από πλευράς διαδικασιών- θα έπρεπε να έχουν γίνει πολύ νωρίτερα σε μια αγορά, η οποία δυστυχώς κλονίζεται όχι μόνο λόγω της κρίσης και των μνημονίων. Ειδικά τα μέσα μαζικής ενημέρωσης υπέστησαν το πρώτο σοκ της κρίσης από την υπόθεση των Lehman Brothers, από το 2008. Η κρίση χτύπησε πρώτα τις εταιρείες εκείνες που έχουν τα πολλά χρήματα τα διαφημιστικά, τις πολυεθνικές σε όλον τον κόσμο και οι οποίες με τη σειρά τους δεν μπορούσαν να μετακυλήσουν διαφήμιση στα μέσα. Από εκεί ξεκίνησε, δυστυχώς, το να βουλιάζουν τα μέσα μαζικής ενημέρωσης και στην Ελλάδα. Αντίστοιχα προβλήματα υπάρχουν και στο εξωτερικό. 
Μας μπαίνει, όμως –ξέρετε- μια υποψία ότι μήπως όλα αυτά είναι μια πρόβα τζενεράλε, κυρίως σε ό,τι αφορά τα έντυπα μέσα, τις εφημερίδες. Να πάμε στις «good» και στις «bad» εταιρείες. Δηλαδή, ό,τι έγινε με τη μεθόδευση μιας «Αγροτικής», όπου οι συγχωνεύσεις των τραπεζών πήραν τα φιλέτα κι άφησαν πίσω την καταστροφή με τις «bad bank», μήπως το ίδιο συμβεί και σε αυτήν την περίπτωση. 
Έχω την εντύπωση ότι αργότερα θα υπάρξει και για το θέμα αυτό μια δήλωση του κ. Πάνου Καμμένου, ο οποίος αυτήν τη στιγμή συναντάται με τους εκπροσώπους των Σωμάτων Ασφαλείας για τα ταμεία αρωγής, ένα θέμα το οποίο θα το κουβεντιάσουμε το απόγευμα στο πολυνομοσχέδιο. 
Κύριε Υπουργέ και κύριοι της Κυβέρνησης, κύριοι συνάδελφοι, σας λέω επειδή έχω βιώσει το τι συμβαίνει στην αγορά των μέσων μαζικής ενημέρωσης στα καλά χρόνια, αλλά και στα τελευταία χρόνια τα πάρα πολύ δύσκολα ότι είμαστε θετικοί στις ρυθμίσεις που γίνονται για το θέμα των διαφημιστικών εταιρειών. Θα το επαναλάβω για μια ακόμη φορά. 
Όμως, είμαστε αρνητικοί στο να υπάρχει πρόνοια μόνο για μετατροπή ενημερωτικών καναλιών σε θεματικά και όχι το αντίστροφο. Θα πρέπει η Κυβέρνηση να το ανοίξει το θέμα αυτό.
Τρίτον, είμαστε αντίθετοι στο να χάσουν τις θέσεις εργασίας δεκάδες ή εκατοντάδες εργαζόμενοι και, κυρίως, να γίνουν «πασπαρτού». Επιτρέψτε μου εδώ να πω ότι θα μπουν στη λογική του «σκλαβοπάζαρου» της αγοράς και μάλιστα σ’ έναν κλάδο, όπως ο δημοσιογραφικός –εγώ σας λέω που τον ξέρω καλύτερα- με 43% ποσοστό ανεργίας, από τα εγγεγραμμένα μέλη της Ένωσης Συντακτών.
Γι’ αυτό ζητούμε από την Κυβέρνηση να αποσύρει –επαναλαμβάνω τώρα που ήλθε και η κ. Βούλτεψη- από το άρθρο 2 παράγραφος 4 εδάφιο α΄ τις τρεις λέξεις «και απασχολούμενο δυναμικό».
Ψηφίζουμε «παρών». Σας λέω ότι δεν είμαστε αντίθετοι. Δηλαδή, εάν είχαμε κανονικό νομοσχέδιο, θα λέγαμε «ναι» στα άρθρα. 
Μπορώ, αν θέλετε, επειδή μ’ ενδιαφέρει το θέμα, να περιμένω να τοποθετηθεί η κ. Βούλτεψη…","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124391"," Κυρία Πρόεδρε, μου επιτρέπετε;","ΣΟΦΙΑ ΒΟΥΛΤΕΨΗ",73
"124392"," Αν επιτρέπει η Έδρα τον διάλογο, εγώ δεν έχω αντίρρηση.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124393"," Ορίστε, κυρία Βούλτεψη, έχετε τον λόγο για να τοποθετηθείτε επ’ αυτού.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124394"," Πάνω σ’ αυτό που λέει ο κύριος συνάδελφος,  έχω να παρατηρήσω το εξής: Τώρα πια στα μέσα ενημέρωσης ισχύουν οι ατομικές συμβάσεις.
Όταν πάει, αγαπητέ Τέρενς, ο εργαζόμενος στο μέσο και αυτό του πει «θα σου δίνω 1.000 ευρώ και θα μου καλύπτεις τηλεόραση και ραδιόφωνο», ο εργαζόμενος κάνει την ατομική του σύμβαση και φεύγει. Αυτό τώρα είναι μία συζήτηση που δεν έπρεπε να γίνεται. Δηλαδή, αφού υπερισχύουν οι ατομικές συμβάσεις, θα τον συμφέρει και τον ίδιο να πάρει κάτι παραπάνω, όταν θα κάνει την ατομική του σύμβαση. Δεν έχει νόημα να πεις «δεν κάνω αυτό, αλλά κάνω εκείνο», διότι το μέσο θα προτιμήσει να προσλάβει αυτόν που θα του κάνει και τα δύο, όπως γίνεται με την ατομική σύμβαση. Δηλαδή, δεν θα αλλάξει κάτι. 
Το καταλαβαίνετε κι εσείς. Σου λέει: «Απασχολούμενο δυναμικό σε έχω, έλα εδώ, θα σου έδινα 850, σου δίνω 950 και κάλυψέ μου και το gr». Όταν υπάρχει ατομική σύμβαση, νομίζω ότι πλέον είναι συνδικαλιστική εμμονή.","ΣΟΦΙΑ ΒΟΥΛΤΕΨΗ",73
"124395"," Παρακαλώ συνεχίστε, κύριε Κουίκ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124396"," Εδώ δεν είναι στον ίδιο όμιλο μέσα. Θυμάμαι ότι στον «ANTENNA» είχα διαφορετική αμοιβή για την τηλεόραση και διαφορετική αμοιβή για το ραδιόφωνο. Αυτό είναι γεγονός. 
Όμως, εδώ δεν μπορείς να μπεις σ’ αυτήν τη λογική, όταν επί της ουσίας θα έχουν συγχωνευθεί, για παράδειγμα, οι κτηριακές εγκαταστάσεις δύο καναλιών και θα μπορεί να αξιοποιεί έναν τεχνικό και από εδώ και από εκεί, γιατί θα είναι μία ατομική σύμβαση.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124397"," Αυτό δεν μπορεί να γίνει.","ΣΟΦΙΑ ΒΟΥΛΤΕΨΗ",73
"124398"," Ξέρετε πολύ καλά πόσο έχουν απαξιωθεί οι ατομικές συμβάσεις εργασίας. Δηλαδή, μιλάμε πλέον για μισθούς που φαντάζομαι ότι σε κάποιες αφρικανικές χώρες είναι λίγο καλύτεροι. Δηλαδή, μην μπαίνουμε στη λογική «μισθός να είναι και ό,τι να είναι».
Εμείς επιμένουμε στο «παρών», ώστε να απαλειφθούν αυτές οι τρεις λέξεις από το άρθρο 2 παράγραφος 4 εδάφιο α΄, που μιλάει για το «και απασχολούμενο δυναμικό». 
Θα επαναλάβω, κυρία συνάδελφε, στη δημοσιογραφία και στα έδρανα εδώ ότι μπορεί να είμαι δημοσιογράφος, αλλά είμαι δημοσιογράφος επειδή είχα γύρω μου τεχνικούς, είχα σκηνοθέτες, είχα διοικητικούς, οι οποίοι με αυτό το σύστημα, δυστυχώς, θα διαλυθούν.
Σας ευχαριστώ πάρα πολύ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124399"," Ευχαριστούμε κι εμείς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124400"," Μπορώ να πω δύο λέξεις, επειδή έχει ενδιαφέρον;","ΣΟΦΙΑ ΒΟΥΛΤΕΨΗ",73
"124401"," Ορίστε, κυρία Βούλτεψη, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124402"," Και στους τεχνικούς ισχύει αυτό. Δηλαδή, αν κάποιος έχει ένα ενημερωτικό ραδιόφωνο και ένα που παίζει μουσική, μπορεί να του πει «θα σ’ έχω στο ενημερωτικό στη βάρδιά σου, αλλά μέσα στη βάρδια μπορείς να βάλεις και το play list στο μουσικό σου ραδιόφωνο». Εκεί πάλι κάνει μία ατομική σύμβαση και πληρώνεται. 
Λέω ξανά ότι σκοπός μας είναι να γίνει ένας διακριτός τρόπος στο εσωτερικό των επιχειρήσεων, δηλαδή όταν γίνεται η ατομική σύμβαση, που έτσι κι αλλιώς ισχύει.","ΣΟΦΙΑ ΒΟΥΛΤΕΨΗ",73
"124403"," Ευχαριστούμε.
Ο κ. Παναγιώτης Ρήγας έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124404"," Ευχαριστώ, κυρία Πρόεδρε.
Είναι προφανές ότι το ενδιαφέρον όλων και οι τοποθετήσεις όλων μας επικεντρώνονται στην τροπολογία που αφορά στα μέσα μαζικής ενημέρωσης. Θα πρέπει να είμαστε ειλικρινείς και να ομολογούμε κάθε φορά την αλήθεια για το τι θέλουμε να επιτύχουμε, με τις ρυθμίσεις ψηφίζουμε. Δεν μπορούμε σε μία περίοδο, όπου ουσιαστικά παράγεται δίκαιο της κρίσης και δίκαιο της ανάγκης, να μην ομολογούμε τι νόημα έχουν και πού στοχεύουν οι ρυθμίσεις, οι οποίες φέρνουμε.
Τα πράγματα στο χώρο των μέσων μαζικής ενημέρωσης είναι παραπάνω από προφανή. Οι περισσότερες εταιρείες είναι υπερχρεωμένες. Οι περισσότερες εταιρείες είναι στα πρόθυρα στης κατάρρευσης και δεν θα πω μόνο οι μεγάλες, αλλά και μεσαίες και μικρές και περιφερειακές.
Εδώ, βεβαίως, υπάρχει μια ανάγκη ρύθμισης με τα εξής δεδομένα: 
Το νομοσχέδιο δεν παρεμβαίνει –και καλώς κάνει- στα ζητήματα των χρεών, των οφειλών, των σχέσεών των ΜΜΕ με τις τράπεζες. Αυτό δεν το ακουμπάμε. Επομένως, αυτό που λένε ορισμένοι, ότι «χαρίζετε χρήματα στους καναλάρχες», δεν ισχύει. Είναι μια άλλη ιστορία, η οποία έχει να κάνει με τα χρέη προς τις τράπεζες, τα οποία δεν ρυθμίζουμε αυτήν τη στιγμή. Δεν πρόκειται περί αυτού.
Πού παρεμβαίνουμε; Παρεμβαίνουμε στα εξής θέματα: Στο ζήτημα της διαφήμισης μέχρι σήμερα –για να μην επαναλάβω αυτά που είπαν οι συνάδελφοι- υπήρχε η παρέμβαση των media shops, τα οποία διαχειρίζονταν όλο το πακέτο της διαφήμισης, ως ενδιάμεσοι, ως μεσολαβητές ανάμεσα στον διαφημιζόμενο και στο μέσο το οποίο έκανε τη διαφήμιση.
Αυτό είχε ως αποτέλεσμα να υπάρξουν ή να παραχθούν κατά τη διάρκεια των χρόνων σημαντικές στρεβλώσεις, οι οποίες δημιούργησαν αν θέλετε και ενδιάμεσους που είχαν έσοδα και κέρδος από μια παρεμβατική δουλειά, η οποία δεν ήταν και κάθε φορά τόσο παραγωγική. Δεύτερον, είχαμε μια αύξηση του κόστους των διαφημίσεων. Τρίτον, είχαμε και φαινόμενα μαύρου χρήματος, και διαπλοκής και προβολής προσώπων μέσα από τη λειτουργία του συστήματος αυτού.
Λέμε, λοιπόν, τώρα να φύγουν από τη μέση αυτές οι ενδιάμεσες εταιρείες, οι οποίες είναι αρκετά ισχυρές και μεγάλες –δεν έχουμε μικρές επιχειρήσεις σε αυτόν τον κλάδο, έχουν γίνει συγχωνεύσεις-, για να υπάρξει η απευθείας σχέση διαφημιζόμενου με το μέσο. 
Η Κυβέρνηση έφερε μια τροπολογία και κάνει και μια βελτίωση, μια νομοτεχνική αλλαγή σε αυτήν: δίνει ένα μεταβατικό διάστημα, ένα χρόνο προσαρμογής. Εμείς, εφόσον χρειάζεται αυτός ο χρόνος, να συγκατατεθούμε και να πούμε ότι «καλώς ας δοθεί ένα μεταβατικό διάστημα», προκειμένου να υπάρξει η προσαρμογή και να μην καταρρεύσει αυτήν τη στιγμή ένα σύστημα επιχειρήσεων που παρενέβαιναν στις διαφημίσεις. Να το δεχτούμε, λοιπόν, θεωρώντας όμως ότι καλό είναι το σύστημα αυτό να ισχύσει. 
Τι άλλες παρεμβάσεις γίνονται; Γίνονται παρεμβάσεις που έχουν ως στόχο τη μείωση του κόστους λειτουργίας των μέσων ενημέρωσης, διότι οι εποχές της ανεμελιάς, της ευφορίας και το γεγονός ότι η Ελλάδα, μια μικρή χώρα, είχε δυσανάλογα μεγάλο αριθμό καναλιών, εφημερίδων, ραδιοτηλεοπτικών μέσων γενικότερα, αλλά και εργαζόμενων σε αυτά τα μέσα πέρασαν. Σήμερα βρισκόμαστε αντιμέτωποι με μια σκληρή πραγματικότητα, όπως βρίσκονται όλες οι ελληνικές επιχειρήσεις και όλοι οι ελεύθεροι επαγγελματίες. 
Πρέπει, επομένως, όλες οι παρεμβάσεις μας να κατατείνουν στο να σωθούν όσες επιχειρήσεις μπορούν να σωθούν και για να μην υπάρξει σάρωμα στο χώρο αυτό των επιχειρήσεων και επίσης για να μην χάσουν τη δουλειά τους από τη μία μέρα στην άλλη ένας πολύ μεγάλος αριθμός εργαζομένων σε αυτά τα μέσα. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ.)
Ερώτημα: «Αυτό είναι δικαιολογία; Πάτε να σώσετε τους καναλάρχες;». Προφανώς η πρόθεση είναι να εξακολουθήσουν να λειτουργούν αυτές οι επιχειρήσεις.
Υπήρχε και η άλλη λύση: Δεν μας ενδιαφέρει τι θα κάνετε. Δικό σας είναι το μαγαζί. «Δικά σας είναι τα γένια, δικά σας είναι και τα χτένια». Αν μπορείτε να τα βγάλετε πέρα, βγάλτε τα πέρα. Εάν δεν μπορείτε να τα βγάλετε πέρα, βάλτε ένα λουκέτο, κάντε οτιδήποτε άλλο.
Είναι και αυτή μια άποψη την οποία δεν άκουσα εάν κάποιοι συνάδελφοι, που δεν βρίσκονται μέσα σε αυτήν την Αίθουσα, την υποστηρίζουν και βεβαίως δεν ξέρω εάν θα την εφαρμόσουν στα κομματικά μέσα ενημέρωσης τα οποία διαθέτουν. Διότι το ΚΚΕ ήρθε σε μια κατάσταση αδιέξοδη και έκανε αυτό που έκανε, βρίσκοντας πολλές δικαιολογίες ιδεολογικού και πολιτικού χαρακτήρα.
Ο δε ΣΥΡΙΖΑ, που διαθέτει μέσα ενημέρωσης, ξέρετε πολύ καλά ότι βρίσκεται σε μια δύσκολη κατάσταση. Υποχρεώνεται να απολύσει εργαζόμενους. Θα έλεγα –χωρίς να θέλω να προβοκάρω- πως αν αυτός ο νόμος τούς βρίσκει πολιτικά αντίθετους, δεν τους υποχρεώνει κανείς να τον εφαρμόσουν. Ας κρατήσουν όλους τους δημοσιογράφους, όλους τους εργαζόμενους και ας μην ακολουθήσουν το παράδειγμα των μεγαλονταβατζήδων και των καναλαρχών. Για το μαγαζί τους, λοιπόν, ας μην εφαρμόσουν τον νόμο. Δεν τους υποχρεώνει κανένας. Πολύ φοβάμαι, όμως, ότι θα αξιοποιήσουν τις διατάξεις αυτού του νόμου, γιατί δυστυχώς δεν γίνεται διαφορετικά.
Πού αλλάζουν τα ισχύοντα μέχρι σήμερα; Δίνεται η δυνατότητα σε όσους έχουν περισσότερα του ενός μέσα ενημέρωσης να χρησιμοποιούν, για να δημιουργήσουν οικονομία κλίμακος, τεχνικά μέσα και προσωπικό για να καλύπτουν –στο ωράριο εργασίας τους, βέβαια- όλα αυτά τα μέσα. 
Για να το πούμε πιο απλά, κάποιος που δουλεύει ως δημοσιογράφος ή ως τεχνικός σε ένα κανάλι, από τη στιγμή που η επιχείρηση διαθέτει ένα site ή μια εφημερίδα, θα παρέχει τις υπηρεσίες του στο πλαίσιο της εργασίας του –του οκταώρου ή δεν ξέρω πόσο μπορεί να είναι- σε όλα τα μέσα ενημέρωσης που διαθέτει η εταιρεία.
Αυτό δεν λειτουργεί σε βάρος των εργαζομένων; Θα έλεγα ανεπιφύλακτα, ναι. Όμως, σήμερα τι έχουμε; Κάποιες αντίστοιχες καταστάσεις που είναι και «μαύρες», που και πάλι ουσιαστικά ισχύουν. Επομένως, για να λέμε -όπως είπα- πάντα την αλήθεια και να μην υποκρινόμαστε, αυτό που και σήμερα ισχύει, θα ισχύσει με αυτό τον τρόπο, έτσι ώστε να μπορέσει να διασωθεί όσο το δυνατόν μεγαλύτερο μέρος του προσωπικού που εργάζεται σ’ αυτά τα μέσα ενημέρωσης. 
Γίνεται επίσης άλλη μια ρύθμιση, την οποία σωστά φέρνει η Κυβέρνηση: ο αριθμός των απαιτούμενων από τον νόμο εργαζομένων σε ένα κανάλι εθνικής εμβέλειας, που είναι διακόσια άτομα, να διευρυνθεί και να αφορά και τους εργαζόμενους και στα άλλα μέσα της επιχείρησης. 
Να το πούμε πιο απλά, για να καταλάβουμε όλοι μας τι γίνεται με αυτή τη νομοτεχνική αλλαγή που έφερε η Κυβέρνηση. Ένα τηλεοπτικό κανάλι στο οποίο εργάζονται διακόσια άτομα καλύπτει τον νόμο. Αυτά τα διακόσια άτομα αρκούν για να λειτουργήσουν και το ραδιόφωνο και οι εφημερίδες. 
Τώρα, λέμε τα διακόσια αυτά άτομα να τα συγκροτούν όχι μόνο οι εργαζόμενοι στο τηλεοπτικό κανάλι, αλλά το σώμα, η δεξαμενή των διακοσίων ατόμων να είναι κι απ’ αυτούς που εργάζονται στο ραδιόφωνο και απ’ αυτούς που εργάζονται στις εφημερίδες, ώστε να μην υπάρχει αποκλεισμός των υπόλοιπων εργαζόμενων και η δεξαμενή να μην αποτελείται μόνο απ’ αυτούς που εργάζονται στο τηλεοπτικό κανάλι.
Υπάρχει και κάτι άλλο το οποίο επεσήμανε ο κ. Κουίκ και πιστεύω ότι είναι σωστό. Είπε ότι δίνουμε τη δυνατότητα στα ενημερωτικά κανάλια, με μια δήλωσή τους στο ΕΣΡ, να μετατραπούν σε ψυχαγωγικά, θεματικά ή άλλου τύπου. Δεν κάνουμε το αντίθετο και δεν καταλαβαίνω γιατί.
Θα έλεγα ότι και στα περιφερειακά μέσα υπάρχει αυτή η ανάγκη. Ένα ψυχαγωγικό κανάλι, γιατί να μην έχει τη δυνατότητα, αν θέλει, να μετατραπεί σε ενημερωτικό, από τη στιγμή που αναλαμβάνει πρόσθετες υποχρεώσεις όσον αφορά την απασχόληση προσωπικού; Γιατί τα ενημερωτικά κανάλια έχουν συγκεκριμένους κανόνες που αφορούν στον αριθμό του προσωπικού, προκειμένου να λειτουργήσουν απ’ ό,τι τα ψυχαγωγικά. Επομένως γιατί δίνουμε τη μια δυνατότητα και δεν δίνουμε την άλλη; Θα ήθελα η Κυβέρνηση να το δει αυτό και να υπάρξει η δυνατότητα αλλαγής των ψυχαγωγικών σταθμών σε ενημερωτικούς. 
Οι αλλαγές αυτές, αγαπητοί συνάδελφοι, έχουν έναν μόνο στόχο και σκοπό –και γι’ αυτό εμείς είμαστε σύμφωνοι– να μπορέσουν να κρατήσουν στη ζωή όχι μόνο τα μεγάλα κανάλια, όπως είπα, αλλά έναν πολύ μεγάλο αριθμό μέσων ενημέρωσης, όχι μόνο κεντρικών αλλά και περιφερειακών. Γιατί τα ίδια προβλήματα που απασχολούν τα μεγάλα κανάλια απασχολούν και τα λεγόμενα αντισυστημικά κανάλια ή αυτά που έχουμε συνηθίσει να λέμε ότι δεν βρίσκονται μέσα στη διαπλοκή ή, εν πάση περιπτώσει, είναι ριγμένα – κι όλα αυτά τα βάζω μέσα σε εισαγωγικά.
Όλους τους αφορά αυτή η ρύθμιση, όλοι μπορούν να αξιοποιήσουν το νόμο. Επαναλαμβάνω ότι είμαστε υποχρεωμένοι να παράγουμε δίκαιο της κρίσης και δίκαιο της ανάγκης, επειδή η κατάσταση της οικονομίας είναι αυτή. 
Εάν η κατάσταση της οικονομίας αλλάξει, είναι προφανές ότι και τα μέσα ενημέρωσης, όπως και οι υπόλοιπες επιχειρήσεις που δραστηριοποιούνται στη χώρα, θα μπορέσουν να λειτουργήσουν υπό διαφορετικές συνθήκες. Αυτό, βεβαίως, θα συμβεί, όταν η οικονομία βελτιωθεί και όταν η χώρα επανέλθει στην κανονικότητα. Δεν μιλάμε για την κανονικότητα που γνωρίσαμε στο παρελθόν, αλλά για μια κανονικότητα μιας σύγχρονης χώρας. Τότε, προφανώς, οι κανόνες του παιχνιδιού θα αλλάξουν σ’ αυτούς τους τομείς. 
Μέχρι τότε, όμως, είμαστε υποχρεωμένοι να προσαρμόσουμε τη νομοθεσία μας στις ανάγκες και τις απαιτήσεις λειτουργίας της οικονομίας και της αγοράς, με έναν και μόνο στόχο –και κλείνω με αυτό- να μην καταρρεύσουν τομείς της οικονομίας, οι οποίοι βρίσκονται στα πρόθυρα της κατάρρευσης, εάν δεν υπάρξουν αυτές οι νομοθετικές παρεμβάσεις.
Γι’ αυτό, λοιπόν, είμαστε θετικοί στις τροπολογίες που έρχονται. Θα θέλαμε και εμείς, βεβαίως, να υπάρχει περισσότερος χρόνος ανάπτυξης αυτών των παρεμβάσεων που γίνονται. Όμως, παρ’ όλα αυτά θεωρούμε ότι ρυθμίζουν προς τη σωστή κατεύθυνση τις εκκρεμότητες που έχουμε. 
Μάλιστα, επιμένω –δεν ξέρω αν υπάρχει εκπρόσωπος της Κυβέρνησης να το καταγράψει- ότι εμείς, όπως πρότεινε και ο κ. Κουίκ, θέλουμε να υπάρχει δυνατότητα και των μη ενημερωτικών σταθμών να μετατρέπονται σε ενημερωτικούς. 
Σας ευχαριστώ.","ΠΑΝΑΓΙΩΤΗΣ ΡΗΓΑΣ",443
"124405"," Κι εμείς ευχαριστούμε.
Τον λόγο έχει ο Κοινοβουλευτικός Εκπρόσωπος της Χρυσής Αυγής κ. Μιχαήλ Αρβανίτης-Αβράμης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124406"," Ευχαριστώ, κύριε Πρόεδρε.
Οφείλω να πω ότι διακατέχομαι από ανάμεικτα συναισθήματα, τα οποία δεν μπορώ να χαρακτηρίσω με κάποιους επιθετικούς προσδιορισμούς, όταν βλέπω στα κυβερνητικά έδρανα –τώρα δεν τον βλέπω- έναν πρώην ένθερμο υποστηρικτή του εθνικισμού, έναν συνειδητοποιημένο εθνικιστή, έναν εθνικιστή, ο οποίος τεκμηρίωνε εγγράφως με πολλές δικές του πραγματείες το γεγονός ότι ο εθνικισμός, η εθνική κυβέρνηση, είναι η μόνη λύση η οποία μπορεί να σώσει την πατρίδα. Και τον βλέπω να κάθεται στα κυβερνητικά έδρανα, στα έδρανα της Κυβερνήσεως, την οποία δεν μπορώ παρά μόνο ως εθνοκτόνα και δικαιοκτόνα να χαρακτηρίσω.
Βέβαια, δεν είναι αυτή τη στιγμή παρών ο κ. Βορίδης, αλλά θα ήθελα να το ακούσει. Θα ήθελα μια απάντησή του ή μια διάψευση. Όμως, θα ήθελα και να δικαιολογήσει αυτά τα ανάμεικτα συναισθήματά μου, γιατί δεν διανοούμαι ότι ένας ο οποίος τουλάχιστον εδήλωνε στεντορεία τη φωνή και με στόμφο την πίστη του στις αρχές του εθνικισμού, βρίσκεται σήμερα σε τέτοια κυβερνητικά έδρανα.
Κύριε Πρόεδρε, άκουσα προηγουμένως τον Κοινοβουλευτικό Εκπρόσωπο του ΠΑΣΟΚ να λέει –και έχει δίκιο- ότι ο σκοπός αυτού του νομοσχεδίου είναι απλώς να κρατήσει στη ζωή και τα μεγάλα και τα μικρά κανάλια. Δεν άκουσα, όμως, για όρους και προϋποθέσεις ούτε εμπεριέχει το νομοσχέδιο όρους και προϋποθέσεις αλλαγής αυτής της τρισαθλίας ποιότητος, η οποία έχει έναν στόχο: τον εκμαυλισμό του ελληνικού λαού και της νεολαίας. Έχουμε τούρκικες σειρές, έχουμε ξεγυμνώματα –πώς αλλιώς να τα χαρακτηρίσω;- τα οποία βλέπουν μικρά παιδιά ανά πάσα στιγμή. Έτσι διαπαιδαγωγούν τον ελληνικό λαό;
Μάλιστα, έχουμε εκτέλεση του κυβερνητικού έργου, όσον αφορά την προβολή. Δηλαδή, έχουμε προπαγάνδα, συκοφαντίες, ψεύδη και ύβρεις κατά της Χρυσής Αυγής, παραπλάνηση και τύφλωση του ελληνικού λαού.
Πού είναι οι προϋποθέσεις; Δεν τις βλέπω. Δεν ετέθησαν. Αρκεί να εξυπηρετήσουμε τους μεγαλοκαναλάρχες. Αρκεί να εξυπηρετήσουμε τα δύο μεγάλα συγκροτήματα, τα οποία είναι υπό χρεοκοπία και υπό συγχώνευση τώρα. Μιλώ για τον «Δημοσιογραφικό Οργανισμό Λαμπράκη» και τον «ΠΗΓΑΣΟ». Αυτοί μας κατηύθυναν, οι κατά τον νεότερον Καραμανλή «νταβατζήδες» -δεν μου αρέσει να χρησιμοποιώ τέτοιες εκφράσεις- είναι εκείνοι οι οποίοι εξεμαύλισαν και εκμαυλίζουν ακόμα τον ελληνικό λαό.
Ποτέ στις ομιλίες μου δεν αναφέρομαι ειδικώς στα άρθρα των εκάστοτε φερομένων προς ψήφισιν νομοσχεδίων. Αναφέρομαι γενικά στους ήδη προκαθορισμένους σκοπούς, οι οποίοι σκοποί έχουν χαραχθεί κατ’ εντολήν γνωστών εντολοδόχων.
Ό,τι και να πούμε, ό,τι διάλογος και να γίνει –έφυγε το ΚΚΕ, έφυγε και ο ΣΥΡΙΖΑ. Δεν ξέρω αν έκαναν καλά ή άσχημα- καταλήγουμε στον ίδιο παρονομαστή: θα ψηφιστεί, θα περάσει.
Μία εξουσία υπάρχει. Διάκριση εξουσιών δεν υπάρχει. Υπάρχει μία εκτελεστική εξουσία που με την πλειονοψηφία της, όπως είναι φτιαγμένη, είναι ένα αμαρτωλό συνονθύλευμα ετεροκλήτων πολιτικών στοιχείων – για να χρησιμοποιήσω την φράσιν που έλεγε κάποτε για την Ένωση Κέντρου ο συμπατριώτης μου Παναγιώτης Κανελλόπουλος. Αυτό είναι.
Και τολμούν και χαρακτηρίζουνε εμάς «μόρφωμα», επανειλημμένως! Τι σημαίνει «μόρφωμα»; Σημαίνει κατασκεύασμα. Είναι η τρίτη φορά που το λέω στη Βουλή. Μπορείτε να λέτε ένα ομοιογενές σύνολο εθνικιστών «μόρφωμα»; Υπάρχουν πολλά μορφώματα εδώ μέσα και ιδιαιτέρως η Κυβέρνηση, το κυβερνητικό μόρφωμα.
Πρωτοφανείς είναι οι νομικές καλύψεις για τους ολιγάρχες. Και φυσικά με αυτές τις νομικές καλύψεις και τις οικονομικές παροχές τη νύφη την πληρώνει ο ελληνικός λαός. Όλα γίνονται για την εξυπηρέτηση των συμφερόντων της οικονομικής ολιγαρχίας.
Άκουσα από τον εισηγητή της Νέας Δημοκρατίας εν αρχή της συνεδριάσεως και εν αρχή του λόγου του ότι από τα παλαιότερα χρόνια το κράτος φρόντιζε για την ενδυνάμωση της εθνικής συνειδήσεως και για την παροχή κοινωνικών υπηρεσιών. Ακριβώς έτσι είπε και αν όχι, «μα - μου», να με διορθώσει, το επιτρέπω.
Αλήθεια; Και η παρούσα Κυβέρνηση φροντίζει για την ενδυνάμωση της εθνικής και θρησκευτικής συνειδήσεως των Ελλήνων κατά την παράγραφο 2 του άρθρου 16; Το αντίθετο κάνει. Θα το πω και το απόγευμα στην Επιτροπή Μορφωτικών Υποθέσεων. Το αντίθετο κάνει. Βάλλει κατά της Ορθοδοξίας, βάλλει κατά του εθνικού κράτους. Απεθνοποιεί την Ελλάδα κάθε μέρα!
Επίσης, εκ του νομοσχεδίου δεν καταλαβαίνω για ποιον λόγο να φορολογούνται οι δωρεές και οι παροχές.
Θα ήθελα να αναφερθώ και στον Κοινοβουλευτικό Εκπρόσωπο των Ανεξαρτήτων Ελλήνων. Ανεφέρθη εις το δημογραφικό και στους πολυτέκνους. Βεβαίως! Αλλά δεν ανεφέρθη κατά τον προσήκοντα τρόπο. Δεν ανεφέρθη ειδικά. Δεν εισηγήθη μέτρα. Ορθώς έπραξε και ανεφέρθη, αλλά οιοσδήποτε σαν νεκροτόμος αναφέρεται σε ένα πτώμα και λέγει «Ναι, προήλθε ο θάνατος από αυτούς τους λόγους».
Το ζήτημα είναι ότι η Κυβέρνησις με έγγραφα της Γενικής Γραμματείας του Υπουργείου Εσωτερικών, τα οποία επιφυλάσσομαι να καταθέσω στα Πρακτικά, προς το Υπουργείο Εξωτερικών λέγει ότι επειδή πάσχουμε από γήρανση πληθυσμού και επειδή αντιμετωπίζουμε οξύτατο δημογραφικό πρόβλημα θα πρέπει να προσελκύσουμε ξένους μετανάστες και να είμεθα σε συνεννόηση με τις κυβερνήσεις προελεύσεως.
Εάν κάποιος έχει αντίθετη πληροφόρηση, ας μιλήσει. Και μιλάω για τη Γενική Γραμματεία Πληθυσμού και Μεταναστεύσεως. Πώς προήλθε τώρα εις χείρας μου είναι άλλη ιστορία αυτή.
Λοιπόν, εδώ πολεμούμε τους πολυτέκνους. Τους πολεμούμε! Που η ενίσχυσή τους είναι ο μόνος τρόπος να λυθεί το δημογραφικό πρόβλημα. Επίσης, να υψωθούν τείχη ανυπέρβλητα να μην πατάει πλέον ξένος Ασιάτης, ξένος Αφρικανός, ξένος οποιοσδήποτε εδώ. Είναι περίπου δυόμισι εκατομμύρια. Και εμείς χανόμεθα. Έχουμε…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124407"," Ξένος μη νόμιμος εννοείτε, γιατί ξένος νόμιμος επιτρέπεται. Έτσι δεν είναι, κύριε Αρβανίτη;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124408"," Παρακαλώ;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124409"," Ξένος νόμιμος επιτρέπεται.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124410"," Ξένος νόμιμος;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124411"," Ναι, που έχει όλες τις προϋποθέσεις και …","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124412"," Ωραία! Ο ΣΥΡΙΖΑ μεθαύριο θα νομιμοποιήσει και τα υπόλοιπα τρία, τέσσερα εκατομμύρια που θα έρθουνε. Και να δούμε αν θα υπάρχουν Ελληνόπουλα, κύριε Πρόεδρε!","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124413"," Ο νόμιμος, κύριε Αρβανίτη, και το ξέρετε καλύτερα από εμένα, δεν έχει σχέση με το χρώμα του ή τη φυλή του. Ο νόμιμος, είναι νόμιμος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124414"," Ακούσατε την απάντησή μου, κύριε Πρόεδρε;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124415"," Μα, συμφωνώ και γι’ αυτό σας το λέω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124416"," Μπορούμε να νομιμοποιούμε τον οποιονδήποτε παράνομο και τον οποιονδήποτε συντελεί στη γενοκτονία της ελληνικής φυλής. Και μου έκανε εντύπωση το πώς ακριβώς το έχει διατυπώσει στο βιβλίο του με τίτλο «Η Ελλάδα στον κατήφορο» ο Βασίλειος Μαρκεζίνης! Συντελεί κυριολεκτικά στη γενοκτονία της ελληνικής φυλής και εσείς μου μιλάτε για νομιμότητα του εγκλήματος; Πώς είναι δυνατόν να δεχτώ εγώ νομιμότητα στο έγκλημα; Και δεν υπάρχει φρικτότερο έγκλημα από το να αφανίζεις μια φυλή, μια φυλή πολυβασανισμένη, μια φυλή που έδωσε τα φώτα σε όλο τον δυτικό κόσμο, σ’ αυτή την άτιμη και προδοτική Εσπερία, την αγνώμονα Εσπερία που χύσαμε ποτάμια αίματος κοντά τους για την ελευθερία! Και αυτοί, αντί για αντάλλαγμα, μας συρρίκνωσαν εδαφικώς και μας προδίδουν και μας ξεπουλούν καθημερινώς με την ανοχή της Κυβερνήσεως, της παρούσης, αλλά και των άλλων που είχαν προηγηθεί και ιδιαιτέρως του μεγάλου ολετήρος, του ΠΑΣΟΚ. 
Δεν έχω να συμπληρώσω τίποτα άλλο, κύριε Πρόεδρε. Εξάλλου, θα ήταν περιττό και όσον αφορά στο αποτέλεσμα της ψηφοφορίας, αλλά και όσον αφορά τα ώτα που ακούουν, γιατί είναι ώτα μη ακουόντων. Μόνο προσχηματικώς επιχειρούν με δικολαβικούς ελιγμούς να δικαιολογήσουν τα αδικαιολόγητα. 
Η ουσία είναι ότι η πατρίδα μας χάνεται και πνευματικώς, αλλά και βιολογικώς. Αυτή είναι η ουσία. Αυτός είναι ο μέγας κίνδυνος. Τα υπόλοιπα είναι όχι δευτερεύοντα αλλά μηδαμινά. Και ό,τι νομοθετείται εδώ, σ’ αυτήν εδώ την Αίθουσα, νομοθετείται υπέρ των ξένων συμφερόντων, των τοκογλύφων, προκειμένου να συντελεστεί ταχύτερα η βιολογική εξαφάνιση των Ελλήνων. 
Όσον αφορά πνευματικά, δεν μπορούμε να μιλήσουμε. Είδατε κανένα πρόγραμμα ποιότητας; Είδατε κανένα πρόγραμμα να μορφώνει τα Ελληνόπουλα για τα ιερά και τα όσιά μας, τα ήθη, τα έθιμά μας, τις αρχές και τις αξίες, τα ιδεώδη και τα ιδανικά; Είδατε καμμία τέτοια εκπομπή; Μόνο κάτι ψωροκαλλιτέχνες παρουσιάζονται, κάτι μακρυμάλληδες άπλυτοι ως προσωπικότητες και τίποτα άλλο. 
Βέβαια, έχουμε και την άλλη συμφορά που λέγεται «κατασυκοφάντησις» και «εξύβρισις». Όλοι –η Κυβέρνηση και τα όργανά τους που λέγονται «μέσα ενημερώσεως» και τώρα υποστηρίζονται- έχουν ως έναν και μοναδικό στόχο να χτυπήσουν τη Χρυσή Αυγή, γιατί είναι το μόνο εμπόδιο που έχουν. Δεν υπάρχει άλλο εμπόδιο στα εθνοκτόνα σχέδιά τους. Ε, λοιπόν, τους διαβεβαιώ για το εξής: Η Χρυσή Αυγή έχει τέτοια πίστη στην ιερότητα του αγώνος της που δεν χτυπιέται με υλικά μέσα αλλά μόνο με ηθικά. Και εσείς στερείστε τοιούτων μέσων. 
Ευχαριστώ, κύριε Πρόεδρε.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124417"," Κύριε Αρβανίτη, ποια είναι η θέση σας για τη σύμβαση;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124418"," Μα, τα είπα προηγουμένως, κύριε Πρόεδρε. 
Για τις δωρεές λέτε;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124419"," Ναι, κύριε Αρβανίτη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124420"," Είπα ότι οι δωρεές φορολογούνται. Για ποιον λόγο να φορολογούνται; Το είπα. Θέλετε να πω και τίποτα άλλο;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"124421"," Εντάξει, κύριε Αρβανίτη. 
Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Αναγνωστάκης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124422"," Σας ευχαριστώ πολύ, κύριε Πρόεδρε. 
Όσον αφορά το συγκεκριμένο νομοσχέδιο, είναι προφανές ότι συμφωνούμε και επικροτούμε τέτοιου είδους ενέργειες, αντιλήψεις και διαδικασίες. Μακάρι να υπάρχουν μιμητές. 
Όμως, κύριε Πρόεδρε, θα μείνω στις δύο τροπολογίες. Η πρώτη αφορά τη ΝΕΡΙΤ και η δεύτερη τα μέσα μαζικής ενημέρωσης. Είμαι σίγουρος ότι και εσείς έχετε παρακολουθήσει αυτά που προηγήθηκαν σε επίπεδο διαδικασίας αλλά και ουσίας. 
Κύριε Πρόεδρε, σε ό,τι αφορά την τροπολογία για τη ΝΕΡΙΤ, θέλω να δηλώσω με όση έμφαση μπορώ, ότι οδηγούμαστε σε πλήρη ανατροπή του πυρήνα του ιδρυτικού νόμου για τη ΝΕΡΙΤ, ο οποίος κατοχύρωνε την ανεξαρτησία της δημόσιας ραδιοτηλεόρασης, μια ανεξαρτησία που έδινε την αίσθηση ότι θα πάψει πλέον να υπάρχει η παρέμβαση ως «μακρύ χέρι» της εκάστοτε κυβέρνησης στη δημόσια ραδιοτηλεόραση.
Αντ’ αυτού τι έχουμε; Αντ’ αυτού, κύριε Πρόεδρε, με τροποποίηση, με τροπολογία – με τη συγκεκριμένη τροπολογία και συγκεκριμένα με το άρθρο 2 παράγραφος β΄-  τα μέλη του Εποπτικού Συμβουλίου θα επιλέγονται πλέον από τη Διάσκεψη των Προέδρων. Και προσέξτε, «με απλή πλειοψηφία των παρόντων», κύριε Πρόεδρε!
Και ερωτώ: Υπάρχει κάποιος συνάδελφος, ο οποίος να μη λειτουργήσει –όχι πονηρά, όχι καχύποπτα- με τη μέση κοινή λογική, δηλαδή ότι ο ορισμός των μελών του Εποπτικού Συμβουλίου θα γίνεται κάθε φορά από την εκάστοτε κυβέρνηση; Με συγχωρείτε, αλλά μόνο εμείς το αντιλαμβανόμαστε ως υπονόμευση της ανεξαρτησίας της δημόσιας ραδιοτηλεόρασης; Η Κυβέρνηση δεν το αντιλαμβάνεται έτσι; 
Και, εν πάση περιπτώσει, να κάνω μια ειδική αναφορά στο ΠΑΣΟΚ. Το ΠΑΣΟΚ δεν το αντιλαμβάνεται ότι οδηγούμαστε σε ατραπούς οι οποίες μας φέρνουν σε αλήστου μνήμης εποχές; Το «μαύρο» στην ΝΕΡΤ δεν μας έγινε μάθημα; 
Εμείς επιμένουμε, κυρία Βούλτεψη, αν μη τι άλλο να διορθωθεί το αυτονόητο. Στην παράγραφο β΄ εκεί που λέει «με απλή πλειοψηφία» να γίνει «με αυξημένη». Τουλάχιστον να μην έχουμε μόνο τη δεδηλωμένη. Μιλάμε για δημόσια ραδιοτηλεόραση. Ας το ανοίξετε λίγο, ώστε να υπάρχει συναίνεση μεγαλύτερης κλίμακας και μεγαλύτερης έκτασης. Προστασία  είναι. 
Και, βεβαίως, θέλω να είμαι απόλυτα ειλικρινής, κυρία Βούλτεψη. Εάν δεν ήταν μέσα, όπως είπε και ο ειδικός αγορητής κ. Τσούκαλης,  το ζήτημα των συμβασιούχων, θα την καταψηφίζαμε, με ελεύθερη τη συνείδησή μας γι’ αυτό. Όμως, επειδή πρόκειται για συγκεκριμένους εργαζόμενους που πρέπει να πληρωθούν, που η παράταση των συμβάσεών τους φαίνεται ότι είναι εκ των ων ουκ άνευ, εάν τυχόν κάνετε νομοτεχνική βελτίωση και βάλετε την προϋπόθεση της αυξημένης πλειοψηφίας, θα είμαστε θετικοί. Ειδάλλως θα είμαστε απέναντι. 
Έρχομαι τώρα στην τροπολογία με γενικό αριθμό 1687 και ειδικό αριθμό 134, που αναφέρεται στα μέσα μαζικής επικοινωνίας. Είναι θετικό ότι μετά την εξαγγελία και την κήρυξη της απεργίας, κύριε Πρόεδρε, από τους εργαζόμενους στα  μέσα μαζικής  ενημέρωσης, η Κυβέρνηση ήρθε με μία διορθωτική κίνηση και απέσυρε  τα άρθρα 2 και 3. Αρκεί; Προφανώς και όχι. 
Μάλιστα, γίνεται προσπάθεια των κυβερνητικών εταίρων να δώσουν και νομιμοποίηση στον εργασιακό μεσαίωνα, που έτσι και αλλιώς κυριαρχεί στη χώρα. Εν πάση περιπτώσει, κύριε Πρόεδρε, αναγνωρίζουμε ότι η δημοσιονομική κατάσταση σαφώς θα έφερνε μία ανατροπή. Εδώ, όμως, μιλάμε για αποσάρθρωση πλέον των εργασιακών δικαιωμάτων και για εργασιακό μεσαίωνα για τους εργαζόμενους στα ραδιοτηλεοπτικά μέσα ενημέρωσης. 
Γιατί γίνεται, κύριε Πρόεδρε, όλη αυτή η συζήτηση σήμερα; Ούτε προαπαιτούμενο υπήρξε –εννοώ στα πλαίσια της διαπραγμάτευσης, για να πάρουμε τη δόση του ενός δισεκατομμυρίου- ούτε κάποιο κατεπείγον χαρακτηριστικό οδήγησε την Κυβέρνηση στην κατάθεση αυτής της τροπολογίας σε ένα άσχετο νομοσχέδιο. 
Κύριε Πρόεδρε, εμείς είμαστε πεπεισμένοι ότι η συγκεκριμένη τροπολογία ευνοεί μεγάλα συγκροτήματα εκδοτικά, μιντιακά. Δεν θέλω να μιλήσω ούτε για διαπλοκή ούτε για συναλλαγή. Μακριά από μένα. Όμως πείτε μου, σας παρακαλώ, γιατί δεν ήρθε κανονικά ως νομοσχέδιο στην Ολομέλεια της Βουλής, αλλά σε Θερινό Τμήμα; Τι ήταν αυτό που λειτούργησε ως επισπεύδον γεγονός, να το συζητάμε «τρεις και ο κούκος», όταν πρόκειται για μια σοβαρή ανατροπή –προσέξτε, κυρία Βούλτεψη, εγώ δεν ήμουν τότε Βουλευτής- μιας ομόφωνης απόφασης; Και μιλώ για τον νόμο, ο οποίος στην ουσία ανατρέπεται. Αν δεν κάνω λάθος είναι ο ν. 3538. Ήταν ομόφωνη τότε η απόφαση του Κοινοβουλίου.
Άρα, κύριε Πρόεδρε, στη συγκεκριμένη περίπτωση πέραν, κατά τη γνώμη μας, της διαδικαστικής προβληματικής ως προς την εισαγωγή της τροπολογίας στο Τμήμα, είναι και η ουσία που μας βρίσκει αντίθετους. Είναι η ουσία, γιατί κανείς δεν μίλησε ότι ξαναδίνει η Βουλή παράταση στη λειτουργία τηλεοπτικών σταθμών. Και σας θυμίζω ότι πέρυσι, περίπου τον ίδιο καιρό, η Κυβέρνηση είχε ισχυριστεί ως επιχείρημα ότι «είναι για τελευταία φορά» η παράταση στη λειτουργία. 
Δηλαδή, τι κάνουμε; Ερχόμαστε πάλι αποσπασματικά και σπασμωδικά, κύριε Πρόεδρε, δήθεν να ρυθμίσουμε ένα ζήτημα –τη λειτουργία των μέσων μαζικής ενημέρωσης- και κλείνουμε τα μάτια, εθελοτυφλούμε, στρουθοκαμηλίζουμε πολιτικά σε αυτό που χρόνια τώρα καταγγέλλουμε ως πολιτικό προσωπικό και ως πολιτικό σύστημα και δεν έχουμε την τόλμη, την παρρησία να το διευθετήσουμε ριζικά. Και μιλώ, βεβαίως, για τη λειτουργία χωρίς άδειες.
Και, βέβαια, μη μου πει η κ. Βούλτεψη ότι νομιμοποιούμε αυτήν την παρατυπία-παρανομία με την παρουσία μας στα πάνελ. Τι άλλο να κάνουμε; 
Άρα, κύριε Πρόεδρε, ανατρέπονται εργασιακά δικαιώματα, ένα ολόκληρο σύστημα που μπορεί να χωρούσε βελτιώσεις. Όμως πέραν αυτού, έγινε κάποια διαβούλευση; Συζητήθηκε έστω από τα μέλη της Κυβέρνησης που έχουν την καθ’ ύλην αρμόδια ευθύνη με τους εμπλεκόμενους φορείς; Εδώ σε ένα απλό νομοσχέδιο, κύριε Πρόεδρε, και υπάρχει ακρόαση φορέων. Το τελευταίο σε αξία νομοσχέδιο προβλέπει ακρόαση φορέων και εδώ υπήρξε μια σπουδή, μια βιασύνη, η οποία δεν δικαιολογείται πέραν εκείνης της καχύποπτης προσέγγισης που, επαναλαμβάνω, θέλει την εξυπηρέτηση συγκεκριμένων μεγάλων εκδοτικών, μιντιακών συμφερόντων.
Η Δημοκρατική Αριστερά δεν θα συναινέσει σε αυτό, κύριε Πρόεδρε.
Σας ευχαριστώ.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124423"," Κι εμείς ευχαριστούμε, κύριε Αναγνωστάκη.
Κύριε Καραγκούνη, είστε ο τελευταίος. Άρα θα παρακαλέσω…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124424"," Κύριε Πρόεδρε, με συγχωρείτε…","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124425"," Έχει ζητήσει τον λόγο και η κ. Βούλτεψη…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124426"," Κύριε Πρόεδρε, να συμπληρώσω κάτι θα ήθελα.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124427"," Ορίστε, κύριε Αναγνωστάκη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124428"," Ζητώ συγγνώμη, κύριε Πρόεδρε, αλλά είχα μιλήσει ήδη με τον κύριο Υπουργό. Υπάρχει μια τροπολογία που αναφέρεται στα Κέντρα Πρόληψης, μια αμαρτωλή ιστορία. Σε προηγούμενη διαδικασία Βουλευτές από όλα τα κόμματα με πρωταγωνιστή αυτής της κίνησης τον τότε Κοινοβουλευτικό Εκπρόσωπο του ΠΑΣΟΚ, τον κ. Κώστα Τριαντάφυλλο, καταθέσαμε ανάλογη τροπολογία. Δεν έγινε δεκτή.
Αν υπάρχει μία τροπολογία που έχει συνάφεια με το νομοσχέδιο που συζητάμε, είναι η τροπολογία για τα Κέντρα Πρόληψης. 
Κύριε Υπουργέ, είναι κρίμα αυτοί οι άνθρωποι να μένουν απλήρωτοι και όχι μόνο αυτό, αλλά κινδυνεύουν κάθε στιγμή να τους ζητηθεί να επιστρέψουν χρήματα τα οποία ακόμα δεν έχουν πάρει. Είναι παραδοξότητα, είναι κωμικοτραγικό, από τη μία να κλαις και από την άλλη να γελάς. 
Σας παρακαλώ, λοιπόν, επειδή έχετε δείξει δείγματα γραφής, να έχω μία απάντηση για το ζήτημά τους.
Ζητώ συγγνώμη από τον κ. Καραγκούνη που παρενέβην πριν αρχίσει την ομιλία του.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124429"," Η κ. Βούλτεψη έχει ζητήσει τον λόγο. 
Ορίστε, κυρία Βούλτεψη, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124430"," Ευχαριστώ, κύριε Πρόεδρε. Ζητώ κι εγώ συγγνώμη από τον κ. Καραγκούνη για τη διακοπή.
Θέλω να κάνω μία τελευταία παρατήρηση. Άκουσα με πολλή προσοχή όσα είπαν οι συνάδελφοι από τη ΔΗΜΑΡ, ο κ. Τσούκαλης και ο κ. Αναγνωστάκης. Θέλω να επισημάνω ότι οι ατομικές συμβάσεις ισχύουν αυτήν τη στιγμή που μιλάμε σ’ όλη τη χώρα και στα μέσα ενημέρωσης. Άρα, εάν κάποιος θέλει να προσλάβει έναν εργαζόμενο, ας πούμε δημοσιογράφο, να του καλύπτει το πολιτικό ρεπορτάζ στην εφημερίδα, μπορεί να του κάνει «πακέτο» ατομική σύμβαση για να του καλύπτει και μία εκπομπή στο ραδιόφωνο ή και το αντίστοιχο πολιτικό ρεπορτάζ στο ραδιόφωνο. Οι συνάδελφοι δημοσιογράφοι το δέχονται αυτό γιατί τις περισσότερες φορές σ’ αυτό το «πακέτο» υπάρχει κάποιο αυξημένο ποσό, όχι υψηλό. Έχουμε πολύ υψηλή ανεργία, οι εργαζόμενοί μας είναι λιγότεροι από τους ανέργους μας, άρα αφού υπάρχει η ατομική σύμβαση, δεν νομίζω ότι υπάρχει πρόβλημα. Εκεί αποφασίζει ο κάθε εργαζόμενος και συμφωνεί. 
Επίσης, οι ηχολήπτες μπορούν να πάνε μ’ ένα «πακέτο»-αμοιβή και να παίζουν σε μία εκπομπή κατά τον εργασιακό τους χρόνο και μετά να πάνε σ’ ένα μουσικό ραδιόφωνο και να βάζουν το playlist και κάνουν και αυτοί ένα «πακέτο» ατομικής συμφωνίας. Έτσι γίνεται τώρα αυτό. Άρα αυτό δεν επηρεάζεται, πολύ περισσότερο που, αφαιρουμένων των άρθρων 2 και 3, δεν υπάρχει κανένα πρόβλημα για τους εργαζόμενους.
Όσον αφορά στο Εποπτικό Συμβούλιο, κύριε συνάδελφε, δεν υπάρχει περίπτωση μία κυβέρνηση να ορίσει όλα τα μέλη συγχρόνως, διότι η θητεία τους είναι αρθρωτή, είναι όπως του Εθνικού Συμβουλίου Ραδιοτηλεόρασης. Άρα αποκλείεται η ίδια κυβέρνηση να διορίζει πάντα τα ίδια μέλη. Πάντα αυτά θα αλλάζουν. Κάνουμε τη ρύθμιση διότι διαπιστώθηκε ότι αν πηγαίναμε με τον προηγούμενο νόμο, θα μέναμε χωρίς Εποπτικό Συμβούλιο. Θα ήταν μία διαδικασία που θα κρατούσε έξι μήνες. Έτσι είναι. Πρέπει να διορθώνονται κάποια πράγματα. Επειδή έχουμε και την εμπειρία του Εθνικού Συμβουλίου Ραδιοτηλεόρασης που αυτή τη στιγμή νομιμοποιείται η σύνθεσή του με δικές μας αποφάσεις, θα φτάναμε πάλι σ’ αυτό και στη ΝΕΡΙΤ. 
Σας λέω, λοιπόν, ότι η ανεξαρτησία δεν εξαρτάται απ’ αυτό. Δέχομαι ανεξαρτησία μόνο στα θέματα της ενημέρωσης. Ανεξαρτησία με τα λεφτά του ελληνικού λαού, μ’ ένα εντελώς ανεξάρτητο Διοικητικό Συμβούλιο να αποφασίζει ποια εκπομπή θα βάλει ή θα βγάλει και μην μπορώντας άλλος να πει διαφορετική γνώμη μέσα στο συμβούλιο, το θεωρώ λάθος, διότι εδώ δεν διαχειρίζονται μόνο ενημέρωση τα πρόσωπα τα οποία είναι σ’ ένα Διοικητικό Συμβούλιο. Εδώ διαχειρίζονται και το ανταποδοτικό τέλος, τα χρήματα του ελληνικού λαού που πηγαίνουν στη ΝΕΡΙΤ. Άρα για το θέμα της ανεξαρτησίας συμφωνώ απόλυτα.
Κύριοι συνάδελφοι, δεν ξέρω αν πριν ήσασταν μέσα. Δήλωσα ότι ανήκω σ’ αυτούς που δεν έχουν σηκώσει ποτέ το τηλέφωνο για να ασχοληθούν με θέματα ενημέρωσης στη ΝΕΡΙΤ και δεν θα το κάνω. Η ανεξαρτησία πρέπει να ταυτίζεται με την ανεξαρτησία των δημοσιογράφων και του δημοσιογραφικού προϊόντος, όμως δεν μπορεί όλα αυτά να τα μπλέκουμε και να λέμε ότι η ανεξαρτησία θα εξαρτάται από το ποια είναι τα μέλη του Διοικητικού Συμβουλίου. Και πού ξέρετε εσείς αν τα μέλη που θα μπουν με το δικό σας σύστημα δεν θα παρεμβαίνουν περισσότερο απ’ όσο θα παρενέβαιναν κάποιοι άλλοι; Είναι θέμα ανθρώπου και γι’ αυτό γράφει ο νόμος «εγνωσμένου κύρους» που θα τα συμφωνούμε και που θα έρχονται στη Διάσκεψη των Προέδρων. 
Από την εμπειρία μου τόσων ετών στις εφημερίδες, στα τηλεοπτικά κανάλια και στους ραδιοφωνικούς σταθμούς θεωρώ ότι δεν υπάρχει άλλος τρόπος για να κάνουμε τη δουλειά και για να υπάρχει τηλεόραση. Βεβαίως, όλοι κρίνονται, και οι Υπουργοί και τα μέλη των Συμβουλίων και οι Βουλευτές. Όλοι κρινόμαστε. Αν υπάρξει θέμα παραβίασης της ανεξαρτησίας, παρακαλώ να μου το πείτε.
Σας ευχαριστώ.","ΣΟΦΙΑ ΒΟΥΛΤΕΨΗ",73
"124431"," Κι εμείς ευχαριστούμε. Βέβαια, κυρία Βούλτεψη, όπως είπατε, όλα είναι σχετικά, άρα και το «εγνωσμένης αξίας» σχετικό είναι.
Τον λόγο έχει ο κ. Καραγκούνης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124432"," Ευχαριστώ πολύ, κύριε Πρόεδρε. Θα προσπαθήσω να είμαι πολύ σύντομος. Ούτως ή άλλως, το νομοσχέδιο το οποίο συζητάμε είναι πολύ συγκεκριμένο και επωφελές. Δεν θα έχουμε πολλά να πούμε. Θα κάνω μια αναφορά, αλλά δεν μπορεί να μη γίνει αναφορά για το ζήτημα που ανέκυψε σήμερα με τη συγκεκριμένη τροπολογία ή τροπολογίες. 
Νομίζω ότι πρέπει να ξεκαθαριστεί ένα γενικό πλαίσιο μέσα στην Αίθουσα, αν είμαστε επί της αρχής υπέρ των τροπολογιών ή όχι. Και το λέω αυτό διότι εμείς ως Νέα Δημοκρατία -το έχουμε πει πολλές φορές ότι είμαστε υπέρ των τροπολογιών, όπως βεβαίως το ορίζει και ο Κανονισμός της Βουλής- γιατί πρέπει σε πάρα πολλές περιπτώσεις να ρυθμίσεις ζητήματα που έχουν έναν επείγοντα χαρακτήρα. Και σίγουρα δεν μπορείς να περιμένεις πότε θα έρθει ένα σχετικό νομοσχέδιο για να μπορέσεις να ρυθμίσεις ένα ζήτημα που πιθανότατα να είναι ένα ζήτημα ωρών, αν όχι ημερών, να επιλυθεί. Και είναι ουκ ολίγες οι φορές που έχουμε προβεί σε αυτήν την πρακτική. 
Και είναι ουκ ολίγες οι φορές στις οποίες η Αντιπολίτευση, ο ΣΥΡΙΖΑ και τα άλλα κόμματα έχουν ψηφίσει για αυτές τις τροπολογίες. Πρόσφατα έχουμε τέτοια παραδείγματα σε νομοσχέδιο. Δηλαδή, είμαστε υπέρ των τροπολογιών «αλά καρτ»; Ψηφίζουμε –ξέρω εγώ- μια συγκεκριμένη τροπολογία που είναι στο Υπουργείο Ανάπτυξης γιατί ρυθμίζουμε κάποιες εργασιακές σχέσεις και δεν ψηφίζουμε την τροπολογία που φέρνει η κ. Βούλτεψη και ο κ. Σταμάτης για τη ΝΕΡΙΤ; Είναι άλλες εργασιακές σχέσεις εκείνες και άλλες αυτές; Αυτές δεν πρέπει να ρυθμιστούν; Δεν μπορώ να καταλάβω πώς ψηφίζετε «αλά καρτ». 
Επίσης, δεν μπορώ να καταλάβω –και το είπε ο κ. Βορίδης- γιατί φυγομαχείτε. Να πείτε ότι «εμείς διαφωνούμε με τη συγκεκριμένη τροπολογία γιατί δεν έχει το κατεπείγον του χαρακτήρος». Μάλιστα. Καθίστε μέσα στη Βουλή και πείτε το. Εξηγήστε και σε εμάς γιατί αυτό δεν είναι επείγον. Ή να μας εξηγήσει ο Υπουργός γιατί ήταν επείγον, όπως μας εξήγησε η κ. Βούλτεψη. Δεν μπορεί, δηλαδή, να ψηφίζεις τροπολογίες εκεί που σε συμφέρει και εκεί που δεν σε συμφέρει να λες «όχι, σηκωνόμαστε και φεύγουμε από την Αίθουσα, γιατί καταγγέλλουμε τα κανάλια, καταγγέλλουμε τους εκδότες, τους επιχειρηματίες του Τύπου, τους καναλάρχες». 
Και, βεβαίως, έχει δίκιο η κ. Βούλτεψη που λέει ότι όντως οι περισσότεροι Βουλευτές είναι στα κανάλια αυτά και συμμετέχουν. Εκεί βεβαίως δεν καταγγέλλουν ούτε φυγομαχούν ούτε φεύγουν από τις εκπομπές. Μπορούν από μεθαύριο να πουν –γιατί αύριο έχει απεργία- ότι δεν πηγαίνουν σε αυτούς τους τηλεοπτικούς σταθμούς. Να τους καταγγείλουν. Όπως έγινε εδώ μέσα και σηκώθηκαν και έφυγαν, να πουν ότι «εμείς δεν ερχόμαστε ξανά». Και, βεβαίως, δεν είναι αυτή λογική. Σίγουρα θα πάνε και εμείς θέλουμε να πάνε. Αν είναι δυνατόν. Δεν εξυπηρετείται η δημοκρατία έτσι. Αλλά δεν μπορείς από τη μία να έχεις αυτές τις βαρύτατες εκφράσεις, να λες ότι «καταγγέλλω και σηκώνομαι και φεύγω» και να πράττεις κάτι άλλο στους σταθμούς τους συγκεκριμένους, όποιοι και αν είναι αυτοί. 
Θα πρέπει να είμαστε σοβαροί σε αυτά που λέμε και να πούμε αν θέλουμε γενικώς τις τροπολογίες ή όχι. Να μας πει ο ΣΥΡΙΖΑ αύριο, αν οψέποτε έρθει στην εξουσία –που εμείς πιστεύουμε δεν θα έρθει ποτέ- όταν θα ανέβει στην εξουσία να πει: «Εγώ τροπολογίες δεν θα φέρνω. Ένα ζήτημα που θα έχω δεν θα το ρυθμίζω έτσι. Θα περιμένω το ανάλογο νομοσχέδιο του Υπουργείου Ανάπτυξης, του ΥΠΕΚΑ, του Υπουργείου Υγείας και θα το ρυθμίσω τότε. Και δεν πειράζει, οι εργαζόμενοι ή ένα άλλο επείγον ζήτημα να μη ρυθμιστεί». Λες και η δημοκρατία τελικά δεν είναι ζωντανή. Λες και το Κοινοβούλιο αυτό δεν είναι ζωντανό, δεν είμαστε εδώ για να επιλύουμε ζητήματα του κόσμου, αλλά απλά για να βγάζουμε λόγους. Ε, δεν είναι έτσι τα πράγματα. 
Αλλά τελικά να το πείτε τι θέλετε. Ή θα πείτε ότι «είμαστε κατά των τροπολογιών και δεν θα ψηφίσουμε καμμία», οπότε μην έρχεστε εδώ και ψηφίζετε «αλά καρτ» τις τροπολογίες, ή να πείτε ότι «εγώ αν ποτέ ήμουν στην εξουσία, δεν θα έφερνα ποτέ τροπολογίες». Να το πείτε να το ξέρουμε και να το ξέρει ο ελληνικός λαός ότι όταν θα έχει ένα επείγον ζήτημα να επιλύσει, ο ΣΥΡΙΖΑ ή ο ένας ή ο άλλος θα πουν ότι δεν θα έρθουν να το λύσουν. «Θα περιμένεις με τη σειρά σου, όταν θα έρθει το συγκεκριμένο νομοσχέδιο». 
Αυτή, λοιπόν, είναι η παρατήρηση που ήθελα να κάνω, γιατί πραγματικά, αν ήταν εδώ και η Αξιωματική Αντιπολίτευση, θα είχαμε τη δυνατότητα να μπούμε και επί της ουσίας στη συγκεκριμένη τροπολογία που φέρνει ο κ. Σταμάτης και η κ. Βούλτεψη, με την έννοια ότι επιλύει πραγματικά ζητήματα. 
Νομίζω ότι υπήρξε πολύ δημιουργική κουβέντα από τον κ. Κουίκ και από τον κ. Αναγνωστάκη και από άλλους συναδέλφους. Έφεραν συγκεκριμένα παραδείγματα για το πώς επιλύονται ζητήματα που απασχολούν τον Τύπο, μεγάλα προβλήματα, πώς ρυθμίζονται ζητήματα που εμπεριείχαν και ψήγματα αδιαφάνειας. Νομίζω ότι είναι προς τη θετική κατεύθυνση. Αλλά θα περίμενα να είναι εδώ και ο ΣΥΡΙΖΑ για να κάνουμε μια δημιουργικότερη κουβέντα και να ακούσουμε βεβαίως και τις απόψεις τους, αν όντως θέλει να ρυθμιστεί το ζήτημα των συμβάσεων των εργαζομένων στη ΝΕΡΙΤ. Το θέλουν ή δεν το θέλουν; 
Να μπούμε στα ειδικότερα της τροπολογίας που ρυθμίζει το ζήτημα των μέσων μαζικής ενημέρωσης, γιατί δήθεν υπάρχει αυτή η ένσταση -αναφέρω ένα παράδειγμα- για το ζήτημα των συγχωνεύσεων. Ποιος είπε ότι ο ν. 3592/2007 αναιρείται; Εγώ που διάβασα την τροπολογία είδα ότι συμπληρώνεται ο νόμος. Οι προϋποθέσεις αυτού του νόμου του 2007 δεν αλλάζουν. Δεν καταργούνται. Οι προϋποθέσεις που βάζει για την υπερσυγκέντρωση των μέσων ή αν υπάρχει δεσπόζουσα θέση στην αγορά δεν αλλάζουν. Οι ρυθμίσεις αυτές παραμένουν. Απλά συμπληρώνεται ο νόμος. 
Λες «πρέπει να ρυθμίσω ζητήματα που έχουν να κάνουν με τη βιωσιμότητα αυτών των ραδιοτηλεοπτικών σταθμών ή των εφημερίδων ή όχι;». Να δίνεις τη δυνατότητα, δηλαδή, σε έναν σταθμό, σε μια εφημερίδα να συγχωνευθεί, αν χρειαστεί, ώστε να επιβιώσει και να μη μένουν οι άνθρωποι στον δρόμο. Είναι πολλά τα παραδείγματα και σε σταθμούς και σε εφημερίδες. Και αυτό γίνεται γιατί δεν έχει αυτή τη δυνατότητα να προχωρήσει σε μια άλλη λύση. 
Είναι κακό, δηλαδή, που δίνεται αυτή η λύση; Πώς επηρεάζει ας πούμε το άρθρο 5 του Συντάγματος ή το 14 του Συντάγματος που αφορά στο δικαίωμα στην ενεργητική και την παθητική πληροφόρηση; Δηλαδή αναιρείται το Σύνταγμα δίνοντας τη λύση να υπάρχουν οι σταθμοί και όχι να καταργούνται, όχι να κλείνουν και να πετιούνται οι άνθρωποι στον δρόμο; Εξυπηρετείται ο συνταγματικός σκοπός; Εγώ νομίζω πως ναι. Το αντίθετο δεν εξυπηρετείται. Να έρθουν να το πουν στη Βουλή. 
Δεν θέλω να μακρηγορήσω. Ήθελα να κάνω μια μικρή αναφορά στο ζήτημα του νομοσχεδίου. Πραγματικά θέλω να δώσω συγχαρητήρια και στο Υπουργείο που φέρνει αυτήν την κύρωση δωρεάς αλλά κυρίως στον δωρητή, τον Σύλλογο Φίλων Γενικού Ογκολογικού Νοσοκομείου Κηφισιάς «Οι Άγιοι Ανάργυροι» και βεβαίως στο Ίδρυμα «Σταύρος Νιάρχος» που πραγματικά έχει αποδείξει πολλές φορές την ευαισθησία του όχι μόνο στον τομέα της υγείας αλλά και σε άλλους τομείς. 
Νομίζω ότι σε αυτές τις πρωτοβουλίες –είχα παρακολουθήσει και την επιτροπή- έχετε δίκιο, κύριε Υπουργέ: Δεν μπορείς να βάζεις αστερίσκους, δεν μπορείς να βάζεις προϋποθέσεις, δεν μπορείς να βάζεις «αν» για να γίνει δεκτή αυτή η δωρεά. 
Δεν μπορεί συνειρμικά να μην πάει το μυαλό μου σε μια άλλη δωρεά που έγινε από το Ίδρυμα «Σταύρος Νιάρχος» το 2009 και αφορά στη Λυρική Σκηνή. Είναι ένα τεράστιο έργο που πραγματικά παίρνει σάρκα και οστά και έχει συγκεκριμένο χρονικό ορίζοντα –τελειώνει μάλιστα- αναβαθμίζει μια ολόκληρη περιοχή. Τι να πρωτοθυμηθώ; 
Να διαβάσω τι έλεγε ο ΣΥΡΙΖΑ γι’ αυτή τη δωρεά: «Το κοινωφελές Ίδρυμα «Σταύρος Νιάρχος» έχει επίσημη έδρα στις Βερμούδες, δηλαδή σε έναν φορολογικό παράδεισο που χρησιμοποιούν όλες οι offshore εταιρείες για να φοροδιαφεύγουν. Γιατί ένα κοινωφελές ίδρυμα έχει επιλέξει έναν φορολογικό παράδεισο ως έδρα;». Είναι ένα από τα επιχειρήματα για να μην ψηφίσουν αυτό που τώρα γίνεται στην περιοχή της Καλλιθέας, στο Δέλτα του Φαλήρου. 
Δεύτερον, καταγγέλλουν το επίσημο κράτος. Με την ψήφιση –λέει- αυτού του νόμου το κράτος δεν αποδέχεται μόνο τη δωρεά αλλά αποδέχεται και επικροτεί τις πρακτικές αυτές, την τακτική όλων αυτών των οποιασδήποτε μορφής νομικών προσώπων που προφανώς φοροδιαφεύγουν και έρχονται μετά να λάβουν ηθική νομιμοποίηση με δωρεές. 
Κάνουν ολόκληρο ζήτημα για τις εργασιακές σχέσεις που θα έχει το Ίδρυμα «Νιάρχος», αν θα είναι με «STAGE» ή με οποιαδήποτε εργασιακή σχέση. 
Τα έβαλαν ακόμα και με τον αρχιτέκτονα. Γιατί επέλεξε, λέει, το Ίδρυμα «Σταύρος Νιάρχος» το συγκεκριμένο αρχιτέκτονα Ρέντσο Πιάνο -παγκοσμίου φήμης, βεβαίως-- ως υπεύθυνο αρχιτέκτονα; Λες και είχε καμμία υποχρέωση από τον νόμο ή από οποιονδήποτε να κάνει ανοιχτό διαγωνισμό. «Γούστο του και καπέλο του» ήταν να επιλέξει. 
Διότι, ξέρετε, βλέπω την ίδια λογική και ρητορεία και στο συγκεκριμένο νομοσχέδιο που είχαμε. Λοιπόν, να μην τα ξεχνάμε αυτά. Οι δωρεές γίνονται για να προσφέρουν στην κοινωνία, για να προσφέρουν στον τόπο κι αυτό που έχουμε εμείς ηθική υποχρέωση να πούμε είναι ένα μεγάλο «ευχαριστώ» στους δωρητές. Γιατί, όπως θα έλεγε και ο Βύρων Πολύδωρας, la noblesse oblige. Αυτή είναι η ουσία. Η λογική είναι να επανέλθουν και να κάνουν πάλι δωρεές και όχι να τους αποθαρρύνουμε βάζοντας αστερίσκους και προϋποθέσεις. 
Ευχαριστώ πολύ.
(Χειροκροτήματα)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124433"," Εμείς ευχαριστούμε.
Κύριε Υπουργέ, προτού προχωρήσουμε στην ψηφοφορία, έχετε τον λόγο, αν θέλετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124434"," Πρώτα θα ήθελα, κύριε Πρόεδρε, να τελειώσω με ορισμένα διαδικαστικά. Είχα πει, λοιπόν, ότι προτίθεμαι να κάνω δεκτή μια βουλευτική τροπολογία. Τώρα, λοιπόν, φεύγω από το επίπεδο της προθέσεως και κάνω δεκτή την τροπολογία με γενικό αριθμό 1700 και ειδικό 137. Είναι η βουλευτική τροπολογία των συναδέλφων κυρίων Στύλιου, Βεσυρόπουλου και Κεφαλογιάννη και είναι αυτή η οποία αφορά, ρυθμίζει τα ζητήματα ουσιαστικά του Υπουργείου Εσωτερικών για τη Γενική Συνέλευση Περιφερειακής Ένωσης Δήμων. Επομένως, αυτή η τροπολογία γίνεται δεκτή.
Θα ήθελα να κάνω μια ακόμα νομοτεχνική βελτίωση στη νομοτεχνική που υπεβλήθη, στην παράγραφο 2, η οποία αναφέρεται στο τέλος της εσωτερικής παραγράφου 4 του στοιχείου δ’ της παραγράφου 1 του άρθρου 1 της τροπολογίας και προσθέτει το στοιχείο γ’. Θα σας το διαβάσω όλο και θα σας πω τι προσθέτω: «Κατ’ εξαίρεση των ανωτέρων και μόνον αφού οι πράξεις της παραγράφου 1 έχουν ήδη τιμολογηθεί από τα μέσα προς τους διαφημιζόμενους κατά τα οριζόμενα στην παράγραφο 2, οι διαφημιστές ή οι επιχειρήσεις που μεσολαβούν για την πραγματοποίηση των πράξεων της παραγράφου 1, θα μπορούν να παρέχουν στο μέσο κατόπιν έγγραφης συμφωνίας με αυτό, υπηρεσίες συγκέντρωσης πελατών και υπηρεσίες εξυπηρέτησης, «after sales services», όπως υπηρεσίες συγκέντρωσης και διαβίβασης των τιμολογίων της παραγράφου 2 από τους διαφημιζόμενους, στην οποία περίπτωση η διαχειριστική αμοιβή τους δεν θα υπερβαίνει ποσοστό τέσσερα τοις εκατό (4%) κατ’ ανώτατο όριο επί της αξίας» –εδώ είναι η προσθήκη, το επισημαίνω- «των εξοφλημένων τιμολογίων εκάστου διαφημιζόμενου ανά ημερολογιακό έτος». Η προηγούμενη εκδοχή ήταν «των τιμολογίων» και τώρα προσθέτω τη λέξη «εξοφλημένων».
Τελειώνοντας με αυτά, επιτρέψτε μου κατ’ αρχάς να ευχαριστήσω όλους τους συναδέλφους…","ΜΑΥΡΟΥΔΗΣ ΒΟΡΙΔΗΣ",69
"124435"," Να τις καταθέσετε, κύριε Υπουργέ, αν έχετε την καλοσύνη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124436"," Είναι κατατεθειμένη η τροπολογία και απλώς την κάνω δεκτή και η νομοτεχνική βελτίωση έχει μια συγκεκριμένη προσθήκη, είναι μια λέξη ουσιαστικά.","ΜΑΥΡΟΥΔΗΣ ΒΟΡΙΔΗΣ",69
"124437"," Κύριε Υπουργέ, τις δύο τροπολογίες μας τις ξέχασες.","ΜΙΧΑΗΛ ΚΑΣΣΗΣ",206
"124438"," Δεν τις ξέχασα. Δεν θα τις κάνω δεκτές. Θα σου πω όμως.","ΜΑΥΡΟΥΔΗΣ ΒΟΡΙΔΗΣ",69
"124439"," Μας την «έφερες» έτσι δηλαδή;","ΜΙΧΑΗΛ ΚΑΣΣΗΣ",206
"124440"," Θα μιλήσω για τις τροπολογίες.
Ερχόμενος, λοιπόν, τώρα στο νομοσχέδιο θα ήθελα να τους ευχαριστήσω όλους για τη συνεισφορά τους και να πω το εξής: Είναι εξαιρετικά θετικό το γεγονός ότι το συγκεκριμένο νομοσχέδιο επί της αρχής θα ψηφιστεί ομοφώνως και φαντάζομαι ότι και στο κύριο άρθρο του θα ψηφιστεί ομοφώνως. Θα περιμένω να δω την ψήφο για την τροπολογία που έχει ενσωματωθεί ως άρθρο 2 στο νομοσχέδιο και αφορά το Υπουργείο Υγείας. 
Τώρα, θεωρώ πάρα πολύ σημαντικό και θέλω να το πω ακόμα μία φορά ότι γίνεται αυτή η δωρεά. Θα ήθελα να εκφράσω ξανά τις ευχαριστίες του ελληνικού δημοσίου προς το Ίδρυμα «Σταύρος Νιάρχος» και προς τον σύλλογο για τη δωρεά τους αυτή και είμαι βέβαιος ότι θα απαλύνει τον πόνο και την ταλαιπωρία πολλών ανθρώπων, όταν το έργο αυτό θα υλοποιηθεί και θα τεθεί σε λειτουργία. 
Μεγάλη συζήτηση έγινε κατά τα λοιπά. Θα μου επιτρέψετε να πω ότι από τη διεξαχθείσα συζήτηση δεν κατάλαβα και ποιο ήταν το μεγάλο θέμα, διότι εδώ ξεκινήσαμε με βαριές καταγγελίες από όλες τις πτέρυγες και καταλήξαμε στο να λέμε ότι καλή είναι και η τροπολογία, γιατί σωστά ρυθμίζει θέματα.
Ποιο ήταν, λοιπόν, το τόσο μεγάλο ζήτημα και ποιο ήταν το τόσο μεγάλο σκάνδαλο, το οποίο προξένησε την αποχώρηση της Αξιωματικής Αντιπολίτευσης;
Κατανοώ ότι νομίζουν ότι έρχονται εκλογές. Να τους ενημερώσουμε ότι εκλογές έχουμε σε δύο χρόνια, οπότε να μην αγχώνονται. Δεν χρειάζεται από τώρα να ξεκινήσουν τέτοιου είδους κοινοβουλευτικοί ακτιβισμοί, έχει πορεία ακόμα και μην καούνε και στο ζέσταμα δηλαδή, με αυτήν την έννοια. Επομένως έχει ακόμα δρόμο, καλό είναι να περιμένουν.
Πάω, όμως, σε ζητήματα των τροπολογιών που ετέθησαν. Είπα, κύριε Κασσή, για την τροπολογία που θέτετε, ότι είναι σωστή, θα την δω. Έχει κόστος, περίπου 5 με 7 εκατομμύρια. Δεν λέω ότι αυτό το κόστος δεν θα αναληφθεί, σας λέω ότι θα αναληφθεί. Απλώς θέλω να συζητήσω εσωτερικά πώς ακριβώς θα καλυφθεί αυτό. Επομένως θα τη φέρουμε. Θα καλύψουμε την ανάγκη αυτή, την κατανοούμε. Μιλώ για τους πρώην εργαζόμενους στην Αγροτική Τράπεζα της Ελλάδος.","ΜΑΥΡΟΥΔΗΣ ΒΟΡΙΔΗΣ",69
"124441"," Να το κάνετε, κύριε Υπουργέ. Συμφωνούμε όλοι.","ΑΘΑΝΑΣΙΟΣ ΜΠΟΥΡΑΣ",350
"124442"," Θα το καλύψουμε, αλλά θέλω να δω ακριβώς τα κονδύλια, το πώς θα τοποθετηθούν, πού θα κατανεμηθούν, πού στον προϋπολογισμό, ποιος φορέας. Θέλω να το δω όλο αυτό.
Το αυτό ισχύει και για την άλλη τροπολογία που έχετε καταθέσει. Και αυτό είναι μια συζήτηση με τον ΕΟΠΥΥ. Επικοινώνησα. Θα το δούμε λίγο. Και η δεύτερη τροπολογία είναι σωστή. Σας λέω ότι και αυτό θα το ρυθμίσουμε.
Έχει υπάρξει μια τροπολογία που έρχεται για πολλοστή φορά για τα Κέντρα Πρόληψης. Είναι ένα ζήτημα το οποίο το εξετάζουμε στο Υπουργείο. Στην πραγματικότητα αυτό θέλει να ρυθμίσει το ζήτημα της τυχόν καταβολής αναδρομικών από την εφαρμογή του ενιαίου μισθολογίου. 
Εκεί -ξαναλέω- το Υπουργείο μας έχει πάρει μια θέση, αλλά και πάλι είναι μια συζήτηση που δεν θέλω να την κλείσω προτού συνεννοηθώ με το Υπουργείο Οικονομικών. Θέλω να συνεννοηθώ με το Υπουργείο Οικονομικών και να έχουμε μια πλήρη εικόνα και αντιμετώπιση για το ζήτημα αυτό σε ό,τι αφορά αυτά τα Κέντρα.
Νομίζω ότι έχω απαντήσει και στις τροπολογίες. Δεν έχω άλλη εκκρεμότητα ως προς αυτό. Θα ήθελα να ευχαριστήσω ξανά όλους για τη συμμετοχή τους και να πω ότι νομίζω ότι θα είναι πολύ θετικό να ψηφίσουμε ομόφωνα. Είναι ένα μήνυμα σημαντικό προς πάσα κατεύθυνση και κυρίως προς τους ανθρώπους που κάνουν δωρεές, ότι το Κοινοβούλιο αναγνωρίζει την αξία τους και την συνεισφορά τους και ομόφωνα και ομονοώντας αποφασίζει στην κατεύθυνση αυτή.","ΜΑΥΡΟΥΔΗΣ ΒΟΡΙΔΗΣ",69
"124443"," Κύριε Πρόεδρε, θα ήθελα τον λόγο για ένα λεπτό.","ΝΙΚΟΛΑΟΣ ΤΣΟΥΚΑΛΗΣ",520
"124444"," Ορίστε, κύριε Τσούκαλη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124445"," Είχα θέσει ένα ερώτημα, αν έχετε τα στοιχεία να μας τα δώσετε, σε σχέση με τους επικουρικούς. Πόσα νοσοκομεία έχουν υπόλοιπο στον προϋπολογισμό τους να καλύψουν το επόμενο εξάμηνο, πόσα δεν έχουν και πώς θα καλυφθούν τα κενά σε αυτά που δεν έχουν μέχρι την 1η Ιανουαρίου που θα ξεκινήσει ή μέχρις ότου ολοκληρωθούν οι διαδικασίες; Αυτό ήταν το ερώτημα–απορία.","ΝΙΚΟΛΑΟΣ ΤΣΟΥΚΑΛΗΣ",520
"124446"," Θα το πούμε στον κοινοβουλευτικό έλεγχο.","ΜΑΥΡΟΥΔΗΣ ΒΟΡΙΔΗΣ",69
"124447"," Κύριε Πρόεδρε, θα ήθελα τον λόγο για τη δευτερολογία μου.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124448"," Ορίστε, κύριε Κουίκ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124449"," Οι Ανεξάρτητοι Έλληνες, κύριε Πρόεδρε, θα επιμείνουμε σε δύο ζητήματα που αφορούν τα τηλεοπτικά μέσα αλλά και τα ραδιοφωνικά. Να δίδεται το δικαίωμα και στα θεματικά ραδιόφωνα και τηλεοράσεις να γίνονται ενημερωτικοί σταθμοί. Επίσης, δεν μπορεί να ζούμε με το καθεστώς «Λασκαρίδη», για το ΕΣΡ, το οποίο πλέον κοντεύει να γίνει η μαθουσάλικη διοίκηση του ΕΣΡ. 
Πέρα από αυτό όμως -και νομίζω ότι η κ. Βούλτεψη ως δημοσιογράφος το αντιλαμβάνεται πλήρως- δεν μπορεί, όταν στα κανάλια επιβάλλεται ένα πρόστιμο από τον κ. Λασκαρίδη -και ξέρουμε πολλές φορές και το πώς επιβάλλονται τα πρόστιμα αυτά- να τα πληρώνει κατευθείαν το κανάλι, όταν προσφεύγει και στη δικαιοσύνη. Δεν δικαιούνται και αυτοί ως πολίτες ενός κράτους που αν δεν τελεσιδικήσει μια απόφαση, δεν είναι υποχρεωμένοι να καταβάλουν την ποινή που τους επιβλήθηκε;
Δεν θα μπορούσε η Κυβέρνηση αυτήν την πρόνοια, να την προβλέψει για ραδιοτηλεοπτικούς σταθμούς σε ό,τι αφορά την καταβολή των προστίμων; 
Αυτό ήταν και τίποτα παραπάνω. 
Ευχαριστώ πολύ, κύριε Πρόεδρε.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124450"," Κι εμείς ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124451"," Κύριε Πρόεδρε, παρακαλώ να πω μία λέξη.","ΣΟΦΙΑ ΒΟΥΛΤΕΨΗ",73
"124452"," Ορίστε, κυρία Βούλτεψη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124453"," Πάνω σε αυτό το τελευταίο, αγαπητέ συνάδελφε, έχω να πω ότι συμφωνούμε ότι υπάρχει πρόβλημα με το Εθνικό Συμβούλιο Ραδιοτηλεόρασης κι έχω εγώ την ευθύνη πλέον γι’ αυτήν την ανεξάρτητη αρχή. 
Δυστυχώς, έχουμε φτάσει σε ένα σημείο που δεν μπορούμε να πετύχουμε τη σχεδόν ομοφωνία που ζητά το Σύνταγμα. Εγώ είχα διαφωνήσει και τότε, γιατί είχα προβλέψει ότι κάποτε η Βουλή δεν θα μπορεί να είναι σε ομοφωνία. Θεωρώ ότι πρέπει να βρεθεί λύση. Ο Πρόεδρος της Βουλής είπε ότι θα κάνει άλλη μία προσπάθεια. Έτσι κι αλλιώς, στα περισσότερα πρόσωπα όλοι συμφωνούμε. 
Τώρα, για το άλλο με τα πρόστιμα, είναι σωστό αυτό που λέτε, απλώς έτσι καταργείται και η αυτοτέλεια της ανεξάρτητης αρχής. Δηλαδή, η ανεξάρτητη αρχή υπάρχει για να επιβάλλει πρόστιμο και αυτό να εισπράττεται. Όταν κάποιος προσφεύγει στη δικαιοσύνη, προφανώς τα χρήματα με κάποιον τρόπο επιστρέφονται από το κράτος. Όμως, η έννοια της ανεξάρτητης αρχής είναι να μπορεί να επιβάλλει πρόστιμο ασχέτως. Γι’ αυτό είναι ανεξάρτητη αρχή. 
Είναι μία μεγάλη συζήτηση που μπορούμε να την κάνουμε γύρω από τις ανεξάρτητες αρχές, αλλά αυτή είναι η έννοια. 
Ευχαριστώ.","ΣΟΦΙΑ ΒΟΥΛΤΕΨΗ",73
"124454"," Ευχαριστώ πολύ.","ΤΕΡΕΝΣ- ΣΠΕΝΣΕΡ- ΝΙΚΟΛΑΟΣ ΚΟΥΙΚ",134
"124455"," Επειδή θα έχετε τη δυνατότητα να συμμετάσχετε τώρα στη Διάσκεψη των Προέδρων, θέλω να σας ενημερώσω ότι είχαμε φτάσει πολύ κοντά στην αλλαγή, να μην πω ότι είχαμε ολοκληρώσει και ξαφνικά καταλαβαίνετε –δεν χρειάζεται να το πούμε- πώς άλλαξε, τελευταία στιγμή και από ποιόν. Ένας το χάλασε. 
ΤΕΡΕΝΣ –","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124456"," Η Διάσκεψη αύριο είναι, κύριε Πρόεδρε;","ΣΠΕΝΣΕΡ- ΝΙΚΟΛΑΟΣ ΚΟΥΙΚ",134
"124457"," Στις 11.00΄ η ώρα. 
Κηρύσσεται περαιωμένη η συζήτηση επί της αρχής, των άρθρων και των τροπολογιών του σχεδίου νόμου του Υπουργείου Υγείας: «Κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς \""Οι Άγιοι Ανάργυροι\"" και του ΝΠΙΔ με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ \""ΟΙ ΑΓΙΟΙ ΑΝΑΡΓΥΡΟΙ\""» και άλλες διατάξεις».
Ερωτάται το Τμήμα: Γίνεται δεκτό το νομοσχέδιο επί της αρχής;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124458"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"124459"," Συνεπώς, το νομοσχέδιο του Υπουργείου Υγείας: «Κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς \""Οι Άγιοι Ανάργυροι\"" και του ΝΠΙΔ με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ \""ΟΙ ΑΓΙΟΙ ΑΝΑΡΓΥΡΟΙ\""» και άλλες διατάξεις» έγινε δεκτό επί της αρχής ομοφώνως. 
Εισερχόμεθα στην ψήφιση των άρθρων. 
Ερωτάται το Τμήμα: Γίνεται δεκτό το άρθρο πρώτο ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124460","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"124461"," Συνεπώς το άρθρο πρώτο έγινε δεκτό ως έχει ομοφώνως.
Ερωτάται το Τμήμα: Γίνεται δεκτό το άρθρο δεύτερο, όπως τροποποιήθηκε από τον κύριο Υπουργό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124462"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"124463"," Συνεπώς το άρθρο δεύτερο έγινε δεκτό, όπως τροποποιήθηκε από τον κύριο Υπουργό, ομοφώνως.
Ερωτάται το Τμήμα: Γίνεται δεκτή η τροπολογία με γενικό αριθμό 1684 και ειδικό 132 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124464"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"124465"," Συνεπώς η τροπολογία με γενικό αριθμό 1684 και ειδικό 132 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1686 και ειδικό 133 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124466"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"124467"," Συνεπώς η τροπολογία με γενικό αριθμό 1686 και ειδικό 133 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1687 και ειδικό 134, όπως τροποποιήθηκε από τον κύριο Υπουργό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124468"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"124469"," Κατά πλειοψηφία.","ΝΙΚΟΛΑΟΣ ΤΣΟΥΚΑΛΗΣ",520
"124470"," Συνεπώς η τροπολογία με γενικό αριθμό 1687 και ειδικό 134 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδια άρθρα.
Ερωτάται το Τμήμα: Γίνεται δεκτή η τροπολογία με γενικό αριθμό 1688 και ειδικό 135 όπως τροποποιήθηκε από τον κύριο Υπουργό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124471"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"124472"," Παρών.","ΝΙΚΟΛΑΟΣ ΤΣΟΥΚΑΛΗΣ",520
"124473"," Συνεπώς η τροπολογία με γενικό αριθμό 1688 και ειδικό 135 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1700 και ειδικό 137 ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124474"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"124475"," Συνεπώς η τροπολογία με γενικό αριθμό 1700 και ειδικό 137 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124476","  Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"124477"," Το ακροτελεύτιο άρθρο έγινε δεκτό ομοφώνως.
Δέχεστε στο σημείο αυτό να ψηφίσουμε το νομοσχέδιο και στο σύνολό του;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124478"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"124479"," Ερωτάται το Τμήμα: Γίνεται δεκτό το νομοσχέδιο και στο σύνολο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124480"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"124481"," Το νομοσχέδιο έγινε δεκτό και στο σύνολο ομοφώνως.
Συνεπώς το σχέδιο νόμου του Υπουργείου Υγείας «Κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς \""Οι Άγιοι Ανάργυροι\"" και του ΝΠΙΔ με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ \""ΟΙ ΑΓΙΟΙ ΑΝΑΡΓΥΡΟΙ\"" και άλλες διατάξεις», έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.185α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124482"," Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124483"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"124484"," Το Τμήμα παρέσχε τη ζητηθείσα εξουσιοδότηση.
Κυρίες και Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124485"," Μάλιστα, μάλιστα.
Με τη συναίνεση του Τμήματος και ώρα 13.49’ λύεται η συνεδρίαση για σήμερα Τρίτη 5 Αυγούστου 2014 και ώρα 17.00΄, με αντικείμενο εργασιών του Τμήματος νομοθετική εργασία: μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις».","ΟΛΟΙ ΟΙ ΒΟΥΛΕΥΤΕΣ",NA
"124486"," Κυρίες και κύριοι συνάδελφοι, αρχίζει η συνεδρίαση.
(","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124487"," Σύμφωνα με την από 5-8-2014 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της ΚΕ΄ συνεδριάσεώς του, της Τρίτης 5 Αυγούστου 2014, σε ό,τι αφορά την ψήφιση στο σύνολο του σχεδίου νόμου: «Κύρωση της Σύμβασης Δωρεάς μεταξύ της 1ης Υγειονομικής Περιφέρειας Αττικής, του Γενικού Ογκολογικού Νοσοκομείου Κηφισιάς \""Οι Άγιοι Ανάργυροι\"" και του ΝΠΙΔ με την επωνυμία «ΣΥΛΛΟΓΟΣ ΦΙΛΩΝ ΓΕΝΙΚΟΥ ΟΓΚΟΛΟΓΙΚΟΥ ΝΟΣΟΚΟΜΕΙΟΥ ΚΗΦΙΣΙΑΣ \""ΟΙ ΑΓΙΟΙ ΑΝΑΡΓΥΡΟΙ\""» και άλλες διατάξεις»)
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις».
Στη συνεδρίαση της Διάσκεψης των Προέδρων στις 30-07-2014 αποφασίσαμε η συζήτηση του νομοσχεδίου να γίνει σε τρεις συνεδριάσεις. Στη σημερινή μας συνεδρίαση το νομοσχέδιο θα συζητηθεί επί της αρχής.
Έχω την τιμή να ανακοινώσω ότι ο Γραμματέας της Κοινοβουλευτικής Ομάδας του ΠΑΣΟΚ κ. Παναγιώτης Ρήγας ορίζει ως ειδικό αγορητή τον Βουλευτή κ. Παναγιώτη Ρήγα.
Η Γενική Γραμματέας της Κοινοβουλευτικής Ομάδας των Ανεξάρτητων Ελλήνων κ. Κουντουρά ορίζει ως ειδικό αγορητή τον Βουλευτή κ. Κωνσταντίνο Δαμαβολίτη και ως Κοινοβουλευτικό Εκπρόσωπο τον Βουλευτή κ. Τέρενς Κουίκ. 
Ο Γραμματέας της Κοινοβουλευτικής Ομάδας της Χρυσής Αυγής κ. Ζησιμόπουλος ορίζει ως ειδικό αγορητή τον Βουλευτή Β’ Αθηνών κ. Ηλία Παναγιώταρο και ως Κοινοβουλευτικό Εκπρόσωπο τον Βουλευτή Μεσσηνίας κ. Δημήτριο Κουκούτση. 
Ο Πρόεδρος της Δημοκρατικής Αριστεράς, κ. Φώτης Κουβέλης ορίζει ως ειδικό αγορητή τον Βουλευτή Εύβοιας κ. Δημήτρη Αναγνωστάκη και ως Κοινοβουλευτικό Εκπρόσωπο τον Βουλευτή Αχαΐας κ. Νίκο Τσούκαλη.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Θανάσης Παφίλης ορίζει ως ειδικό αγορητή τον Βουλευτή κ. Κατσώτη Χρήστο.
Τέλος, ο Γραμματέας των Ανεξάρτητων Δημοκρατικών Βουλευτών και Βουλευτής Πειραιά κ. Γιάννης Κουράκος ορίζει ως ειδικό αγορητή τον Βουλευτή Φθιώτιδας κ. Νίκο Σταυρογιάννη.
Το λόγο έχει ο εισηγητής της Νέας Δημοκρατίας, κ. Σκρέκας.","ΕΠΙΚΥΡΩΣΗ ΠΡΑΚΤΙΚΩΝ",NA
"124488"," Ευχαριστώ, κύριε Πρόεδρε.
Κυρίες και κύριοι συνάδελφοι, η Ελλάδα, κόντρα σε όσους το επιθυμούσαν, δεν χρεοκόπησε και όχι μόνο δεν χρεοκόπησε, αλλά από την Ελλάδα ξεκίνησε ο νέος Πρόεδρος της Κομισιόν, κ. Γιούνγκερ. Την Ελλάδα είχε σαν πρώτο σταθμό της περιοδείας του, αμέσως μετά την ανάληψη των καθηκόντων του. 
Αυτό αποδεικνύει ότι η χώρα μας, η Ελλάδα, σε μεγάλο βαθμό έχει ανακτήσει την εμπιστοσύνη στο εξωτερικό απέναντι στους εταίρους μας, μια εμπιστοσύνη που χάθηκε όταν οι λάθος επιλογές κάποιων κυβερνώντων στη χώρα από το 1981 και μετά καλλιέργησαν λάθος νοοτροπίες στην κοινωνία μας.
Συγκεκριμένα, αναφέρομαι σε νοοτροπίες του «ωχαδερφισμού», της ήσσονος προσπάθειας, του εύκολου και με κάθε τρόπο –ακόμη και παράνομου- πλουτισμού, του ατομικισμού και της αδιαφορίας για το σύνολο, αλλά και για το κράτος, της αναξιοκρατίας, της ψευτομαγκιάς, του κοντόφθαλμου οφέλους χωρίς καμία αλληλεγγύη για τις επόμενες γενεές, νοοτροπίες που οδήγησαν και σε πνευματική, αλλά και ηθική παρακμή την κοινωνία μας και που γρήγορα έφεραν, δυστυχώς, και την οικονομική παρακμή.
Το αποτέλεσμα; Ακόμα και το 2009, τότε που ίσως υπήρχε έστω και μικρή ακόμη ελπίδα αποφυγής του μεγάλου κακού που ζούμε σήμερα, λίγο πριν το τέλος της εικονικής πραγματικότητος, ο λαός δυστυχώς, κυρίες και κύριοι συνάδελφοι, ψήφισε αυτόν που ακούστηκε πιο αρεστός. 
Και έτσι η Ελλάδα ήρθε κοντά στη χρεοκοπία. Αλλά, δεν χρεοκόπησε γιατί τότε βρέθηκαν οι εταίροι που στήριξαν τις δανειακές ανάγκες της χώρας, ώστε να δοθεί χρόνος και να προσαρμοστεί η ελληνική οικονομία στα νέα δεδομένα. 
Θυμίζω ότι εκείνη τη χρονιά το 2009, το πρωτογενές έλλειμμα της χώρας ήταν περίπου 15 δισεκατομμύρια ευρώ. Μεσολάβησαν τέσσερα χρόνια, μέχρι το 2013, ώστε να καταφέρει το κράτος μας να έχει περισσότερα πρωτογενή έσοδα απ’ ότι έξοδα. Και στα τέσσερα αυτά χρόνια, κυρίες και κύριοι συνάδελφοι, κάποιοι δάνειζαν και με το δανεισμό κάλυπταν τα ελλείματα. 
Φανταστείτε, λοιπόν, τι θα είχε συμβεί αν δεν ανήκαμε στην ευρωπαϊκή οικογένεια, αν αναγκάζονταν η ελληνική οικονομία να προσαρμοστεί δημοσιονομικά σε μία μόλις χρονιά. Φαντάζεστε, κύριοι συνάδελφοι του ΣΥΡΙΖΑ, πόσο πιο σκληρή και πόσο πιο τρομερή θα ήταν η πραγματικότητα μιας Ελλάδας ανίσχυρης, έρμαιο των διεθνών κερδοσκόπων, με διαλυμένη και μη ανταγωνιστική οικονομία; Μήπως σας θυμίζει τίποτα αυτό, κυρίες και κύριοι συνάδελφοι του ΣΥΡΙΖΑ;","ΚΩΝΣΤΑΝΤΙΝΟΣ ΣΚΡΕΚΑΣ",468
"124489"," Την Αργεντινή.","ΜΑΡΙΑ ΜΠΟΛΑΡΗ",347
"124490"," Η Αργεντινή, όπως είπατε κυρία συνάδελφε, δυστυχώς, χρεοκοπεί ξανά για δεύτερη χρονιά μέσα σε μόλις δεκατρία χρόνια, έστω και αν το κάνει επιλεκτικά. Αυτό δημιουργεί ερωτήματα, κυρίες και κύριοι συνάδελφοι, που απαιτούν απαντήσεις και συνδέονται στενά με το παρόν πολυνομοσχέδιο που καταθέτει η Κυβέρνηση σήμερα.
 Δεν θα μείνω στη φράση, κυρίες και κύριοι συνάδελφοι, «μακάρι να ήμασταν Αργεντινή» που με παρρησία βροντοφώναξε ο Αρχηγός της Αξιωματικής Αντιπολίτευσης στην Ολομέλεια της Εθνικής Αντιπροσωπείας εδώ, σε αυτήν την Αίθουσα, κ. Τσίπρας. Είμαι βέβαιος ότι το έχει μετανιώσει πικρά ο κ. Τσίπρας, καθώς απ’ ό,τι φαίνεται θα την ακούει συχνά αυτήν τη φράση στον πολιτικό του βίο. Μάλλον θα εύχεται να μην την είχε πει ποτέ. Δεν θα μείνω, λοιπόν, στην ατυχή αυτή φράση, αλλά θα αναφέρω κάποια στοιχεία και θα μας κάνω να προβληματιστούμε. 
Ας μην βιαστεί ο αξιότιμος συνάδελφος και σεβαστός καθηγητής κ. Σταθάκης να μας πει ότι δεν παρακολουθούσαμε τις διαλέξεις του το 2001 και άρα δεν γνωρίζουμε. Είναι σεβαστή η γνώση του. Θα του απαντήσω ότι, όσο εκείνος έκανε διαλέξεις στην αίθουσα του πανεπιστημίου, προσωπικά είχα δημιουργήσει επιχειρηματικές σχέσεις με εταιρεία της Αργεντινής, η οποία πτώχευσε λίγο μετά τη χρεοκοπία της χώρας. Και θα απαντήσω ότι έζησα από πολύ κοντά το δράμα και της χώρας και αυτών των ανθρώπων και σας λέω ότι δεν μοιάζει με τίποτα αυτό που περνάμε σήμερα στη χώρα με αυτό που περνούσαν τότε αυτοί οι άνθρωποι και συνεχίζουν, δυστυχώς, να το περνούν ακόμα και σήμερα, δεκατρία χρόνια μετά. 
Στην πτώχευση, λοιπόν, του 2009 η Αργεντινή κήρυξε στάση πληρωμών με συνολικό χρέος περίπου 100 δισεκατομμύρια ευρώ. Να θυμίσω ότι το 2009 η Ελλάδα είχε συνολικό εξωτερικό χρέος τρεις φορές παραπάνω, δηλαδή 300 δισεκατομμύρια ευρώ. Επίσης, η Αργεντινή είναι μία χώρα με ενεργό πληθυσμό περίπου 17 εκατομμυρίων ανθρώπων –η Ελλάδα έχει μόλις 4,9 εκατομμύρια ενεργό πληθυσμό- και με εξαγωγές σε πετρέλαιο, σε κρέας, σε σόγια, σε αγροτικά προϊόντα και σε φυσικό αέριο συνολικής αξίας περίπου 64 δισεκατομμυρίων ευρώ, ενώ –να θυμίσω- η Ελλάδα έχει εξαγωγές μόλις 18 δισεκατομμύρια ευρώ. Παρ’ όλα αυτά φαίνεται ότι αυτή η χώρα επέλεξε την επιλεκτική χρεοκοπία για μόλις 1,5 δισεκατομμύριο ευρώ. 
Το ερώτημα, κύριε συνάδελφε του ΣΥΡΙΖΑ, δεν αφορά το λόγο μόνο για τον οποίο βρίσκεται σε καθεστώς επιλεκτικής χρεοκοπίας. Το ερώτημα είναι το εξής: Γιατί δεκατρία χρόνια μετά από εκείνη την πρώτη πτώχευση κι ενώ κούρεψαν περίπου το 70% του τότε εξωτερικού χρέους, ενώ είχαν δικό τους εθνικό νόμισμα ελεύθερο στις συναλλαγματικές διακυμάνσεις με τα παραγωγικά χαρακτηριστικά που προανέφερα –πολύ καλύτερα απ’ αυτά της Ελλάδας- έχουν σήμερα πραγματικό πληθωρισμό που φτάνει το 40%; Αυτό σημαίνει ότι περίπου σε τρία με τέσσερα χρόνια εξανεμίζονται και μηδενίζονται και οι μισθοί και οι συντάξεις και οι αποδοχές των πολιτών τους.
Γιατί η κοινωνική ανισότητα διευρύνεται μετά από οχτώ χρόνια συνεχούς ανάπτυξης της Αργεντινής; Το γνωρίζετε ότι η μεσαία τάξη της Αργεντινής έχει μέσο ετήσιο εισόδημα λιγότερο από ότι έχει η χαμηλή τάξη της Ελλάδος, την οποία εμείς προσπαθούμε να βοηθήσουμε και να ανεβάσουμε; 
Γιατί συμβαίνουν αυτά τα δυσάρεστα στον περήφανο λαό της Αργεντινής, αξιότιμοι συνάδελφοι του ΣΥΡΙΖΑ; Η απάντηση είναι απλή. Διότι δεν έλυσαν τα χρόνια δομικά προβλήματα της οικονομίας τους, αυτά τα οποία οφείλονταν στην πρώτη εκείνη χρεοκοπία, δεκατρία χρόνια πριν. Αυτά τα προβλήματα τα οποία η παρούσα Κυβέρνηση προσπαθεί να λύσει εδώ στη χώρα μας, για να μην γίνουμε και εμείς Αργεντινή. 
Δεν λύνονται τα προβλήματα, κυρίες και κύριοι Βουλευτές ούτε με μονομερείς διαγραφές χρέους ούτε με ανέξοδες υποσχέσεις για «σεισάχθεια», για διαγραφές των δανειακών υποχρεώσεων των πολιτών και των επιχειρήσεων ούτε με επανακρατικοποιήσεις του ΟΤΕ, του λιμανιού του Πειραιά, της Ολυμπιακής κ.α., ούτε με παχιά λόγια περί επαναφοράς των συντάξεων στα προ κρίσης επίπεδα και αυξήσεις μισθών ή ακόμη και μείωση ή και ταυτόχρονη κατάργηση της φορολογίας. Αυτές οι συμπεριφορές, κυρίες και κύριοι συνάδελφοι, είναι πολύ επικίνδυνες και για τη χώρα και για τους πολίτες. 
Ούτε η ακροαριστερή ούτε η ακροδεξιά δημαγωγία μπορούν να προσφέρουν ρεαλιστική και βιώσιμη λύση στη χώρα και στο λαό. Αντίθετα, χαϊδεύουν αυτιά, αποπροσανατολίζουν τους πολίτες, καλλιεργούν αυταπάτες. Έρχονται, όμως, δυστυχώς ή ευτυχώς, τα παραδείγματα από τη διεθνή εμπειρία και επαναφέρουν τους δημαγωγούς στην πραγματικότητα, μια πραγματικότητα που είναι ότι για να ξεπεράσει η χώρα την κρίση, για να δημιουργηθούν νέες θέσεις εργασίας, για να αυξηθούν τα εισοδήματα των πολιτών, για να διασφαλιστεί η βιωσιμότητα των ασφαλιστικών ταμείων και για τις επόμενες γενεές, για να οργανωθεί το κράτος και το δημόσιο ώστε να προσφέρουν σωστές υπηρεσίες στον Έλληνα πολίτη, αυτές για τις οποίες πληρώνει σκληρά με αίμα και ιδρώτα, θα πρέπει το κράτος μας να οργανωθεί. 
Θα πρέπει να κάνουμε, κυρίες και κύριοι συνάδελφοι, αυτά που δεν έγιναν ίσως από συστάσεως του ελληνικού κράτους, δηλαδή να οργανώσουμε το κράτος μας, να προχωρήσουμε στην ισορροπημένη αξιοποίηση της δημόσιας περιουσίας που κάθεται ανεκμετάλλευτη και καθημαγμένη από τους επιτήδειους, να νοικοκυρέψουμε τα οικονομικά μας και να εξαλείψουμε τη διαφθορά, ώστε επιτέλους ο Έλληνας πολίτης να αποκτήσει ξανά την πεποίθηση και την εμπιστοσύνη ότι ζει σε ένα κράτος δικαίου.
Είναι δυστύχημα, κυρίες και κύριοι συνάδελφοι, που αυτή την τόσο κρίσιμη στιγμή που η χώρα διέρχεται μια τεράστια δυσκολία να έχουμε μια Αξιωματική Αντιπολίτευση και μια Αντιπολίτευση που επιμένει σε μια δημαγωγική ρητορεία, χωρίς να προσέρχονται με σύνεση να συζητήσουν τα νομοσχέδια που καταθέτει η Κυβέρνηση. 
Δεν έχετε συμφωνήσει σε τίποτα, κυρίες και κύριοι συνάδελφοι, της Αντιπολίτευσης μέχρι τώρα ούτε με τους νόμους για την προστασία της πρώτης κατοικίας των δανειοληπτών ούτε για τη μείωση των φαρμάκων από τις φαρμακοβιομηχανίες ούτε για την κατασκευή του αγωγού φυσικού αερίου TAP, που θα φέρει ανάπτυξη, που θα δημιουργήσει περίπου 12.000 θέσεις εργασίας, που θα αναδείξει το γεωπολιτικό ρόλο της χώρας, που θα καταστήσει την Ελλάδα ξανά ενεργειακό κόμβο στην ευρύτερη περιοχή, τώρα ιδιαίτερα που φαίνεται πόση ανάγκη υπάρχει με τα προβλήματα της Ουκρανίας.
Με το παρόν νομοσχέδιο, κυρίες και κύριοι συνάδελφοι, εισάγονται διατάξεις στις οποίες θα έπρεπε να συμφωνούμε όλοι οι Βουλευτές, από όλα τα κόμματα, από όλες τις παρατάξεις, πέρα και πάνω από χρώματα. 
Στο πρώτο μέρος του νομοσχεδίου περιλαμβάνονται διατάξεις του Υπουργείου Οικονομικών που αφορούν το Φορολογικό Κώδικα, θέματα οργανωτικής δομής του Υπουργείου, ενώ εκσυγχρονίζεται η νομοθεσία που αφορά τη λειτουργία της Επιτροπής Κεφαλαιαγοράς.
Στο δεύτερο μέρος, το οποίο αποτελεί και το μεγαλύτερο τμήμα του παρόντος νομοσχεδίου, περιγράφεται η σοβαρότατη μεταρρυθμιστική προσπάθεια που επιχειρείται από το Υπουργείο Ανάπτυξης και την Κυβέρνηση για τον εκσυγχρονισμό επιτέλους της νομοθεσίας περί των δημόσιων συμβάσεων, δημόσιων συμβάσεων για δημόσια έργα, προμήθειες και υπηρεσίες. 
Είναι γνωστό σε όλους, κυρίες και κύριοι συνάδελφοι, ότι ο τρόπος με τον οποίο σήμερα προγραμματίζονται και υλοποιούνται οι δημόσιες συμβάσεις είναι γεμάτος παθογένειες, που έχουν οδηγήσει διαχρονικά σε κατασπατάληση και κοινοτικών, αλλά και εθνικών πόρων. Η διαφθορά και η αδιαφάνεια, που αποτελούν ενδημικό φαινόμενο στον χώρο των προμηθειών, και του στενού, αλλά και του ευρύτερου δημόσιου τομέα, των ΟΤΑ και των ΔΕΚΟ, έχουν στοιχίσει πιθανότατα πολλά δισεκατομμύρια ευρώ στον σκληρά φορολογούμενο Έλληνα πολίτη, αυξάνοντας έτσι και το χρέος της χώρας, αλλά παράλληλα στερώντας αναγκαίους πόρους που θα μπορούσαν να χρησιμοποιηθούν για επιπλέον δημόσιες και ιδιωτικές επενδύσεις και να τονώσουν την ανάπτυξη. Με αυτή τη μεταρρυθμιστική προσπάθεια, λοιπόν, η Κυβέρνηση επιδιώκει να εξαλείψει και να εκμηδενίσει ό,τι κακό και ό,τι σάπιο λυμαίνεται αυτόν τον χώρο σήμερα. 
Στο τρίτο μέρος του νομοσχεδίου, περιλαμβάνονται διατάξεις του Υπουργείου Διοικητικής Μεταρρύθμισης και Ηλεκτρονικής Διακυβέρνησης, με τις οποίες μειώνονται τα διοικητικά βάρη σε δεκατρείς τομείς της οικονομίας και θα αναφερθώ σε αυτά λεπτομερέστερα στην επί των άρθρων συζήτηση. 
Το τέταρτο μέρος αναφέρεται σε διατάξεις που αφορούν τα ταμεία επικουρικής ασφάλισης και πρόνοιας απασχολουμένων στα Σώματα Ασφαλείας. 
Στο πέμπτο μέρος περιλαμβάνεται διάταξη για τα ανταποδοτικά τέλη του Υπουργείου Περιβάλλοντος, Ενέργειας και Κλιματικής Αλλαγής. 
Τέλος, στο έκτο και τελευταίο μέρος περιλαμβάνονται ρυθμίσεις που αφορούν το «πόθεν έσχες» δημόσιων λειτουργών, αλλά και προσώπων δημόσιου ενδιαφέροντος, πάντα με στόχο τη διαφάνεια και την εξάλειψη της διαφθοράς στον δημόσιο βίο. 
Κυρίες και κύριοι συνάδελφοι, όπως θα διαπιστώσετε και κατά τη διάρκεια της επί των άρθρων συζήτησης, το σχέδιο νόμου που έχει εισάγει προς συζήτηση η Κυβέρνηση περιλαμβάνει μέτρα εκσυγχρονισμού του κράτους και μέτρα για την πάταξη της διαφθοράς, για την εξάλειψη των μπαταχτσήδων και αυτών που επί δεκαετίες είχαν παραβατική συμπεριφορά εις βάρος των συμπολιτών τους. Είναι αλήθεια ότι τα μέτρα που περιλαμβάνονται στο παρόν σχέδιο νόμου είναι όντως προαπαιτούμενα για τη διαπραγμάτευση του Σεπτεμβρίου με την τρόικα. 
Είναι όμως κρίμα, κυρίες και κύριοι Βουλευτές, κάποιοι άλλοι να επιβάλλουν αυτά τα μέτρα, αυτά τα οποία οφείλαμε και οφείλουμε εμείς ως πολιτικοί να λάβουμε για τη χώρα. Δεν είναι, λοιπόν, μόνο προαπαιτούμενα, κυρίες και κύριοι συνάδελφοι, είναι και απαιτούμενα για τον λαό και για το καλό της χώρας. 
Σας καλώ, λοιπόν, αυτή τη φορά, κυρίες και κύριοι συνάδελφοι της Αντιπολίτευσης, να μην υποκύψετε στον λαϊκισμό ούτε στη δημαγωγία, να μην καλύψετε με τις πράξεις σας το παλιό και το σάπιο, το οποίο πρέπει να ξεπλυθεί και να ξεριζωθεί από αυτή τη χώρα, αλλά να βοηθήσετε με προτάσεις, εποικοδομητικά, στηρίζοντας το παρόν νομοσχέδιο. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΣΚΡΕΚΑΣ",468
"124491"," Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Αγροτικής Ανάπτυξης και Τροφίμων: «Ανάπτυξη Υδατοκαλλιεργειών». 
Κυρίες και κύριοι συνάδελφοι, η Πανελλήνιος Ομοσπονδία Αποστράτων Αξιωματικών Σωμάτων Ασφαλείας καταθέτει ψήφισμα με το οποίο εκφράζει την αντίθεσή της στην ψήφιση του σχεδίου νόμου του Υπουργείου Οικονομικών «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις» και ειδικότερα σε σχέση με την προοπτική ένταξης του Ταμείου Επικουρικής Ασφάλισης και Πρόνοιας Απασχολουμένων στα Σώματα Ασφαλείας (ΤΕΑΠΑΣΑ) στο Ενιαίο Ταμείο Επικουρικής Ασφάλισης (ΕΤΕΑΕ) ή σε ιδιωτική ομαδική ασφάλιση. 
Το ψήφισμα κατατίθεται στα Πρακτικά της σημερινής συνεδρίασης. 
(Το προαναφερθέν ψήφισμα έχει ως εξής:
(Να μπουν οι σελ. 17-18)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124492"," Τον λόγο έχει τώρα ο εισηγητής του ΣΥΡΙΖΑ κ. Σταθάκης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124493"," Αγαπητές και αγαπητοί συνάδελφοι, η εμμονή της Νέας Δημοκρατίας να χρεοκοπεί την Αργεντινή κάθε πρωί είναι εντυπωσιακή. Και λέω «να την χρεοκοπεί κάθε πρωί», διότι είναι η μοναδική Κυβέρνηση σε αυτόν τον μάταιο κόσμο η οποία εμφανίζεται περιχαρής για τις περιπέτειες που προκάλεσε στην Αργεντινή.","ΓΕΩΡΓΙΟΣ ΣΤΑΘΑΚΗΣ",474
"124494"," Μόνο εσείς είπατε «μακάρι να ήμασταν Αργεντινή».","ΚΩΝΣΤΑΝΤΙΝΟΣ ΣΚΡΕΚΑΣ",468
"124495"," Και η Αργεντινή, κατά πάσα πιθανότητα, αγαπητέ κύριε συνάδελφε, δεν θα χρεοκοπήσει για δεύτερη φορά, για το 1,5 δισεκατομμύριο που υπονοήσατε. Η εμμονή, όμως, της Νέας Δημοκρατίας εγείρει ερωτήματα. Γιατί μόνο αυτή η Κυβέρνηση, σε όλον τον κόσμο, κάθε πρωί βγαίνει και κουνάει τη σημαία της Αργεντινής: «Ζήτω η χρεοκοπία της Αργεντινής»; Το έκανε η αμερικανική κυβέρνηση; Κάθε άλλο. Ίσα-ίσα που είπε ότι θα πρέπει να βρεθεί μία λύση. 
Το έκαναν οι εκατό κορυφαίοι οικονομολόγοι του πλανήτη μας, μαζί και τα μισά Νόμπελ περιλαμβανόμενα της τελευταίας δεκαπενταετίας; Ζήτησαν κατεπειγόντως οι εκατό κορυφαίοι οικονομολόγοι από το Κογκρέσο και την Ομοσπονδιακή Κυβέρνηση να ψηφίσουν νόμο που να απαγορεύει σε μεμονωμένους δικαστές να παίρνουν τέτοιου τύπου αποφάσεις. Το έκαναν μήπως οι αγορές; Βγήκαν και κουνούσαν τα σημαιάκια «ζήτω, χρεοκοπεί η Αργεντινή»; Οι τρεις μεγαλύτερες αμερικάνικες τράπεζες και η μία γερμανική, προσφέρθηκαν να αγοράσουν το 1,5 δισεκατομμύριο από τον κ. Σίνγκερ και να κλείσει το θέμα.
Γιατί πανηγυρίζει με τέτοια μανία η Νέα Δημοκρατία για την Αργεντινή; Η απάντησή μου είναι πολύ απλή. Γιατί δεν της αρέσει ούτε η ιστορία της Αργεντινής ούτε η ιστορία η δική μας, η πρόσφατη.
Γι’ αυτό και χαίρομαι που σήμερα δεν αμφισβήτησε κανένα από τα γεγονότα που παρέθεσα επί μακρόν στην Επιτροπή Ανάπτυξης για την Αργεντινή. Δεν αμφισβήτησε ο κ. Σκρέκας ότι πριν από το 2001 η Αργεντινή ήταν σε πρόγραμμα του ΔΝΤ, από το 1995 έως το 2001. Ότι την Αργεντινή τη χρεοκόπησε το ΔΝΤ και δεν χρεοκόπησε από μόνη της. Και τη χρεοκόπησε, όταν τράβηξε την πρίζα της χρηματοδότησης το 2001. Δεν αμφισβήτησε καθόλου ότι η Αργεντινή, μετά το 2001, ανέκαμψε. Το 2005 είχε επανέλθει στα επίπεδα που ήταν το 1998. Δεν αμφισβήτησε καθόλου το γεγονός ότι έκανε ρύθμιση των χρεών της το 2005 και το 2010 και, αν ισχύει ο κανόνας της αμνησίας των αγορών, λογικά το ’14 θα επανερχόταν στις αγορές.
Άρα, η παραποίηση της ιστορίας αυτής, επαναλαμβάνω, και η εμμονή της Νέας Δημοκρατίας έχει να κάνει με την προσπάθειά της να αποκρύψει τη δεύτερη πτυχή του προβλήματος, το ελληνικό πρόγραμμα.
Από το 2010 μέχρι σήμερα, αγαπητοί συνάδελφοι, εφαρμόζουμε ένα πρόγραμμα δημοσιονομικής προσαρμογής, το πιο βίαιο πρόγραμμα δημοσιονομικής προσαρμογής που έχει εφαρμοστεί σε δυτική οικονομία εν καιρώ ειρήνης. Δεκαπέντε μονάδες του ΑΕΠ δημοσιονομική προσαρμογή, βίαιη, απότομη.
Δεύτερον, έχουμε ένα πρόγραμμα βίαιου νεοφιλελευθερισμού, αναφορικά με κρίσιμα θέματα, με τη διάλυση των εργασιακών σχέσεων, τη μείωση των μισθών στο δημόσιο τομέα, κατά 40%, στον ιδιωτικό, κατά 17% κ.ο.κ. και ένα πρόγραμμα μεταρρυθμίσεων, μέρος του οποίου είναι και το σημερινό, που θεωρεί ότι η ελληνική οικονομία πάσχει από παθογένειες ασύλληπτες, τις οποίες θα θεραπεύσει η αποδέσμευση και η φιλελευθεροποίηση της οικονομίας, δηλαδή, με απλά λόγια, η εγκατάλειψη οποιουδήποτε θεσμικού εμποδίου θεωρείται ότι υπάρχει στη χώρα μας για μια σειρά από θέματα.
Τα αποτελέσματα του ελληνικού προγράμματος είναι δραματικά και επιτρέψτε μου να πω, τα τρία θέματα τα οποία υποτίθεται ότι αντιμετώπισε η τεράστια αυτή ροή πόρων και τα οποία δεν έχουν αντιμετωπιστεί.
Θέμα πρώτο: Μετά από τέσσερα χρόνια και εφόσον έχουν δοθεί στη χώρα –το υπογραμμίζω- 240 δισεκατομμύρια για την αναχρηματοδότηση του δημόσιου χρέους, ρωτάω τον εισηγητή της Πλειοψηφίας, είναι βιώσιμο το ελληνικό χρέος μετά από τη ροή 240 δισεκατομμυρίων;","ΓΕΩΡΓΙΟΣ ΣΤΑΘΑΚΗΣ",474
"124496"," Εσείς τι λέτε;","ΚΩΝΣΤΑΝΤΙΝΟΣ ΣΚΡΕΚΑΣ",468
"124497"," Δεύτερον, έχουν δοθεί στις τράπεζες 29 δισεκατομμύρια επί Καραμανλή και άλλα 50 δισεκατομμύρια επί ανακεφαλαιοποίησης των τραπεζών, σύνολο 79 δισεκατομμύρια. Σας ρωτάω: Ειλικρινά, είναι βιώσιμες αυτή τη στιγμή οι ελληνικές τράπεζες;","ΓΕΩΡΓΙΟΣ ΣΤΑΘΑΚΗΣ",474
"124498"," Εσείς τι λέτε;","ΚΩΝΣΤΑΝΤΙΝΟΣ ΣΚΡΕΚΑΣ",468
"124499"," Τρίτον, εφαρμόσατε ένα πρόγραμμα δημοσιονομικής προσαρμογής και ο κ. Σταϊκούρας θα μας ανακοινώσει και τα τρέχοντα αποτελέσματα του προϋπολογισμού και του νέου ισορροπημένου προϋπολογισμού ή του πλεονάσματος. Ρωτάω: Είναι βιώσιμα τα χρέη των Ελλήνων πολιτών προς το ελληνικό δημόσιο;
Άρα, σήμερα τέσσερα χρόνια μετά, έχουμε τρεις αλλεπάλληλες παγίδες, οι οποίες μάλλον δεν δείχνουν ότι ο κόσμος την επόμενη μέρα θα είναι μια Ελλάδα γοργής και ταχείας ανάπτυξης. 
Πρώτον, παραμένουμε εντός της παγίδας του δημόσιου χρέους ως οικονομία στο σύνολό της, παρά τα 240 δισεκατομμύρια, που έχουν δοθεί για την ανακεφαλαιοποίηση. Παραμένουμε με ασταθές το τραπεζικό τοπίο, χωρίς ουσιαστικά αναδιάρθρωση των τραπεζικών δανείων, παρά τα 80 δισεκατομμύρια που έχουμε δαπανήσει για τις τράπεζες και έχουμε μια δημοσιονομική σταθερότητα με ρεκόρ χρεών των Ελλήνων πολιτών προς το ελληνικό δημόσιο.
Τι από αυτά σας συγκινεί; Τι από αυτά σας δίνει την προοπτική ότι η ελληνική οικονομία σώθηκε – έγιναν βεβαίως θυσίες κ.λπ., αλλά τώρα φθάσαμε στο απόλυτο σημείο διεξόδου και μπροστά μας θα έχουμε μόνο ανάπτυξη;
Ας μπούμε και στην ουσία του περί ανάπτυξης λόγου της Κυβέρνησης και του μνημονίου. Το μνημόνιο θεώρησε παραπλανητικά –απ’ ό,τι φαίνεται- ότι η ανάπτυξη θα ερχόταν μέσα από τρία πράγματα: πρώτον, από τις ιδιωτικοποιήσεις, δεύτερον, από τη μείωση του κόστους της εργασίας και τρίτον, από τις θεσμικές αλλαγές. Αν μελετήσετε τη μνημονιακή πολιτική, αυτά τα τρία πράγματα κάνει μεθοδικά, συστηματικά και με επαναλαμβανόμενο τρόπο.
Ας δούμε τις ιδιωτικοποιήσεις. Το έχουμε ξαναπεί εντός της Βουλής. Γιατί οι στόχοι περί ιδιωτικοποιήσεων του μνημονίου κάθε χρόνο μειώνονται; Ξεκίνησαν από 50 δισεκατομμύρια το 2010. Είπαν ότι θα προσελκύσουν 50 δισεκατομμύρια από ιδιωτικοποιήσεις και κατέβηκαν στο 22 στο δεύτερο μνημόνιο. Αφού έχετε αλλάξει τριάντα πέντε προέδρους στο ΤΑΙΠΕΔ, διαπιστώσαμε ότι έχετε προσελκύσει ως έσοδα από ιδιωτικοποιήσεις το μαγικό νούμερο των 2 δισεκατομμυρίων. 
Εδώ, υπάρχουν δύο προβλήματα: Ή αντιστέκεται η Κυβέρνησή σας μανιωδώς στις ιδιωτικοποιήσεις –που δεν υπάρχει Έλληνας πολίτης να το πιστέψει αυτό- ή υπάρχει κάποιο δομικό πρόβλημα. Και το δομικό πρόβλημα υπάρχει. Η Ελλάδα είχε ρεκόρ ιδιωτικοποιήσεων την περίοδο 1995-2008. Ήταν ρεκόρ ευρωπαϊκό, με εξαίρεση την Πορτογαλία. Τα είχαμε ιδιωτικοποιήσει όλα ή σχεδόν όλα: δημόσια έργα, αεροδρόμια, μισό λιμάνι, σύνολο των επιχειρήσεων που είχε το κράτος.
Όταν έρχεται, λοιπόν, τρόικα -και η τρόικα δουλεύει με το γνωστό βιβλίο- και λέει «ιδιωτικοποιήσεις», διαπιστώνει ότι για ιδιωτικοποίηση στην Ελλάδα οι κρατικές επιχειρήσεις ήταν λίγες, πάρα πολύ λίγες. Τις βάλανε, τις ξαναμέτρησαν, δεν είναι πάνω από 15 δισεκατομμύρια και σε αυτές ήταν και ο ΟΠΑΠ και πολλές άλλες και το νερό, το οποίο εύχομαι και ελπίζω να μην αποτολμήσετε στη σύντομη θητεία σας να ιδιωτικοποιήσετε. Πάει το ένα κεφάλαιο. Δεν ήρθε η ανάπτυξη από τις ιδιωτικοποιήσεις.
Δεύτερον, ελλείψει ιδιωτικοποιήσεων, πέσατε μετά μανίας στη δημόσια γη. Ξαφνικά, ανακαλύψαμε ότι η Ελλάδα έχει άπειρα οικόπεδα του δημοσίου ανεκμετάλλευτα κ.ο.κ, γι’ αυτό και μια τραυματική -κατά τη γνώμη μας- νομοθεσία, την οποία επιμένετε να εισάγετε για δάση, αιγιαλούς, ό,τι υπάρχει δεξιά και αριστερά σε μια απέλπιδα προσπάθεια να δημιουργήσετε αυτό που εννοείτε εσείς τουλάχιστον ως εν δυνάμει ανάπτυξη, απέτυχε μέχρι στιγμής. Ευτυχώς!
Και το τρίτο και βασικότερο, είναι οι θεσμικές αλλαγές. Οι θεσμικές αλλαγές, όμως, δεν μπορούν να διορθώσουν τις κακοδαιμονίες που είχε η ελληνική οικονομία και το πολιτικό σύστημα, διότι είναι οι παθογένειες και τα προβλήματα που εσείς είχατε δημιουργήσει. Δεν δημιουργήσαμε εμείς ένα σύστημα σχέσεων δημόσιου και ιδιωτικού τομέα με τα χαρακτηριστικά που είχε. Δεν τα δημιουργήσαμε. Εσείς τα δημιουργήσατε.
Μπορείτε να τα θεραπεύσετε; Νομίζω, πως όχι. Το μνημόνιο δεν μπορεί να θεραπεύσει αυτά τα προβλήματα και κυρίως εσείς δεν μπορείτε να τα θεραπεύσετε, διότι όποιο νόμο και να κοιτάξουμε –και ο σημερινός νόμος είναι απόλυτα χαρακτηριστικός αυτού του πράγματος- είναι ένας νόμος, ένα νομοθετικό πλαίσιο που φτιάχνετε à la carte. Το φτιάχνετε με βάση αιτήματα, πιέσεις, προσλήψεις του προβλήματος από διάφορες ομάδες επιχειρηματικών συμφερόντων. Βρίθει το σημερινό νομοσχέδιο από τέτοιου τύπου ρυθμίσεις. 
Παράδειγμα πρώτο: Φέρνουμε έναν κανονισμό ευρωπαϊκής νομοθεσίας για τις δημόσιες προμήθειες και τις δημόσιες συμβάσεις. Ερχόμαστε, λοιπόν, και κοιτάμε αυτό τον κανονισμό, ο οποίος είναι ένας κανονισμός-πλαίσιο, δηλαδή δεν απαντάει στα ερωτήματα. Χρειάζεται άλλα εκατό προεδρικά διατάγματα, για να γίνει συγκεκριμένη νομοθεσία. Εντούτοις, δεν μπορεί να μην εντυπωσιαστεί κανείς από δύο πράγματα. Γι’ αυτό μιλάω για νομοθεσία à la carte.
Πρώτον, εισάγεται ο νόμος της Ευρωπαϊκής Ένωσης του 2011 και όχι του 2014. Το νόμο του 2014 θεσμικά έχουμε τη δυνατότητα να τον ολοκληρώσουμε μέχρι το 2016, αλλά αυτός ο νόμος έχει δύο επίμαχα θέματα, τα οποία έχουν ενδιαφέρον και θα έπρεπε να τα είχαμε φέρει.
Πρώτον, τις συμβάσεις παραχώρησης τις εξαιρούν από το ενιαίο κανονιστικό πλαίσιο και τις βάζουν χωριστά. Και όχι μόνο τις βάζουν χωριστά, αλλά για πρώτη φορά εισάγουν την έννοια του επιχειρηματικού κινδύνου, που φέρνει ο παραχωρησιούχος.
Στην Ελλάδα, πέρα από τη διάλυση του δημοσίου, έχουμε και ρεκόρ ΣΔΙΤ. Μιλάμε για παγκόσμιο ρεκόρ ΣΔΙΤ. Το υπογραμμίζω αυτό. Συνήθως τα ΣΔΙΤ ανά τον κόσμο είναι 5-7% των δημοσίων έργων. Στην Ελλάδα τα τελευταία χρόνια σχεδόν το σύνολο των έργων γίνονται ως ΣΔΙΤ, με ό,τι συνεπάγεται αυτό.
Επανέρχομαι, όμως, στο νόμο του 2014. Ο νόμος του 2014 εισάγει την έννοια του επιχειρηματικού κινδύνου στα ΣΔΙΤ, δηλαδή ότι εγώ που επενδύω διατρέχω κίνδυνο. Μέχρι στιγμής, τα ελληνικά ΣΔΙΤ είναι 100% δημόσιας εξασφάλισης, μηδέν επιχειρηματικού κινδύνου.
Και με τις τελευταίες αναθεωρήσεις που κάναμε στους αυτοκινητοδρόμους, τι κάναμε κατ’ ουσίαν; Όλον τον επιχειρηματικό κίνδυνο, που εκ των πραγμάτων είχαν οι αυτοκινητόδρομοι και χρεοκόπησαν εν μέσω της κρίσης, τον απορρόφησε στο 100% το δημόσιο. Και όχι μόνο τον απορρόφησε, αλλά είπε ότι μέχρι την ολοκλήρωση των αυτοκινητόδρομων εγγυάται το δημόσιο την πλήρη κάλυψη όποιου προβλήματος εμφανιστεί στο μέλλον. Γι’ αυτό ομιλούμε για à la carte νομοθεσία. Αυτό, λοιπόν, δεν το φέρνει η Κυβέρνηση. Φέρνει τη νομοθεσία του 2011.
Δεύτερον, υπάρχει στη νομοθεσία, στον Κανονισμό του 2011, το θέμα του Τύπου που προέκυψε και το οποίο είναι μείζον. Αυτό, όμως, στον Κανονισμό, στο άρθρο 152, δεν αποτελεί δεσμευτική νομοθεσία. Εσείς το εισάγετε με έναν τρόπο που λέει ότι ουσιαστικά ο επαρχιακός Τύπος θα χάσει τη βασική πηγή εσόδων του, που είναι και η τελευταία πηγή χρημάτων που παίρνει από το «ευρύτερο δημόσιο» -δεν είναι καν από το δημόσιο, γιατί τα πληρώνουν ιδιώτες εργολάβοι- της αναγκαστικής δημοσιοποίησης των δημοσίων έργων. Αυτό είναι à la carte νομοθεσία.
Αυτό συμβαίνει την ίδια στιγμή που στη διπλανή αίθουσα εισάγεται μια νομοθεσία, η οποία είναι άκρως προβληματική και αφορά ως γνωστόν την αλλαγή του νόμου για τα μέσα μαζικής επικοινωνίας.
Θα μπορούσα να αναφέρω κι άλλα παραδείγματα από το σημερινό νομοσχέδιο, αλλά θα δοθεί ο χρόνος να τοποθετηθούμε διεξοδικά αργότερα.
Παράδειγμα τρίτο: Όλο το σύστημα των νομοθετικών ρυθμίσεων που εισάγει η Κυβέρνηση εμφανίζεται ως προαπαιτούμενα της τρόικα. Σας ρωτάω, λοιπόν: ο νόμος για το πολιτικό χρήμα, τον οποίον έχουμε θεσμοθετήσει, έχουμε εξελίξει και τον οποίον αλλάζετε χωρίς κάποιο προφανή λόγο -εμείς θέτουμε διάφορα ερωτήματα που θέσαμε και στην επιτροπή- είναι προαπαιτούμενο της τρόικα αυτή τη στιγμή; Δηλαδή έχετε ένα νόμο κι έρχεται η τρόικα και σας λέει: «Αλλάξτε αυτό, είναι προαπαιτούμενο, για να πάρετε την επόμενη δόση»;
Ή είναι η αφορμή με την οποίαν η Κυβέρνηση, επικαλούμενη την τρόικα και τις δεσμεύσεις, νομοθετεί κατά το δοκούν, ασύστολα, μια σειρά από νόμους, ρυθμίσεις, ιδέες, οι οποίες, επαναλαμβάνω, είναι δική της πρωτοβουλία ή των φίλων με τους οποίους για διάφορους λόγους θέλει να νομοθετεί;
Επαναλαμβάνω, το πρόβλημα δεν το έχει ο ΣΥΡΙΖΑ. Το πρόβλημα δεν είναι τι θα κάνουμε εμείς με μια κατάσταση, την οποίαν εσείς παρουσιάζετε λες και το μνημόνιο τελειώνει, ότι «τέλος η καταστροφή», αύριο βγαίνουμε στο ξέφωτο, ο δρόμος είναι ανθόσπαρτος, αυτή είναι η διέξοδος, η δική μας στρατηγική. 
Το πρόβλημα το έχετε εσείς. Εσείς «τι θα κάνετε χωρίς μνημόνιο»; Μόνο αν το μονιμοποιήσετε.
Ευχαριστώ.
(Χειροκροτήματα από την πτέρυγα του ΣΥΡΙΖΑ)","ΓΕΩΡΓΙΟΣ ΣΤΑΘΑΚΗΣ",474
"124500"," Κι εμείς ευχαριστούμε. 
Το λόγο έχει ο ειδικός αγορητής του ΠΑΣΟΚ κ. Παναγιώτης Ρήγας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124501"," Ευχαριστώ, κύριε Πρόεδρε.
Κυρίες και κύριοι συνάδελφοι, βρισκόμαστε στο τέλος μιας διαδρομής όπου ο καθένας μπορεί να κάνει την αφήγησή του για ό,τι ζήσαμε μέχρι σήμερα και να έχει μια διαφορετική προσέγγιση.
Αυτός, όμως, ο πολιτικός αυτισμός, να έχουμε διανύσει μια διαδρομή τεσσάρων και πλέον χρόνων και κάποιοι να έχουν μείνει στην αφετηρία και να προσπαθούν να συνεισφέρουν επιχειρήματα, τα οποία όλη αυτή η τετραετής διαδρομή απέδειξε ότι ήταν λανθασμένα, είναι μόνο ελληνική ιδιοπροσωπία. Είναι η ιδιοπροσωπία του ελληνικού πολιτικού συστήματος. Είναι μονόλογοι παράλληλοι, οι οποίοι δεν παρεκκλίνουν καθόλου από την αρχική σκέψη.
Ακούσαμε, λοιπόν, να κάνουν συγκρίσεις κάποιοι ανάμεσα στην Ελλάδα και στην Αργεντινή, τις οποίες συγκρίσεις εγώ δεν θέλω να κάνω, γιατί είναι εντελώς εξαντλημένος ο διάλογος και –θα έλεγα- είναι ένας διάλογος, χωρίς καμμία χρησιμότητα πλέον. 
Θα ήθελα, όμως, να θυμίσω τρία πράγματα: Η χώρα μας, έχοντας ενσωματωθεί πλέον στην Ευρωζώνη κι έχοντας ενιαίο νόμισμα, με μοναδικού ύψους έλλειμμα, με μοναδικού ύψους δημόσιο χρέος, με προβληματική ανταγωνιστικότητα βγαίνει έξω από τις αγορές χωρίς να υπάρχει μέχρι εκείνη τη στιγμή κανένα σύστημα διάσωσης, κανένας μηχανισμός στήριξης. Κλήθηκε η χώρα να κολυμπήσει μέσα σε αχαρτογράφητα νερά, για να μπορέσει να σταθεί όρθια και να σωθεί.
Και τότε ακούγαμε από διάφορους: «Λεφτά από την Κίνα», «λεφτά από τον Άρη», «λεφτά από τη Ρωσία», «λεφτά από τα εξακόσια δισεκατομμύρια του Σόρος» και ένα σωρό άλλες ανόητες ιστορίες, που μόνο στην Ελλάδα, εξαιτίας των μύθων που συντηρούμε τόσα χρόνια, έβρισκαν και βρίσκουν ακροατήριο. Όλα αυτά πιστεύω ότι μετά από τέσσερα χρόνια θα έπρεπε τουλάχιστον να είχαν εγκαταλειφθεί.
Η χώρα μας, λοιπόν, με όλα αυτά τα χαρακτηριστικά ακολούθησε ένα πρόγραμμα. Το πρόγραμμα αυτό έχει τεράστια προβλήματα. Το πρόγραμμα αυτό δημιούργησε τεράστια προβλήματα. Ήταν, όμως, ένα πρόγραμμα, το οποίο στηρίχθηκε σε ένα μηχανισμό που φτιάχτηκε εκείνη τη στιγμή. Έβαλε με πρωτοβουλία των Ευρωπαίων το Διεθνές Νομισματικό Ταμείο στην Ευρώπη. Ναι, αυτή είναι η αλήθεια. Δυστυχώς, όμως, δεν υπήρχε κάτι άλλο. Δεν υπήρχε κάτι άλλο! Το μνημόνιο είναι κακό, ανάποδο, προβληματικό, αλλά είναι το μνημόνιο. Δεν υπήρχε τίποτε άλλο για να μπορέσει να υιοθετηθεί και να εφαρμοστεί. 
Από εκεί και έπειτα, κάποιοι κατά καιρούς γίνονται μάντεις ή απλώς κάνουν αυτοεπιβεβαιούμενες προφητείες, δηλαδή ότι το βιοτικό επίπεδο των Ελλήνων έπεσε. Βεβαίως, έπεσε το βιοτικό επίπεδο των Ελλήνων, γιατί έγινε ουσιαστικά σε μια χώρα με κοινό νόμισμα εσωτερική υποτίμηση. Ήταν φυσιολογικό να γίνει αυτό.
Μπορείς να προχωρήσεις στην ανάπτυξη, αν δεν προηγηθεί μια δημοσιονομική προσαρμογή; Αν υπάρχει ένα μοντέλο, το οποίο εσείς θα θέλατε να μας το περιγράψετε, να το ακούσουμε. Πώς θα στηρίξεις την ανάπτυξή σου όταν δεν έχεις χρηματοδότηση; Πώς θα στηριχθεί η ανάπτυξη, αν δεν σταθεροποιηθούν οι τράπεζες;
Όλα αυτά, τα οποία λέτε εσείς είναι πάρα πολύ ωραία λόγια, αλλά έχουν να κάνουν με την «παλαιοημερολογίτικη» Αριστερά, η οποία μονίμως αναφέρεται σε έναν άλλο πλανήτη, προβάλλει περίεργες αντιλήψεις, οι οποίες προφανώς δεν έχουν καμμία εφαρμογή. 
Με όλα αυτά τα στραβά και τα ανάποδα, λοιπόν, η χώρα μας έφτασε σ’ αυτό το σημείο. Τι έχει πετύχει; Έχει πετύχει πολύ σημαντικά πράγματα στο επίπεδο των μακροοικονομικών μεγεθών. Έχει πετύχει σταθεροποίηση των δημοσιονομικών πρωτοφανή, με δημοσιονομικό πλεόνασμα. 
Έχει επιτύχει θετικό πρόσημο για πρώτη φορά μετά από έξι χρόνια και όχι πέντε, κύριε Υπουργέ. Φαίνεται ότι η εισηγητική έκθεση έχει γραφτεί έναν χρόνο πριν. Η Ελλάδα έχει ύφεση εδώ και έξι, για να μην πω εφτά χρόνια. Για πρώτη φορά, λοιπόν, μετά από εφτά χρόνια και όχι πέντε, που λέει η εισηγητική έκθεση, καταφέρνουμε να έχουμε θετικό πρόσημο στην ανάπτυξη.
Επίσης, πάρα πολλά άλλα μεγέθη, όπως αυτό της ανταγωνιστικότητας, έχουν αντιμετωπιστεί θετικά. Πέρασε αυτό στην κοινωνία; Προφανώς, όχι. Όλοι, ακόμη και οι πλέον αδαείς στα οικονομικά, ξέρετε ότι οι μακροοικονομικές εξελίξεις και το θετικό πρόσημο στα μακροοικονομικά μεγέθη δεν περνάει αυτόματα στην καθημερινότητα, στην οικονομία. Χρειάζεται κάποιος χρόνος. 
Αφού, λοιπόν, όλα αυτά έχουν συμβεί, εμείς υποστηρίζουμε ότι η χώρα μας βγαίνει από το μνημόνιο. Όμως, υπάρχουν ακόμα πάρα, μα πάρα πολλά προβλήματα. Υπάρχει ένας δρόμος μακρύς, που πρέπει να διανύσουμε. 
Άκουσα τον εισηγητή του ΣΥΡΙΖΑ να μιλάει για ανθόσπαρτο δρόμο, για λουλούδια. Με συγχωρείτε, αλλά αυτά θα μπορούσαμε να τα λέμε άλλες εποχές, όταν εδώ στην Ελλάδα θεωρούσαμε ότι έχουμε υπογράψει μία σύμβαση με τον Θεό, όπου κάθε χρονιά, χωρίς να καταβάλλεται καμμία προσπάθεια, το επίπεδο των Ελλήνων θα βελτιώνεται. Αυτό μόνο στην Ελλάδα επικρατούσε ως αντίληψη, λες και υπήρχε κάτι που κάθε χρόνο θα βελτίωνε τα οικονομικά μας.
Επειδή, λοιπόν, τέτοιες ιστορίες δεν υπάρχουν πουθενά, παρά μόνο στα παιδικά παραμύθια, δεν είναι ούτε ανθόσπαρτος ο δρόμος ούτε έχουμε βγει οριστικά από την κρίση. Κινδυνεύουμε ανά πάσα στιγμή όχι από τη στρέβλωση της πορείας μας, αλλά γιατί στην Ελλάδα υπάρχει ένα σημαντικό πρόβλημα, που οι περισσότερες χώρες που ήταν στην κρίση, όπως η δική μας, δεν αντιμετώπισαν. Είναι η συμπεριφορά του πολιτικού συστήματος. Αν κινδυνεύει από κάτι η χώρα μας, ακόμη και τώρα, είναι το θέμα της πολιτικής σταθερότητας. Όλοι οι άλλοι κατόρθωσαν να συνεννοηθούν στα ελάχιστα. Κατόρθωσαν να ομολογήσουν ότι βρισκόμαστε μπροστά σε μία κρίση, να την περιγράψουν και με τον έναν ή τον άλλον τρόπο να βρουν έναν κοινό τόπο συνεννόησης, αυτό που στην Ελλάδα δεν κατορθώσαμε, γιατί η κουλτούρα μας είναι ότι δεν έχουμε αντίπαλες πολιτικές αντιλήψεις, αλλά έχουμε εχθρούς. Εδώ, στην Ελλάδα, μονίμως ένας εμφυλιοπολεμικός πολιτικός λόγος πρέπει να κυριαρχεί στις πράξεις μας και στις συμπεριφορές μας. Ε, λοιπόν, αυτό φτάνει να είναι το σοβαρότερο πλέον πρόβλημα που αντιμετωπίζει η χώρα.
Για να βγούμε, λοιπόν, από το μνημόνιο χρειάζεται να βαδίσουμε σταθερά πάνω σε κάποιες επιλογές. Όμως, έστω και καθυστερημένα, οφείλουμε να συνεννοηθούμε σε κάποια πράγματα.
Αν, λοιπόν, ομολογούμε ότι η χώρα μας πρέπει να καταβάλει εθνική προσπάθεια και συνεννόηση για να βγει από το μνημόνιο και να ακολουθήσει τη δική της πορεία, πρέπει να συμφωνήσουμε ότι το όποιο μνημόνιο ή το σύμφωνο συμβίωσης –αν θέλετε- με την πραγματικότητα στο μέλλον πρέπει να είναι ελληνικής ιδιοκτησίας. Αυτό που μας μένει, λοιπόν, τώρα είναι να καθορίσουμε το εθνικό στρατηγικό σχέδιο ανάπτυξης, το οποίο, όμως, θα είναι δικής μας επιλογής, δικής μας εφαρμογής, δικής μας ιδιοκτησίας.
Πώς θα γίνει αυτό; Δεν χρειάζεται επιστροφή στο παλιό μοντέλο ανάπτυξης. Σήμερα, αν υπήρχε ξαφνικά με ένα μαγικό ραβδάκι η ρευστότητα, που λείπει από την οικονομία, αν την αποκαθιστούσαμε και υπήρχε μία πιστωτική επέκταση των τραπεζών και άρχιζε και έπεφτε χρήμα στην αγορά, με τις δομές που έχει η ελληνική οικονομία είναι πάνω από βέβαιο ότι αυτά τα χρήματα θα οδηγούσαν στην ίδια κατάσταση την οποία αφήσαμε με την έναρξη της κρίσης.
Άρα, στο πρώτο που πρέπει να συμφωνήσουμε όλοι μας είναι στο καινούριο μοντέλο ανάπτυξης το οποίο πρέπει να υπηρετήσουμε. Αυτό δεν περιγράφεται με συνθήματα του στυλ: «ένα μοντέλο ανάπτυξης για τον λαό και όχι για τα μονοπώλια». Αυτά τα συνθήματα ήταν οι εύκολες λύσεις του παρελθόντος, στις οποίες όλα τα κόμματα και το δικό μου κόμμα, όχι μόνο υπέκυψε, αλλά και καλλιέργησε.
Εάν, λοιπόν, είναι να συνεχίσουμε περιγράφοντας το μοντέλο ανάπτυξης με γενικές αφηγήσεις και με αποφθέγματα, δεν είναι δυνατόν να μπορέσουμε να πάμε μπροστά.
Το νέο μοντέλο ανάπτυξης, το οποίο οφείλουμε να περιγράψουμε, να προσδιορίσουμε και να ακολουθήσουμε, απαιτεί ταυτόχρονα και πολλά άλλα προαπαιτούμενα, τα οποία όμως είναι δικά μας προαπαιτούμενα. 
Στο σημείο αυτό έρχομαι στο νομοσχέδιο, το οποίο, κύριοι Υπουργοί και κύριοι συνάδελφοι, προσπαθεί να παρέμβει σε ουσιώδη ζητήματα της οικονομίας και του δημόσιου βίου. Παρεμβαίνει στα θέματα της φορολογίας, παρεμβαίνει στα ζητήματα λειτουργίας των δημοσίων συμβάσεων, στα ασφαλιστικά ταμεία, παρεμβαίνει σε ένα σωρό ζητήματα, τα οποία προσπαθεί να ρυθμίσει.
Όμως, κύριε Υπουργέ, κυρίες και κύριοι συνάδελφοι, παρεμβαίνουμε, όπως είπα, με έναν τρόπο εμβαλωματικό, με έναν τρόπο μερικό, με έναν τρόπο αποσπασματικό. Δεν είναι αυτά που θα βελτιώσουν το φορολογικό μας σύστημα. Το ζητούμενο είναι ένα, είναι αυτό που εξαρχής όλοι λέμε: δίκαιο, απλό, σταθερό φορολογικό σύστημα και αποτελεσματικοί φοροεισπρακτικοί μηχανισμοί. Αυτός πρέπει να είναι ο στόχος. Όλα τα άλλα καλά είναι, αλλά για να μην έχουμε σφάλματα σαν και αυτά που διαπιστώνουμε τώρα με τον ειδικό φόρο επί των ακινήτων, θα πρέπει κάποια στιγμή να έχουμε εμπιστοσύνη στους μηχανισμούς, για να μην βρισκόμαστε μπροστά σε φαινόμενα, σαν και αυτά που είδαμε τις ημέρες αυτές, με την φορολόγηση των ακινήτων που έχουν τρελάνει την κοινωνία και στα οποία θα πρέπει να απαντήσουμε χωρίς καμμία καθυστέρηση. Αυτό, λοιπόν, δεν έχει να κάνει με το νομοσχέδιο. Έχει να κάνει όμως με τις ανάγκες που υπάρχουν ακόμα στη λειτουργία της φορολογικής διοίκησης, αλλά και της δημόσιας διοίκησης γενικότερα. Αυτό, κύριε Υπουργέ, πρέπει να το δούμε, χωρίς καθυστέρηση. 
Όσον αφορά τις δημόσιες συμβάσεις, ακούστηκαν παρατηρήσεις από τον κ. Σταθάκη. Κάποιες έχουν βάση. Δεν έχουμε πράγματι συμπεριλάβει μέσα στη ρύθμιση που έχουμε κάνει Οδηγίες της Ευρωπαϊκής Ένωσης του 2014. Καλό είναι να δούμε σε τι αυτές πιθανόν να έρχονται σε σύγκρουση με αυτά που εμείς νομοθετούμε και να τα συμπεριλάβουμε. Εάν δεν προφταίνουμε τώρα, να μην καθυστερήσουμε.
Κάποια άλλα που ειπώθηκαν, όμως, δεν είναι σωστά και δίκαια. Το νομοσχέδιο αυτό, μολονότι έχει ανάγκη δευτερογενούς δικαίου, δηλαδή πράγματι προβλέπει προεδρικά διατάγματα και υπουργικές αποφάσεις, κωδικοποιεί σε έναν σημαντικό βαθμό το δίκαιο των δημοσίων συμβάσεων και πράγματι, εγκαθιστά και εγκαθιδρύει και περισσότερη διαφάνεια και καλύτερη διαχείριση των πόρων και αποτελεσματικότερη υλοποίηση δημοσίων έργων και προμηθειών υπηρεσιών. Είναι, λοιπόν, μία σημαντική κατάκτηση.
Άκουσα, επίσης, ότι στην Ελλάδα έχουμε τα περισσότερα ΣΔΙΤ. Μην μπερδεύουμε τα πράγματα. Άλλο είναι οι συμβάσεις παραχώρησης και άλλο τα ΣΔΙΤ. Τα ΣΔΙΤ είναι μία νέα μορφή συμβάσεων, που μακάρι στην Ελλάδα να είχαν την πρόοδο που θα θέλαμε. Είναι ακόμα σε πολύ πρωτόλειο στάδιο και δεν έχουν προχωρήσει. Οι συμβάσεις παραχώρησης, οι οποίες προηγήθηκαν των ΣΔΙΤ, πράγματι εφαρμόστηκαν στη χώρα μας και θα έλεγα ότι εφαρμόστηκαν σε πολύ μεγάλο βαθμό επιτυχώς, διότι πάρα πολλά από τα δημόσια έργα τα οποία έχουμε ή αναμένεται να έχουμε δεν θα μπορούσαν να γίνουν με δημόσιες επενδύσεις και δεν θα είχαν ολοκληρωθεί. Άρα, δεν είναι οι συμβάσεις παραχώρησης που βλάπτουν. Είναι πολλές φορές ο τρόπος με τον οποίο γίνονται αυτές οι συμβάσεις και πιθανότατα ο τρόπος με τον οποίο υλοποιούνται. 
Όσον αφορά τα ασφαλιστικά ταμεία, έχουμε μία ειδική ρύθμιση που αφορά κατά κύριο λόγο τους ένστολους. Στην κατ’ άρθρον συζήτηση θα μπω στο ζήτημα που αφορά το ασφαλιστικό, γιατί δεν υπάρχει χρόνος. Επαναλαμβάνω, όμως, και πάλι ότι και στον τομέα αυτόν η χώρα μας έχασε μία σημαντική ευκαιρία με τη μεταρρύθμιση που αποπειράθηκε να κάνει ο Γιαννίτσης, γιατί βέβαια τότε δέσμιοι αυτών των ζωτικών μύθων, που επαναλαμβάνω ότι καλλιεργούσαμε όλα αυτά τα χρόνια, είπαμε: «Δεν έχει ανάγκη το ασφαλιστικό μας σύστημα καμμία αλλαγή. Όλα βαίνουν καλώς. Τα πάντα είναι υγιή. Δεν πρέπει να πειράξετε τίποτα. Όλα θα πάνε καλά».
Πριν περάσουν δέκα χρόνια, το σύστημα αυτό κατέρρεε με πολύ μεγάλο θόρυβο. Σήμερα πολλοί επαγγέλλονται ή υποστηρίζουν ότι δεν χρειάζεται να ακουμπήσουμε τίποτα και μας λένε «Θα ακουμπήσετε τα ασφαλιστικά ταμεία, τα επικουρικά ταμεία, τα ταμεία των εφάπαξ; Γιατί πάτε να τα ακουμπήσετε; Μα, αυτά τα διαχειριστήκατε με κακό τρόπο στο παρελθόν». Μα, δεν ωφελεί σε τίποτα να κάνουμε ιστορία. 
Εγώ σας λέω πως, ναι, κάποιοι τα διαχειρίστηκαν με πάρα πολύ κακό τρόπο στο παρελθόν. Σήμερα, αν δεν δούμε την πραγματικότητα, με το να τιμωρήσουμε τους ενόχους –που πράγματι πρέπει να τους τιμωρήσουμε- λύνουμε το πρόβλημα του μέλλοντος; Είμαστε εντάξει τότε με την υποχρέωσή μας να έχουν οι επόμενες γενιές επικουρικές συντάξεις και εφάπαξ; 
Πρέπει, λοιπόν, να δούμε την πραγματικότητα κατάματα και οι αλλαγές που θα κάνουμε να είναι αλλαγές που θα εφαρμόσουν κάποιες γενικές ρήτρες, όπως αυτή της ανταποδοτικότητας, του μηδενικού ελλείμματος και της βιωσιμότητας. Μέσα σ’ αυτές τις αρχές θα πρέπει να δούμε πώς οι ένστολοι –αφορά βέβαια και τους υπαλλήλους της Βουλής- και όλοι θα διασφαλίσουν το δικαίωμά τους να πάρουν εφάπαξ. Αυτό θα πρέπει να το κατοχυρώσουμε με τον καλύτερο δυνατό τρόπο και όχι κτυπώντας πλάτες και χαϊδεύοντας αφτιά. Διότι το «δος ημίν σήμερον» ήταν μια πολιτική την οποία ακολουθήσαμε για πάρα πολλά χρόνια. Ας σχεδιάσουμε επιτέλους μακροπρόθεσμα σ’ αυτή τη χώρα. 
Άρα, στην κατ’ άρθρον συζήτηση εμείς θα κάνουμε τις προτάσεις μας που αφορούν στα ταμεία επικουρικής ασφάλισης και εφάπαξ των ενστόλων και των υπαλλήλων της Βουλής. Ήδη στην επιτροπή τοποθετηθήκαμε. 
Και έρχομαι στο τελευταίο σημείο. Θα κάνω εδώ μια παρένθεση και θα τοποθετηθώ στην επί των άρθρων συζήτηση για το θέμα των δημοσιεύσεων των προκηρύξεων για τις δημόσιες συμβάσεις. Στην Επιτροπή τοποθετηθήκαμε ξεκάθαρα. Είπαμε ότι εμείς θεωρούμε πως η υποχρεωτικότητα πρέπει να παραμείνει. Είναι ελάχιστη η δαπάνη και δεν επιβαρύνει την επιχειρηματικότητα. 
Όλες οι αλλαγές που κάνουμε είναι προς τη βελτίωση του επιχειρηματικού κλίματος. Από τα 393 εκατομμύρια του ΟΑΣΑ, τα 3,9 εκατομμύρια αφορούν τις δημοσιεύσεις στον Τύπο. Επομένως, μιλάμε περί όνου σκιάς σ’ αυτή την αλλαγή. Εμείς θα επιμείνουμε. Θα τοποθετηθούμε πιο αναλυτικά στην αυριανή συνεδρίαση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό μόνο, κύριε Πρόεδρε, τελειώνω. 
Τέλος, θα αναφερθώ στο θέμα του πολιτικού χρήματος και του «πόθεν έσχες». Εμείς καλέσαμε τον Υπουργό να δώσει μια σαφή απάντηση. Το έκανε στην επιτροπή, θα παρακαλούσαμε να το κάνει και σήμερα. Η ρύθμιση για το πολιτικό χρήμα και το «πόθεν έσχες» είναι προαπαιτούμενο, με την έννοια ότι βρίσκονται στο μεσοπρόθεσμο και υπάρχει η υποχρεωτικότητα της προσαρμογής του συγκεκριμένου νόμου. 
Άκουσα προηγουμένως το εξής: «Επειδή το λέει η τρόικα, το αλλάζετε;» Η τρόικα δεν λέει απλώς «αλλάξτε το πολιτικό χρήμα ή το «πόθεν έσχες»», αλλά κάνει συγκεκριμένες παρατηρήσεις. Από τη στιγμή που είναι προαπαιτούμενο, θα πρέπει εδώ να τοποθετηθούμε όλοι επί της ουσίας. 
Κανένας δεν είναι μεγαλύτερος θεματοφύλακας της Δημοκρατίας και της διαφάνειας από τον άλλον. Πιστεύω ότι όλοι εδώ μέσα παλεύουμε για ένα πράγμα, για τη διαφάνεια και την εξυγίανση του πολιτικού συστήματος, αλλά και για να μην υπάρχει σκιά επάνω στο πολιτικό σύστημα από τώρα και στο εξής. 
Τουλάχιστον εγώ προσωπικά, δεν δέχομαι ότι κανένας είναι καλύτερος από εμένα ή τους άλλους συναδέλφους εγγυητής αυτού του μείζονος αγαθού. Επομένως, οι διαφωνίες μας θα πρέπει να είναι επί της ουσίας και γι’ αυτό επί της ουσίας αύριο θα τοποθετηθώ στα ζητήματα που ρυθμίζει το έκτο Κεφάλαιο του νομοσχεδίου και αφορούν στο «πόθεν έσχες». 
Πιστεύω, κλείνοντας, ότι αυτό το νομοθέτημα έχει τα χαρακτηριστικά της αποσπασματικότητας, της βιασύνης, της ανελαστικότητας όσον αφορά τη νομοθέτηση και τη συζήτηση. Από εκεί και πέρα, είναι ένα νομοσχέδιο που βελτιώνει αρκετές ρυθμίσεις που ίσχυαν μέχρι σήμερα. Είναι ένα νομοσχέδιο που, πέρα από το γεγονός ότι δίνει στη χώρα μας τη δυνατότητα να μπορέσει να εισπράξει αυτό που δικαιούται, με βάση την εφαρμογή των συγκεκριμένων προαπαιτούμενων, είναι ένα καλό νομοσχέδιο, το οποίο ζητώ από τους συναδέλφους να το υποστηρίξουν. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΡΗΓΑΣ",443
"124502"," Το λόγο έχει ο ειδικός αγορητής των Ανεξάρτητων Ελλήνων κ. Κωνσταντίνος Δαμαβολίτης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124503"," Ευχαριστώ πολύ, κύριε Πρόεδρε.
Η «αργεντινολαγνεία» που έχει επικρατήσει τις τελευταίες ημέρες στο Κοινοβούλιο πραγματικά είναι πολύ ωραία. Αν, μάλιστα, οι κουβέντες μας εδώ και σε όλον τον κόσμο ήταν άστρα, θα έκαναν ένα υπέροχο αστερισμό πάνω απ’ αυτό το δύστυχο λαό.
Η Αργεντινή χρεοκοπεί για ενάμισι δισεκατομμύρια ευρώ και εμείς για 1,1 δισεκατομμύρια ευρώ έχουμε μία ουσιαστική χρεοκοπία με το προσωπείο μίας υγιούς οικονομίας και μίας σταθερότητας. 
Και εμένα μου αρέσει πάρα πολύ η Λατινική Αμερική, αλλά θα σας πάω λίγο πιο πάνω, στον Ισημερινό. Ο Πρόεδρος του Ισημερινού, όταν έπρεπε να εκτελέσει τις επιταγές της Παγκόσμιας Τράπεζας και του ΔΝΤ, είχε ισχυρή πολιτική βούληση και αρνήθηκε. Ο ίδιος άνθρωπος, για πρώτη φορά στην ιστορία του Ισημερινού, αυτού του μικρού κράτους, εκλέγεται για τρίτη συνεχή φορά και μάλιστα με ένα ποσοστό της τάξεως του 52%. Μιλώ μόνο για την εκλογή, για να καταλάβετε τι απέδωσαν στο λαό οι μεταρρυθμίσεις τις οποίες έκανε και η ισχυρή πολιτική βούληση που είχε, για να διαμορφώσει αυτήν την εκτίμηση και να επανεκλεγεί, βάζοντάς τα πάντα με την αυτοκρατορία, με τη FED.
Στη συγκεκριμένη περίπτωση, το πιο παρακινδυνευμένο είναι να συγκρίνουμε ανόμοια πράγματα, όπως είναι η Αργεντινή με την Ελλάδα, καθώς είναι δύο τελείως διαφορετικά πράγματα. Έχουμε δύο οικοδομήματα με τελείως διαφορετική σύνθεση στη στατικότητα και τη δομή, που επιμένουμε να τα συγκρίνουμε, για να φέρουμε ένα αποτέλεσμα φόβου και απειλής. Όμως, αυτή τη στιγμή, τα χαρακτηριστικά της δικής μας οικονομίας, επειδή τα ζούμε, είναι αυτά που έχει και η Αργεντινή, μόνο που εμείς φοράμε ένα πολύ ωραίο προσωπείο. 
Αυτά τα χαρακτηριστικά τα είδα να αποτυπώνονται σήμερα στις πρωινές εκπομπές της τηλεόρασης με τον ΕΝΦΙΑ. Ομολογουμένως είναι πολύ πιο εύηχο από το «χαράτσι» που έχει τουρκική ηχώ. Ο ΕΝΦΙΑ, λοιπόν, είναι ο καινούργιος φόρος για τα ακίνητα που θα οδηγήσει σταδιακά στη χρέωση και εν συνεχεία στην κατάσχεση. Δεν υπάρχει χειρότερος κατακτητής απ’ αυτόν που φορά την προβιά του επενδυτή. Έτσι θα το βαφτίσουμε μετά. 
Όμως, είναι γεγονός ότι αν έρθετε σε ορεινές περιοχές της Κρήτης και της υπόλοιπης Ελλάδας, θα δείτε ότι δεν μπορείς να σταθείς όρθιος με τα δύο πόδια, αλλά πρέπει να κρατιέσαι. Αυτά, λοιπόν, φορολογείτε και γι’ αυτά πρέπει να κοιταχτείτε στον καθρέφτη. Πρέπει να δείτε λίγο τα χνάρια σας πίσω, τα χνάρια από τις ενέργειές σας, διότι αυτή τη στιγμή ο νόμος έχει κηρυχθεί αντισυνταγματικός –δεν το λέει η Αντιπολίτευση, αλλά ο Δικηγορικός Σύλλογος Κορίνθου που τον έχει βρει αντιφατικό σε τέσσερα άρθρα- επειδή το Σύνταγμα λέει ότι πρέπει να προσφέρεις ανάλογα μ’ αυτό που μπορείς. Λέει, επίσης, ότι δεν μπορείς να φορολογείς κάτι το οποίο δεν αποδίδει.
Έχουμε προχωρήσει, λοιπόν, σ’ αυτή τη φάση. Δουλεύουμε με μαθηματικούς τύπους, με αριθμούς. Έχουμε περάσει στην απόλυτη ψυχρότητα και μας ενδιαφέρει μόνο η ακρίβεια και η συνοχή των αριθμών, αγνοώντας τι γίνεται με τον κόσμο.
Νομίζω ότι στα Υπουργεία σας θα ήταν καλό να ακούτε λίγο Θεοδωράκη, λίγο Μαρκόπουλο, ούτως ώστε το χρώμα της μουσικής που αποτυπώνει τη σύνθεσή μας να περνάει λίγο και να αφήνει μια συμβατικότητα σε αυτό το οποίο νομοθετείτε.
Περνώ τώρα στο νομοσχέδιο. Το νομοσχέδιο ξεκινάει με έναν άδικο τρόπο αντιμετώπισης στο θέμα της αναστολής του ΦΠΑ. Δεν μπορεί αυτός ο οποίος δεν έχει εκδώσει στοιχεία, αυτός ο οποίος έχει εκδώσει ψευδή στοιχεία και αυτός ο οποίος φοροδιαφεύγει να αντιμετωπίζεται με τον ίδιο τρόπο, με την αναστολή του ΦΠΑ ή με την παύση του ΦΠΑ.","ΚΩΝΣΤΑΝΤΙΝΟΣ ΔΑΜΑΒΟΛΙΤΗΣ",118
"124504"," Του ΑΦΜ θέλετε να πείτε.","ΠΑΝΑΓΙΩΤΗΣ ΡΗΓΑΣ",443
"124505"," Του ΑΦΜ, με συγχωρείτε. Ευχαριστώ, κύριε συνάδελφε.
Δεν μπορεί, όμως, να αντιμετωπίζεται με αυτόν τον τρόπο, με τον ίδιο σκληρό τρόπο. 
Αυτή τη στιγμή φοροδιαφεύγει όλη η Ελλάδα. Ας είμαστε πρακτικοί. Και φοροδιαφεύγει όλη η Ελλάδα, διότι αν πάρει το χαρτί και το μολύβι και κάτσει και δει τι πρέπει να αποδώσει, στο τέλος του λογαριασμού βγαίνει το κλείσιμο. Μετά δηλαδή το λογαριασμό πρέπει να πάει και να αγοράσει ένα λουκέτο ωραίο αισθητικά, να το βάλει στο μαγαζί και να πάει στην ουρά που λέγεται ανεργία.
Το Υπουργείο Οικονομικών προσλαμβάνει τετρακόσια καινούργια μέλη που θα επιδοθούν στο κυνήγι της φοροδιαφυγής. 
Είχε η κυριακάτικη «REAL NEWS» ένα άρθρο πολύ αξιόλογο που παρουσίαζε μία μελέτη του Οικονομικού Πανεπιστημίου των Αθηνών και λέει ότι ο κόσμος, επειδή βλέπει τον τρόπο που αντιμετωπίζονται τα φυσικά πρόσωπα και οι επιχειρήσεις μεγάλου πλούτου που δεν τιμωρούνται, θεωρεί ηθική τη φοροδιαφυγή και είναι και θέμα βιωσιμότητας. 
Προσέξτε: Ένας στους δύο πολίτες θεωρεί ότι σε ένα διεφθαρμένο κράτος η φοροδιαφυγή αποτελεί λογική αντίδραση. Πόσοι τιμωρήθηκαν από τη λίστα Λαγκάρντ, από τη λίστα Λουξεμβούργου; Εισπράχθηκαν τα χρεωστούμενα από τη HOCHTIEF; 
Η ίδια έρευνα λέει για τις ελληνικές κυβερνήσεις ότι εννέα στους δέκα αντιμετωπίζουν πιο ευνοϊκά έναν πλούσιο που φοροδιαφεύγει σε σχέση με έναν φτωχό ή έναν μικρομεσαίο.
Αυτή τη στιγμή τριακόσια εβδομήντα επτά εκατομμύρια είναι βεβαιωμένα πρόστιμα σε εταιρείες, σε φυσικά πρόσωπα μεγάλου πλούτου και έχουν εισπραχθεί μόνο τα δεκαεννιά. Γιατί να πάμε στη μεγάλη κλίμακα των μικρών και των μεσαίων; Πόσο νομίζετε ότι θα αντέξει αυτό το βάσανο του κυνηγητού; Αυτή η έρευνα λέει χαρακτηριστικά ότι είναι θέμα βιωσιμότητας. 
Ανοίγει ο δρόμος με μια πολύ ύποπτη διάταξη -θα αναφερθώ και στην επί των άρθρων ομιλία- για τις συναλλαγές τις οποίες έχει να κάνει το ΤΑΙΠΕΔ σε παραμεθόριες περιοχές. Μέχρι πρότινος υπήρχε μια ασφαλιστική δικλίδα που τώρα εδώ βλέπουμε, στο άρθρο 13 συγκεκριμένα, και αίρεται για παραμεθόριες περιοχές.
Με ερώτησή του ο Τέρενς Κουίκ είχε κάνει τεράστιο θέμα για τη μαρίνα της Σάμου, που είναι παραμεθόριος περιοχή και που ήθελαν να την νοικιάσουν Τούρκοι. Τώρα, βλέπουμε ότι σιγά σιγά, με ένα σταδιακό τρόπο, αίρονται οι προστατευτικές δικλίδες και ανοίγει ο δρόμος για τις μεγάλες συναλλαγές.
Και αυτό δεν το λέμε από συνωμοσιολογία, αλλά από αγωνία. Διότι όταν το εργαλείο της Κυβέρνησης που χρησιμοποιείται περισσότερο είναι το ΤΑΙΠΕΔ, του οποίου τα μέλη έχουν το ακαταδίωκτο και εμείς οι Βουλευτές δεν μπορούμε να μπούμε στα πρακτικά και να έχουμε πρόσβαση και έχει πάρει όλα τα φιλέτα και δεν μπορεί κανείς να αντισταθεί σ’ αυτή τη βούληση, αυτό είναι πολύ ύποπτο. 
Στο ίδιο άρθρο έχουμε το Ταμείο Επικουρικής Ασφάλισης των Δημοσίων Υπαλλήλων, όπου εκεί φαίνεται με πόσο ανήθικο τρόπο συμπεριφέρεται το κράτος. Αυτό είπα και στην επιτροπή. Ευτυχώς που η συμπεριφορά σας δεν έχει αντανάκλαση στην κοινωνία, διότι το μόρφωμα που θα έβγαζε αυτό το καθρέπτισμα, θα ήταν ένα ανήθικο και ακανθώδες πράγμα, όπως αυτό που έχετε και συμπεριφέρεστε. Δηλαδή, το Ταμείο το κουρέψαμε. Από 180 εκατομμύρια, πήγε στα 100 εκατομμύρια και τώρα αυτά θέλουν να τους τα δώσουν σε μορφή εφάπαξ με 32% φορολόγηση. Πόση ηθική μπορεί να έχει αυτό το πράγμα; Πόσο σκληρά μπορεί να φερθεί ένα κράτος στον πολίτη; 
Όσον αφορά το δεύτερο μέρος, θα προσπαθήσω να το δω με τα μάτια του ειδικού. Τα συμβούλια, λοιπόν, των τεχνικών εταιρειών και των γραφείων μελετών παρουσίασαν στο δεύτερο μέρος ένα σαθρό μόρφωμα, με πολλές ασάφειες. Μάλιστα, έχουν καταθέσει και τροπολογίες για τη συνέχεια, για να φτάσω στο άρθρο 152, που έχει να κάνει με την κατάργηση της υποχρεωτικότητας των δημοσιεύσεων δημοσίων έργων, ισολογισμών, προκηρύξεων, διακηρύξεων σε επαρχιακές εφημερίδες. 
Αφού, λοιπόν, υποχρεώθηκαν όλες οι επαρχιακές εφημερίδες να προσαρμοστούν στο να πάρουν υποχρεωτικά δύο δημοσιογράφους, στο να πουλάνε υποχρεωτικά επτακόσια πενήντα φύλλα ημερησίως, στο να πάρουν διανομέα, όπως μας ενημερώνει ο πρόεδρος των επαρχιακών επιχειρήσεων, ουσιαστικά τώρα τις κλείνει. Διότι όταν καταργείς την υποχρεωτικότητα της συνδρομής, αυτόματα όλες αυτές οι εφημερίδες κλείνουν. Αυτό δεν είναι τόσο αθώο, γιατί αυτό που παρατηρείται είναι μια σταδιακή κεντροποίηση της εξουσίας, του Τύπου, που επηρεάζει τη μάζα, όσο γίνεται πιο γρήγορα. Μετά τις επαρχιακές εφημερίδες, φαντάζομαι ότι σειρά θα έχουν τα μπλογκ μέχρι να φτάσουμε σε ένα σκληρό πυρήνα που θα είναι στην πρωτεύουσα και θα ελέγχει και θα επηρεάζει τα πάντα. 
Όμως, εδώ έχετε πατήσει νάρκη. Το προειδοποιητικό κλικ έχει ηχήσει και αν συνεχίσετε και δεν αποσύρετε το άρθρο, θα υπάρξει πυροδότηση του μηχανισμού. Διότι δήλωσαν ότι «εμείς, με το χαρτί και το μολύβι, κλείνουμε, αλλά πρώτα θα ρίξουμε την Κυβέρνηση. Αν θέλετε, συνεχίστε». 
Όσον αφορά τώρα τα ασφαλιστικά ταμεία, νομίζω, κύριε Χαϊκάλη, ότι δεν πρέπει να ψάχνετε αλλού για ανίχνευση ταλέντων. Το υποχρεωτικό ταλέντο το οποίο μπορείτε να βρείτε εδώ, ενδεχομένως να βγάλει Χόλυγουντ κάποια στιγμή! Και το λέω αυτό, διότι ακούσαμε με πολλή προσοχή τους εκπροσώπους των αστυνομικών δυνάμεων, των αξιωματικών, της Πυροσβεστικής και μας είπαν ότι έκαναν μια αναλογιστική μελέτη. Ο κ. Ρήγας μας είπε ότι μέχρι πρότινος όλες οι αναλογιστικές μελέτες δεν είχαν ανταπόκριση στην πραγματικότητα, διότι γίνονταν κατά παραγγελία. Εδώ, όμως, η αναλογιστική μελέτη που έκανε το ΤΕΑΠΑΣΑ των ενστόλων, πέρασε από την Εθνική Αναλογιστική Αρχή, ένα δημόσιο φορέα, ο οποίος και την ενέκρινε. Εν συνεχεία, το Μάρτιο –και εδώ είναι η μεγάλη υποκρισία!- ο Υπουργός Εργασίας βάσει αυτή της μελέτης υπέγραψε για να δώσει τα εφάπαξ. Αυτή η μελέτη δε, έλεγε ότι το ταμείο, παρ’ ότι υπέστη 70% κούρεμα, έχει βιωσιμότητα για σαράντα χρόνια. Μετά και όλως παραδόξως, άδεται η φήμη ότι το ταμείο έχει επτά χρόνια ζωής. 
Δεν είναι άδικο γι’ αυτούς τους ανθρώπους που ενώ πλήρωναν τις εισφορές τους τόσα χρόνια και παρ’ ότι το κουρέψατε -και τώρα έρχεστε να κάνετε μάθημα ηθικής και τάξης- να επιβιώνει με αναλογιστική μελέτη, με μαθηματικό τύπο, με ρήτρα μηδενικού ελλείμματος και να του λέτε το Μάρτιο ότι είμαστε «εντάξει» και τώρα ότι πρέπει να συγχωνευτεί; Δεν είναι άδικο αυτό; 
Όμως, το Μάρτιο έπρεπε να γίνει προεργασία, γιατί το Μάιο είχαμε εκλογές. Γιατί δεν το είπατε τότε; 
Θα αναφερθώ λεπτομερώς στην εισήγηση που θα κάνω επί των άρθρων. Το νομοσχέδιο το καταψηφίζουμε. Θέλω να πω ότι έχει όλα τα χαρακτηριστικά μιας παγίδας. Οι πιθανότητες λάθους αυξάνονται, όταν υπάρχει περιμετρική πίεση. Εδώ, λοιπόν, αυτή η περιμετρική πίεση έχει όλα τα χαρακτηριστικά. Το σχέδιο Ανάν είχε δέκα χιλιάδες σελίδες. Το είπα και στην επιτροπή. Σε αυτές τις δέκα χιλιάδες σελίδες είχε δέκα εννέα αντιφατικά σημεία. 
Εδώ μας φέρατε την Παρασκευή εξακόσιες σελίδες αιτιολογική έκθεση για σχέδιο νόμου και άλλες τόσες επεξηγήσεις και επιμέρους αναλύσεις και καλούμαστε μέσα σε τέσσερις μέρες να αποφασίσουμε, να συμμετάσχουμε στις επιτροπές και να ψηφίσουμε. Αυτό είναι χαρακτηριστικό. Συν ότι γίνεται σε μια περίοδο θερινού Τμήματος. 
Ευχαριστώ πολύ. 
(Χειροκροτήματα από την πτέρυγα των ΑΝΕΛ)","ΚΩΝΣΤΑΝΤΙΝΟΣ ΔΑΜΑΒΟΛΙΤΗΣ",118
"124506"," Και εμείς ευχαριστούμε. 
Το λόγο έχει ο συνάδελφος ειδικός αγορητής της Χρυσής Αυγής κ. Ηλίας Παναγιώταρος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124507"," Ευχαριστώ, κύριε Πρόεδρε. 
Με αφορμή ένα περιστατικό που έλαβε χώρα το Σάββατο έξω από το χώρο της Ακρόπολης, όπου μέλη του νόμιμου πολιτικού κόμματος της Χρυσής Αυγής μοίραζαν φυλλάδια στους τουρίστες, για να τους ενημερώσουν για το γεγονός ότι στην Ελλάδα γίνονται πολιτικές διώξεις, είχαμε προσαγωγές των μελών της Χρυσής Αυγής χωρίς να υπάρχει κανένας λόγος, ενώ όταν οι σύντροφοι του ΠΑΜΕ πηγαίνουν στην Ακρόπολη και κρεμούν πανό κ.λπ. δεν τρέχει απολύτως τίποτα. Αυτό ήταν μια πολύ καλή επιβεβαίωση του γεγονότος ότι ασκούνται πολιτικές διώξεις στην πατρίδα μας. 
Επίσης, είχαμε και το αποτέλεσμα των προσαγωγών, ότι από τα δεκάδες άτομα που προσήχθησαν, μία μητέρα δύο ανήλικων τέκνων, διαζευγμένη κρατήθηκε το Σαββατοκύριακο, διότι, όπως είπαν οι υπολογιστές, όφειλε στην εφορία. Τελικά αποδείχθηκε τη Δευτέρα το πρωί στο δικαστήριο ότι δεν όφειλε. Τα χρέη είχαν παραγραφεί. 
Θα διαβάσουμε και κάτι άλλο, έτσι για να θυμόμαστε κάποιες κουβέντες. Αυτό γιατί το λέμε; Η προσωποκράτηση Ελλήνων πολιτών για χρέη προς το δημόσιο είναι παράνομη μετά την κύρωση του ν. 2462 (ΦΕΚ Α΄ 26/2/1997) του Διεθνούς Συμφώνου για τα ατομικά και πολιτικά δικαιώματα που υπογράφηκε και από την Ελλάδα το 1966, αλλά απέκτησε ισχύ το 1997, τριάντα ένα χρόνια μετά. 
Το άρθρο 11 του Συμφώνου αυτού ορίζει ότι κανείς δεν φυλακίζεται αποκλειστικά λόγω της αδυναμίας του να εκπληρώσει συμβατική υποχρέωση, που ισχύει ακόμη και τώρα από το Σύμφωνο, το οποίο όμως με άλλο νόμο το έχετε γράψει στα παλιά σας τα παπούτσια. Από τα παραπάνω, προκύπτει εύκολα ότι η προσωποκράτηση Ελλήνων πολιτών για χρέη προς το δημόσιο είναι παράνομη και ότι πρέπει να καταργηθεί άμεσα. 
Επίσης, άτοπο και εξίσου ακυρωτέο είναι το μέτρο της απαγόρευσης εξόδου από τη χώρα για χρέη προς το δημόσιο. Η εφαρμογή του μέτρου της προσωποκράτησης για χρέη προς το δημόσιο, μόνο σε περιπτώσεις ποσών που υπερβαίνουν ένα όριο, δεν δικαιολογεί τη νομιμότητα της διατήρησης του μέτρου. Εξάλλου, το δημόσιο έχει στη διάθεσή του πλήθος άλλων μέτρων επιδίωξης είσπραξης, κατάσχεση, εκπλειστηριασμό περιουσιακών στοιχείων, προνομιακή θέση μεταξύ των πιστωτών κ.λπ.. 
Το μέτρο της προσωποκράτησης για χρέη προς το δημόσιο έχει καταργηθεί από την κυβέρνηση Μητσοτάκη, αλλά επαναφέρθηκε αργότερα από τις σοσιαλιστικές κυβερνήσεις. Είναι δε, χαρακτηριστικό –και φτάνουμε έτσι στο ζητούμενο- ότι ο τότε Υπουργός Οικονομικών κ. Σαμαράς είχε χαρακτηρίσει το μέτρο σαν σουλτανικής έμπνευσης, εκφράζοντας αυτό που αποτελεί και άποψη κάθε νοήμονα ανθρώπου, ότι η φυλάκιση του οφειλέτη όχι μόνο εξανεμίζει κάθε ενδεχόμενο είσπραξης, αλλά και τον οδηγεί στην οικονομική εξαθλίωση, στην κοινωνική περιθωριοποίηση, πιθανώς δε ακόμα και στην έμμεση φυσική εξόντωση, κάτι που το βλέπουμε τώρα. 
«Είναι γνωστό ότι παρόμοιας οθωμανικής φιλοσοφίας και βαρβαρότητας μέτρο δεν απαντάται πουθενά στον πολιτισμένο κόσμο, αλλά μόνο σε κάποιες τριτοκοσμικές χώρες.» Τάδε έφη Αντώνης Σαμαράς. 
Τώρα τι άλλαξε στην πορεία και έχει γίνει ο πιο στυγνός διώκτης των συμπατριωτών του, τους φυλακίζουν, τους αυτοκτονούν, τους στέλνουν στο εξωτερικό, τους κάνουν άνεργους, τους τρελαίνουν και δεν ξέρω κι εγώ τι άλλο, αυτό είναι ένα άλλο θέμα.
Ακριβώς όπως έγινε και τα προηγούμενα χρόνια με τα προηγούμενα πολυνομοσχέδια, κάθε φορά που έπρεπε να πάρουμε τη δόση μας, να πάρετε μάλλον τη δόση σας –γιατί αφορά εσάς, δεν αφορά εμάς- ψηφίζατε και ένα πολυνομοσχέδιο άρον άρον, εκατοντάδες χιλιάδες σελίδες, μέσα σε μία, δύο, τρεις μέρες, δεν υπήρχε η δυνατότητα ούτε διαβούλευσης ούτε τίποτε απολύτως. Και ήρθαμε και στο τελευταίο πολυνομοσχέδιο, προκειμένου να εισπράξετε, να «πάρετε την τελευταία δόση σας», όπως λέτε, για την ανάπτυξη και τη στήριξη της ελληνικής οικονομίας. Πολύ μεγάλο ερωτηματικό βάζουμε εμείς, διότι δεν πιστεύουμε ότι όλα αυτά γίνονται για την ανάπτυξη και για τη στήριξή της. 
Έμπρακτη στήριξη δείχνετε στα κοράκια των διαφόρων funds, στο Διεθνές Νομισματικό Ταμείο, στους ντόπιους και ξένους μεγαλοτραπεζίτες, στους ντόπιους μεγαλοεργολάβους καναλάρχες, σε αυτούς που σήμερα το πρωί, με κάποια τροπολογία, δρομολογείτε την παραγραφή τεραστίων χρεών τους εις βάρος του ελληνικού λαού, για μια ακόμα φορά, αλλά σίγουρα δεν δείχνετε έμπρακτη στήριξη στην ελληνική οικονομία, στους Έλληνες πολίτες, στον ελληνικό λαό, στην Ελλάδα, στους μικρομεσαίους, στον πρωτογενή τομέα, στους πραγματικούς στυλοβάτες μιας φυσιολογικής, μιας κανονικής και όχι ερμαφρόδιτης οικονομίας.
Και αφού τελειώνουν οι δόσεις, ήρθε και το δημοσίευμα φιλοκυβερνητικού Τύπου που λέει -γιατί όλοι αναρωτιόντουσαν πώς θα παίρνουμε τις επόμενες δόσεις μας- «Φεύγει η τρόικα, αναλαμβάνουν τις μεταρρυθμίσεις οι Έλληνες». Και διαβάζουμε εδώ διάφορες ενδιαφέρουσες πληροφορίες -πώς το φέρνουν έτσι σιγά σιγά μέσα στη ζέστη και μέσα στον καύσωνα- για «χαλάρωση της διεθνούς επιτήρησης»: Αντί για κάθε τρεις μήνες, θα έρχονται κάθε έξι μήνες. Θα γίνει, αλλά πρώτον η Αθήνα θα πρέπει να αποδεχθεί ένα νέο εξαετές πρόγραμμα μεταρρυθμίσεων. Να πώς προετοιμάζουν το έδαφος για τα νέα μνημόνια, για τα 15 δισεκατομμύρια ευρώ κενό που υπάρχουν και θα πρέπει κάπου, κάπως να βρεθούν, γιατί όλα αυτά τα μέτρα στήριξης και ανάπτυξης δεν οδήγησαν απολύτως πουθενά -καμμία ανάπτυξη, καμμίας οικονομίας δεν υπάρχει- με αντάλλαγμα για την ελάφρυνση του χρέους με μέτρα όπως η επιμήκυνση αποπληρωμής και δεύτερον, δεν θα χρειαστεί νέο πακέτο βοήθειας με πρόσθετα δάνεια. Θα το δούμε.
Και συνεχίζουμε. Έχετε το θράσος να μιλάτε για ανάπτυξη και είδαμε μόνο κάποια αποκόμματα εφημερίδων των τελευταίων δύο ημερών. Αυξήθηκαν κατά 71% όσοι ζουν σε καλύβες, παράγκες και στα μαγαζιά τους. Το success story του τουρισμού δεν περιλαμβάνει τους Έλληνες, οι οποίοι είναι παντελώς έξω από αυτό. Υποσχεθήκατε ότι θα διευκολύνετε όλους όσους οφείλουν στον ΟΑΕΕ, στο ΙΚΑ και αλλού για εκατό δόσεις, αλλά απ’ ό,τι φαίνεται, όταν και αν γίνει αυτό το μέτρο, θα πρέπει, δεν μπορούμε να εκφραστούμε κιόλας τι θα πρέπει να δώσουμε προκειμένου να πάρουμε αυτό το μέτρο. 
Επίσης, βλέπω εδώ τα στοιχεία. Έχουν βγει όλα στη φόρα, πώς όλα αυτά τα κοράκια οδήγησαν την πατρίδα μας στο ΔΝΤ με τα στημένα νούμερα, με όλους αυτούς τους τραπεζίτες που τους βλέπουμε να γίνονται Υπουργοί Οικονομικών ο ένας μετά τον άλλον, όλα αυτά τα στελέχη, οι άνθρωποι του Σημίτη τότε που μας έβαλαν στο ευρώ με χαλκευμένα στοιχεία, που κανονικά δεν θα έπρεπε να περάσουμε ούτε από έξω, που μετά όταν ήρθαν οι δύσκολες στιγμές με ψεύτικα στοιχεία της ΕΛΣΤΑΤ, μας έστειλαν στην αγκαλιά του ΔΝΤ, που τόσο πολύ μας αγαπάει και δεν θέλει να μας αποχωριστεί και ψάχνει να βρει άλλους τρόπους. 
Και μιλάτε για ανάπτυξη, όταν το χρέος είναι πολύ μεγαλύτερο απ’ ό,τι ήταν το 2009, όταν η ανεργία έχει κατσικωθεί κοντά στο 30%, με καμμία προοπτική να πέσει. Όσον αφορά τις αυτοκτονίες, αλήθεια, στην Αργεντινή που τόσο πολύ μνημονεύετε, πόσοι έχουν αυτοκτονήσει από τον καιρό της χρεοκοπίας μέχρι τώρα; Υπάρχουν δεκάδες χιλιάδες νέοι που φεύγουν στο εξωτερικό, αυτοί που θα έπρεπε να είναι εδώ και να στήνουν την νέα Ελλάδα, έτσι ώστε να μπορέσουμε να γίνουμε ανταγωνιστικοί όχι μόνο στο εσωτερικό, αλλά και στο εξωτερικό. Πτώση των εξαγωγών για έκτο, έβδομο συνεχιζόμενο μήνα. Ένας βασικός λόγος της πτώσης των εξαγωγών είναι ότι δεν υπάρχει χρηματοδότηση. Αλήθεια, αυτά τα δεκάδες δισεκατομμύρια ευρώ που πήραν οι τράπεζες πού πήγαν και έλεγαν ότι θα τα ρίξουν στην ελεύθερη οικονομία; Πουθενά. Δεν πήγαν στις τσέπες τους ή στις τράπεζες, αλλά σίγουρα δεν πήγαν στον πρωτογενή ή στον δευτερογενή τομέα.
Μας λέγατε να ανοίξουν τα καταστήματα τις Κυριακές, να ανέβει ο τζίρος, να ανέβουν οι πωλήσεις, να ανέβουν όλα. Τίποτα. Χάος, αποτυχία, πτώση όλων των αριθμών για τις Κυριακές, γενικότερα μείωση του λιανεμπορίου για τέταρτη συνεχιζόμενη χρονιά, καταστροφή. Ήλθαν τώρα και τα ΕΝΦΙΑ, ήλθαν και οι φόροι που πρέπει να πληρώσουν οι ελεύθεροι επαγγελματίες που είναι η οριστική «ταφόπλακά» τους και έχετε και απαιτήσεις όλα αυτά να αποπληρωθούν μέσα στους επόμενους τρεις μήνες. Είδαμε την ανάπτυξη με το κλείσιμο όλο και περισσότερων επιχειρήσεων, τη φυγή τους στο εξωτερικό, όπου μπορεί ο καθένας να σταθεί για να επιβιώσει. 
Μας λέγατε σ’ ένα προηγούμενο πολυνομοσχέδιο ότι τελειώνουν οι μειώσεις των συντάξεων και των μισθών, ότι δεν θα ξαναμειωθούν οι συντάξεις και οι μισθοί και το είδαν οι συνταξιούχοι και οι μισθωτοί. Είδαν ακόμα λιγότερα χρήματα αυτό το μήνα με την καινούργια πατέντα. Ούτως ή άλλως, με έμμεσο τρόπο το είχατε προαναγγείλει. Είχαμε αύξηση των κρατήσεων. 
Για τα «κόκκινα» δάνεια πήρατε –λέει- μέτρα. Θα σώσετε τους καταναλωτές. Απ’ όσους έχουν σπίτι θα το πάρετε και ενδεχομένως να επιδοτείτε το ενοίκιο. Σιγά μην επιδοτήσετε και κανένα ενοίκιο. Και το σπίτι θα τους πάρετε και θα τους αναγκάσετε να πληρώνουν το σπίτι που πλήρωναν για μια ζωή και που εσείς με τους δόλιους και φαύλους τρόπους σας το παίρνετε πίσω.
Ποια είναι η ανάπτυξη; Έρχεται μαζί με αυτή τη «φοροτρέλα» που επικρατεί και την υποκρισία σας. Για δεύτερη συνεχή χρονιά, αφού ανεβάσατε «στο Θεό» τον ειδικό φόρο στο πετρέλαιο, κανείς δεν μπόρεσε να πάρει πετρέλαιο για το σπίτι του για να ζεσταθεί. Κάνουν πατέντες. Γίναμε εφάμιλλοι και αντάξιοι τριτοκοσμικών χωρών, όπου ο καθένας καίει ό,τι να’ ναι σε αυτοσχέδιες σόμπες προκειμένου να ζεσταθεί. Ωραία ανάπτυξη για μια ευρωπαϊκή χώρα το 2014! 
Ο κ. Σταϊκούρας είπε ότι το μέτρο είναι παράλογο και ότι κάτι πρέπει να κάνουμε. Και γιατί δεν κάνετε; Υπουργός είστε. Αν δεν μπορείτε εσείς, ποιος θα το κάνει; Συγγνώμη, ξεχάσαμε. Δεν είσαστε ακριβώς Υπουργός. Είστε υπάλληλος της τρόικας, του ΔΝΤ και όλων των υπολοίπων που σας λένε τι να κάνετε και τι να μην κάνετε. Είναι πάρα πολύ απλό. 
Είδαμε και την υποκρισία Βουλευτών της Πλειοψηφίας που κάνουν ερωτήσεις ή ακόμα και επερωτήσεις στην Κυβέρνηση σχετικά με τη μείωση αυτού του φόρου. Μα, εσείς τον ψηφίσατε. Τώρα κάνετε ερωτήσεις και επερωτήσεις για να τον μειώσετε; 
Είδαμε και την υποκρισία αυτών που ψήφισαν να απολυθούν και οι καθαρίστριες μαζί με εκατοντάδες χιλιάδες Έλληνες και τώρα συμπαρίστασθε με διάφορους τρόπους. Κάποιοι φόρεσαν και το γάντι και πήγαν σε κάποιες συναυλίες. Τέλος πάντων. Συναυλίες θα έπρεπε να γίνουν για το υπόλοιπο ενάμισι εκατομμύριο Ελλήνων που δεν έχουν δουλειά. 
Είδαμε την ανάπτυξη, αφού στα θερινά Τμήματα δώσατε τη μισή ΔΕΗ, το καλό κομμάτι και φυσικά οι αντάρτες που δεν θα το ψήφιζαν, δεν ήταν στο συγκεκριμένο θερινό Τμήμα -είναι αυτονόητο, σιγά μην ήταν- για να είναι δικαιολογημένοι στις περιοχές τους, στις εκλογικές τους ιδιαίτερες πατρίδες.
Συγχρόνως, έχουμε και αυξήσεις στη ΔΕΗ. Θα μειωθούν –λέει- τα τιμολόγια σε κάποιες κατηγορίες πολιτών και θα αυξηθούν σε κάποιες άλλες. Αφού έγινε η στατιστική, θα αυξηθούν τα τιμολόγια σε πάνω από 75% των καταναλωτών και θα μειωθούν σε λιγότερο από 25%. 
Όσο για τον εμπαιγμό των στρατιωτικών, εντάξει, τι να σας πούμε; Προεκλογικά στις ευρωεκλογές τούς λέγατε διάφορα, τους τάξατε πεντακοσάρικα. Αλήθεια, θα θέλαμε να δούμε κάποιο χαρτί με το πόσοι πήραν αυτό το περιβόητο πεντακοσάρικο. Κάποιοι μας έστειλαν κάποια χαρτιά. Ένας πήρε 87 ευρώ, αλλά συγχρόνως οι κρατήσεις του ήταν πολύ περισσότερες, οπότε βγήκαν στο τέλος «και κερατάδες και δαρμένοι». Τώρα να δούμε τι θα κάνετε που τους παίρνετε και το εφάπαξ. Ένας προλαλήσας –του ΠΑΣΟΚ νομίζω- είπε ότι θα το πάρουν. Εντάξει, μπορεί να πάρουν εφάπαξ. Τώρα, αν θα είναι 40%, 50%, 60% ή 80% μειωμένο σε σχέση μ’ αυτό που θα έπαιρναν, είναι ένα άλλο θέμα. 
Μας μιλάτε για ανάπτυξη και την ίδια ώρα η έκθεση του τελευταίου τριμήνου του γραφείου προϋπολογισμού του κράτους στη Βουλή, Απρίλιος-Ιούνιος 2014, λέει ότι πιο πιθανό είναι να πάμε σε νέο μνημόνιο, παρά να βγούμε στις αγορές, γιατί ενδεχομένως και στις αγορές να βγούμε –γιατί μας πήραν χαμπάρι οι ξένοι- το πιο πιθανό είναι ότι θα δανειστούμε με κάποια νούμερα τρελά. 
Να μην ξεχάσουμε και την «BLACK ROCK», την αγαπημένη σας, που τόσο τη χρησιμοποιείτε και την πληρώνετε κιόλας, η οποία έχει την Ελλάδα πρώτη σ’ όλες τις χώρες του κόσμου ως υποψήφια χώρα για πτώχευση.
Ο εισηγητής της Πλειοψηφίας μιλώντας, χρησιμοποίησε πλήθος πειστικών επιχειρημάτων –τώρα για ποιους δεν ξέρω, αν πω κάποια λέξη, ενδεχομένως να διαγραφεί- μίλησε για λάθος νοοτροπίες, για εύκολο πλουτισμό. Μα, εσείς κυβερνάτε σαράντα χρόνια. Δεν κυβερνάμε εμείς, δεν κυβερνάνε κάποιοι άλλοι για να τα λέτε αυτά. 
Μιλήσατε για το τέλος του ατομικισμού, της αναξιοκρατίας, της ψευτομαγκιάς. Όπα, σιγά! Μιλήσατε για ηθική παρακμή, εσείς που έχετε πουλήσει τη ψυχή σας στο Μαμωνά, ξεχνώντας τα χρέη των κομμάτων. 
Μιας και μιλάμε για ηθική παρακμή, χρωστάτε εκατοντάδες εκατομμύρια ευρώ, δανεικά και αγύριστα. Μόνο στη ΔΕΗ η Νέα Δημοκρατία χρωστάει πάνω από 450.000 ευρώ και κάνετε διακανονισμό στο διακανονισμό. Και απλοί Έλληνες πολίτες για 500, 700, 800 ευρώ δεν μπορούν να διακανονίσουν και πηγαίνουν και τους κόβουν το ρεύμα και πεθαίνει ο κόσμος, όπως έγινε τις προάλλες με τη γυναίκα, η οποία είχε πρόβλημα και ήθελε μηχανική υποστήριξη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Είπατε ότι οι δανειστές μας στήριξαν τις δανειακές ανάγκες της χώρας. Δεν μας είπατε, όμως, πρώτον με τι ανταλλάγματα –ξέρουμε, με το ξεπούλημα και την υποθήκευση όλης της χώρας- και, δεύτερον, για ποιες ανάγκες. Μήπως για την αποπληρωμή των τρεχουσών αναγκών της πατρίδας μας ή μόνο για τους τόκους των τόκων, τους τόκους των τόκων και μόνο αυτό και τίποτα άλλο; 
Μιλήσατε για νοικοκύρεμα, ακούσαμε να μιλάτε για διαφθορά. Ποιοι; Εσείς! Εδώ δεν μπορέσατε να πάρετε τα λεφτά από τη «HOCHTIEF», γιατί εσείς οι ίδιοι είχατε υπογράψει αυτές τις συμβάσεις. Έφυγαν 500 εκατομμύρια ευρώ μαζί με τη «HOCHTIEF». Έκανε τις δουλειές της και τώρα η ίδια η «HOCHTIEF» παίρνει θέση και είναι έτοιμη να κερδίσει άλλους διαγωνισμούς για διάφορα έργα ανά την επικράτεια. και εσείς κάθεστε και τους κοιτάτε και χαίρεστε, γιατί είναι επενδυτές που θα έρθουν να φτιάξουν. 
Μας μίλησε για πολλοστή φορά ο εισηγητής της Νέας Δημοκρατίας για τον αγωγό TAP. Έρχεται –λέει- η ανάπτυξη και θα ανοίξουν δώδεκα χιλιάδες θέσεις εργασίας!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου, κύριε Πρόεδρε, δύο λεπτά ακόμα. 
Στην επιτροπή, όταν ήμασταν και εδώ στην Ολομέλεια, μας μιλάγατε για δύο-τρεις χιλιάδες θέσεις στο σύνολο, όταν το έργο θα κορυφωθεί και γύρω στις εκατό πενήντα μόνιμες θέσεις αφού τελειώσει. Αλλά ξεχάσατε να μας πείτε –γιατί όταν λέτε, πρέπει να θυμάστε- ότι ούτε τέλη διέλευσης εισπράττει η Ελλάδα για αυτόν τον αγωγό, ούτε υποδοχή για εξόδους ώστε αργότερα στο μέλλον να έχουμε και εμείς φυσικό αέριο από αυτόν τον αγωγό, ούτε καν τις σωληνώσεις δεν θα τις φτιάξουν ελληνικές εταιρείες σωληνουργίας. Ίσως ως υπεργολάβοι να βοηθήσουν σε κάποια τμήματα και τίποτα άλλο. 
Μας μιλήσατε και για την Αργεντινή, για την οποία έγινε πολύς λόγος. Δεν ξέρω εάν είναι καλό η κακό παράδειγμα αυτό της Αργεντινής, αλλά θα σας πούμε κάποια νούμερα. 
Η Αργεντινή έχει ανεργία 7%. Έχει ρυθμούς ανάπτυξης 23,5%. Έχει ένα χρέος επί του ΑΕΠ 58% και το κατά κεφαλήν χρέος του κάθε Αργεντίνου είναι 3.350 δολάρια, όταν στην Ελλάδα είναι κοντά στα 52.000 δολάρια για να καταλάβετε τα μεγέθη. Τώρα, ποιος είναι χρεοκοπημένος και ποιος όχι είναι άλλη ιστορία. 
Επίσης, η Αργεντινή τώρα δεν χρεοκόπησε. Αθέτησε τις υποχρεώσεις της προς τους «νταβατζήδες» της, αυτούς που εσείς προσκυνάτε και για να μην πούμε τι άλλο τους κάνετε. 
Για να καταλάβει και ο κόσμος ποιες είναι οι υποχρεώσεις, τα «κοράκια» είχαν αγοράσει ομόλογα αξίας 1,33 δισεκατομμυρίων δολαρίων για λιγότερο από 50 εκατομμύρια ευρώ και ζήτησαν να εισπράξουν όλο το ποσό. Η Αργεντινή τους έδινε 539 εκατομμύρια δολάρια και δεν τα ήθελαν. Τώρα, δεν πήραν τίποτα απολύτως και από ό,τι φαίνεται έχουν αρχίσει και βάζουν μεσολαβητές, προκειμένου να υπάρξει συμβιβασμός για να μπορέσουν να πάρουν κάτι έναντι. 
Αυτές είναι στάσεις! Αν είναι στάσεις που οδηγούν χώρα σε χρεοκοπία ή αν είναι περήφανες στάσεις, ο απλός κόσμος θα το κρίνει. Σίγουρα δεν θα περάσει πολύ καλά η Αργεντινή γι’ αυτήν την περήφανη στάση της. Έχουν, όμως, εθνική αξιοπρέπεια, κάτι που εσείς δεν έχετε ή μάλλον δεν ξέρετε τι είναι καν η εθνική αξιοπρέπεια. 
Θέλω να πω και κάτι τελευταίο για να το ξαναθυμηθούμε. Το έχουμε ξαναπεί. Το έχει πει και ο Αρχηγός της Χρυσής Αυγής, ο πολιτικός κρατούμενος, ο έγκλειστος στις φυλακές Κορυδαλλού. Το 1936 το ελληνικό κράτος αρνήθηκε να εξυπηρετήσει δάνειο που είχε συνάψει με μια βελγική τράπεζα. Η κυβέρνηση του Βελγίου έσπευσε να συνδράμει στη βελγική τράπεζα, προσέφυγε στο Διεθνές Δικαστήριο εκείνης της εποχής, την τότε Κοινωνία των Εθνών. 
Στην προσφυγή της η Βελγική Κυβέρνηση κατηγορούσε την Ελλάδα ότι αθετεί τις διεθνείς υποχρεώσεις της. Το ελληνικό κράτος απάντησε με υπόμνημα στο οποίο μεταξύ άλλων ανέφερε: «Η Κυβέρνηση της Ελλάδος, ανήσυχη για τα ζωτικά συμφέροντα του Ελληνικού λαού και για τη διοίκηση, την οικονομική ζωή, την κατάσταση της υγείας και την εσωτερική και εξωτερική ασφάλεια της χώρας, δεν θα μπορούσε να προβεί σε άλλη επιλογή. Όποια κυβέρνηση κι αν ήταν στην θέση της, θα έκανε το ίδιο».
Η δίκη έγινε το 1938 και στο τέλος η Ελλάδα κέρδισε την υπόθεση. Αυτή την απόφαση την χρησιμοποίησε η Αργεντινή το 2003, προκειμένου να κάνει κούρεμα πολύ μεγάλου μέρους του χρέους της, το οποίο πέτυχε, σε αντίθεση με εσάς που δεν έχετε κάνει τίποτα απολύτως. Για να μη μιλήσουμε για το κατοχικό δάνειο για το οποίο δεν λέτε λέξη. Θα μπορούσε να έχει συμψηφιστεί με τα χρέη μας και να έχουν τελειώσει όλα μας τα βάσανα. Να μη μιλήσουμε για το λογιστικό έλεγχο που θα έπρεπε να έχετε κάνει τέσσερα χρόνια τώρα και δεν πράξατε τίποτα απολύτως. Να μη μιλήσουμε για την θέσπιση της ΑΟΖ. Το είχατε και στα προεκλογικά σας σχέδια και τώρα «μούγκα», δεν κάνετε τίποτα απολύτως, δεν λέτε λέξη. Να μην πούμε τι έρχεται σε άλλο νομοσχέδιο όπου απαγορεύεται η παρουσία σε ραδιοτηλεοπτικά μέσα των καταγγελιών που δεν αφορούν προεκλογική δραστηριότητα. Λογοκρισία και τίποτα άλλο! 
Είναι κοροϊδία, είναι ειρωνεία, εσείς που καταστρέψατε τη χώρα να μετατρέπεστε σε αυτόκλητους σωτήρες της και να γελάει μαζί σας ολόκληρος ο ελληνικός λαός, κάτι που θα δείτε οσονούπω. 
Τι άλλο να πούμε; Για το πόθεν έσχες;","ΗΛΙΑΣ ΠΑΝΑΓΙΩΤΑΡΟΣ",385
"124508"," Ολοκληρώστε, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124509"," Τελειώνω, τελειώνω. Ευχαριστώ, κύριε Πρόεδρε. Δε θα πάρω το χρόνο της δευτερολογίας μου. Κρατήστε μου και λίγο χρόνο από την αυριανή συζήτηση για τα άρθρα.","ΗΛΙΑΣ ΠΑΝΑΓΙΩΤΑΡΟΣ",385
"124510"," Δεν είστε απ’ αυτούς που κάνουν τέτοιες προσθέσεις.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124511"," Μάλιστα. 
Να μιλήσουμε για το «πόθεν έσχες». Λέτε ότι θα αυστηροποιηθεί. Εσείς, πριν από λίγο καιρό, καταργήσατε σοβαρότατες διατάξεις, όπως το άρθρο 4 του ν.3212/2003, που είχε επικαιροποιηθεί το 2010 και που στο ν. 4524/2014 πριν από τρεις μήνες τα άρθρα 4 και 5 –ένα εκ των οποίων ήταν και αυτό- τα καταργήσατε με υπογραφή Αθανασίου. Είναι ο κ. Αθανασίου με τα διακόσια ογδόντα ένα τετραγωνικά που δεν ξέρουμε τι είναι το «έσχες». Τώρα για το «πόθεν» είναι μια άλλη ιστορία. Κάποια στιγμή, όλα θα βγουν στο φως. Αυτά συμβαίνουν.
Όσο για την Αντιπολίτευση, είναι κρίμα να μιλάτε, διότι δυστυχώς η πλειοψηφία σας αποτελείται από το παλαιό ΠΑΣΟΚ, το παλιό διεφθαρμένο ΠΑΣΟΚ που λέτε και εσείς. Κάνετε συνεχές αλισβερίσι με τη συγκυβέρνηση σε πολλά ζητήματα. 
Όσο για την υποκρισία σας, όπως στην περίπτωση καταδίκης των Ισραηλινών στη Ευρωβουλή, όπου ενώ βγάλατε πύρινους λόγους στην Αθήνα, ο Πρόεδρός σας φόραγε παλαιστινιακά φουλάρια, ανεμίζατε παλαιστινιακές σημαίες, τελικά δεν ψηφίσατε στην Ευρωβουλή την καταδίκη των Ισραηλινών. Όσο χαριεντίζεστε με τους δανειστές και δεν λέτε λέξη για το πρόβλημα, σίγουρα δεν είστε και η λύση του προβλήματος.
Το Σεπτέμβρη που θα πάει η Κυβέρνηση στο Παρίσι –δεν ξέρουμε γιατί στο Παρίσι και όχι εδώ- θα δούμε αν τελειώνουν ή όχι τα ψέματα. «Κυριακή κοντή γιορτή, το ψέμα έχει κοντά ποδάρια». Σε λίγο τελειώνουν όλα. 
Σαφώς και καταψηφίζουμε το εν λόγω πολυνομοσχέδιο και στα άρθρά του –στα οποία θα τοποθετηθούμε αύριο- και στο σύνολό του. 
Ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"124512"," Το λόγο έχει ο ειδικός αγορητής της Δημοκρατικής Αριστεράς ο συνάδελφος κ. Αναγνωστάκης. 
Ήθελα να ενημερώσω τους γραμματείς των κομμάτων για να ενημερωθούν οι Βουλευτές ότι η ονομαστική ψηφοφορία που έχει ζητηθεί από τους συναδέλφους του ΣΥΡΙΖΑ θα γίνει στις 19:30’.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124513"," Για ποιο;","ΝΙΚΟΛΑΟΣ ΒΟΥΤΣΗΣ",75
"124514"," Για το άρθρο 36 και την τροπολογία 222. 
Κύριε Πρόεδρε, σας ευχαριστώ. 
Κυρίες και κύριοι συνάδελφοι, ομολογώ ότι είχα ετοιμάσει άλλη τοποθέτηση με άλλο περιεχόμενο, αλλά οι τοποθετήσεις, τόσο του εισηγητή της Νέας Δημοκρατίας, όσο και τους ΠΑΣΟΚ με αναγκάζουν να ακολουθήσω και να καταθέσω και την άποψη της Δημοκρατικής Αριστεράς για όσα επισημάνθηκαν ως γενικότερος σχολιασμός της εφαρμοζόμενης πολιτικής από τη δικομματική κυβέρνηση. 
Κύριε Υπουργέ, κυρίες και κύριοι Βουλευτές, με βάση τα επίσημα στοιχεία η Ιρλανδία και η Πορτογαλία που ακολούθησαν προγράμματα προσαρμογής, όπως και η Ισπανία κατάφεραν μέσα σε σύντομο χρονικό διάστημα να ανακάμψουν και να μπουν σε αναπτυξιακή τροχιά. 
Η Ελλάδα, δυστυχώς, δυστυχέστατα αν και μπήκε πρώτη σε πρόγραμμα προσαρμογής και έχει λάβει μεγαλύτερη βοήθεια αναλογικά με το ακαθάριστο εγχώριο προϊόν της, αλλά και σε απόλυτα ακόμα νούμερα, συγκριτικά με τις άλλες χώρες που προανέφερα, βρίσκεται ακόμα στη δίνη της κρίσης, παρουσιάζοντας αρνητικούς ρυθμούς ανάπτυξης, αύξηση του χρέους και της ανεργίας και δυστυχώς, μείωση των επενδύσεων. Αυτή είναι η εικόνα, κυρίες και κύριοι Βουλευτές. 
Ένας από τους βασικούς λόγους αδυναμίας της Ελλάδας να βγει από την ύφεση είναι η στασιμότητα των εξαγωγών, σε σύγκριση με τις περιπτώσεις της Ισπανίας, της Πορτογαλίας και της Ιρλανδίας, όπου στις χώρες αυτές οι εξαγωγές αυξήθηκαν το 2011-2013 αντίστοιχα κατά 8,18% 10,3% και 6,1% και λειτούργησαν ως μοχλός ανάπτυξης. Αντίθετα, κύριε Υπουργέ, οι ελληνικές εξαγωγές αγαθών και υπηρεσιών παρουσιάζουν την ίδια ακριβώς περίοδο, 2011-2013, μικρή αύξηση της τάξης του 1,4%, στρογγυλοποιημένο προς τα πάνω 1,5%. Συνεπώς, η Ελλάδα αποσαθρώνοντας τις εργασιακές σχέσεις, μειώνοντας το εργασιακό κόστος, δεν κατάφερε να γίνει στην ουσία ανταγωνιστική.
Αυτά τα συμπεράσματα, κυρίες και κύριοι Βουλευτές, δεν τα λέω εγώ, τα αναγνωρίζει ο νυν Υπουργός, ο κ. Χαρδούβελης στο βιβλίο του «Η μακροοικονομική ανταγωνιστικότητα της ελληνικής οικονομίας – Ανταγωνιστικότητα για ανάπτυξη – Προτάσεις πολιτικές» που εκδόθηκε πρόσφατα, μόλις πριν λίγους μήνες. Άρα, μπροστά του έχει μια πρόκληση. Αν αυτά που γράφει, τα πιστεύει, να τα εφαρμόσει, να τα υλοποιήσει. 
Για να δούμε λοιπόν, τι πρέπει να απλοποιήσει; Πρέπει να απλοποιήσει το πλαίσιο ανταγωνιστικότητας και να δώσει δυνατότητα ρευστότητας στις μικρές και μεσαίες επιχειρήσεις. 
Ακούστε, κύριοι, ακόμα ένα νούμερο και το λέω για όσους ενδιαφέρονται: Σύμφωνα με έρευνα της Ευρωπαϊκής Κεντρικής Τράπεζας για την πρόσβαση των μικρομεσαίων επιχειρήσεων στη χρηματοδότηση, μόνο το 33% των ΜΜΕ πήραν τη χρηματοδότηση που χρειάζονταν. Αντίστοιχα, το ευρωπαϊκό ποσοστό ξεπερνάει το 65%. Όπως αναφέρεται, για το 32% των ελληνικών μικρομεσαίων επιχειρήσεων η χρηματοδότηση αποτελεί το σημαντικότερο πρόβλημα. 
Άρα, η άρνηση, η διστακτικότητα –κατά έναν επιεική όρο- των τραπεζών να χρηματοδοτήσουν τις μικρομεσαίες επιχειρήσεις, γίνεται ζήτημα τεράστιας σημασίας αν ληφθεί υπ’ όψιν, κυρίες και κύριοι Βουλευτές, ότι το κόστος της διάσωσης και ανακεφαλαιοποίησης των τραπεζών έχει αναληφθεί από την κεντρική Κυβέρνηση, έτσι ώστε οι τράπεζες να λειτουργήσουν ως μοχλός οικονομικής ανάπτυξης. Το είδατε μέχρι τώρα; Υπάρχει κάποιος να ισχυρίζεται ότι λειτούργησαν οι τράπεζες με αυτήν τη λογική, με αυτήν την αντίληψη ή συμβαίνει ακριβώς το αντίθετο, δηλαδή οι μικρομεσαίες επιχειρήσεις κλείνουν η μία μετά την άλλη; Πού είναι, λοιπόν, η κοινωνική και πολιτική ευαισθησία που διακηρύσσει το νέο επιτελείο του Υπουργείου Οικονομικών; 
Κυρίες και κύριοι συνάδελφοι, ένα άλλο ζήτημα έχει να κάνει με την ανάκτηση της όποιας εμπιστοσύνης πολιτικού προσωπικού, πολιτικού συστήματος κι ελληνικής κοινωνίας. Η ελληνική κοινωνία θέλει να στηρίξει μια προσπάθεια μεταρρυθμίσεων –αλλά ποιων μεταρρυθμίσεων;- που θα έχουν μια συνέπεια και μια συνέχεια και θα είναι μια μεταρρυθμιστική προσπάθεια η οποία θα ικανοποιεί το αίσθημα ότι υπάρχει ισοπολιτεία και ισονομία. 
Πείτε μου, σας παρακαλώ, είναι μεταρρύθμιση το σύστημα αξιολόγησης που συνδέεται με τις απολύσεις; Δική σας νομοθετική πρωτοβουλία είναι, της δικομματικής Κυβέρνησης. Και μάλιστα, ενώ το πλασάρατε ως μια μεταρρύθμιση, η οποία θα αλλάξει τη δημόσια διοίκηση, έρχεται ο ένας εκ των δύο κυβερνητικών εταίρων και διαφωνεί και καλώς πράττει και διαφωνεί, γιατί αξιολόγηση δεν σημαίνει απόλυση. Είναι μεταρρυθμιστική παρέμβαση;
Παράδειγμα είναι το σημερινό, η τροπολογία για τα μέσα μαζικής επικοινωνίας. Μα, δεν χρειάζεται; Βεβαίως και χρειάζεται, αλλά φέρτε το ως νομοσχέδιο, να το κουβεντιάσουμε στην Ολομέλεια, όχι με αυτήν τη λογική που αφήνει πολλά να εννοούνται γύρω από διαπλοκές, συναλλαγές μεταξύ πολιτικού συστήματος και των media.
Είναι, για παράδειγμα, σωστή μεταρρυθμιστική πολιτική ο ΕΝΦΙΑ; Για να δούμε σήμερα τι εισπράξατε εσείς; Εισπράξατε κάτι διαφορετικό από ό,τι εισπράξαμε εμείς;
Ακούστε, κυρίες και κύριοι Βουλευτές. Ομολόγησε ο κ. Ρήγας, ότι το παρόν πολυνομοσχέδιο είναι και πρόχειρο και αποσπασματικό. Δικοί του είναι οι χαρακτηρισμοί. Μα, πώς είναι δυνατόν ένα νομοσχέδιο να είναι πρόχειρο, αποσπασματικό και να υπηρετεί με συνέπεια τις κοινωνικές ανάγκες; Κάτι ακριβώς ανάλογο κάνετε σε όλες τις νομοθετικές σας πρωτοβουλίες, οι οποίες διέπονται από την προχειρότητα, τη βιασύνη, την αποσπασματικότητα. 
Πείτε μου, λοιπόν, είναι δίκαιος ο φόρος για τα ακίνητα; Υπάρχει προοδευτικότητα; Υπάρχει αναλογικότητα; Υπάρχει αφορολόγητο όριο; Υπάρχει εξαίρεση για τους ανέργους και τις ευπαθείς κοινωνικές ομάδες;
Αν όλα αυτά δεν συμπεριλαμβάνονται σε ένα νομοσχέδιο, για να κατανοήσει η ελληνική κοινωνία ότι γίνεται ίση κατανομή βαρών, πώς περιμένετε να ανακτήσετε τη χαμένη εμπιστοσύνη, πώς περιμένετε να περάσουν έστω, και αυτές οι υποτυπώδεις μεταρρυθμιστικές σας πολιτικές;
Κυρίες και κύριοι Βουλευτές, είναι τουλάχιστον υποκρισία και φαρισαϊσμός, αυτοί που δημιούργησαν τις προηγούμενες περιόδους το πρόβλημα να έρχονται σήμερα, να αποποιούνται των ευθυνών τους και να αναγορεύονται σε σωτήρες. Σας παρακαλούμε μην μας σώζετε άλλο! Φτάνει όσο μας σώσατε!","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124515"," Παρέα είμαστε.","ΑΘΑΝΑΣΙΟΣ ΜΠΟΥΡΑΣ",350
"124516"," Όχι, κύριε, δεν είμαστε παρέα, γιατί εμείς στα εργασιακά βάλαμε βέτο, γιατί εμείς προσπαθήσαμε να αποκρούσουμε τέτοιες σκληρές πολιτικές, που δεν έχουν την κοινωνική νομιμοποίηση και αποδοχή. Ξεχνάτε εύκολα.
Το τρίτο που θα ήθελα να θυμίσω είναι ότι όχι εγώ, αλλά το θεσμικό συμβουλευτικό όργανο της Βουλής –και μιλώ για το Γραφείο Προϋπολογισμού της Βουλής– ακυρώνει όλο αυτό το success story που παρουσιάστηκε από την πλευρά του εισηγητή της Νέας Δημοκρατίας, ο οποίος μίλησε για σπουδαίες επιτυχίες της οικονομίας.
Να του θυμίσω την τελευταία έκθεση, που μιλάει η συγκεκριμένη επιστημονική ομάδα για πολιτικές αβεβαιότητες, αβεβαιότητες που έχουν να κάνουν με την υποχώρηση των επενδύσεων, με το ότι το δημόσιο χρέος αυξάνεται και αίρεται ως δαμόκλειος σπάθη πάνω από την ελληνική οικονομία, για τις ληξιπρόθεσμες οφειλές, οι οποίες αυξάνονται με γεωμετρική πρόοδο. Οι οφειλές των πολιτών προς το δημόσιο αυξάνονται 1 δισεκατομμύριο ευρώ το μήνα. Το επόμενο πεντάμηνο 6 δισεκατομμύρια θα είναι αυτό το χρέος των πολιτών απέναντι στο ελληνικό δημόσιο.
Και λέτε ότι είχαμε επιτυχίες, γιατί παρουσιάσαμε πρωτογενές πλεόνασμα. Βεβαίως, με την υπερφορολόγηση, με το κόψιμο συντάξεων, με τη δραστική μείωση των μισθών, από εκεί προέρχεται, όχι από κάποια πολιτική, δυναμική, αναπτυξιακή παρέμβαση της Κυβέρνησης.
Να κλείσω λίγο με το γενικότερο πολιτικό σχόλιο. Για πείτε μου, κυρίες και κύριοι Βουλευτές, έχετε απτά αποτελέσματα τώρα, εδώ και δύο χρόνια στην πάταξη της φοροδιαφυγής; Δεν το αναγνωρίζουμε ως μείζον πολιτικό, οικονομικό, κοινωνικό ζήτημα; 
Ποια είναι τα αποτελέσματα; Έγινε κάτι με τη λίστα Λαγκάρντ, με τη λίστα Λιχτενστάιν και τόσες άλλες; Ακόμα και τη στρεβλή νομοθέτηση, την οποία παραδέχεται ο ίδιος Αναπληρωτής Υπουργός Οικονομικών με τοποθέτησή του –και μιλώ για την εξίσωση φόρου πετρελαίου θέρμανσης-κίνησης– δεν τη διορθώνουν. Ενώ το αναγνωρίζουν ως λάθος, δεν παρεμβαίνουν διορθωτικά, ώστε να το αποκαταστήσουν.
Κυρίες και κύριοι συνάδελφοι, είναι προφανές, μπαίνοντας στο νομοσχέδιο, ότι αυτό το νομοσχέδιο με τα έξι συγκεκριμένα μέρη του, προφανώς δεν είναι ευθύνη –το είπα και σε συνεδρίαση των Επιτροπών- του Υπουργείου Οικονομικών. Κακώς το εισάγει το Υπουργείο Οικονομικών. Από το δέκατο πέμπτο μέχρι το διακοσιοστό δέκατο τρίτο άρθρο –δεν θυμάμαι καλά- είναι του Υπουργείου Ανάπτυξης. 
Βεβαίως, στο πρώτο μέρος, που έχει διατάξεις αρμοδιότητας του Υπουργείου Οικονομικών, υπάρχουν και θετικές διατάξεις. Οι τετρακόσιοι –νομίζω είναι τετρακόσιοι αυτοί που προσλαμβάνονται- έχουν μια δυναμική να προσφέρουν. Είμαι σίγουρος ότι αν αξιοποιηθούν σωστά, θα αντισταθμίσουν και θα υπερσκελίσουν το κόστος της μισθοδοσίας τους. Βεβαίως, λειτουργώντας, επαναλαμβάνω, όχι στην πεπατημένη, όχι σε αυτό που κάνουμε σήμερα, αλλά σε αυτό που πρέπει να κάνουμε ως νέο μοντέλο πολιτικής, πάταξης της φοροδιαφυγής, του λαθρεμπορίου και τόσα άλλα. Εκεί θα είναι χρήσιμοι.
Μετά την αποσαφήνιση που έκανε ο κ. Μαυραγάνης –και οφείλω να το πω- για τα ανενεργά ΑΦΜ, σε ό,τι έχει να κάνει με την πάταξη της φοροδιαφυγής, σαφώς και το στηρίζουμε, με χέρια και με πόδια, κύριε Υφυπουργέ. Αυτό που μας ανησυχεί είναι μήπως υπερχρεωμένες μικρές επιχειρήσεις χάσουν το ΑΦΜ τους και άρα βγουν από το επιχειρηματικό πεδίο και μείνουν στο κενό, στο μετέωρο βήμα του πελαργού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας για ένα λεπτό, κύριε Πρόεδρε. Δεν θα πάρω τη δευτερολογία μου. 
Τώρα, στο δεύτερο μέρος του νομοσχεδίου, που έχει να κάνει με την ενσωμάτωση της οδηγίας και τις δημόσιες συμβάσεις προμήθειας αγαθών, υπηρεσιών, αλλά και δημοσίων έργων, να πούμε το εξής: Σαφώς και χρειάζεται αναδιάρθρωση το πλαίσιο, αλλά επισημάνθηκε και από την πλευρά άλλων εισηγητών και αγορητών, ότι όταν χρειάζεσαι –ακούστε, κυρίες και κύριοι Βουλευτές- είκοσι εννέα κανονιστικές αποφάσεις και προεδρικά διατάγματα, αυτό δεν είναι πλαίσιο. Αυτό είναι μια σπασμωδική, αποσπασματική παρέμβαση και μάλιστα, χωρίς να ενσωματώνεται το ενωσιακό δίκαιο το πρόσφατο, δηλαδή του 2014.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δεν έχω πολύ χρόνο, μάλλον έχω τελειώσει. Θα κλείσω, λέγοντας το εξής: Υπάρχουν παρατηρήσεις –θα κάνουμε και τη συζήτηση επί των άρθρων- για το «πόθεν έσχες». Κοιτάξτε, ο κ. Ρήγας υπεραμύνθηκε του έκτου μέρους του νομοσχεδίου, λέγοντας ότι αποτελεί προαπαιτούμενο για τη δόση του ενός δισεκατομμυρίου ευρώ, που είναι να πάρει η χώρα με βάση τη διαπραγμάτευση με την τρόικα.
Άλλα ισχυριζόταν ο κ. Στουρνάρας. Ο κ. Στουρνάρας στην Επιτροπή των ΔΕΚΟ διαβεβαίωσε τον πρώην Πρόεδρο της Βουλής και νυν Βουλευτή του ΠΑΣΟΚ ότι δεν είναι προαπαιτούμενο. Κάποιος λέει ψέματα. Εδώ είναι ζήτημα αξιοπιστίας και σεβασμού των Βουλευτών του Β΄ Τμήματος. Λέει αλήθεια ο κ. Αθανασίου ή ο κ. Στουρνάρας; Ένας από τους δύο λέει αλήθεια και ο άλλος λέει ψέματα. Περιμένω τον κ. Αθανασίου να μου δώσει μια σαφή απάντηση.
Ευχαριστώ για την ανοχή, κύριε Πρόεδρε. 
(Χειροκροτήματα από την πτέρυγα της ΔΗΜΑΡ)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124517"," Κι εμείς ευχαριστούμε. 
Το λόγο έχει ο ειδικός αγορητής του Κομμουνιστικού Κόμματος Ελλάδος, κ. Χρήστος Κατσώτης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124518"," Ευχαριστώ, κύριε Πρόεδρε.
Έγινε λόγος για την Αργεντινή. Θα κάνω ένα σχόλιο. Τα τελευταία είκοσι χρόνια εφαρμόστηκαν σε αυτήν τη χώρα, με τραγικά αποτελέσματα για τους εργαζόμενους, όλα τα μείγματα της αντιλαϊκής διαχείρισης και η κλειδωμένη ισοτιμία του νομίσματος με το δολάριο με δημοσιονομική πειθαρχία, αλλά και οι υποτιμήσεις του νομίσματος, η επιλογή άλλων συμμάχων στο πλαίσιο των ενδοϊμπεριαλιστικών αντιθέσεων. 
Αυτό που επιβεβαιώθηκε και στις δύο περιπτώσεις είναι ότι μέσα στο πλαίσιο του καπιταλισμού η κρίση, με όλες τις αντιλαϊκές επιπτώσεις, είναι αναπόφευκτη.
Η Κυβέρνηση φέρνει ένα ακόμα σχέδιο νόμου με τα προαπαιτούμενα για την εκταμίευση της δόσης, που αποτελείται από έξι μέρη και διακόσια τριάντα δύο άρθρα. Ποιος θα πάρει τη δόση; Ποιος θα υποστεί τις συνέπειες από την υλοποίηση αυτών που ονομάζονται προαπαιτούμενα; Είναι γνωστοί οι θύτες και τα θύματα. Τα λαϊκά στρώματα θα πληρώσουν. Όμως δεν αντέχουν άλλο. Δεν μπορούν, κύριοι, να πληρώσουν άλλο.
Η Κυβέρνηση κάνει λόγο για σταδιακή επάνοδο της ελληνικής οικονομίας σε αναπτυξιακή τροχιά –ακούσαμε και σήμερα πολλά- με προϋπόθεση, όπως σημειώνει, να συνεχιστεί η δημοσιονομική προσαρμογή. Αυτό δήλωσε, βέβαια, και ο κ. Γιούνγκερ, ο οποίος στηρίζει όχι απλά την Κυβέρνηση, αλλά στηρίζει αυτήν την αντιλαϊκή πολιτική που υλοποιεί, για την κερδοφορία και την ανταγωνιστικότητα των μονοπωλίων, με το λαό, βέβαια, να χρεοκοπεί καθημερινά από τη δυσβάσταχτη φορολογία και την ανεργία.
Η επίτευξη αυτών των δημοσιονομικών και διαρθρωτικών στόχων, που είναι στόχοι των μονοπωλίων, σε καμμία περίπτωση δεν σημαίνουν επιστροφή στα προ κρίσης επίπεδα για τα δικαιώματα της εργατικής τάξης και του λαού. Τι σημαίνει, αλήθεια, η συνέχιση της δημοσιονομικής προσαρμογής; Σημαίνει ότι τα βάρη της δημοσιονομικής εξυγίανσης θα συνεχίσει να τα πληρώνει ο λαός.
Ήδη, η πλειοψηφία των λαϊκών νοικοκυριών βρίσκεται μπροστά σε μια μεγάλη φοροληστεία. Η αποστολή των εκκαθαριστικών για τον ΕΝΦΙΑ επιβεβαιώνει τη νέα φοροεπιδρομή που δέχονται τα λαϊκά στρώματα εξαιτίας της φορολόγησης της ακίνητης περιουσίας τους. Το μέγεθος της φοροεπιδρομής αποκαλύπτεται από το γεγονός ότι έχουν καταλογιστεί επιπλέον 500 εκατομμύρια ευρώ απ’ όσα αρχικά είχε προϋπολογίσει η Κυβέρνηση. Η τεράστια αύξηση των αντικειμενικών αξιών σε απομακρυσμένους οικισμούς οδηγεί σε υπερβολική φορολόγηση μιας ακίνητης περιουσίας μικρής αξίας του ίδιου το λαού μας.
Το ΚΚΕ ζητά την πλήρη απαλλαγή της πρώτης, αλλά και δευτερεύουσας κατοικίας, που καλύπτει τις στεγαστικές ανάγκες και τις ανάγκες αναψυχής της λαϊκής οικογένειας. Να μην φορολογηθεί η αγροτική γη. Να φορολογηθεί η μεγάλη ακίνητη περιουσία. Αυτή είναι η θέση του ΚΚΕ, η οποία εκφράζει την πλειοψηφία των λαϊκών στρωμάτων και απαντά στα αδιέξοδα που τους έχει οδηγήσει η πολιτική σας. 
Οι φόροι, λοιπόν, είναι πάνω από κάθε λογική. Όλα αυτά επιβεβαιώνουν τη διαπίστωση ότι ο λαός θα πληρώσει τα βάρη της εξυγίανσης. Ποιοι μένουν στο απυρόβλητο; Ποιοι ενισχύονται; Το κεφάλαιο και τα συμφέροντά τους. Αυτός ήταν και είναι ο στόχος της συνέχισης των μεταρρυθμίσεων που η Κυβέρνηση στην αιτιολογική της έκθεση παρουσιάζει ως δεύτερη προϋπόθεση, για να πάνε σε ένα δεύτερο αναπτυξιακό μοντέλο, με ενίσχυση της εξωστρέφειας και των τομέων που παράγουν εξαγώγιμα αγαθά και υπηρεσίες.
Αυτό σημαίνει η συνέχεια των μεταρρυθμίσεων, στα πλαίσια της απελευθέρωσης της αγοράς εργασίας. Τι επιδιώκετε, αλήθεια; Επιδιώκετε να διαμορφωθούν αυτοί οι μηχανισμοί που θα αναπαράγουν τη μείωση της αξίας της εργατικής δύναμης, είτε αφορά το μισθό, που θα σχετίζεται με την παραγωγικότητα της εργασίας, είτε αφορά τα εργασιακά και ασφαλιστικά δικαιώματα, τα οποία πλέον θα επιδιώκετε να διαμορφώνονται έτσι, ώστε να θωρακίζεται η ανταγωνιστικότητα των επιχειρηματικών ομίλων και η κερδοφορία τους συνολικά.
Όλα αυτά τα ζητήματα που αφορούν την ανταγωνιστικότητα είναι γνωστό ότι περνάνε πάνω από κάθε δικαίωμα, που έχει κατακτήσει η εργατική τάξη, ο λαός μας.
Σημειώνετε, επίσης, ως αναγκαιότητα για τη συνέχιση των μεταρρυθμίσεων τη διαμόρφωση ενός ακόμα πιο ευνοϊκού επιχειρηματικού περιβάλλοντος, ενισχύοντας ακόμα περισσότερο τους θεσμούς που διέπουν την προστασία των επενδυτών και την προέλκυση ξένων επενδύσεων. Δηλαδή ακόμα μεγαλύτερα κίνητρα, ακόμα μεγαλύτερες παροχές άμεσης στήριξης στους επιχειρηματικούς ομίλους.
Αυτή η εξέλιξη θα έχει ακόμα πιο αρνητικές επιπτώσεις απέναντι στο λαό, με ισοπέδωση κάθε εναπομείναντος δικαιώματος, αλλά και των ελάχιστων δημοκρατικών και συνδικαλιστικών ελευθεριών.
Και εδώ να καταθέσουμε ένα κείμενο που μας έστειλε ο Πανελλήνιος Σύλλογος Οικονομικών Επιθεωρητών του Υπουργείου Οικονομικών, όπου λέει ότι με κοινή υπουργική απόφαση αποκλείονται της μετάθεσης στην Υπηρεσία Εσωτερικών Υποθέσεων οικονομικοί επιθεωρητές που είναι μέλη διοικητικού συμβουλίου, συνδικαλιστικής οργάνωσης ή εκλεγμένοι εκπρόσωποι στην Ομοσπονδία του Συλλόγου Οικονομικών Επιθεωρητών. Έχετε ήδη αρχίσει να αναστέλλετε τις ελάχιστες συνδικαλιστικές ελευθερίες των εργαζομένων.
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτό το αναπτυξιακό σχέδιο του κεφαλαίου συνεπάγεται τη διατήρηση και διεύρυνση της αντιλαϊκής επίθεσης και των μέτρων, γιατί μόνο έτσι μπορεί να διατηρηθεί και να ενισχυθεί η ανταγωνιστικότητα. Αυτό το νέο μοντέλο απαντά στις ανάγκες των καπιταλιστών και όχι βέβαια, στις ανάγκες του ίδιου του λαού.
Για τον λαό υπάρχει μόνο ο άλλος δρόμος ανάπτυξης χωρίς τους καπιταλιστές και τα μονοπώλια, με εργατική-λαϊκή εξουσία, με κεντρικό σχεδιασμό για την αξιοποίηση όλων πλουτοπαραγωγικών πηγών της χώρας και τον λαό ιδιοκτήτη του πλούτου που παράγει, αποδεσμευμένο από την Ευρωπαϊκή Ένωση και όλους τους ιμπεριαλιστικούς οργανισμούς με κοινωνικοποίηση των μέσων παραγωγής και μονομερή διαγραφή του χρέους.
Το πολυνομοσχέδιο καλύπτει ανάγκες του κεφαλαίου, όπως είπαμε. Ξεκαθαρίζει με τους αυτοαπασχολούμενους, με άλλους μικρούς που δεν μπόρεσαν να πληρώσουν τους φόρους. Η στέρηση του ΑΦΜ θα οδηγήσει χιλιάδες μικρούς αυτοαπασχολούμενους σε μεγάλα αδιέξοδα και στην καταστροφή τους.
Το μεγαλύτερο μέρος του νομοσχεδίου ασχολείται με τις δημόσιες συμβάσεις και την προσαρμογή τους με βάση τις ευρωοδηγίες, τις οποίες ενσωματώνει. Οι αλλαγές αφορούν το σύνολο των δημόσιων συμβάσεων από αγορά εμπορευμάτων, κατασκευή έργων, παροχή υπηρεσιών κ.λπ.
Στόχος των αλλαγών είναι η επιτάχυνση της συγκέντρωσης και συγκεντροποίησης του κεφαλαίου. Οι δημόσιες συμβάσεις θα περάσουν στα χέρια μονοπωλιακών ομίλων. Οι αλλαγές αυτές δεν πρόκειται να ωφελήσουν τα λαϊκά στρώματα. Η όποια εξοικονόμηση πόρων, που ισχυρίζεστε ότι θα προκύψει, θα πάει να στηρίξει ξανά την ανταγωνιστικότητα και την κερδοφορία των μονοπωλιακών ομίλων.
Ιδιαίτερα με τα άρθρα 96 έως 101 μέσα από τη διαδικασία των δημόσιων συμβάσεων διευκολύνεται η διαδικασία απελευθέρωσης της αγοράς, ιδιωτικοποίησης και εμπορευματοποίησης, μιας σειράς τομέων, όπως είναι το νερό, οι μεταφορές, τα λιμάνια, τα αεροδρόμια τα ταχυδρομεία, η ενέργεια και ο φυσικός και ορυκτός πλούτος. 
Με τις ρυθμίσεις για τον περιφερειακό Τύπο, που προβλέπονται στο ίδιο μέρος του πολυνομοσχεδίου, καταργείτε την υποχρεωτικότητα δημοσίευσης συμβάσεων δημοσίου και των ΟΤΑ σε αυτόν. Πρόκειται για μέτρο που θα οδηγήσει τον περιφερειακό Τύπο σε κλείσιμο, με οδυνηρές συνέπειες για τους εργαζόμενους του κλάδου. Θα διευκολυνθεί με αυτή τη ρύθμιση η συγκέντρωση του Τύπου και των μέσων μαζικής ενημέρωσης στις μεγάλες επιχειρήσεις του χώρου.
Υπάρχει η ρύθμιση για τον αιγιαλό. Εμείς λέμε, να αποσυρθεί η διάταξη για την οριοθέτηση του αιγιαλού, γιατί μέσα από αυτή τη διαδικασία της οριοθέτησης θα διευκολυνθούν και θα νομιμοποιηθούν οι καταπατήσεις που έχουν γίνει στον αιγιαλό, αλλά και ταυτόχρονα η παραχώρηση των αιγιαλών σε μεγάλους επιχειρηματικούς ομίλους στα πλαίσια της αξιοποίησης των αιγιαλών στο όνομα του καπιταλιστικού κέρδους.
Η προωθούμενη από την Κυβέρνηση ιδιωτικοποίηση-εμπορευματοποίηση του αιγιαλού αποτελεί στρατηγική επιλογή των μονοπωλίων, είναι άμεσα συνδεδεμένη με τις αλλαγές στο πλαίσιο του χωροταξικού σχεδιασμού, στα δάση, στους οικοδομικούς συνεταιρισμούς, με τις fast track διαδικασίες, τα τουριστικά χωριά, τις στοχεύσεις του νέου ΕΣΠΑ, που προκρίνουν τον τουρισμό υψηλού επιπέδου ως μοχλό οικονομικής ανάπτυξης. 
Στο άρθρο 21 είναι η ενοποίηση του ΤΕΑΠΑΣΑ και του ΤΕΑΠΙΕΝ στο ΕΤΕΑ. Και αυτό το άρθρο εντάσσεται στην ίδια γραμμή με όλες τις ανατροπές που έχουν γίνει μέχρι τώρα στην κοινωνική ασφάλιση, που στόχο έχουν τη στήριξη του κεφαλαίου, τη βελτίωση της κερδοφορίας, με την παραπέρα, βέβαια, μείωση της τιμής της εργατικής δύναμης.
Τι προβλέπει αυτό το άρθρο; Προβλέπει ότι από 1-1-2015 οι τομείς του κλάδου επικουρικής ασφάλισης του ΤΕΑΠΑΣΑ και του Ταμείου Επικουρικής Ασφάλισης Προσωπικού Ιδρυμάτων Εμπορικού Ναυτικού εντάσσονται υποχρεωτικά στο Ενιαίο Ταμείο Επικουρικής Ασφάλισης και διέπονται από τις διατάξεις της νομοθεσίας του και τη γενικότερη νομοθεσία, όπως κάθε φορά ισχύουν.
Η Κυβέρνηση, για να χρυσώσει το χάπι στους ένστολους, προτείνει –λέει- ευνοϊκότερο μαθηματικό τύπο, με τη λεγόμενη ρήτρα αξιόμαχου και με τις σταδιακές περικοπές.
Οι αλλαγές αυτές με τις όποιες ρήτρες θα συμπιέσουν προς τα κάτω τις παροχές των ασφαλισμένων και συγκεκριμένα το ύψος του εφάπαξ που θα καθορίζεται με τον νέο μαθηματικό τύπο, αλλά και των συντάξεων καθώς τα ταμεία αυτά θα υπάγονται στη ρήτρα του μηδενικού ελλείμματος και θα υπόκεινται στις μειώσεις που ανακοινώνει κάθε τρίμηνο το ΕΤΕΑ.
Οι συγκεκριμένες ρυθμίσεις θα οδηγήσουν σε μείωση του εφάπαξ, που εκτιμήσεις των ίδιων μιλούν για 50%. 
Το Υπουργείο Εργασίας, με άλλη προσθήκη στο νομοσχέδιο, παίρνοντας υπόψη τη συμφωνία που είχε εκφράσει και ο ΣΥΡΙΖΑ, δίνει τη δυνατότητα να μετατραπούν τα ταμεία επικουρικής ασφάλισης και πρόνοιας απασχολουμένων στα Σώματα Ασφαλείας και το ΤΕΑΠΙΕΝ σε νομικά πρόσωπα ιδιωτικού δικαίου μέχρι το τέλος του έτους. Δηλαδή, αντί να ενταχθούν στο ΕΤΕΑ μπορούν να γίνουν επαγγελματικά ταμεία, με την προϋπόθεση να έχει προηγηθεί σύμφωνη γνώμη των αντιπροσωπευτικότερων οργανώσεων των κλάδων των ασφαλισμένων και να έχει εκπονηθεί αναλογιστική μελέτη. 
Η συγκεκριμένη ρύθμιση βάζει τους ένστολους να διαλέξουν ανάμεσα στη δολοφονία ή την αυτοκτονία: Δηλαδή, την ενοποίηση με ενιαίο ταμείο επικουρικής ασφάλισης ή τη μετατροπή σε επαγγελματικό ταμείο. Είναι δεδομένη και στις δύο περιπτώσεις η συρρίκνωση των συνταξιοδοτικών τους δικαιωμάτων και των άλλων παροχών. Είναι μια εξέλιξη που δεν αφορά στενά το προσωπικό των Σωμάτων Ασφαλείας, αλλά σηματοδοτεί τη γενικότερη τάση σε ό,τι αφορά την πολιτική της Κυβέρνησης απέναντι στα επικουρικά ταμεία, ό,τι έχει απομείνει απ’ αυτά.
Όμως, για να θυμηθούμε τι ορίζει ο νόμος για το ΕΤΕΑ. Ορίζει ότι η επικουρική σύνταξη για τους ασφαλισμένους θα υπολογίζεται εξ ολοκλήρου με βάση το νέο σύστημα, ατομικό, κεφαλαιοποιητικό. Δηλαδή, το ποσό της σύνταξης είναι ακαθόριστο και ατομικό και θα προσδιορίζεται από τα δημογραφικά δεδομένα, το ατομικό ποσό συσσώρευσης εισφορών με επιτόκιο που καθορίζεται ανάλογα με την μεταβολή του μισθού των εργαζομένων, το επιτόκιο προεξόφλησης, τη μεταβιβασιμότητα της σύνταξης. 
Με βάση αυτόν το νέο τρόπο υπολογισμού των επικουρικών συντάξεων οι δικαιούχοι του ΕΤΕΑ είδαν τις συντάξεις τους φέτος να μειώνονται από την 1η Ιούλη κατά 5,2%, ενώ το φθινόπωρο αναμένεται να επανυπολογιστούν και να μειωθούν ξανά, με βάση τη ρήτρα μηδενικού ελλείμματος του ταμείου που προβλέπει ο νόμος. Με τον ίδιο τρόπο μειώσεις θα εφαρμοστούν και στα υπόλοιπα επικουρικά ταμεία, που δεν υπάγονται στο ΕΤΕΑ από 1-1-2015. Ήδη έχουν υπολογίσει τη νέα μείωση στο 3%. 
Τι είναι, όμως, αυτά τα επαγγελματικά ταμεία; Ο ΟΟΣΑ έχει βγάλει στοιχεία για το 2008 και σύμφωνα με αυτά οι απώλειες άγγιξαν τα 9 τρισεκατομμύρια δολάρια. Υπολογίζεται, δηλαδή, πως χάθηκε τουλάχιστον το 25% της περιουσίας τους, η οποία προερχόταν από τις εισφορές εκατομμυρίων εργαζομένων. Τόσο το ΕΤΕΑ όσο και τα επαγγελματικά ταμεία είναι μέρος της στρατηγικής που έχει η Κυβέρνηση για συρρίκνωση των δημόσιων συνταξιοδοτικών συστημάτων, προκειμένου να κυριαρχήσουν τα ιδιωτικά συστήματα ασφάλισης που μόνο συνταξιοδοτικά δεν είναι. Γι’ αυτό εξάλλου και σε κάθε σεμινάριο, σε κάθε σύσκεψη των ιδιωτικών ασφαλιστικών εταιρειών πρώτος και καλύτερος είναι ο Υπουργός Εργασίας, ο κ. Βρούτσης, όπως βέβαια και ο Διοικητής του ΙΚΑ και τους λέει: «Εδώ επενδύστε, υπάρχει χώρος για κέρδη για εσάς». Ουσιαστικά, αυτά τα ταμεία είναι χρηματοπιστωτικά προϊόντα, που τζογάρουν τις εισφορές των ασφαλισμένων, οι οποίοι ξέρουν τι θα πληρώσουν, αλλά δεν ξέρουν τι θα πάρουν, αφού είναι ευάλωτα σε κάθε διακύμανση της καπιταλιστικής οικονομίας και είναι πολύ πιθανό να έχουν και μηδενική απόδοση ή και απώλειες από τις εισφορές που επενδύθηκαν.
Εκφράζουμε την πλήρη αντίθεσή μας και προειδοποιούμε τους εργαζόμενους ότι η Κυβέρνηση, όπως το αποδεικνύει άλλωστε, δεν σταματά την καταστροφή σε ό,τι έχει απομείνει στην κοινωνική ασφάλιση. Θα επανέλθει με νέα επίθεση. Είναι χαρακτηριστική η τοποθέτηση του Υπουργού Εργασίας, πολέμιου των εργασιακών και ασφαλιστικών κατακτήσεων, στην επιτροπή. Τόνισε με ύφος σοφού της κοινωνικής ασφάλισης ότι «Μια από τις αιτίες, που είναι αρκετές», λέει, «που οδήγησαν σε κίνδυνο το ασφαλιστικό σύστημα διαχρονικά και το έφτασαν να έχει πολλά ελλείμματα ήταν οι πρόωρες συνταξιοδοτήσεις και αυτό εμπεριέχει μέσα το στοιχείο της αδικίας». Αυτό είπε στην επιτροπή. Τι κάνει δηλαδή; Προαναγγέλλει την επίθεση σε όσους συνταξιοδοτούνται με λιγότερα χρόνια στην ασφάλιση, όπως όσοι είναι στα βαρέα και ανθυγιεινά, οι μητέρες ανήλικων παιδιών και άλλοι. 
(Στο σημείο αυτό κτυπάει το κουδούνι λήξεως το χρόνου ομιλίας του κυρίου Βουλευτή)
Κύριε Πρόεδρε, ζητώ δύο λεπτά ανοχή.
Να τι σημειώνει παρακάτω για να τεκμηριώσει το επιχείρημά του: «Το 28% των συνταξιούχων είναι κάτω από το εθνικό όριο των 67 ετών και αυτό που πρέπει να γίνει στην ελληνική κοινωνία είναι να πάμε στα δύο εθνικά όρια, στα 62 και στα 67.
«Αυτό σήμερα όπως εξελίσσεται σιγά-σιγά, γιατί υπάρχουν οι μεταβατικές διατάξεις του ν.3863/2010, φθίνει μόνο του», λέει και έτσι είναι. «Αυτό σημαίνει ότι δεν θα υπάρξει νομοθετική παρέμβαση που θα αλλάξει τα όρια όπως είναι σήμερα νομοθετημένα και αυτό το λέω για να καθησυχάσουμε», λέει, «τον κόσμο, για να μην έχει κανείς αγωνία, καμμία μητέρα με ανήλικο παιδί ότι θα κάνουμε ανατροπή στον οικογενειακό της προγραμματισμό». Στο όνομα της δικαιοσύνης, θα καταργήσει τα δικαιολογημένα μειωμένα όρια ηλικίας για σύνταξη όσων είναι στα βαρέα, καθώς και των μητέρων με ανήλικα τέκνα.
Στην τοποθέτησή του θεωρεί παροχολογία τη διεκδίκηση από το εργατικό και συνταξιοδοτικό κίνημα για την επαναφορά της 13ης και της 14ης σύνταξης, την κατάργηση των συντελεστών τσεκουρώματος των επικουρικών και των εφάπαξ, την προστασία των ανέργων. 
Προκλητικά συνέχισε στην επιτροπή και ίσως και εδώ να πει αύριο: «Θέλω για άλλη μια φορά να διαβεβαιώσω όσο πιο εμφατικά και καθαρά γίνεται, ότι ο αριθμός των συνταξιούχων -που ανέφερε- τα δύο εκατομμύρια εξακόσιες πενήντα έξι χιλιάδες οκτακόσιοι πενήντα πέντε, από 1-1-2015 δεν θα δουν ούτε ένα σεντ μεταβολή στις συντάξεις τους». 
Και συνεχίζει αμέσως παρακάτω: «Ο νέος νόμος θα ισχύσει και θα προσαρμόσει το νέο πλαίσιο σιγά-σιγά, διαχρονικά και σε βάθος χρόνου. Ίσως χρειαστούν πάνω από είκοσι με είκοσι πέντε χρόνια για την πλήρη εφαρμογή αυτού του νόμου». Δηλαδή, για είκοσι με είκοσι πέντε χρόνια θα έχουμε συνεχείς μειώσεις των συντάξεων. Ομολογεί τη σφαγή, λέει όμως ότι θα γίνει με πριόνι, σιγά-σιγά. 
Επιβεβαιώνει αμέσως παρακάτω τη διαρκή επίθεση σε βάρος της κοινωνικής ασφάλισης και την αδιάλειπτη προσπάθεια να απαλλάξει την εργοδοσία και το κράτος από το βάρος της ασφάλισης, να παραδώσει την εργατική τάξη, τα λαϊκά στρώματα στα σαγόνια των επιχειρηματικών ομίλων της ιδιωτικής ασφάλισης.
Λέει: «Καταργούμε τους λεγόμενους κοινωνικούς πόρους». Τους ονομάζει εφεύρημα λεκτικό και σημειώνει ότι «πρόκειται για συντεχνιακούς φόρους ισχυρών πληθυσμιακών ομάδων». 
Οι κοινωνικοί πόροι επιβλήθηκαν από τις αστικές κυβερνήσεις, για να απαλλάξουν την αστική τάξη από τις ασφαλιστικές εισφορές, που έπρεπε να πληρώνει. Τώρα εσείς τους καταργείτε, χωρίς να αναζητάτε εισφορές από την εργοδοσία και μεταφέρετε το βάρος στους ασφαλισμένους. 
Όλοι οι εργαζόμενοι, όπως και οι ένστολοι, έχουν χρέος να μην συμβιβαστούν με αυτή τη μεγάλη και επικίνδυνη οπισθοδρόμηση, όταν σήμερα υπάρχουν όλες οι προϋποθέσεις και οι δυνατότητες, λόγω της ασύγκριτα υψηλότερης παραγωγικότητας σε σχέση με προηγούμενες δεκαετίες να μειωθούν δραστικά τα όρια συνταξιοδότησης και ο χρόνος εργασίας και να αυξηθούν ταυτόχρονα οι μισθοί, οι συντάξεις, να διευρυνθούν οι παροχές υγείας, πρόνοιας, τα κοινωνικά δικαιώματα.
Καταψηφίζουμε το νομοσχέδιο και αύριο επί των άρθρων θα πούμε περισσότερα.","ΧΡΗΣΤΟΣ ΚΑΤΣΩΤΗΣ",214
"124519"," Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Σταυρογιάννης.
Κυρίες και κύριοι συνάδελφοι, μετά την ολοκλήρωση της ομιλίας του κ. Σταυρογιάννη θα διεξαχθεί ονομαστική ψηφοφορία που έχουμε στο νομοσχέδιο για τα δάση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124520"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, είναι φανερό ότι από την πλευρά του ΠΑΣΟΚ, αλλά τελευταία και από την πλευρά της Νέας Δημοκρατίας γίνονται συνεχείς αναφορές στο πρόβλημα που αντιμετώπισε και αντιμετωπίζει ο λαός της Αργεντινής και τα όσα οι διεθνείς κερδοσκόποι έχουν κάνει σε αυτή τη χώρα, πέρα από το ουσιαστικό, το ότι δηλαδή σκληρά νεοφιλελεύθερα προγράμματα του Διεθνούς Νομισματικού Ταμείου οδήγησαν μια παραγωγική οικονομία σε μια όμως τελείως διαφορετική χώρα από τη δική μας σε αυτό το σημείο που όλοι γνωρίζουμε σήμερα. Είναι τα μόνα επιχειρήματα, που κατά την άποψή τους μπορούν να δικαιολογήσουν, γιατί πρώτα το ΠΑΣΟΚ απεδέχθη ένα τέτοιο αδιέξοδο σχέδιο που έχει φέρει την οικονομία και την κοινωνία εκεί που όλοι γνωρίζουμε και βεβαίως και η Νέα Δημοκρατία, αφότου ξέχασε τα όσα έλεγε ως Αντιπολίτευση, και η ίδια απεδέχθη αυτή τη λογική.
Επίσης, είναι ολοφάνερο γιατί η Κυβέρνηση προσπαθεί να περάσει την άποψη ότι τελειώνει η εποχή των μνημονίων, έχοντας προφανή επικοινωνιακή, ίσως και προεκλογική στόχευση. Αν κάποιος, όμως, θέλει να είναι ειλικρινής, ακόμη και από το χώρο της Συμπολίτευσης, πρέπει να παραδεχθεί ότι κάτι τέτοιο δεν πρόκειται στην ουσία να γίνει, όπως και αν βαφτιστεί, και δεν ανταποκρίνεται στην πραγματικότητα. 
Η αλήθεια είναι πως το μνημόνιο ούτε επί των ημερών αυτής της Κυβέρνησης τελειώνει ούτε επίσης αν αναδειχθεί μια άλλη κυβέρνηση μπορεί να τελειώσει αυτόματα και πάντως, όχι έτσι απλά και χωρίς συνέπειες. Αυτό δεν σημαίνει όμως ότι η χώρα δεν πρέπει να έχει ένα εθνικό σχέδιο ανάπτυξης, παραγωγικής και θεσμικής ανασυγκρότησης, που σε ένα εύλογο χρονικό διάστημα θα υπερβαίνει και θα ακυρώνει τις τοξικές συνέπειες του μνημονίου για την ελληνική οικονομία και την ελληνική κοινωνία. 
Ο έλεγχος, εν τω μεταξύ, των δανειστών θα παραμένει ασφυκτικός και θα συνεχίσει να είναι έτσι με ένα άλλο, ίσως, αμιγές ευρωπαϊκό όργανο, όπως μια καινούρια ευρωπαϊκή ομάδα δράσης, task force, που θα αντικαταστήσει μεν την τρόικα όπως την ξέρουμε μέχρι σήμερα, χωρίς όμως να πάψουν να υπάρχουν οι δεσμεύσεις και οι συνεχείς έλεγχοι. 
Και βέβαια, όπως είδαμε σήμερα να αναδημοσιεύονται και στον ελληνικό Τύπο όσα είδαν το φως της δημοσιότητας στον ξένο Τύπο, μπορούμε να έχουμε ένα άλλο πρόγραμμα, εξαετούς διάρκειας, που θα δίνει προτεραιότητα σε μεταρρυθμίσεις ή σε δήθεν μεταρρυθμίσεις, με την υπόσχεση για σταδιακή ελάφρυνση του χρέους. Σας λέει κάτι αυτό; Είναι κάτι σαν τις δόσεις, σταδιακά και για κάθε δόση προαπαιτούμενα και με το πιστόλι στον κρόταφο η ελληνική Κυβέρνηση να αποφασίζει να κάνει πράγματα που ούτε την οικονομία βοηθούν, αλλά και την κοινωνία έφεραν στο σημείο που όλοι γνωρίζουμε, πέρα από το ότι και σε ευρωπαϊκό επίπεδο εφαρμόζεται ένα πανευρωπαϊκό μνημόνιο. 
Αυτό δεν αλλάζει σε καμμία περίπτωση, όμως, το γεγονός ότι ο τρόπος που εφαρμόστηκε και εφαρμόζεται το πρόγραμμα σκληρής λιτότητας στη χώρα μας είναι εγκληματικός, στην κυριολεξία, για την κοινωνία, πρωτοφανούς αγριότητας, εξ ου και οι δραματικές καταστάσεις και τα πρωτόγνωρα αδιέξοδα που βιώνει η ελληνική κοινωνία και η ασφυξία που υπάρχει στην ελληνική οικονομία. 
Στο πλαίσιο, λοιπόν, αυτής της επικοινωνιακής πολιτικής και με τα όσα είδαν το φως της δημοσιότητας, κανένας από την πλευρά της Κυβέρνησης δεν μπαίνει στον κόπο να εξηγήσει πώς είναι δυνατόν να συμβαίνουν αυτά, που τελευταία βλέπουν το φως της δημοσιότητας, από τη μια δηλαδή να έχουμε αναβάθμιση της πιστοληπτικής ικανότητας της χώρας από τους γνωστούς οίκους αξιολόγησης, ενώ η οικονομία και η χώρα βρίσκεται μπροστά σε έναν κίνδυνο χρηματοδοτικού κενού για τα επόμενα χρόνια, και σύμφωνα με την Έκθεση του Γραφείου Προϋπολογισμού της Βουλής αλλά και την Έκθεση της Κομισιόν, και ακόμα χειρότερα ο σύμβουλος της Τράπεζας της Ελλάδος, αλλά και της ελληνικής Κυβέρνησης για ένα διάστημα, η «BlackRock», να κατατάσσει τη χώρα μας σε εκείνες τις χώρες που βρίσκονται στη ζώνη υψηλού κινδύνου χρεοκοπίας. 
Από τη μια αναβάθμιση κι από την άλλη η σκληρή πραγματικότητα που καταγράφεται στην πραγματική οικονομία. Η αντίφαση σε όλο της το μεγαλείο! Παράλογο; Μάλλον όχι. Είναι σύμφωνα με την ερμηνεία που δίνει κάποιος και με τις στοχεύσεις που υπάρχουν και από όποια οπτική γωνία θέλει ο καθένας να βλέπει τα πράγματα. 
Κυρίες και κύριοι συνάδελφοι, περίπου 150 δισεκατομμύρια ευρώ χρωστούν στο δημόσιο και στις τράπεζες φυσικά πρόσωπα και επιχειρήσεις. Οι περισσότερες οφειλές προς το δημόσιο έχουν καταστεί και ληξιπρόθεσμες και συνεχώς αυξάνονται, επιβεβαιώνοντας όσους υποστηρίζουν με επιχειρήματα πως αυτός ο λογαριασμός και αυτό το σχέδιο δεν βγαίνει πουθενά, παρά στην πλήρη φτωχοποίηση της άλλοτε κραταιάς μεσαίας τάξης και στην πλήρη αδυναμία της ελληνικής οικονομίας, οψέποτε έρθει η επόμενη μέρα, να σταθεί στα πόδια της και να μπει πραγματικά σε έναν δρόμο βιώσιμης ανάπτυξης που να αφορά τους πολλούς. 
Τα τελευταία χρόνια, δυστυχώς, οι περισσότεροι είχαν απομονώσει και έστρεφαν τα φώτα της δημοσιότητας μόνο στο δημόσιο χρέος, χωρίς να εστιάσουν στη συνολική αντιμετώπιση αυτού του κινδύνου για την οικονομία. Την ίδια περίοδο, οι καθυστερήσεις δανείων επιχειρήσεων και νοικοκυριών αυξάνονταν κατά 560%, τα τελευταία χρόνια, από το τέλος του 2008 μέχρι και το 2013, αγγίζοντας το ποσό σχεδόν των 80 δισεκατομμυρίων ευρώ, και μαζί με τις ληξιπρόθεσμες προς το δημόσιο και τα ταμεία, αυτό το ποσό πλησιάζει στα 150 δισεκατομμύρια ευρώ, όπως είπαμε. 
Σημειώστε μόνο τούτο. Οι ληξιπρόθεσμες οφειλές των ελληνικών νοικοκυριών και των ελληνικών επιχειρήσεων πλησιάζουν το 1 δισεκατομμύριο ευρώ. Το ίδιο το Διεθνές Νομισματικό Ταμείο στην τελευταία του έκθεση, με θέμα: «Η προσαρμογή στις ελλειμματικές χώρες της Ευρωζώνης: πρόοδος, προκλήσεις και πολιτικές», αναφέρει ότι η δημοσιονομική προσαρμογή και οι μεγάλες περικοπές μισθών που ακολούθησε η Ελλάδα, όχι μόνο δεν βελτίωσαν την ανταγωνιστικότητα της ελληνικής οικονομίας, αλλά πολύ περισσότερο οδήγησαν και σε πτώση της παραγωγικότητας. 
Οι αναλυτές του ταμείου υπογραμμίζουν πως, αν και το ισοζύγιο τρεχουσών συναλλαγών της ζώνης του ευρώ έχει γίνει πλεονασματικό, η εσωτερική εξισορρόπηση σε ελλειμματικές οικονομίες, όπως είναι η δική μας, αλλά και οι άλλες του Νότου, συνοδεύεται και θα συνοδεύεται και στο μέλλον, από υποτονική δραστηριότητα και ανάπτυξη και πολύ υψηλή ανεργία, κάτι που καθιστά ακόμη πιο οδυνηρή την προσαρμογή και βεβαίως, σε ακόμη μεγαλύτερο χρονικό διάστημα. 
Το ταμείο κάνει και άλλες επιμέρους αναφορές, παραδεχόμενο στην ουσία για μία ακόμη φορά τα λάθη του προγράμματος, την αποτυχία και το αδιέξοδο και ξεκαθαρίζει πως η Ελλάδα θα χρειαστεί πολλά χρόνια και πρόσθετες ακόμη, επώδυνες πιθανώς, προσαρμογές, για να αποκαταστήσει την εξωτερική ισορροπία, να κάνει εξυπηρετήσιμο το χρέος και να μπορέσει να αποκτήσει διατηρήσιμη ανάπτυξη, που θα περιορίσει την ανεργία σταδιακά σε αποδεκτά επίπεδα. Δηλαδή, οι εμπνευστές του προγράμματος μιλούν για αποτυχία, μόνο που προσπαθούν να τη χρεώσουν αλλού. Και η Ελληνική Κυβέρνηση, στο πλαίσιο των νέων συζητήσεων είτε αυτές γίνουν στο Παρίσι είτε εντός της χώρας, τι έχει; Υπάρχει κανένα εθνικό σχέδιο με προτάσεις, που να δίνει διέξοδο στα αδιέξοδα; Μάλλον όχι. Επικοινωνιακά τεχνάσματα, προσπάθεια ωραιοποίησης μιας πολύ άσχημης κατάστασης και μοιραία, αποδοχή όσων θα μας επιβληθούν για μία ακόμη φορά από τους ευρωπαϊκούς μηχανισμούς και την ηγεμονεύουσα χώρα στην Ευρωπαϊκή Ένωση, τη Γερμανία.
Τώρα, όσον αφορά την Έκθεση της «BLACKROCK» και τον κίνδυνο της χρεοκοπίας για τη χώρα, μάλλον ο μεγαλύτερος κίνδυνος εστιάζεται στο τραπεζικό σύστημα, γιατί το χρέος της χώρας πλέον βρίσκεται στα χέρια των θεσμικών δανειστών μας. Το πρόβλημα, λοιπόν, είναι πολύ μεγαλύτερο στις τράπεζες και αυτό εξηγείται και από τον έλεγχο που έκανε η «BLACKROCK» το προηγούμενο διάστημα στις ελληνικές τράπεζες. Αυτό δικαιολογεί και τη διαμάχη που υπάρχει μεταξύ ταμείου και Ευρωπαϊκής Κεντρικής Τράπεζας για το εύρος των προβλημάτων και τις λύσεις και στο ελληνικό τραπεζικό σύστημα και στο ευρωπαϊκό. Και βέβαια, είναι γνωστό ότι πέρα από τις χώρες του Νότου, που έχουν αντίστοιχα δημοσιονομικά προβλήματα με εμάς, υπάρχουν και άλλες χώρες της Ευρωπαϊκής Ένωσης των οποίων το χρηματοπιστωτικό σύστημα αντιμετωπίζει μεγάλα προβλήματα. Έχουμε, λοιπόν, από τη μία πλευρά έτσι και αλλιώς σύνθετα προβλήματα και στην Ευρωπαϊκή Ένωση και την ίδια στιγμή στη χώρα μας συνεχίζεται η αδιέξοδη και φορομπηχτική πολιτική σκληρής λιτότητας, που δεν οδηγεί πουθενά, αφού και ο Υπουργός μας παραδέχθηκε στην επιτροπή ότι το «πολύ δημοσιονομικό ξύλο» το έχουμε φάει, αλλά δεν έχουμε τελειώσει ακόμη, επεκτείνοντας το συλλογισμό του. Αυτό είναι τελείως διαφορετικό από την προσπάθεια που γίνεται από την πλευρά της Κυβέρνησης να μας πουν ότι τελείωσαν τα δημοσιονομικά μέτρα, μέχρι εδώ ήταν, και από εδώ και πέρα θα έχουμε μεταρρυθμίσεις. Μεταρρυθμίσεις, με ή χωρίς εισαγωγικά, που θα προϊδεάζουν την κοινωνία για τα καινούργια μέτρα και δημοσιονομικά που θα έρθουν. 
Την ίδια στιγμή και με την επίσκεψη του επικεφαλής της Κομισιόν, του νέου Πρόεδρου της, του κ. Γιούνκερ, όλα αυτά επιβεβαιώθηκαν. Μας είπε δηλαδή ότι η λιτότητα δεν θα σταματήσει. Βεβαίως, ωραία λόγια και στήριξη στη χώρα μας. Αυτό και τα όσα θα ακολουθήσουν αναγκάζει ακόμη και γερμανικά μέσα ενημέρωσης να επιτίθενται στις πολιτικές αυτές και στη γερμανική Κυβέρνηση και ιδιαίτερα στον Υπουργό Οικονομικών, για τον οποίον λένε ότι ένα είναι σαφές: Στην Ελλάδα πεθαίνουν άνθρωποι επειδή δεν υπάρχουν χρήματα για το Εθνικό Σύστημα Υγείας και χρήματα για τις επισκέψεις στους γιατρούς. 
Ειρήσθω εν παρόδω, συνεχίζει ο σχολιαστής του γερμανικού μέσου ενημέρωσης «το κόμμα του κ. Σόιμπλε αυτοαποκαλείται και χριστιανικό» και καταλήγει λέγοντας πως αυτό που χρειάζεται η χώρα είναι ένα πρόγραμμα τόνωσης της οικονομικής δραστηριότητας σαν αυτό που έκανε και η Γερμανία στα πρώτα χρόνια της κρίσης. Αλλά φαίνεται πως η δική μας Κυβέρνηση ή δεν το αντιλαμβάνεται αυτό ή δεν μπορεί καν να το συζητήσει, πολύ περισσότερο να το επιβάλει.
Ζώντας, λοιπόν, όλα αυτά έχουμε τη φωτογραφική τροπολογία της Κυβέρνησης που στηρίζει συγκεκριμένους βαρόνους των μέσων ενημέρωσης, οι οποίοι και στο παρελθόν έχουν στηριχθεί σε βάρος και του δημόσιου συμφέροντος και άλλων επιχειρήσεων. Και γιατί; Γιατί μόνο έτσι μπορεί να στηριχθεί με κάθε τρόπο η πολιτική επικράτηση μέσω της προπαγανδιστικής ηγεμονίας που κατέχουν αυτά τα μέσα ενημέρωσης και υπηρετεί και αυτή η Κυβέρνηση. 
Χαρίζουν, λοιπόν, τα πάντα στους μιντιάρχες, ένα καινούργιο ρουσφέτι στα διαπλεκόμενα, ενώ ζητούν από τον υποτιθέμενο φτηνότερο φόρο, τον ΕΝΦΙΑ στα ακίνητα που αντικατέστησε το χαράτσι, να πληρώσουν πιο πολλά οι πιο πολλοί. Και έρχονται στη συνέχεια να δικαιολογήσουν τα αδικαιολόγητα.
Τώρα, θα ήθελα να πω δύο λόγια για το πολυνομοσχέδιο, που έτσι κι αλλιώς είχαμε την ευκαιρία να τα πούμε στην επιτροπή και θα τα πούμε ξανά και στη συζήτηση επί των άρθρων.
Δυστυχώς και στη συζήτηση αυτή πολλά κάλυπτε η «αργεντινολογία» ως προπέτασμα καπνού για τα μείζονα και έδινε τη δυνατότητα σε όσους δεν αντιλαμβάνονταν -ή δεν ήθελαν να αντιληφθούν- να ικανοποιούνται ότι έτσι υπάρχει επιχείρημα και για την ασκούμενη πολιτική από αυτήν την Κυβέρνηση που στηρίζουν οι ίδιες. Προαπαιτούμενα, κυβερνητικές επιλογές και δεσμεύσεις σε ένα πολυνομοσχέδιο όπου τα όποια θετικά σημεία υπάρχουν -κυρίως στο πρώτο μέρος που αφορούν το Υπουργείο Οικονομικών- χάνονται μέσα στα αδιέξοδα της ασκούμενης πολιτικής και σε ένα πολυνομοσχέδιο που τα περιλαμβάνει όλα: παθογένειες της ελληνικής οικονομίας που έρχονται από το παρελθόν, δημόσιες συμβάσεις και προμήθειες στο αμαρτωλό σύστημα προμηθειών του ελληνικού δημοσίου, όπου είναι γνωστό τι συνέβαινε τα τελευταία χρόνια μέσω της κατασπατάλησης και της διαφθοράς που υπήρχε στο δημόσιο χρήμα υπέρ των στενών ιδιωτικών συμφερόντων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό, κύριε Πρόεδρε, από τη δευτερολογία μου. 
Θα ήθελα να πω δύο λόγια και για τη φοροδιαφυγή και για την πραγματική έλλειψη πολιτικής βούλησης για την καταπολέμησή της. Ένα μεγάλο θέμα και τμήμα του νομοσχεδίου είναι αυτό που αφορά και τις δημόσιες συμβάσεις, όπου το μόνο που κάνει είναι να κωδικοποιεί και να συγκεντρώνει ότι προέβλεπε το προηγούμενο κανονιστικό πλαίσιο της Ευρωπαϊκής Ένωσης, χωρίς να λαμβάνει και να παίρνει υπόψη την καινούργια κοινοτική οδηγία. Άλλα ζητήματα, όπως το ασφαλιστικό και η συρρίκνωση της επικουρικής ασφάλισης, αλλά και γενικότερα σε ό,τι αφορά το ασφαλιστικό ζήτημα δεν φαίνεται να μπαίνει στην ουσία και να το προσεγγίζει με διάθεση επίλυσης αυτού του μεγάλου προβλήματος.
Θα ήθελα να πω δύο κουβέντες για τα ζητήματα που αφορούν τον επαρχιακό Τύπο και ουσιαστικά αφορούν την αντικειμενική ενημέρωση και έρχονται σε αντιδιαστολή με τα όσα κάνει για τους βαρόνους των μέσων ενημέρωσης. Και αν αυτό περάσει ως έχει, τότε και μία φωνή και μια δημοσιογραφία αντικειμενικής ενημέρωσης όσον αφορά τον επαρχιακό Τύπο θα εκλείψει. 
Θα ήθελα να καταθέσω στα Πρακτικά, από την Ένωση Ιδιοκτητών Ημερήσιων Επαρχιακών Εφημερίδων, την επιστολή που απέστειλε προς τον Υπουργό Ανταγωνιστικότητας και προς όλα τα κόμματα.
(Στο σημείο αυτό ο Βουλευτής κ. Νικόλαος Σταυρογιάννης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τέλος -και αυτό έχει ιδιαίτερη σημασία- αφήνω το «πόθεν έσχες» και το πολιτικό χρήμα. Αναφέρθηκαν και οι συνάδελφοι –ο χρόνος δεν μου το επιτρέπει- στη συζήτηση κατ’ άρθρον. Όμως, πιστεύει κανείς ότι υπήρχε πραγματική βούληση; Ποια είναι τα αποτελέσματα για τις ποικιλώνυμες λίστες; Αριθμός μεγάλος. Ξέρει κανείς; Έχει ενημερώσει κανείς την αγρίως φορολογούμενη κοινωνία; 
Σχετικά με τον έλεγχο και τη φορολόγηση του μεγάλου πλούτου, ακόμη και η υπηρεσία που ιδρύθηκε για τον έλεγχο διαλύθηκε, αφού παραιτήθηκαν τα στελέχη της και κανείς δεν ένιωσε την ανάγκη ούτε να απολογηθεί ούτε να ενημερώσει την κοινωνία.
Υπάρχουν, λοιπόν, αποτελέσματα; Όχι! Και είναι προφανές ότι υπάρχει απουσία ισχυρής βούλησης της ελληνικής πολιτείας να πατάξει τα φαινόμενα φοροδιαφυγής και διαφθοράς, αφού αυτό συνεχίζει να συμβαίνει όλα τα χρόνια της μεγάλης κρίσης και να επηρεάζει και τη φορολογική συνείδηση των πολιτών. Και βέβαια, η άμβλυνση της φορολογικής συνείδησης των πολιτών επιτείνεται από την οικονομική κρίση, τη φοροεπιδρομή και τη σκληρή επιβολή μέτρων λιτότητας. 
Η ανάγκη, όμως, βιοπορισμού και οικονομικής επιβίωσης νοικοκυριών και επιχειρήσεων απειλεί τα δημόσια έσοδα, κύριε Υπουργέ, με νέα μεγάλη μείωση, καινούρια «τρύπα» και εκεί σίγουρα θα χρειαστούν νέα μέτρα. 
Χρειάζεται, λοιπόν -και κλείνω με αυτό, κύριε Πρόεδρε- ισχυρή πολιτική βούληση για τη στοιχειώδη αποκατάσταση της φορολογικής δικαιοσύνης. Πρέπει να πληρώσουν οι ισχυροί, γιατί αυτοί έχουν φοροδοτική ικανότητα, γιατί αυτοί πρέπει να συμβάλλουν από εδώ και πέρα και γιατί μόνον έτσι μπορεί να αποδεχθούν και οι νεόπτωχοι πλέον της ελληνικής κοινωνίας να συνεχίσουν να συνεισφέρουν. 
Και βέβαια, το κράτος πρέπει να φορολογεί δίκαια, με βάση τη φοροδοτική ικανότητα. Αλλιώς, η χώρα μας θα βυθίζεται όλο και πιο βαθιά στο φαύλο κύκλο της ύφεσης και της κρίσης και κάποια στιγμή, μοιραία, αυτό θα οδηγήσει, με τον έναν ή με τον άλλον τρόπο, στην κοινωνική έκρηξη, κάτι που δεν θα βοηθήσει στην πορεία που χρειάζεται αυτή η χώρα. 
Για όλους αυτούς τους λόγους, καταψηφίζουμε το νομοσχέδιο.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)","ΝΙΚΟΛΑΟΣ ΣΤΑΥΡΟΓΙΑΝΝΗΣ",482
"124521"," Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου του Υπουργείου Οικονομικών για τη διεξαγωγή ονομαστικής ψηφοφορίας επί του νομοσχεδίου του Υπουργείου Περιβάλλοντος Ενέργειας και Κλιματικής Αλλαγής: «Περιβαλλοντική Αναβάθμιση και Ιδιωτική Πολεοδόμηση - Βιώσιμη Ανάπτυξη Οικισμών, Ρυθμίσεις δασικής νομοθεσίας και άλλες διατάξεις». 
Έχει υποβληθεί αίτηση ονομαστικής ψηφοφορίας από Βουλευτές του Συνασπισμού Ριζοσπαστικής Αριστεράς επί του άρθρου 36, όπως τροποποιήθηκε από τον κύριο Υπουργό, και επί της τροπολογίας με γενικό αριθμό 1634 και ειδικό αριθμό 222, όπως τροποποιήθηκε από τον κύριο Υπουργό, της οποίας το κείμενο έχει ως εξής:
(να μπει η σελ.114α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124522"," Θα αναγνώσω πρώτα τον κατάλογο των υπογραφόντων την αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς, για να διαπιστωθεί εάν υπάρχει ο απαιτούμενος από τον Κανονισμό αριθμός Βουλευτών για την υποβολή της. 
Ο κ. Νικόλαος Βούτσης. Παρών.
Η κ. Ελένη Αυλωνίτου. Παρούσα.
Η κ. Αικατερίνη Ιγγλέζη. Παρούσα.
Ο κ. Κωνσταντίνος Ζαχαριάς. Παρών.
Η κ. Ηρώ Διώτη. Παρούσα.
Ο κ. Παναγιώτης Κουρουμπλής. Παρών.
Η κ. Παναγιώτα Δριτσέλη. Παρούσα.
Ο κ. Χρήστος Μαντάς. Παρών. 
Η κ. Φωτεινή Κούβελα. Παρούσα. 
Η κ. Μαρία Μπόλαρη. Παρούσα.
Ο κ. Στέφανος Σαμοΐλης. Παρών.
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Συνεπώς, διακόπτουμε τη συνεδρίαση για δέκα (10) λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124523"," Επαναλαμβάνεται η διακοπείσα συνεδρίαση.
Κυρίες και κύριοι συνάδελφοι, θα διεξαχθεί ονομαστική ψηφοφορία επί του άρθρου 36, όπως τροποποιήθηκε από τον κύριο Υπουργό, και της τροπολογίας με γενικό αριθμό 1634 και ειδικό αριθμό 222, όπως τροποποιήθηκε από τον κύριο Υπουργό.
Οι αποδεχόμενοι το άρθρο και την τροπολογία λέγουν «ΝΑΙ».
Οι μη αποδεχόμενοι το άρθρο και την τροπολογία λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Δημήτριος Τσουμάνης από τη Νέα Δημοκρατία και ο κ. Κοντονής από το Συνασπισμό Ριζοσπαστικής Αριστεράς.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124524"," Υπάρχει συνάδελφος, ο οποίος δεν άκουσε το όνομα του; Κανείς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124525"," Κύριε Πρόεδρε, θα ήθελα να αναφέρω κάτι, για να καταγραφεί στα Πρακτικά για να μην υπάρξει παρανόηση. Ο κ. Λυκούδης βρίσκεται σε ανειλημμένη κομματική υποχρέωση, και για αυτό δεν είναι εδώ. 
Αν ήταν εδώ –και ξέρουμε ότι αυτό δεν προσμετράται- θα ψήφιζε «ΟΧΙ».","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124526"," Εντάξει, κύριε συνάδελφε, καταγράφηκε. 
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124527"," Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά 97 Βουλευτές.
Υπέρ του άρθρου 36, δηλαδή «ΝΑΙ», ψήφισαν 50 Βουλευτές.
Κατά του άρθρου 36, δηλαδή «ΟΧΙ», ψήφισαν 47 Βουλευτές. 
Υπέρ της τροπολογίας με γενικό αριθμό 1634 και ειδικό 222, δηλαδή «ΝΑΙ», ψήφισαν 50 Βουλευτές.
Κατά της τροπολογίας με γενικό αριθμό 1634 και ειδικό 222, δηλαδή «ΟΧΙ», ψήφισαν 47 Βουλευτές, σύμφωνα με το παρακάτω πρωτόκολλο ονομαστικής ψηφοφορίας .
(να μπει το πρωτόκολλο σελ.118α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124528"," Συνεπώς το άρθρο 36 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Συνεπώς η τροπολογία με γενικό αριθμό 1634 και ειδικό 222 έγινε δεκτή, όπως τροποποιήθηκε από τον κύριο Υπουργό, κατά πλειοψηφία.
Εισερχόμεθα στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124529"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"124530"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124531"," Το ακροτελεύτιο άρθρο έγινε δεκτό κατά πλειοψηφία.
Συνεπώς, το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Περιβαλλοντική αναβάθμιση και ιδιωτική πολεοδόμηση - Βιώσιμη ανάπτυξη οικισμών - Ρυθμίσεις δασικής νομοθεσίας και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Κυρίες και κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο και στο σύνολο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124532"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"124533"," Ερωτάται το Τμήμα: Γίνεται δεκτό το νομοσχέδιο και στο σύνολο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124534"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"124535"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124536"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς, το νομοσχέδιο του Υπουργείου Περιβάλλοντος, Ενέργειας και Κλιματικής αλλαγής: «Περιβαλλοντική αναβάθμιση και ιδιωτική πολεοδόμηση - Βιώσιμη ανάπτυξη οικισμών - Ρυθμίσεις δασικής νομοθεσίας και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωρισθεί το κείμενο του νομοσχεδίου σελ.120α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124537"," Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124538"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"124539"," Το Τμήμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, επανερχόμαστε στη συζήτηση του σημερινού νομοσχεδίου.
Τον λόγο έχει ο συνάδελφος Βουλευτής Ηλείας της Νέας Δημοκρατίας κ. Ανδρέας Μαρίνος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124540"," Κύριε Πρόεδρε, κύριε Υπουργέ, κυρίες και κύριοι συνάδελφοι, αναμφισβήτητα την τελευταία πενταετία, κατά την οποία η χώρα μας δοκιμάζεται αφόρητα, αναγκαστήκαμε να θέσουμε αυστηρούς δημοσιονομικούς στόχους και εφαρμόσαμε πολιτικές σκληρής λιτότητας, που κατακερμάτισαν το βιοτικό επίπεδο των Ελλήνων, με απώτερο σκοπό την ανάκαμψη της ελληνικής οικονομίας, αλλά και τον εξορθολογισμό της λειτουργίας του κράτους.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κυρία ΜΑΡΙΑ ΚΟΛΛΙΑ-ΤΣΑΡΟΥΧΑ .)
Με κατάλληλο σχεδιασμό, κάναμε σημαντικά και αξιόλογα βήματα προόδου, που κανείς δεν μπορεί να παραβλέψει. Η επίτευξη πρωτογενούς πλεονάσματος, η έξοδός μας στις αγορές, η ενίσχυση της ανταγωνιστικότητας της οικονομίας και η σταθεροποίηση της διεθνούς θέσης μας, έπειτα από αρκετά χρόνια, είναι στοιχεία που συνηγορούν για ένα καλύτερο αύριο. 
Ωστόσο, στο δύσκολο δρόμο που έχουμε ομολογουμένως διανύσει και διανύουμε, έχουμε πολλά ακόμα να λύσουμε. Οφείλουμε να καταστήσουμε, επιτέλους, κύριε Υπουργέ, κέντρο της πολιτικής μας τον άνθρωπο. Σε αυτόν από εδώ και πέρα πρέπει να λογοδοτούμε και σύμφωνα με τις ανάγκες του να νομοθετούμε, γιατί η ανοχή και η αντοχή της κοινωνίας έχει εξαντληθεί και αυτό το αντιλαμβάνεται ο κοινός νους, τον οποίο δυστυχώς, κύριε Υπουργέ, δεν διαθέτουν οι συντάκτες του ΕΝΦΙΑ, οι οποίοι με το τερατούργημά τους έσπειραν τον πανικό στην ελληνική κοινωνία, η οποία παρακολουθεί εμβρόντητη τα καμώματά τους.
Φροντίστε, κύριε Υπουργέ, εδώ και τώρα με τις αποφάσεις σας να σβήσετε τις φωτιές που έχετε ανάψει από τη μια άκρη της Ελλάδας στην άλλη και να εξετάσετε εκ νέου την ημερομηνία καταβολής της πρώτης δόσης στα εξωπραγματικά ποσά, που εμφανίζονται στα εκκαθαριστικά. Είναι μονόδρομος. Αυτή είναι η λύση. 
Κυρίες και κύριοι συνάδελφοι, το παρόν σχέδιο νόμου φέρνει σημαντικές αλλαγές σε αρκετούς τομείς, προκειμένου να ολοκληρώσουμε τις αναγκαίες διαρθρωτικές μεταρρυθμίσεις και να συνεχίσουμε τη δημοσιονομική μας προσαρμογή, δημιουργώντας έτσι τις βασικές προϋποθέσεις, ώστε να μπορέσουμε να σταθούμε και πάλι στα πόδια μας και να στηριχθούμε στις δικές μας δυνάμεις. 
Αρχικά, θα ήθελα να αναφερθώ στο πρώτο μέρος του νομοσχεδίου, που περιλαμβάνει διατάξεις του Υπουργείου Οικονομικών και συγκεκριμένα στο άρθρο 2, παράγραφος 4, σχετικά με τη δυνατότητα της φορολογικής διοίκησης να αναστείλει ή να απενεργοποιήσει τη χρήση του ΑΦΜ του επιτηδευματία. Αναμφίβολα, καταδικάζουμε τις όποιες προσπάθειες φοροδιαφυγής, θεωρώντας το συγκεκριμένο αδίκημα ένα από τα πλέον επαίσχυντα για το σύνολο της ελληνικής κοινωνίας. Παράλληλα, όμως, θα πρέπει να δούμε αν η εφαρμογή της διάταξης αυτής τελικά θα προκαλέσει ακόμα μεγαλύτερα προβλήματα στην ήδη σκληρά δοκιμαζόμενη αγορά απ' ό,τι θα λύσει.
Βασικό μέλημα του οικονομικού επιτελείου πρέπει να είναι η διασφάλιση της είσπραξης των χρεών, με τέτοιο τρόπο, κύριε Υπουργέ, έτσι ώστε οι φορολογούμενοι να μπορούν να ανταποκριθούν στις υποχρεώσεις τους. 
Τάχιστα, πρέπει να δούμε το θέμα των ρυθμίσεων ως προς τα χρέη του δημοσίου και των ασφαλιστικών ταμείων. Με τη σημερινή μορφή τους αυτές οι ρυθμίσεις μαθηματικά οδηγούν στην αύξηση των ληξιπρόθεσμων χρεών του δημοσίου και στη χρεοκοπία των ασφαλιστικών ταμείων. Είναι ώρα να συνέλθουμε και να δούμε επιτέλους την ουσία του προβλήματος. 
Έρχομαι τώρα στο άρθρο 3 στην παράγραφο 1 που αναφέρεται στην πρόσληψη τετρακοσίων ατόμων μόνιμου προσωπικού του κλάδου ΠΕ Εφοριακών στη Γενική Γραμματεία Δημοσίων Εσόδων, με άμεσο στόχο οι φοροελεγκτικοί και φοροεισπρακτικοί μηχανισμοί να καταστούν αποδοτικότεροι, να αναβαθμιστεί η ποιότητα εξυπηρέτησης των πολιτών και να αντιμετωπιστούν παράλληλα μείζονα προβλήματα της χώρας μας, όπως αυτό της φοροδιαφυγής και της παραοικονομίας, τα οποία εφόσον επιλυθούν, θα αυξήσουν σημαντικά τα έσοδα του κράτους. 
Ωστόσο, στο σημείο αυτό και αφού μιλάμε για φοροδιαφυγή, θέλω να απευθύνω το εξής ερώτημα. Τι γίνεται με τις λίστες Λαγκάρντ, Λιχτενστάιν, Λουξεμβούργου; Έχουμε εξέλιξη στο θέμα αυτό; Θέλω απάντηση από τον Υπουργό Οικονομικών. 
Κύριε Υπουργέ, την ώρα που ο ελληνικός λαός έχει υποστεί δραματική μείωση του εισοδήματός του, ας αναζητήσουμε επιτέλους έσοδα από εκεί που πραγματικά υπάρχουν. Για εσάς θα είναι πεδίο δόξης λαμπρό και ανακούφιση για τον χειμαζόμενο ελληνικό λαό. 
Θα υπάρξει ρευστότητα στην αγορά; Τι κάνουν οι γενναία ανακεφαλαιοποιημένες τράπεζες για το θέμα αυτό; Και γι’ αυτό το θέμα περιμένει απάντηση ο ελληνικός λαός, κύριε Υπουργέ. 
Με το άρθρο 6 δίνεται η δυνατότητα χρηματοδότησης ή επιχορήγησης σε φορείς του κλάδου υγείας και πρόνοιας, με βασικό στόχο να καλύψουν ληξιπρόθεσμες υποχρεώσεις τους σε ιδιώτες κατά τα έτη 2012-2013. Με τις ρυθμίσεις της διάταξης αυτής καθίσταται επιτέλους δυνατό, οι φαρμακευτικές εταιρείες, οι προμηθευτές υλικών, αλλά και άλλοι ιδιώτες να πάρουν τα χρήματα που τους οφείλουν νοσηλευτικά ιδρύματα εδώ και καιρό, τα οποία δεν μπορούσαν να εισπράξουν λόγω έλλειψης ρευστότητας. 
Κυρίες και κύριοι συνάδελφοι, ένα θέμα σημαντικό που θίγει το παρόν νομοσχέδιο αφορά στο άρθρο 11, σχετικά με την οριοθέτηση του αιγιαλού. Πράγματι, το ζήτημα αυτό έρχεται αποσπασματικά, αλλά μας δίνεται η ευκαιρία να καλύψουμε ένα τεράστιο κενό, που υπήρχε μέχρι τώρα στη διαδικασία χάραξής του, αν αναλογιστούμε ότι σήμερα λιγότερο από το 10% του αιγιαλού της χώρας είναι οριοθετημένο. Έτσι, με επιστημονικό τρόπο θα επισπευσθεί η εν λόγω διαδικασία, η οποία μέχρι τώρα γινόταν συνήθως, έπειτα από αίτηση του ιδιώτη, που ήθελε να οικοδομήσει με δικά του έξοδα. 
Στα άρθρα 134 και 138 περιλαμβάνονται διατάξεις για την ανάθεση και εκτέλεση δημοσίων συμβάσεων με τη χρήση εθνικού συστήματος ηλεκτρονικών δημοσίων συμβάσεων. Πρόκειται για μια καινοτομία, με την οποία απλοποιούνται οι διαδικασίες ανάθεσης έργων, μειώνεται το κόστος των διοικητικών βαρών και καταπολεμάται το φαινόμενο της διαφθοράς, καθώς μέσω αυτού θα πραγματοποιείται ηλεκτρονικά όλη η διαγωνιστική διαδικασία και η παρακολούθηση μιας δημόσιας σύμβασης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έρχομαι τώρα στο τέταρτο μέρος που εμπεριέχει διατάξεις αρμοδιότητας του Υπουργείου Εργασίας και συγκεκριμένα στο άρθρο 221, ένα κρίσιμο άρθρο που αφορά στα ταμεία των ένστολων και στο οποίο έγινε βελτιωτική νομοτεχνική προσθήκη, δίνοντας τη δυνατότητα μετατροπής του επικουρικού τους ταμείου σε επαγγελματικό.
Αναμφισβήτητα, πρέπει να τηρηθούν οι αρχές βιωσιμότητας των ταμείων και ουσιαστικά της πρόνοιας, ώστε να εξασφαλίσουμε στις μελλοντικές γενιές επικουρικές συντάξεις και εφάπαξ με δίκαιο τρόπο.
Τέλος, θέλω να σταθώ στο επίμαχο θέμα της διάταξης με την οποία καταργείται η υποχρεωτική δημοσίευση των προκηρύξεων του δημοσίου και των Οργανισμών Τοπικής Αυτοδιοίκησης στον Τύπο. Ως εκ τούτου, η απώλεια των μοναδικών εσόδων των περιφερειακών εντύπων θα σημάνει αυτομάτως, όχι μόνο το κλείσιμο και την απώλεια θέσεων εργασίας, αλλά ταυτόχρονα θα αφαιρεί το θεμελιώδες δικαίωμα των κατοίκων της περιφέρειας για επαρκή και ουσιαστική ενημέρωση. Όσοι προερχόμαστε από την επαρχία, είμαστε σε θέση να καταλάβουμε τις επιπτώσεις και τις συνέπειες που θα υπάρξουν. 
Επειδή εκτιμώ ότι οι δημοσιεύσεις του δημοσίου και των ΟΤΑ στον Τύπο δεν συνιστούν μεγάλη δαπάνη, ζητώ την απόσυρση της διάταξης αυτής, γιατί διαφορετικά ο τοπικός Τύπος θα καταδικαστεί σε πλήρη αφανισμό και ο λαός της υπαίθρου θα οδηγηθεί σε βαθύ σκότος, όσον αφορά την ενημέρωσή του.","ΑΝΔΡΕΑΣ ΜΑΡΙΝΟΣ",305
"124541"," Κλείστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124542"," Τελειώνω, κυρία Πρόεδρε.
Κυρίες και κύριοι συνάδελφοι, το παρόν σχέδιο νόμου επιχειρεί να επιφέρει λύσεις σε χρόνια προβλήματα, να καταπολεμήσει τη φοροδιαφυγή, να αντιμετωπίσει το φαινόμενο της αδιαφάνειας, να νοικοκυρέψει ακόμα περισσότερο την οικονομία, να ενισχύσει τη ρευστότητα της αγοράς, προκειμένου να οδηγηθούμε με σταθερά βήματα σε τροχιά ανάπτυξης. 
Το μεγάλο ζητούμενο, όμως, δεν είναι να διατηρήσουμε τους βελτιωμένους οικονομικούς δείκτες που θα μας βγάλουν από το μνημόνιο και την κρίση, αλλά το πώς αυτοί θα περάσουν στην πραγματική οικονομία και τους πολίτες, με σκοπό να δοθεί ανάσα στα ελληνικά νοικοκυριά που υποφέρουν.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΜΑΡΙΝΟΣ",305
"124543"," Ευχαριστούμε, κύριε Μαρίνο.
Κυρίες και κύριοι συνάδελφοι, έχουν εγγραφεί τριάντα ομιλητές. Ο νέος Υπουργός Οικονομικών κ. Χαρδούβελης ζητά να μιλήσει τώρα, γιατί έχει μία επείγουσα εργασία. Μετά θα ακολουθήσουν πέντε συνάδελφοι και στη συνέχεια θα ξεκινήσει ο κύκλος των Κοινοβουλευτικών Εκπροσώπων για όσους απ’ αυτούς θέλουν να μιλήσουν. Αυτή είναι η συμφωνία, γιατί ο κύριος Υπουργός έχει υποχρέωση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124544"," Κυρία Πρόεδρε, ο κύριος Υπουργός πρέπει να ακούσει και τους Κοινοβουλευτικούς Εκπροσώπους.","ΠΑΝΑΓΙΩΤΗΣ ΛΑΦΑΖΑΝΗΣ",279
"124545"," Ναι, αλλά δεν θα τους ακούσει. Έτσι κι αλλιώς, νομίζω ότι θα φύγει. Εν πάση περιπτώσει, ας απαντήσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124546"," Κυρία Πρόεδρε, θα καθίσω αρκετά, για να ακούσω.","ΓΚΙΚΑΣ ΧΑΡΔΟΥΒΕΛΗΣ",542
"124547"," Εντάξει, κύριε Υπουργέ.
Ορίστε, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124548"," Κυρία Πρόεδρε, πριν μιλήσω, θα ήθελα να καταθέσω ορισμένες προσθήκες και νομοτεχνικές βελτιώσεις.","ΓΚΙΚΑΣ ΧΑΡΔΟΥΒΕΛΗΣ",542
"124549"," Κύριε Υπουργέ, σας παρακαλούμε να τις καταθέσετε στα Πρακτικά, για να μοιραστούν στους κυρίους συναδέλφους.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124550"," Εντάξει, κυρία Πρόεδρε. Τις καταθέτω για τα Πρακτικά.
(Στο σημείο αυτό ο Υπουργός Οικονομικών κ. Γκίκας Χαρδούβελης καταθέτει για τα Πρακτικά τις προαναφερθείσες προσθήκες και νομοτεχνικές βελτιώσεις, οι οποίες έχουν ως εξής:
(να μπουν οι σελ.132-134)","ΓΚΙΚΑΣ ΧΑΡΔΟΥΒΕΛΗΣ",542
"124551"," Επίσης, πριν ξεκινήσω την ομιλία μου, επειδή έγινε εκτεταμένη αναφορά στον ΕΝΦΙΑ και όλοι γνωρίζουμε ότι επηρεάζει όλες τις οικογένειες, θα ήθελα να σας αναφέρω ότι ήδη από εχθές το Υπουργείο Οικονομικών έχει κάνει ανακοίνωση γι’ αυτό. Έχουμε αναγνωρίσει πολλά λάθη που έχουν γίνει και προσπαθούμε να τα διορθώσουμε. Εγώ, μάλιστα, ήδη προ ενός μηνός επιλήφθηκα του θέματος και διόρθωσα πολλά λάθη, τα οποία δεν τα έχετε δει καν και τα οποία αφορούν περίπου δύο εκατομμύρια κόσμο. Χρειάζεται πολλή δουλειά, γιατί δεν είναι εύκολο, αλλά θα το κάνουμε.
Κυρίες και κύριοι Βουλευτές, στη σημερινή ομιλία μου ενώπιον της Ολομέλειας θα επιδιώξω να θέσω το γενικότερο πλαίσιο, στο οποίο πιστεύω πως εντάσσεται το παρόν νομοσχέδιο. 
Θα εστιάσω, λοιπόν, σε τρεις θεματικές ενότητες. Πρώτον, θα αναφερθώ στις διεθνείς εξελίξεις, υπό το πρίσμα των οποίων πρέπει να δει κανείς το πολυνομοσχέδιο. Δεύτερον, θα εκθέσω ορισμένα κύρια χαρακτηριστικά και κάποιες κατευθύνσεις του πολυνομοσχεδίου. Θα υποστηρίξω ότι το πολυνομοσχέδιο έχει προοδευτικό χαρακτήρα και γι’ αυτό το λόγο πιστεύω ότι τα περισσότερα άρθρα του μπορούν και πρέπει να τύχουν της στήριξης και της Αντιπολίτευσης. Τρίτον, θα αναφερθώ στην ευθύνη όλων μας και ιδιαίτερα της πολιτικής ηγεσίας. Η δυνατότητά μας να συνδράμουμε τους συμπολίτες μας συνδέεται άρρηκτα με την ικανότητά μας να δημιουργήσουμε μία διεθνώς ανταγωνιστική οικονομία, η οποία θα φέρει θέσεις εργασίας, θα κρατήσει τη νεολαία στη χώρα μας και θα ικανοποιήσει τις προσδοκίες των πολιτών.
Ξεκινώντας, λοιπόν, με τη διεθνή διάσταση των δικών μας πολιτικών, θα ήθελα να καλωσορίσω τη συζήτηση που έχει προκύψει για τη χρεοκοπία της Αργεντινής, μία συζήτηση που είχα την ευκαιρία να διαπιστώσω και στην Επιτροπή Οικονομικών Υποθέσεων.
Πιστεύω, όμως, ότι το κύριο ζητούμενο αυτής της συζήτησης είναι αν μία χώρα από μόνη της μπορεί να αναμετρηθεί με τη δύναμη των διεθνών κερδοσκοπικών κεφαλαίων. Στην αντιπαράθεση με τους κερδοσκόπους, η Αργεντινή ήταν μόνη της. Γι’ αυτό το λόγο αντιμετωπίζει περιπέτειες για περίπου δέκα χρόνια και παραμένει ακόμα αποκλεισμένη από τις αγορές, όπως ξέρετε. 
Η Ελλάδα, αντιθέτως, συναποφάσισε με τους Ευρωπαίους εταίρους της και είχε τη στήριξή τους. Στην ελληνική κρίση, τα κερδοσκοπικά κεφάλαια βρήκαν απέναντί τους ολόκληρη την Ευρωζώνη. Η Ευρωζώνη ανταποκρίθηκε παρέχοντας χρηματοδότηση –το ξέρουμε- μακρά περίοδο χάριτος, μακροπρόθεσμες λήξεις αποπληρωμής και χαμηλό επιτόκιο. Μάλιστα, ορισμένοι ισχυρίζονται ότι μόνο το 2013 εξοικονομήσαμε περίπου 8,5 δισεκατομμύρια ευρώ από τα χαμηλότερα επιτόκια, ήτοι περίπου 4,5% του ΑΕΠ.
Αυτή η ευρωπαϊκή αλληλεγγύη δεν ήταν αυτονόητη από το γράμμα και τα κείμενα των συνθηκών. Όμως, έγινε πραγματικότητα. Θα ήθελα, λοιπόν, αντί για την Αργεντινή, να μιλήσω για την Ευρώπη και την Ευρωζώνη, μία περιοχή που μας επηρεάζει άμεσα. Τα εκλογικά σώματα της Ευρώπης αντιλαμβάνονται ότι η μακροχρόνια οικονομική στασιμότητα δεν μπορεί να αντιμετωπιστεί μόνο με την τόνωση της εγχώριας ζήτησης, ιδίως όταν το δημόσιο χρέος είναι πολύ υψηλό. 
Αυτό ήταν και το μήνυμα της επιτυχίας του κεντροαριστερού Ρέντσι με 40% στις ευρωεκλογές. Η επιθυμία του ιταλικού λαού ήταν να αντιμετωπιστούν τα κατεστημένα συμφέροντα που καθήλωσαν την ιταλική οικονομία ήδη πριν το ξέσπασμα της κρίσης. Για να επιτευχθεί αυτό, η Ιταλία, όπως και η Γαλλία επιθυμούν και διαπραγματεύονται την υλοποίηση διαρθρωτικών αλλαγών σε ένα πλαίσιο επιβοηθητικών μακροοικονομικών συνθηκών. 
Προοδευτική ευρωπαϊκή οικονομική πολιτική σήμερα είναι η ενεργή υιοθέτηση των μεταρρυθμίσεων σε ένα βραχυχρόνια πιο ευέλικτο μακροοικονομικό περιβάλλον. 
Το κύριο εργαλείο για την ανάσχεση των υφεσιακών πιέσεων δεν είναι πολιτικές για την ενίσχυση της κατανάλωσης, είναι διαρθρωτικές μεταρρυθμίσεις και δημόσιες επενδύσεις. Αυτές αφορούν την αναβάθμιση πανευρωπαϊκών δημόσιων αγαθών, την ενέργεια, την ψηφιακή οικονομία και αλλού. Είναι και πολιτικές αντικυκλικού χαρακτήρα. 
Εκτιμώ ότι οι χώρες-μέλη θα υιοθετήσουν σύντομα και συγκεκριμένο μείγμα ιδιωτικών και δημόσιων επενδύσεων, οι οποίες θα ενισχύουν την αποτελεσματικότητα των διαρθρωτικών μεταρρυθμίσεων, αλλά και θα επιταχύνουν την επούλωση των κοινωνικών πληγών της κρίσης που χώρες όπως η Ελλάδα έχουν υποστεί.
Όλες ανεξαιρέτως οι κορυφαίες πολιτικές δυνάμεις και όλες οι χώρες-μέλη αποδέχονται, λοιπόν, την ανάγκη των διαρθρωτικών μεταρρυθμίσεων στην Ευρώπη. Θεωρώ ότι από αυτήν την άποψη ήρθε η στιγμή που και στην 
Ελλάδα πρέπει να δούμε την πραγματικότητα κατάματα. Πρέπει να συμφωνήσουμε όλοι, Κυβέρνηση και Αντιπολίτευση, στην ανάγκη των μεταρρυθμίσεων. Αυτή είναι και η κεντρική μας θέση ως ελληνική Κυβέρνηση, γι’ αυτό και η στρατηγική μας θεωρείται πετυχημένη. Είναι καιρός να αξιολογήσουμε τις επιλογές μας, χωρίς τον παραμορφωτικό φακό των ιδεοληψιών του παρελθόντος, να σκεφτούμε τι πραγματικά μας πηγαίνει μπροστά και τι μας κρατάει πίσω.
Η ψήφιση από την Αντιπολίτευση του πολυνομοσχεδίου ή τουλάχιστον κάποιων εκ των σημαντικών διατάξεών του, θα έστελνε –πιστεύω- ένα ισχυρό μήνυμα ωριμότητας του πολιτικού μας συστήματος στους ευρωπαίους εταίρους και συμμάχους μας, ότι δηλαδή Κυβέρνηση και Αντιπολίτευση ναι μεν δεν μπορούν να συμφωνήσουν σε όλα, αλλά συμμερίζονται τη βασική παραδοχή ότι η χώρα πρέπει να απομακρυνθεί από τις υστερήσεις του πρόσφατου παρελθόντος. 
Έρχομαι τώρα και στο δεύτερο τμήμα της σημερινής ομιλίας, τις κατευθύνσεις του πολυνομοσχεδίου. Οι ρυθμίσεις που εισάγονται είναι κυρίως διαρθρωτικού χαρακτήρα, άλλωστε το μεγαλύτερο τμήμα της δημοσιονομικής προσαρμογής έχει ήδη συντελεστεί. 
Το τμήμα του προγράμματος της οικονομικής προσαρμογής, το οποίο απομένει προς υλοποίηση από τη χώρα, περιλαμβάνει κυρίως διαρθρωτικές παρεμβάσεις. Οι παρεμβάσεις αυτές δομούν κυρίως τις σχέσεις κράτους και αγοράς ή αποσκοπούν στη βελτίωση βασικών λειτουργιών του κράτους. Είναι δηλαδή φιλοπρόοδες πολιτικές, οι οποίες βασίζονται σε δύο παραδοχές. 
Πρώτον, ότι μόνο μία αξιόμαχη κρατική μηχανή μπορεί να προφυλάξει το δημόσιο συμφέρον, μπορεί να προσφέρει στους πολίτες και την οικονομία της χώρας τα ποιοτικά δημόσια αγαθά και υπηρεσίες που χρειάζονται για να ευημερήσουν. Δεύτερον, ότι προϋπόθεση ευημερίας της χώρας και των πολιτών είναι η καταπολέμηση των ολιγοπωλιακών στρεβλώσεων στη λειτουργία των αγορών. Αντιστρόφως, η καθολική άρνηση αυτών των πολιτικών συνιστά βαθύτατη συντηρητική στάση και συνασπίζει πίσω της πελατειακά συμφέροντα.
Σας ζητώ, λοιπόν, να ακολουθήσετε αυτήν τη λογική, της ανεύρεσης κοινού τόπου και θα επικαλεστώ την συναίνεση των Βρυξελλών –έτσι θέλω να την αποκαλέσω- σε αντιδιαστολή με τη γνωστή συναίνεση της Ουάσιγκτον, στην οποία αναφέρθηκε η Αξιωματική Αντιπολίτευση στην Επιτροπή Οικονομικών Υποθέσεων.
Σας ζητώ να δούμε το αύριο. Η συναίνεση της Ουάσιγκτον είναι το χθες. Εμείς πρέπει να δούμε το αύριο, τη συναίνεση των Βρυξελλών. Πρέπει να βρούμε τη συναίνεση που είναι κτήμα όλων των μεγάλων πολιτικών σχηματισμών της Ευρώπης. Πρόκειται για συναίνεση που βασίζεται στην παραδοχή ότι οι χώρες-μέλη της Ευρωπαϊκής Ένωσης δεν μπορεί να έχουν ισχυρές οικονομίες χωρίς ισχυρές διοικήσεις, που εξασφαλίζουν τη χρηματοδότηση και την παραγωγή υψηλής ποιότητας δημόσιων αγαθών.
Σας ζητώ να πράξετε το αυτονόητο, αυτό που είναι ξεκάθαρο στους πολίτες και που αποτελεί κοινή λογική. Δηλαδή, να βάλει η χώρα σε τάξη τα δημόσια οικονομικά της και να εξασφαλίσει έτσι την πορεία της στο μέλλον χωρίς εξαρτήσεις. Αυτό το λογικότατο και απλό είναι μια προοδευτική πολιτική.
Η διασφάλιση, επίσης, της μακροχρόνιας βιωσιμότητας του ασφαλιστικού συστήματος είναι έκφραση διαγενεακής αλληλεγγύης. Συνιστά ξεκάθαρα προοδευτική πολιτική. Αντίθετα, η απόσπαση συνταξιοδοτικών προνομίων της παρούσας γενιάς, τα οποία θα πληρώσουν τα παιδιά μας και τα εγγόνια μας είναι μία αντιδραστική πολιτική. Δεν νοείται, επίσης, η υπεράσπιση φόρων υπέρ τρίτων, να δωρίζουμε κόλλυβα με τα λεφτά των άλλων. 
Θα σας αναφέρω τέσσερα πιο συγκεκριμένα παραδείγματα από το παρόν νομοσχέδιο, που τεκμηριώνουν αυτήν την προοδευτικότητά του. Αναφέρω ως πρώτο παράδειγμα την πρόβλεψη για την επιτάχυνση της πρόσληψης τετρακοσίων εφοριακών πανεπιστημιακής εκπαίδευσης. Η ποιοτική στελέχωση της Γενικής Γραμματείας Εσόδων είναι αναγκαία συνθήκη για την πάταξη της φοροδιαφυγής. Άρα και για τη δικαιότερη κατανομή των φορολογικών βαρών. Επομένως είναι μια προοδευτική πολιτική.
Αναφέρω ως δεύτερο παράδειγμα την πρόβλεψη για την πλήρη χαρτογράφηση του αιγιαλού. Αυτή η χαρτογράφηση αποτελεί απαραίτητο εργαλείο για την ανάσχεση της σημερινής παραβατικότητας, μιας παραβατικότητας που στερεί έσοδα από την κεντρική διοίκηση και την τοπική αυτοδιοίκηση και βλάπτει το περιβάλλον. Είναι λοιπόν μια προοδευτική πολιτική. Με την ολοκλήρωση αυτής της χαρτογράφησης, θα μπορέσουμε να εκσυγχρονίσουμε το καθεστώς χρήσεων στον αιγιαλό. Λαμβάνουμε υπ’ όψιν το περιβάλλον και την αξία του αιγιαλού ως κορυφαίο δημόσιο αγαθό. Σε όποιο μείγμα χρήσεων και αν καταλήξει η όποια κυβέρνηση, θα έχει την αναγκαία πληροφόρηση για να εξασφαλίσει την τήρηση των χρήσεων που θα προκρίνει. 
Ο εκσυγχρονισμός του συστήματος δημοσίων συμβάσεων είναι μία άλλη προοδευτική πολιτική και το αναφέρω ως τρίτο παράδειγμα. Ενισχύει την ικανότητα του δημοσίου να επιλέγει αναδόχους διαφανώς και με ανταγωνιστικούς όρους. Θα μπορεί το δημόσιο να αποδίδει τα εκτελεσθέντα έργα στον καλύτερο δυνατό χρόνο και με το βέλτιστο συνδυασμό κόστους και ποιότητας.
Ένα τέταρτο παράδειγμα έχει να κάνει με το «πόθεν έσχες», τη διεύρυνσή του, την ποιοτική του αναβάθμιση, την προσβασιμότητα των δεδομένων του και την ενίσχυση της ανεξαρτησίας των μηχανισμών που το διαχειρίζονται. Και αυτό είναι μία πολιτική προς την κατεύθυνση της αναβάθμισης του δημόσιου βίου. Λειτουργεί ανασταλτικά στη διασπάθιση του δημόσιου χρήματος. Παράγει την πληροφόρηση που χρειάζεται και η Αντιπολίτευση, σε τοπικό και εθνικό επίπεδο, και τα μέσα μαζικής ενημέρωσης, η πολιτεία των πολιτών, για να απαιτήσουν τη λογοδοσία και να ενισχύσουν τον έλεγχο όλων αυτών που διαχειρίζονται δημόσιο χρήμα.
Το παρόν νομοσχέδιο είναι προϊόν συνδιαμόρφωσης κυρίως με τους ευρωπαίους εταίρους μας. Εκφράζει, λοιπόν, τη δική μας επιθυμία να οργανώσουμε το συλλογικό μας βίο σε ένα επίπεδο που αρμόζει σε μια χώρα-μέλος της Ευρωπαϊκής Ένωσης. Αυτό δεν σημαίνει ότι δεν έχουμε ακόμα σημαντικότερες προκλήσεις μπροστά μας. Αυτές αφορούν ιδίως την εξειδίκευση και εφαρμογή ενός δικού μας σχεδίου ανάπτυξης, ενός σχεδίου που αποτελεί δική μας και μόνο ευθύνη να συλλάβουμε και να υλοποιήσουμε. 
Έρχομαι, λοιπόν, τώρα στο τρίτο μέρος της ομιλίας μου, στο δικό μας σχέδιο ανάπτυξης. Δεν είναι της παρούσης μια ενδελεχής παρουσίασή του. Θα κάνω μόνο ορισμένα σχόλια, σχετικά με την προσωπική ευθύνη του καθενός μας και ιδιαίτερα της πολιτικής ηγεσίας, δηλαδή όλων ημών, τουλάχιστον όπως εγώ το αντιλαμβάνομαι.
Κανείς δεν ξέρει εμάς τους Έλληνες τόσο καλά όσο εμείς οι ίδιοι γνωρίζουμε τους εαυτούς μας, και κανείς δεν μπορεί να έχει μεγαλύτερη ευθύνη για την τύχη αυτής της χώρας απ’ ό,τι οι πολίτες και οι ηγεσίες της.
Ο κεντρικός στόχος του εθνικού σχεδίου ανάπτυξης είναι η μετάβαση από μία οικονομία που βασίζεται στην εσωτερική κατανάλωση σε μία οικονομία που βασίζεται στην εξωτερική ζήτηση, στην παραγωγή διεθνώς εμπορεύσιμων προϊόντων και υπηρεσιών.
Πώς θα το πετύχουμε αυτό, έχοντας και την ανώτερη γνώση τού ποιοι είμαστε και τη μέγιστη ευθύνη για το ποιοι πρέπει να γίνουμε; Στη μετάβασή μας σε αυτήν την οικονομία γνωρίζουμε καλύτερα απ’ οποιονδήποτε άλλο τις τεράστιες ανεκμετάλλευτες αξίες της Ελλάδας και του ελληνισμού, είτε για παράδειγμα αυτές συνυπάρχουν σε πλουτοπαραγωγικές πηγές είτε σε ιδιαίτερους κλάδους της οικονομίας είτε στα πανεπιστήμια και στα ερευνητικά ιδρύματα του εσωτερικού και του εξωτερικού είτε σε συγκεκριμένους θεσμού που κτίζονται. Άρα εναπόκειται σε εμάς να αναδείξουμε αυτές τις αξίες.
Εμείς, επίσης, γνωρίζουμε ποιοι από εμάς είτε λόγω της μακροχρόνιας διάρκειας της χρήσης είτε λόγω της ηλικίας τους και της εκπαίδευσής τους είτε λόγω της εξαφάνισης των κλάδων που τους απασχολούσαν μέχρι πρότινος πρέπει να τύχουν της κοινωνικής πρόνοιας και υποστήριξης.
Εναπόκειται σε εμάς να εξασφαλίσουμε τους απαραίτητους πόρους, για να στηρίξουμε και τα συγκριτικά μας πλεονεκτήματα, αυτά που θα οδηγήσουν τη χώρα σε μια νέα αναπτυξιακή πορεία, που θα δώσουν την ευκαιρία και στους συμπολίτες μας, που πολλοί απ’ αυτούς βρίσκονται σε απόγνωση, ώστε πολλοί απ’ αυτοί να συμμετέχουν στην ανάκαμψη. 
Τέλος, εμείς γνωρίζουμε καλύτερα απ’ οποιονδήποτε άλλο ποιοι δίνουν ένα πείσμονα αγώνα οπισθοφυλακής, αγώνα για τη διατήρηση προνομίων, για τα οποία ποτέ δεν προσέφεραν τα ανάλογα, προνόμια που λειτουργούν ως εμπόδια στην προσπάθειά μας να αποκτήσουμε μια διεθνώς ανταγωνιστική οικονομία.
Πιστεύουμε ότι η ψήφιση του παρόντος νομοσχεδίου μας φέρνει ένα σημαντικό βήμα πιο κοντά στην ανάληψη μιας ευθύνης που ανήκει περισσότερο σε εμάς και λιγότερο σε οποιονδήποτε άλλο. Διότι τότε και μόνο τότε θα αφήσουμε την κρίση πραγματικά πίσω μας, όταν δηλαδή άρρηκτα συνδέσουμε τη γνώση μας για την Ελλάδα μας με την ευθύνη μας για την τύχη της.
Σας ευχαριστώ για την προσοχή σας.
(Χειροκροτήματα)","ΓΚΙΚΑΣ ΧΑΡΔΟΥΒΕΛΗΣ",542
"124552"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124553"," Κυρία Πρόεδρε, μου επιτρέπετε;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124554"," Κύριε Κουίκ, για πολύ λίγο, για να συντομεύσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124555"," Κυρία Πρόεδρε, απλώς θέλω να πάρω σειρά ως Κοινοβουλευτικός.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124556"," Όπως είπα και πριν, επειδή ο κύριος Υπουργός θα παραμείνει αρκετά στην Αίθουσα –έτσι τουλάχιστον μας υποσχέθηκε- για να σας ακούσει, να μιλήσουν δυο-τρεις συνάδελφοι από τον κατάλογο πρώτα…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124557"," Μέχρι τι ώρα θα μείνει ο Υπουργός; Έχει σημασία. Μη μιλάμε σε μη αρμόδιο Υπουργό. Αν δηλαδή μας πει ότι θα μείνει μέχρι τις δέκα η ώρα, να μιλήσουν οι τρεις συνάδελφοι.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124558"," Ναι, κύριε Κουίκ, θα τον κρατήσουμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124559"," Μέχρι τέλους των Κοινοβουλευτικών θα μείνει.","ΝΙΚΟΛΑΟΣ ΤΣΟΥΚΑΛΗΣ",520
"124560"," Ναι, κύριε Υπουργέ, να ακούσετε τους Κοινοβουλευτικούς. Αυτό είναι παράκλησή τους.
Τον λόγο έχει ο κ. Δρίτσας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124561"," Οι Βουλευτές με τους πελταστές!","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124562"," Εντάξει, κύριε Κουτσογιαννακόπουλε! 
(Θόρυβος στην Αίθουσα)
Σας παρακαλώ, κύριοι συνάδελφοι! Έξω από την Αίθουσα αυτά. Η δημοκρατία είναι παντού. Δεν είναι μόνο όπου θέλουμε.
Ορίστε, κύριε Δρίτσα, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124563"," Ευχαριστώ, κυρία Πρόεδρε. 
Πράγματι σε αυτήν την Αίθουσα έχουμε ζητήσει πολλές φορές να αποκατασταθούν κάποια δικαιώματα των Βουλευτών, αλλά η παράδοση μετά τον Υπουργό να μιλούν οι Κοινοβουλευτικοί Εκπρόσωποι είναι λειτουργική παράδοση και έχει το νόημά της και τη σημασία της. Απ’ αυτήν την άποψη, εγώ δεν θα είχα κανένα πρόβλημα να μιλούσαν οι Κοινοβουλευτικοί Εκπρόσωποι. 
Δεν θα απαντήσω εγώ στον κύριο Υπουργό σε όσα είπε. Αλλά παρ’ όλα αυτά, αισθάνομαι την ανάγκη να σχολιάσω και να εκφράσω την έκπληξή μου, κύριε Υπουργέ. Πραγματικά πιστεύετε, δείξατε ότι αυτά που είπατε τα πιστεύετε. Αυτό ξέρετε ίσως είναι πιο ανησυχητικό. Σας τιμά, βέβαια, αλλά είναι πιο ανησυχητικό.
Ευρωπαϊκή αλληλεγγύη και προοδευτική πολιτική, η πολιτική της οδύνης, η πολιτική της αδικίας, η πολιτική της αύξησης των ταξικών κοινωνικών αντιθέσεων, η πολιτική του καταστροφικού βιώματος ενός ολόκληρου λαού κι όχι μόνο του ελληνικού λαού, πολλών ευρωπαϊκών λαών, συμπεριλαμβανομένων σιγά-σιγά και συν τω χρόνω λαών της κεντρικής Ευρώπης, ισχυρών χωρών, αυτά είναι πολιτική αλληλεγγύης, είναι προοδευτική πολιτική; Μπορείτε πραγματικά να το ισχυρίζεστε αυτό;
Καταλαβαίνω το θεώρημα, μπορώ, το έχω ακούσει και από άλλους ομοϊδεάτες σας, αλλά είναι έξω από την πραγματικότητα που βιώνει όχι μόνο η ελληνική κοινωνία, αλλά η ευρωπαϊκή και η παγκόσμια κοινωνία.
Και η Αργεντινή γι’ αυτό δεν είναι μόνη της. Γιατί ό,τι κριτική και να έχει κανείς στις αποφάσεις, στις επιλογές και όποια στάση και να κρατά, ξέρουμε καλά ότι ο λαός της Αργεντινής έχει μπροστά του και απέναντί του όλο αυτό τον τεράστιο, ισχυρό μηχανισμό των ανεξέλεγκτων κεφαλαίων, που επιτέλους πρέπει να ελεγχθούν.
Και αυτή είναι η συστράτευση η προοδευτική και η αλληλέγγυα σε όλον τον κόσμο, για να χτυπηθεί ο νεοφιλελεύθερος καπιταλισμός. Αλλιώς τι νόημα αλληλεγγύης και τι νόημα προοδευτικότητας μπορεί να έχουν τέτοιου είδους πολιτικές;
Περιφερειακός Τύπος: Θα μείνω σε μερικά συγκεκριμένα σημεία του νομοσχεδίου. Γιατί; Δεν θέλουμε περιφερειακό Τύπο; Μπορεί να επιβιώσει ο περιφερειακός Τύπος έτσι με τους κανόνες της ελεύθερης αγοράς, όταν μόλις το πρωί πραξικοπηματικά ψηφίσατε αυτές τις διατάξεις για τους λίγους καναλάρχες; Είναι δυνατόν να υποκρινόμαστε; Μπορεί να μην είναι ο πιο σύγχρονος τρόπος και ο πιο ορθολογικός τρόπος, αλλά ο περιφερειακός Τύπος πρέπει να επιβιώσει. Του το στερείτε.
Φορολογική επιδρομή, γενικευμένη, εναντίον των πιο φτωχών στρωμάτων. Και τώρα και τα λάθη. Σε τετρακόσιες πενήντα επτά περιοχές της χώρας είναι λάθος ο υπολογισμός της τιμής ζώνης. Μα, δεν είναι καινούργιο το πρόβλημα. Είπατε μόνος σας ότι έχετε εντοπίσει και άλλα λάθη. Μα, τα έχουν εντοπίσει οι δήμαρχοι, τα έχουν εντοπίσει οι λογιστές. Τα έχουν εντοπίσει. Φωνή βοώντος εν τη ερήμω επί μήνες, επί χρόνια για όλα αυτά. Δεν είναι καινούργιο.
Πάρτε τα πίσω λοιπόν αμέσως και σταματήστε τη φορολογική επιδρομή. Γιατί και εκεί που δεν έγιναν λάθη, η αύξηση του φόρου είναι τεράστια. Σε ξεσηκωμό είναι οι περιοχές που γνωρίζω εγώ από την εκλογική μου περιφέρεια, η Τροιζηνία, η Ύδρα, η Αίγινα, το Αγκίστρι, ακόμα και η περιοχή της δικής σας καταγωγής, η Κυνουρία, ξεσηκωμένη είναι.
Προχωρώ: άρθρο 13 παράγραφος 2, ΤΑΙΠΕΔ μεταβίβαση ακινήτου περιουσίας σε παραμεθόριες περιοχές. Από τη διαδικασία που η αποκεντρωμένη διοίκηση με απόφαση του οικείου Γενικού Γραμματέα και από έναν εκπρόσωπο του Υπουργείου Εθνικής Άμυνας έπαιρνε την απόφαση με έγκριση του Υπουργείου Εθνικής Άμυνας, τώρα αποφασίζεται από τον Υπουργό πώς; Όχι από πριν, αλλά στο τέλος της διαδικασίας.
Αυτό σημαίνει ότι η μεταβίβαση της έκτασης στο ΤΑΙΠΕΔ και η προκήρυξη της εκποίησής της, η αξιολόγηση των προσφορών και η ανάδειξη του αναδόχου γίνονται χωρίς να ερωτηθεί το Υπουργείο Εθνικής Άμυνας. Και όταν θα έχει τελειώσει η διαδικασία, τότε θα ερωτηθεί το Υπουργείο Εθνικής Άμυνας.
Μα, καλά δεν θα γεννηθούν τεράστια ζητήματα και δεν θα ασκηθούν μεγάλες πιέσεις στο Υπουργείο Εθνικής Άμυνας, εάν έχει εγκριθεί και εάν έχει δοθεί σε έναν υποτιθέμενο επενδυτή μία τέτοια έκταση και έχει τελειώσει η διαγωνιστική διαδικασία με ό,τι θα σημαίνει αυτό στη συνέχεια;
Προχωρώ στα ζητήματα των μετοχικών ταμείων. Άλλοι συνάδελφοι θα εκθέσουν τις απόψεις μας εκτενέστερα, γιατί εγώ θέλω να μείνω ιδιαίτερα στο ζήτημα του «πόθεν έσχες».
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Παρακαλώ, κυρία Πρόεδρε, δώστε μου λίγα λεπτά.
Η κατάσταση των μετοχικών ταμείων και η απειλή να μην παίρνουν πια εφάπαξ οι στρατιωτικοί και τα στελέχη των Σωμάτων Ασφαλείας είναι μια πονεμένη ιστορία με πάρα πολλές ευθύνες. Τώρα έρχονται διάφορες ρυθμίσεις από δω και από κει και αντί να επιδειχθεί γενναιότητα και να αναλυθούν μία προς μία οι αιτίες, έρχονται κάτι διαδικασίες, τις οποίες κανείς δεν μπορεί να αξιολογήσει, για να μην πούμε την αλήθεια, ότι δηλαδή το μέλλον και για τους στρατιωτικούς και για τους εργαζόμενους στα Σώματα Ασφαλείας θα είναι πιο οδυνηρό –πέρα από τις μισθολογικές τους απολαβές– και ως προς τη συνταξιοδότησή τους και την επικουρική ενίσχυσή τους ή το εφάπαξ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μέρος έκτο, άρθρα 223 έως 232: Κύριε Υπουργέ Δικαιοσύνης, τι είναι αυτό το κατασκεύασμα; Κατ’ αρχάς, γιατί είναι προαπαιτούμενο; Από πού κι ως πού; Μπορείτε να μας εξηγήσετε τι ακριβώς σας είπε η τρόικα; Έχετε ένα έγγραφο που να σάς το λέει αυτό ή προφορικά το είπε; Τόσο καιρό γιατί δεν είχατε ανακοινώσει να συμμετάσχει η Βουλή στη διαδικασία αυτής της επιτροπής που λέτε ότι συνεστήθη για να τα μελετήσει όλα;
Απευθύνομαι στον ελληνικό λαό από το Βήμα της Βουλής. Όλοι οι Έλληνες Βουλευτές έχουμε υπογράψει και έχουμε εξουσιοδοτήσει τις αρχές ελεύθερα να ανοίξουν όλοι οι λογαριασμοί μας από κάθε αρμόδιο όργανο, δικαστική αρχή ή οποιαδήποτε άλλη αρχή, να παραδώσουμε κάθε στοιχείο στον έλεγχο και μάλιστα, εάν στις δηλώσεις μας βρεθεί περιουσιακό στοιχείο που δεν έχει δηλωθεί, να εκχωρείται αμέσως υπέρ του δημοσίου.
Αυτό έγινε με το ν. 4065/2012 που εισηγήθηκε ο πρώην Πρόεδρος της Βουλής κ. Κακλαμάνης και το αποδεχθήκαμε όλοι τότε και ήταν μία πραγματικά σημαντική στιγμή του ελληνικού Κοινοβουλίου. Αυτός ο νόμος, αυτή η δήλωση των Ελλήνων Βουλευτών από 31-12-2014, σύμφωνα μ’ αυτήν τη νομοθετική σας ρύθμιση, καταργείται, παύει να ισχύει.","ΘΕΟΔΩΡΟΣ ΔΡΙΤΣΑΣ",139
"124564"," Πού το είδατε αυτό;","ΧΑΡΑΛΑΜΠΟΣ ΑΘΑΝΑΣΙΟΥ",10
"124565"," Πού το είδα; Αφού το καταργείτε, κύριε Υπουργέ, και βάζετε και προαπαιτούμενα για το πώς ανοίγουν οι λογαριασμοί.","ΘΕΟΔΩΡΟΣ ΔΡΙΤΣΑΣ",139
"124566"," Κλείστε, κύριε Δρίτσα. Σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124567"," Έχουμε μία επιτροπή που ελέγχει το «πόθεν έσχες» των πολιτικών προσώπων –δεν έχω τον χρόνο να αναλύσω τις υπόλοιπες επιτροπές για τις άλλες κατηγορίες– η οποία έχει ένα πλεονέκτημα, ότι είναι διακομματική. Ο ένας ελέγχει τον άλλον. Έχει στη σύνθεσή της τους κληρωτούς εκπροσώπους των ανωτάτων δικαστηρίων –του Αρείου Πάγου, του Συμβουλίου της Επικρατείας και του Ελεγκτικού Συνεδρίου– και επιστήμονες καθηγητές της Νομικής. Αυτή η σύνθεση δεν θεωρείται αξιόπιστη.","ΘΕΟΔΩΡΟΣ ΔΡΙΤΣΑΣ",139
"124568"," Κλείστε, κύριε Δρίτσα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124569"," Τελειώνω, κυρία Πρόεδρε.","ΘΕΟΔΩΡΟΣ ΔΡΙΤΣΑΣ",139
"124570"," Παρακαλώ. Είναι πάρα πολλοί οι εγγεγραμμένοι συνάδελφοι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124571"," Θεωρείται αξιόπιστη άλλη σύνθεση. Και τώρα, μετά την κατακραυγή, προσθέσατε και τον πρόεδρο της Επιτροπής για το Ξέπλυμα Βρώμικου Χρήματος στις νομοτεχνικές βελτιώσεις, αλλά αυτό ως άτομο, όχι ως αρχή. Δεν αλλάζει τίποτα σ’ αυτήν την κατεύθυνση.
Θα είχα να πω πάρα πολλά πράγματα για τις διατάξεις που περιέχουν αυτά τα άρθρα. Ο ΣΥΡΙΖΑ σάς ζητά να τα πάρετε πίσω, κύριε Υπουργέ. Δεν είναι δυνατόν να γίνονται αυτά στο όνομα δήθεν της «αυστηροποίησης» κάποιων ποινών ή της επέκτασης των ερευνωμένων προσώπων και αξιωμάτων σ’ άλλες κατευθύνσεις. Αυτό σε αυτήν την περίπτωση δεν είναι πλεονέκτημα αλλά μειονέκτημα, διότι ένας τέτοιος φόρτος εργασίας σημαίνει ότι δεν μπορεί να γίνει έλεγχος. Εν πάση περιπτώσει, σε καμμία περίπτωση δεν δικαιολογείται ούτε ως προαπαιτούμενο ούτε ως μη προαπαιτούμενο η φαλκίδευση μιας διαδικασίας που έχει ξεκινήσει. 
Η επιτροπή στην οποία προΐσταται ο προηγουμένως Προεδρεύων στην Αίθουσα έχει μπροστά μία ανοικτή διαδικασία, να ελέγξει όλα τα πολιτικά πρόσωπα, τους διατελέσαντες Υπουργούς και Πρωθυπουργούς από τη Μεταπολίτευση μέχρι σήμερα.
Δεν είναι δυνατόν μέχρι 31 Δεκεμβρίου να έχει ολοκληρώσει το έργο της. Παρ’ όλο που έχει γίνει μια πρόχειρη πρώτη διερεύνηση από τους ορκωτούς ελεγκτές, δεν έχουν ανοίξει οι λογαριασμοί. Δεν έχει ανοίξει τίποτε.","ΘΕΟΔΩΡΟΣ ΔΡΙΤΣΑΣ",139
"124572"," Κύριε Δρίτσα, παρακαλώ. Καταχράστε το χρόνο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124573"," Τελείωσα, κυρία Πρόεδρε. 
Αυτή η δουλειά θα μείνει στη μέση. Στις 31-12-2014 δεν θα έχει ελεγχθεί κανένας Πρωθυπουργός, κανένας Υπουργός, κανένα πρόσωπο από όλα αυτά τα οποία πρέπει να ελεγχθούν είτε για να αποκαλυφθεί ότι δεν εκτέλεσαν σωστά το καθήκον τους είτε για να αποδοθεί ο πολιτικός κόσμος στην ελληνική κοινωνία καθαρός. 
Όλα αυτά τα καταργείτε στο όνομα δήθεν της αυστηροποίησης των ποινών και της προσαρμογής στην τρόικα. Πάρτε το πίσω.","ΘΕΩΔΩΡΟΣ ΔΡΙΤΣΑΣ",139
"124574"," Σας παρακαλώ κλείστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124575"," Αυτό είναι όνειδος για τη διαφάνεια και τη δημοκρατία στην Ελλάδα!","ΘΕΩΔΩΡΟΣ ΔΡΙΤΣΑΣ",139
"124576"," Ευχαριστούμε πολύ. 
Ο κ. Χρήστος Γκόκας έχει τον λόγο. 
Παρακαλώ, κύριοι συνάδελφοι, πρέπει να κρατάμε τον χρόνο. Επτά λεπτά έχει ο καθένας, τι να κάνουμε; Να συμπυκνώνετε τον λόγο σας. Δεν μπορεί να γίνεται συνεχώς παραβίαση του χρόνου. Είναι εγγεγραμμένοι τριάντα Βουλευτές στην επί της αρχής συζήτηση. Και αύριο έχουμε όλη την ημέρα και κλείνει η Βουλή, όπως ξέρετε. 
Κύριε Γκόκα, θα σας παρακαλέσω να είστε συνεπής στο χρόνο σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124577"," Ευχαριστώ πολύ, κυρία Πρόεδρε. Θα προσπαθήσω να είμαι μέσα στον χρόνο. 
Κυρίες και κύριοι συνάδελφοι, όταν συζητάμε ένα νομοσχέδιο όπως το σημερινό, είναι λογικό να επιχειρείται η προβολή του πάνω στα τρέχοντα δεδομένα, στις τρέχουσες εξελίξεις της οικονομικής, κοινωνικής και πολιτικής ζωής του τόπου μας. 
Κυρίες και κύριοι συνάδελφοι, η Ελλάδα σήμερα εξακολουθεί να είναι μέλος της Ευρωζώνης. Έχει αποφύγει την άτακτη χρεοκοπία, βεβαίως με μέτρα σκληρά, επώδυνα αλλά αναγκαία, με θυσίες του ελληνικού λαού, με πολιτικά κόστη και προσωπικά για όσους συμμετείχαν σε αυτήν την προσπάθεια. 
Όμως, πέτυχε μια δημοσιονομική προσαρμογή που επιτρέπει να υπάρχει πρωτογενές πλεόνασμα, το οποίο και διανεμήθηκε και είναι μια πραγματικότητα. Έχουμε μια πετυχημένη έξοδο στις αγορές και έχουμε την αρχή μιας πορείας που οδηγεί στην έξοδο από την κρίση και τα μνημόνια, τα οποία η κρίση έφερε και δεν έφεραν τα μνημόνια την κρίση. 
Παράλληλα, έχουμε πετύχει με την αναδιάρθρωση μέχρι στιγμής του χρέους, όσον αφορά το κούρεμα, τα μικρότερα επιτόκια και την επιμήκυνση της αποπληρωμής τους και τις δημοσιονομικές εξελίξεις, τις προϋποθέσεις για την οριστική διευθέτηση του χρέους, μέσα από μια διαπραγμάτευση που επίκειται και που θα έπρεπε να χαρακτηρίζεται από τη συμμετοχή όλων των πολιτικών δυνάμεων της χώρας, με τον ρόλο –τον διακριτό της έστω- που μπορεί να παίξει η κάθε μία σε αυτήν την προσπάθεια. 
Υπάρχει, όμως, από την άλλη πλευρά μία σκόπιμη υποτίμηση αυτής της προσπάθειας και των αποτελεσμάτων και μια στρεβλή ερμηνεία, με αφορμή τις πρόσφατες εξελίξεις στην Αργεντινή, μια στρεβλή ερμηνεία για τις διαφορές τόσο στο πρόβλημα όσο και στις επιπτώσεις αυτού του προβλήματος για τους δύο λαούς. 
Δυστυχώς οι διαψεύσεις στις εκτιμήσεις κάποιων δεν μπορούν να αποπροσανατολίσουν ως προς τα αδιέξοδα εναλλακτικών λύσεων που απλά δεν υπάρχουν. 
Η Ελλάδα, κυρίες και κύριοι συνάδελφοι πέτυχε σε πολύ μικρό διάστημα συγκεκριμένα αποτελέσματα. Το 80% και πλέον του χρέους της αναφέρεται σε ευρωπαϊκούς και διεθνείς θεσμούς στα κράτη-μέλη της Ευρωπαϊκής Ένωσης, στην Ευρωπαϊκή Κεντρική Τράπεζα. 
Η Ελλάδα είναι θωρακισμένη από τη συμμετοχή της στην Ευρωπαϊκή Ένωση και βεβαίως κανένας δεν επιχαίρει που τα θηρία της κερδοσκοπίας επιτέθηκαν, όπως επιτέθηκαν, και δημιούργησαν τα προβλήματα που δημιούργησαν σε έναν λαό. Όμως, είναι μια συγκεκριμένη διαφορά που έχει η χώρα μας σε σχέση με την συζητούμενη περίπτωση του φίλου λαού της Αργεντινής. 
Έχουμε πετύχει ένα κούρεμα της τάξεως των 175 δισεκατομμυρίων ευρώ σε παρούσα αξία και βεβαίως καταφέραμε να ανακεφαλαιοποιήσουμε τις τράπεζες, να σωθούν οι καταθέσεις των Ελλήνων πολιτών με ένα ποσό που είναι 38 δισεκατομμύρια ευρώ και όχι 50 δισεκατομμύρια ευρώ τελικά, από τα οποία τα 25 δισεκατομμύρια ευρώ μπορούν να επιστραφούν στο δημόσιο. 
Όμως, κυρίες και κύριοι συνάδελφοι και κύριοι Υπουργοί, τα πράγματα είναι ακόμα δύσκολα. Έχουμε μπροστά μας πολύ δρόμο σκληρό και να βαδίσουμε. Βεβαίως είναι επιτακτική η ανάγκη η πορεία της οικονομίας μας, που αυτήν τη στιγμή χαρακτηρίζεται απ’ αυτήν την σχεδόν ακινητοποίηση της πραγματικής οικονομίας, να προχωρήσει. 
Πέρα από την πολιτική σταθερότητα, πέρα από την όποια συναίνεση θα ήταν χρήσιμη σε αυτήν την πολύ σοβαρή προσπάθεια για να πετύχουμε τη δυνατότητα της ανάπτυξης, της ενίσχυσης και της αύξησης παραγωγής, για να αντιμετωπιστεί η απασχόληση και το πρόβλημα της ανεργίας, για να υπάρξουν εισοδήματα και έσοδα στο κράτος που θα βοηθήσουν στην αποκατάσταση των αδικιών αλλά και στη στήριξη των αδύναμων κοινωνικών στρωμάτων, υπάρχουν καθυστερήσεις στα εργαλεία πολιτικής που είναι απαραίτητα. 
Πρέπει γρήγορα να βρεθεί τρόπος να υπάρξει παροχή ρευστότητα στην πραγματική οικονομία. 
Πρέπει να υπάρξει πολιτική επιλογή ενίσχυσης της ανάπτυξης από την Ευρωπαϊκή Ένωση και από την Ευρωπαϊκή Κεντρική Τράπεζα.
Πρέπει να αντιμετωπιστούν τα κόκκινα δάνεια των επιχειρήσεων. 
Πρέπει να ρυθμιστούν οι οφειλές στο δημόσιο και στα ασφαλιστικά ταμεία σε πάρα πολλές δόσεις, γιατί διαφορετικά δεν υπάρχει περίπτωση να επιβιώσουν οι επιχειρήσεις και να καταφέρουν να λειτουργήσουν. 
Αναφέρθηκε ο εισηγητής μας στην ανάγκη για το νέο, απλό, σύγχρονο, δίκαιο φορολογικό σύστημα. Να αντιμετωπιστεί η φοροδιαφυγή, να υπάρξουν φοροελαφρύνσεις στις επιχειρήσεις, στους ελεύθερους επαγγελματίες. Δεν μπορούν σήμερα οι ελεύθεροι επαγγελματίες να πληρώσουν φόρο 4.500 ευρώ χωρίς εισοδήματα ή με ελάχιστα εισοδήματα. Τα δεδομένα έχουν αλλάξει. Σε άλλες εποχές ήταν ίσως διαφορετικά. Σήμερα δεν υπάρχουν οι δυνατότητες να πάμε να εφαρμόσουμε πράγματα που ίσως να είχαν νόημα σε άλλες εποχές. Πρέπει να στηρίξουμε την ανταγωνιστικότητα της οικονομίας.
Κυρίες και κύριοι συνάδελφοι, εκτός από τις διαπιστώσεις πρέπει να έχουμε προτάσεις. Και εδώ είναι το πρόβλημα που φαίνεται ότι δεν μπορεί ακόμα να ξεπεράσει η Αξιωματική Αντιπολίτευση, πέρα από το πρόβλημα των αντιφάσεων που επίσης εξακολουθεί να παραμένει. Είναι επαχθές το χρέος και πόσο; Θα φορολογήσετε παραπάνω ή παρακάτω; Θα σκίσετε το μνημόνιο ή θα διαπραγματευθείτε; Θα βάλετε φόρους στα ακίνητα ή όχι; 
Θέλω να έρθω στον φόρο των ακινήτων. Κύριε Υπουργέ, πρόκειται για ένα σοβαρό και αδικαιολόγητο λάθος που γίνεται σε αυτή την εφαρμογή ενός νόμου που ψηφίσαμε. Δεν ψηφίσαμε αυτούς τους φόρους. Είναι πρωτοφανής η αναστάτωση. Όλοι οι συνάδελφοι έχουν παραδείγματα. Να αναφέρω συγκεκριμένα ότι στο Νομό Άρτας όλες οι περιοχές, όλα τα οικόπεδα ανεξαρτήτως της θέσης που βρίσκονται φορολογούνται με 95.000 το στρέμμα. Μιλάμε για οικόπεδα παραδείγματος χάριν 8 στρεμμάτων που δεν είναι οικόπεδα. Είναι αγροτεμάχια που βρίσκονται μέσα στα όρια κάποιων οικισμών που χαράχτηκαν κάποτε –δεν ξέρω πώς- και είναι εκτάσεις άγονες κυριολεκτικά ή βραχώδεις, κι έχουν αξία αντικειμενική στο έντυπο του ΕΝΦΙΑ 95.000 ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτά τα πράγματα δε στέκουν. Πρέπει να δοθεί άμεσα λύση. Δεν μπορούν να πληρωθούν ως το τέλος Αυγούστου τέτοιες δόσεις. Δεν μπορούν οι ελεύθεροι επαγγελματίες να ανταποκριθούν. Θα έχουν πρόβλημα με τη φορολογική τους ενημερότητα. Πρέπει να αντιμετωπιστούν και τα προβλήματα των οικοπέδων αλλά και των αγροτεμαχίων ουσιαστικά που βρίσκονται μέσα στους οικισμούς και θεωρούνται οικόπεδα. Επομένως, λοιπόν, και το πρόβλημα των ημιτελών και το πρόβλημα των οικοπέδων και όλα τα προβλήματα πρέπει να αντιμετωπιστούν άμεσα ή αλλιώς να δοθούν άλλες πρακτικές λύσεις με ένα ελάχιστο ποσό αντίστοιχο των αγροτεμαχίων, βέβαια αναγόμενο στα οικόπεδα.","ΧΡΗΣΤΟΣ ΓΚΟΚΑΣ",112
"124578"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124579"," Μισό λεπτό θέλω, κυρία Πρόεδρε. 
Κλείνω, μιλώντας για τον περιφερειακό Τύπο. Αυτή η διάταξη πρέπει να αποσυρθεί. Οι προκηρύξεις δημοσίων συμβάσεων πρέπει να συνεχίσουν να δημοσιεύονται για τη διαφάνεια, για το δημόσιο έλεγχο, για τη βιωσιμότητα του περιφερειακού Τύπου. 
Η τυχόν επιβίωση κάποιων εντύπων μόνο σε υγιείς βάσεις δεν θα στηρίζεται και δεν θα εγγυάται την εγκυρότητα του μέσου ενημέρωσης. Είναι μεγάλη η σημασία του τοπικού Τύπου για την ενημέρωση στις περιφέρειες. Ακόμα και αναθέσεις μικρές θα πρέπει να δημοσιεύονται γιατί στις τοπικές κοινωνίες δημιουργούνται καταστάσεις διαπλοκής και μπορεί να επωάζονται σκάνδαλα. Πρέπει να διευρύνουμε τη δημοσίευση και όχι να την περιορίζουμε.","ΧΡΗΣΤΟΣ ΓΚΟΚΑΣ",112
"124580"," Ευχαριστούμε, κύριε Γκόκα. Κλείστε. Ευχαριστούμε πολύ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124581"," Για τα υπόλοιπα θα μιλήσει ο εισηγητής μας αύριο στη συζήτηση επί των άρθρων και άλλοι συνάδελφοί μου από το κόμμα μας.
Ευχαριστώ πολύ.","ΧΡΗΣΤΟΣ ΓΚΟΚΑΣ",112
"124582"," Η κ. Κουντουρά έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124583"," Κυρία Πρόεδρε, παρακαλώ τον λόγο.","ΓΚΙΚΑΣ ΧΑΡΔΟΥΒΕΛΗΣ",542
"124584"," Ορίστε, κύριε Υπουργέ, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124585"," Θέλω να καταθέσω επιπλέον νομοτεχνικές βελτιώσεις για το παρόν νομοσχέδιο.
(Στο σημείο αυτό ο Υπουργός Οικονομικών κ. Γκίκας Χαρδούβελης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπουν οι σελ.165-174)","ΓΚΙΚΑΣ ΧΑΡΔΟΥΒΕΛΗΣ",542
"124586"," Παρακαλώ να διανεμηθούν.
Κυρία Κουντουρά, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124587"," Ευχαριστώ πολύ, κυρία Πρόεδρε.
Σήμερα συζητάμε το νομοσχέδιο το οποίο μέσα στον τίτλο του έχει τη φράση «μέτρα στήριξης της ανάπτυξης». 
Τον προηγούμενο Μάιο με την ψήφιση του Μεσοπρόθεσμου Πλαισίου Δημοσιονομικής Στρατηγικής 2015-2018 μπήκαν τα συστατικά της συνταγής μιας συνεχούς ανακυκλούμενης οικονομικής και κοινωνικής καταστροφής. Αυτές τις μέρες, με το πολυνομοσχέδιο που καταθέσατε, εμπλουτίζετε αυτήν τη συνταγή, η οποία όταν ολοκληρωθεί το 2015 θα οδηγήσει τους πολίτες στην απόλυτη φτώχεια κι εξαθλίωση. 
Το πολυνομοσχέδιο με τα διακόσια τριάντα δύο άρθρα και τις διορθώσεις αλλά και τις τροπολογίες που φέρατε, διακρίνεται σε έξι μέρη με περιεχόμενα από διαφορετικά Υπουργεία που δύσκολα μπορεί κανείς να μελετήσει φυσικά στον χρόνο που διατέθηκε. Για παράδειγμα, στο δεύτερο μέρος του πολυνομοσχεδίου περιλαμβάνεται πλήθος διατάξεων για τον εκσυγχρονισμό και την απλοποίηση, όπως αιτιολογείται, του συστήματος δημοσίων συμβάσεων με στόχο την ανάπτυξη του ανταγωνισμού προς όφελος του δημοσίου συμφέροντος. 
Οι διατάξεις αυτές μάλλον σε περισσότερη σύγχυση οδηγούν, αφού δεν υπάρχει απαιτούμενος χρόνος να μελετηθούν καλύτερα. Πάνω σε αυτό θα σημείωνα πολύ απλά πως αν θέλουμε να συμμετέχουν πολλές εταιρείες σε δημόσιους διαγωνισμούς, θα πρέπει να μπαίνουν σωστές προδιαγραφές κόστους, ποιότητας και οι ανάδοχοι να πληρώνονται στην ώρα τους.
Ο όρος «οικονομικότερη προσφορά» δυστυχώς οδηγούσε σε προμήθειες είτε κακής ποιότητας προϊόντων και υπηρεσιών εις βάρος φυσικά του πελάτη-δημοσίου και τις εταιρείες-αναδόχους σε φθίνουσα οικονομική πορεία και μαρασμό από τη μη υπολογισμένη καθυστέρηση της εξόφλησής τους. Αλλά και κάποιες από αυτές τις συμβάσεις του συστήματος δημοσίων συμβάσεων έρχονται να στραγγίσουν και τις τελευταίες σταγόνες οικονομικής δραστηριότητας, όπως είναι η τυποκτόνος διάταξη του άρθρου 152 που ουσιαστικά οδηγεί στην πλήρη κατάργηση της υποχρεωτικής δημοσίευσης των προκηρύξεων και διακηρύξεων πάσης φύσεως διαγωνισμών για έργα, προμήθειες και υπηρεσίες όλων των φορέων του δημοσίου στον περιφερειακό Τύπο, που επί πολλές δεκαετίες ίσχυε.
Αυτό τι σημαίνει πρακτικά; Σημαίνει ότι θα εξαφανίσει στην κυριολεξία τον ήδη χειμαζόμενο κι ευρισκόμενο σε κατάσταση ασφυξίας τοπικό περιφερειακό Τύπο, όπως μας καταγγέλλει ο Σύνδεσμος Ημερησίων Περιφερειακών Εφημερίδων. Δεν προβάλλει τη διαφάνεια φυσικά ούτε τον δημόσιο έλεγχο. Η διατήρηση των υποχρεωτικών κρατικών δημοσιεύσεων στον περιφερειακό Τύπο επιβάλλεται και για την ουσιαστική ενημέρωση των πολιτών για σημαντικές αποφάσεις και δραστηριότητες των φορέων του δημοσίου.
Μας είπατε πριν, κύριε Υπουργέ, σχετικά με τους Ευρωπαίους εταίρους και συμμάχους, ποιο είναι το μήνυμα που θα δώσουμε αν και η Αντιπολίτευση δεν συναινέσει, όπως επίσης είπατε ότι «συνδιαμορφώνεται». Αυτό είναι και το μεγάλο πρόβλημα, ότι αντί να τους πείσετε για τα πραγματικά προβλήματα που αντιμετωπίζουμε, επί της ουσίας μάς επιβάλλουν αυτοί -με τον τρόπο που οι Ευρωπαίοι αν θέλετε σκέφτονται και αδιαφορούν για την Ελλάδα και για τους Έλληνες πολίτες, κατά τη δική μου άποψη- τι πραγματικά χρειαζόμαστε. 
Όσον αφορά, παραδείγματος χάριν, το θέμα με τους ενστόλους, η Κυβέρνηση συνεχίζει να τους κοροϊδεύει. Τους έταξε μερίσματα και αυξήσεις, πρόσφατα, λίγο πριν τις εκλογές, και σήμερα βάζει μαχαίρι στις επικουρικές συντάξεις και στα εφάπαξ τους, αφού σε αυτό προτείνεται και η μεταφορά του υγιούς ταμείου τους, του ΤΕΑΠΑΣΑ, στο Υπουργείο Εργασίας, του κλάδου επικουρικής ασφάλισης στο ΕΤΕΑ και η εφαρμογή διατάξεων του ν. 4242/2014 στους τομείς του κλάδου πρόνοιας του ΤΕΑΠΑΣΑ. Δηλαδή, θα εφαρμοστεί ο νέος μαθηματικός τύπος υπολογισμού του εφάπαξ που σημαίνει αυτόματη μείωσή του κατά 40%-50%. 
Επίσης, βγήκαν κάποιοι Υπουργοί της Κυβέρνησης και με απειλές είπαν, «γιατί πάτε στη δικαιοσύνη να εξασφαλίσετε αυτά που δικαιούστε; Να ξέρετε ότι θα τιμωρηθείτε γιατί ή θα τα πληρώσετε εσείς πάλι από την τσέπη σας από κάτι άλλο που θα σας πάρουμε ή θα τα πληρώσουν οι Έλληνες πολίτες».
Η συγκυβέρνηση συνεχίζει να διχάζει τους πολίτες και με διάφορες χειρουργικές οικονομικές επεμβάσεις σε διάφορες κοινωνικές και οικονομικές ομάδες, όπως είναι οι έλεγχοι του ΣΔΟΕ. Βαφτίζει μεγαλοφοροφυγάδες τους μικροεπιχειρηματίες, τους μέχρι χθες νοικοκύρηδες, που κατέστρεψε η ίδια η Κυβέρνηση με τα μέτρα που έχει πάρει, και τους ελεύθερους επαγγελματίες του καθημερινού μόχθου, ενώ με τροπολογίες – «ντροπολογίες» διαγράφει χρέη δισεκατομμυρίων ευρώ των ημετέρων μεγαλοοφειλετών. 
Σήμερα, με το πολυνομοσχέδιο και τη διάταξη για την αναστολή του ΑΦΜ, για παράδειγμα, πνίγουν οποιαδήποτε μικρομεσαία επιχείρηση υπέπεσε σε ένα φορολογικό σφάλμα ακόμα και από λάθος, κάτι που τελικά, Υπουργέ μου, διογκώνει το πρόβλημα των ανείσπρακτων φόρων, ενώ δεν βλέπουμε διατάξεις που να επιβραβεύουν τους συνεπείς.
Παραδείγματος χάριν, ο πρώην Γενικός Γραμματέας κ. Θεοχάρης, διέλυσε τη Γενική Διεύθυνση Οικονομικών Επιθεωρητών. Αυτοί οι άνθρωποι αυτό που έκαναν ήταν να ελέγχουν το λαθρεμπόριο, τα νομικά πρόσωπα του δημοσίου, ΟΤΑ, φυσικά πρόσωπα με μεγάλες οφειλές. Σήμερα, όχι μόνο τους διέλυσε, όχι μόνο τους έχει πάει σε άλλες υπηρεσίες, αλλά έχει κάνει δύο μικρούλες, ελάχιστες διευθύνσεις κάτω από την επίβλεψη του Γενικού Γραμματέα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Έρχεται, επίσης, αυτό το πολυνομοσχέδιο να ολοκληρώσει την καταστροφή των χιλιάδων πολιτών, εκείνων που εργάστηκαν και εργάζονται, όσοι πια εργάζονται και πλησιάζουν στη συνταξιοδότηση έχοντας υπολογίσει ένα εισόδημα που τουλάχιστον θα τους επιτρέπει να ζουν αξιοπρεπώς ή να καλύψουν υπάρχουσες υποχρεώσεις ή στοιχειώδεις ανάγκες επιβίωσης, και πέφτουν θύματα ενός άδικου κράτους και του ΕΝΦΙΑ. Πρόκειται για ένα προσωρινό χαράτσι που ονομάστηκε ΕΝΦΙΑ και είναι μόνιμο. Εάν είχες την ατυχία να δουλεύεις και να έχεις ένα σπίτι, ένα αυτοκίνητο και κληρονόμησες και ένα σπιτάκι από τους γονείς σου και σήμερα είσαι άνεργος και δεν μπορείς να πληρώσεις τις ανάγκες σου, πρέπει να πληρώσεις φόρο τεκμαρτό, γιατί σου βάζει ότι για να τα έχεις αυτά πρέπει να πληρώσεις τόσο φόρο, γιατί άρα από κάπου εισπράττεις. Δηλαδή, φορολογείτε αυτά που δεν έχουμε. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Ο φόρος για να είναι σωστός -και το ξέρετε πάρα πολύ καλά- είναι από τα εισοδήματα τα οποία εισπράττουμε για να έχουμε κοινωνικές παροχές. Σήμερα, λοιπόν, ούτε κοινωνικές παροχές έχουμε. Για να μην μιλήσω για το ΤΕΒΕ και τους ανθρώπους που χρωστάνε στα ασφαλιστικά τους ταμεία. Χαίρομαι που είναι εδώ ο Υπουργός Δικαιοσύνης. Με τον κ. Αθανασίου -και πρόσφατα πριν φύγει ο κ. Στουρνάρας- είχαμε μιλήσει. Κύριε Αθανασίου, τώρα που είναι εδώ και ο κ. Χαρδούβελης, θέλω πραγματικά να το δείτε αυτό το πράγμα με τους ταλαίπωρους που χρωστάνε στο ΤΕΒΕ τους, δεν έχουν ασφάλιση, αλλά το χειρότερο από όλα είναι ότι τους κλείνουν φυλακή, λες και οι ίδιοι δεν θέλουν να έχουν ιατροφαρμακευτική περίθαλψη. Αυτό είναι ένα πάρα πολύ σοβαρό θέμα στο οποίο έχει δεσμευτεί ο προηγούμενος Υπουργός με τον κ. Αθανασίου και θα έπρεπε να το δείτε άμεσα.","ΕΛΕΝΑ ΚΟΥΝΤΟΥΡΑ",248
"124588"," Ολοκληρώστε, κυρία Κουντουρά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124589"," Κλείνω, κυρία Πρόεδρε, λέγοντας ότι σήμερα η συγκυβέρνηση με αυτό το πολυνομοσχέδιο αντί να αντιμετωπίσει με πραγματική δικαιοσύνη και κοινωνική ευαισθησία και το ασφαλιστικό και το συνταξιοδοτικό και το φορολογικό, προσπαθεί με συγχωνεύσεις απλά να καλύψει το χρηματοδοτικό κενό των ταμείων, χρηματοδοτικό κενό που οφείλεται όμως στα χρήματα που χάθηκαν από δομημένα ομόλογα της εποχής Σημίτη, από το υποχρεωτικό κούρεμα στα πανεπιστήμια, στα ταμεία, στα νοσοκομεία επί εποχής Βενιζέλου και τις υπέρογκες –και αυτό το τονίζω- ανείσπρακτες ασφαλιστικές εισφορές των ημετέρων.","ΕΛΕΝΑ ΚΟΥΝΤΟΥΡΑ",248
"124590"," Ευχαριστούμε, κυρία Κουντούρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124591"," Ευχαριστώ πάρα πολύ, κυρία Πρόεδρε.","ΕΛΕΝΑ ΚΟΥΝΤΟΥΡΑ",248
"124592"," Η κ. Ελένη Ζαρούλια, έχει τον λόγο και μετά οι Κοινοβουλευτικοί Εκπρόσωποι, όπως είπαμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124593"," Πέμπτος είμαι εγώ στον κατάλογο, κυρία Πρόεδρε.","ΓΕΩΡΓΙΟΣ ΚΥΡΙΤΣΗΣ",266
"124594"," Πέμπτη είναι η κ. Ζαρούλια. Με την κ. Ζαρούλια, κύριε Κυρίτση, είναι πέντε αυτοί που θα μιλήσουν.
Έχετε τον λόγο, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124595"," Να ’μαι πάλι εδώ να απευθύνομαι σε μια παράνομη σύνθεση του ελληνικού Κοινοβουλίου όπου έχει καταστρατηγηθεί το Σύνταγμα, αφού έχετε καταργήσει το άρθρο 1 παράγραφος 2, που αναφέρει ότι θεμέλιο του πολιτεύματος είναι η λαϊκή κυριαρχία.
Ενώ ο ελληνικός λαός έστειλε στη Βουλή δεκαοκτώ Βουλευτές της Χρυσής Αυγής, εσείς φροντίσατε χωρίς καμμία απόδειξη της ενοχής τους να τους κρατάτε σήμερα φυλακισμένους, να τους έχετε αφαιρέσει τα πολιτικά τους δικαιώματα, αφού δεν τους φέρνετε εδώ πέρα για να εκφέρουν την άποψή τους για ένα τόσο σημαντικό πολυνομοσχέδιο. Τους φιμώσατε και κατά τα άλλα είστε οι θεματοφύλακες του ελληνικού Συντάγματος!
Πριν αναφερθώ στο πολυνομοσχέδιο, επιτρέψτε μου να καταγγείλω κι εγώ την αντισυνταγματική πρακτική του κράτους εναντίον του νόμιμου πολιτικού κόμματος Χρυσή Αυγή, που έχει εκλεγεί από τη λαϊκή βάση. Αναφέρομαι στο περιστατικό, για το οποίο μίλησε και ο Βουλευτής Β΄ Αθηνών κ. Παναγιώταρος, για τις παράνομες συλλήψεις στην Ακρόπολη κατά τη διάρκεια διανομής φυλλαδίων, δηλαδή μίας καθ’ όλα νόμιμης πολιτικής δράσης. 
Θέλω να ενημερώσω του ιθύνοντες και τους ταγούς της ευνομίας σε αυτήν τη χώρα ότι στην Ακρόπολη και πέριξ αυτής δεν είναι οι χρυσαυγίτες που ενοχλούν. Είναι οι εκατοντάδες των λαθρομεταναστών, που σε βάρος των Ελλήνων εμπόρων και μικροπωλητών πουλάνε παράνομα προϊόντα. Είναι οι αθίγγανοι που κυκλοφορούν με πολυτελή οχήματα και έχουν γεμίσει τον κόσμο με ρούχα μαϊμού άνευ παραστατικών και φυσικά αφορολόγητα, με αποτέλεσμα ο Έλληνας φορολογούμενος έμπορος να χάνει το σπίτι του από την εφορία και να κλείνει και το κατάστημά του. Δεν είναι χρυσαυγίτες. Έτσι κυκλοφορούν ελεύθεροι ανάμεσα μας Κινέζοι, Ασιάτες, Αφρικανοί, πουλάνε παράνομα προϊόντα και οι Έλληνες έμποροι απελπισμένοι, μη δυνάμενοι να πληρώσουν το ΦΠΑ, την εφορία, τα ασφαλιστικά ταμεία και τα χαράτσια είτε αυτοκτονούν είτε φυλακίζονται. 
Στα ξενοδοχεία και τα εστιατόρια όλων των τουριστικών περιοχών εργάζονται δεκάδες χιλιάδες ανασφάλιστοι και χωρίς υγειονομικά έγγραφα, κινούμενες υγειονομικές βόμβες, ξένοι εργαζόμενοι και μετά μιλάτε για ανεργία και ανάπτυξη. Μεγαλοξενοδοχεία με ιδιοκτήτες κουμπάρους μεγάλων πολιτικών τζακιών έχουν φράξει τις παραλίες κι εσείς ενοχληθήκατε από τη διανομή φυλλαδίων ενός νόμιμου πολιτικού κόμματος. 
Στο Μαρκόπουλο και τον Ιππόδρομο διαμένουν χίλιοι και πλέον άνευ εγγράφων Ασιάτες και μέσα στον Ιππόδρομο γίνεται το έλα να δεις από ναρκωτικά, όπλα και κάθε λογής παρανομία. 
Ειλικρινά, τους έχετε ελέγξει ποτέ αυτούς ή σιωπάτε ακόμα και στα έγγραφα της CIA που λένε για άντρο ισλαμιστών τρομοκρατών στο συγκεκριμένο σημείο; Αν, λοιπόν, για εσάς η διανομή φυλλαδίων, μία νόμιμη πολιτική δράση ενός νομίμως εκλεγμένου κόμματος, όχι μόνο στο ελληνικό Κοινοβούλιο αλλά και στο Ευρωπαϊκό Κοινοβούλιο, είναι μεγαλύτερο πρόβλημα απ’ όλα όσα προανέφερα, τότε τι να σας πει κανείς για την ευνομία που συνεχώς επικαλείστε; 
Σχετικά με το πολυνομοσχέδιο. Κατ’ αρχάς, θέλω να σχολιάσω μερικές αναφορές που γίνονται στη γενική παρουσίαση της αιτιολογικής εκθέσεως τού εν λόγω σχεδίου νόμου. 
Διαβάζουμε, λοιπόν, παραπλανητικά, ότι. «Η πρώτη σημαντική βελτίωση αφορά τη δημοσιονομική διόρθωση με την επίτευξη πλεονάσματος το 2013 κ.λπ.». 
Έχουμε να επισημάνουμε ότι: για να έχεις πρωτογενές πλεόνασμα πρέπει να παράγεις. Από τη στιγμή που η χώρα δεν παράγει τίποτα, δεν έχει ανάπτυξη και άρα δεν μπορεί να υπάρχει και πρωτογενές πλεόνασμα. Για να ισχυρίζεστε κάτι τέτοιο ψευδές, μάλλον δεν έχετε λάβει υπ’ όψιν τις δόσεις και τους τόκους του χρέους. Ακόμα και οι Ευρωπαίοι εταίροι μας το έχουν αμφισβητήσει και έχουν αποδείξεις ότι δεν είναι αληθές. Άλλωστε, εάν όντως συνέβαινε κάτι τέτοιο, γιατί να πιέσουν για νέα αιματηρά μέτρα; Βέβαια, όμως, με την αριθμητική του καραγκιόζη μπορούμε να ισχυριστούμε ό,τι θέλουμε, ακόμα και ότι δεν υπάρχει οικονομική κρίση. Γράφει και άλλα πολλά που χρήζουν σχολιασμού, αλλά επειδή δεν υπάρχει χρόνος, θα σταθώ σε ένα άλλο τρανταχτό σημείο που βγάζει μάτι. 
Λίγο πιο κάτω, λοιπόν, διαβάζουμε ανάμεσα στα άλλα ότι: «το 2014 εκτιμάται οριακή ανάκαμψη της ελληνικής οικονομίας έπειτα από πέντε συνεχή έτη ύφεσης». Αναφέρει και τέσσερις λόγους, στους οποίους στηρίζεται αυτή η εκτίμηση. Από αυτούς του τέσσερις λόγους, θα σταθώ στον τρίτο, που αφορά την τάση ανάκαμψης που παρουσιάζει η βιομηχανική παραγωγή. Ποιόν κοροϊδεύετε; Είναι γνωστό σε όλους ότι από τη Μεταπολίτευση και μετά, το 1974 που και αποκαταστάθηκε η δημοκρατία, δεν έχει καπνίσει ούτε ένα φουγάρο. Αντίθετα, έχουν κλείσει πολλές βιομηχανίες κι όσες έχουν απομείνει είναι σε ξένα χέρια, διότι έχετε φροντίσει να κάνετε ορθολογική διαχείριση της δημόσιας περιουσίας κατά τον τέως Υφυπουργό της Νέας Δημοκρατίας, κ. Καλογιάννη. 
Σε απλά ελληνικά, για να καταλαβαίνει και ο κόσμος που μας ακούει, έχετε ξεπουλήσει όσο όσο τις βιομηχανίες τις ελληνικές σε ξένους, όπως για παράδειγμα τη Βιομηχανία Ζαχάρεως, την ΕΛΒΟ, που έχει να κάνει με την εθνική άμυνα της χώρας. Φροντίσατε να τις κλείσετε και να βάλετε λουκέτο και σε πολλές άλλες. Αυτό εδώ είναι το πολυνομοσχέδιο, το οποίο μέσα σε τρεις ημέρες θέλετε να μας πείτε ότι το διαβάσατε, το εμπεδώσατε, εντρυφήσατε και καταλήξατε ότι είναι καλό για τη χώρα. Μπράβο! Είστε πολύ ικανοί άνθρωποι!
Εγώ θα ήθελα να σταθώ στο άρθρο 13, παράγραφος 2, που μου έκανε εντύπωση. Σύμφωνα με τη διάταξη αυτή προστίθεται νέα παράγραφος στο άρθρο 26 του ν. 1892/1990. Ο ν. 1892/1990 αφορά τις παραμεθόριες περιοχές και το άρθρο 26 αναφέρεται στη διαδικασία άρσης της απαγόρευσης δικαιοπραξιών σε παραμεθόριες περιοχές. 
Η καινούργια αυτή παράγραφος λέει ότι «ειδικώς για δικαιοπραξίες που συνάπτονται για τους σκοπούς του ν. 3986/2011, μεταξύ νομικών προσώπων με έδρα εκτός κρατών-μελών της Ευρωπαϊκής Ένωσης και της Ευρωπαϊκής Ζώνης Ελευθέρων Συναλλαγών (ΕΖΕΣ) και του ΤΑΙΠΕΔ και αφορούν ή περιλαμβάνουν ακίνητα σε παραμεθόριες περιοχές ή μετοχές ή μερίδια εταιρειών που έχουν στην κυριότητά τους ακίνητα στις περιοχές αυτές, η απαγόρευση της παραγράφου 1 και του άρθρου 25 αίρεται με απόφαση του Υπουργού Εθνικής Αμύνης, η οποία αφορά το σύνολο των ως άνω ακινήτων ή μετοχών ή μεριδίων, που αποτελούν αντικείμενο της εκάστοτε δικαιοπραξίας». 
Με λίγα λόγια, όταν το ΤΑΙΠΕΔ θα θέλει να πουλήσει ακίνητο του δημοσίου που βρίσκεται σε παραμεθόριο περιοχή σε φυσικό ή νομικό πρόσωπο εκτός Ευρωπαϊκής Ένωσης ή των χωρών ΕΖΕΣ, θα παρακάμπτεται η διαδικασία που ορίζει το άρθρο 26 και η άρση της απαγόρευσης της δικαιοπραξίας θα αίρεται με μόνη την υπογραφή του Υπουργού Εθνικής Άμυνας. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Στην πράξη αυτό σημαίνει ότι στη Θράκη, στα νησιά, στην ελληνοαλβανική μεθόριο ή στα ελληνοσκοπιανά σύνορα, μια σκοπιανή εταιρεία, κάποιος Αλβανός επιχειρηματίας, ένα τουρκικό fund ή ένας τουρκικός επιχειρηματικός όμιλος, θα μπορεί με λιγότερη γραφειοκρατία, με λιγότερο κόπο και πιο εύκολη διαδικασία να αγοράσει ένα ακίνητο που έχει περάσει για ξεπούλημα στο περιβόητο ΤΑΙΠΕΔ και βρίσκεται σε αυτές τις περιοχές, με μόνη πια την υπογραφή του Υπουργού Εθνικής Άμυνας. 
Αυτή η διάταξη θα διευκολύνει το ξεπούλημα της περιουσίας του ελληνικού λαού και μάλιστα σε ευαίσθητες περιοχές σε αγοραστές εθνικά επικίνδυνους. Η διάταξη αυτή, φυσικά, είναι μονάχα μία από τις δεκάδες που βρίσκονται στο πολυνομοσχέδιο αυτό και βοηθάνε να καταστραφεί ό,τι έχει μείνει όρθιο στον τόπο αυτό.","ΕΛΕΝΗ ΖΑΡΟΥΛΙΑ",149
"124596"," Κυρία Ζαρούλια, ολοκληρώστε παρακαλώ. Τελειώστε τη σκέψη σας και κλείστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124597"," Δεν προλαβαίνω. Θα συνεχίσω την επόμενη φορά. 
Εννοείται ότι θα καταψηφίσουμε το νομοσχέδιο.","ΕΛΕΝΗ ΖΑΡΟΥΛΙΑ",149
"124598"," Ευχαριστούμε πάρα πολύ.
Ο κ. Κυρίτσης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124599"," Ευχαριστώ, κυρία Πρόεδρε. 
Κύριε Υπουργέ, ευτυχώς που είστε εδώ. Σας άκουσα. Ακριβώς το αντίθετο συμβαίνει. Εσείς είχατε πει σε συνεδριάσεις της επιτροπής ότι το πολύ δημοσιονομικό «ξύλο» το έχουμε φάει. Ε, δεν το έχουμε φάει ή δεν το έχουμε φάει όλοι. Κάποιοι συγκεκριμένοι το τρώνε πάντα το ξύλο και κάποιους άλλους, κύριε Υπουργέ, τους έχουμε αφήσει στο απυρόβλητο. 
Είναι λίγο το «ξύλο» από τον ΕΝΦΙΑ; Έχετε καταλάβει τι έχει συμβεί; Να βάλουμε το ζήτημα στη σωστή βάση, κύριοι συνάδελφοι; Το αλαλούμ που δημιουργήθηκε δείχνει ακριβώς τις γνώσεις, τη λογική, το ήθος και τις αξίες αυτής της Κυβέρνησης. Γιατί ξεκινήσατε ανάποδα για άλλη μία φορά. 
Δηλαδή, αυτό που κάνατε, κύριε Υπουργέ -όχι εσείς βέβαια- η Κυβέρνηση μονίμως λέει: «χρειάζομαι 3,2 δισεκατομμύρια. Από πού θα τα πάρουμε; Αρπάξτε ό,τι έχουν και δεν έχουν». Αυτή είναι η λογική σας. Αντί να φτιάξετε πρώτα ένα νομοσχέδιο δίκαιο, αναλογικό, με κοινή λογική, εσείς φτιάξατε ένα νομοσχέδιο για να εισπράξετε τα 3,2 δισεκατομμύρια. Κι έρχεστε τώρα εσείς οι ίδιοι και τραβάτε τα μαλλιά σας. 
Ναι, κύριε συνάδελφε –δεν είναι εδώ ο κ. Ηλίας Βλαχογιάννης- στα Τρίκαλα έχουν ανέβει στα κεραμίδια, χτυπιούνται οι άνθρωποι. Φταίνε, όμως, μόνο οι γραφειοκράτες; Οι γραφειοκράτες πήραν μία εντολή. Αυτούς που θα πρέπει να καταδικάσουμε παραδειγματικά είναι αυτούς που έδωσαν την εντολή. Εάν θεωρήσουμε λοιπόν ότι δεν φταίει ο νυν Υπουργός, δεν φταίει ο κ. Στουρνάρας που το αποδέχθηκε; Δεν γίνεται να έχετε αναστατώσει όλη την κοινωνία και να βγαίνει λάδι η Κυβέρνηση. 
Στον ΕΝΦΙΑ δεν χρειάζονται διορθώσεις. Χρειάζεται να καταργηθεί και να μπουν κάποιοι άξιοι άνθρωποι και να τον ξαναφτιάξουν από την αρχή, κύριε Υπουργέ. Να φτιάξουν ένα νομοσχέδιο δίκαιο, για το πώς θα πρέπει να πληρώνει ο καθένας.
Κύριε συνάδελφε, αποτύχατε. Κύριοι της Κυβέρνησης αποτύχατε. Μπροστά στην απληστία το μόνο που βλέπατε ήταν το πώς θα εισπράξετε τα 3,2 δισεκατομμύρια.
Συνάδελφοι, φταίνε οι γραφειοκράτες που αν έχεις ένα μπλοκάκι πρέπει να πληρώσεις 600 ευρώ, ακόμα και αν δεν έχεις κανένα εισόδημα; Δεν άκουσα κανέναν από εσάς να λέει ότι αυτό είναι παρανοϊκό. Γι’ αυτό ποιος είναι υπεύθυνος, κύριοι; Ποια μεγαλοφυία το σκέφτηκε αυτό και κανείς δεν αντέδρασε από την Κυβέρνηση; Φοβάμαι ότι δεν υπάρχει καμμιά λογική απάντηση, κύριε Υπουργέ.
Να μην αναφερθώ στον επαρχιακό Τύπο. Είναι απαράδεκτο αυτό. Δηλαδή, πού το πάτε; Επιδιώκετε τον περιορισμό της ενημέρωσης; Ας τα ζυγίσουμε. Ζυγίστε τα. Από τη μία τι έχουμε; Από τη μία διαλύετε τον επαρχιακό Τύπο και από την άλλη ενισχύετε ορισμένα κέντρα. Δίνετε απεριόριστες εξουσίες σε συγκεκριμένους και επιδιώκετε προφανώς την ελεγχόμενη πληροφόρηση. Και εσείς λέτε ότι ζούμε σε δημοκρατία!
Θα επαναλάβω αυτό που ο συνάδελφός μου κ. Αναγνωστάκης σάς είπε με πολύ σαφή τρόπο. Το πολυνομοσχέδιο είναι μονοδιάστατο. Αποσκοπεί μόνο στην είσπραξη της δόσης του 1 δισεκατομμυρίου ευρώ. Πριν είχατε ως Ευαγγέλιο το μνημόνιο. Τώρα αλλαξοπιστήσατε. Αντιμετωπίζετε δογματικά τις οδηγίες του ΟΟΣΑ.
Κύριοι συνάδελφοι, κύριε Υπουργέ, ναι, είναι θετική η πρόβλεψη για τετρακόσιες νέες θέσεις στη Γενική Γραμματεία Δημοσίων Εσόδων. Αυτό, όμως, δεν λύνει το πρόβλημα της φοροδιαφυγής. Χρειάζεται βούληση και κεντρική εντολή. Έχετε τη βούληση να εισπράξετε από τη λίστα Λαγκάρντ και όλες αυτές τις άλλες λίστες που υπάρχουν; Γιατί εμείς, απ’ όσο έχουμε δει μέχρι σήμερα, όχι. Γιατί θέλετε να αφήσετε ορισμένους στο απυρόβλητο. Και το μερίδιό τους το χρεώνετε σε άλλους, στους οικονομικά ευάλωτους και στη μεσαία τάξη που την έχετε τσακίσει.
Και μετά λέτε ότι η χώρα πάει καλά. Σε τι ακριβώς πάει καλά η χώρα; Σε ποια γυάλα ζούμε τελικώς δηλαδή; Βεβαίως, σας αναγνωρίζω ότι κάνετε τα πάντα και συχνά χρησιμοποιείτε ωραιότατες λέξεις για να κάνετε την κατάσταση πιο ομαλή. Ας πούμε, κάνετε παρακράτηση στους συνταξιούχους με το καταπληκτικό επιχείρημα «να μην στήνεται ο καημένος ο συνταξιούχος στην εφορία». 
Τώρα, τι κάνετε; Τους δουλεύετε; Μας δουλεύετε; Έχετε, δηλαδή, συνειδητοποιήσει πόσο πολύτιμα είναι αυτά τα 300 ευρώ για τον συνταξιούχο; Γιατί δεν δίνετε και στους συνταξιούχους το δικαίωμα των δόσεων; Για να μην στήνονται στις ουρές; Γι’ αυτό το κάνετε; Προπληρώνει τον φόρο του ο συνταξιούχος και το λέτε εσείς αυτό δικαιοσύνη; 
Να μιλήσω έπειτα –γιατί αναφερθήκατε, κύριε Υπουργέ- για τον αιγιαλό. Έχετε κανονίσει να τον πουλήσετε χωρίς καν να τον έχετε χαρτογραφήσει. Τώρα έρχεστε και μας λέτε «να τον χαρτογραφήσουμε πρώτα και να τον ξεπουλήσουμε μετά». 
Κοιτάξτε, κύριε, αυτά είναι επικίνδυνα πράγματα. Είστε επικίνδυνοι για τη χώρα. Την ώρα που η κοινωνία υποφέρει, έρχεστε μέχρι και εσείς και μας λέτε ότι ο Γιούνγκερ έκανε ύμνους για την Ελλάδα. Αναγνώρισε τα λάθη που έγιναν από την τρόικα; Όχι, βέβαια. Αυτό το έχει κάνει φυσικά το ΔΝΤ, κοινοτικά όργανα. Είπε ότι θα διορθωθούν τα λάθη; Όχι. Μας ζήτησε, λοιπόν, να συνεχίσουμε στην ίδια πορεία με τα λάθη βέβαια. 
Και κλείνοντας, θα επιμείνω. Ο ΕΝΦΙΑ δεν χρειάζεται διόρθωση. Χρειάζεται να αποσυρθεί και να επανασχεδιαστεί από την αρχή. Κοιτάξτε, η κοινωνία έξω λέει, κάτι πολύ απλό, ότι «αυτοί που μας έφεραν ως εδώ, δεν μπορούν να μας βγάλουν από την κρίση». Και έχουν δίκιο. Από τη στιγμή που δεν έχει υπάρξει κάθαρση και καμμιά διόρθωση λαθών, δεν μπορεί και να υπάρχει και έξοδος από την κρίση.
Κύριοι συνάδελφοι της Συμπολίτευσης, μην τα ψηφίζετε αυτά τα πράγματα. Είναι ενάντια στη συνείδησή σας –και το ξέρω- για πολλούς και είναι ενάντια στον κόσμο που σας εξέλεξε και σας έφερε ως εδώ. Αυτό θα είχα να σας πω σαν συναδελφική συμβουλή.
Κύριε Υπουργέ, ξαναδείτε κάποια πράγματα από την αρχή.
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΓΕΩΡΓΙΟΣ ΚΥΡΙΤΣΗΣ",266
"124600"," Ευχαριστούμε πολύ.
Ο κύριος Υπουργός Δικαιοσύνης ζήτησε πέντε-έξι λεπτά.
Κυρία Γιαταγάνα, εσείς θα περιμένετε, γιατί θα μιλήσουν οι Κοινοβουλευτικοί Εκπρόσωποι. Ήδη υπάρχει αυτή η συμφωνία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124601"," Τότε θα με βάλετε στο τέλος.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"124602"," Τον λόγο έχει ο κύριος Υπουργός Δικαιοσύνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124603"," Ευχαριστώ, κυρία Πρόεδρε.
Κυρίες και κύριοι συνάδελφοι, θέλω να αναφερθώ εν ολίγοις στις αιτιάσεις που ακούστηκαν τις δύο τελευταίες ημέρες όσον αφορά το κεφάλαιο του νομοσχεδίου που έχει σχέση με το «πόθεν έσχες». Ποιες είναι οι αιτιάσεις αυτές; Πρώτον, αν είναι προαπαιτούμενο. Ναι, είναι προαπαιτούμενο. Καταθέτω, για να μην σας κουράζω, στη Βουλή και το αγγλικό κείμενο και την ακριβή μετάφραση στα ελληνικά που ρητά αναφέρεται ότι είναι προαπαιτούμενο η αλλαγή του νόμου του «πόθεν έσχες».","ΧΑΡΑΛΑΜΠΟΣ ΑΘΑΝΑΣΙΟΥ",10
"124604"," Τίνος κειμένου, κύριε Υπουργέ;","ΑΛΕΞΙΟΣ ΜΗΤΡΟΠΟΥΛΟΣ",319
"124605"," Του memorandum, του μνημονίου.","ΧΑΡΑΛΑΜΠΟΣ ΑΘΑΝΑΣΙΟΥ",10
"124606"," Να το δούμε και εμείς, κύριε Υπουργέ.","ΑΛΕΞΙΟΣ ΜΗΤΡΟΠΟΥΛΟΣ",319
"124607"," Βεβαίως, θα σάς διανεμηθεί.
(Στο σημείο αυτό ο Υπουργός κ. Χαράλαμπος Αθανασίου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης και Πρακτικών της Βουλής)
Συνεπώς δεν υπάρχει καμμία παραπληροφόρηση, όπως γράφτηκε στον Τύπο από συναδέλφους και μη. Αυτοί που παραπληροφορούν τη Βουλή πρέπει να αναζητηθούν σε άλλους χώρους και όχι στα μέλη της Κυβέρνησης και πολύ περισσότερο στον Υπουργό Δικαιοσύνης. 
Τι ισχύει, λοιπόν, σήμερα, ως προς τις Αρχές για τον έλεγχο του «πόθεν έσχες», για να υπάρξει μια ενημέρωση;
Υπάρχει μία κοινοβουλευτική επιτροπή. Αναφέρομαι στην επιτροπή του άρθρου 21 του ν. 3023/2002. Η σύνθεσή της είναι ένας κοινοβουλευτικός εκπρόσωπος, ένας Βουλευτής από κάθε κόμμα και τρεις δικαστικοί λειτουργοί, ένας από το Ελεγκτικό Συνέδριο, ένας από τον Άρειο Πάγο και ένας από το Συμβούλιο της Επικρατείας. Ποιους ελέγχουν; Ελέγχουν τους κοινοβουλευτικούς, τους εκπροσώπους του Κοινοβουλίου.
Υπάρχει και η δεύτερη Αρχή, δηλαδή η Αρχή για την Καταπολέμηση της Νομιμοποίησης από Παράνομα Έσοδα, δηλαδή το ξέπλυμα του βρώμικου χρήματος. Αυτή είναι τριμελής και συγκροτείται από έναν αντιεισαγγελέα του Αρείου Πάγου και δύο ανώτατους διοικητικούς υπαλλήλους. Ελέγχουν όλους τους άλλους. Στο πλαίσιο των επιτροπών αυτών λειτουργούν τρεις υποεπιτροπές. Η μία είναι κάτω από την εποπτεία του Γενικού Επιθεωρητή Δημόσιας Διοίκησης, που ελέγχει τη δημόσια διοίκηση. Υπάρχει η δεύτερη ειδική επιτροπή που ελέγχει τους λιμενικούς σε συνεργασία με την Υπηρεσία Εσωτερικών Υποθέσεων και η τρίτη τους αστυνομικούς.
Τι γίνεται με το καινούργιο νομοσχέδιο, αλλάζει κάτι; Ενισχύονται οι τρεις υποεπιτροπές, προΐσταται εισαγγελικός λειτουργός εφετών, δηλαδή εισαγγελέας του Εφετείου της Αθήνας, επικουρείται από την Υπηρεσία Εσωτερικών Υποθέσεων της Ελληνικής Αστυνομίας και ελέγχει τις δηλώσεις του προσωπικού της Ελληνικής Αστυνομίας, του Πυροσβεστικού Σώματος, των σωφρονιστικών υπαλλήλων, των εξωτερικών φρουρών και των προϊσταμένων των δασαρχείων και των δασονομείων. 
Στη δεύτερη επιτροπή πάλι προΐσταται εισαγγελικός λειτουργός του Εφετείου Πειραιά, επικουρείται από την Υπηρεσία Εσωτερικών Υποθέσεων του Λιμενικού Σώματος, ελέγχει τις δηλώσεις του προσωπικού του Λιμενικού Σώματος, του προσωπικού του Υπουργείου Εμπορικής Ναυτιλίας και Αιγαίου. 
Υπάρχει βεβαίως και η τρίτη επιτροπή με το Γενικό Επιθεωρητή Δημόσιας Διοίκησης που ελέγχει τις δηλώσεις όλων των σωμάτων επιθεώρησης και ελέγχου του δημοσίου, των νομικών προσώπων δημοσίου δικαίου, των ΟΤΑ καθώς και των προϊσταμένων των υπηρεσιών δημοσιονομικού ελέγχου και Γενικού Λογιστηρίου. Όλες οι υπόλοιπες δηλώσεις ελέγχονται πλέον από την επιτροπή του άρθρου 3α ως κεντρική ελεγκτική αρχή.
Ποια είναι η επιτροπή αυτή; Συνεκροτήθη μέσα στο πλαίσιο και της μνημονιακής υποχρέωσης μία επιτροπή. Επειδή έγινε πολύς λόγος, ποιοι την αποτελούν την επιτροπή αυτή; Ακούστε να δείτε από πού προέρχονται. Μπορώ να αναφέρω και τα ονόματα: Ιωάννης Αγγελάκος, Αντιεισαγγελέας του Αρείου Πάγου, ως Πρόεδρος. Γεώργιος Τριανταφύλλου, Επίκουρος Καθηγητής της Νομικής Σχολής του Εθνικού και Καποδιστριακού Πανεπιστημίου Αθηνών. Νικόλαος Παπασπύρου, Ειδικός Γραμματέας της Βουλής. Βασιλική Μαντέλου, οικονομική επιθεωρήτρια, προϊσταμένη του Τμήματος των «πόθεν έσχες» της Διεύθυνσης Εσωτερικών Υποθέσεων της Γενικής Γραμματείας Δημοσίων Εσόδων του Υπουργείου Οικονομικών.
Σας κουράζω λίγο, αλλά αξίζει να ακούσετε τα ονόματα, να δείτε από πού προέρχονται και τι πολύ σπουδαία δουλειά έκαναν και πως ό,τι είναι στο νομοσχέδιο είναι ομόφωνη απόφαση: Ιωάννης Δήμας, υπάλληλος πανεπιστημιακής εκπαίδευσης μηχανικών της Διεύθυνσης Εκμετάλλευσης Ηλεκτρονικών Υπολογιστών της Γενικής Γραμματείας Πληροφοριακών Συστημάτων του Υπουργείου Οικονομικών, Ασπασία Καμπύλη, Προϊσταμένη της Διεύθυνσης Προϋπολογισμού και Δημοσιονομικών Αναφορών του Υπουργείου Διοικητικής Μεταρρύθμισης, Γεώργιος Γρυλλάκης, εξωτερικός συνεργάτης και σύμβουλος διοίκησης της «Κοινωνίας της Πληροφορίας». 
Πάμε τώρα και στους αστυνομικούς και άλλους: Γεώργιος Θεοδωρακόπουλος, Αστυνομικός Υποδιευθυντής της Διεύθυνσης Εσωτερικών Υποθέσεων του Αρχηγείου της Ελληνικής Αστυνομίας, Κωνσταντίνος Γκώνιας, εκπρόσωπος της Υπηρεσίας Εσωτερικών Υποθέσεων του Υπουργείου Ναυτιλίας και Αιγαίου, Ελένη Τσάνα, μετακλητή υπάλληλος της Βουλής, πρώην Διευθύντρια της Ειδικής Υπηρεσίας Επιτροπής Ελέγχου Οικονομικών των Κομμάτων της Βουλής, Ελευθερία Καγιά, υπάλληλος της Τράπεζας της Ελλάδος, αποσπασμένη στην Αρχή Καταπολέμησης της Νομιμοποίησης Εσόδων από εγκληματικές δραστηριότητες και της χρηματοδότησης της τρομοκρατίας και ελέγχου των δηλώσεων περιουσιακής κατάστασης, Παναγιώτης Αλεξόπουλος, Προϊστάμενος της Διεύθυνσης Γραμματείας του Γραφείου του Γενικού Επιθεωρητή Δημόσιας Διοίκησης με τους αναπληρωτές τους.
Προχωρούμε τώρα στις άλλες αιτιάσεις. Είναι καλύτερο να υπάρχει αυτή η επιτροπή από την προηγούμενη, στην οποία –όπως σας είπα- είχαν πλειοψηφία οι Βουλευτές, ενώ τώρα είναι πιο αντικειμενική; Η συγκεκριμένη επιλογή, δηλαδή να είναι δύο Αντιπρόεδροι της Βουλής, δύο ανώτατοι δικαστές, ένας Υποδιοικητής της Τράπεζας της Ελλάδος και ύστερα από παραινέσεις πολλών συναδέλφων, να μπει στην επιτροπή με τροπολογία –το καταθέτουμε αυτό- και ο Πρόεδρος της Αρχής για το Ξέπλυμα Βρώμικου Χρήματος πιστεύουμε ότι θα ανταποκρίνεται στην επιδίωξη να υπάρξει μία εξισορρόπηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρία Πρόεδρε, δεν θα μιλήσω αύριο και θέλω να τα πω τώρα. 
Θα υπάρξει μία εξισορρόπηση αφ’ ενός της νομοθετικής και αφ’ ετέρου της δικαστικής εξουσίας. Αυτό γίνεται στις περισσότερες ευρωπαϊκές χώρες, όπου δεν έπρεπε να υπερέχει κάποια εξουσία σε σχέση με την άλλη, πολύ περισσότερο στο Κοινοβούλιο που ελέγχονται και των Βουλευτών και των πολιτικών προσώπων τα «πόθεν έσχες».
Ως προς τα δύο κοινοβουλευτικά μέλη, πρέπει να σημειωθεί ότι μετέχουν ως εκ της θεσμικής ιδιότητός τους, του Αντιπροέδρου της Βουλής, και όχι ως εκπρόσωποι κομμάτων πλέον. Επίσης, το ένα από αυτά προέρχεται από το κυβερνών κόμμα και το δεύτερο από την Αντιπολίτευση. 
Πάντως, οι δύο δικαστικοί λειτουργοί θα είναι αποκλειστικής απασχόλησης, δεν θα είναι επιφορτισμένοι με τα καθήκοντα των δικαστηρίων τους, για να μπορούν απρόσκοπτα να προσφέρουν τις υπηρεσίες τους. 
Σε κάθε περίπτωση, όμως, η επιτροπή υπό την έννοια της σύνθεσης παρουσιάζει περισσότερα εχέγγυα ανεξαρτησίας σε σχέση με την ίδια λειτουργούσα επιτροπή του άρθρου 21 του ν.3023/2002, όπου ήταν μόνο ένας δικαστικός, ενώ τα υπόλοιπα μέλη, δηλαδή η πλειοψηφία, ήταν υπάλληλοι και ένας υπάλληλος του Υπουργείου Οικονομικών, οριζόμενος από τον Υπουργό Οικονομικών, και ένας υπάλληλος της Τράπεζας της Ελλάδος. 
Τίθεται στο περιθώριο η Αρχή για το Ξέπλυμα Βρώμικου Χρήματος, όπως αναγράφτηκε και ειπώθηκε; Όχι, βέβαια, και εξηγήσαμε γιατί, διότι και συμμετέχει στην επιτροπή και είναι πιο αποτελεσματικός ο έλεγχος. 
Με τη μεταφορά των ελεγχομένων από την μονάδα Αρχής στην νέα επιτροπή ικανοποιείται εν μέρει η αρχική απαίτηση και των δανειστών. Πράγματι, είναι αλήθεια και δεν πρέπει να κρυβόμαστε, καλώς ή κακώς έχουμε ένα μνημόνιο. Το είπε και ο κ. Ρήγας το πρωί. Καλό θα ήταν να μην υπήρχε, είναι μία αναγκαιότητα όμως. Βέβαια, εκεί δεν δεχθήκαμε πλειοψηφία κανενός από τους δύο παράγοντες, δηλαδή από τη νομοθετική και από τη δικαστική και υπάρχει μία ισορροπία όπως σας ανέπτυξα. Όμως, συστηματικοί λόγοι επέβαλλαν να δημιουργηθεί ενιαίο όργανο ελέγχου τόσο του «πόθεν έσχες» όσο και της χρηματοδότησης των κομμάτων. 
Η χρηματοδότηση των κομμάτων δεν εισάγεται τώρα, διότι σύμφωνα με τον Κανονισμό της Βουλής χρειάζεται Ολομέλεια. Έχει κατατεθεί και θα εισαχθεί στην Ολομέλεια. 
Άρα λοιπόν, πρέπει να υπάρχει μία επιτροπή για το «πόθεν έσχες» και για τη χρηματοδότηση των πολιτικών κομμάτων και των πολιτικών. Ένα τόσο ευαίσθητο θέμα που θα αφορούσε όχι μόνο πρόσωπα, αλλά τον πυρήνα του πολιτικού συστήματος δεν θα ήταν ορθό να ανατεθεί μόνο στην Αρχή, σε μία μονάδα όπως ήταν η Αρχή για το Ξέπλυμα του Βρώμικου Χρήματος, στην οποία ήταν μόνο ένας δικαστής, αντεισαγγελέας και δύο κρατικοί λειτουργοί.
Επειδή διάβασα στον Τύπο διάφορα, θα πω ότι δεν πρέπει να εντυπωσιάζει το γεγονός των τετρακοσίων παραπομπών στον εισαγγελέα και θέλω να το προσέξετε ιδιαίτερα αυτό. Κατά πληροφορίες, πρόκειται για αυτόματες παραπομπές προφανών και τυπικών παραβάσεων, όπως παραδείγματος χάριν μη υποβολή δήλωσης, μη ορθή ή μη πλήρης συμπλήρωση δηλώσεων, χωρίς να έχει προηγηθεί έλεγχος. 
Το γεγονός ότι οι παραπομπές αυτές είναι περισσότερες σε σχέση με τις παραπομπές της σημερινής επιτροπής του άρθρου 21 εξηγείται, πρώτον, από το γεγονός ότι η Αρχή για το Ξέπλυμα Βρώμικου Χρήματος ελέγχει περίπου τριάντα έξι χιλιάδες δηλώσεις -έναντι εξακοσίων μόνο της επιτροπής- και δεύτερον, από το γεγονός ότι πολλοί από τον μεγάλο αυτόν αριθμό των ελεγχομένων από τη μονάδα, σε αντίθεση με τους πολιτικούς, δεν είναι καλά ενημερωμένοι για τις υποχρεώσεις τους, με αποτέλεσμα να παρατηρούνται πολλές παρατυπίες, όπως σας ανέφερα, οι οποίες είναι τυπικές και δεν έχει γίνει ουσιαστικός έλεγχος. 
Η άλλη αιτίαση που ακούγεται είναι ότι περιορίζεται η δημοσιότητα στους Βουλευτές, τους Υπουργούς και τους αιρετούς, περιφερειάρχες και δημάρχους –μόνο, τώρα. Αυτό απασχόλησε πάρα πολύ την επιτροπή και -δεν σας κρύβω- κι εμένα προσωπικά. Στο θέμα αυτό πρέπει να αντιληφθούμε όλοι ότι συγκρούονται δύο συμφέροντα, το συμφέρον για διαφάνεια στον δημόσιο βίο με το συμφέρον για την προστασία των προσωπικών δεδομένων. Η συγκεκριμένη λύση, δηλαδή το να είναι μόνο οι Βουλευτές, οι Υπουργοί, ο Πρωθυπουργός και οι αιρετοί στην τοπική αυτοδιοίκηση, βασίζεται σε μία στάθμιση των συμφερόντων αυτών, με βάση τα χαρακτηριστικά των διαφόρων ομάδων προσώπων που είναι υπόχρεοι σε δήλωση «πόθεν έσχες». 
Έτσι, κρίθηκε ότι η αυτοέκθεση των Βουλευτών, Υπουργών και εν γένει αιρετών σε δημόσιο έλεγχο καθώς και η αυξημένη λογοδοσία δικαιολογεί την υποχρέωση του αιτήματος για προστασία των προσωπικών δεδομένων και την ικανοποίηση του αιτήματος για πλήρη διαφάνεια. Διαφορετικά είναι τα πράγματα όσον αφορά τους άλλους δημόσιους λειτουργούς, δικαστές, αστυνομικούς, διοικητικούς υπαλλήλους κ.λπ., όπου η προστασία των προσωπικών δεδομένων προέχει. 
Μία άλλη αιτίαση είναι το αν αρκεί η επιτροπή για τόσους ελέγχους. Ναι, αν δείτε το άρθρο 3α, όπως το έχουμε διαμορφώσει, θα δείτε ότι θα υπάρχει ένας ολόκληρος μηχανισμός από κάτω που θα βοηθάει το έργο, όπως γινόταν και τώρα. Ή νομίζετε ότι τα έκαναν όλα μόνοι τους οι Βουλευτές; Υπάρχουν οι ελεγκτές στις αρμόδιες Υπηρεσίες της Βουλής που κάνουν τον έλεγχο.","ΧΑΡΑΛΑΜΠΟΣ ΑΘΑΝΑΣΙΟΥ",10
"124608"," Το ένα είναι υπόδειγμα δήλωσης…","ΘΕΟΔΩΡΟΣ ΔΡΙΤΣΑΣ",139
"124609"," Σας τα εξήγησα κι εκεί, κύριε Δρίτσα, μην ανησυχείτε. 
Άρα λοιπόν, η επιτροπή θα έχει μια ολόκληρη ομάδα από κάτω για να γίνεται αποτελεσματικός έλεγχος. Αυτό που το τονίζουμε κατ’ επανάληψη -δεν θέλω να τα επαναλαμβάνω, τα είπε κι ο εισηγητής του ΠΑΣΟΚ κ. Ρήγας- είναι ότι θα είναι πιο αποτελεσματικός και διαφανής ο έλεγχος. Δεν περιορίζεται μόνο στο εύρος των προσώπων τώρα, αλλά και στην αποτελεσματικότητα του ελέγχου. Γι’ αυτό παρακαλώ να διαβάσετε με προσοχή τα άρθρα, διαβάστε το 3α. 
Υπάρχει η αιτίαση ότι περιορίζεται με τον νέο νόμο ο αναδρομικός έλεγχος των πολιτικών. Πού το βρήκατε ότι περιορίζεται; Είναι σαφέστατο. Εμείς δώσαμε πριν από λίγους μήνες παράταση εδώ και ψηφίστηκε η αναδρομικότητα να πάει τέλος του έτους, 31 Δεκεμβρίου, και δεν υπάρχει καμμία αμφιβολία γι’ αυτό, γιατί ο νόμος αρχίζει από 1-1-2015. 
Έρχεται, όμως, ο κ. Ρήγας και μου λέει «δεν το λέμε και με διάταξη;». Βάλαμε μία διάταξη τώρα στον νόμο -σε τροπολογία- που λέμε ότι το άρθρο 1 του νόμου, που έδωσε την παράταση, δεν θίγεται. Συνεπώς ποιο είναι το πρόβλημα; Για μένα δεν χρειαζόταν, αλλά βάλαμε και τη διάταξη αυτή και συνεπώς δεν υπάρχει κανένα πρόβλημα, δεν θίγεται η αναδρομικότητα.","ΧΑΡΑΛΑΜΠΟΣ ΑΘΑΝΑΣΙΟΥ",10
"124610"," Η Επιτροπή Πόθεν Έσχες έχει ανοιχτό έλεγχο.","ΘΕΟΔΩΡΟΣ ΔΡΙΤΣΑΣ",139
"124611"," Κύριε Δρίτσα, δεν θίγεται η αναδρομικότητα. Τώρα, δεν είναι δική μου δουλειά, είναι θέμα του Αντιπροέδρου να επισπεύσει τις διαδικασίες και να τελειώσουμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"124612"," Κύριε Υπουργέ, παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124613"," Εάν χρειαστεί και νέα παράταση, εδώ είμαστε να τη δώσουμε, αλλά μην κρυβόμαστε, λέγοντας ότι δήθεν υπάρχει αδιαφάνεια. Βλέπω δημοσιεύματα «ποιους πάνε να καλύψουν, τι πάνε να κρύψουν» κ.λπ..
Υπάρχει ένα δημοσίευμα που αναφέρεται σε συνάδελφο, ο οποίος λέει «ποιους θέλουν να καλύψουν;». Πέστε μου ποιους θέλουν, να το διορθώσουμε και να το πάρω πίσω εάν είναι κάτι που είναι κακό.
Έρχομαι στο τελευταίο θέμα, για την κατάργηση της δήλωσης του άρθρου 2, παράγραφος 5. Γι’ αυτό έγινε πάρα πολλή συζήτηση. Η διάταξη αυτή κρίθηκε από την επιτροπή ότι είναι αμφιβόλου συνταγματικότητος, γιατί δεν μπορείς να υποχρεώσεις κανέναν, είναι δυνητική. Προσέξτε το. Με την παράγραφο 2, περίπτωση αα΄ και στην αβ΄ λέει ότι πρέπει να κάνουμε με πληρεξούσιο δήλωση.
Θέλω να μου πείτε ένας από εσάς που έκανε πληρεξούσιο, που πήγε σε συμβολαιογράφο και έδωσε πληρεξουσιότητα. Ας μου πει ένας το όνομα. Κανένας. Γιατί; Διότι πράγματι είναι αντισυνταγματικό και δεν μπορείς να υποχρεώσεις τον άλλον. Τι κάναμε, όμως, εμείς; Τα είπε ο κ. Ρήγας το πρωί. Βάλαμε τέτοιες διατάξεις μέσα -και παρακαλώ για να μη σας τρώω πολύ χρόνο να διαβάσετε το 3α και το 3β- και αυτά που λέμε ότι έπρεπε να γίνονται με δήλωση, εξοπλίζουμε την επιτροπή να τα κάνει μόνη της αυτεπάγγελτα, να ψάξει τα πάντα και όταν βρει, όλα να κατάσχονται.
Το δε άρθρο 9 του προηγούμενου νόμου δεν θίγεται, παραμένει όπως είναι. Μετά την καταδίκη και τις ποινές που είναι αυστηρές, κατάσχονται όλα αυτά τα οποία έχουν δηλωθεί. Άρα κύριε Δρίτσα πού είναι το πρόβλημα; Σας το είπα και εκεί. Εντάξει, μπορεί –δεν είστε και νομικός- να μη το προλάβατε, αλλά δείτε το και εδώ είμαστε. Οτιδήποτε έλλειψη υπάρχει που δεν καλύπτει αυτό, εγώ θα το διορθώσω αύριο το πρωί.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΧΑΡΑΛΑΜΠΟΣ ΑΘΑΝΑΣΙΟΥ",10
"124614"," Ευχαριστούμε, κύριε Υπουργέ.
Ο Υπουργός Οικονομικών ζήτησε τον λόγο και αμέσως μετά θα πάρει το λόγο η κ. Γιαταγάνα.
Ορίστε κύριε Υπουργέ, έχετε τον λόγο για να κάνετε νομοτεχνικές βελτιώσεις.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124615"," Κυρία Πρόεδρε, έχω να καταθέσω και άλλες νομοτεχνικές βελτιώσεις.","ΓΚΙΚΑΣ ΧΑΡΔΟΥΒΕΛΗΣ",542
"124616"," Αν είναι για το καλό να καταθέτετε. Για το κακό να μην είναι.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124617"," Είναι βελτιώσεις.","ΓΚΙΚΑΣ ΧΑΡΔΟΥΒΕΛΗΣ",542
"124618"," Να κατατεθούν στα Πρακτικά και να διανεμηθούν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124619"," Βεβαίως, κυρία Πρόεδρε. 
(Στο σημείο αυτό ο Υπουργός Οικονομικών κ. Γκίκας Χαρδούβελης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωριστούν οι σελ. 210 έως 212)","ΓΚΙΚΑΣ ΧΑΡΔΟΥΒΕΛΗΣ",542
"124620"," Με την άδεια του Σώματος, η κ. Γιαταγάνα έχει τον λόγο και αμέσως μετά θα μπούμε στους Κοινοβουλευτικούς Εκπροσώπους και μία πρόβλεψη –όμως, με πάρα πολλή επιφύλαξη- είναι ότι θα πάμε μέχρι τον κ. Απόστολο Βεσυρόπουλο για σήμερα το βράδυ και οι υπόλοιποι εγγεγραμμένοι συνάδελφοι αύριο. 
Ορίστε, κυρία Γιαταγάνα, έχετε τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124621"," Κυρία Πρόεδρε, κύριοι Υπουργοί, κυρίες και κύριοι συνάδελφοι, ειλικρινά μου προξένησε μία ευχάριστη έκπληξη ο λόγος του Υπουργού Οικονομικών. Είναι τελείως διαφορετικός από του προκατόχου του, ο οποίος διεκρίνετο για την έπαρσή του, απαξίωνε τη Βουλή, και ελπίζω ο νέος υπουργός να μην ακολουθήσει αυτόν τον δρόμο. Το ελπίζουμε επειδή δώσατε πρώτο δείγμα γραφής πολύ καλό. 
Επίσης, θέλω να πω ότι το νομοσχέδιο το οποίο εισάγεται σήμερα έχει θετικές διατάξεις που αφορούν το δικό σας Υπουργείο. Δεν λέω όλες, κάποιες. Ας πούμε το άρθρο 3, παράγραφος 1, που δημιουργεί τετρακόσιες θέσεις υπαλλήλων στη Γενική Διεύθυνση Δημοσίων Εσόδων Εφοριακών. Ελπίζουμε και πιστεύουμε -και θα είναι για το καλό του ελληνικού λαού- να γίνουν έλεγχοι σε βάθος –ποιων;- όχι των περιπτεριούχων που δεν εκδίδουν αποδείξεις για ένα πακέτο τσιγάρα ενδεχομένως, αλλά των ληστών –με «η» και με «ι»- και των λιστών, παραδείγματος χάριν της λίστας Λαγκάρντ, γιατί έχουν καταληστεύσει τον κόσμο αυτοί. Δεν είναι δυνατόν να υπάρχουν τόσα χρήματα που έχουν εξαχθεί στο εξωτερικό από νόμιμες δραστηριότητες. Εργαζόμαστε πάρα πολλά χρόνια, γνωρίζουμε πώς βγαίνουν αυτά τα χρήματα και μάλιστα φυγαδεύονται στο εξωτερικό.
Έρχομαι στη διάταξη του άρθρου 5 περί Γενικής Διεύθυνσης Δημοσιονομικού Ελέγχου. Όλη η αναδιάρθρωσή του είναι πάρα πολύ καλή.
Στο άρθρο 6 χρηματοδοτούνται όλοι οι φορείς της Γενικής Διεύθυνσης από τον κρατικό προϋπολογισμό με αποκλειστικότητα για να εξοφλήσουν ληξιπρόθεσμα χρέη τους. Αυτό θα δώσει μια ανάσα πνοής στην αγορά, η οποία αυτήν τη στιγμή μαστίζεται. 
Όμως, κύριε Υπουργέ, ερχόμαστε και μιλάμε και ρυθμίζουμε διάφορα θέματα, όταν αυτήν τη στιγμή η οικονομία, η αγορά, όλοι οι πολίτες αυτής της χώρας κυριολεκτικά καταδυναστεύονται από τον ΕΝΦΙΑ –και όχι μόνο- αλλά και από τον φόρο εισοδήματος, φόροι πραγματικά βαρύτατοι. Όταν συζητούσαμε τον ΕΝΦΙΑ τον Δεκέμβριο του προηγούμενου έτους, οι περισσότεροι συνάδελφοι της Αντιπολίτευσης αντιδράσαμε και αντιδράσαμε δυναμικά. Κάναμε ενστάσεις αντισυνταγματικότητας γιατί είναι αντισυνταγματικότατος ο νόμος. Αμέσως προβλέψαμε τα αποτελέσματα από την εφαρμογή αυτού του νόμου, του ΕΝΦΙΑ που είναι βαρύτατα. Δυστυχώς επαληθευόμαστε τώρα.
Οι συνάδελφοι της Συμπολίτευσης που ψήφισαν αυτές τις διατάξεις δεν τα έβλεπαν αυτά; Μάλιστα γελούσαν και χειροκροτούσαν που είχαν υπερψηφίσει τον ΕΝΦΙΑ. Τα συγχαρητήριά μας που τον ψήφισαν! Τώρα τι κάνουμε; Διερωτώμαι τι λένε τώρα στους συμπολίτες τους.
Λέτε ότι θα μειώσετε τις συνέπειες αυτού του νόμου και ότι θα μικρύνετε αυτούς τους φόρους. Καλό θα ήταν να ξαναφτιάξετε τον ΕΝΦΙΑ. Δεν είναι δυνατόν να ανταποκριθούν οι περισσότεροι, η συντριπτική πλειονότητα των Ελλήνων πολιτών σε αυτόν τον φόρο και στον φόρο εισοδήματος. Ξαναδείτε τα αυτά. 
Δείτε την πραγματική κατάσταση της οικονομίας. Ειδάλλως για ποια κατάσταση της οικονομίας, για ποιο success story μάς μιλάει η Κυβέρνησή σας; Για το έβδομο, για το όγδοο –δεν ξέρω ποιο είναι από όλα αυτά- που μας έχει σώσει; Δεν μας έχετε σώσει και όσο παραμένει στην εξουσία αυτή η Κυβέρνηση, με αυτές τις προϋποθέσεις, δεν πρόκειται να σωθεί η κοινωνία. Γιατί; Διότι δεν δίνετε ένα νέο παραγωγικό μοντέλο και δεν το έχετε δώσει και δεν το δίνει αυτό το νομοσχέδιό σας. Το έχουν επισημάνει και οι βιομήχανοι. Δεν έχετε δώσει ένα σαφές παραγωγικό μοντέλο που θα τους επιτρέψει να αναπτύξουν παραγωγική δραστηριότητα και να δημιουργήσουν θέσεις εργασίας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τώρα, ως προς το συζητούμενο σχέδιο νόμου, πέραν των άρθρων αυτών θα σταθώ στο άρθρο 11 –και ολοκληρώνω- το οποίο προβλέπει τη χάραξη αιγιαλού και δεν προχωρείτε στην αξιοποίηση –και ευτυχώς δηλαδή γιατί θα ήταν η εκποίηση και όχι η αξιοποίηση του αιγιαλού- βλέποντας την αντίδραση που υπήρχε στην κοινωνία. Όμως, όπως είπα και στην επιτροπή, το άρθρο 11 στηρίζεται σε επισφαλείς –αν θέλετε- αποτυπώσεις της οριοθέτησης του αιγιαλού, της παραλίας και του παλαιού αιγιαλού. Επαφίεται σε αιτήσεις ιδιωτών κυρίως δηλαδή στην εκκίνηση της διαδικασίας από τους ιδιώτες, οι οποίοι αποσκοπούν στην κατοχύρωση των συμφερόντων τους, των ιδιοκτησιών τους. 
Θα αναφερθώ αύριο στην κατ’ άρθρον συζήτηση. Αποσύρετε το άρθρο 11. Εσείς μας είπατε ότι μας σώζετε με το άρθρο 11. Όχι, να το αποσύρετε. Να το αποσύρετε και να φέρετε ένα ολοκληρωμένο νομοσχέδιο για τη χάραξη αιγιαλού και παραλίας και όχι να προετοιμάζεστε για την εκποίηση στα μεγάλα συμφέροντα, όπως έγινε με τα δάση.
Ευχαριστώ πολύ. 
(Χειροκροτήματα από την πτέρυγα των Ανεξαρτήτων Δημοκρατικών Βουλευτών)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"124622"," Ευχαριστώ, κυρία Γιαταγάνα.
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ, ο κ. Μητρόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124623"," Ευχαριστώ, κυρία Πρόεδρε. 
Κύριε Υπουργέ, επαναλάβατε το λάθος των προηγουμένων συναδέλφων σας. Εγκαλείτε κι εσείς την Αριστερά ότι δεν αναγνωρίζουμε τη μεγάλη προσπάθεια σχετικά με το ότι δανειστήκατε κι ότι μας κρατήσατε στην Ευρωπαϊκή Ένωση. Παραγνωρίζετε ότι η Αριστερά κυρίως σας αιτιάται επειδή δανειστήκατε με «ρήτρα λαού», για να θυμηθώ μία φράση του δασκάλου μου και αείμνηστου Εμμανουήλ Αργύρη από την «Άνιση Ανταλλαγή». 
Όταν χρεοκοπούσαν οι αστικές τάξεις τους λαούς τους, τούς έστελναν το λογαριασμό για να ξεπληρώσουν. Θα σας αποδείξω με παράδειγμα στο ασφαλιστικό τι έγινε, διότι καλούνται οι Έλληνες να εφαρμόσουν κάποιες δρακόντειες ρήτρες.
Άρα αυτό για το οποίο σας εγκαλούμε δεν είναι ότι δεν κάνατε προσπάθεια να δανειστείτε. Είναι ότι διαλύσατε το κοινωνικό κράτος. Δανειστήκατε με ρήτρα εκχώρησης της κυριαρχίας και με ρήτρα κατεδάφισης του κοινωνικού κράτους ή διαρκούς εσωτερικής υποτίμησης. Αυτό υπάρχει στη σελίδα 713 του δεύτερου μνημονίου, ν.4046, στη δημιουργία του οποίου συμβάλατε. Περιέχεται ρύθμιση για ρήτρα συγκρίσιμης ευθυγράμμισης προς τους μισθούς της Νοτιοανατολικής Ευρώπης –η σελίδα είναι η 713 και είναι ο ν. 4046/2012- και ρήτρα εξίσωσης των εργοδοτικών και εργατικών εισφορών με τις αντίστοιχες των χωρών της Νοτιοανατολικής Ευρώπης. Η απόλυτη «έκφραση» αυτού που λέμε «εσωτερική υποτίμηση».
Σήμερα πήρα στη θυρίδα μου ένα παράξενο έγγραφο, το οποίο θα δώσω τώρα μόνο σε εσάς και στην κυρία Πρόεδρο. Θέλω να μου απαντήσετε αύριο, γιατί αύριο θα το διανείμω στους συναδέλφους μου στη Βουλή. Εδώ φαίνεται, κυρίες και κύριοι συνάδελφοι, ότι οι δανειστές έχουν στα χέρια τους χαρτί, επίσημο έγγραφο του ελληνικού κράτους, με το οποίο δεχόμαστε εμείς ότι θα μπορούν να παίρνουν περιουσιακά στοιχεία του ελληνικού κράτους και όλη την περιουσία της Τράπεζας της Ελλάδος χωρίς δικαστική απόφαση, χωρίς εκτελεστό τίτλο.
Παρακαλώ θα το δώσω μόνο σε εσάς. Σας το δίνω. Ιδιαίτερα διαβάστε τη δεύτερη παράγραφο και κυρίως το εισαγωγικό, όπου ο ανώτατος δικαστής που στέλνει το έγγραφο στους δανειστές, στο Ταμείο Χρηματοπιστωτικής Σταθερότητας, αφού λέει προηγουμένως ότι θα μπορούν οι δανειστές να παίρνουν στοιχεία του ελληνικού κράτους και της Τράπεζας της Ελλάδος χωρίς προηγούμενη δικαστική απόφαση, διαβεβαιώνει ότι πήρε το γνήσιο των υπογραφών Πρωθυπουργού, Υπουργού Οικονομικών και Τραπεζίτη της Ελλάδος και έκρινε και βεβαίωσε το γνήσιο της υπογραφής. Σας δίνω το έγγραφο, κύριε Υπουργέ. 
(Στο σημείο αυτό ο Βουλευτής κ. Αλέξιος Μητρόπουλος εγχειρίζει στον κύριο Υπουργό το προαναφερθέν έγγραφο)","ΑΛΕΞΙΟΣ ΜΗΤΡΟΠΟΥΛΟΣ",319
"124624"," Τι λέτε τώρα; Από πού είναι αυτό το έγγραφο; Ποια είναι η πηγή;","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"124625"," Να κατατεθεί στα Πρακτικά!
(Θόρυβος στην Αίθουσα)","ΣΤΑΥΡΟΣ ΚΟΝΤΟΝΗΣ",236
"124626"," Μην φωνάζετε, κυρίες και κύριοι συνάδελφοι. Περιμένετε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124627"," Σεβόμενος την κοινοβουλευτική διαδικασία, εγχειρίζω το έγγραφο και στην κυρία Πρόεδρο.
(Στο σημείο αυτό ο Βουλευτής κ. Αλέξιος Μητρόπουλος εγχειρίζει στη ΣΤ΄ Αντιπρόεδρο της Βουλής κ. Μαρία Κόλλια-Τσαρουχά το προαναφερθέν έγγραφο)","ΑΛΕΞΙΟΣ ΜΗΤΡΟΠΟΥΛΟΣ",319
"124628"," Δεν μπορεί να παραμείνει σε μένα.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124629"," Θα περιμένω, λοιπόν, μέχρι αύριο να μου απαντήσετε αν όντως οι δανειστές έχουν στα χέρια τους έγγραφο που βεβαιώνουν ότι όλα τα περιουσιακά στοιχεία του κράτους και της Τράπεζας της Ελλάδος μπορούν να κατασχεθούν –το μεταφράζω πρόχειρα- με ή χωρίς δικαστική απόφαση. Άρα παρακαλώ πολύ, θα ήθελα να το βεβαιώσετε, προκειμένου αύριο να διανεμηθεί στους συναδέλφους. 
Δεύτερο στοιχείο που ήθελα να πω. Στη Σταδίου 31, κύριε Υπουργέ, βρίσκεται ένας κ. Πίτερ Ράτκλιφ. Στο διορισμό του, που έχω ανά χείρας και θα καταθέσω στη Βουλή, λέει ότι είναι εκπρόσωπος του ΔΝΤ και υπεύθυνος για τις συντάξεις. Έχει διοριστεί για έξι μήνες. Αναφέρεται και η πράξη διορισμού.
Μπήκα στο προφίλ του και λέει ότι είναι εξειδικευμένος στην εξομοίωση των ασφαλιστικών ταμείων με τις εφορίες. Ο ρόλος του κυρίου –ο οποίος φέρεται προσβάλλοντας τους υπαλλήλους μέχρι προχθές, απαξιώνοντάς τους- και ο κεντρικός στόχος του φέρεται, σύμφωνα με το έγγραφο που θα καταθέσω, ότι είναι η νομική και λειτουργική συμβατότητα των συστημάτων κοινωνικής ασφάλισης και φόρου εισοδήματος φυσικών προσώπων.
Το καταθέτω κι αυτό. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Συνεπώς φαίνεται ότι είναι εμπειρογνώμων του Διεθνές Νομισματικού Ταμείου. Είναι στην τέταρτη επικαιροποίηση του μνημονίου. Φέρεται σκαιότατα και προσβλητικά στους Έλληνες υπαλλήλους και έχει εγκατασταθεί με πολυπληθή γραμματεία στη Σταδίου 29, εκεί που είναι…","ΑΛΕΞΙΟΣ ΜΗΤΡΟΠΟΥΛΟΣ",319
"124630"," Ποιος είναι αυτός;","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124631"," Πίτερ Ράτκλιφ.
Κύριε Υπουργέ, επί του προκειμένου, επειδή λείπει ο κύριος Υπουργός Δικαιοσύνης, να σας πω ότι στην επιστημονική Έκθεση της Βουλής σήμερα –την οποία θα καταθέσω, έχοντας «πρασινίσει» τα τέσσερα σημεία της συνταγματικότητας- η διάταξη σας, κύριε Υπουργέ, για το πόθεν έσχες κρίνεται όλη αντισυνταγματική από το Επιστημονικό Συμβούλιο της Βουλής, η οποία λέει –απόλυτη αντισυνταγματικότητα- ότι η συμμετοχή των δύο Αντιπροέδρων της Βουλής στο νέο όργανο συνιστά παραβίαση του Κανονισμού της Βουλής, επειδή για να συμμετάσχουν σε νέα επιτροπή πρέπει να τροποποιηθεί ο Κανονισμός της Βουλής.
Τις ίδιες αιτιάσεις απόλυτης αντισυνταγματικότητας σας αναφέρει η Επιστημονική Επιτροπή της Βουλής –την οποία επαναλαμβάνω ότι καταθέτω έχοντας «πρασινίσει» τα τέσσερα σημεία της αντισυνταγματικότητας– για τη διάταξη που προωθείτε για το κεφάλαιο για το Ταμείο των Υπαλλήλων της Βουλής, το Ταμείο Αρωγής.
Το ίδιο σας λέει και για τη ρήτρα «αξιόμαχου, ότι είναι απόλυτης αντισυνταγματικότητας και ότι δεν μας την έχει διευκρινίσει ο αξιότιμος κύριος Υπουργός Εργασίας. Τη ρήτρα αυτήν τη βγάζει το Επιστημονικό Συμβούλιο της Βουλής αντισυνταγματική για δύο λόγους: επειδή δεν ορίζει τα κριτήρια της ρήτρας κι επειδή θα οδηγήσει σε ευθεία ανισότητα, επειδή στρατιωτικοί, έχοντας πληρώσει τις ίδιες εισφορές, αλλά βγαίνοντας σε διαφορετικά χρονικά διαστήματα στη σύνταξη, θα τύχουν διαφορετικού εφάπαξ. Αυτό παρατηρεί το Επιστημονικό Συμβούλιο της Βουλής, το οποίο καταθέτω.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μπαίνουμε στο ΕΕΤΑΑ. Λείπει και ο κ. Ρήγας. Κύριε Υπουργέ, την 1η Ιανουαρίου 2015 καλούνται οι ασφαλισμένοι στα επικουρικά ταμεία να υποστούν τέσσερις ρήτρες: τη ρήτρα βιωσιμότητας, τη ρήτρα μηδενικού ελλείμματος, τη ρήτρα μηδενικής εγγύησης των επικουρικών συντάξεων –φεύγει οριστικά το κράτος από τις επικουρικές συντάξεις και το εφάπαξ– και τη ρήτρα μερικής εγγύησης των κυρίων συντάξεων, διότι όπως ξέρετε, με νόμο του 2010 που εφαρμόζεται το 2015 το κράτος θα εγγυάται μόνο το μικρό κομμάτι της κύριας σύνταξης και δεν θα εγγυάται το μεγάλο, το οποίο –λέει- θα εγγυώνται τα ασφαλιστικά ταμεία. 
Αλλά πώς θα εγγυηθούν τα ασφαλιστικά ταμεία το μεγάλο κομμάτι της σύνταξης, αφού η Επιτροπή Προϋπολογισμού της Βουλής –το οποίο καταθέτω, κύριε Υπουργέ- λέει ότι μεταξύ 2011 και 2014 το κράτος θα δώσει 5 δισεκατομμύρια λιγότερα. Άρα έχουμε 5 δισεκατομμύρια κρατική χρηματοδότηση.
Το διαβάζω και το καταθέτω.
Λέει η Επιτροπή Προϋπολογισμού της Βουλής. Είναι προχθεσινό με ημερομηνία τον Ιούλιο του 2014. Στο τέλος θα σας θέσω καλόπιστα ένα ερώτημα στο τέλος για να δούμε πού καλούνται να συμμετάσχουν και οι αστυνομικοί και άλλοι. Λέει. «η κρατική χρηματοδότηση θα μειώνεται όλο και περισσότερο. Ειδικότερα, με βάση το Μεσοπρόθεσμο Πρόγραμμα 2015-2018» -δεν το εισηγηθήκατε εσείς- «η κρατική χρηματοδότηση προς την κοινωνική ασφάλιση αγγίζει τα 8,6 δισεκατομμύρια ετησίως», κύριε Υπουργέ, «αντί 15 δισεκατομμύρια το 2012 και 21 δισεκατομμύρια το 2011». Άρα μπαίνουμε στο 2015 με 5 δισεκατομμύρια λιγότερα κρατική χρηματοδότηση. 
Το καταθέτω για τα Πρακτικά.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μπαίνουμε, όμως, με άλλα 5 δισεκατομμύρια λιγότερα, με στοιχεία της προχθεσινής «KΑΘΗΜΕΡΙΝΗΣ», που αρθρογραφήσατε στη δική σας κατεύθυνση πολύ σωστά. Ξέρετε τη διαφωνία μας. Είναι πολύ σημαντικό άρθρο, αλλά έχει τη δική σας εκδοχή, διότι συνεχίζετε να μας αιτιάστε ότι δεν αναγνωρίζουμε το κατόρθωμά σας.
Δυστυχώς, όμως, λέω ότι δανειστήκατε με ρήτρα υποθηκεύοντας τον λαό. Το ζείτε με τον ΕΝΦΙΑ, διότι φέτος έχετε ως στόχο να βγάλετε 1,5% πλεόνασμα. Του χρόνο, που έχετε 3%; Του παραχρόνου και του επόμενου χρόνου που έχετε 4,5% να βγάλετε; Θα τους βάλετε τους μισούς φυλακή και τους άλλους θα τους έχετε ανέστιους και χωρίς περιουσία, αφού έχετε 1,5% στόχο πλεόνασμα. Τα στοιχεία είναι έγκυρα.
Συνεχίζω, κύριε Υπουργέ, για να φτάσω στο ερώτημα του κ. Ρήγα. Προσέξτε: Είναι 5 δισεκατομμύρια λιγότερη η κρατική χρηματοδότηση και άλλα 5 δισεκατομμύρια κατ’ έτος οι εισφορές του ΙΚΑ. Σας λέει από τα στοιχεία «Ήλιος» του κ. Βρούτση η προχθεσινή «ΚΑΘΗΜΕΡΙΝΗ», την οποία καταθέτω, ότι ενώ προ μνημονίου το ΙΚΑ, το 2010, εισέπραξε 15,5 δισεκατομμύρια από εισφορές –15,9 για την ακρίβεια-, το 2013 εισέπραξε 10 και φέτος θα εισπράξει 9 δισεκατομμύρια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά, κυρία Πρόεδρε.","ΑΛΕΞΙΟΣ ΜΗΤΡΟΠΟΥΛΟΣ",319
"124632"," Άρα είναι 1 δισεκατομμύριο, όχι 5.","ΜΑΞΙΜΟΣ ΣΕΝΕΤΑΚΗΣ",456
"124633"," Από 15,9 που εισέπραξε το 2010, εισέπραξε 10,8 δισεκατομμύρια το 2013. Είναι 5 δισεκατομμύρια λιγότερα.","ΑΛΕΞΙΟΣ ΜΗΤΡΟΠΟΥΛΟΣ",319
"124634"," Είναι τρία χρόνια.","ΜΑΞΙΜΟΣ ΣΕΝΕΤΑΚΗΣ",456
"124635"," Είναι: 2009, 2010, 2011, 2012, 2013. Είναι πέντε χρόνια. Το καταθέτω. Και δώστε το και στον κύριο συνάδελφο, γιατί είναι ιδιαίτερα επιμελής.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπό αυτήν την έννοια καλούνται τώρα –και τελειώνω- οι ασφαλισμένοι, κυρίες και κύριοι συνάδελφοι, να δεχθούν τις δρακόντειες ρήτρες που σας περιέγραψα με 10 δισεκατομμύρια λιγότερα στα ασφαλιστικά ταμεία.
Όχι μόνο αυτό, κύριε Υπουργέ, αλλά έχουμε το κούρεμα, που στην πρωτογενή και δευτερογενή αγορά τα ταμεία είχαν 25 δισεκατομμύρια. Έχασαν 13 δισεκατομμύρια στην πρωτογενή. Τους έχουν μείνει 4 δισεκατομμύρια που να τα πουλήσουν θα πάρουν το 20% της αξίας τους.
Προσέξτε όμως. Από ανεργία και μείωση ιδιωτικών μισθών χάσαμε άλλα 25 δισεκατομμύρια την πενταετία. Μιλάμε για 50 δισεκατομμύρια. Και ενώ έπρεπε να σταματήσετε για να μείνουν ζωντανά τα ταμεία, κάνετε την κατάργηση των κοινωνικών πόρων. Αυτό είναι άλλο 1,5 δισεκατομμύριο. Όχι μόνο αυτό. Καταργείτε και τις εργοδοτικές εισφορές, 5% συνολικά, δηλαδή άλλο 1,5 δισεκατομμύριο.
Άρα τα ταμεία στην τετραετία του μνημονίου έχασαν 60 και πλέον δισεκατομμύρια. Γι’ αυτό λέω ότι δανειστήκατε με ρήτρα κατάργησης του κοινωνικού κράτους. Τώρα, τι ερχόσαστε και λέτε; «Ελάτε να δούμε εάν μπορεί να τηρηθεί ρήτρα μηδενικού ελλείμματος». Ποια ρήτρα; Στο κενό; Με καθημαγμένα τα ταμεία.
Δεν πρέπει η τρόικα να πληρώσει, να τιμωρηθεί; Της φτιάχνουν ένα κλίμα αμνήστευσης. Δεν πρέπει στην τρόικα με μια εξεταστική να πούμε «ελάτε εδώ, γιατί καταστρέψατε το κοινωνικό κράτος»; Πρέπει να αποτιμηθεί η καταστροφή της τροϊκανής πολιτικής για να ανασάνουν τα ταμεία. Κάποιοι τώρα προσπαθούν κάποιοι να την αμνηστεύσουν. Λέγουν ότι θα φύγει. Πού θα πάει; Δεν πρέπει να λογοδοτήσει;
Υπ’ αυτήν την έννοια, κύριε Υπουργέ, θα πρέπει όλοι να συμβάλλουμε σε έναν δημόσιο διάλογο να σωθούν τα ταμεία υπό την έννοια, όμως, ότι θα επιστραφούν τουλάχιστον τα αποθεματικά, τα 25 δισεκατομμύρια. Από ποιους; Από τους τροϊκανούς, που κατέστρεψαν το κράτος, για να υπάρξει μια μεταβατική βιωσιμότητα των ταμείων να δούμε τι θα γίνει με την ανεργία και τους ιδιωτικούς μισθούς.
Δεν μπορεί να συνεχίσουμε έτσι, διότι θα συμμετάσχετε με τη διάταξη του 221 και εσείς σε ένα έγκλημα κατά του ασφαλιστικού συστήματος. Όπως θα δείτε εδώ –και τελειώνω με αυτό- το μεσοπρόθεσμο, που ψηφίστηκε προχθές –και τελειώνω, κυρία Πρόεδρε- λέει, κύριε Υπουργέ, στη σελίδα 42 –είναι ο ν.4263- για με εφαρμογή ρήτρας μηδενικού ελλείματος και συντελεστή βιωσιμότητας ασφαλιστικού 464 θα γλιτώσει το κράτος.
(Στο σημείο αυτό Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΑΛΕΞΙΟΣ ΜΗΤΡΟΠΟΥΛΟΣ",319
"124636"," Παρακαλώ, κύριε Μητρόπουλε, με τη σκέψη αυτή ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124637"," Τελειώνω, κυρία Πρόεδρε.
Άρα θα έδινε 464 εκατομμύρια, τα οποία δεν θα δώσει. Υπ’ αυτήν την έννοια θεωρώ ότι δεν πρέπει εσείς, παρά το ότι είστε οπαδός μιας συντηρητικής, νεοφιλελεύθερης θεωρίας, να συμμετάσχετε στη διαιώνιση της πολιτικής κατά του λαού μας.
Το μνημόνιο απέτυχε. Κατέστρεψε τον λαό μας. Η τρόικα είναι υπεύθυνη και πρέπει να λογοδοτήσει. Υπ’ αυτήν την έννοια σε αυτό μπορούμε να συναπαντηθούμε περισσότεροι για να δούμε πώς θα σώσουμε το λαό μας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)","ΑΛΕΞΙΟΣ ΜΗΤΡΟΠΟΥΛΟΣ",319
"124638"," Σας ευχαριστούμε πολύ.
Ο κ. Κωνσταντίνος Καραγκούνης, Κοινοβουλευτικός Εκπρόσωπος της Νέας Δημοκρατίας, έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124639"," Ευχαριστώ πολύ, κυρία Πρόεδρε.
Δεν μπορώ να μην κάνω μια αναφορά σε αυτά που είπε ο καλός συνάδελφος ο κ. Μητρόπουλος για όλες αυτές τις ρήτρες που μας θέτει το μνημόνιο και τα δεινά που επιβάλλει. Κατέθεσε μάλιστα και ένα χαρτί που λέει για τις κατασχέσεις. Βέβαια από αυτό που μπόρεσα και εγώ να κοιτάξω, δεν αναφέρεται πουθενά οποιαδήποτε κατάσχεση. Καλό είναι να το δούμε αυτό το έγγραφο.
Πρέπει εδώ πέρα να ενημερώσω τον κ. Μητρόπουλο ότι το 2016 τελειώνει για τη χώρα το μνημόνιο. Αυτό πρέπει να καταλάβει ο ελληνικός λαός. Γι’ αυτό που πραγματικά με πολύ αιματηρές θυσίες προσπαθήσαμε τα δύο τελευταία χρόνια υπάρχει ένας χρονικός ορίζοντας. Τελειώνει αυτό το οποίο ξεκίνησε.
Σιγά-σιγά μπορούμε να πούμε ότι υπάρχει απαγκίστρωση από το μνημόνιο, διότι πολύ απλά η χώρα, ήδη, δύο φορές στο πρόσφατο παρελθόν μπόρεσε και βγήκε στις αγορές. Δεν χρειάστηκε δηλαδή το ταμείο να δώσει χρήματα στη χώρα και να επιβάλει μνημόνιο, να επιβάλει υποχρέωση. Βγήκαμε από μόνοι μας στις αγορές. Τι σημαίνει αυτό; Σημαίνει ότι σιγά-σιγά αποκτούμε το αυτεξούσιο και τις δυνατότητες να ασκούμε από μόνοι μας την οικονομική πολιτική. Αυτό είναι που δεν μπορείτε να καταλάβετε. Αυτή είναι η ουσία.
Σε γενικές γραμμές, κύριε Υπουργέ, δεν θα μπορούσα να διαφωνήσω με το νομοσχέδιο αυτό. Βεβαίως, υπάρχουν ειδικότερα ζητήματα, τα οποία θα τα συζητήσουμε και αύριο στην κατ’ άρθρον συζήτηση, για να δούμε τι μπορούμε να βελτιώσουμε σε κάποια σημεία.
Αυτό που αντιλαμβάνομαι και από τις ρυθμίσεις των διαφόρων Υπουργείων είναι ότι γίνεται μια προσπάθεια εκσυγχρονισμού της νομοθεσίας όσον αφορά την πάταξη της φοροδιαφυγής, τον εκσυγχρονισμό του συστήματος δημοσίων συμβάσεων και προμηθειών, με στόχο βεβαίως την απλούστευση και τη διαφάνεια, τη μείωση των διοικητικών βαρών, τη λήψη μέτρων για τη βιωσιμότητα των ασφαλιστικών ταμείων, στην οποία αναφέρθηκε ο κ. Μητρόπουλος.
Βεβαίως σε όλα αυτά δεν μπορούμε σε καμμία περίπτωση να διαφωνήσουμε, με την έννοια ότι ξεκινάει να βάζει μία τάξη στις παθογένειες της ελληνικής οικονομίας. Δεν είναι ασφαλώς αυτά τα μόνα που πρέπει να γίνουν. Είναι πολλά περισσότερα αυτά που έχουμε μπροστά μας.
Στο σημείο αυτό δεν μπορώ να μην αναφερθώ σε αυτά που είπε ο εισηγητής του ΣΥΡΙΖΑ ο κ. Σταθάκης. Πραγματικά αυτά που είπατε, κύριε Σταθάκη, ήταν ένας πλούτος! Και να ξέρετε ότι τα περισσότερα από αυτά εγώ μπορώ να τα εκλάβω ως κομπλιμέντα για την Κυβέρνηση Σαμαρά.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124640"," Αλίμονο!","ΓΕΩΡΓΙΟΣ ΣΤΑΘΑΚΗΣ",474
"124641"," Θα εξηγήσω τι ακριβώς γίνεται. Βεβαίως, σε πρώτη φάση αναφερθήκατε στην Αργεντινή και είπατε ότι η Κυβέρνηση αυτή είναι η μόνη στον κόσμο που επιχαίρει για τα δεινά της Αργεντινής.
Κάνετε λάθος. Δεν επιχαίρουμε για τα δεινά της Αργεντινής. Αυτό που είπαμε είναι ότι εμείς διασφαλίσαμε ότι δεν θα πάθουμε αυτό που έπαθε η Αργεντινή. Οι κίνδυνοι ήταν πάρα πολλοί. Κίνδυνοι που χτύπησαν χώρες που είναι κοντά μας το αποδεικνύουν.
Να σας αντιστρέψω το ερώτημα; Πείτε μου μία χώρα στον κόσμο που έχει ως πρότυπο, ως παράδειγμα την Αργεντινή. Καμμία. Αυτή είναι η απάντηση, κύριε Σταθάκη. Τώρα, βεβαίως, κάνατε τις αναφορές σας…","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124642"," Την Ελλάδα την έχουν όλοι ως πρότυπο! Παντού είναι το υπόδειγμα!","ΠΑΝΑΓΙΩΤΗΣ ΛΑΦΑΖΑΝΗΣ",279
"124643"," Κάνατε τις αναφορές σας για την ανακεφαλαιοποίηση των τραπεζών. Αναφερθήκατε στο εάν οι τράπεζες είναι βιώσιμες, κύριε Σταθάκη, και στο ότι εμείς διασφαλίσαμε 70 δισεκατομμύρια, με τα 29 δισεκατομμύρια της κυβέρνησης Καραμανλή, για να στηρίξουμε τις τράπεζες. 
Να πω ότι η Αργεντινή έψαχνε 1,5 δισεκατομμύριο και η Κύπρος 6 δισεκατομμύρια. Εμείς, βεβαίως, πήραμε αυτά τα 70 δισεκατομμύρια, όπως είπατε, για την ανακεφαλαιοποίηση των τραπεζών. 
Κύριε Σταθάκη, πήραμε τα 70 δισεκατομμύρια –και τα ξέρετε πολύ καλά ως οικονομολόγος- πρώτα απ’ όλα για να μην απειληθούν οι καταθέσεις των Ελλήνων, πράγμα πολύ σημαντικό. Αντιλαμβάνεστε τι θα συμβεί εάν γίνει πράξη αυτό που λέει ο κ. Γλέζος, που το έχει πει ξεκάθαρα. Εμείς αυτό δεν το θέλουμε. Αυτό που θέλουμε είναι οι καταθέσεις των Ελλήνων να είναι διασφαλισμένες. 
Να σας θυμίσω και κάτι άλλο, ότι πρόσφατα δανειστήκαμε 3,5 δισεκατομμύρια ευρώ ή μάλλον υπήρξε αύξηση του μετοχικού κεφαλαίου των ελληνικών τραπεζών, όπου μπήκαν 3,5 δισεκατομμύρια ευρώ, για να μην αναφέρω τα 15 δισεκατομμύρια ευρώ που έχουν εισρεύσει στο τραπεζικό σύστημα τους τελευταίους πέντε μήνες.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124644"," Κοιτάξτε το Χρηματιστήριο για να δείτε τι ωραία που πάει!","ΠΑΝΑΓΙΩΤΗΣ ΛΑΦΑΖΑΝΗΣ",279
"124645"," Να σας θυμίσω και κάτι άλλο, ότι έχουν μείνει ως «μαξιλάρι» από το ΤΧΣ 11 δισεκατομμύρια ευρώ. Γνωρίζετε τι έγινε στην Πορτογαλία πριν από τρεις μέρες. Πήραν 6,6 δισεκατομμύρια από το δικό τους ΤΧΣ, για να καλύψουν το πρόβλημα που δημιουργήθηκε και για να σώσουν τη δεύτερη τράπεζα στην Πορτογαλία, δηλαδή να διασώσουν τις καταθέσεις των Πορτογάλων. Πήραν 6,6 δισεκατομμύρια, από τα 8 δισεκατομμύρια που έχουν στο ταμείο τους. Εμείς έχουμε ακόμα εκεί τα 11 δισεκατομμύρια ως «μαξιλάρι». 
Με λίγα λόγια, τι κάναμε όσον αφορά τις καταθέσεις των Ελλήνων, ήτοι την ανακεφαλαιοποίηση των τραπεζών; Αφού είμαστε η χώρα που τελευταία δανείστηκε τα τελευταία 50 δισεκατομμύρια -γιατί μετά εξέλιπε αυτό το δικαίωμα- μπορέσαμε και θωρακίσαμε, διασφαλίσαμε το τραπεζικό μας σύστημα. Εάν εσείς αυτό το βλέπετε ως αποτυχία ή λέτε ότι θα βρίσκατε από κάπου αλλού τα χρήματα -πιθανότατα από τον κ. Κάστρο ή τον κ. Μαδούρο- δεν το ξέρω. Εμείς εξασφαλίσαμε αυτά τα χρήματα. 
Επίσης, αναφερθήκατε στις ιδιωτικοποιήσεις και ότι πραγματικά ο στόχος των 50 δισεκατομμυρίων που είχαμε, ο οποίος τελικά έγινε 30 δισεκατομμύρια –νομίζω ότι είναι πάνω από 2 δισεκατομμύρια, θα μας δώσει και ο κύριος Υπουργός τα στοιχεία- τελικά είναι αυτό που έχουμε μέχρι σήμερα. 
Το να μιλάτε εσείς για ιδιωτικοποιήσεις, θεωρώ ότι σπάτε πλάκα. Δεν μπορώ να το δω διαφορετικά. Για ποιον λόγο το λέω αυτό; Εμείς προσπαθούμε και θα συνεχίσουμε να προσπαθούμε να κάνουμε ιδιωτικοποιήσεις στη χώρα. Αρκεί να μην έχουμε εσάς να μας λέτε ότι όποιον επενδυτή έρθει στη χώρα, είτε θα τον βάλουμε φυλακή είτε θα του ακυρώσουμε την επένδυση και θα του πάρουμε πίσω…","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124646"," Το είπε ο κ. Σταθάκης αυτό;","ΑΛΕΞΙΟΣ ΜΗΤΡΟΠΟΥΛΟΣ",319
"124647"," Το έχει πει ο κ. Τσίπρας. Δεν το λέω για τον κ. Σταθάκη, απλά απευθύνομαι στον κ. Σταθάκη ως εισηγητή.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124648"," Ο κ. Τσίπρας το έχει πει;","ΑΛΕΞΙΟΣ ΜΗΤΡΟΠΟΥΛΟΣ",319
"124649"," Είναι πάμπολλες οι περιπτώσεις, κύριε Μητρόπουλε. Το ξέρετε. 
Αντιλαμβάνεστε ότι δεν βοηθάτε στο πρόγραμμα των ιδιωτικοποιήσεων, αν εσείς νομίζετε ότι θα έρθει επενδυτής στην Ελλάδα, γνωρίζοντας ότι υπάρχει ένα κόμμα που πιθανόν να γίνει κυβέρνηση και θα του πάρει την επένδυση πίσω. 
Αναφερθήκατε στο χρέος. Το μεγάλο στοίχημα που έχουμε μπροστά μας τώρα είναι η ρύθμιση του χρέους, ώστε να γίνει βιώσιμο. Το μεγαλύτερο κομμάτι του χρέους, όπως ξέρετε, που φθάνει τα 190 δισεκατομμύρια, πόσο επιτόκιο έχει, κύριε Σταθάκη; Έχει επιτόκιο 0,5%. Υπάρχουν βέβαια και άλλα κομμάτια που έχουν μεγαλύτερο επιτόκιο.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124650"," Για να ακριβολογούμε είναι 2,5%.","ΓΕΩΡΓΙΟΣ ΣΤΑΘΑΚΗΣ",474
"124651"," Είναι 0,5% και θα το μειώσουμε και άλλο. Τόσο είναι, κύριε Σταθάκη. Κοιτάξτε λίγο τα νούμερα. Να σας το πω διαφορετικά; Ίσως να το καταλάβετε έτσι.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124652"," Θα το διαπραγματευθεί ο ΣΥΡΙΖΑ...","ΓΕΩΡΓΙΟΣ ΣΤΑΘΑΚΗΣ",474
"124653"," Θα σας το πω διαφορετικά. Το κόστος εξυπηρέτησης των δανείων είναι 2,5%-3% του ΑΕΠ, σωστά; Τι σημαίνει αυτό; Έχουμε ακριβώς το ίδιο κόστος επιβάρυνσης που έχουν οι Ηνωμένες Πολιτείες και η Γερμανία. Αυτό μπορείτε να το ψάξετε και να το δείτε.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124654"," Το αγκομαχητό του λαού τώρα από τον ΕΝΦΙΑ το μετράτε;","ΑΛΕΞΙΟΣ ΜΗΤΡΟΠΟΥΛΟΣ",319
"124655"," Θα φθάσουμε και σε αυτό, κύριε Μητρόπουλε. 
Είπατε επίσης, κύριε Σταθάκη, ότι ξεπουλάμε τη δημόσια γη. Γνωρίζετε τι σημαίνουν οι αποτιμήσεις, όπως και τι σημαίνει το σημείο αναφοράς της τελευταίας πώλησης για να δούμε τις αποτιμήσεις.
Για να το πούμε πολύ απλά, ένα οικόπεδο που είναι δίπλα στο σπίτι σας έρχεται κάποιος επενδυτής και το αγοράζει 300.000 ευρώ. Επιτέλους, έρχεται ένας επενδυτής απ’ έξω και το αγοράζει 300.000 ευρώ. Τι σημαίνει αυτό; Σημαίνει ότι υπάρχει ένα σημείο αναφοράς και ότι το επόμενο σπίτι που θα πουληθεί θα κοστίζει 300.000 ευρώ ή 301.000 ευρώ. Εμείς λέμε ότι πρέπει να έρθει αυτός ο επενδυτής να αγοράσει με 300.000 ευρώ αυτό το ακίνητο. Εσείς λέτε ότι δεν πρέπει να έρθει αυτός ο επενδυτής.
Θα ήθελα να σας πω και κάτι άλλο. Πόσο θα πάνε οι αποτιμήσεις, αν δεν έρθει αυτός ο επενδυτής; Πιστεύετε ότι θα μείνουν στις 300.000 ευρώ ή στις 200.000 ευρώ ή θα γίνει όπως είναι σήμερα που με 100.000 ευρώ, με 150.000 ευρώ και 70.000 ευρώ ξεπουλιούνται τα σπίτια; Είναι στη λογική σας η άνοδος των αποτιμήσεων ή όχι; Αυτή είναι η ουσία. Προφανώς δεν είναι. 
Τώρα, βεβαίως, αυτά τα λέω σε ανθρώπους που έχουν μία συγκεκριμένη άποψη για τη φορολογία. Αυτό το λέω, κύριε Σταθάκη, επειδή σας έχω ακούσει πάρα πολλές φορές. Πρόσφατα είχατε πει ότι πρέπει η φορολογία να ανέβει τουλάχιστον 6% επί του ΑΕΠ. Αυτό σημαίνει 11 δισεκατομμύρια ευρώ. Γνωρίζω τις απόψεις σας για τη φορολογία. 
Ήρθε λοιπόν ένα άλλο στέλεχος, ο κ. Τσακαλώτος, και έγραψε ένα άρθρο. Το γνωρίζετε το άρθρο;","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124656"," Βεβαίως.","ΓΕΩΡΓΙΟΣ ΣΤΑΘΑΚΗΣ",474
"124657"," Είναι ένα άρθρο με τίτλο «Επτά θέσεις για την Αριστερά και τη φορολογία».
Να πούμε, λοιπόν και στον κόσμο τι λέει αυτό το άρθρο που τον ενδιαφέρει ιδιαίτερα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124658"," Πολύ ωραία πράγματα λέει!","ΓΕΩΡΓΙΟΣ ΣΤΑΘΑΚΗΣ",474
"124659"," Λέει πολύ ωραία πράγματα, έχετε δίκιο.
Θα σας διαβάσω μόνο δύο κομμάτια αυτού του άρθρου: «Γι’ αυτό όσοι ανάμεσά μας θεωρούν πως μία κυβέρνηση της Αριστεράς θα σημαίνει μείωση των φόρων γενικώς ή απαλλαγή του συνόλου σχεδόν του πληθυσμού από φορολογικά βάρη, δεν κατανοούν θεμελιώδη στοιχεία της κατάστασης».
Αυτό είπε ο κ. Τσακαλώτος και το συνυπογράφει και ο κ. Λάσκος.
 (Θόρυβος-διαμαρτυρίες από την πτέρυγα του ΣΥΡΙΖΑ)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124660"," Διαβάστε και τα υπόλοιπα.","ΜΑΡΙΑ ΜΠΟΛΑΡΗ",347
"124661"," Ας αναφερθούμε, λοιπόν, στη «θέση 5» αυτού του άρθρου, όπου λέει «η περικοπή φόρων αποτελεί ένα εντελώς αναποτελεσματικό εργαλείο πολιτικής κατά τη διάρκεια μίας ύφεσης.» 
Ακούστε τι λέει! Λέει ότι είναι τελείως αναποτελεσματικό εργαλείο πολιτικής.
Συνεχίζει: «Ο λόγος είναι πως οι πολλαπλασιαστές των κυβερνητικών δαπανών είναι κατά πολύ υψηλότεροι από αυτούς των φόρων. Στις περιόδους ύφεσης ο κόσμος είναι φοβισμένος και είναι πολύ λογικό να αποφασίσει να αποταμιεύσει κάθε περικοπή φόρου ή να πληρώσει κάποιο χρέος μάλλον παρά να δαπανήσει.»
Ακούστε τι λέει! Το καταθέτω στα Πρακτικά.
(Στο σημείο αυτό ο Βουλευτής κ. Κωνσταντίνος Καραγκούνης καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124662"," Να σας διευκολύνω για την παραπομπή…","ΓΕΩΡΓΙΟΣ ΣΤΑΘΑΚΗΣ",474
"124663"," Αυτό, λοιπόν, το περίφημο άρθρο μάς λέει –όπως εγώ μπορώ να το καταλάβω- τα εξής δύο πράγματα. Πρώτα απ’ όλα καταλαβαίνω ότι σίγουρα, αν οψέποτε ερχόταν ο ΣΥΡΙΖΑ στην εξουσία, θα ανέβαζε τη φορολογία. Αυτό είναι το μόνο σίγουρο. Άλλα λένε στα έγγραφα βεβαίως.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124664"," Θα την κατέβαζε σε όλους τη φορολογία.","ΑΛΕΞΙΟΣ ΜΗΤΡΟΠΟΥΛΟΣ",319
"124665"," Τι λέει ο κ. Τσακαλώτος; Φαντάζομαι, βέβαια, επειδή συμφωνείτε, ότι απηχεί και τη δική σας λογική –το έχετε πει, άλλωστε- αλλά και ευρύτερα του ΣΥΡΙΖΑ. Ο κ. Τσακαλώτος λέει, λοιπόν, ότι όταν ένας νοικοκυραίος –έτσι θα τον πω εγώ- έχει ένα υπόλοιπο διαθέσιμο εισόδημα, πρέπει να το δώσει στο ΣΥΡΙΖΑ ή στον κ. Τσακαλώτο, γιατί ο ίδιος δεν έχει την πνευματική ικανότητα να το διαθέσει κατά τρόπο ώστε να αναπτυχθεί η οικονομία. Αντίθετα –λέει ο κ. Τσακαλώτος- επειδή είναι φοβισμένος, θα το φυλάξει για την οικογένειά του ή θα το δώσει για να πληρώσει τα χρέη, πράγμα που κατά τη γνώμη μου δείχνει –τουλάχιστον για μένα- μία εικόνα ενός προκομμένου πολίτη. Αυτό πρέπει να κάνει ο προκομμένος πολίτης.
Ο κ. Τσακαλώτος έχει την άποψη ότι οι πολίτες, όταν έχουν περίσσευμα χρημάτων, θα πρέπει να το καταναλώσουν και όχι να το φυλάξουν για μία δύσκολη στιγμή ή γιατί μπορεί να το χρειαστεί η οικογένειά τους. Βεβαίως, δεν πρέπει να πληρώσουν τα χρέη, γιατί, όπως έχετε πει, κύριε Σταθάκη, δεν θα χρειάζεται να τα πληρώσουμε γιατί θα φέρετε τη σεισάχθεια και θα διαγραφούν όλα τα χρέη.
Πολύ ωραία! Εξαιρετικά!
Βεβαίως, να μην κάνουμε λόγο για το ότι αυτά τα διαθέσιμα εισοδήματα θα πάνε για την ανάπτυξη της επιχειρηματικότητας. Σε καμμία περίπτωση!
Κατά τον κ. Τσίπρα, κυρίες και κύριοι συνάδελφοι, ο ιδιώτης δεν έχει την ικανότητα να επιχειρεί. Ο μόνος που έχει την ικανότητα να επιχειρεί είναι το κράτος. Βεβαίως, δεν ξέρω αν και αυτό έχει την ικανότητα να επιχειρεί, αν έχει περίσσευμα, γιατί, απ’ ό,τι λέει ο ΣΥΡΙΖΑ, το μόνο που θα κάνει όταν έρθει στην εξουσία, είναι να δώσει δεξιά και αριστερά αυτά που έχει τάξει. Αυτά τα χρήματα, όμως, από κάπου πρέπει να τα βρει. Βεβαίως, τα χρήματα είναι η φορολογία. Εδώ, βέβαια, πρέπει να μας πει πού θα εστιαστεί αυτή η αύξηση της φορολογίας.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124666"," Δεν είναι πολλά. Ούτε 40 δισεκατομμύρια ευρώ!","ΚΩΝΣΤΑΝΤΙΝΟΣ ΣΚΡΕΚΑΣ",468
"124667"," Το ζήτημα είναι από πού θα προέλθουν τα χρήματα αυτά. θα ανέβει ο ΕΝΦΙΑ; Θα ανέβουν οι άμεσοι και έμμεσοι φόροι; Θα ανέβει ο φόρος στις επιχειρήσεις; Το έχετε πει βέβαια ότι φορολογείται ο φόρος. Θα ανέβει ο φόρος στα φυσικά πρόσωπα; Όλα αυτά μαζί;","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124668"," Στους πλούσιους.","ΓΕΩΡΓΙΟΣ ΣΤΑΘΑΚΗΣ",474
"124669"," Και άντε και το κάνετε, κύριε Σταθάκη, τη μια χρονιά, άντε και το κάνετε τη δεύτερη χρονιά, άντε και το κάνετε και την τρίτη χρονιά. Ε, κάποια στιγμή θα τελειώσουν τα λεφτά! 
Εμείς λέμε πως θα ξεφύγουμε από αυτό το πράγμα. Εμείς ζητάμε άμεσα να γίνει μείωση φορολογίας, γιατί τώρα έχουμε τα οικονομικά δεδομένα. Κι εσείς έρχεστε και μας λέτε να ανεβάσουμε και άλλο τη φορολογία.
Θα σας πω ποια είναι η διαφορά μας. Και θα τελειώσω με αυτό, κυρία Πρόεδρε. 
Εσείς, κύριε Σταθάκη, θεωρείτε στο ΣΥΡΙΖΑ ότι η πίτα είναι δεδομένη. Και τι πρέπει να κάνουμε; Απλά αυτήν την πίτα πρέπει να την πάρουμε και να την αναδιανείμουμε. Αυτή είναι η λογική σας. 
Εμείς έχουμε μία άλλη λογική. Εμείς θεωρούμε ότι η πίτα δεν είναι δεδομένη. Εμείς θεωρούμε ότι πρέπει να γίνουν πολλά πράγματα για να αυξήσουμε αυτήν την πίτα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124670"," Έχει μικρύνει, όμως, πολύ.","ΓΕΩΡΓΙΟΣ ΣΤΑΘΑΚΗΣ",474
"124671"," Όμως, πρέπει να γνωρίζετε, κύριε Σταθάκη, ότι για να αυξηθεί αυτή η πίτα είτε θα πρέπει να ανεβάσετε τις αξίες είτε θα πρέπει να δώσετε προστιθέμενη αξία στην οικονομία, να πείτε ναι στις αποκρατικοποιήσεις, να πείτε ναι στις επενδύσεις, να πείτε ναι σε όλα αυτά που ανεβάζουν και αυξάνουν την πίτα. 
Δεν μπορείτε, όμως, να πείτε ναι, γι’ αυτό λέτε στον κόσμο ξεκάθαρα -και τα γράφετε- ότι θέλετε να ανεβάσετε τη φορολογία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124672"," Κύριε Σταθάκη, θα σας έδινα τον λόγο επί προσωπικού, αλλά πρέπει να κερδίσουμε λίγο χρόνο.
Ο κ. Τέρενς Κουίκ, Κοινοβουλευτικός Εκπρόσωπος των Ανεξαρτήτων Ελλήνων, έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124673"," Κυρία Πρόεδρε, όμως, εγώ θα σας χαλάσω λίγο τη διαδικασία.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124674"," Εμένα;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124675"," Όχι εσάς. Θα ζητήσω να έρθει ο κύριος Υπουργός εδώ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"124676"," Του έχω ζητήσει ήδη να έρθει. Θα έρθει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124677"," Ευχαριστώ πολύ.
Δεν χρειαζόταν να είναι εδώ. Όση ώρα μιλούσε ο συνάδελφος της Συμπολίτευσης δεν είχε λόγο να ακούσει, διότι τα ίδια πράγματα έλεγαν λίγο- πολύ.
Όμως, ας έρθει να ακούσει την Αντιπολίτευση, για να είμαστε παραγωγικοί","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124678"," Ξεκινήστε εσείς την ομιλία σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124679"," Όχι, δεν θα ξεκινήσω. Θα έρθει και θα ξεκινήσω, κυρία Πρόεδρε. Θα επιμείνω σε αυτό, διότι θα πρέπει να μάθει ο …","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124680"," Εδώ είναι. Ήρθε.","ΔΗΜΗΤΡΙΟΣ ΧΡΙΣΤΟΓΙΑΝΝΗΣ",549
"124681"," Έτσι μπράβο.
Κι όχι μόνο αυτό, αλλά να υπενθυμίσω ότι και σήμερα θέλησε να μιλήσει πριν από τους έξι- επτά πρώτους συναδέλφους Βουλευτές κι όχι μετά, όπως είθισται χρόνια εδώ στη Βουλή, ώστε να έρθουμε να «κουμπώσουμε» οι Κοινοβουλευτικοί επάνω του. Μιλάμε τρεις ώρες μετά από την ομιλία του κυρίου Υπουργού! Το λέω για να έχει μια συνέχεια αυτή η Βουλή.
Θα παρακαλέσω να μου αφαιρέσετε το χρόνο, κυρία Πρόεδρε. Σας ευχαριστώ πάρα πολύ.
Κύριε Υπουργέ, είχατε πει σε μία δήλωση -το ανέφερε και ο κ. Κυρίτσης- ότι «έχουμε φάει πολύ ξύλο». Όμως το βέβαιο είναι ότι δεν το έχετε φάει εσείς. Εσείς το έχετε ρίξει στον ελληνικό λαό. Έχει φάει πολύ ξύλο ο ελληνικός λαός από εσάς και από όλους εκείνους οι οποίοι έχουν τις ίδιες πολιτικές, οικονομικές, μνημονιακές σκέψεις. 
Συνεπώς θα έλεγα ότι χρειάζεται λίγο προσοχή σε μία γενικευμένη δήλωση. Θα ήταν καλό.
Όπως επίσης, στρεφόμενος προς την πλευρά της κύριας πτέρυγας της συγκυβέρνησης, επειδή άκουσα τον εισηγητή νωρίτερα σήμερα να λέει ότι μέτρα οφείλαμε να πάρουμε και να παίρνουμε, απλά θα ήθελα να υπενθυμίσω στους συναδέλφους της Νέας Δημοκρατίας με ποιους συγκυβερνάτε. Είναι εκείνοι οι οποίοι όταν προσπαθούσε η κυβέρνηση ’90 - ’93 του Μητσοτάκη να πάρει τέτοιες νομοθετικές πρωτοβουλίες, είχατε απέναντί σας τους Σταμουλοκολλάδες τους. Αυτή είναι η τραγική αλήθεια.
Το λέω γιατί εγώ ήμουν εκείνη την εποχή στο ραδιόφωνο και στήριζα εκείνες τις πρωτοβουλίες. Και ίσως να μην ήμασταν αυτήν την τετραετία έτσι, εάν τότε είχαμε προχωρήσει σε ορισμένες μεταρρυθμίσεις στο ελληνικό κράτος.
Σε ό,τι αφορά το 1 δισεκατομμύριο –προαπαιτούμενα για να πάρουμε ένα δάνειο 1 δισεκατομμυρίου, σωστά κύριε Υπουργέ;- θα μπορούσαμε να είχαμε κατ’ αρχάς κάβα τα 300 εκατομμύρια, για να μη φτάσουμε στο 1 δισεκατομμύριο. 
Να υπενθυμίσω ότι αυτά τα 300 εκατομμύρια, κύριε Υπουργέ, είναι τα λεφτά που δεν μπήκαν στα κρατικά ταμεία από την εσφαλμένη, ολέθρια πολιτική του πετρελαίου θέρμανσης.
Χάθηκαν 300 εκατομμύρια ευρώ από παραλείψεις της Κυβέρνησης, από παραλείψεις του προκατόχου σας. Και, δυστυχώς, δεν υπάρχει νομικός τρόπος για να του πούμε «φέρτε αυτά τα χρήματα, κύριε Στουρνάρα και όσοι υπογράψατε τη ρύθμιση για το πετρέλαιο θέρμανσης». Γιατί τόσα χάθηκαν από τα κρατικά ταμεία, 300 εκατομμύρια ευρώ!
Επίσης, εγώ θα μπορούσα να σας βρω και πολύ περισσότερα για να μην πάμε ούτε σε άλλα προαπαιτούμενα -θα μπορούσα να σας βρω το 1 δισεκατομμύριο, έτσι για πλάκα- σε περίπτωση που ζητήσετε όλα αυτά τα λεφτά τα οποία πήγαν στον αέρα, στον περίφημο φάκελο που δεν εννοεί να ανοίξει η Κυβέρνηση, το φάκελο των Ολυμπιακών Αγώνων. 
Στους Ολυμπιακούς Αγώνες, όπως ξέρετε, που ξεκίνησαν επί των δικών σας ημερών –και αναφέρομαι στην κυβέρνηση Σημίτη- η υπερχρέωση των έργων με τις ταχύρρυθμες διαδικασίες των τελευταίων ετών ήταν πέρα από κάθε λογική. Πραγματικά μέχρι σήμερα δεν ξέρουμε πόσο κόστισαν οι Ολυμπιακοί Αγώνες, αλλά και το πού και πώς πήγαν αυτά τα λεφτά. 
Από εκεί και πέρα, θέλω να σταθώ για λίγο στα θέματα της ανάπτυξης, κάτι το οποίο προβάλλατε την Κυριακή και στο άρθρο σας στην «ΚΑΘΗΜΕΡΙΝΗ», αλλά και για το οποίο μας είπατε σήμερα εδώ. Ανάπτυξη με όλες αυτές τις τροϊκανές δεσμεύσεις δεν πρόκειται να έρθει. Και μη μου λένε τώρα ότι τα μνημόνια τελειώνουν το 2016, διότι είναι δεδομένα η σκόνη και ο όλεθρος που θα αφήσει πίσω του το μνημόνιο για την επόμενη τουλάχιστον εικοσαετία. Οι υποχρεώσεις μας θα τραβάνε μέχρι το 2060, κάτι που ξέρουμε. 
Έρχομαι λοιπόν στην ανάπτυξη! Να ξεκινήσουμε από τη μείωση της φορολογίας; Τι είναι αυτό που σας εμποδίζει να βάλετε μέσα μείωση των φορολογιών στο σημερινό νομοσχέδιο των προαπαιτουμένων; Δεσμευθείτε τώρα και πείτε «κύριοι, εντάξει, δεν μπορούμε τώρα, αλλά 1η Σεπτεμβρίου θα φέρω νομοσχέδιο με το οποίο θα μειώσω τους φορολογικούς συντελεστές». Πώς θα πετύχουμε την ανάπτυξη -και σας μιλάω και ως εκλεγμένος Περιφερειακός Σύμβουλος στην Ανατολική Μακεδονία-Θράκη- όταν, κύριε Υπουργέ, η Βουλγαρία δουλεύει δίπλα με 10% φόρο στις επιχειρήσεις και εμείς με 26%; 
Πείτε τώρα ότι την 1η Σεπτεμβρίου θα χαμηλώσουμε τους φορολογικούς συντελεστές στις παραμεθόριες περιοχές στο βαθμό του ανταγωνισμού, ώστε να μη φεύγουν και πηγαίνουν στις άλλες χώρες οι μεταποιητικές επιχειρήσεις και να μείνουν στην Ελλάδα, να μείνουν στη Θράκη και να μη δίνουμε και οικονομικά ερείσματα με το μαύρο χρήμα στο τουρκικό προξενείο που σκορπάει τουλάχιστον 20 εκατομμύρια ευρώ το χρόνο μία για τη μαντίλα, μία για την εκμάθηση της τουρκικής γλώσσας κ.λπ. κ.λπ. Αυτό είναι γεγονός. Η τελευταία καμινάδα στον Έβρο έκλεισε. Έκλεισε η Ελληνική Βιομηχανία Ζάχαρης! Έκλεισε και στις Σέρρες το εργοστάσιο που έχτισε ο Κωνσταντίνος Καραμανλής! Και κοιτάζω προς την πτέρυγα της Νέας Δημοκρατίας. 
Μιλάμε για ανάπτυξη, όταν η Τουρκία δουλεύει με 8% ΦΠΑ στον τουρισμό. Και δεν ξέρω αν θα μπορέσετε να κρατήσετε με νύχια και με δόντια απέναντι στις επιταγές της τρόικας το μειωμένο ΦΠΑ στα νησιά του Αιγαίου, την ώρα που το ζητούν και τα νησιά στο Ιόνιο, αφού λένε ότι και αυτοί είναι νησιωτική χώρα. 
Σε ό,τι αφορά το ΤΑΙΠΕΔ, άκουσα με πολύ ενδιαφέρον τα όσα ελέχθησαν σχετικά με το πώς θα πρέπει να προστατευτούμε έναντι των αναμορφώσεων που κάνετε στο θέμα του ΤΑΙΠΕΔ, ώστε να επιταχύνετε τις διαδικασίες για να μπορείτε να ξεπουλάτε λίγο πιο εύκολα. Όμως, μέσα σε όλα έχετε βάλει και μία πολύ επικίνδυνη ρήτρα. Βάζετε πλέον μόνο την υπογραφή ενός πολιτικού προσώπου -που είναι ο Υπουργός Εθνικής Άμυνας και σας υπενθυμίζω ότι ο Υπουργός Εθνικής Άμυνας είναι πολιτικό πρόσωπο με ό,τι αυτό σημαίνει σε σχέση με το Σύνταγμα περί ασυλίας του- για να εγκριθεί η πώληση περιουσιακών στοιχείων της Ελλάδας, τα οποία μπορεί να είναι και στρατηγικής σημασίας για μας, όταν οι Τούρκοι καιροφυλαχτούν, για παράδειγμα, απέναντι να αγοράσουν τις μαρίνες. 
Θα ήθελα απλά να υπενθυμίσω σε κάποιους συναδέλφους εδώ ότι εμείς οι Ανεξάρτητοι Έλληνες συμφωνήσαμε κατά το ήμισυ –γιατί κάποιοι διαφώνησαν, αλλά κάποιοι συμφώνησαν και κατά σύμπτωση και ο Παύλος Χαϊκάλης και εγώ συμφωνήσαμε- και συνυπογράψαμε μια τροπολογία με τους Βουλευτές της Νέας Δημοκρατίας –και μετά από ξενύχτι πείστηκαν και οι Βουλευτές του ΠΑΣΟΚ τότε- ώστε για πρώτη φορά στην ιστορία του ελληνικού κράτους να μην μπορούν να πουληθούν βραχονησίδες και νησίδες. Η τροπολογία προέβλεπε ότι απαγορεύεται η πώληση νησίδων και βραχονησίδων του ελληνικού δημοσίου, αν δεν βάλουν την υπογραφή και οι τέσσερις Αρχηγοί των Ενόπλων Δυνάμεων.
Και θα περίμενα από μία Κυβέρνηση που πρέπει να έχει πολύ υψηλό κριτήριο προστασίας των εθνικών στρατηγικών συμφερόντων το άρθρο το συγκεκριμένο, που -αν δεν κάνω λάθος- είναι το άρθρο 13, να μην το αλλοιώσει με την υπογραφή του Υπουργού Εθνικής Άμυνας, αλλά να βάλει μέσα τη ρήτρα των τεσσάρων Αρχηγών των Ενόπλων Δυνάμεων, κύριε Υπουργέ. 
Το άρθρο 152 είναι μία πολύ ιδιαίτερη περίπτωση, σε συνδυασμό και με το άρθρο 202. Εγώ θα μείνω, όμως, στο άρθρο 152, όπου στην ουσία απαγορεύετε –και με «ε» και με «αι» στο τέλος- τη δημοσίευση προκηρύξεων, διακηρύξεων, που από τη μια είναι το απόλυτο σκοτάδι στην ανάληψη δημοσίων έργων –μικρών ή μεγάλων, τεχνικών ή μη- και από την άλλη, βεβαίως –και το χειρότερο- αφανίζονται τα περιφερειακά μέσα ενημέρωσης. Είναι το τελευταίο τους αποκούμπι. Τα σκοτώνετε! Τα οδηγείτε στην κρεμάλα!
Άκουσα σε δήλωση που έκανε σε ιδιωτικό κανάλι τον Υφυπουργό Ανάπτυξης κ. Γιακουμάτο να λέει «θα το διορθώσουμε», αλλά δεν άκουσα κουβέντα μέχρι τώρα. Κουβέντα! 
Επιπλέον, πρέπει να σας πω ότι μεθοδεύετε - και με «ε» και με «αι» στο τέλος- το κλείσιμο πλέον όλων εκείνων των ενοχλητικών όχι μόνο ως προς την Κυβέρνηση, αλλά και ως προς τα μεγαθήρια που κατοικοεδρεύουν στην Αθήνα. Αναφέρομαι στα αθηνοκεντρικά μέσα ενημέρωσης. Ήδη έχετε κάνει ένα μεγάλο βήμα με τα τηλεοπτικά κανάλια, διότι τα τηλεοπτικά κανάλια στην περιφέρεια χρειάζονται κόστος τουλάχιστον επτά-οκτώ μισθών υπαλλήλων εργαζομένων εκεί, για να μπουν στην πλατφόρμα της «DIGEA». Κανάλι «DIGEA» στην επαρχία απαγορεύεται. Τρεις-τρεισήμισι χιλιάδες ευρώ το μήνα δεν μπορεί να τα βρει ο ιδιοκτήτης, ο καναλάρχης. Δεν γίνεται! Ούτε γι’ αυτό υπήρξε πρόνοια και πρόβλεψη. 
Να πω και κάτι άλλο ανεξάρτητα με το στικάκι. Η λέξη «τυπωθήτω» δεν πρόκειται ποτέ να φύγει από το λεξικό μας. «Τυπωθήτω», διότι ό,τι τυπώνεται μένει. Στην ηλεκτρονική γλώσσα μπορεί και να παραχαραχθεί. 
Συνεπώς φέρτε την τροπολογία ή αποσύρετε τελείως το άρθρο αυτό. Διότι μέχρι τώρα σε αυτά τα οποία μας δώσατε, κύριε Υπουργέ, δηλαδή στις νομοθετικές βελτιώσεις, δεν υπάρχει τίποτα ούτε για το άρθρο 152 ούτε για το άρθρο 202 ούτε για το Ταμείο Αρωγής των υπηρετούντων στα Σώματα Ασφαλείας και στις Ένοπλες Δυνάμεις, που από την τσέπη τους έβαλαν λεφτά για να φτιάξουν Ταμείο Αρωγής. Από την τσέπη τους! Δεν πήραν ούτε από τη δική σας τσέπη ούτε από την τσέπη κανενός άλλου. Και τώρα τους ξεπαστρεύετε. 
Και όχι μόνον αυτό, αλλά κάνατε και την άλλη «ταρζανιά», για να χρησιμοποιήσω μία φράση. Ποια είναι αυτή; Κάνατε έτσι τη διατύπωση, ώστε να μην μπορεί κανένας να πει «δεν με συμφέρει. Προκειμένου να πάρω το εφάπαξ μου, ας φύγω σήμερα.». Τους βάλατε χειροπέδες. Τους καταστήσατε ομήρους. Οι Ανεξάρτητοι Έλληνες ζητούμε να αποσυρθεί όλο το συγκεκριμένο άρθρο, το άρθρο 221. 
Θέλω να σας πω ότι θα καταθέσω -αλλά θα το αναπτύξω αύριο- για το θέμα των οφειλετών των δημοσίου. Δεν έγινε καμμία ειδικότερη κουβέντα από κανέναν ομιλητή σήμερα, την ώρα που πλέον οι Έλληνες δεν είναι τα λαμόγια, οι φοροφυγάδες, τα «τζίνια» των διάφορων λιστών Λαγκάρντ και δεν συμμαζεύεται, είναι οι ανήμποροι πλέον να φοροδοτήσουν με όλη αυτήν την καταιγίδα που υφίστανται τα τελευταία χρόνια.
Θα το καταθέσω, ώστε αν θέλετε, αν έχετε χρόνο, να του ρίξετε μια ματιά. Είναι για το Εθνικό Ταμείο Οφειλετών του Δημοσίου. Είναι η πρόταση των Ανεξαρτήτων Ελλήνων. Αύριο στην κατ’ άρθρον συζήτηση θα το αναπτύξω, διότι έχουμε υποχρέωση οι Ανεξάρτητοι Έλληνες, πέρα από την όποια κριτική μας, κύριε Υπουργέ, να καταθέτουμε και τις προτάσεις, γιατί αυτός πιστεύω ότι είναι και ένας από τους σημαντικούς ρόλους που έχει η Αντιπολίτευση.
(Στο σημείο αυτό ο Βουλευτής κ. Τέρενς-Σπένσερ-Νικόλαος Κουίκ καταθέτει για τα Πρακτικά την προαναφερθείσα πρόταση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σε ό,τι αφορά το «πόθεν έσχες», εμείς ζητάμε να γίνει όσο πιο αυστηρό μπορεί, τουλάχιστον για τον πολιτικό κόσμο της χώρας, για να υπάρχει η απόλυτη διαφάνεια σε σχέση με τον πολίτη.
Υπάρχει, όμως, κάτι εδώ που θα ήθελα να το σημειώσω. Είμαστε και η μόνη χώρα στον κόσμο που έχουμε το «πόθεν έσχες». Διότι το πολιτικό σύστημα όλα αυτά τα χρόνια τα έχει καταφέρει να μην έχει -ή να μην θέλει ή να μην της έχει δοθεί η ευκαιρία- αξιόμαχες διωκτικές φορολογικές αρχές, τύπου IRS, οπότε τα «πόθεν έσχες», κύριε Υπουργέ, θα ήταν στο καλάθι των αχρήστων. Γιατί μόνο με τις φορολογικές δηλώσεις των δικών σου και των οικείων σου θα μπορούσαν εάν έχεις κλέψει έστω και ένα δολάριο ή ένα ευρώ ή μία δραχμή, να σε έχουν πακετάρει και να σε πάνε μέσα, όπως πήγαν και τον διάσημο γκάγκστερ για φορολογικές παραβάσεις, τον Αλ Καπόνε.
Συνεπώς, κύριε Υπουργέ, δώστε μεγαλύτερη βάση και αξία στις πραγματικές διωκτικές φορολογικές αρχές και από εκεί και πέρα όλα τα υπόλοιπα, τα «πόθεν έσχες», σας διαβεβαιώνω είναι περιττά χαρτιά.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124682"," Σας ευχαριστούμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124683"," Εγώ, κυρία Πρόεδρε, που μου δώσατε την ευκαιρία να μιλήσω δυο-τρία λεπτά παραπάνω.
Ευχαριστώ πολύ, κύριοι συνάδελφοι.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124684"," Ο κ. Κωνσταντίνος Τριαντάφυλλος, Κοινοβουλευτικός Εκπρόσωπος του ΠΑΣΟΚ έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124685"," Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι Βουλευτές, ακούμε πολύ συχνά μέσα στην Αίθουσα μία πολύ ωραία για τα αυτιά κριτική για το χτες, κριτική η οποία στηρίζεται συνήθως σε μία μονομερή ανάγνωση της ιστορίας αυτού του τόπου, κριτική η οποία δυστυχώς πολλές φορές, εκτός από τη μυωπική, αν θέλετε, διάστασή της, έχει πολλές φορές και μια αντίληψη ότι μπορεί να φορτωθεί ένα κόμμα όλα τα δεινά του κόσμου, όλα τα δεινά της Μεταπολίτευσης, όλα τα λάθη, τις παραλείψεις των τελευταίων ετών, της μεγάλης κοινωνικής ανοδικότητας και ταυτόχρονα κάποια άλλα κόμματα να επιμεριστούν τα θετικά αυτής της μεγαλειώδους πορείας της ελληνικής κοινωνίας. 
Για να είναι ξεκάθαρο, αντιλαμβάνομαι τους Ανεξάρτητους Έλληνες όταν κάνουν το άνοιγμα προς την καραμανλική πλευρά της Νέας Δημοκρατίας. Τους κατανοώ, φίλε Τέρενς Κουίκ. Και κατανοώ και το άνοιγμα ως ένα πρώτο στάδιο να μπείτε σε έναν πιο –μέσα σε πολλά εισαγωγικά- σοβαρό δρόμο στην προσπάθεια να υποστηρίξετε τον μοναδικό δρόμο που μπορεί να έχει μια πιο πατριωτική, αν θέλετε, διάσταση, μία διάσταση η οποία να υπηρετεί το εθνικό συμφέρον.
Δεν κατανοώ…","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124686"," Εγώ εκτιμώ τον Κωνσταντίνο Καραμανλή. Εσείς, όμως, έχετε ταπεινώσει τον Ανδρέα Παπανδρέου.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124687"," Εντάξει, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"124688"," Θα ήθελα να απαντήσω στον Κοινοβουλευτικό Εκπρόσωπο των Ανεξαρτήτων Ελλήνων. Σε καμμία περίπτωση θεωρώ ότι δεν είναι τιμή για κανέναν από το Βήμα του Τμήματος, δεν είναι σωστό δεν είναι πρέπον και δεν είναι, αν θέλετε, και της διάστασης που έχουμε ως πολιτικά πρόσωπα στην παρούσα συγκυρία, του δικού μας ιστορικού ή πολιτικού διαμετρήματος, να ταπεινώνουμε τη μία ή την άλλη ιστορική φυσιογνωμία της μίας ή της άλλης μεγάλης παράταξης.
Για μας ο Ανδρέας Παπανδρέου είναι σύμβολο και πιστεύω ότι ως σύμβολο πρέπει να τυχαίνει του σεβασμού ακόμα και όσων ήταν αντίπαλοί του και τότε και τώρα.
Λέω, όμως, το εξής. Δεν αντιλαμβάνομαι τη λογική του ΣΥΡΙΖΑ, μία λογική η οποία επενδύει ουσιαστικά σε μία πολιτική νοσταλγίας ή μία λογική απόγνωσης ή μία λογική η οποία φέρνει πολλές φορές αρνητικά συναισθήματα, όπως είναι η αγανάκτηση και ο θυμός. Δεν αντιλαμβάνομαι τη λογική μίας ανάλυσης του παρελθόντος, η οποία δεν στηρίζεται στον ορθολογισμό, δεν στηρίζεται δηλαδή στην κριτική ή την αυτοκριτική για το τι πήγε στραβά και τι μπορεί να διορθωθεί, αλλά στηρίζεται μονίμως σε αυτό το οποίο μπορούμε να βρούμε, το οποίο είναι το αρνητικό και ταυτόχρονα, αν και ασκούμε την κριτική για το χθες, να θέλουμε να τα διατηρήσουμε και όλα ίδια, όλα δηλαδή όπως ήταν.
Παρ’ ότι καταβάλλονται φιλότιμες προσπάθειες από αρκετούς εισηγητές, αγορητές και Βουλευτές, σε καμμία περίπτωση δεν βλέπω από την πλευρά της Αξιωματικής Αντιπολίτευσης την υποστήριξη μίας δύσκολης πορείας της χώρας. Δεν παρατηρούμε την υποστήριξη μιας πατριωτικής προσπάθειας, η οποία μπορεί να έχει προοδευτικά χαρακτηριστικά με την έννοια της διαγενεακής αλληλεγγύης, μία προσπάθεια η οποία μπορεί να έχει αναπτυξιακά χαρακτηριστικά με την έννοια της δημιουργίας θέσεων απασχόλησης, μία προσπάθεια η οποία μπορεί να έχει μεταρρυθμιστικά χαρακτηριστικά με την έννοια τού να πετυχαίνουμε μικρές αλλαγές προκειμένου να πετύχουμε τα μεγάλα εκείνα που χρειάζεται ο τόπος. 
Πραγματικά, πέρα από τα «κουτάκια» τα οποία κάθε φορά πρέπει να «πρασινίζουν» στη λογική της εξυπηρέτησης των μεγάλων αναγκών που βιώνει αυτήν τη στιγμή η χώρα μας, αυτό που έχουμε περισσότερη ανάγκη απ’ οτιδήποτε είναι η ανάγκη της εθνικής συνεννόησης με ανοιχτά τα αυτιά και ανοιχτά τα μυαλά, προκειμένου να αντιμετωπίσουμε τις δύσκολες συγκυρίες και τις μεγάλες προκλήσεις που αντιμετωπίζουμε ως ελληνική κοινωνία. 
Κυρίες και κύριοι Βουλευτές του ΣΥΡΙΖΑ, αν υπάρχει μία δέσμευση που έχουμε αποφασίσει ως κοινοβουλευτική Πλειοψηφία συνεργασίας να αναλάβουμε ενώπιον όχι μόνο της ελληνικής κοινωνίας, όχι μόνο ενώπιον του εκλογικού σώματος, αλλά ενώπιον της ιστορικής στιγμής, είναι η δέσμευση ότι αυτή η χώρα, η Ελλάδα, στην πιο δύσκολη στιγμή της θα τηρήσει όλες τις δεσμεύσεις της, δεν θα κάνει πίσω σε τίποτα και δεν πρόκειται να σκύψει το κεφάλι όπως έκαναν, δυστυχώς για τους λαούς τους, άλλες χώρες σε άλλες περιοχές του κόσμου. Για μας η πορεία να στηριχτούμε στις δικές μας δυνάμεις είναι πορεία εθνικής ανεξαρτησίας, είναι πορεία εθνικής υπερηφάνειας, για να ξανασηκώσουμε κεφάλι, για να μπορέσει αυτός ο τόπος πραγματικά να κοιτάξει το μέλλον με αισιοδοξία. 
Αν κάθε φορά που έρχεται μια πρόταση εδώ μέσα, σύσσωμη η Αντιπολίτευση λέει όχι σ’ αυτήν την πρόταση, αλλά ταυτόχρονα δεν διατυπώνει και ένα εναλλακτικό σχέδιο προκειμένου να πάμε σε μία διαφορετική κατεύθυνση, τότε αυτό δεν μπορεί να αποτελεί έναν πόλο υποστήριξης από τις κοινωνικές δυνάμεις οι οποίες θέλουν να δουν τη χώρα να προοδεύει, δεν θέλουν να βιώσουν χειρότερες ημέρες, έχουν ανάγκη οι ίδιοι στις οικογένειές τους, στις δουλειές τους, στο κοινωνικό τους περιβάλλον να νιώσουν την ελπίδα, να δουν το φως στο τούνελ. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Δεν είναι δυνατό να συσπειρωθούν αυτές οι δυνάμεις όσο δεν υπάρχει εναλλακτικό σχέδιο, διότι καλώς ή κακώς σήμερα η Ελλάδα κινείται σ’ έναν υπερεθνικό οργανισμό ο οποίος έχει κοινούς κανόνες, έχει ενιαίο τρόπο αντιμετώπισης ζητημάτων, έχει το ευρωπαϊκό εξάμηνο το οποίο ουσιαστικά επιτηρεί το σύνολο των χωρών της Ευρωζώνης και της Ευρωπαϊκής Ένωσης, προκειμένου να υπάρχει δημοσιονομική πειθαρχία και επομένως να μπορούν όλες οι χώρες να αντιμετωπίζουν τα προβλήματά τους χωρίς αυτά να διογκώνονται και να καθίστανται μη διαχειρίσιμα.
Ο κύριος Υπουργός αναφέρθηκε προηγουμένως στην τάξη στα δημόσια οικονομικά και πραγματικά μπορείτε να του μεταφέρετε ότι εγώ δεν διαφωνώ καθόλου σε αυτό. Θεωρώ, όμως, ότι όταν το ίδιο το Υπουργείο Οικονομικών αναφέρει σε δελτίο Τύπου ότι υπήρξαν λάθη και παραλείψεις, αυτό μόνο τάξη δεν καταδεικνύει. 
Εμείς θεωρούμε ότι το Υπουργείο Οικονομικών θα έπρεπε να έχει δει τα λάθη και τις παραλείψεις πολύ νωρίτερα. Θα έπρεπε η Γενική Γραμματεία Εσόδων να έχει βάλει τάξη στα ζητήματα του ΕΝΦΙΑ, θα έπρεπε να έχει δοκιμάσει ουσιαστικά την ηλεκτρονική εφαρμογή και θα έπρεπε να έχει ήδη δει ποιο είναι το συνολικό ποσό της ονομαστικής αξίας του ΕΝΦΙΑ. Διότι αν η Βουλή των Ελλήνων πριν από λίγους μήνες ψήφισε ένα φόρο ονομαστικής αξίας 3,2 δισεκατομμυρίων και σήμερα οι φόροι που εισπράττονται μέσα από τα Ε9 και την ηλεκτρονική πλατφόρμα είναι πολλαπλάσιοι, αυτό δεν οφείλεται σε μια μεγάλη επιτυχία κάποιων τεχνοκρατών στο Υπουργείο Οικονομικών, αλλά οφείλεται σε μία λογική η οποία προφανώς δεν είναι συμβατή με τον νόμο.
Επομένως, θα πρέπει να διασταυρωθεί ποιο είναι το συνολικό ποσό το οποίο εισπράττεται ή θα εισπραχθεί με βάση όσα ξέρουμε σήμερα από τα Ε9 των Ελλήνων πολιτών και εκεί να γίνουν άμεσα οι διορθώσεις. Εγώ θα έλεγα ότι θα έπρεπε το Υπουργείο Οικονομικών ήδη να έχει ανοίξει μία πλατφόρμα να λαμβάνει τα σχόλια και τις παρατηρήσεις, τις προτάσεις των λογιστών και των πολιτών, ούτως ώστε άμεσα να διορθώνει εκεί που χρειάζονται τα σφάλματα και τις αδικίες. 
Και βεβαίως αυτό το οποίο, κύριε Υπουργέ, είχαμε προτείνει πριν από δέκα μέρες σχετικά με τις διορθώσεις του Ε9, δυστυχώς με τρόπο τραγικό έρχεται το Υπουργείο Οικονομικών και παραδέχεται και ουσιαστικά συνομολογεί την πρότασή μας την οποία μέχρι προχθές παλεύαμε να την περάσουμε. Ποια ήταν αυτή; Ότι θα διορθώνονται τα ζητήματα που έχουν να κάνουν με τα ακίνητα χωρίς να επιβάλλεται πρόστιμο. Δηλαδή διορθώσεις ή παραλείψεις από λάθη των πολιτών μπορούν να γίνουν δεκτές από το Υπουργείο Οικονομικών χωρίς να επιβάλλονται πρόστιμα. Αυτά τα είχαμε προβλέψει εμείς πριν από περίπου δέκα ημέρες. Προχθές με το δελτίο Τύπου ουσιαστικά τα αναγνώρισε και το Υπουργείο Οικονομικών. 
Θεωρούμε ότι εδώ χρειάζεται άμεση παρέμβαση, δράση τώρα στο Υπουργείο Οικονομικών. Η γενική γραμματέας εσόδων δεν είναι σε ασυλία. Οφείλει να λάβει όλα τα απαραίτητα μέτρα προκειμένου να μπει τάξη στα οικονομικά. Ο απλός πολίτης, ο πολίτης ο οποίος σηκώνει το μεγαλύτερο βάρος δεν μπορεί να είναι εκείνος ο οποίος θα σηκώσει και τα λάθη εκείνων που θα έπρεπε να έχουν προβλέψει, θα έπρεπε να έχουν προτρέξει και δεν θα έπρεπε να έχουμε τις συνέπειες τις οποίες έχουμε σήμερα με τον συγκεκριμένο φόρο. 
Αιγιαλός. Ακούμε όλο αυτόν τον καιρό μια μεγάλη φιλολογία από την πλευρά της Αντιπολίτευσης, ότι θα έρθει νόμος, θα καταπατηθεί ο αιγιαλός, θα νομιμοποιηθούν τα μπαζώματα, θα πουληθεί ο αιγιαλός κ.ο.κ. Και έρχεται διάταξη, την οποία περιμένω να δω ποια κόμματα θα τη στηρίξουν, η οποία λέει ότι πρέπει να προχωρήσει η οριοθέτηση του αιγιαλού. Ποιος διαφωνεί με αυτό; Γιατί αν διαφωνείς με την οριοθέτηση του αιγιαλού, δεν μπορεί να είσαι υπέρ της προστασίας του αιγιαλού, δεν μπορεί να είναι υπέρ της προστασίας του περιβάλλοντος.
Και ταυτόχρονα δεν ακούω καμμία φωνή η οποία να λέει ότι «ξέρεις κάτι, υπήρξαν άνθρωποι, Βουλευτές από όλες τις παρατάξεις οι οποίοι πιέσαμε για να μην έρθει το νομοσχέδιο του αιγιαλού, όπως είχε δημοσιοποιηθεί και ταυτόχρονα η διάταξη να είναι προστατευτική για τον αιγιαλό της χώρας». 
Υπάρχει σε αυτό το νομοσχέδιο μία κωδικοποίηση. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα χρειαστώ δύο, τρία λεπτά παραπάνω.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124689"," Ξέρετε ότι με ιδιαίτερη χαρά, επειδή εκτιμώ και τον λόγο σας, θα σας δώσω τα δύο λεπτά. Χαίρομαι που είστε εσείς, για να μην παρεξηγηθώ, αλλά καλό θα είναι να μπορέσουμε όλοι μας να κάνουμε οικονομία του χρόνου, γιατί προχώρησε η νύχτα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124690"," Συμφωνώ. 
Έρχονται διατάξεις οι οποίες εκσυγχρονίζουν το νομικό πλαίσιο των δημοσίων συμβάσεων. Και εδώ είναι κάτι με το οποίο δεν μπορεί νομίζω να διαφωνήσει κανείς, γιατί ανταποκρίνεται στην κοινή λογική. 
Αυτό το οποίο δεν ανταποκρίνεται στην κοινή λογική είναι ο περιορισμός στη δημοσιότητα στις τοπικές κοινωνίες. Ο περιορισμός, δηλαδή, στη διαφάνεια. Ο περιορισμός στο να μπορεί να λαμβάνει τη γνώση ο μέσος πολίτης σε σχέση με τις δημόσιες συμβάσεις στην τοπική κοινωνία, δηλαδή οι διατάξεις που αφορούν τη δημοσιότητα στον περιφερειακό Τύπο. 
Δεν είναι ζήτημα το οποίο έχει να κάνει με τη βιωσιμότητα του περιφερειακού Τύπου. Είναι ένα ζήτημα που έχει να κάνει με τη δημοσιότητα των δημοσίων συμβάσεων και το δημόσιο συμφέρον και ως τέτοιο πρέπει να το αντιμετωπίσουμε, διότι τα κεντρικά ηλεκτρονικά μέσα που δίνουν δυνατότητες δημοσιότητας, δεν είναι πάντοτε εύχρηστα και πολλές φορές δεν μπορούν να εξυπηρετήσουν την ανάγκη αυτή που είναι ανάγκη δημοσίου συμφέροντος.
Όσον αφορά τα θέματα με το «πόθεν έσχες», εμείς θέσαμε έξι ζητήματα ως Κοινοβουλευτική Ομάδα του ΠΑΣΟΚ. Και στα έξι αυτά ζητήματα υπήρξε καθαρή τοποθέτηση, υπήρξαν και νομοτεχνικές βελτιώσεις από την πλευρά του Υπουργείου Δικαιοσύνης. Ο αναδρομικός έλεγχος δεν υπάρχει περίπτωση να σταματήσει, δεν υπάρχει περίπτωση να γίνει δεκτή οποιαδήποτε τροποποίηση.
Για να μας ακούσει και ο Έλληνας πολίτης ο οποίος παρακολουθεί αυτή τη στιγμή τη νυχτερινή μας συζήτηση, να συμμετέχει ο Πρόεδρος της Αρχής Καταπολέμησης Νομιμοποίησης Εσόδων από Εγκληματικές Δραστηριότητες.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124691"," Μου επιτρέπετε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124692"," Σας επιτρέπω, κύριε Πρόεδρε.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124693"," Εγώ πρότεινα, αν είναι δυνατόν, να συμμετάσχει και ο Πρόεδρος της Επιτροπής Διαφάνειας. Όσοι περισσότεροι συμμετέχουν, δεν υπάρχει κανένα πρόβλημα. Και όπως πολύ σωστά τοποθετούμαστε ας μας πει κάποιος που διαφωνεί, τι αλλάζει. Ίσα-ίσα γίνεται πιο προσεκτικός και πιο σκληρός ο έλεγχος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124694"," Άλλα λέει η Επιστημονική Επιτροπή της Βουλής.","ΑΛΕΞΙΟΣ ΜΗΤΡΟΠΟΥΛΟΣ",319
"124695"," Κύριε Μητρόπουλε, η Επιστημονική Επιτροπή…","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124696"," Στον κύριο Πρόεδρο μίλησα.","ΑΛΕΞΙΟΣ ΜΗΤΡΟΠΟΥΛΟΣ",319
"124697"," Επειδή διάβασα το συγκεκριμένο απόσπασμα στο οποίο αναφερθήκατε η Επιστημονική Επιτροπή της Βουλής λέει ότι τα καθήκοντα των Αντιπροέδρων της Βουλής μπορούν να ορίζονται από τον Κανονισμό της Βουλής.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124698"," Μόνο.","ΑΛΕΞΙΟΣ ΜΗΤΡΟΠΟΥΛΟΣ",319
"124699"," Μόνο από τον Κανονισμό της Βουλής. 
Υποθέτω ότι όταν ανοίξει η Ολομέλεια, αυτό το ζήτημα που είναι νομικό και θα έλεγα ότι είναι τυπικό θα καλυφθεί με μια τροποποίηση του Κανονισμού της Βουλής.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124700"," Τώρα τι γίνεται, όμως.","ΑΛΕΞΙΟΣ ΜΗΤΡΟΠΟΥΛΟΣ",319
"124701"," Το σημαντικό όμως ποιο είναι; Δεχόμαστε ότι η νέα σύνθεση της επιτροπής έχει εχέγγυα μεγαλύτερης ανεξαρτησίας από την προηγούμενη; Δηλαδή ότι ο ελεγχόμενος δεν θα είναι και ο ελεγκτής; Ότι μπαίνουν μέσα περισσότεροι δικαστικοί, ότι ουσιαστικά ισχυροποιείται το πλαίσιο απέναντι σε κάθε πλευρά; Αυτό είναι το σημαντικό. 
Εγώ συμφωνώ με την πρόταση και του Προέδρου. Θεωρώ βεβαίως ότι πρέπει να προστεθούν και μέλη γιατί η εξαμελής επιτροπή δεν είναι νομοτεχνικά σωστό να υπάρχει, διότι είναι ζυγός ο αριθμός. Επομένως, πρέπει να προστεθούν κι άλλα μέλη, ούτως ώστε να υπάρχει περιττός αριθμός. Νομίζω ότι η αυριανή συζήτηση επί των άρθρων θα δώσει αυτήν τη δυνατότητα.
Τρίτο ζήτημα είναι ο δειγματοληπτικός έλεγχος ο οποίος προβλέπεται από το 2003. Αυτός πρέπει να ενισχυθεί.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124702"," Δεν ισχύει για μας. Εμείς είμαστε όλοι πλήρεις. Να το ξεκαθαρίζουμε. Οι Βουλευτές και οι πρώην Υπουργοί ελεγχόμαστε κάθε χρόνο. Ο δειγματοληπτικός έλεγχος ισχύει για όλους τους άλλους. Συγνώμη που σας διακόπτω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124703"," Σωστά. 
Λέω, λοιπόν, ότι για όλους τους άλλους που έχουν υποχρέωση κατάθεσης αλλά δεν υπάρχει υποχρέωση ελέγχου από την επιτροπή υπάρχει ο δειγματοληπτικός έλεγχος, ο οποίος πρέπει να κατοχυρώνεται και πρέπει να είναι σαφής ότι πραγματοποιείται κάθε χρόνο και να δημοσιοποιούνται τα αποτελέσματά του, όπως δημοσιοποιούνται για όλους όσοι έχουμε υποχρέωση να επιβαλλόμαστε στο συγκεκριμένο έλεγχο. 
Τέταρτο θέμα που έχουμε βάλει είναι ότι δεν υπάρχουν καταργούμενες ή τροποποιούμενες διατάξεις, οι οποίες υποκρύπτουν μείωση της προστασίας του δημοσίου συμφέροντος. Είναι σαφής. Νομίζω έγινε παρέμβαση και από τον Υπουργό. 
Πέμπτο ζήτημα είναι η δυνατότητα που δίνεται με το νομικό πλαίσιο να ελέγχονται όλοι οι τραπεζικοί λογαριασμοί των υποχρέων υποβολής δήλωσης «πόθεν έσχες». Δηλαδή, η επιτροπή αυτή να ανοίγει όλους τους λογαριασμούς προκειμένου να υπάρχει πλήρης έλεγχος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είχα πολλές διακοπές γι’ αυτό νομίζω, κύριε Πρόεδρε, ότι δεν έχω υπερβεί κατά πολύ τον χρόνο. 
Έκτο και τελευταίο σημείο, το οποίο είναι θετικό, είναι η διεύρυνση του αριθμού υποχρέων, το οποίο θεωρούμε ότι είναι πάρα πολύ σημαντικό αν συνδυαστεί με το δειγματοληπτικό έλεγχο. 
Το ασφαλιστικό –ορθώς ειπώθηκε από τον κύριο Υπουργό- είναι ζήτημα διαγενεακής αλληλεγγύης. Εδώ έχουμε και το εξής. Κλείνω με αυτό, κύριε Πρόεδρε και περιμένουμε αύριο να δούμε τις νομοτεχνικές βελτιώσεις. Υπάρχουν ασφαλιστικά ταμεία όπως είναι το ταμείο των ενστόλων που έχουν βιωσιμότητα για πενήντα χρόνια με αναλογιστική μελέτη. Θέλουμε να δούμε εδώ με ποιο τρόπο θα τηρηθεί και το δίκαιο, η δικαιοσύνη, όπως πρέπει να υπάρχει σε όλα τα μέτρα όταν έχουμε να κάνουμε με μεταρρύθμιση στον ασφαλιστικό τομέα. 
Ταυτόχρονα, θέλουμε να δούμε πώς θα μπορέσουμε να συγκεκριμενοποιήσουμε αυτό το οποίο είναι μέχρι τώρα πάρα πολύ γενικό και τυγχάνει κριτικής απ’ όλες τις πλευρές που δεν είναι άλλο από τη ρήτρα αξιομάχου. 
Ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"124704"," Εμείς ευχαριστούμε. 
Απευθύνομαι στο συνάδελφο, Αλέξη Μητρόπουλο. Ξέρω ότι τον κοιτάζω και με κοιτάζει στα μάτια.
Ενάμισι χρόνο έχω την τιμή και την τύχη να προεδρεύω σ’ αυτήν την επιτροπή. Νομίζω ότι το μόνο που χρειάζομαι είναι η βοήθειά σας. Και όταν την έχω, ξέρετε και καταλαβαίνετε ότι όλα γίνονται όπως πρέπει. 
Τίποτα δεν αλλάζει. Τίποτα. Γίνεται πιο σκληρός, πιο ισχυρός και έτσι πρέπει. Πολύ σωστά το έθεσε ο αγαπητός συνάδελφος κ. Τριαντάφυλλος ότι πια δεν θα είμαστε μόνο εμείς αυτοί που θα ελέγχονται. Από αυτή την επιτροπή πια θα ελέγχονται όλοι.
Δεν είναι μόνο οι πολιτικοί, οι οποίοι ορθώς ελέγχονται. Όσοι πρέπει να ελέγχονται, θα ελέγχονται.
Τον λόγο έχει ο Κοινοβουλευτικός Εκπρόσωπος της Χρυσής Αυγής, ο κ. Δημήτριος Κουκούτσης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124705"," Γι’ αυτό κι εμένα καίτοι με ελέγξατε και με βρήκατε καλά, να με ξαναελέγξετε.","ΑΛΕΞΙΟΣ ΜΗΤΡΟΠΟΥΛΟΣ",319
"124706"," Αφού δεν έχετε να φοβηθείτε τίποτα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124707"," Έτσι. Γιατί ξέρετε ότι ελέγχθηκα.","ΑΛΕΞΙΟΣ ΜΗΤΡΟΠΟΥΛΟΣ",319
"124708"," Τώρα εσείς καταλαβαίνετε για τι μιλάω, για το άδικο κάποιων όταν τοποθετούνται εδώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124709"," Έχετε δίκιο.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ",243
"124710"," Ευτυχώς πάλι το ξεκαθάρισε ο κ. Τριαντάφυλλος. Μα είναι δυνατόν να λέει ότι σταματάει ο αναδρομικός έλεγχος; Ποτέ!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124711"," Ποτέ, σωστό!","ΑΛΕΞΙΟΣ ΜΗΤΡΟΠΟΥΛΟΣ",319
"124712"," Απλώς θα πιάσει κι άλλους εκτός από τους πολιτικούς. Γιατί, δυστυχώς, όταν λέμε «πολιτικοί», εννοούμε μόνο τους Βουλευτές. Δεν είναι μόνο οι Βουλευτές πολιτικοί, πολλοί είναι οι πολιτικοί που πρέπει να ελέγχονται.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124713"," Όσοι ενέχονται στην πολιτική.","ΠΑΥΛΟΣ ΧΑΪΚΑΛΗΣ",533
"124714"," Σωστά, κύριε Χαϊκάλη.
Συγγνώμη, κύριε Κουκούτση, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124715"," Ευχαριστώ, κύριε Πρόεδρε.
Ο κ. Σκρέκας, ο εισηγητής της Νέας Δημοκρατίας, μίλησε για δημαγωγία εξ αριστερών κι εκ μέρους της ακροδεξιάς. Προφανώς εμάς εννοούσε ως ακροδεξιά. Ήπιος ο χαρακτηρισμός του σε σχέση με άλλους που έχουμε ακούσει σε αυτήν εδώ την Αίθουσα, γιατί δεν έχουμε και το δικαίωμα του αυτοπροσδιορισμού, βλέπετε. 
Θα ήθελα, λοιπόν, κι εγώ να συνεισφέρω λίγο στην «Αργεντινιάδα» που εξελίχτηκε τις τελευταίες μέρες στο ελληνικό Κοινοβούλιο. Ενώ εδώ πάμε καλά, έρχονται τα παγκόσμια παραδείγματα τα οποία εκθέτουν τις θέσεις της Αντιπολίτευσης. Δηλαδή, τα εκατομμύρια των Αργεντίνων που είδα εγώ στην τηλεόραση να πανηγυρίζουν είναι τρελοί ή ψυχοπαθείς. Πιθανότατα. «Παίζει» και αυτό.
Από την άλλη, λέει ο κ. Σκρέκας ότι «εμείς έχουμε πετύχει». Καλό θα είναι να κάνουν μια βόλτα οι Βουλευτές της Συμπολίτευσης στις επαρχίες εκεί που εκλέγονται και θα διαπιστώσουν πιθανότατα –απ’ ό,τι είδαμε τις τελευταίες μέρες στην Ηλεία- την ετοιμότητα του ΕΚΑΒ σε αυτές τις περιπτώσεις. 
Ο κ. Καραγκούνης απεδέχθη ότι –και χρησιμοποίησε μάλιστα πολύ εύστοχα τη λέξη- «ξεπουλιούνται» τα ακίνητα –αυτό είπατε- έως κι εβδομήντα χιλιάδες. Αυτό που συμβαίνει σήμερα και ξεπουλιούνται.","ΔΗΜΗΤΡΙΟΣ ΚΟΥΚΟΥΤΣΗΣ",246
"124716"," Άλλο είπα.","ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",188
"124717"," Θα το δούμε στα Πρακτικά.
Όσο για το νέο πρόσωπο του ΠΑΣΟΚ, θα μας φέρει όλους κοντά του. Είμαστε βαθύτατα συγκινημένοι για την αλλαγή αυτή. Το ΠΑΣΟΚ πλέον αγαπά αυτόν το λαό, αγαπά αυτόν τον τόπο και μας συγκινεί αφάνταστα.
Συνολικά, λοιπόν, το πολυνομοσχέδιο αυτό φέρνει μειώσεις σε επικουρικές συντάξεις, σε εφάπαξ και σε μερίσματα. Υπό την απειλή του συντελεστή βιωσιμότητας θα βρεθούν επικουρικά ταμεία, το ΤΕΑΠΑΣΑ, το Ταμείο Επικουρικής Ασφάλισης Προσωπικού Ιδρυμάτων Εμπορικού Ναυτικού, τα οποία όπως προβλέπει το πολυνομοσχέδιο εντάσσονται στο Ενιαίο Ταμείο Επικουρικής Ασφάλισης. 
Για να μη λέμε πολλά πράγματα, αυτό σημαίνει ότι οι επικουρικές συντάξεις των ενστόλων, που κυμαίνονται από 70-135 ευρώ, κινδυνεύουν εξίσου από τις οριζόντιες περικοπές που αποφασίζει ενδεχομένως και κάθε τρίμηνο το ΕΤΕΑ. Αν οι περικοπές συνεχιστούν κάθε τρίμηνο, είναι σίγουρο ότι οι επικουρικές θα αφανιστούν και τα ψίχουλα που θα απομείνουν θα προσαρτηθούν στις κύριες συντάξεις. Συνολικά, η μαύρη τρύπα που θα δημιουργηθεί στα ταμεία από την κατάργηση των πόρων φτάνει τα 1,9 δισεκατομμύρια ευρώ ετησίως, ενώ επιπλέον συρρίκνωση των εσόδων κατά 900 εκατομμύρια ευρώ αναμένεται να προκαλέσει η μείωση των ασφαλιστικών εισφορών κατά 3,9%. 
Είναι προφανές ότι τα ψαλιδισμένα έσοδα θα επηρεάσουν δραματικά το αποτέλεσμα των αναλογιστικών μελετών για τη βιωσιμότητα του ασφαλιστικού. Τα δε μικρότερα ταμεία που χάνουν τα περισσότερα, θα οδηγηθούν σε δραματική περικοπή των επικουρικών συντάξεων με δεδομένη και την εφαρμογή της ρήτρας του μηδενικού ελλείμματος. 
Όμως, το παράδοξο και το οξύμωρο είναι ότι αυτήν εδώ ακριβώς την περίοδο η συγκυβέρνηση πράττει αβάντες κυβερνητικές προς την ιδιωτική ασφάλιση, σε μεγάλο βαθμό του πολυεθνικού γαλλογερμανικού trust, της πολυεθνικής γαλλογερμανικής ασφαλιστικής αγοράς, σε μία περίοδο που είπαμε ότι τα δημόσια ασφαλιστικά ταμεία δοκιμάζονται και υπάρχει διαρκές ψαλίδισμα των επικουρικών συντάξεων.
Σύμφωνα, λοιπόν, με πληροφορίες που διαχέονται στον Τύπο τους επόμενους μήνες, αν προλάβουν, εξετάζεται η περίπτωση ενός σχεδίου παροχής σημαντικών φοροελαφρύνσεων ώστε οι πολίτες να έχουν επιπλέον κίνητρα για να υπογράφουν συμβόλαια ζωής που θα τους αποδίδουν συντάξεις σε μέλλοντα χρόνο, για ιδιωτικά μιλάμε πάντα.
Ουσιαστικά, οι ιδιωτικές επιχειρήσεις έχουν ζητήσει από τον Υπουργό να μεριμνήσει, ώστε οι χιλιάδες υποεξυπηρετούμενοι ασφαλισμένοι να έχουν κίνητρα για να στραφούν προς αυτές, σε μία περίοδο, όμως, που το Υπουργείο Εργασίας οφείλει να δώσει τη μάχη της εξυγίανσης –έτσι λέει- των δημόσιων ταμείων και όχι να κάνει πάσες σε ιδιωτικά συμφέροντα.
Πάντως, η επιλογή του Υπουργείου Εργασίας υπέρ των ιδιωτικών ασφαλιστικών εταιρειών φαίνεται ξεκάθαρη και αδιαπραγμάτευτη. Και όλα αυτά που συμβαίνουν; Συμβαίνουν σε μία χώρα, στην οποία δυόμισι εκατομμύρια πολίτες έχασαν τη δουλειά τους και 40% των επιχειρήσεων έχουν χρεοκοπήσει. 
Άραγε –και απευθύνομαι στους Έλληνες που κάπου μας ακούν αυτήν τη στιγμή- όταν βάζετε το κλειδί κάθε πρωί στην πόρτα του μαγαζιού σας, τι σκέπτεστε, τι λέτε, τι αισθάνεστε; 
Έχουμε 50% μείωση των συντάξεων, 20% μείωση του ΑΕΠ, 40% μείωση στα έσοδα των νοικοκυριών, 250% αύξηση της ανεργίας. Ως πότε πλέον θα είναι αρκετός ένας καφές με ένα πακέτο τσιγάρα από το τάλιρο που θα δώσει ο πατέρας το πρωί από τη σύνταξή του; Έχουμε 300% αύξηση της κατάθλιψης, 90% μείωση των οικοδομών, 98% αύξηση της φτώχιας, τρεις άνθρωποι να αυτοκτονούν κάθε μέρα κ.λπ.. 
Το δε κεφαλαιακό απόθεμα της χώρας και το τεχνολογικό της υπόβαθρο έχουν φτάσει σε εκείνο το χαμηλό επίπεδο που η ελληνική οικονομία είχε αμέσως μετά τον Εμφύλιο Πόλεμο. Τολμάς να μιλήσεις για συνθήκες δουλειάς; Τολμάς να μιλήσεις στον εργοδότη σου; Πας φυλακή για 200 ευρώ, ενώ άλλοι πίνουν στην υγεία σου σαμπάνιες, κορόιδο, στη Μύκονο! Αρχικλέφτες!
Γιατί σταμάτησες να στέλνεις τα παιδιά στο φροντιστήριο; Μήπως διαπίστωσες ότι το ελληνικό δημόσιο σχολείο έλυσε όλα του τα προβλήματα; Έχεις γιατρό και νοσοκομείο; Γιατί αφήνεις τις τράπεζες να σε εξευτελίζουν τηλεφωνικώς καθημερινά; Γιατί αποφεύγεις να γυρίσεις σπίτι σου μετά τις 9 το βράδυ; Γιατί δεν αφήνεις να παίζουν τα παιδιά σου στο δρόμο, όπως έπαιζες εσύ; Γιατί παίρνεις 500 ευρώ δουλεύοντας δωδεκάωρο και δεν αντιδράς; 
Καλύτερα, λοιπόν –κρίνουμε εμείς- να σε χαστουκίζει η δική μας αλήθεια, παρά να σε χαϊδεύει το δικό τους ψέμα. Αυτή είναι η πικρή αλήθεια για τον ελληνικό λαό και αυτή είναι η πραγματική βία που του ασκείται. Γιατί είναι βία να είσαι σαράντα χρονών και να καταντήσεις να ζεις με τη σύνταξη των γονιών σου. Είναι βία να σε κλέβουν και η αστυνομία να σου λέει «καλά που δεν σε σκότωσαν». Είναι βία να θέλεις να διαμαρτυρηθείς και να μην σε αφήνουν τα κομματόσκυλα και οι παρακρατικοί. Είναι βία οι επαγγελματίες επαναστάτες. Είναι βία η επιλεκτική πάταξη της φοροδιαφυγής και της εγκληματικότητας. Είναι βία το εμπόριο ναρκωτικών στις γειτονιές, η αισχροκέρδεια, το πλιάτσικο της δημόσιας περιουσίας και τα μονοπώλια. Είναι βία η σιωπή της Ιεράς Συνόδου. Είναι βία ο ρατσισμός κατά των Ελλήνων και η συγκάλυψη όλων αυτών από τα μέσα μαζικής ενημέρωσης.
Αυτή τη στιγμή βιώνουμε μια από τις χειρότερες στιγμές στην ιστορία του λαού μας, μια από τις χειρότερες σελίδες της ιστορίας μας ως Έλληνες. Μπορεί η Αριστερά να θέλει να χαϊδέψει κάποια αυτιά δοκιμαζόμενου Έλληνα, λέγοντάς του τα γνωστά περί παντοδύναμου λαού, ότι δεν σηκώνει μύγα στο σπαθί του ο λαός ο δυνατός και τα τοιαύτα. 
Όμως, εμείς, οι Έλληνες εθνικιστές, έχουμε υποχρέωση να πούμε την αλήθεια. Δεν πρέπει να κρύψουμε τίποτα, γιατί απλά εμείς δεν ικετεύουμε για ψήφους. Εμείς πλάθουμε συνειδήσεις. 
Έλληνα, σήμερα ζεις μέσα στον φόβο, έκλεισες τη θλίψη στην καρδιά σου και δεν πολεμάς για την λευτεριά σου, γιατί πλέον είσαι ραγιάς. Είναι ραγιάς εκείνος που είναι σκλάβος τού φόβου του. Ο ραγιάς είναι μισός άνθρωπος. Τη ραγιαδοσύνη που σου φορέσαν στο κεφάλι είτε σαν φέσι είτε ως κιπά την ονόμασαν –ακούστε πώς, το έχουμε συναντήσει πολλές φορές σε αυτήν εδώ την Αίθουσα- «αναγκαία φρονιμάδα». Τον ραγιά τον κυνηγάς και κρύβεται, τον δέρνεις και σκύβει, τον σκοτώνεις και σωπαίνει. Με ποιο δικαίωμα οι δολοφόνοι της εθνικής σου συνείδησης κρίνουν το πώς σκέπτεσαι;
Με ποιο δικαίωμα σου απαγορεύουν την ύπαρξη; Με ποιο δικαίωμα σου λένε ψέματα και σε εκβιάζουν, σε υποχρεώνουν να συνεργαστείς; Με ποιο δικαίωμα έκαναν την ψήφο σου συνεργό στο έγκλημα της συγκυβέρνησης; Με ποιο δικαίωμα πλαστογραφούν την ιστορία σου; Με ποιο δικαίωμα οι άεργοι έγιναν εργατοπατέρες; Με ποιο δικαίωμα χάρισαν την εθνική μας κυριαρχία; Με ποιο δικαίωμα δικαιώνουν τους παράνομους, εξαθλιώνουν τους άνεργους, βαφτίζουν «επανάσταση» την τρομοκρατία, διαλύουν τις Ένοπλες Δυνάμεις, απαλείφουν εξακόσιες χιλιάδες Έλληνες, κλείνοντας στη φυλακή τον Αρχηγό και ηγέτη του κόμματός τους; 
Με ποιο δικαίωμα; Με το ίδιο δικαίωμα που νομοθέτησαν και νομοθετούν υπέρ της ασυδοσίας και της ασυλίας τους. Με αυτό το δικαίωμα, που τους έδωσες εσύ, Έλληνα, με την ψήφο σου και που ήρθε η ώρα να το πάρεις πίσω. Πολλές φορές λέμε ότι κάποτε αυτό το κάναμε έτσι ή αλλιώς, ότι κάποτε πράτταμε αυτό ή ζούσαμε εκείνο ή ζούσαμε σε γειτονιές, κυκλοφορούσαμε μέχρι αργά. Κάποτε ήμασταν παιδιά. Κάποτε, κάποτε, κάποτε. Αυτό το «κάποτε» ήταν και είναι η ζωή μας. Αυτό σου ζητάμε εμείς και σήμερα: να θυμηθείς πώς ήταν, όταν ζούσες. 
Οι Έλληνες εθνικιστές απευθυνόμαστε στους καταληψίες ηγέτες, στους ακτιβιστές κληρονόμους τους και τους γόνους επαναστατών και τους φιλάνθρωπους τραπεζίτες, εμείς, απευθυνόμενοι στα διανοούμενα, μηρυκαστικά ανθρωπιστικών θεωρημάτων με τακτοποιημένες τις ζωές τους. Ξέρετε για ποιους; 
Σας μιλώ για εκείνους τους επαναστάτες που στρογγυλοκάθονται στα μοδάτα εστιατόρια, ντυμένοι με ακριβά ρούχα από θωρακισμένες βιτρίνες και που κρίνουν –ποιοι;- αυτοί εμάς, μέσα από φερέφωνα υψηλής ευκρίνειας. Σας μιλώ για τους αυτόκλητους ιδιοκτήτες της δημοκρατίας που προστατεύουν το σύστημα των άνευ ενσήμων Πρωθυπουργών, το σύστημα των επαγγελματιών συνδικαλιστών που προστατεύουν το σύστημα των παγκόσμιων τοκογλύφων, των ματαιόδοξων Υπουργών και το σύστημα των ξένων εθνικισμών, πλην του ελληνικού εθνικισμού. Σας μιλώ γι’ αυτούς που προστατεύουν το σύστημα χειραγώγησης, τον «παπαγάλο» της κοινής γνώμης, τους χασάπηδες των εργασιακών δικαιωμάτων, αυτούς που προστατεύουν τους ηθικούς αυτουργούς χιλιάδων αυτοκτονιών και τη μαφία του παραεμπορίου. 
Αυτοί είναι οι «νταβάδες» της δημοκρατίας, με τις τράπεζες, τους εγκληματίες, τους ποινικούς, τους δήθεν τρομοκράτες, τα μίσθια όργανά τους. Όλοι αυτοί έχουν φτιάξει ένα τείχος απέναντι σε όλους τους Έλληνες, εξυφαίνοντας το σβήσιμό μας από τον παγκόσμιο χάρτη. 
Οι Έλληνες εθνικιστές, ο Λαϊκός Σύνδεσμος Χρυσή Αυγή είναι το ρήγμα, έστω και μικρό κρίνουμε εμείς ή μεγάλο στο σύστημά τους. Διότι εμείς προστατεύομε την ιστορία και τον πολιτισμό μας. Εμείς προστατεύουμε τον λαό και την πατρίδα και δεν θα ησυχάσουμε ποτέ μέχρι να την πάρουμε πίσω και την αξιοπρέπεια του ελληνικού λαού. Μέχρι τότε θα μας βρίσκουν όλοι αυτοί μπροστά τους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Όπως χαρακτηριστικά είχε πει ο Αρχηγός μας, Νικόλαος Μιχαλολιάκος: «Εμείς, ως Χρυσή Αυγή, Έλληνα, σου δίνουμε μία ευκαιρία και από άβουλη μάζα να γίνεις ο τιμωρός λαός. Αν θέλεις, τιμάς αυτήν την ευκαιρία. Εμείς πάντως, θα συνεχίσουμε μέχρι το τέλος του κόσμου. Διότι η τιμή και το καθήκον ούτε σε ψήφους μετριούνται ούτε σε ποσοστά. 
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"124718"," Παρακαλώ να πάρει τον λόγο ο Κοινοβουλευτικός Εκπρόσωπος της Δημοκρατικής Αριστεράς, ο συνάδελφος Αχαιός κ. Νικόλαος Τσούκαλης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124719"," Ευχαριστώ, κύριε Πρόεδρε.
Κυρίες και κύριοι συνάδελφοι, σήμερα είχαμε μία ενδιαφέρουσα συζήτηση και βεβαίως αφορμή γι’ αυτήν την ενδιαφέρουσα συζήτηση μάς έδωσε και η τοποθέτηση του κ. Χαρδούβελη, του νέου Υπουργού Οικονομικών. 
Την παρακολούθησα με μεγάλη προσοχή, κύριε Υπουργέ και μπορώ να πω ότι κάνατε μία φιλότιμη προσπάθεια, προκειμένου να σκιαγραφήσετε τη δική σας αντίληψη για το μέλλον αυτής της χώρας. Όμως, όσο καλή διάθεση και να έχουμε να αξιολογήσουμε την τοποθέτηση, οι συνθήκες της χώρας είναι τόσο τραγικές που δεν μας επιτρέπει παρά να είμαστε αυστηροί. 
Κάνατε μία ευφυή, μπορώ να σας πω, ανάλυση. Προσπαθήσατε από το ειδικό, που είναι το νομοσχέδιο, να φτάσετε στο γενικό, αλλά και από το γενικό να επιστρέψετε στο ειδικό, χαρακτηρίζοντας το συγκεκριμένο νομοσχέδιο «προοδευτικό».
Κάνατε, όμως, ένα άλμα. Δεν είστε ένας νέος Υπουργός, σε μια νέα Κυβέρνηση, που χαράζει νέα πολιτική. Είστε Υπουργός σε μία Κυβέρνηση και σε μία χώρα που έχει διανύσει ήδη τέσσερα χρόνια σκληρής σύγκλισης, δημοσιονομικής συρρίκνωσης και ξεκινάει τον πέμπτο χρόνο. 
Πρώτα απ’ όλα θα πρέπει, ως γνώστης του αντικειμένου, να παραδεχθείτε ότι είναι πρωτοφανές στην ιστορία των κρίσεων να διανύουμε πέμπτο χρόνο με ίδιες συνθήκες. Γράφουμε ιστορία επ’ αυτού. Αυτό, λοιπόν, θα έπρεπε να είναι το πρώτο σας στοιχείο, προκειμένου να ξεκινήσει μια συζήτηση επί πραγματικών βάσεων, που να τη χαρακτηρίζει η ειλικρίνεια, προκειμένου να δώσουμε το σωστό στίγμα σε όλους αυτούς που μας παρακολουθούν. 
Γιατί αυτήν τη στιγμή η ελληνική κοινωνία στην κυριολεξία βρίσκεται στο έσχατο σημείο. Όπως είπε κάποιος «οι Έλληνες αυτήν τη στιγμή στην κυριολεξία βελάζουν». Χρειάζεται συγκεκριμένη αφήγηση, μια νέα αφήγηση, η οποία θα είναι μεν οραματική, από τη μια πλευρά, και θα προσδιορίζει την Ελλάδα της επόμενης δεκαετίας, όμως, κύριε Υπουργέ, θα μου επιτρέψετε να σας πω ότι θα πρέπει να είναι και πάρα πολύ πρακτική, με την έννοια ότι θα πρέπει να προσδιορίζει σταθμούς μεσοβραχυπρόθεσμους. 
Ο Κοινοβουλευτικός Εκπρόσωπος, ο αγαπητός κ. Καραγκούνης, εκφράζοντας την κυβερνητική πολιτική είπε ότι το 2016 τελειώνει το μνημόνιο και θα φτάσουμε στο σημείο να τελειώσουμε και με την τρόικα. Όμως, κύριε Καραγκούνη, μέχρι το 2016 το ερώτημα έξω στην κοινωνία είναι «ποιος ζει ποιος πεθαίνει». Και αν μέχρι το 2016 δεν προσδιορίσεις σταθμούς, συγκεκριμένους, υλοποιήσιμους, που να δίνουν κουράγιο και να ανεβάζουν τη ψυχολογία, είμαστε τελειωμένοι. 
Και ποια είναι η διαφορά, κύριε Υπουργέ, ενός οικονομολόγου κι ενός πολιτικού; Η διαφορά –για να φτάσουμε και στο κρίσιμο σημείο- είναι ότι ο πολιτικός δεν αρκεί να βάζει απλώς στόχους οικονομικούς, τους οποίους καλείται να υλοποιήσει. Πρέπει να προσδιορίζει με συγκεκριμένο τρόπο πώς θα υλοποιηθούν οι στόχοι. Γιατί τους στόχους δεν τους υλοποιεί κάποιο αόρατο χέρι ή κάποια μηχανή, η οποία λειτουργεί στο κενό. Δεν είναι σε συνθήκες εργαστηρίου. Τις υλοποιεί μια συγκεκριμένη κοινωνία και κάποιοι συγκεκριμένοι άνθρωποι.
Και το ερώτημα είναι απλό, επειδή το θέσατε γενικά: Γνωρίζουμε αυτήν τη στιγμή, έχουμε υπ’ όψιν μας πού θέλουμε να βαδίσει η Ελλάδα; Έχουμε στόχους; Εκτός από τους δημοσιονομικούς, έχουμε στόχους;
Μιλήσατε πολύ σωστά για το μεγάλο έλλειμμα που έχει αυτή η χώρα, το εθνικό σχέδιο ανασυγκρότησης, το οποίο θα έπρεπε να είναι πραγματικά εθνικό. Δεν σας άκουσα, όμως, να πείτε ότι επί τέσσερα χρόνια αυτό το μεγάλο έλλειμμα είναι ευθύνη αυτών που κυβέρνησαν τη χώρα και ότι αυτό έπρεπε να το έχουμε πρώτα απ’ όλα. Γιατί ο προκάτοχός σας ξέρετε τι έλεγε; Έλεγε ότι δεν είναι τόσο απαραίτητο αυτό το σχέδιο. Έχουμε ένα σχέδιο το οποίο είναι το μνημόνιο. Να τελειώσουμε με το μνημόνιο και μετά θα φτιάξουμε το σχέδιό μας.
Ενώ υπήρχε η άλλη αντίληψη που λέει ότι θέλουμε να έχουμε το δικό μας σχέδιο, το οποίο εμείς θα το αποφασίσουμε και το οποίο θέλουμε να αντικαταστήσει το μνημόνιο. Αυτό δεν τολμούσε να το πει. Φαντάζομαι εσείς να τολμήσετε να το πείτε, ότι πρέπει να έχουμε αυτό το σχέδιο. 
Κι όμως, ενώ αυτό το σχέδιο το περιμένουμε από το Γενάρη του 2013, όταν είχε κατατεθεί στα δύο think tank που διαθέτει η χώρα, και με επανειλημμένες ερωτήσεις ζητούσαμε να έρθει και στη Βουλή, να γνωστοποιηθεί και στα κόμματα και να αρχίσει ο κοινωνικός διάλογος, ο οποίος ήταν απαραίτητος προκειμένου να καταστεί εθνικό, τι έχουμε, κύριε Υπουργέ;
Έχουμε την παρουσίαση του σχεδίου αυτού στον ΟΟΣΑ και στα αρμόδια ευρωπαϊκά όργανα και έχουμε και μια προεκλογική παρουσίαση εκ μέρους του κυρίου Υπουργού, αν θυμάμαι καλά στο Μουσείο Μπενάκη. Και έρχεται μετά το μεσοπρόθεσμο πενταετούς διάρκειας με τον ν. 4263/2014, όπου θέτει και τους στόχους μέχρι το 2018. Γνωρίζετε τους στόχους.
Μια ερώτηση, απορία, λοιπόν, την οποία καλείστε να απαντήσετε. Είναι βιώσιμο αυτό το σχέδιο με τα πρωτογενή πλεονάσματα που προβλέπει, με τους στόχους που έχει θέσει ότι μέσα σε πέντε χρόνια η ανεργία θα έχει μειωθεί κατά 10%; Αυτά είναι που αφορούν τους πολίτες. 
Αυτό, λοιπόν, το σχέδιο δεν είναι εθνικό. Γιατί, δεν το ξέρει κανένα κόμμα, δεν το ξέρει κανένας κοινωνικός εταίρος, δεν το γνωρίζει κανένας Έλληνας, δεν έχει γίνει διαβούλευση και είναι επτασφράγιστο μυστικό. Το ξέρετε ότι πολλές Κοινοβουλευτικές Ομάδες και πολλοί Βουλευτές έχουμε ζητήσει με κατάθεση εγγράφων να κατατεθεί στη Βουλή και δεν το έχουμε; Πώς, λοιπόν, θα κινηθεί αυτός ο τόπος;
Ξεκινήσατε από μια αναφορά διεθνών συνθηκών. Για να δούμε ποιες είναι οι διεθνείς συνθήκες όσον αφορά τη χώρα. Έχουμε πρώτ’ απ’ όλα μια πανηγυρική ομολογία του Διεθνούς Νομισματικού Ταμείου ότι το πρόγραμμα της χώρας έχει αποτύχει. Η τελευταία έκθεση του Διεθνούς Νομισματικού Ταμείου προ μηνός ουσιαστικά αποδόμησε το πρόγραμμα που εφαρμόζεται στη χώρα.
Δεν περιορίστηκε στην αναφορά ότι απέτυχαν οι συντελεστές, οι πολλαπλασιαστές. Ουσιαστικά λέει το πάρα πολύ απλό ότι η βίαιη προσαρμογή που έγινε στη χώρα της εσωτερικής υποτίμησης προκάλεσε συρρίκνωση της εγχώριας ζήτησης, κατάρρευση των μεταρρυθμίσεων, ανεργία και βεβαίως κατάρρευση των επενδύσεων, που σημαίνει ότι το Πρόγραμμα χρειάζεται αναθεώρηση. Είναι η τρίτη τουλάχιστον πανηγυρική αναγνώριση του Διεθνούς Νομισματικού Ταμείου ότι έχει αποτύχει το πρόγραμμα.
Υπάρχει πιο απλή κίνηση εκ μέρους μιας πολιτικής ηγεσίας από το να διαπραγματευτεί πάνω σε αυτήν τη σαφή ομολογία του Διεθνούς Νομισματικού Ταμείου; Αυτή είναι η πρώτη αναφορά.
Δεύτερη αναφορά. Σήμερα, το γερμανικό κανάλι «RTL» είχε ένα πολύ ενδιαφέρον ρεπορτάζ, που ουσιαστικά μιλάει για τον μύθο, για τα παραμύθια που έχουν προκύψει στη χώρα τα τελευταία χρόνια και αναφέρει ότι η τρόικα είναι απλά ένα εργαλείο για την πλήρη φιλελευθεροποίηση της οικονομίας. Δεν υπάρχει χώρος για συναίσθημα, δεν υπάρχει χώρος για τους ανθρώπους.
Ας μιλήσουμε, λοιπόν, λίγο για τους ανθρώπους σε αυτήν εδώ τη χώρα. Ας μιλήσουμε γι’ αυτά που υφίστανται καθημερινά, αυτά που υφίστανται από τις αστοχίες, την ανεπάρκεια του ελληνικού συστήματος.
Είπατε –επανέρχομαι στην αρχική μου αναφορά- ότι το νομοσχέδιο είναι προοδευτικό, εκσυγχρονιστικό. Ερώτηση πρώτη: Είναι εκσυγχρονιστικό το ότι τέσσερα χρόνια μετά την κρίση υπάρχει πρόβλεψη για πρόσληψη τετρακοσίων εξειδικευμένων ελεγκτών, «ταλιμπάν», προκειμένου να χτυπήσουν τη φοροδιαφυγή, ενώ -προσέξτε, εσείς τα υφίσταστε τώρα, είστε ο Υπουργός- θα έπρεπε να είναι η πρώτη κίνηση; Είναι προοδευτικό;
Είναι προοδευτικό το ότι ένα πλαίσιο για τις δημόσιες συμβάσεις διακοσίων άρθρων, το οποίο έχει γίνει αντικείμενο επεξεργασίας από τον Γενάρη, το οποίο έπρεπε να έρθει στην Ολομέλεια, να γίνει ολοκληρωμένη συζήτηση, έρχεται με αυτή τη διαδικασία σε αυτό το νομοσχέδιο;
Είναι εκσυγχρονισμός το ότι το πλαίσιο για το «πόθεν έσχες», –να το διευρύνω- το πλαίσιο για τη διαφάνεια στο πολιτικό χρήμα έχει τεθεί ως προαπαιτούμενο στη χώρα; Και δεν είναι ντροπή ότι έχει τεθεί ως προαπαιτούμενο και δεν το έχουμε κάνει μόνοι μας; Μην αναφέρω μια σειρά άλλων γεγονότων, γιατί πραγματικά θα καταλάβετε ότι σε αυτήν εδώ τη χώρα δεν μπορούμε να μιλάμε με όρους κανονικής χώρας.
Είπατε στη συνέντευξή σας στην εφημερίδα «ΚΑΘΗΜΕΡΙΝΗ» ότι το μέλλον της χώρας είναι η εξωστρέφεια και οι επενδύσεις. Και είπατε, επίσης, ότι πρέπει να ξεχάσουμε αυτό που ξέραμε, δηλαδή, την παραγωγή προϊόντων για εγχώρια κατανάλωση και ότι πρέπει να γίνουμε εξωστρεφείς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό το οποίο λέτε είναι πάρα πολύ σωστό για κανονικές χώρες. Όμως, έλα τώρα που έχει ανατραπεί το εμπορικό ισοζύγιο και ξαφνικά μας προέκυψε ο εφιάλτης πλέον του ελλείμματος τον Μάιο και τον Ιούνιο, επειδή, λέει, η εσωτερική παραγωγή δεν μπόρεσε να υποκαταστήσει τις εισαγωγές. Με αποτέλεσμα τώρα επανερχόμαστε στις εισαγωγές, για να έχουμε τα γνωστά προϊόντα από τις άλλες χώρες μέχρι και γεωργικά προϊόντα. Δεν είναι κανονική χώρα η Ελλάδα, για να λέτε ότι εφαρμόζω το ένα και το άλλο.
Είχα κάνει μια ερώτηση στον προκάτοχό σας. Μεγάλες μεταρρυθμίσεις είχαν εξαγγελθεί και είχαν γίνει με νόμο για την απελευθέρωση των επαγγελμάτων εδώ και τόσα χρόνια. Υπήρχε πρόβλεψη ότι θα ανατεθεί ή στο ΙΟΒΕ ή στο ΚΕΠΕ να γίνει αξιολόγηση της εφαρμογής αυτών των μέτρων προκειμένου να δούμε την ανταπόκρισή του στην παραγωγικότητα και στην ανταγωνιστικότητα της χώρας. Δεν την έχουμε αυτήν τη μελέτη. Γνωρίζουμε, όμως, από εκθέσεις και του Διεθνούς Νομισματικού Ταμείου, αλλά και της Ευρωπαϊκής Ένωσης και της Ευρωπαϊκής Κεντρικής Τράπεζας ότι ελάχιστα συνεισέφεραν.
Για ποιο λόγον, κύριε Υπουργέ; Γιατί σε μια μη κανονική χώρα, που βιώνει αυτές τις συνθήκες της κρίσης κανόνας είναι –και θα έπρεπε να το γνωρίζετε και το έχω επαναλάβει πολλές φορές απ’ αυτό εδώ το Βήμα- ότι οι μεταρρυθμίσεις, δυστυχώς, αλλάζουν πορεία και ουσιαστικά μεταστρέφονται σε απορρυθμίσεις, δεν αποδίδουν. Αυτό σημαίνει ότι σε μια μη κανονική χώρα χρειάζεται άλλο πρόγραμμα.
Για να μην καθυστερήσω, ξέρετε ποια θα ήταν η μεγάλη μεταρρύθμιση και τροπολογία που θα μπορούσατε να κάνετε σήμερα; Το να κάνετε δεκτή αυτήν εδώ την τροπολογία, την οποία την επαναφέρουμε και εγώ προσωπικά και η Δημοκρατική Αριστερά εδώ και έναν χρόνο.
Τι είναι αυτό, κύριοι συνάδελφοι; Είναι μια τροπολογία η οποία εκκρεμεί εδώ και ενάμιση χρόνο και αναφέρεται στην εκμετάλλευση εκ μέρους του ελληνικού δημοσίου των δεσμευμένων καταθέσεων τραπεζών. Έχω αναφερθεί στον κ. Αθανασίου, ο οποίος είναι ο αρμόδιος Υπουργός, έχει δεσμευτεί ότι θα την φέρει τον Ιούλιο, αλλά δεν την έφερε.
Τι είναι οι δεσμευμένες καταθέσεις, κυρίες και κύριοι συνάδελφοι; Ο κ. Μητρόπουλος πρέπει να το ξέρει.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Είναι τα εκατοντάδες εκατομμύρια ευρώ που είναι δεσμευμένα στις τράπεζες, λόγω οικονομικών εγκλημάτων, φοροδιαφυγής κ.λπ.. Να σας πω μόνο ένα ποσό. Από την Επιτροπή για την Καταπολέμηση του Μαύρου Χρήματος έχουν δεσμευτεί μέχρι τώρα 205 εκατομμύρια, μόνο από τις δύο εταιρείες, την «ENERGA» και την «HELLAS» είναι 250 εκατομμύρια, και από την «PROTON» 500 εκατομμύρια. Υπολογίζεται ότι είναι πάνω από ένα δισεκατομμύριο.
Είναι χρήματα τα οποία λιμνάζουν, είναι παρκαρισμένα στις τράπεζες, τα διαχειρίζονται οι τράπεζες κατά το δοκούν και εμείς που θα μπορούσαμε να τα έχουμε πάρει, υπό τη μορφή ενέχυρου, σε έναν ειδικό λογαριασμό της Τράπεζας της Ελλάδας, και να τα διαχειριστούμε για κοινωνικούς και αναπτυξιακούς λόγους δεν κάνουμε τίποτα.
Ξέρετε για ποιον λόγο; Και εδώ θα φανεί η αποφασιστικότητά σας. Γιατί αντιδρούν οι τράπεζες. Αντιδρούν οι τράπεζες γι’ αυτό. Το ξέρετε;
Είναι έτοιμη η τροπολογία από τοn Μάιο, έχει περάσει από την ΚΕΝΕ, έχει περιληφθεί σε νομοσχέδιο του προηγούμενου Υπουργού, του κ. Ρουπακιώτη, αλλά λόγω της αποχώρησης της Δημοκρατικής Αριστεράς από την Κυβέρνηση δεν προωθήθηκε και ο κ. Αθανασίου αρνείται να την εισαγάγει. Έχει φθάσει μέχρι του Μαξίμου αυτό το θέμα και δεν έχει γίνει.
Εάν το κάνετε, λοιπόν, δημοσίως σαν Δημοκρατική Αριστερά πραγματικά θα σας πούμε συγχαρητήρια.","ΝΙΚΟΛΑΟΣ ΤΣΟΥΚΑΛΗΣ",520
"124720"," Κι αν το δικαστήριο πει ότι κακώς δεσμεύτηκαν, τι θα σας πει ο κ. Αθανασίου ύστερα;","ΑΛΕΞΙΟΣ ΜΗΤΡΟΠΟΥΛΟΣ",319
"124721"," Κύριε Μητρόπουλε, ήδη ο Άρειος Πάγος έχει τοποθετηθεί. Πρόσφατα και έχει πει ότι σωστά δεσμεύονται.","ΝΙΚΟΛΑΟΣ ΤΣΟΥΚΑΛΗΣ",520
"124722"," Σωστά, αλλά…","ΑΛΕΞΙΟΣ ΜΗΤΡΟΠΟΥΛΟΣ",319
"124723"," Κάθε φορά, λοιπόν, που ο φορολογούμενος δικαιώνεται, το κράτος θα επιστρέφει το αντίστοιχο ποσό με τον τόκο του. Ο πολίτης, ο φορολογούμενος, δεν χάνει τίποτα. Μόνο που το δημόσιο θα διαχειριστεί 1.700.000 ευρώ, που εκτιμούμε ότι αυτή τη στιγμή είναι δεσμευμένα, και θα επιστρέφει τμηματικά λίγα-λίγα. Φανταστείτε με 1.700.000 ευρώ τι θα μπορούσε να κάνει το ελληνικό δημόσιο σε κοινωνικό και αναπτυξιακό επίπεδο!","ΝΙΚΟΛΑΟΣ ΤΣΟΥΚΑΛΗΣ",520
"124724"," Υπάρχει ένα προβληματάκι νομικό.","ΑΛΕΞΙΟΣ ΜΗΤΡΟΠΟΥΛΟΣ",319
"124725"," Δεν έχει κανένα προβληματάκι, έχει περάσει από την ΚΕΝΕ και είναι έτοιμο προς ψήφιση.
Ευχαριστώ πάρα πολύ.","ΝΙΚΟΛΑΟΣ ΤΣΟΥΚΑΛΗΣ",520
"124726"," Σας ευχαριστούμε.
Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Καραθανασόπουλος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124727"," Βεβαίως, κύριε Υπουργέ, δύο λογικές συγκρούονται: η λογική που υπηρετεί το παλιό, το οποίο αντιστέκεται, και η λογική που υπηρετεί το νέο, η οποία προσπαθεί να ανατρέψει το παλιό. Σε αυτό συμφωνούμε. Δεν συμφωνούμε, όμως, στην ανάλυση την οποία κάνετε για το ποιο είναι το νέο και ποιο είναι το παλιό.
Αλήθεια, ποιο είναι το παλιό; Το παλιό είναι αυτή η λογική που ικανοποιεί τις ανάγκες των επιχειρηματικών ομίλων για τη διασφάλιση και τη μεγέθυνση της κερδοφορίας τους. Αυτό είχαμε μέχρι τώρα, αυτό εξακολουθούμε να έχουμε. Άρα αυτό είναι το παλιό κοινωνικοοικονομικό μοντέλο.
Το νέο ποιο είναι; Ποια είναι η νέα λογική; Αυτή που λέει ότι πρέπει να ικανοποιηθούν συνδυασμένα οι σύγχρονες ανάγκες των λαϊκών στρωμάτων με βάση τις παραγωγικές δυνατότητες και το επίπεδο ανάπτυξης των παραγωγικών δυνάμεων. Αυτό είναι το νέο, κύριε Υπουργέ. 
Αυτά τα δυο, λοιπόν, συγκρούονται και απ’ αυτήν την άποψη εσείς και με την πολιτική σας υπερασπίζεστε το παλιό. Αυτό που ονομάζετε ως νέο δεν είναι τίποτα άλλο παρά η προσαρμογή του παλιού στις νέες ανάγκες που έχουν οι επιχειρηματικοί όμιλοι στο πλαίσιο ενός οξύτατου διεθνούς ανταγωνισμού, για να διασφαλίσουν την επιβίωσή τους και την κερδοφορία τους.
Άρα, λοιπόν, κάνετε μια προσαρμογή στο παλιό. Και επειδή ακριβώς είναι μια προσαρμογή στο παλιό, είναι και πιο αντιδραστική και πιο αντιλαϊκή ταυτόχρονα αυτή η προσαρμογή. 
Το νέο, λοιπόν, ποιο είναι; Το νέο, κύριε Υπουργέ, δεν προκύπτει μέσα από τη λογική της προσαρμογής, το νέο πάντοτε στην εξέλιξη της ανθρωπότητας προέκυπτε μέσα από τη λογική των ρήξεων και των ανατροπών. Μέσα από τις επαναστατικές διαδικασίες προέκυπτε πάντοτε, όπως για παράδειγμα η Γαλλική Επανάσταση.
Έτσι, λοιπόν, το νέο προκύπτει και έχει ονομασία και δεν είναι τίποτα άλλο, παρά ο σοσιαλισμός-κομμουνισμός. Αυτό είναι το νέο κοινωνικοοικονομικό σύστημα που ικανοποιεί συνδυασμένα το σύνολο των παραγωγικών δυνατοτήτων. Εάν δεν ήταν έτσι, εάν αυτό που λέμε εμείς ήταν το παλιό και το πεθαμένο, τότε δεν θα καταφεύγατε –όχι μόνο εσείς, δεν μιλώ προσωπικά- η Κυβέρνηση και συνολικά η αστική τάξη στον αντικομμουνισμό. 
Ας μιλήσουμε λίγο πιο συγκεκριμένα, για να δούμε γιατί είναι το παλιό αυτό που υπερασπίζεστε. Νέο αναπτυξιακό μοντέλο. Κάνατε μια σειρά από παρεμβάσεις και στην επιτροπή και στο άρθρο σας την Κυριακή και σήμερα και περιγράψατε, δώσατε τον κεντρικό του άξονα.
Ποιος είναι αυτός ο κεντρικός άξονας; Ότι το νέο αυτό παραγωγικό μοντέλο πρέπει να βασίζεται στην εξωστρέφεια και στις επενδύσεις και όχι στην κάλυψη της εσωτερικής αγοράς. Αν το απλοποιήσουμε λίγο, αν κάνουμε μια αφαιρετική λογική, αυτό το οποίο λέτε είναι ότι το νέο αναπτυξιακό μοντέλο πρέπει να στηρίζεται σ’ αυτούς τους τομείς που διασφαλίζουν το κέρδος για τους επιχειρηματικούς ομίλους σε συνθήκες ανταγωνιστικότητας, ενώ η κάλυψη της εσωτερικής αγοράς, δηλαδή των λαϊκών αναγκών, πάει σε δεύτερη μοίρα, υποβαθμίζεται.
Από αυτή, λοιπόν, την άποψη καθορίζετε και προδιαγράφετε και ποιοι τομείς είναι αυτοί που πρέπει να αναπτυχθούν, με βάση τη λογική ότι πρέπει να αξιοποιήσουμε τα συγκριτικά πλεονεκτήματα. Τι σημαίνει συγκριτικό πλεονέκτημα; Σημαίνει ότι τα εμπορεύματα τα οποία θα πρέπει να παραχθούν πρέπει να είναι ανταγωνιστικά στη διεθνή αγορά. 
Τα συγκριτικά πλεονεκτήματα δεν τα καθορίζει, επομένως, η ικανοποίηση των λαϊκών αναγκών, αλλά τα καθορίζει ο βαθμός ανταγωνιστικότητάς τους, το κατά πόσο μπορούν να σταθούν στη διεθνή αγορά και άρα κι αυτός που τα παράγει να έχει κέρδος. Αυτό πού οδηγεί επί της ουσίας; Οδηγεί στη λογική ότι και ο κεφαλαιοκράτης καθορίζει τους τομείς που πρέπει να αναπτυχθούν, όπου υπάρχουν συγκριτικά πλεονεκτήματα, και έτσι επιβεβαιώνεται η εκτίμησή μας ότι δεν πρόκειται να αξιοποιηθεί το σύνολο των παραγωγικών δυνατοτήτων της χώρας. Αντίθετα, και στο νέο αναπτυξιακό μοντέλο θα υπάρχουν παραγωγικές δυνατότητες που θα καταστρέφονται, γιατί ακριβώς δεν ικανοποιούν τη λογική του κέρδους για τον κεφαλαιοκράτη. 
Η λογική της ανταγωνιστικότητας, συνεπώς, είναι σαφέστατη. Δεν είναι τεχνικός αλλά ταξικός όρος. Γιατί η μόνη πηγή που θωρακίζει την ανταγωνιστικότητα είναι ο βαθμός εκμετάλλευσης της εργατικής τάξης, η απαξίωση της εργατικής δύναμης. Και αυτό γίνεται άμεσα, μέσα από τη λογική της μείωσης των μισθών, μέσα από την ανατροπή στις εργασιακές σχέσεις, τη μείωση των ασφαλιστικών κατακτήσεων και δικαιωμάτων της εργατικής τάξης και αυτό είναι η άμεση μείωση, δηλαδή αυτό που ονομάζεται εσωτερική υποτίμηση. Από την άλλη μεριά, βεβαίως, και η εξωτερική υποτίμηση στο ίδιο αποτέλεσμα οδηγεί, πάλι στη μείωση της αγοραστικής δύναμης της εργατικής τάξης και των λαϊκών στρωμάτων. 
Άρα, δηλαδή, η σύγκρουση και η αντιπαράθεση ανάμεσα στα μοντέλα, το ευρωπαϊκό μοντέλο για τη διαχείριση της καπιταλιστικής κρίσης και του δημόσιου χρέους και στο μοντέλο της Αργεντινής για τη διαχείριση της καπιταλιστικής της κρίσης και του δημοσίου χρέους έχει το ίδιο αποτέλεσμα, στο πώς θα υπερασπιστείτε, η Κυβέρνηση της Ελλάδας από τη μια μεριά και η κυβέρνηση της Αργεντινής από την άλλη, την ανταγωνιστικότητα των επιχειρηματικών ομίλων, θυσιάζοντας τις λαϊκές ανάγκες. Γι’ αυτό ακριβώς και στην Αργεντινή, παρ’ ό,τι είχε υψηλούς βαθμούς ανάπτυξης, παρ’ ό,τι μείωσε την ανεργία, η φτώχεια και η εξαθλίωση ήταν τα χαρακτηριστικά γνωρίσματα ενός ευρύτατου τμήματος του λαού της και το πλιάτσικο που γινόταν και πριν από έναν χρόνο στα σούπερ μάρκετ αυτό ακριβώς επιβεβαιώνει. Άρα και τα δύο αυτά μοντέλα είναι αντιλαϊκά. Στηρίζουν και προσπαθούν να εξυπηρετήσουν τα συμφέροντα της αστικής τους τάξης, της εκάστοτε αστικής τάξης. 
Από αυτήν την άποψη -το τονίζετε κι εσείς- δεν θα έχουμε στο νέο αναπτυξιακό μοντέλο επιστροφή των απωλειών. Αυτό πρέπει να το ξεχάσουμε. Γιατί οι θυσίες είναι μακροχρόνιες, δεν έχουν ημερομηνία λήξης και οι θυσίες προκύπτουν για τον λαό αφ’ ενός από τη λογική της δημοσιονομικής προσαρμογής, τη φοροεπιδρομή. Δεν χρειάζεται να ψηφίσετε κι άλλους νόμους. Οι νόμοι που υπάρχουν για το φορολογικό, για παράδειγμα, αυτό το πράγμα επιβεβαιώνουν, τη φοροεπιδρομή στα λαϊκά εισοδήματα, στα λαϊκά στρώματα. Και ο φόρος για την ακίνητη περιουσία αυτό επιβεβαιώνει. Οι πολλοί θα πληρώσουν ακόμη περισσότερα για τη μικρή ακίνητη περιουσία την οποία κατέχουν. 
Και δεν μιλάω μόνο για τα ακραία παραδείγματα, τα οποία και εσείς τα ξέρετε. Αλήθεια, θα τα διορθώσετε αυτά, κύριε Υπουργέ; Ποια είναι τα ακραία παραδείγματα; Αυτά όπου πλασματικά αυξήθηκαν οι αντικειμενικές τους αξίες, σε οικισμούς απομακρυσμένους, που στο πλαίσιο του «ΚΑΛΛΙΚΡΑΤΗ» θεωρούνται ενιαίος δήμος και όπου τα κτήματα θεωρούνται οικόπεδα. Και είναι πολλά τα παραδείγματα αυτά. Να σας πω ένα παράδειγμα; Πέρυσι, για την ίδια περιουσία με αντικειμενική αξία 280.000 ευρώ, πλήρωσε 380 ευρώ φόρο. Φέτος, την πήγατε την αντικειμενική αξία της ίδιας περιουσίας στο 1.200. Πόσο του ζητάτε να πληρώσει; Πάνω από 7.000 ευρώ! Θα τη διορθώσετε αυτή την κατάσταση; 
Εμείς, βεβαίως, έχουμε άλλη λογική. Εμείς λέμε ότι πρέπει να είναι αφορολόγητη η πρώτη κατοικία, που καλύπτει στεγαστικές ανάγκες, καθώς και η δευτερεύουσα, γιατί είναι δικαίωμα η αναψυχή και η ξεκούραση και δεν είναι πολυτέλεια για τον λαό. 
Τουλάχιστον, όμως, θα διορθώσετε αυτά τα ζητήματα που τσακίζουν εκατοντάδες χιλιάδες φτωχούς αγρότες που μένουν σε απομακρυσμένους και μειονεκτικούς οικισμούς, στο πλαίσιο των διορθώσεων που λέτε ότι θα κάνετε; Γιατί, βεβαίως, δεν πρόκειται να περιμένει και τίποτε ο λαός από τη μείωση της φορολογίας, την οποία εξαγγέλλατε, γιατί αυτή η μείωση της φορολογίας που εξαγγέλλει η Κυβέρνηση αφορά τη μείωση της φορολογίας των επιχειρηματικών ομίλων. Όταν το επιτρέψουν οι συνθήκες θα πάει 15% η φορολογική επιβάρυνση και των διανεμόμενων και των μη διανεμόμενων κερδών για τους επιχειρηματικούς ομίλους στο πλαίσιο του φορολογικού ανταγωνισμού. Άρα θα συνεχίσει ο λαός να πληρώνει τους φόρους. Δεν είναι, λοιπόν, μόνο η δημοσιονομική προσαρμογή που είναι αντιλαϊκή. 
Ποιο είναι το δεύτερο που είναι το πιο επικίνδυνο κατά τη γνώμη μας; Το πιο σοβαρό ζήτημα είναι οι διαρθρωτικές μεταρρυθμίσεις. Γιατί είναι πιο επικίνδυνο και πιο σοβαρό; Γιατί μέσα από αυτήν τη διαδικασία διαμορφώνετε μόνιμους μηχανισμούς αναπαραγωγής της σχετικής, αλλά και σε πολλές περιπτώσεις απόλυτης εξαθλίωσης της εργατικής τάξης. Ποιοι είναι αυτοί οι μόνιμοι μηχανισμοί; Η κατάργηση του κατώτερου μεροκάματου. Οι ανατροπές στις εργασιακές σχέσεις. Οι ανατροπές στο ασφαλιστικό. 
Και επί της ουσίας, μιας και μιλάμε για το ασφαλιστικό, να μου επιτρέψετε μία παρένθεση. Οι διατάξεις που περιέχονται στο συγκεκριμένο νομοσχέδιο αποτελούν κρίκο στην αλυσίδα της αντιασφαλιστικής επίθεσης της Κυβέρνησης; Ποιος φταίει για τη μη βιωσιμότητα του ασφαλιστικού συστήματος; Φταίνε οι ασφαλισμένοι; Φταίνε οι τρεις- τέσσερις χιλιάδες «μαϊμού» συντάξεις που δινόντουσαν ή το ότι κάποιοι είχαν κατακτήσει καλύτερες συνθήκες για να βγαίνουν στη σύνταξη; Δεν φταίει το αστικό κράτος και οι κεφαλαιοκράτες που χρωστάνε τεράστια κονδύλια στα ασφαλιστικά ταμεία, που ζητάνε όλο και λιγότερο να πληρώνουν εργοδοτικές εισφορές, ακόμη και να απαλλαγούν σταδιακά από αυτές; Δεν φταίει το ότι τόσα χρόνια τζογαρίστηκαν τα αποθεματικά των ασφαλιστικών ταμείων, είτε στην Τράπεζα της Ελλάδος είτε στο Χρηματιστήριο είτε στα δομημένα ομόλογα είτε «κουρεύτηκαν» τώρα με την αναδιάρθρωση του δημόσιου χρέους; Και πού τα φορτώνετε αυτά; Στον ασφαλισμένο. Έχουμε μείωση των συντάξεων, αλλαγές στους όρους συνταξιοδότησης, μείωση των παροχών, εμπορευματοποίηση της ιατροφαρμακευτικής περίθαλψης. 
Και τώρα τι κάνετε με τα ταμεία των ενστόλων; Τι τους λέτε; Τους λέτε να επιλέξουν ανάμεσα στη Σκύλα και στη Χάρυβδη. Η Σκύλα είναι να μπουν στο ενιαίο ταμείο, άρα το αστικό κράτος να τους πάρει τα χρήματα, να βουλώσει τις «τρύπες» για να μη συνεισφέρει στα επικουρικά ταμεία ή να τα παίξουν στο Χρηματιστήριο μέσα από το Ταμείο Επαγγελματικής Ασφάλισης, οπότε οι κεφαλαιοκράτες απευθείας να βάλουν χέρι στο αποθεματικό των ασφαλιστικών ταμείων των εργαζόμενων. Από αυτήν την άποψη, λοιπόν, όλα αυτά τα διαρθρωτικά μέτρα αποτελούν αφ’ ενός μεν τους μηχανισμούς που αναπαράγουν και ενισχύουν τον βαθμό εκμετάλλευσης της εργατικής τάξης, στήριξη με κρατική χρηματοδότηση των επιχειρηματικών ομίλων, αλλά και νέα πεδία κερδοφορίας. Πού το βλέπετε ότι είναι προοδευτικές οι διατάξεις, όπως τις ονομάσατε, που αφορούν τις δημόσιες συμβάσεις;
Κατ’ αρχάς έχουμε ενσωμάτωση της ευρωπαϊκής νομολογίας στο εθνικό δίκαιο. Και τι κάνουν με αυτά; Το λέτε καθαρά. Θα συγκεντρωθεί η αγορά αυτή στα χέρια ελάχιστων μονοπωλιακών ομίλων. Οι ελάχιστοι μονοπωλιακοί όμιλοι θα βγουν κερδισμένοι από αυτήν τη διαδικασία παραγωγής έργων, συμβάσεων προμηθειών και μάλιστα προβλέπεται ότι θα υπάρχουν υπεργολαβίες για τους μικρούς που θα βγουν βίαια από την αγορά και καταλαβαίνετε πολύ καλά, ότι θα είναι κάτω από χειρότερους όρους για τις μικρές επιχειρήσεις, οι οποίες πού θα στρέψουν τους χειρότερους από τους όρους που θα διαπραγματευθούν με τους μεγάλους επιχειρηματικούς ομίλους; Σε βάρος των εργαζομένων, ανατρέποντας ακόμη χειρότερα τις συνθήκες εργασίας. 
Δεύτερο ζήτημα. Μέσα από αυτήν τη διαδικασία προχωράτε σε ιδιωτικοποιήσεις τομέων. Διευκολύνετε ιδιωτικοποιήσεις τομέων, στα άρθρα 96 έως 101, όπως νερό, ηλεκτρικό, ορυκτό πλούτο, λιμάνια, μεταφορές, αεροδρόμια. 
Τρίτο ζήτημα. Μιλάτε για διαφάνεια και πάταξη της διαφθοράς. Αλήθεια, πιστεύετε ότι ένα σύστημα πολιτικό, το οποίο είναι από τη γέννησή του διεφθαρμένο, μπορεί να βάλει κανόνες πάταξης της διαφθοράς; Ένα σύστημα το οποίο είναι εκμεταλλευτικό, το οποίο κάνει πολέμους ιμπεριαλιστικούς στη λογική του κέρδους, θα αναπτύξει τη διαφάνεια;
Στο κάτω-κάτω νομίζετε ότι θα εξοικονομήσετε με αυτόν τον τρόπο πόρους; Το αμφισβητούμε γιατί οι συμπράξεις δημόσιου και ιδιωτικού τομέα, οι συμβάσεις παραχώρησης κάνουν πολύ πιο ακριβά τα έργα, αν συνυπολογιστεί ότι καλείται ο λαός να πληρώσει πολύ περισσότερα για το αποτέλεσμα αυτών των έργων που θα έχουμε. Στο κάτω-κάτω της γραφής και κάποιους πόρους να εξοικονομήσετε θα πάνε στην παιδεία και στην υγεία; Όχι, θα είναι κρατική χρηματοδότηση στους επιχειρηματικούς ομίλους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από αυτήν την άποψη, φαίνεται πολύ καθαρά ο ταξικός χαρακτήρας του πολυνομοσχεδίου και με δυο κουβέντες –και ολοκληρώνω, κύριε Πρόεδρε- είναι η άλλη λογική, το νέο, κύριε Υπουργέ, που το νέο θα έρθει αν βγάλουμε από τη μέση αυτό το οποίο ευθύνεται για τη σημερινή κατάσταση. Αυτό που ευθύνεται είναι το καπιταλιστικό κέρδος και αυτό πρέπει να ενοχοποιηθεί στη συνείδηση της εργατικής τάξης και του λαού. 
Πώς θα ξεμπερδεύουμε από το καπιταλιστικό κέρδος; Αν κοινωνικοποιηθούν οι μονοπωλιακοί όμιλοι. Αυτό σημαίνει άλλη εξουσία, βεβαίως, για να προχωρήσει στην κοινωνικοποίηση, αποδέσμευση από την Ευρωπαϊκή Ένωση και κάτω από αυτήn την αντίληψη θα μπορέσεις να σχεδιάσεις με άλλο τρόπο την οικονομία, με τέτοιον τρόπο που να αξιοποιεί το σύνολο των παραγωγικών δυνατοτήτων κι αυτή η αξιοποίηση να κατευθυνθεί για να ικανοποιήσει τις λαϊκές ανάγκες μέσα από τον κεντρικό σχεδιασμό και τον εργατικό έλεγχο. Αυτό είναι το νέο το οποίο ως ΚΚΕ υπερασπιζόμαστε και καλούμε τοn λαό σε αυτήν την κατεύθυνση να οργανώσει την πάλη του.
Ευχαριστώ πολύ, κύριε Πρόεδρε, και καταψηφίζουμε -όπως είπε και ο εισηγητής μας- το πολυνομοσχέδιο και τις διατάξεις του.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124728"," Επειδή είμαστε τώρα εμείς και εμείς, όποιος δεν μιλήσει σήμερα, κύριοι συνάδελφοι, θα μιλήσει πρώτος αύριο το πρωί στις 10.00΄.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124729"," Κύριε Πρόεδρε, μπορώ να έχω τον λόγο;","ΓΚΙΚΑΣ ΧΑΡΔΟΥΒΕΛΗΣ",542
"124730"," Ορίστε, κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124731"," Ήθελα να πω ότι άκουσα με ενδιαφέρον…","ΓΚΙΚΑΣ ΧΑΡΔΟΥΒΕΛΗΣ",542
"124732"," Αν έχετε την καλοσύνη να σηκωθείτε…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124733"," Α, να είμαι όρθιος; Συγγνώμη, κύριε Πρόεδρε.","ΓΚΙΚΑΣ ΧΑΡΔΟΥΒΕΛΗΣ",542
"124734"," Αν και καθήμενος πιστεύω ότι ορθά θα μιλήσετε, αλλά καλύτερα όρθιος ορθά να μιλήσετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124735"," Άκουσα με ενδιαφέρον τον κ. Καραθανασόπουλο. Τον άκουσα και προχθές στην επιτροπή. Ήθελα μόνο να εστιάσω σε ένα σημείο, ότι ανταγωνιστικότητα δεν σημαίνει αναγκαστικά και απαξίωση της εργατικής δύναμης. Μπορείς να γίνεις ανταγωνιστικός έχοντας επενδύσει στο τεχνολογικό περιεχόμενο. Δηλαδή, εμείς σαν Έλληνες αλίμονο αν θέλαμε να φτωχοποιήσουμε τη νεολαία μας. Θα τους χάσουμε. Θα πάνε όλοι στην Ευρώπη. Θέλουμε να τους κρατήσουμε στην Ελλάδα. Άρα πρέπει να επενδύσουμε, να παράγουμε ανταγωνιστικά προϊόντα και να πληρώνονται σωστά. Αυτό ήθελα να πω και τίποτα άλλο.","ΓΚΙΚΑΣ ΧΑΡΔΟΥΒΕΛΗΣ",542
"124736"," Κύριε Πρόεδρε, μπορώ να έχω τον λόγο;","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124737"," Πριν δώσω τον λόγο στον κ. Καραθανασόπουλο θα ήθελα να πω και εγώ κάτι.
Νομίζω ότι κάνατε ένα λάθος, κύριε Καραθανασόπουλε. Η καθ’ όλα, κατά τη θέση σας κι ιδεολογική σας τοποθέτηση, μαρξιστική, λενινιστική σας τοποθέτηση έγινε σε λάθος ώρα. Αυτά γίνονται το πρωί. 
Ορίστε, κύριε Καραθανασόπουλε, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124738"," Θα μου επιτρέψετε διότι περίμενα το σχόλιο αυτό του κυρίου Υπουργού. 
Η ανταγωνιστικότητα, κύριε Υπουργέ, πάντοτε βασίζεται στην απαξίωση της εργατικής δύναμης. Δεν είναι απόλυτο μέγεθος. Είναι σχετικό και σχετίζεται με την παραγωγικότητα της εργασίας. 
Οι νέες τεχνολογίες κάνουν πολύ πιο παραγωγική την εργατική δύναμη. Αυτό σημαίνει ότι θα έπρεπε να αυξηθούν υπερβολικά οι αποδοχές της εργατικής τάξης και να μειωθεί ταυτόχρονα ο χρόνος εργασίας, εφόσον αυξάνεται η παραγωγικότητα.
Άρα, λοιπόν, είτε μειώνεις την αξία της εργατικής δύναμης μέσα από «κούρεμα» στους μισθούς, είτε τη μειώνεις μέσα από την αύξηση της ψαλίδας ανάμεσα στο τι παράγει και στο τι απολαμβάνει, είναι το ίδιο πράγμα. Άρα η πηγή επί της ουσίας που συμβάλλει στην ανάπτυξη της ανταγωνιστικότητας είναι η αύξηση του βαθμού εκμετάλλευσης, κύριε Υπουργέ. Δεν υπάρχει άλλη πηγή. Όσο και να το ψάξετε εκεί θα καταλήξετε στο τέλος.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"124739"," Θα δώσω τον λόγο στους συναδέλφους που θέλουν να μιλήσουν. 
Πρώτα δίνω τον λόγο στον συνάδελφο Βουλευτή Πιερίας της Νέας Δημοκρατίας, στο γιατρό κ. Χριστογιάννη. 
Έχετε επτά λεπτά. Τώρα καταλαβαίνετε ότι αν τα κάνετε πέντε, κερδίζετε.
Κύριε Χριστογιάννη, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124740"," Ευχαριστώ, κύριε Πρόεδρε.
Κύριε Πρόεδρε, κύριε Υπουργέ, κυρίες και κύριοι συνάδελφοι, σήμερα συζητούμε το πολυνομοσχέδιο και καλούμαστε να το ψηφίσουμε. 
Ο δρόμος της δημοσιονομικής εξυγίανσης δεν έχει τελειώσει. Το ταξίδι της χώρας, μία πραγματική Οδύσσεια, συνεχίζεται αλλά φτάνει στο τέλος του. Οι θυσίες του ελληνικού λαού αποδίδουν καρπούς. Η Κυβέρνησή μας έχει καταφέρει να θέσει ξανά τις ρόδες του κράτους στις ράγες της ευρωπαϊκής ανάπτυξης και του ευρωπαϊκού προσανατολισμού. 
Ο Πρωθυπουργός και η Κυβέρνηση υλοποιούν τις υποσχέσεις τους. Έχουν καταστήσει τη χώρα σημείο αναφοράς του διεθνούς οικονομικού γίγνεσθαι. Το αναμενόμενο «Grexit» από πολλούς έξω από τη χώρα -αλλά δυστυχώς κι από πολλούς μέσα στη χώρα- αποτελεί μακρινό εφιάλτη και ο δρόμος προς ένα καλύτερο και ασφαλές μέλλον έχει φανεί στον ορίζοντα. 
Ο δρόμος των μεταρρυθμίσεων ήταν και είναι μακρύς, όπως επίσης και αναγκαίος. Η χώρα μας πρέπει να απαγκιστρωθεί από απαρχαιωμένες πολιτικές αποτυχίες του παρελθόντος και να βαδίσει στο μονοπάτι της ευρωπαϊκής προοπτικής -εκεί που πραγματικά ανήκει. 
Συνέχεια των μεταρρυθμίσεων αυτών αποτελεί το πολυνομοσχέδιο που σήμερα καλούμαστε να ψηφίσουμε. Το πολυνομοσχέδιο, κυρίες και κύριοι συνάδελφοι, στοχεύει να καταστήσει τη φορολογική διοίκηση του κράτους ευέλικτη, αποτελεσματική, αξιοκρατική, σύγχρονη, εναρμονισμένη με τις επιταγές του σύγχρονου οικονομικού γίγνεσθαι και των σύγχρονων ανεπτυγμένων κρατών. 
Όλοι γνωρίζουμε για το φαινόμενο της φοροδιαφυγής και για τα κενά του φορολογικού μας συστήματος, καθώς και για τις συνέπειες που έχουν στο κράτος μας. Το πολυνομοσχέδιο αυτό έχει ως στόχο την πάταξη της φοροδιαφυγής. Περιλαμβάνει διατάξεις του Υπουργείου Οικονομικών που αφορούν τον εξορθολογισμό λειτουργίας της φορολογικής διοίκησης και τη μείωση του διοικητικού κόστους για τον φορολογούμενο, οργανωτικά θέματα του Υπουργείου, ρυθμίσεις για την εξόφληση ληξιπρόθεσμων υποχρεώσεων φορέων του δημοσίου τομέα, διατάξεις για τον εκσυγχρονισμό της νομοθεσίας που διέπει την Επιτροπή Κεφαλαιαγοράς, καθώς και θέματα που άπτονται ειδικότερων λειτουργιών, όπως τις διατάξεις για τη χάραξη του αιγιαλού, τις διατάξεις για την προστασία της δημόσιας περιουσίας -μέτρα που έρχονται να διαψεύσουν όσους κάνουν λόγο για εφαρμογή ρυθμίσεων που αποσκοπούν σε μείωση μισθών και συντάξεων. 
Κυρίες και κύριοι συνάδελφοι, η αναδιοργάνωση της Γενικής Διεύθυνσης Δημοσίων Ελέγχων του Γενικού Λογιστηρίου του Κράτους ήταν επιτακτική. Στόχος της Κυβέρνησης είναι να καταστεί ένα εργαλείο αποτελεσματικό ενάντια στη σπατάλη και τη διαφθορά -φαινόμενα κακοδιαχείρισης δημοσίων πόρων, κατασπατάλησης αλλά και λεηλάτησης που θα πρέπει να εκλείψουν. 
Κυρίες και κύριοι συνάδελφοι, η Ελλάδα είχε και έχει ανάγκη από μεταρρυθμίσεις. Η Κυβέρνηση ανέλαβε αυτό το δύσκολο έργο. Το έχει φέρει εις πέρας μέχρι σήμερα, αλλά θα πρέπει να συνεχίσει. Και συνέχεια αποτελεί αυτό το πολυνομοσχέδιο. Η Κυβέρνηση κατάφερε να απαγκιστρώσει τη χώρα μας από απαρχαιωμένες και διαστρεβλωμένες λογικές, ιδεοληψίες και εμμονές του παρελθόντος. Οι μεταρρυθμίσεις είναι αναγκαίες. 
Η Ελλάδα και η Κυβέρνηση του Αντώνη Σαμαρά έχει το σθένος και συνεχίζει να ανταποκρίνεται στις διαρκείς μεταβολές του παγκόσμιου γίγνεσθαι. Κερδίζει έδαφος. Κερδίζει μάχες. Κερδίζει την αναγνώριση των εταίρων της και της παγκόσμιας κοινότητας. 
Απόδειξη αυτών είναι η αναβάθμιση της πιστοληπτικής ικανότητας της χώρας μας δύο βαθμίδες κατά την αξιολόγηση από τον Οίκο «MOODY’S». Είναι η δεύτερη φορά που ο Οίκος «MOODY’S» αναβαθμίζει την πιστοληπτική ικανότητα της χώρας μέσα σε διάστημα λίγων μηνών, αυτή τη φορά από Caa3 σε Caa1. Η πρώτη είχε γίνει τον Νοέμβριο του 2013. 
Όλα αυτά τα πετυχαίνει απέναντι στις προβλέψεις και τις επιθυμίες κάποιων, απέναντι σε αυτούς που αντιστέκονται σε κάθε προσπάθεια μεταρρύθμισης και προσπάθεια αλλαγής, απέναντι σε αυτούς που ακροβατούν μεταξύ ιδεών και πολιτικών που έχουν αποτύχει οικτρά στο παρελθόν, απέναντι σε αυτούς που επενδύουν σε πολιτικές που έχουν στόχο την οικονομική και γενικότερα πολιτισμική απομόνωση της χώρας μας. 
Κυρίες και κύριοι συνάδελφοι, είμαστε εδώ. Παλέψαμε και παλεύουμε καθημερινώς για να μη χαθούν οι κόποι και οι θυσίες του ελληνικού λαού. Η μακροπρόθεσμη εξυπηρέτηση του χρέους και η τακτοποίηση των ελλειμμάτων είναι το πρωταρχικό μέλημά μας. Η ψήφιση του πολυνομοσχεδίου αποτελεί ένα ακόμα βήμα στην αλυσίδα αυτή. 
Υπηρετούμε τη χώρα και την οδηγούμε στο ασφαλές λιμάνι της ανάπτυξης και της προοπτικής, με πράξεις. Διαπραγματευόμαστε με τους δανειστές μας από ισότιμη θέση. Έχουμε αφήσει πίσω μας την απειλή της πλήρους χρεοκοπίας και της εξόδου από το ευρώ. Αφήσαμε και αφήνουμε πίσω αυτούς που τα εισηγήθηκαν, αυτούς που διατυμπάνιζαν παραδείγματα που οδήγησαν στην καταστροφή λαών και χωρών. Το 2014 είναι το έτος που δείχνει στην Ελλάδα ξεκάθαρα πια την πόρτα εξόδου από την ύφεση, την ανεργία, τη λιτότητα, την κρίση. 
Το πολυνομοσχέδιο αυτό στοχεύει, επίσης, στη βελτίωση της ανταγωνιστικότητος και της ανάπτυξης. Συνεχίζει τη θεμελίωση των βάσεων ενός επιτυχούς οικοδομήματος που είχε ξεκινήσει πριν από δύο χρόνια με την εκλογή αυτής της Κυβέρνησης. 
Κυρίες και κύριοι συνάδελφοι, ο εκσυγχρονισμός του συστήματος δημοσίων συμβάσεων αποτελούσε στόχο κι επιδίωξη της Κυβέρνησης. Με την ψήφιση αυτού του πολυνομοσχεδίου θα πάρει σάρκα και οστά. 
Κυρίες και κύριοι συνάδελφοι, μεταρρυθμίσεις, δημοσιονομική εξυγίανση, ανάπτυξη κι ασφάλεια, αυτοί ήταν –και είναι- οι κύριοι πυλώνες της πολιτικής του Πρωθυπουργού μας και της Κυβέρνησης Σαμαρά. Δεν είναι υποσχέσεις ή απλά λόγια. Τα στοιχεία το αποδεικνύουν και είναι αδιάψευστα. Η Ελλάδα συνεχίζει και πρωτοστατεί στις μεταρρυθμίσεις, κάνει άλματα δεκαετιών στη δημόσια εξυγίανσή της, αποτελεί παράδειγμα προς μίμηση στο παγκόσμιο γίγνεσθαι, διότι κατάφερε μέσα από έναν μακρύ δρόμο λιτότητας και θυσιών του λαού της να επιστρέψει στον δρόμο της ανάπτυξης. Όλα αυτά τα πέτυχε απέναντι σε αυτούς που υπερασπίζονται το σύμπλεγμα του κρατισμού, της αυθαιρεσίας, της ανομίας, της κοινωνικής ζούγκλας, απέναντι σε αυτούς που επιζητούσαν –και επιζητούν ακόμη- να αποτύχει η Κυβέρνηση. 
Όχι, κυρίες και κύριοι συνάδελφοι, δεν θα το επιτρέψουμε αυτό, διότι έχουμε χρέος απέναντι στα παιδιά μας και στις μελλοντικές γενιές να συνεχίσουμε το μακρύ ταξίδι και να φτάσουμε στην Ιθάκη. 
Τελειώνοντας θα ήθελα να δηλώσω ότι ψηφίζω το νομοσχέδιο. Σας καλώ κι εσάς να πράξετε το ίδιο, για να οδηγήσουμε την Ελλάδα στη θέση που της αξίζει και της αρμόζει, για να μη χαθούν οι θυσίες του ελληνικού λαού των τελευταίων ετών και να μπορέσουμε να κληροδοτήσουμε στα παιδιά μας ένα καλύτερο μέλλον με μια υγιή οικονομία. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΧΡΙΣΤΟΓΙΑΝΝΗΣ",549
"124741"," Κι εμείς ευχαριστούμε. 
Τον λόγο θα δώσω στον συνάδελφο κ. Κοντονή, αφού πρώτα μιλήσει ο κ. Χαϊκάλης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124742"," Χαίρομαι γιατί, όταν το Προεδρείο έχει χιούμορ, καταλαβαίνουμε ποια θα είναι τα αποτελέσματα. 
Ευχαριστώ πολύ, κύριε Πρόεδρε. 
Κύριε Υπουργέ, συζητάμε…","ΠΑΥΛΟΣ ΧΑΪΚΑΛΗΣ",533
"124743"," Συγγνώμη που σας διακόπτω. 
Αν εσείς δεν είστε ο άνθρωπος που καταλαβαίνει το χιούμορ, ποιος θα το καταλάβει; Το είπα λίγο λειαίνοντας τις γωνίες.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124744"," Ξέρετε, λείπει το χιούμορ από την πολιτική ζωή του τόπου, οπότε όταν το προσλαμβάνουμε, είναι πραγματικά μια όαση. Και χαίρομαι να βρίσκω τέτοιους ανθρώπους.","ΠΑΥΛΟΣ ΧΑΪΚΑΛΗΣ",533
"124745"," Να σας πω και κάτι ως φαρμακοποιός: Το χαμόγελο είναι αυτό που συντρίβει μαζί με τον ήλιο και τον έρωτα την κατάθλιψη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124746"," Βεβαίως, μακάρι.","ΠΑΥΛΟΣ ΧΑΪΚΑΛΗΣ",533
"124747"," Αυτό είναι ιατρικώς αποδεδειγμένο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124748"," Αλλά και σε μια εποχή που ο έρωτας έχει εξαφανιστεί, γιατί κοστίζει. Σήμερα, ένα νέο παιδί δεν μπορεί να βγει και να κάνει μία ελεύθερη σχέση γιατί δεν ξέρει πώς θα βγάλει την κοπέλα έξω.","ΠΑΥΛΟΣ ΧΑΪΚΑΛΗΣ",533
"124749"," Ας ήμουν είκοσι χρονών κι ας κοστίζει τώρα!","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124750"," Κύριε Πρόεδρε, κύριε Υπουργέ, συζητάμε σήμερα ένα νομοσχέδιο υπό το καθεστώς πάλι των προαπαιτούμενων με την Αργεντινή στο φόντο και με μορφή κατεπείγοντος –πάντα- και με διάθεση πλήρους αφαίμαξης των ταμείων και των αιγιαλών. 
Δεν βρίσκεται μέσα στην Αίθουσα ο κ. Τριαντάφυλλος και ο κ. Ρήγας, αλλά θα ήθελα να επισημάνω ότι δεν υπάρχει καμμία διάθεση παρελθοντολογίας και κριτικής πάνω σε αυτά τα οποία έγιναν, αν και πρέπει να μας απασχολούν. 
Θα ήθελα, όμως, να υπενθυμίσω στην απάντηση που έδωσε για το πρόσωπο του Ανδρέα Παπανδρέου, τον οποίο τιμούμε όλοι βέβαια, καθώς και του Κωνσταντίνου Καραμανλή, ότι το 1993 ο Ανδρέας Παπανδρέου μιλούσε για τις αποφάσεις που παίρνει το διευθυντήριο της Ευρώπης και εξέφραζε τους φόβους για τις πολιτικές οι οποίες θα ακολουθήσουν και φοβόταν μην έχουμε μια γερμανική Ευρώπη και όχι μια Ευρώπη με τη Γερμανία μέσα. Δυστυχώς τα αποτελέσματα τον επαλήθευσαν. Θέλω να πω ότι οι κυβερνήσεις Σημίτη και όλες οι επιλογές, οι οποίες ακολούθησαν, μας έφεραν σε ένα στάδιο, στο οποίο βρισκόμαστε σήμερα και είναι καταλυτική η ευθύνη τους. 
Να μην μπούμε στην παρελθοντολογία, αλλά καλώς ή κακώς, όπως είπε και ο κ. Ρήγας, το μνημόνιο υπάρχει. Να δούμε γιατί μπήκαμε στο μνημόνιο. Να δούμε εάν υπήρχαν προϋποθέσεις να μην μπούμε στο μνημόνιο. Να δούμε τι έγινε εκείνη την εποχή. Αυτά θα πρέπει απλώς να τα σκεφτόμαστε. 
Περιμέναμε την εξεταστική επιτροπή. Δυστυχώς, δεν έγινε. Έτσι, φέρνουμε ένα νομοσχέδιο σήμερα, το οποίο βρίσκεται υπό τη σκιά του κ. Γεωργίου που ως Πρόεδρος της ΕΛΣΤΑΤ είναι ακόμη στη θέση του, τις κραυγές της κ. Γεωργαντά και του κ. Λογοθέτη, οι οποίες περιφέρονται σαν Ερινύες πάνω από τα κεφάλια κάποιων και περιμένουν τη δικαιοσύνη πότε θα αναλάβει το έργο της, τον κ. Παπανδρέου να ταξιδεύει στο εξωτερικό και το μέγα διαπραγματευτή της χώρας, τον κ. Βενιζέλο, ο οποίος πιστεύει ακόμη ότι το PSI λειτούργησε σαν μια ευνοϊκή ρύθμιση για την πατρίδα μας. 
Προαπαιτούμενο στη γλώσσα την απλή σημαίνει «δώσε μου κάτι, να σου δώσω». Αυτό, όμως, δεν ανήκει στα όρια της αλληλεγγύης των λαών και σ’ αυτό που οραματίστηκε κάποτε να γίνει η Ευρώπη. Σήμερα, απειλεί την ίδια μας τη ζωή.
Άρα έχουμε προαπαιτούμενο για να σου δώσω κάτι να επιβιώσεις. Αυτό είναι εκβιασμός. Άρα συζητούμε ένα νομοσχέδιο, το οποίο έχει εκβιαστικό χαρακτήρα. 
Πριν από λίγες μέρες κατέθεσα στο Κοινοβούλιο το εκκαθαριστικό ενός ελεύθερου επαγγελματία με 5.600, κύριε Υπουργέ, τεκμαρτό εισόδημα, ο οποίος καλείται να πληρώσει 2.900. Αυτόν, λοιπόν, τον άνθρωπο, ο οποίος δεν θα μπορέσει να πληρώσει τις υποχρεώσεις του, κάποια στιγμή θα μπορείτε να τον κατονομάσετε φοροφυγά και να του πάρετε και το ΑΦΜ πίσω. Είναι δίκαιο; Θα μπουν ασφαλιστικές δικλίδες για το ποιοι είναι οι φοροφυγάδες επί της ουσίας και ποιοι είναι αυτοί οι οποίοι δεν μπορούν να αντέξουν τις οικονομικές επιβαρύνσεις;
Βλέπω, επίσης, στο νομοσχέδιο ελαφρύνσεις για τις ΑΕΕΑΠ, δηλαδή τις ανώνυμες εταιρείες επένδυσης σε ακίνητη περιουσία, οι οποίες έχουν ειδική φορολογική μεταχείριση, απαλλάσσονται από τον φόρο εισοδήματος και υπερτιμήματος, απαλλάσσονται από τον φόρο μεταβίβασης στο 3% κατά την αγορά ακινήτων, απαλλάσσονται από τον συμπληρωματικό φόρο επί των εσόδων σε μισθώματα, πληρώνουν μειωμένο συντελεστή φόρου ακίνητης περιουσίας και απαλλάσσονται από την παρακράτηση φόρου επί διανεμημένων μερισμάτων. Τώρα τελευταία κάνουν αγώνα να εξαιρεθούν και από τον ΕΝΦΙΑ. Θέλω να πω το εξής: Όλοι οι ιδιοκτήτες, η Πανελληνία Ομοσπονδία των Ιδιοκτητών Ακινήτων, αυτοί όλοι -δεν κατάλαβα- γιατί θα πρέπει να πληρώσουν; Δεν έχουν κάνει επένδυση; Χτίζοντας, προσφέροντας στην ελληνική οικονομία, αυτοί δεν έχουν κάνει επένδυση; Αν συμφωνήσετε, θα μου πείτε ότι αυτές τις ανώνυμες εταιρείες πρέπει να τις δούμε μ’ ένα διαφορετικό μάτι γιατί προσφέρουν στην επένδυση. Βεβαίως! 
Δεν είδα, όμως, καμμία ρύθμιση, μιας και μιλάμε για επενδύσεις, για τους πολύτεκνους. Μη μου πείτε ότι κάνω λαϊκισμό αυτήν τη στιγμή, γιατί χρησιμοποιώ τα λόγια και του Πρωθυπουργού και του κ. Βρούτση, που είπε ότι η δαπάνη για τους πολύτεκνους δεν είναι σπατάλη, αλλά επένδυση για το μέλλον μιας χώρας, η οποία δεν γεννάει αλλά γερνάει και ότι είναι επένδυση για το μέλλον αυτής της χώρας. Εδώ δεν έχω δει καμμία ρύθμιση. Όταν κάνετε διαπραγματεύσεις με τους δανειστές έξω, δεν τους λέτε ότι έχουμε και ένα δημογραφικό πρόβλημα; Δεν τους λέμε ότι υπάρχουν κατηγορίες ανθρώπων που δεν αντέχουν; Πρόταση κάνω.
Ας προχωρήσω στο νομοσχέδιο γιατί είναι πάρα πολλά. Κατ’ αρχάς, στο θέμα των ΔΙΒΕΕΤ ήθελα να πω ότι έχω κάνει δύο ερωτήσεις στον κ. Βρούτση. Δεν μου απάντησε. Ευτυχώς απάντησε ο κ. Σταϊκούρας και λύθηκε ένα θέμα. Μπορώ να πω ότι είμαστε ικανοποιημένοι με το γεγονός ότι από το 2000 μέχρι το 2004 τα χρήματα αυτά μπήκαν σ’ αυτόν τον λογαριασμό και τουλάχιστον θα αποδοθούν αφού ένα μερίδιο από το ΤΕΑΔΥ είχε κοπεί λόγω της γνωστής ιστορίας από το PSI.
Θα ήθελα, επίσης, να μιλήσω για τα ταμεία επικουρικής ασφάλισης. Ποια είναι η αντίρρησή μας σε όλο αυτό το οποίο γίνεται; Βλέπω και τον χρόνο που τρέχει και δεν θέλω να ξεφύγω γιατί θα φωνάζει και ο αξιότιμος κύριος Πρόεδρος.
Επί της ουσίας, έξω από αυτά τα οποία ειπώθηκαν και από τον κ. Μητρόπουλο και από άλλους ομιλητές, παίρνετε τα χρήματα υγειών ταμείων να τα ενοποιήσετε στο ΕΤΕΑ και να καλύψετε και τα ταμεία τα οποία δεν ήταν υγιή. Θα δεχθώ όλα αυτά με τις ρήτρες κ.λπ.. Παρεμπιπτόντως, θέλω να πω ότι τα αποθεματικά των ταμείων τα διαχειρίζεται η Τράπεζα της Ελλάδος με ΦΕΚ, το οποίο έγινε τώρα το καλοκαίρι. Μαζί, όμως, με τα οικονομικά αποθεματικά, θα ακολουθήσουν και τα ακίνητα τους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά θέλω, κύριε Πρόεδρε.
Ποιος μου λέει ότι αύριο όσον αφορά αυτά τα ακίνητα δεν θα έλθει κάποιος Υπουργός να πει ότι «δεν μπορείτε να τα διαχειριστείτε, δεν μπορούν να εκποιηθούν, θα τα αναλάβουμε εμείς και θα τα εκποιήσουμε»; Ποιος είναι ο καλύτερος τρόπος για να εκποιηθούν; Να πάνε στο ΤΑΙΠΕΔ. Υπάρχει καμμιά αμφιβολία ότι μπορεί να γίνει αυτό; Μπορεί και ναι, μπορεί και όχι. Είναι ένα κενό σημείο.
Κενό σημείο είναι, επίσης, και ο αιγιαλός. Η ιστορία του αιγιαλού είναι πολύ μεγάλη. Μέχρι στιγμής, αιγιαλός και παραλία, σύμφωνα με το άρθρο 966 του Αστικού Κώδικα, θεωρούνταν κοινόχρηστα και ήταν εκτός συναλλαγής. Προορίζονται δε για την εξυπηρέτηση δημοσίων σκοπών. Όσον αφορά τη χάραξη του νέου αιγιαλού, όπως ειπώθηκε και από την πλευρά της συγκυβέρνησης, ποιος δεν θέλει τη χάραξη; Βεβαίως τη θέλουμε τη χάραξη. Αν πάμε όμως στην αξιοποίηση, αυτά θεωρούνται ως παλαιός αιγιαλός, φεύγουν από τη διεκδίκηση του χαρακτηρισμού των κοινόχρηστων χώρων, φεύγουν από την προστασία του άρθρου 966 του Αστικού Κώδικα και πάνε ως ιδιωτική περιουσία του δημοσίου. Πού καταλήγουν; Στο ΤΑΙΠΕΔ.
Θα ήθελα, λοιπόν, να πω και στον αγαπητό φίλο τον κ. Σκρέκα, που μπορεί να με ακούει τώρα και είναι εισηγητής στο νομοσχέδιο, ότι αυτά δεν μπορούμε να τα ψηφίσουμε. Ζητάτε όλοι μία σταθερότητα. Βεβαίως, συμφωνούμε σε μία σταθερότητα. Τη σταθερότητα όμως πώς την εννοείτε; Μία σταθερότητα η οποία θα είναι σε μία κυβέρνηση η οποία θα πράττει κατά το δοκούν ή μία σταθερότητα σε αξίες, θέσεις και λόγο; Ή σταθερότητα, στην οποία πιστεύουμε εμείς, σε ένα σταθερό φορολογικό σύστημα; Ή σε σταθερή και αειφόρο ανάπτυξη, αξιοποιώντας τα ανταγωνιστικά πλεονεκτήματα της χώρας, με σταθερή οικονομική ζωή χωρίς αιφνιδιασμούς, δηλαδή κόψιμο μισθών και συντάξεων; Μία σταθερότητα σε ένα καθαρό οικονομικό περιβάλλον, ειρηνικό και εργασιακό, μία σταθερότητα σε ένα ωφελιμιστικό τραπεζικό σύστημα βασισμένο σε μία αληθινή οικονομία και όχι εμποτισμένο σε ένα τοξικό περιβάλλον. Μία σταθερότητα στην πεποίθηση ότι η Ελλάδα ενωμένη μπορεί να μεγαλουργήσει ανταλλάσσοντας το οικονομικό συμφέρον που διέπει τους ολίγους με ένα εθνικό συμφέρον γεμάτο αξίες και οράματα που πιστεύω ότι διέπει τους πολλούς. Αλλά αυτό είναι κάτι που μπορούν να το κάνουν κάποιοι που έχουν ένα όραμα, που χορεύουν τον «Ζορμπά» όρθιοι και κοιτώντας ψηλά. Αν ανήκει σε αυτήν την κατηγορία, να το συζητήσουμε.
Ευχαριστώ.
(Χειροκροτήματα)","ΠΑΥΛΟΣ ΧΑΪΚΑΛΗΣ",533
"124751"," Κύριε Κοντονή, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124752"," Ευχαριστώ, κύριε Πρόεδρε.
Σήμερα, κυρίες και κύριοι συνάδελφοι, δύο εφημερίδες παρουσιάζουν την Κυβέρνηση ως ανίκανη και ως διαπλεκόμενη. Ως ανίκανη σχετικά με αυτά που νομοθετεί όσον αφορά τον ΕΝΦΙΑ και το πώς εφαρμόζεται και ως διαπλεκόμενη για όσα ψήφισε η κυβερνητική πλειοψηφία το πρωί σε σχέση με τους καναλάρχες και τις δυνατότητες που τους δίνετε, σε αντίθεση με νόμο που η Νέα Δημοκρατία είχε ψηφίσει το 2007.
 Μην ψάξετε, κύριοι της συγκυβέρνησης, κύριε Υπουργέ, που έχετε την καλοσύνη μέχρι αυτήν την ώρα να είσαστε στην Εθνική Αντιπροσωπεία –σας τιμάει αυτό- σε εφημερίδες της Αριστεράς ούτε καν του προοδευτικού χώρου. Είναι δύο εφημερίδες συντηρητικές, δύο εφημερίδες που βάλλουν καθημερινά κατά του ΣΥΡΙΖΑ: η εφημερίδα «ΔΗΜΟΚΡΑΤΙΑ» και η εφημερίδα «ΕΣΤΙΑ». 
Τι σημαίνει αυτό το πράγμα; Σημαίνει ότι η πολιτική σας έχει αποτύχει ολοσχερώς και ακόμα και ο φιλικός προς την Κυβέρνηση Τύπος πλέον με τρόπο πανηγυρικό την καταγγέλλει για ανικανότητα και για διαπλοκή. 
Κυρίες και κύριοι της συγκυβέρνησης, νομίζω ότι αυτά τα παραδείγματα, που στηλιτεύουν την πρακτική σας, που υποδεικνύουν την πολιτική σας ως πολιτική που δεν οδηγεί σε καμμία διέξοδο, αλλά αντιθέτως πολλαπλασιάζει τα αδιέξοδα, δίνουν και το μέτρο της συζήτησης σήμερα. 
Κύριε Υπουργέ, ξεκινάω από αυτό. Προέρχομαι από έναν νομό, τη Ζάκυνθο, που είναι μονοεδρική περιφέρεια και έχω την τιμή να εκπροσωπώ όχι τους ψηφοφόρους του ΣΥΡΙΖΑ, αλλά το σύνολο των πολιτών της Ζακύνθου. Σας λέω ότι αυτήν τη στιγμή ο αγροτικός κόσμος στη Ζάκυνθο βρίσκεται σε απόγνωση εξαιτίας αυτού του παραλογισμού που λέγεται ΕΝΦΙΑ. Είναι ποτέ δυνατόν, κύριε Υπουργέ, αγρότες να καλούνται να καταβάλλουν τέτοια ποσά; Έχω μαζί μου τα εκκαθαριστικά. Σπυρίδων Μαρίνος: ποσό καταβολής 15.900 ευρώ. Ιωάννης Κλάδης: 21.800 ευρώ. Αγρότες! Για αγροτική περιουσία! Δαμιανός Πόθος: 12.300 ευρώ. Σκλήβας Ευάγγελος: 11.900. Παλαιοθόδωρος Βασίλης 13.200. Κυβετού Άννα: 17.400. Καμπίτσης Παναγιώτης: 18.400. Χαϊκάλης Διονύσιος: 6.800. Είναι δυνατόν, κύριε Υπουργέ; Πού πάμε;
Τα καταθέτω για τα Πρακτικά για να λάβετε γνώση.
(Στο σημείο αυτό ο Βουλευτής κ. Σταύρος Κοντονής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας λέγω δε ότι σήμερα στη Ζάκυνθο γίνεται σύσκεψη που συγκαλεί ο δικός σας αντιπεριφερειάρχης, διότι πλέον η κατάσταση έχει ξεφύγει από κάθε όριο. Εδώ συμβαίνουν δύο πράγματα, κύριε Υπουργέ. 
Πρώτον, συνεχίζετε να φορολογείτε τον Έλληνα πολίτη με βάση τις αντικειμενικές αξίες του 2007 και 2008, προ κρίσης δηλαδή, όταν οι αντικειμενικές αξίες σε πάμπολλες περιπτώσεις υπολείπονταν των εμπορικών. 
Δεύτερον, γίνεται και κάτι άλλο ακόμα χειρότερο. Στη Ζάκυνθο έχουμε αυτές τις εκτρωματικές καταστάσεις, διότι φορολογείτε την αγροτική περιουσία με βάση τη χαμηλότερη αντικειμενική. Πού είναι αυτή η χαμηλότερη αντικειμενική; Στην πόλη της Ζακύνθου. 
Φορολογείτε δηλαδή, κύριε Υπουργέ –για να καταλάβετε τον παραλογισμό- τα αγροτικά ακίνητα, πολλά εκ των οποίων δεν δίνουν κανένα εισόδημα. Τα περισσότερα από αυτά που σας διάβασα είναι στην ορεινή Ζάκυνθο, πέτρες και χώμα, κύριε Υπουργέ.","ΣΤΑΥΡΟΣ ΚΟΝΤΟΝΗΣ",236
"124753"," Και σκίνα.","ΑΛΕΞΙΟΣ ΜΗΤΡΟΠΟΥΛΟΣ",319
"124754"," Και θάμνοι. Τα φορολογείτε με τη χαμηλότερη αντικειμενική αξία στον αστικό ιστό, διότι σύστημα αντικειμενικών αξιών έχει μόνο η πόλη της Ζακύνθου και ένα χωριό, το Γαϊτάνι. Και θέλετε με αυτά τα πράγματα να μην εξεγείρεται ο κόσμος; 
Επομένως, κύριε Υπουργέ, από αυτή τη θέση ζητώ αύριο από εσάς, τον Υπουργό Οικονομικών, να δώσει λύση στο πρόβλημα της Ζακύνθου και σε όλες τις περιοχές της Ελλάδας που αντιμετωπίζουν το ίδιο πρόβλημα, διότι εσείς είστε υπεύθυνοι. Γιατί, για να φτάσει να φορολογείται το αγροτεμάχιο στη Ζάκυνθο με αυτά τα ποσοστά, υπάρχει μια «παραλειψούλα» του Υπουργείου Οικονομικών. 
Ποια είναι αυτή; Δεν εκδόθηκε υπουργική απόφαση, δυνάμει της οποίας με βάση τις συγκριτικές τιμές να φορολογηθούν αυτά τα ακίνητα, αλλά πήγε κατευθείαν στη φορολόγηση με βάση τη μικρότερη αντικειμενική αξία που σας είπα ότι είναι στον αστικό ιστό, στην πόλη της Ζακύνθου.","ΣΤΑΥΡΟΣ ΚΟΝΤΟΝΗΣ",236
"124755"," Πάσχει στο κύρος.","ΑΛΕΞΙΟΣ ΜΗΤΡΟΠΟΥΛΟΣ",319
"124756"," Έτσι λοιπόν, κύριε Υπουργέ, σας καλώ αύριο –γιατί τέτοια ώρα είναι αδύνατον να προβείτε σε δηλώσεις- καθ’ όλη τη διάρκεια της συζητήσεως να δώσετε λύση. Οι πολίτες της Ζακύνθου είναι εξαγριωμένοι και αγανακτισμένοι με αυτήν τη κατάφωρη αδικία. Γιατί αυτή η κατάφωρη αδικία συνδυάζεται με κάτι το οποίο οι πάντες σήμερα ομολογούν στην Ελλάδα: Η πολιτική της Κυβέρνησης είναι πολιτική συγκεντροποίησης, όχι μόνο των παραγωγικών δυνάμεων του τόπου, όχι μόνο των επιχειρήσεων, αλλά πλέον και της ακίνητης περιουσίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Στην ουσία, με βάση τη φορολόγηση που επιβάλλετε –και δεν είναι μόνο ο ΕΝΦΙΑ, είναι και τα χαράτσια, είναι και η άδικη φορολογία που είχατε επιβάλει πέρυσι, είναι η αναδρομική φορολογία που έχετε επιβάλει- σε συνδυασμό με αυτά που γίνονται από τις τράπεζες και τη στάση της Κυβέρνησής σας να μη δίνει σοβαρή λύση στα κόκκινα δάνεια, αυτό συνιστά δήμευση των περιουσιών των Ελλήνων πολιτών.
Επομένως, κύριε Υπουργέ, αν εσείς εννοούσατε όσα είπατε σήμερα στην Εθνική Αντιπροσωπεία, δηλαδή ότι έχετε βρει λάθη και εσείς προσωπικά και προσπαθείτε να τα διορθώσετε –εγώ σας είπα ένα κραυγαλέο λάθος στην περίπτωση της Ζακύνθου- περιμένουμε από εσάς αύριο δήλωση-τοποθέτηση για αναστολή είσπραξης αυτών των απίθανων ποσών για την ορεινή και την αγροτική Ζάκυνθο. 
Κυρίες και κύριοι συνάδελφοι, αύριο θα μιλήσουμε αναλυτικά για τα άρθρα. Εκείνο που έχω να πω είναι αυτό που τόνισε και ο Κοινοβουλευτικός μας Εκπρόσωπος κ. Μητρόπουλος στην εισήγησή του. Αναφέρομαι στο θέμα που συζητάμε για την επέκταση του «πόθεν έσχες». 
Ο κύριος Υπουργός της Δικαιοσύνης ανέφερε πάμπολλους ισχυρισμούς σχετικά με το ορθό της διατάξεως. Εγώ θέλω να πω κάτι στην Εθνική Αντιπροσωπεία. Την αντισυνταγματικότητα την οποία θέτει το Επιστημονικό Συμβούλιο της Βουλής ότι απαιτείται σε κάθε περίπτωση αλλαγή του Κανονισμού για να συμμετέχουν οι δύο Αντιπρόεδροι του Σώματος στην Επιτροπή του «πόθεν έσχες», πώς θα την ξεπεράσετε, κύριοι Βουλευτές; 
Πώς θα την ξεπεράσετε, κύριε Υπουργέ; Θα συνεχιστεί αυτή η κατηφόρα των αντισυνταγματικών διατάξεων, τις οποίες σας επισημαίνει η Επιστημονική Υπηρεσία και εσείς αγρόν αγοράζετε;
Ελπίζουμε και σ’ αυτό το θέμα αύριο να έχουμε τοποθέτηση.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)","ΣΤΑΥΡΟΣ ΚΟΝΤΟΝΗΣ",236
"124757"," Δηλαδή, κύριε Κοντονή, η παρουσία των δύο Αντιπροέδρων δημιουργεί σκιές στον έλεγχο του «πόθεν έσχες»;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124758"," Δημιουργεί θέμα αντισυνταγματικότητας κατά την Επιστημονική Επιτροπή της Βουλής.","ΣΤΑΥΡΟΣ ΚΟΝΤΟΝΗΣ",236
"124759"," Ακούστε. Η διαφορά της Αριστεράς –τώρα, βέβαια, δεν κάνει να τα λέω αυτά- είναι ότι πρέπει να είστε πρακτικοί, γιατί δεν θα κρατήσουν αυτό που λέτε εσείς. Θα κρατήσουν ότι μπορεί οι Αντιπρόεδροι να μην κάνουν καλά τη δουλειά τους.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124760"," Για να είμαστε πρακτικοί, θα τηρείται το Σύνταγμα και ο νόμος. Διαφορετικά, να νομοθετούμε εν κενώ.","ΣΤΑΥΡΟΣ ΚΟΝΤΟΝΗΣ",236
"124761"," Αυτά τα λέω, γιατί ξέρω σε ποιον μιλάω. Έτσι όπως το είπατε εσείς, δεν θα πω αν έχετε δίκιο ή όχι επί της διαδικασίας που το θέσατε, αλλά είναι δυνατόν να αμφισβητείτε την παρουσία των δύο Αντιπροέδρων –ενός από την Αξιωματική Αντιπολίτευση και ενός από την κυβερνητική πλειοψηφία-και να ρίχνετε έστω ίχνη ομίχλης…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124762"," Νομίζω, κύριε Πρόεδρε, ότι αντιλαμβάνεστε τι είπα.","ΣΤΑΥΡΟΣ ΚΟΝΤΟΝΗΣ",236
"124763"," Εγώ αντιλαμβάνομαι, αλλά κάποιοι άλλοι, όταν μας ακούν, κύριε Κοντονή, δεν τα αντιλαμβάνονται αυτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124764"," Αυτό που σας λέω είναι ότι η Επιστημονική Επιτροπή της Βουλής, ανεξάρτητα αν έχουμε μία εξαιρετική διάταξη…","ΣΤΑΥΡΟΣ ΚΟΝΤΟΝΗΣ",236
"124765"," Κύριε Κοντονή, καλό θα ήταν η Επιστημονική Επιτροπή της Βουλής να έβλεπε ποιοι ήταν υπόχρεοι υποβολής «πόθεν έσχες» και δεν αναρτούν τα «πόθεν έσχες» όσοι είχαν υποχρέωση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124766"," Αν θέλετε, ακούστε, κύριε Πρόεδρε. Δεν νομοθετούμε…","ΣΤΑΥΡΟΣ ΚΟΝΤΟΝΗΣ",236
"124767"," Σε τι διαφωνούμε τώρα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124768"," Δεν νομοθετούμε εν κενώ. Νομοθετούμε με βάση το Σύνταγμα.","ΣΤΑΥΡΟΣ ΚΟΝΤΟΝΗΣ",236
"124769"," Σε τι διαφωνούμε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124770"," Διαφωνούμε στο ότι ακόμα και οι καλύτερες προθέσεις να υπάρχουν, αν δεν εντάσσονται σ’ αυτό που λέμε Σύνταγμα, νόμοι του κράτους και Κανονισμός της Βουλής, τότε οδηγούμαστε σε περαιτέρω εκτροπές.
Να τηρούμε, λοιπόν, το Σύνταγμα και τους νόμους και να μην κατηφορίζουμε συνεχώς προς μία τέτοια διαδικασία. Είναι προσβλητική των κοινοβουλευτικών ηθών και των κοινοβουλευτικών διαδικασιών.","ΣΤΑΥΡΟΣ ΚΟΝΤΟΝΗΣ",236
"124771"," Κύριε Κοντονή, είναι τουλάχιστον άδικο και καταλαβαίνετε τι εννοώ. Είναι άδικο, γιατί σας είπα ότι αυτά που λέτε θα παρερμηνευτούν απ’ αυτούς τους κακοπροαίρετους. Τίποτα άλλο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124772"," Τι να σας πω;","ΣΤΑΥΡΟΣ ΚΟΝΤΟΝΗΣ",236
"124773"," Κύριε Πρόεδρε, θα μπορούσα να έχω τον λόγο, παρακαλώ;","ΓΚΙΚΑΣ ΧΑΡΔΟΥΒΕΛΗΣ",542
"124774"," Ορίστε, κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124775"," Θα ήθελα να κάνω ένα σχόλιο απευθυνόμενος στον κ. Κοντονή.
Πράγματι, καταλαβαίνω ότι υπάρχει πολύς κόσμος που είναι εξαγριωμένος με τον ΕΝΦΙΑ και δεν είναι μόνο στη Ζάκυνθο. Σωστά είπατε ότι υπάρχουν περίπου τέσσερις χιλιάδες οικισμοί στην Ελλάδα, οι οποίοι δεν είχαν αντικειμενικό προσδιορισμό και χρησιμοποιήθηκε αυτός ο τρόπος, δηλαδή η πιο φθηνή αντικειμενική αξία στην περιοχή, η οποία βέβαια, εφόσον είναι η πόλη της Ζακύνθου, είναι τρελά υψηλή. 
Έτσι υπάρχουν πολλές τέτοιες αδικίες. Αυτές, λοιπόν, θα κοιτάξουμε να τις θεραπεύσουμε. Όταν σας είπα ότι προ δύο εβδομάδων το αντελήφθην –γιατί κι εγώ φρέσκος είμαι- ήδη υπήρξε μία θεραπεία, η οποία δεν είναι πολύ γνωστή. Ήταν πολύ χειρότερα τα πράγματα. Θα κοιτάξουμε, λοιπόν, να το κάνουμε…","ΓΚΙΚΑΣ ΧΑΡΔΟΥΒΕΛΗΣ",542
"124776"," Ήταν, δηλαδή, πολύ χειρότερα απ’ αυτό που έχει έρθει;","ΣΤΑΥΡΟΣ ΚΟΝΤΟΝΗΣ",236
"124777"," Ναι, ναι, ήταν πράγματι.","ΓΚΙΚΑΣ ΧΑΡΔΟΥΒΕΛΗΣ",542
"124778"," Τότε, τι να πούμε;","ΣΤΑΥΡΟΣ ΚΟΝΤΟΝΗΣ",236
"124779"," Τέλος πάντων, το ζήτημα των κόκκινων δανείων είναι μεγάλο θέμα και δεν θα ήθελα εδώ να το αναπτύξω. Είναι δάνεια προς τα νοικοκυριά, προς μικρές επιχειρήσεις, προς μεγάλες επιχειρήσεις. Η Κυβέρνηση έχει φτιάξει μία επιτροπή Υπουργών, για να δώσει λύσεις όσο μπορεί και να σπρώξει τα πράγματα. Πρέπει να δει το θέμα, γιατί και η οικονομία βασίζεται σ’ αυτό. Θα μας κυνηγά αυτό για πολύ καιρό, αν δεν το λύσουμε.","ΓΚΙΚΑΣ ΧΑΡΔΟΥΒΕΛΗΣ",542
"124780"," Κύριε Υπουργέ, απλώς επειδή θεωρούμε θετική την πρόθεσή σας ότι θα προσπαθήσετε να επιλύσετε το πρόβλημα γιατί το αναγνωρίζετε, θα ήθελα να σας πω ότι εδώ υπάρχει ένα δεδομένο αυτή τη στιγμή, ότι δηλαδή καλούνται πολίτες να πληρώσουν δυσβάσταχτα ποσά, τα οποία υπερβαίνουν –προσέξτε αυτό που θα σας πω- το εισόδημά τους.","ΣΤΑΥΡΟΣ ΚΟΝΤΟΝΗΣ",236
"124781"," Το καταλαβαίνουμε.","ΓΚΙΚΑΣ ΧΑΡΔΟΥΒΕΛΗΣ",542
"124782"," Επομένως αυτό που ζητάμε από εσάς, κύριε Υπουργέ, είναι να ανασταλεί η είσπραξη αυτών των ποσών για τον πληθυσμό στη Ζάκυνθο, που αναφέρονται σε φόρο για αγροτικά και άλλα ακίνητα, εκτός του συστήματος των αντικειμενικών αξιών, διότι αυτός ο κόσμος δεν έχει να τα πληρώσει. Δεν έχουν.","ΣΤΑΥΡΟΣ ΚΟΝΤΟΝΗΣ",236
"124783"," Δεν είναι μόνο η Ζάκυνθος! Είναι όλη η Ελλάδα!","ΑΠΟΣΤΟΛΟΣ ΒΕΣΥΡΟΠΟΥΛΟΣ",60
"124784"," Αυτό αφορά όλη την Ελλάδα. Δεν αφορά μόνο τη Ζάκυνθο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124785"," Αυτό είναι το αίτημα. Και πιστεύουμε ότι από τη στιγμή που το κρίνετε δίκαιο, πρέπει να αντιμετωπιστεί με γενναιότητα.","ΣΤΑΥΡΟΣ ΚΟΝΤΟΝΗΣ",236
"124786"," Παρακαλώ. Εντάξει, κύριε Κοντονή.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124787"," Μα, όλη την Ελλάδα αφορά αυτό, τέσσερις χιλιάδες οικισμούς!","ΑΠΟΣΤΟΛΟΣ ΒΕΣΥΡΟΠΟΥΛΟΣ",60
"124788"," Θα το αντιμετωπίσουμε και είναι για όλη την Ελλάδα.","ΓΚΙΚΑΣ ΧΑΡΔΟΥΒΕΛΗΣ",542
"124789"," Έτσι. 
Ευχαριστούμε, κύριε Υπουργέ.
Τοn λόγο έχει ο συνάδελφος κ. Κουτσογιαννακόπουλος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124790"," Κι όπως είπε και ο κ. Αναγνωστάκης, ο καλός φίλος και συνάδελφος, «άλλα ξεκινάς να πεις και άλλα τελικά λες».
Καταρχάς, κύριε Υπουργέ, καλωσορίσατε στη Βουλή. Εύχομαι ευδόκιμη θητεία, κατά το δυνατόν ανέφελη, λύσεις και έργα αγαθά, όπως πιστεύουμε και προσδοκούμε όλοι. Γιατί το πρόβλημα δεν είναι μόνο της Ζακύνθου, είναι όλης της Ελλάδος. Σας καταθέσαμε και σχετική ερώτηση είκοσι επτά Βουλευτές της Νέας Δημοκρατία από όλο το γεωγραφικό φάσμα της χώρας. Παντού εντοπίζονται αυτά τα φαινόμενα. Τα είχαμε επισημάνει σε μια μεγάλη και μακρά και ζωντανή σύσκεψη στο Υπουργείο Οικονομικών. Εν πάση περιπτώσει, ποτέ δεν είναι αργά να γίνουν διορθωτικές κινήσεις και έχουμε τη βεβαιότητα ότι θα τις κάνετε.
Θα μιλήσω πάρα πολύ σύντομα, γιατί σήμερα δεν ακούσαμε τίποτα για το νομοσχέδιο. Σήμερα ακούσαμε για οτιδήποτε άλλο, εκτός από το νομοσχέδιο. Μόνο ο κ. Χαϊκάλης μίλησε για το νομοσχέδιο και ένας λόγος που τον χειροκρότησα ήταν αυτός. Ο άλλος λόγος ήταν διότι σε ορισμένες επισημάνσεις τις οποίες έκανε, συμφωνώ κι εγώ. 
Όλα και όλα εσάς, κύριε Υπουργέ, αυτό καθαυτό το Υπουργείο, σας απασχολούν δεκατρία άρθρα. Τα εκατόν είκοσι πέντε περίπου είναι του Υπουργείου Ανάπτυξης και τα υπόλοιπα, διεσπαρμένα επίσης, αφορούν άλλα Υπουργεία. 
Ξεκινώντας, λοιπόν, με τη δική σας καθ’ ύλην αρμοδιότητα εγώ έχω να κάνω δύο επισημάνσεις, οι οποίες με κάνουν πάρα πολύ επιφυλακτικό για τις διατάξεις αυτές. 
Με το άρθρο 2, παράγραφοι 1 και 2, δίνεται η δυνατότητα της αναστολής ή απενεργοποιήσεως αριθμών φορολογικών μητρώων σε τρεις περιπτώσεις. Η μία είναι προφανής, όταν έχουμε ψευδή στοιχεία και λοιπά. Νομίζω ότι εκεί δεν τίθεται θέμα. Όταν έχουμε ενδείξεις σοβαρές φοροδιαφυγής, είναι η άλλη περίπτωση. Και η τρίτη περίπτωση είναι –αν θυμάμαι καλά- όταν έχουμε επί μακρόν χρονικό διάστημα αδρανές.
Συνεχίζοντας, όμως, βλέπουμε ότι στην επόμενη παράγραφο παρέχουμε μία τεράστια γενική εξουσιοδότηση στον Γενικό Γραμματέα Εσόδων να προσδιορίσει αυτός τις περιπτώσεις, οι οποίες εμπερικλείονται στις τρεις αυτές κατηγορίες, να ορίσει όρους και προϋποθέσεις. Δεν το κάνει η Βουλή. Θα το κάνει ο Γενικός Γραμματέας. Εδώ νομίζω ότι τίθεται μείζον θέμα και πιστεύω ότι θα πρέπει ως αύριο να κάνουμε και άλλες σκέψεις στην κατεύθυνση αυτή και να δούμε πώς μπορούμε να βελτιώσουμε τα πράγματα. 
Επί παραδείγματι, εντάξει, θα μπορούσε να πει κανείς ότι ισχύουν οι γενικές διατάξεις περί του συνταγματικώς κατοχυρωμένου δικαιώματος της προηγούμενης ακροάσεως. Δεν αναφέρεται καν εδώ μέσα. Θα πάμε από τη γενική διάταξη; Δεν χρειάζεται ειδικότερη; Υπάρχουν θέματα τα οποία θα είναι σοβαρά, φοβάμαι. Και αν δεν έχουμε ετοιμότητα, δεν είναι κακό να πούμε ότι αυτή τη διάταξη μπορούμε να τη φέρουμε και αργότερα, αφού τη δούμε πάλι καλύτερα. 
Εξαιρετική η δουλειά που γίνεται με τον αιγιαλό. Βέβαια, είχα την απορία πώς βρέθηκε σε αυτό το νομοσχέδιο. Όμως, εν πάση περιπτώσει, επιτέλους χρησιμοποιούμε την τεχνολογία για να κινηθούμε γρήγορα και επειδή ως δικηγόρος ξέρω τι σήμαινε να προσδιορίσουμε αιγιαλό και παραλία, θαυμάζω και απορώ πώς το επιτύχαμε και το ανακαλύπτουμε μέσα σε αυτό το νομοσχέδιο. 
Χαίρομαι που θα προχωρήσουμε στην επιχορήγηση των φορέων για την εξόφληση των ληξιπρόθεσμων υποχρεώσεων. Πρέπει κάποια στιγμή να μας δώσετε ειδικότερα στοιχεία. Νομίζω ότι πρέπει να προχωρήσουμε πιο γρήγορα.
Έχουν δημιουργηθεί φοβερά αδιέξοδα σε πολλούς κλάδους και ειδικά στον τομέα της υγείας. Νομίζω ότι είναι σχετικά ατελής η διάταξη για τον ρόλο της Τραπέζης της Ελλάδας και μιλάει γενικώς για το εάν εφαρμόζεται σύστημα. Τι ακριβώς εννοούμε λέγοντας «σύστημα»; Μάλιστα, όπως λέει στη συνέχεια η διάταξη, αυτό γίνεται για να επιβάλλει κυρώσεις, αλλά χωρίς να έχει ρόλο επιλύσεως διαφορών. Προφανώς θέλουμε να το διώξουμε αυτό, γιατί έχουμε το διαμεσολαβητή κλπ. Όμως, κάτι δεν μου πάει καλά και εδώ. Θα έλεγα ότι αυτή η διάταξη κάτι θέλει ακόμα. 
Στις πολλές διατάξεις του Υπουργείου Ανάπτυξης σαφώς και θα πρέπει να επαινέσουμε το γεγονός ότι κωδικοποιείται η νομοθεσία για τις δημόσιες συμβάσεις. Βεβαίως στην αρχή και μέχρι να φτάσω στο άρθρο 173 γινόμουν όλο και πιο έξαλλος, γιατί έβλεπα γενικές διατάξεις και πολύ λίγες ειδικές. Βέβαια, στο άρθρο 173 μου λύθηκε η απορία, δεδομένου ότι παραπέμπουμε σε τρία προεδρικά διατάγματα. Βέβαια, κατ’ αρχάς πάλι με στενοχωρεί το γεγονός ότι η ίδια η Βουλή δεν νομοθετεί αυτοτελώς και ειδικώς, αλλά με παρηγορεί το γεγονός ότι τα προεδρικά διατάγματα θα τύχουν της επεξεργασίας του Συμβουλίου της Επικρατείας. Οπότε νομίζω ότι έτσι ενισχύεται ακόμα περισσότερο το σύστημα και η νομική του πληρότητα, επάρκεια και αντοχή. 
Όμως, θα ήθελα να κάνω μια παρατήρηση η οποία δεν είναι νομική ούτε πολιτική, αλλά έχει να κάνει με τη χρήση της γλώσσας μας. Ενώ μιλάμε για το κεντρικό ηλεκτρονικό μητρώο δημοσίων συμβάσεων –και σωστά!- όταν πάμε στο εθνικό σύστημα, εκεί αντί να πούμε «Εθνικό Ηλεκτρονικό Σύστημα», λέμε «Εθνικό Σύστημα Ηλεκτρονικών Δημοσίων Συμβάσεων». Αυτό πρέπει επειγόντως να αλλάξει, γιατί πρόκειται για κακή χρήση της γλώσσας. Έχουμε ηλεκτρονικές δημόσιες συμβάσεις; Προφανώς όχι. Όμως, έχουμε ηλεκτρονικό σύστημα, όπως και ηλεκτρονικό μητρώο. Κοίταξα μήπως καθιερώνεται στους ορισμούς αυτός ο όρος. Όμως, προφανώς και δεν γίνεται και μιλάει κανονικά για τις συμβάσεις και δεν υπάρχει ο όρος «ηλεκτρονικός». Επειδή, λοιπόν, πολλά πράγματα έχουν απομειωθεί σ’ αυτή τη χώρα, παρακαλώ να διορθώσουμε και αυτό. 
Πολύ σύντομα έρχομαι τώρα στις διατάξεις του Υπουργείου Διοικητικής Μεταρρύθμισης, κάτι που υποχρεούμαι να κάνω απόψε, ώστε να ακουστούν απόψεις, μήπως και τα βελτιώσουμε αύριο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, επιτρέψτε μου να συνεχίσω. Δεν θα καθυστερήσω.
Κατ’ αρχάς όσον αφορά στο άρθρο 202, έχω την άποψη ότι ανάρτηση οποιασδήποτε δημοσίευσης στην ιστοσελίδα της εταιρείας δεν μπορεί να είναι προαιρετική αλλά υποχρεωτική. Δεν καταλαβαίνω γιατί η εταιρεία, η οποία έχει ιστοσελίδα δεν θα πρέπει τις μεταβολές που γίνονται και δημοσιεύονται στο ΓΕΜΗ να μην τις αναρτά στην ιστοσελίδα της. Δηλαδή, κάποιος που ενδιαφέρεται, θα πρέπει να τρέχει και στο ΓΕΜΗ και στην ιστοσελίδα της εταιρείας; Γιατί η προαιρετικότητα, λοιπόν; Έχουμε κανένα λόγο; Θέλουμε να κρύψουμε κάτι; Αυτό είναι κάτι που βρίσκω ως εντελώς αδόκιμο, εκτός αν υπάρχει λόγος τον οποίο δεν μπορώ να συλλάβω και πολύ ευχαρίστως να τον ακούσω. 
Και έρχομαι στις διατάξεις για τα φαρμακεία. Κατ’ αρχάς εδώ θέλει μία πολύ μικρή βελτίωση. Λέει ότι τα δικαιολογητικά και ο φάκελος πρέπει να υποβληθούν είτε ηλεκτρονικά είτε ιδιοχείρως. «Ιδιοχείρως» σημαίνει ότι καταθέτω ο ίδιος αυτοπροσώπως. Θα αποκλείσουμε την κατ’ εξουσιοδότηση πληρεξουσιότητα κατάθεσης; Νομίζω πως όχι. Άρα νομίζω πως θα πρέπει να συμπληρωθεί. 
Εδώ, όμως, που επαναστατώ τώρα και έχω ζήτημα είναι ότι αντί να απλουστεύσουμε τα πράγματα, τα περιπλέκουμε. Για να ανοίξει, λοιπόν, κάποιος φαρμακείο, θέλει βεβαίωση ιδιώτη μηχανικού στην οποία να διαφαίνεται ο μοναδικός αριθμός ακινήτου που καταγράφεται στο πληροφοριακό σύστημα της ταυτότητας του κτηρίου. Και από κάτω υπάρχει παράγραφος που λέει «γίνονται δεκτές βεβαιώσεις που πιστοποιούν ότι δεν υπάρχουν αυθαίρετες κατασκευές…» κλπ. Τώρα πώς κολλάει το ένα με το άλλο, μου θυμίζει λίγο το «δεχόμεθα μπάζα», για παράδειγμα. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Συνεχίζει, όμως, η διάταξη και δεν ανακόπτει: «Θέλουμε άλλη βεβαίωση τώρα ιδιώτη μηχανικού που θα βεβαιώνει για το καθαρό εμβαδό των χώρων κύριας χρήσης και των βοηθητικών χώρων». 
Προσέξτε, αυτή η βεβαίωση θα συνοδεύεται, πρώτον, από θεωρημένο αντίγραφο της αδείας οικοδομής του κτηρίου, δεύτερον, από κάτοψη υπογεγραμμένη από ιδιώτη μηχανικό και, τρίτον, από τομή υπογεγραμμένη, επίσης, από ιδιώτη μηχανικό. 
Τι ακριβώς θέλουμε να κάνουμε; Εάν θέλουμε να βεβαιώνεται ότι το εν λόγω ακίνητο, στο οποίο θα εγκατασταθεί φαρμακείο, είναι κατά νόμο εντάξει και ότι μπορεί να λειτουργήσει, ας είναι μία βεβαίωση μηχανικού που θα περιέχει όλα αυτά. Εδώ ένας έρημος νέος φαρμακοποιός θα πρέπει να πληρώσει τουλάχιστον τέσσερα πράγματα! Ή θα ισχύει η οικοδομική άδεια ή αυτή θα αμφισβητείται. Αν αμφισβητείται, τι νόημα έχει να την προσκομίζουμε. Αυτό το πράγμα δεν μπορεί να παραμείνει έτσι και σε αυτό επιφυλάσσομαι πάρα πολύ. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τέλος, κλείνω με το άρθρο 152, που αναφέρεται στον επαρχιακό Τύπο. Αδικεί τον επαρχιακό Τύπο και τον αδικεί κατάφωρα. Φαίνεται ότι εάν υπερασπιστούμε την αλλαγή του, μαχόμεθα υπέρ μιας συντεχνίας εκδοτών επαρχιακών εφημερίδων. Δεν πρόκειται, όμως, καθόλου, μα, καθόλου περί αυτού και εξηγούμαι:","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124791"," Ολοκληρώστε, όμως, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124792"," Μάχομαι υπέρ της τηρήσεως μιας αρχής, διότι εάν παραμείνει η διάταξη αυτή, με δεδομένο ότι στην παράγραφο 4 λέει ότι η δαπάνη βαρύνει τον φορέα, άρα το δημόσιο, ποιος καλός δήμαρχος, αντιδήμαρχος, πρόεδρος των διαφόρων επιτροπών, πρόεδρος δημοτικού συμβουλίου, κατ’ αναλογίαν περιφερειάρχης, πρόεδρος περιφερειακού, αντιπεριφερειάρχαι -δεν είναι και λίγοι που έχουν περάσει απ’ αυτό το στάδιο παλαιότερα- δεν θα μοιράσει προκηρύξεις και διακηρύξεις στον τοπικό Τύπο, αγαπητέ κύριε Υπουργέ μου; 
Θα γίνει «χαρτοπόλεμος»! Θα διαγκωνίζονται ποιος θα δώσει τα περισσότερα και αντί να επιτύχουμε, εάν θέλουμε, περιστολή δαπανών, θα αυξήσουμε και θα πολλαπλασιάσουμε τις δαπάνες, θα δημιουργήσουμε αθέμιτες καταστάσεις και θα πρέπει να θέσουμε τον περιορισμό, όπως υπάρχει τώρα, σε μία ή δύο, οι οποίες περιοδικώς θα κινούνται. 
Θέλουν να μειώσουν το κόστος; Ούτως ή άλλως νομοθετικά ρυθμίζεται το κόστος. Με μια νέα απόφαση να τροποποιηθεί το πράγμα αυτό, να χαμηλώσει το κόστος και το σύστημα να έχει ισορροπία.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124793"," Ολοκληρώστε, κύριε συνάδελφε, σας παρακαλώ! Τι άλλο να πω;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124794"," Κύριε Πρόεδρε, κατεχράσθην τον χρόνο. Ξέρω ότι λέτε «τι να μου πείτε» και «τι να μου κάνετε».","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124795"," Κάνατε, όμως, ένα λάθος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124796"," Όμως, η κατάχρηση που έγινε σήμερα…","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124797"," Πάρτε και από τη δευτερολογία μου!","ΙΩΑΝΝΗΣ ΚΑΡΑΜΠΕΛΑΣ",192
"124798"," Δεν αφορά εσάς, κύριε Πρόεδρε, όμως σήμερα που συζητούσαμε εδώ μόνο για το νομοσχέδιο, όλοι οι εισηγητές της Αντιπολιτεύσεως υπερέβησαν τους χρόνους τους, μη συζητώντας για το νομοσχέδιο και το Προεδρείο δεν παρέμβαινε. 
Εγώ θέλω να αξιοποιήσετε το νομοσχέδιο.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124799"," Ναι, αλλά μπήκατε και σε χωράφια παρόντος Προέδρου φαρμακοποιού και πρέπει να ξέρετε, ως έγκριτος νομικός που είστε, ότι αυτές οι επισημάνσεις που κάνατε μπορεί να μην αφορούν μόνο τους φαρμακοποιούς που θέλουν να ανοίξουν φαρμακεία, αλλά και τους φαρμακοποιούς που πιθανόν να θέλουν να ανοίξουν φαρμακεία μέσα σε σούπερ μάρκετ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124800"," Στα σούπερ μάρκετ δεν έχω δει μέχρι τώρα.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124801"," Το έβαλα σαν σκέψη. Καταλάβατε τι εννοώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124802"," Δεν αλλάζει τίποτα και πάλι. Εγώ βλέπω τη διάταξη. Δεν βλέπω αν είναι σε σούπερ μάρκετ ή όχι. Βλέπω τι προβλέπεται. Και ένας νέος επιστήμονας να θέλει να ανοίξει φαρμακείο πρέπει να προστατευτεί. Θέλετε να βάλουμε «τους άλλους»; Δεν είναι τίποτα. Μια προσθήκη είναι.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"124803"," Ας μην μπούμε σε αυτό το θέμα τώρα. 
Τον λόγο έχει ο κ. Νάσος Αθανασίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124804"," Κύριε Πρόεδρε, θα ήθελα να ευχαριστήσω τον Υπουργό Οικονομικών που είναι παρών, διότι αν δεν ήταν παρών, δεν θα έλεγα αυτά τα ολίγα που θα πω σήμερα, γιατί θα ήθελα να τα πω κατά πρόσωπο. 
Όταν ο Παύλος Μπακογιάννης εξέδιδε το περιοδικό «ΕΝΑ», είχε δημοσιεύσει τέσσερα άρθρα, που πραγματικά τότε απηχούσαν τη γερμανική πολιτική σκέψη. Μιλούσε για την αντικειμενικοποίηση των προβλημάτων. Έλεγε ότι αυτό χρειάζεται η Ελλάδα: να μην υπάρχει φανατισμός, να τα απροσωποποιήσουμε και να τα αντικειμενικοποιήσουμε. 
Δεν ξέρω εάν παραβιάζω αυτή την αρχή του συνεργάτη μου, αλλά σήμερα θα τα προσωποιήσω λιγάκι, κύριε Υπουργέ.
Στις 4 Απριλίου του 2010 δώσατε μια συνέντευξη στην εφημερίδα «ΙΣΟΤΙΜΙΑ». Γυρίζω στον μεγάλο τίτλο: Συνέντευξη Γκίκας Χαρδούβελης «Το 2015 θα επανέλθουμε στο επίπεδο του 2008». Δηλαδή την επόμενη χρονιά θα επανέλθουμε στο επίπεδο του 2008, γράφει η εφημερίδα. Δεν ξέρω εάν το έχετε διαψεύσει αυτό.
Στην εφημερίδα «ΚΑΘΗΜΕΡΙΝΗ» επίσης υπό τον τίτλο «Σεπτέμβριος της Άνοιξης», την 1η Αυγούστου του 2010 γράφετε: «Η ανάκαμψη πιθανό να έρθει το δεύτερο μισό του 2011, αλλά αυτό δεν μπορεί να γίνει χωρίς κυβερνητική παρέμβαση. Μια επιτυχημένη παρέμβαση θα μπορούσε να φέρει θετικό ρυθμό ανάπτυξης το 2012, ώστε η συνεχιζόμενη ανάπτυξη να μας επαναφέρει γύρω στο 2015 στο βιοτικό επίπεδο του 2008».
Τα τυπικά μου προσόντα δεν περιλαμβάνουν τα οικονομικά. Δεν έχω τη δύναμη του γνώστη. Έχω όμως τη δύναμη του αναγνώστη. Αναγνωρίζετε ότι είναι λάθος, μέγα μάλιστα λάθος να λέει κανείς ότι το 2015 θα επιστρέψουμε στο βιοτικό επίπεδο του 2008;
Το «ΒΗΜΑ» αναδημοσίευσε στις 3 Σεπτεμβρίου του 2010 ορισμένα κομμάτια από άρθρο σας στη «FRANKFURTER ALLGEMEINE ZEITUNG». «Τυχερή στην ατυχία της η Ελλάδα» είναι ο τίτλος.
Το 2012 γράφατε: «Θα είναι η πρώτη χρονιά για την οποία μπορεί κανείς ρεαλιστικά να περιμένει θετικό ρυθμό ανάπτυξης. Αυτό είναι καλό σενάριο, που οδηγεί στη συνακόλουθη αύξηση της παραγωγής και στη δυνατότητα να επιστρέψει η Ελλάδα το 2015 στο βιοτικό επίπεδο του 2008», δηλαδή τη χρονιά προτού ξεκινήσει η ύφεση. Αυτό τι είναι; Δεν είναι υπερβολικό; Μήπως εδώ μετατρέψαμε την οικονομολογία σε μετεωρολογία; Θα ήταν πάρα πολύ δύσκολο.
Επιτρέψατε και άλλους τίτλους. Αυτό πραγματικά το δημοσίευμα της εφημερίδας «Τα ΝΕΑ», της 19ης Νοεμβρίου του 2009, απλώς σας το επιδεικνύω. Δεν ανταποκρίνεται στο περιεχόμενο, ωστόσο το επιτρέψατε. «Το 2012 έρχεται το τέλος της κρίσης» και το αποδίδουν σε εσάς. Τα προηγούμενα είναι γραφίδα δική σας. Εδώ πρόκειται για απόδοση.
Άλλα έτσι ενδεικτικά, για να μην τα αναφέρω όλα, αναφέρω: «Η έξοδος από την ύφεση πιθανό να έρθει στο δεύτερο εξάμηνο του 2011».
Άλλη αστοχία κατά τη γνώμη μου: «ΒΗΜΑ ΤΗΣ ΚΥΡΙΑΚΗΣ» 20 Σεπτεμβρίου του 2009: «Τα επιτόκια στο σημείο 3 στις διεθνείς αγορές αναμένονται υψηλότερα», όταν έχουν μηδενιστεί, για να μην πούμε ότι έχουν πέσει κάτω από το μηδέν.
Και ενώ έγιναν αυτές οι αστοχίες, ενώ δηλαδή, κατά την άποψή μου και για το πω λαϊκά –δεν είναι κακό να χρησιμοποιούμε λαϊκές, ακόμη και παροιμιώδεις εκφράσεις- προσπαθήσατε να βάλετε γκολ και δεν βάλατε γκολ, στην «ΚΑΘΗΜΕΡΙΝΗ ΤΗΣ ΚΥΡΙΑΚΗΣ» 12 Δεκεμβρίου του 2012 προσπαθείτε –μια και μιλούσαμε για την Αργεντινή- να πάρετε τη μπάλα από τον Μέσι. Γράφετε «Σε τι κάνει λάθος ο Ρουμπινί».
Κατά την άποψή μου έχετε κάνει δύο λάθη. Πρώτον, ο Ρουμπινί δεν είναι ο Μέσι. Ο Μέσι είναι ο Πωλ Κρούγκμαν, ο οποίος έχει γελοιοποιήσει την πολιτική του Βερολίνου στην εφημερίδα «NEW YORK TIMES». Την έχει καταρρίψει εντελώς.
Ενώ, λοιπόν, εσείς λέγατε ότι το 2015 θα επανέλθουμε στο βιοτικό επίπεδο του 2008, δείτε πού μπορεί να βρει κανείς την αλήθεια: εκεί που σπουδάσατε. Μόνο που ενδεχομένως το λησμονήσατε. Στο συνέδριο των Αμερικανών οικονομολόγων στη Φιλαδέλφεια η Κάρμεν Ρέινχαρτ και ο Κένεθ Ρογκόφ παρουσίασαν μια εργασία, ένα paper –ας το πούμε έτσι αμερικανιστί- σύμφωνα με το οποίο η Ελλάδα χρειάζεται πιθανότατα –γιατί έτσι μιλούν εκεί, δεν είναι βέβαιοι- δώδεκα χρόνια για να επανακτήσει το εθνικό εισόδημα το οποίο έχασε.
Έχουμε, λοιπόν, εδώ δύο επιστημονικές θέσεις: η μία η δική σας, η άλλη της Ράινχαρτ και του Ρογκόφ. Πού βρήκα την αλήθεια; Δεν τη βρήκα στον Τύπο της χώρας μου, δεν τη βρήκα στον οικονομολόγο της χώρας μου. Τη βρήκα σε Αμερικανούς οικονομολόγους.
Τίθεται ένα θέμα. Είπε ο κ. Κουτσογιαννακόπουλος ότι δεν μίλησε κανένας για το νομοσχέδιο. Πριν από το νομοσχέδιο υπάρχει ένας Υπουργός ο οποίος το υπογράφει. Και αναρωτιέμαι: Πώς διορίζεται ένας Υπουργός τη χώρας μου; Διορίζεται επειδή έκανε σωστές προβλέψεις; Αυτό θα μπορούσε να γίνει σε άλλες χώρες. Διορίζεται επειδή έχει καλές γνωριμίες; Διορίζεται για την επιστημονική του επάρκεια; Διορίζεται για την υπακοή του, όπως προσωπικά αυταπατώμαι ότι συμβαίνει, αν θέλετε, για να χρησιμοποιήσω ένα επιεικές ρήμα;
Ξέρετε, στη διάρκεια επτά λεπτών δεν μπορεί να πει κανείς πολλές αλήθειες. Διάλεξα, όμως, αυτή και μόνη την αλήθεια να σας αναφέρω και το ερώτημά μου περισσότερο δημοσιογραφικό είναι: Πώς είναι δυνατό να πιστέψω εγώ αυτά που γράφετε στην εισηγητική σας έκθεση, όταν με τη δική σας γραφίδα αποδεικνύεται ότι έχετε αποτύχει πέρα ως πέρα στις προβλέψεις σας;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα λεπτό ακόμη, κύριε Πρόεδρε. Δεν συνηθίζω –δεν καταδέχομαι– να ζητώ περισσότερο χρόνο.
Κύριε Υπουργέ, προέρχεστε από τις τράπεζες. Τα κράτη δεν είναι τράπεζες. Είπατε ότι δεν θα μιλήσετε για τα κόκκινα δάνεια. Εγώ διάβασα με επιμέλεια τις δηλώσεις του Μάριο Ντράγκι. Το δεύτερο δεκαπενθήμερο του Οκτωβρίου –είπε ο κύριος αυτός- ανακοινώνονται τα αποτελέσματα των stress tests και δίνει στις τράπεζες δύο εβδομάδες καιρό ή να καλύψουν τα κεφαλαιακά κενά τους ή να κλείσουν.
Βεβαίως έχουν γίνει κάποιες προειδοποιήσεις. Σας έχουν προειδοποιήσει, τους έχουν προειδοποιήσει και υπάρχουν κάποιες διαδικασίες για τα κόκκινα δάνεια. Αυτά, όμως, είναι τα σημαντικά, δηλαδή μετά απ’ αυτό το νομοσχέδιο, το οποίο δεν μπορούμε ακόμη να αναλύσουμε. Δεν μπορούμε να πούμε ακόμα ότι αφαιρείται περισσότερο «αίμα» από την αγορά, περισσότερη ρευστότητα, δεν μπορούμε καν να μιλήσουμε για τα κόκκινα δάνεια. 
Επαναλαμβάνω ότι προέρχεστε από τον τραπεζικό τομέα. Ο τραπεζικός τομέας δεν νομίζω ότι είναι ο τομέας εκείνος ο οποίος πρέπει να διέπει τη σκέψη κάποιου που θέλει να κατευθύνει την οικονομία μιας χώρας. Επ’ αυτών θα έχουμε θέση;
Επαναφέρω το ερώτημα: Πραγματικά πώς διορίζεται ο Υπουργός Οικονομικών της χώρας μου; Σήμερα η Eurobank είναι μια επιτυχημένη τράπεζα, είναι μια τράπεζα που χρειάζεται κεφάλαια; Νομίζω ότι πρέπει να είμαστε αυστηροί όταν αναλαμβάνουμε δημόσια αξιώματα. Δυστυχώς, έχει πόνο η πολιτική.
Ευχαριστώ για την ανοχή σας, κύριε Πρόεδρε.","ΑΘΑΝΑΣΙΟΣ ΑΘΑΝΑΣΙΟΥ",9
"124805"," Ευχαριστούμε κι εμείς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124806"," Κύριε Πρόεδρε, μπορώ να έχω ένα λεπτό;","ΓΚΙΚΑΣ ΧΑΡΔΟΥΒΕΛΗΣ",542
"124807"," Τον λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124808"," Θέλω να απαντήσω στον κ. Αθανασίου. Ευτυχώς που τώρα υπάρχει και το Google, οπότε μπορεί να ψάξει και να βρει αρκετά δικά μου άρθρα.
Θα έλεγα ότι αν πήγαινε και λίγο πιο πίσω από το 2010 και αν συνέκρινε τις δικές μου προβλέψεις με πολλών, θα έλεγα όλων των οικονομολόγων στην Ελλάδα, θα είχε ανακαλύψει ότι ήμουν ο πρώτος που είχε προβλέψει τη λαίλαπα που ερχόταν – και αυτό το 2008 και έχει γραφτεί. Μάλιστα, για να μη δυσαρεστήσω πολύ τον κόσμο, είχα μιλήσει για μια επταετία-δεκαετία στασιμότητας. Δεν ήθελα να πω τι θα συνέβαινε.
Αυτό το κατάλαβα επειδή ήλθε η διεθνής κρίση, ήξερα τις ανισορροπίες της ελληνικής οικονομίας, είχα γράψει γι' αυτές, είχα γράψει πώς έπρεπε να αντιμετωπίσουμε τα προβλήματα. Είχα εναντιωθεί στον τρόπο με τον οποίο η τρόικα αντιμετώπισε τα πράγματα. Είχα πει ότι η αγορά εργασίας πρέπει να έλθει σε δεύτερη φάση και πρώτα οι αγορές αγαθών και υπηρεσιών, κάτι που δεν έγινε.","ΓΚΙΚΑΣ ΧΑΡΔΟΥΒΕΛΗΣ",542
"124809"," … (Δεν ακούστηκε)","ΑΛΕΞΙΟΣ ΜΗΤΡΟΠΟΥΛΟΣ",319
"124810"," Αυτά τα έθεσαν άλλοι.
Το να ερχόσαστε τώρα και να λέτε τον Απρίλιο του 2010 ή τοn Σεπτέμβριο είχα πει ότι το 2015 θα επανέλθουμε, αυτό ήταν, ξέρετε, μια πρόβλεψη που δεν μπορείς να ξέρεις πώς θα αντιδράσει και ο ευρωπαϊκός παράγοντας και ο ελληνικός παράγοντας. Ήταν δύσκολο να πεις για πέντε χρόνια στον Έλληνα, εκείνη την εποχή που κανένας δεν είχε καταλάβει τι του έρχονταν. Τότε όλοι μου έλεγαν: «Η Ελλάδα ποτέ δεν πεθαίνει, τι λες εσύ μωρέ οικονομολόγε; Δεν καταλαβαίνεις τι λες.» Αυτήν την κριτική μου ασκούσαν όλοι.
Όταν έλεγα εγώ 2015, τους φαινόταν τεράστιο πράγματα. Πρέπει, δηλαδή αυτό να το κρίνετε με τους φακούς της εποχής εκείνης. Και να ρωτήσετε, όταν έλεγα εγώ αυτά τα πράγματα, αν είπε κάποιος άλλος κάτι καλύτερο; Έκανε κάποια καλύτερη πρόβλεψη;
Αναφερθήκατε στην Κάρμεν Ράινχαρτ και τον Κένεθ Ρογκόφ. Τους γνωρίζω προσωπικά και τους δύο. Μάλιστα η Ράινχαρτ τελείωνε το «Κολούμπια» όταν πήγα εγώ για καθηγητής την πρώτη μου χρονιά. Τον κ. Ρογκόφ τον είχα προσκαλέσει στην Ελλάδα και είχε μιλήσει. Του είχα ζητήσει να μιλήσει ελεύθερα για το τι έρχεται σε αυτήν εδώ τη χώρα.
Αυτοί πράγματι έχουν κάνει μία ανάλυση. Έχουν κοιτάξει τις τραπεζικές κρίσεις για τετρακόσια χρόνια και στατιστικά βλέπουν ότι αν μια τραπεζική κρίση χτυπήσει μια χώρα, τότε για να ανακάμψεις θες τουλάχιστον πέντε, έξι χρόνια και παραπάνω. Με τη γνώση ότι η Ελλάδα είχε πέσει σε αυτήν την τεράστια ύφεση μπορούσαν να πουν αυτά που λένε. Αν ρώταγες τον κ. Ρογκόφ και την κ. Ράινχαρτ το 2008, δεν θα μπορούσαν να κάνουν αυτήν την πρόβλεψη. 
Για να μην μπούμε περισσότερο στα επιστημονικά, σας λέω ότι εγώ είμαι υπερήφανος για τις προβλέψεις που έχω κάνει. Πάντοτε γίνονται λάθη στις προβλέψεις. Ποτέ δεν μπορείς να ξέρεις πριν από δέκα χρόνια τι θα συμβεί μετά από δέκα και μετά από είκοσι χρόνια. Είναι σαφές.
Αλλά σας επαναλαμβάνω ότι ήμουν ο πρώτος, δημοσίως και με το ρίσκο που το είπα. Μάλιστα είχα πάει στο ΙΟΒΕ και το είχα πει σε όλους: «Κρατηθείτε, διότι έρχεται λαίλαπα». Και μετά όλοι πήγαιναν στους ενδιαφερόμενους και έλεγαν: «Τι λέει ο Χαρδούβελης; Λάθος κάνει». 
Εγώ δεν έκανα λάθος. Ήρθε η λαίλαπα. Δεν περίμενα, βέβαια, τη λαίλαπα που ήρθε, όπως κανένας μας δεν την περίμενε. 
Στο θέμα που αναφέρατε, αν εγώ μπορώ, επειδή έχω δουλέψει σε τράπεζες, να γίνω Υπουργός Οικονομικών, θέλω να σας πω ότι εγώ είμαι ακαδημαϊκός, έχω κάνει έρευνες, διδάσκω στο πανεπιστήμιο και φυσικά έχω δουλέψει σε τράπεζες στο τμήμα ερευνών. Έχω κάνει πολλά πράγματα στη ζωή μου. Όπου έχω περάσει, είμαι επαγγελματίας και πάντοτε προσπαθώ να κάνω το σωστό και το πρέπον.
Στη ζωή μου είχα να κάνω πολλές επιλογές. Ποτέ δεν επέλεξα το χρήμα από το καθήκον. Πάντοτε είχα το καθήκον. Στην Αμερική ως ακαδημαϊκός, όσο ήμουν, μου άρεσε η έρευνα. Την επέλεξα και άφησα εκατομμύρια στην μπάντα.
(Χειροκροτήματα από την πτέρυγα της Νέας Δημοκρατίας)
Γύρισα στην Ελλάδα κουβαλώντας όλη μου την οικογένεια και τα χρήματα που έπαιρνα από δύο δουλειές ήταν λιγότερα από τους φόρους που πλήρωνα στην Αμερική.
Έκανα την επιλογή να έρθω στη χώρα μου και κάθομαι ακόμα σε αυτήν τη χώρα, ενώ έχω επιλογή και έχω προσφορές να φύγω και να πάρω πολύ περισσότερα χρήματα.
Δεν δέχομαι μύγα στο σπαθί μου για το ποιος είμαι, ποια ήταν η καριέρα μου. Δεν έχω υπηρετήσει κανέναν. Δεν σήκωσα τη σημαία κανενός και πάντοτε θέλω να κάνω το σωστό και το πρέπον. Και ξέρω ότι από αυτή τη θέση θα πολεμήσω για το δημόσιο συμφέρον. Αυτό, τελεία και παύλα.","ΓΚΙΚΑΣ ΧΑΡΔΟΥΒΕΛΗΣ",542
"124811"," Κύριε Πρόεδρε θα μπορούσα να έχω τον λόγο;","ΑΘΑΝΑΣΑΣΙΟΣ ΑΘΑΝΑΣΙΟΥ",9
"124812"," Όχι, δεν γίνεται, κύριε Αθανασίου. Έγινε μια κουβέντα μεταξύ σας και είναι περασμένη και η ώρα. Να δώσω τον λόγο και σε άλλους συναδέλφους, γιατί κοντεύουμε 1.00 το ξημέρωμα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124813"," Είχε μια συναισθηματική χροιά η ομιλία του κ. Χαρδούβελη.","ΑΘΑΝΑΣΑΣΙΟΣ ΑΘΑΝΑΣΙΟΥ",9
"124814"," Ε, και εσείς συναισθηματικά μιλήσατε και ο Υπουργός.
Τον λόγο έχει ο συνάδελφος κ. Κόνσολας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124815"," Ευχαριστώ, κύριε Πρόεδρε.
Κύριες και κύριοι συνάδελφοι, κύριε Υπουργέ, με έκπληξη παρακολούθησα πολλούς συναδέλφους από την Αξιωματική Αντιπολίτευση που με απόλυτα μηδενιστική προσέγγιση κατέθεσαν τις απόψεις τους για το νομοσχέδιο αυτό.
Δεν εντάσσω την τοποθέτηση του κ. Αθανασίου στην κατηγορία αυτή. Τον σέβομαι και τον εκτιμώ απεριόριστα. Θεωρώ την τοποθέτησή του σε ό,τι αφορά στον κύριο Υπουργό περισσότερο ρητορική. Δεν αδικεί τον κύριο Υπουργό η τοποθέτηση του κ. Αθανασίου, αδικεί τον ίδιο τον κ. Αθανασίου.","ΕΜΜΑΝΟΥΗΛ ΚΟΝΣΟΛΑΣ",233
"124816"," Χρειάζεται να…(δεν ακούστηκε).","ΑΘΑΝΑΣΙΟΣ ΑΘΑΝΑΣΙΟΥ",9
"124817"," Δεν είναι ο κύριος Υπουργός τραπεζίτης, δεν είναι λογιστής, δεν είναι ένας οικονομολόγος, είναι ένας ακαδημαϊκός. Και επειδή δεν έχουμε επιλεκτική μνήμη, αγαπητές και αγαπητοί συνάδελφοι, στην Αίθουσα αυτή, πρέπει να δούμε συνολικά την πορεία ενός ανθρώπου που πολύ καλά ξέρει και ο συνάδελφος που κάθεται δίπλα σας, ο κ. Μητρόπουλος.
Ο κ. Χαρδούβελης έχει ιστορία στοn χώρο της ακαδημαϊκής κοινότητας. Έχει τεράστιο διδακτικό έργο, έχει τεράστιο διοικητικό έργο και έχει ερευνητική πορεία που είναι αξιοζήλευτη από όλους τους συναδέλφους στο πανεπιστήμιο. Άρα θεωρώ ότι ο κ. Αθανασίου έκανε ρητορική τοποθέτηση, παρά κριτική απέναντι στο πως διορίζεται ένας Υπουργός, γιατί ούτε Πρωθυπουργοί είμαστε εδώ ούτε ξέρουμε τα κριτήρια του Πρωθυπουργού και της συγκυβέρνησης για τον διορισμό του κυρίου Υπουργού Οικονομικών.
Σέβομαι, λοιπόν, μια διαφορετικού τύπου προσέγγιση από τους συναδέλφους της Αξιωματικής Αντιπολίτευσης ή και αντίθεσης σε ορισμένα ζητήματα ενδεχόμενα. Εκείνο ωστόσο που δεν αντιλαμβάνομαι είναι η πλήρης άρνηση να συμβάλλουν με τη συναίνεση ή τις προτάσεις τους στην αποδοχή ή στη βελτίωση διατάξεων, όπως είναι η κατάργηση της εκκαθαριστικής δήλωσης του ΦΠΑ για παράδειγμα ή η ενοποίηση του θεσμικού και κανονιστικού πλαισίου για τις δημόσιες συμβάσεις.
Παρακολούθησα επίσης και την «αργεντινολογία» των τελευταίων ημερών να μεταφέρεται στο Κοινοβούλιο, να μετατρέπεται σε κυρίαρχη συζήτηση. Πολύ σωστά ο κ. Κουτσογιαννακόπουλος ανέφερε ότι αυτή η συζήτηση ανιαρή περισσότερο είναι σε εμάς όλους αλλά και στους πολίτες, στον ελληνικό λαό. Το ίδιο και σε μένα βέβαια. Δεν απασχολεί καθέναν από τους πολίτες αυτή η συζήτηση.
Εμείς πρέπει να ξαναθυμίσουμε ότι είμαστε μια χώρα που ανήκουμε στην Ευρωπαϊκή Ένωση, στην οικογένεια της ευρωπαϊκής μεγάλης, οικονομικής και κοινωνικής διάστασης, μέλος μιας ισχυρής οικονομικής και νομισματικής ένωσης. Αυτές οι στρατηγικές επιλογές έχουν κριθεί από πολύ παλιά από τους ίδιους τους πολίτες. Ήδη οι πολίτες προασπίστηκαν με τις θυσίες τους αυτή την επιλογή.
Αντί να συζητάμε, λοιπόν, για την Αργεντινή θα ήταν περισσότερο χρήσιμο να συμμετείχαμε όλοι εδώ σε μια συζήτηση για το νέο αναπτυξιακό πρότυπο της χώρας, να το διαμορφώσουμε όλοι μαζί.
Κυρίες και κύριοι συνάδελφοι, επιτρέψτε μου να σταθώ σε ορισμένα ζητήματα και διατάξεις του πολυνομοσχεδίου που περιέχει προαπαιτούμενα για την εκταμίευση της δόσης του ενός δισεκατομμυρίου.
Ξεκινώ αμέσως από τη διάταξη με την οποία καταργείται η υποχρεωτική δημοσίευση στον Τύπο των προκηρύξεων του δημοσίου και των οργανισμών Τοπικής Αυτοδιοίκησης, προσυπογράφοντας πάνω απ’ όλα την εξαιρετική τοποθέτηση του συναδέλφου του κ. Κουτσογιαννακόπουλου, αφού το δημοσιονομικό όφελος είναι απειροελάχιστο, κύριε Υπουργέ, μπροστά στο κόστος που θα επιφέρει ακόμα και δημοσιονομικά με τη ρύθμιση αυτή.
Το κλείσιμο των περιφερειακών εφημερίδων, η αναστολή οικονομικής και επιχειρηματικής δραστηριότητας, οι άνεργοι που θα προστεθούν στην οικογένεια των ανέργων έχουν μεγαλύτερο δημοσιονομικό κόστος και μάλιστα σε βάθος χρόνου.
Υπάρχει όμως και ζήτημα ποιότητας και λειτουργίας της ίδιας της δημοκρατίας. Αν οδηγηθούμε σε ένα ελεγχόμενο πεδίο ενημέρωσης στην περιφέρεια, αν κλείσουν οι εφημερίδες δηλαδή αυτές με τη διάταξη αυτή, κατά την άποψή μας, δεν θα μπορεί να γίνει αποδεκτή. Το υποθετικό δημοσιονομικό όφελος από τα έξοδα που επισύρουν στην υποχρεωτική δημοσίευση προκηρύξεων είναι μικρό. Να αναζητηθεί από αλλού, κύριε Υπουργέ.
Υπάρχουν όμως και θετικές αναφορές στο πολυνομοσχέδιο και είναι σημαντικό να σταθούμε σε αυτές. Επισημαίνουμε τις διατάξεις που εξαλείφουν τη γραφειοκρατία, την πολυνομία, δημιουργούν ένα απλοποιημένο, ευέλικτο και αποτελεσματικό διοικητικό πλαίσιο σε ό,τι αφορά τις δημόσιες συμβάσεις.
Μέχρι σήμερα υπήρχε ένα δαιδαλώδες κανονιστικό πλαίσιο ανάλογα με το είδος της σύμβασης, το ύψος της, τον τομέα της αγοράς και το είδος της αναθέτουσας αρχής. Το ανέφερε ο κ. Σκρέκας στην εισήγησή του. Άλλα ίσχυσαν και ίσχυαν για φορείς της γενικής κυβέρνησης άλλα ίσχυαν για τους φορείς της αυτοδιοίκησης, άλλα για τους φορείς του ευρύτερου δημόσιου τομέα.
Είναι θετικό ότι θα υπάρχει πλέον ένα ενιαίο θεσμικό και κανονιστικό πλαίσιο για τις δημόσιες συμβάσεις με τον εκσυγχρονισμό, την κωδικοποίηση και την απλοποίηση της νομοθεσίας. Αυτό σημαίνει όφελος για την εθνική οικονομία, σημαίνει καθιέρωση ενιαίων αρχών, σημαίνει καθιέρωση αρχών διαφάνειας και ισονομίας.
Επιπρόσθετα, θετική είναι η κατάργηση της εκκαθαριστικής δήλωσης ΦΠΑ και αποτελεί μίζερη προσέγγιση η απροθυμία της Αξιωματικής Αντιπολίτευσης να αναγνωρίσει ότι πρόκειται για ένα θετικό και ουσιαστικό μέτρο. 
Το παραπάνω αποτελεί το πρώτο βήμα, αφού ακολουθεί η απαλλαγή από την υποχρέωση είσπραξης και καταβολής του ΦΠΑ για επαγγελματίες κι επιχειρήσεις με μικρό τζίρο.
Κυρίες και κύριοι συνάδελφοι, επιτρέψτε μου να προβώ σε μια αναφορά στις διατάξεις που αφορούν τον αιγιαλό. Ορθότατα, κύριε Υπουργέ, έρχεται μόνο το πλαίσιο για τη χάραξη του αιγιαλού, γιατί αυτό είναι το ζητούμενο. Αναρωτιέμαι πόσοι εξ ημών μπορούμε να είμαστε ικανοποιημένοι από το γεγονός ότι το ποσοστό χάραξης του αιγιαλού στην Ελλάδα είναι κάτω του 10% και όλο το υπόλοιπο ποσοστό του αιγιαλού είναι κυριολεκτικά στο έλεος της αυθαιρεσίας. Το βιώνουμε όλοι, το βλέπουμε. Εργαλείο για τη χάραξη του αιγιαλού θα είναι το ερευνητικό πρόγραμμα της «ΚΤΗΜΑΤΟΛΟΓΙΟ Α.Ε.» με το οποίο έγινε η προκαταρκτική χάραξη. Μα βάση αυτούς τους χάρτες, οι οποίοι θα εξεταστούν και θα εγκριθούν από τις κατά τόπους Κτηματικές Υπηρεσίες, θα γίνει η χάραξη.
Κύριε Πρόεδρε, κύριε Υπουργέ, επιτρέψτε μου όμως σε αυτό το σημείο να κάνω μια επισήμανση την οποία καταθέτω για να αναδείξω την ιδιαιτερότητα ορισμένων περιπτώσεων, αλλά και για να βελτιωθεί το πλαίσιο χάραξης του αιγιαλού.
Περιοχές της χώρας μας όπως τα Δωδεκάνησα, που ενσωματώθηκαν τελευταία στον εθνικό κορμό, χαρακτηρίζονται από μεγάλες ιδιαιτερότητες σε ό,τι αφορά το κτηματολογικό καθεστώς. Θεωρώ ότι οι χάρτες της «ΚΤΗΜΑΤΟΛΟΓΙΟ Α.Ε.», όπως αποτυπώθηκαν από το συγκεκριμένο ερευνητικό πρόγραμμα, δεν αντιμετωπίζουν αυτές τις ιδιαιτερότητες. 
Το κτηματολογικό καθεστώς στα Δωδεκάνησα λόγω της ιταλικής κατοχής είναι ιδιαίτερο. Το 1948 με την προσάρτηση των Δωδεκανήσων διατηρήθηκε ο κτηματολογικός Κανονισμός. Με τη σύσταση της Κτηματικής Υπηρεσίας τη δεκαετία του ’60 καταγράφηκαν τα ακίνητα και από το 1978 άρχισε η τακτοποίησή τους αναφορικά με το ιδιοκτησιακό καθεστώς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου, κύριε Πρόεδρε, να μιλήσω δύο λεπτά ακόμη γιατί είναι σημαντικά αυτά που θα αναφέρουμε στην κατεύθυνση τού να βοηθήσουμε λίγο τη νομοθετική αυτή προσπάθεια που ξεκινά στη Βουλή σήμερα.
Θέλω να αναφερθώ στις κτηματολογικές μερίδες που είχαν δημιουργηθεί στην ιταλική κατοχή. Έγινε αυτή η χαρτογράφηση, εδώ όμως υπάρχει μια από τις πολλές ιδιαιτερότητες -όπως προανέφερα- και αυτή έγκειται στο ότι οι Ιταλοί, κυρίες και κύριοι συνάδελφοι, για στρατιωτικούς, πολιτικούς ή και λόγους που εντάσσονται στα κριτήρια της εμπλοκής μας στον Β΄ Παγκόσμιο Πόλεμο, δεν ενέγραψαν στις κτηματολογικές μερίδες ακίνητα που ανήκουν σε φυσικά πρόσωπα. Κάποια από αυτά είναι σε ακτίνα μικρότερη των εκατόν πενήντα μέτρων από την ακτή. 
Είναι αναγκαίο να επισημάνω ότι τα κτίσματα αυτά, κύριε Υπουργέ, προϋπήρχαν, δεν είναι αυθαίρετα ούτε δημιουργήθηκαν μεταγενέστερα. Τα ξέρει η Γενική Γραμματεία Εσόδων του Υπουργείου, ο κ. Γούναρης, τα στελέχη του Υπουργείου σας. Όλα αυτά και πολλά άλλα που σχετίζονται με το ιδιαίτερο κτηματολογικό καθεστώς στα Δωδεκάνησα δεν μπορούν να αντιμετωπιστούν στη χάραξη του αιγιαλού με τη χρήση των ορθοφωτοχαρτών της «ΚΤΗΜΑΤΟΛΟΓΙΟ Α.Ε.»
Κύριε Υπουργέ, επιτρέψτε μου να σας καταθέσω σήμερα μια πρόταση στο Τμήμα, την οποία δεν θέλω να προσπεράσετε και θέλω να εξετάσετε με δέουσα προσοχή. Είναι η πρόταση να συσταθεί μια ειδική επιτροπή στα Δωδεκάνησα, παράλληλα με αυτό που εξελίσσεται σήμερα εδώ, που να αποτελείται από την Κτηματική Υπηρεσία του νομού και το ΤΕΕ κι η οποία θα αντιμετωπίσει αυτές τις ιδιαίτερες περιπτώσεις ως προς τη χάραξη του αιγιαλού.","ΕΜΜΑΝΟΥΗΛ ΚΟΝΣΟΛΑΣ",233
"124818"," Μέσα σε πόσο χρόνο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124819"," Μέσα σε εύλογο χρονικό διάστημα, κύριε Πρόεδρε. 
Πρέπει να σας πω ότι τα προβλήματα αυτά είναι εκτεταμένα στα Δωδεκάνησα, κύριε Υπουργέ. Το θέμα έχει απασχολήσει και το Κοινοβούλιο με επίκαιρες ερωτήσεις, εκκρεμούν απαντήσεις, υπάρχουν συναντήσεις στο Υπουργείο Οικονομικών, στο ΥΠΕΚΑ, που εξελίσσονται, για τη δήμευση της περιουσίας των Συμιακών εξαιτίας των προβλημάτων αυτών. Θα δημιουργηθούν στρεβλώσεις και πολλά προβλήματα, αν άκριτα χαράξουμε τον αιγιαλό χωρίς να δούμε την ιδιαιτερότητα αυτών των ζητημάτων που προανέφερα.
Τελειώνοντας, κύριε Πρόεδρε, να αναφέρω και να ξεκαθαρίσω ότι θεωρώ θετικό βήμα, βήμα διαφάνειας, την υποχρέωση υποβολής κι ελέγχου «πόθεν έσχες» για όλους όσοι διαχειρίζονται δημόσιο χρήμα. Σίγουρα υπάρχει η ανάγκη αξιολόγησης συνολικά του νομοθετικού πλαισίου για το «πόθεν έσχες», για τη διαφάνεια, τον δημόσιο έλεγχο, για το πολιτικό χρήμα. Πολλοί από μας, όμως, πιστεύουν ότι πρέπει να προχωρήσει ακόμα περισσότερο αυτή η αλλαγή στη φιλοσοφία τού πώς κυβερνάται σήμερα η χώρα από εμάς. 
Υπάρχει ακόμα η εξέλιξη του νόμου περί ευθύνης Υπουργών και ζητημάτων που αφορούν την ποινική διερεύνηση ευθυνών πολιτικών προσώπων, που δεν μπορούν να αντιμετωπιστούν με νομοθετική ρύθμιση, αλλά σχετίζονται με συνταγματική Αναθεώρηση. 
Θεωρώ ότι αυτά τα άρθρα που συμπεριλαμβάνονται στο νομοσχέδιο είναι σε θετική κατεύθυνση και νομίζω ότι είναι μια σελίδα μεταρρύθμισης που έχει ανάγκη η χώρα.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΕΜΜΑΝΟΥΗΛ ΚΟΝΣΟΛΑΣ",233
"124820"," Και εμείς ευχαριστούμε, κύριε Κόνσολα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124821"," Κύριε Πρόεδρε, θα ήθελα τον λόγο για να δώσω μία εξήγηση.","ΑΘΑΝΑΣΙΟΣ ΑΘΑΝΑΣΙΟΥ",9
"124822"," Ορίστε, κύριε Αθανασίου, έχετε τον λόγο για ένα λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124823"," Θα είμαι σύντομος και δεν θα υπερβώ το χρόνο. Σας ευχαριστώ.
Κύριε Υπουργέ, πρώτη φορά σας βλέπω από κοντά.","ΑΘΑΝΑΣΙΟΣ ΑΘΑΝΑΣΙΟΥ",9
"124824"," Κύριε Αθανασίου, αν έχετε την καλοσύνη, όρθιος σας παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124825"," Εγέρθητω, όπως έλεγε και κάποιος συνάδελφός μας.","ΑΘΑΝΑΣΙΟΣ ΑΘΑΝΑΣΙΟΥ",9
"124826"," Δεν νομίζω ότι μας ταιριάζει αυτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124827"," Κύριε Υπουργέ, τουλάχιστον αντιλαμβάνεστε ότι δεν έχω τίποτα προσωπικό μαζί σας. Ξέρετε, όμως, τι έχει συμβεί σε αυτήν την Αίθουσα; Έχει συμβεί το εξής εξοργιστικό. Πολλοί συνάδελφοι μιλούν με συνθήματα και μας εξοργίζουν.
Πρώτο εξοργιστικό: «Δεν υπάρχει άλλος δρόμος». Μιλάω για την επιστημονική θεωρία, δεν μιλάω για την πολιτική. Για την πολιτική μπορεί να μην υπάρχει άλλος δρόμος, αλλά σου λέει «μόνο αυτό. Πείτε μας εσείς κάτι άλλο», τη στιγμή που υπάρχει αυτό το άλλο, υπάρχει εκείνος που λέει ότι καμμία κρίση στην ιστορία δεν ξεπεράστηκε με λιτότητα, υπάρχει εκείνος που λέει ότι θυμίζετε γιατρούς του Μεσαίωνα που τότε έκαναν αφαίμαξη. Πήγαινε κάποιος στον γιατρό και εκείνος του έλεγε «Τι έχεις;» «Έχω το τάδε». Του έκανε αφαίμαξη. Ο ασθενής δεν πήγαινε καλά. «Δεν πάω καλά γιατρέ». Κι ο γιατρός του απαντούσε «Δεν σου έβγαλα αρκετό αίμα». Πήγαινε τη δεύτερη φορά και του έκανε πάλι αφαίμαξη. Ο Κρούγκμαν το λέει αυτό. Είναι μια σκέτη πολιτική Φράνκλιν Ντελάνο Ρούζβελτ.
 Υπάρχει και η άλλη οδός, την οποία ακολούθησε και ο Άμπε και έβγαλε τη χώρα του από είκοσι χρόνια στασιμοπληθωρισμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τουλάχιστον, ας λέμε κάποια αλήθεια, ας το παραδεχθούμε. Δεν μπορεί -εδώ είναι ο λαϊκισμός- να έρχεται κάποιος σήμερα και να λέει «εσείς θα βάλετε περισσότερους φόρους», όταν πριν από τρεις μήνες ο ΟΟΣΑ σε έκθεσή του είπε το εξής, ότι αν η ελληνική…","ΑΘΑΝΑΣΙΟΣ ΑΘΑΝΑΣΙΟΥ",9
"124828"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124829"," Ολοκληρώνω, κύριε Πρόεδρε. Σπάνια μιλώ, σπάνια υπερβαίνω τον χρόνο μου.
Λέει, λοιπόν, ο ΟΟΣΑ «εάν οι εισπρακτικοί μηχανισμοί στην Ελλάδα λειτουργήσουν όχι καλύτερα, αλλά στον μέσο όρο των χωρών της Ευρώπης, θα έχετε 12 δισεκατομμύρια τον χρόνο, έξι ποσοστιαίες μονάδες, ούτε χρέος ούτε τίποτα». Θα μπορέσουμε να μιλήσουμε επιτέλους με στοιχεία;
Εδώ ο προκάτοχός σας είπε ότι το μνημόνιο είναι το μοναδικό σοβαρό κείμενο που υπάρχει στη χώρα. Πώς πρέπει να αντιδράσουμε δηλαδή;","ΑΘΑΝΑΣΙΟΣ ΑΘΑΝΑΣΙΟΥ",9
"124830"," Ευχαριστούμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124831"," Κύριε Πρόεδρε, θα ήθελα τον λόγο.","ΓΚΙΚΑΣ ΧΑΡΔΟΥΒΕΛΗΣ",542
"124832"," Ορίστε, κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124833"," Κύριε Αθανασίου, η απάντησή μου προφανώς δεν ήταν προσωπική, αλλά επειδή φαντάστηκα ότι και άλλοι θα έχουν τα ίδια ερωτήματα ίσως υπερέβαλα λίγο. 
Δεν θέλω να κάνω τώρα μια ανάλυση -την οποία την έχω κάνει πολλές φορές- τού πώς φτάσαμε μέχρι εδώ, διότι αυτή τη στιγμή ως πολιτικός πλέον πρέπει να δω τι θα κάνω από εδώ και μπρος και θέλω να βλέπω μπροστά. Δεν ωφελεί να γυρίζω πίσω και να λέω «αυτός φταίει ή ο άλλος δεν φταίει ή αυτός έλεγε ότι είναι μονόδρομος ή οτιδήποτε».
Την αντίληψη αυτή την έχω αντιμετωπίσει και στο εξωτερικό ήδη. Πολλοί πιστεύουν στο εξωτερικό ότι το μνημόνιο είναι μονόδρομος, το οποίο πρέπει να το πολεμήσουμε εμείς οι Έλληνες. Για να το πολεμήσουμε, όμως, πρέπει να τους δείξουμε ότι έχουμε το δικό μας μοντέλο ανάπτυξης, το οποίο σιγά – σιγά θα το φτιάξουμε -το περιέγραψα λίγο αυτό στο άρθρο της εφημερίδας «ΚΑΘΗΜΕΡΙΝΗ», θα του βάλουμε λίγο περισσότερο κρέας. Πάντοτε, όμως, σε μια οικονομία αυτό είναι δύσκολο. Δεν είμαστε μια σοβιετική οικονομία, όπου πρέπει να περιγράψεις ακριβώς τι θα γίνει στην εντέλεια. Πρέπει να πεις «θα βάλω κάποιες προτεραιότητες, έχω αναλύσει κάποιους τομείς. Εφόσον έχω απλοποιήσει το φορολογικό σύστημα, θα δω τι κίνητρα θα δώσω. Ξέρω ότι οι επενδύσεις πάνε χάλια, μειώνονται, έχουν μειωθεί στο μισό τα τελευταία χρόνια, πρέπει λοιπόν να το σπρώξω. Πρέπει να κοιτάξω τη ξένη αγορά, διότι η ελληνική αγορά υποφέρει, ο Έλληνας δεν έχει χρήματα να ψωνίσει».
Όλα αυτά, όμως, πρέπει και να τα συζητήσουμε μαζί, να είναι ένα μοντέλο ανάπτυξης το οποίο το έχουμε αποδεχθεί όλοι και το έχουμε συζητήσει. Αυτό έλειπε μέχρι τώρα και έλειπε -δεν θέλω να κατακρίνω τους προηγούμενους- διότι ήμασταν σε μια κατάσταση που η οικονομία βυθιζόταν και προσπαθούσαμε να πιαστούμε. Ήταν δύσκολο να σκεφτεί κανείς την επόμενη μέρα, δηλαδή εάν σταθεροποιηθείς τι θα κάνεις μετά.
Τώρα που σταθεροποιηθήκαμε, πλέον μπαίνει πιο εύκολα το ερώτημα αυτό.","ΓΚΙΚΑΣ ΧΑΡΔΟΥΒΕΛΗΣ",542
"124834"," Σήμερα όμως εισηγείστε μνημόνιο.","ΑΛΕΞΙΟΣ ΜΗΤΡΟΠΟΥΛΟΣ",319
"124835"," Δεν εισηγούμαι μνημόνιο.","ΓΚΙΚΑΣ ΧΑΡΔΟΥΒΕΛΗΣ",542
"124836"," Δεν εισηγείστε μνημόνιο;","ΑΛΕΞΙΟΣ ΜΗΤΡΟΠΟΥΛΟΣ",319
"124837"," Δεν κατάλαβα…","ΓΚΙΚΑΣ ΧΑΡΔΟΥΒΕΛΗΣ",542
"124838"," Προαπαιτούμενα μνημονίου εισηγηθήκατε σε τριακόσια άρθρα και ο κ. Αθανασίου το βεβαίωσε.","ΑΛΕΞΙΟΣ ΜΗΤΡΟΠΟΥΛΟΣ",319
"124839"," Αυτά είναι τα προαπαιτούμενα για τα δάνεια που έχουμε πάρει. Τελειώνουν αυτά τα δάνεια.","ΓΚΙΚΑΣ ΧΑΡΔΟΥΒΕΛΗΣ",542
"124840"," Δεν μπορούμε να κάνουμε διάλογο τώρα, τέτοια ώρα.","ΚΩΝΣΤΑΝΤΙΝΟΣ ΣΚΡΕΚΑΣ",468
"124841"," Να μην κάνουμε διάλογο, ναι.","ΓΚΙΚΑΣ ΧΑΡΔΟΥΒΕΛΗΣ",542
"124842"," Πάντως, παρεμπιπτόντως, κύριε Υπουργέ, επειδή πολύ σωστά είπατε ότι τώρα αυτό που χρειάζεται είναι να κρατηθούμε και για να κρατηθούμε χρειάζεται ανάπτυξη, μας είχαν πει ότι θα έρθει ο αναπτυξιακός νόμος μέχρι τον Μάιο και φτάσαμε Αύγουστο. 
Κύριε Βεσυρόπουλε, σας κρατήσαμε αρκετή ώρα με τις διακοπές που παρεβλήθησαν. 
Κλείνουμε και ολοκληρώνουμε, λοιπόν, τον κατάλογο με τον κ. Βεσυρόπουλο. Οι υπόλοιποι συνάδελφοι που έχουν εγγραφεί θα μιλήσουν αύριο πρώτοι στην αυριανή συνεδρίαση στις 10.00΄ η ώρα. 
Έχετε τον λόγο, κύριε Βεσυρόπουλε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124843"," Κύριε Πρόεδρε, κύριε Υπουργέ, κυρίες και κύριοι συνάδελφοι, το πολυνομοσχέδιο που συζητάμε σήμερα και ήρθε προς ψήφιση στη Βουλή, συνδέεται με τα προαπαιτούμενα για την εκταμίευση της δόσης του ενός δισεκατομμυρίου ευρώ. 
Δεν υπάρχει καμμία αμφιβολία ότι η χώρα και ιδίως οι πολίτες αντιμετωπίζουν ακόμα μεγάλες δυσκολίες. Το πιο μεγάλο πρόβλημα είναι οι υψηλοί δείκτες της ανεργίας και η ρευστότητα. 
Δεν υπάρχει, όμως και καμμία αμφιβολία ότι οι προφήτες της καταστροφής, όλοι αυτοί που επένδυσαν στη χρεοκοπία της χώρας και στην αποτυχία της κυβερνητικής προσπάθειας έχουν διαψευστεί. Τα δημοσιονομικά επιτεύγματα, προϊόν αποφασιστικότητας και πειθαρχίας, αλλά και θυσιών από τους πολίτες, το πρωτογενές πλεόνασμα, οι μεταρρυθμίσεις δημιουργούν ένα νέο τοπίο. Αποτελούν μία ισχυρή βάση διαπραγμάτευσης για το επόμενο βήμα, που είναι η διευθέτηση του δημοσίου χρέους με όρους σταθερότητας και προοπτικής, με όρους που θα διευκολύνουν την αναπτυξιακή πορεία της χώρας για τα επόμενα χρόνια. Η τρόικα φεύγει. Αυτοί που είχαν συνδέσει την πολιτική τους ύπαρξη με την παρουσία της τρόικας στη χώρα, μετά βίας κρύβουν τη νευρικότητα και την αμηχανία τους. 
Το «όχι σε όλα» ακούγεται μονότονο από το κόμμα της Αξιωματικής Αντιπολίτευσης την τελευταία διετία. Ακούστηκε και σήμερα σε διατάξεις του πολυνομοσχεδίου που δεν δικαιολογείται η στείρα άρνηση. Με αυτές τις διατάξεις καταργείται η υποχρέωση υποβολής εκκαθαριστικής δήλωσης του ΦΠΑ. Δεν αποτελεί αυτό από μόνο του μία θετική εξέλιξη; Δεν αφαιρεί διοικητικό και διαχειριστικό βάρος από το δημόσιο και τις επιχειρήσεις; Δεν συνιστά μείωση κόστους; Δεν αποτελεί θετική εξέλιξη το γεγονός ότι δεν θα απαιτείται πλέον η υποβολή αίτησης επιστροφής του ΦΠΑ, για τον απλούστατο λόγο ότι θα προβλέπεται στο έντυπο της δήλωσης του ΦΠΑ; Ακόμα και η απενεργοποίηση του αριθμού φορολογικού μητρώου απευθύνεται και ισχύει για περιπτώσεις που διακριβώνονται παραβατικές πράξεις και περιπτώσεις μεγάλης και εκτεταμένης φοροδιαφυγής. 
Μου έχει δοθεί και άλλες φορές η ευκαιρία να πω από το Βήμα της Βουλής ότι η μάχη κατά της φοροδιαφυγής δεν κερδίζεται με ευχολόγια. Απαιτεί την εφαρμογή κανόνων, απαιτεί από το κράτος να σέβεται τον πολίτη και τους νόμους που το ίδιο θεσπίζει. Σε κάποιους είναι αδύνατον να αναγνωρίσουν ως θετικό μέτρο και τη χρηματοδότηση νοσοκομείων και ασφαλιστικών ταμείων από τον κρατικό προϋπολογισμό, για να μπορέσουν να εξοφλήσουν τα χρέη προς τους ιδιώτες. 
Κυρίες και κύριοι συνάδελφοι, θέλω να σταθώ στις μεγάλες αλλαγές που επέρχονται στο νομοθετικό πλαίσιο που σχετίζονται με τις δημόσιες συβάσεις. Μέχρι σήμερα υπήρχε ένα πλήρως κατακερματισμένο θεσμικό πλαίσιο. Δεν υπήρχαν σταθεροί κανόνες. Άλλοι κανόνες ίσχυαν για τις περιπτώσεις που φορέας ανάθεσης ήταν Υπουργείο, ΔΕΚΟ ή δήμος, διαφορετικό θεσμικό πλαίσιο ίσχυε για τομείς όπως η υγεία κι εντελώς διαφορετικό για την άμυνα ή και για τους άλλους τομείς. Με τις διατάξεις του πολυνομοσχεδίου, που αφορούν την ενοποίηση του θεσμικού πλαισίου για τις δημόσιες συμβάσεις, αποκτούμε ένα κοινό και ενιαίο νομοθετικό πλαίσιο. Τερματίζει το καθεστώς της ασάφειας. Δεν θα υπάρξει πλέον περιθώριο για την κατάθεση διοικητικών και δικαστικών προσφυγών. Πέρα από τους ενιαίους κανόνες που ισχύουν πλέον για όλες τις δημόσιες συμβάσεις, κυριαρχούν πλέον αποτελεσματικές και κυρίως διαφανείς διαδικασίες. 
Θα ήθελα να κάνω μία αναφορά σε ένα θέμα που έτυχε της προσοχής και του ενδιαφέροντος πολλών συναδέλφων από όλες τις πτέρυγες της Βουλής. Αναφέρομαι στην κατάργηση της υποχρέωσης της δημοσίευσης των προκηρύξεων από το δημόσιο και τους Οργανισμούς Τοπικής Αυτοδιοίκησης. 
Πέρα από το γεγονός ότι το συγκεκριμένο μέτρο υπηρετούσε την αρχή της διαφάνειας, αποτελούσε και ένα σημαντικό έσοδο για την επιβίωση του επαρχιακού Τύπου. Η δημοσιονομική εξοικονόμηση που αποτελεί τη λογική που επιβάλει την κατάργηση της υποχρέωσης δημοσίευσης των προκηρύξεων, είναι ελάχιστη. 
Οφείλουμε, όμως, να σκεφτούμε το υψηλό κόστος που θα υπάρξει από την αναστολή έκδοσης εφημερίδων της περιφέρειας. Να το πω και με άλλα λόγια. Ας σκεφτούμε σε ποια χέρια μπορεί να πέσει η ενημέρωση στην περιφέρεια και ποιους σκοπούς θα έχουν πλέον αυτοί που θα ελέγχουν τον επαρχιακό Τύπο, αν οι εφημερίδες οδηγηθούν σε κλείσιμο. 
Πιστεύω ότι η Κυβέρνηση οφείλει να επανεξετάσει τη συγκεκριμένη διάταξη, η οποία θα έχει πολύπλευρες απώλειες και δυσμενείς συνέπειες. 
Έρχομαι στο θέμα που έχει προκύψει με τον ΕΝΦΙΑ και την υπερφορολόγηση περιοχών που βρίσκονται εκτός αντικειμενικών αξιών. Σε αυτήν την περίπτωση ο προσδιορισμός γίνεται με βάση την αντικειμενική αξία της εγγύτερης γεωγραφικά περιοχής και προκύπτουν υπέρογκες χρεώσεις, λόγω αυτού του αυθαίρετου υπολογισμού. Πρέπει άμεσα να υπάρξει διόρθωση.
Γνωρίζουμε τις περιοχές, έχουμε παραδείγματα, τεκμηριωμένα στοιχεία και μπορούμε να βοηθήσουμε το Υπουργείο Οικονομικών σε μία αναγκαία και επιβεβλημένη διορθωτική παρέμβαση.
Ενδεικτικά σας αναφέρω κάποια παραδείγματα, κύριε Υπουργέ. Στο χωριό μου, στην Κυψέλη Ημαθίας, όσον αφορά οικόπεδο αξίας 14.940 ευρώ, υπολογισμένης βάσει του φόρου ακίνητης περιουσίας φυσικών προσώπων (ΦΑΠ) έτους 2013, τώρα με τον νέο φόρο ιδιοκτησίας ακινήτων 2014 (ΕΝΦΙΑ), η αξία του συγκεκριμένου ακινήτου διπλασιάζεται, αγγίζοντας τις 30.000 ευρώ, επειδή παίρνει ως βάση υπολογισμού τη χαμηλότερη αντικειμενική αξία της πλησιέστερης πόλης, που είναι η Αλεξάνδρεια. 
Το αντίστοιχο συμβαίνει και στη Φυτιά Ημαθίας, όπου οικόπεδο με βάση προσδιορισμού το ΦΑΠ 2013, έχει αξία 24.000 ευρώ και με τον νέο φόρο ιδιοκτησίας ακινήτων 2014 (ΕΝΦΙΑ) τετραπλασιάζεται η αξία του και αγγίζει τις 116.000 ευρώ, παίρνοντας ως βάση προσδιορισμού τις αντικειμενικές αξίες της πόλης της Βέροιας. 
Το ίδιο αντίστοιχα συμβαίνει και στα χωριά του Δήμου της Νάουσας, παίρνοντας ως βάση προσδιορισμού τις αξίες της πόλης της Νάουσας. 
Πρέπει να αποκατασταθούν παραλογισμοί και εξόφθαλμες αδικίες, κύριε Υπουργέ, να επικρατήσει ορθολογισμός στη φορολογία της ακίνητης περιουσίας. Είναι καιρός, σε δεύτερο επίπεδο, να δούμε και την αλλαγή των αντικειμενικών αξιών, οι οποίες πλέον δεν είναι σύστοιχες με την πραγματικότητα. 
Κυρίες και κύριοι συνάδελφοι, η χθεσινή επίσκεψη του κ. Γιούνκερ επιβεβαίωσε ότι η χώρα έχει αφήσει οριστικά πίσω της τον εφιάλτη της χρεοκοπίας. Το κυριότερο, όμως, είναι η επιβεβαίωση ότι έχει ανακτήσει τον σεβασμό και την αξιοπιστία της έναντι των εταίρων της, ότι η αλληλεγγύη των εταίρων μας εκφράστηκε και θα εκφραστεί και στο μέλλον. 
Όλα αυτά κατακτήθηκαν με πολύ κόπο, με σκληρή δουλειά και προσπάθεια. Αυτά τα επιτεύγματα δεν μπορούν να αποτελέσουν διακύβευμα για την επίτευξη μικροκομματικών σκοπιμοτήτων. Δεν μπορούμε να επιστρέψουμε στο χθες. Δεν μπορούμε να επιτρέψουμε τη δημιουργία κλίματος και συνθηκών αστάθειας. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΑΠΟΣΤΟΛΟΣ ΒΕΣΥΡΟΠΟΥΛΟΣ",60
"124844"," Κι εμείς σας ευχαριστούμε και για το ακριβές του χρόνου. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Οικονομικών: «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις».
Ερωτάται το Τμήμα: Γίνεται δεκτό το νομοσχέδιο επί της αρχής;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124845"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"124846"," Κατά πλειοψηφία.","ΑΛΕΞΙΟΣ ΜΗΤΡΟΠΟΥΛΟΣ",319
"124847"," Κατά πλειοψηφία.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"124848"," Κατά πλειοψηφία.","ΧΡΗΣΤΟΣ ΚΑΤΣΩΤΗΣ",214
"124849"," Συνεπώς το νομοσχέδιο του Υπουργείου Οικονομικών: «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"124850"," Μάλιστα, μάλιστα.
Με τη συναίνεση του Τμήματος και ώρα 0.54΄ λύεται η συνεδρίαση για σήμερα, Τετάρτη 6 Αυγούστου 2014 και ώρα 10.00΄, με αντικείμενο εργασιών του Τμήματος νομοθετική εργασία: συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις». 
  Ο","ΟΛΟΙ ΟΙ ΒΟΥΛΕΥΤΕΣ",NA
