"","Content","name","ParlmemberID"
"30276","Date","15-1-2013",NA
"30277"," Σύμφωνα με την από 14-1-2013 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΔ΄ συνεδριάσεώς του, της Δευτέρας 14 Ιανουαρίου 2013, σε ό,τι αφορά στην ψήφιση στο σύνολό του σχεδίου νόμου: «Συνταξιοδοτικές ρυθμίσεις, τροποποιήσεις του ν. 4093/2012, κύρωση της Πράξης Νομοθετικού Περιεχομένου «Έγκριση των Σχεδίων των Συμβάσεων Τροποποίησης της Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ) και της Τράπεζας της Ελλάδος (ΤτΕ), με τίτλο «Κύρια Σύμβαση Χρηματοδοτικής Διευκόλυνσης», της Σύμβασης Χρηματοδοτικής Διευκόλυνσης μεταξύ του Ε.Τ.Χ.Σ., της Ελληνικής Δημοκρατίας και της ΤτΕ, με τίτλο «Σύμβαση Διευκόλυνσης Διαχείρισης Υποχρεώσεων ΣΙΤ» και της Σύμβασης Χρηματοδοτικής Διευκόλυνσης μεταξύ του Ε.Τ.Χ.Σ., της Ελληνικής Δημοκρατίας και της ΤτΕ με τίτλο «Διευκόλυνση αποπληρωμής Τόκων Ομολόγων», παροχή εξουσιοδοτήσεων για την υπογραφή των Συμβάσεων» και άλλες επείγουσες διατάξεις»)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Χίου κ. ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων καταγγέλλει τις απαράδεκτες συνθήκες που επικρατούν στα κρατητήρια πολλών αστυνομικών τμημάτων.
2) Οι Βουλευτές Α΄ Πειραιώς κ. ΜΑΡΙΑ ΡΕΠΟΥΣΗ και Λαρίσης κ. ΘΩΜΑΣ ΨΥΡΡΑΣ κατέθεσαν αναφορά με την οποία ο κ. Δημήτριος Τράκας επισημαίνει την ανάγκη ενεργοποίησης του ν. 4039/2012 περί προστασίας της δημόσιας υγείας και της ευζωίας των ζώων συντροφιάς.
3) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Σύλλογος Γονέων του Μουσικού Σχολείου Ηρακλείου Κρήτης αιτείται την επίλυση του ζητήματος των διαδραστικών πινάκων και ερευνά τη δυνατότητα χρηματοδότησής τους από το ΕΣΠΑ.
4) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η ΄Ενωση Πλοιοκτητών Γρι-Γρι Νύχτας και Ημέρας Νομού Μαγνησίας <Ο Παγασητικός> αιτείται την τροποποίηση του ν. 4018/2011 που αφορά θέματα αδειοδότησης και ασφαλιστικής κάλυψης των αλλοδαπών αλιεργατών.
5) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η ΄Ενωση Υπαλλήλων Πυροσβεστικού Σώματος Περιφέρειας Θεσσαλίας καταγγέλλει την πρόθεση του Αρχηγείου του Πυροσβεστικού Σώματος περί διακοπής της 8ης ΕΜΑΚ Θεσσαλίας.
6) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία ο κ. Ευάγγελος Πιριντσής καταγγέλλει την ανισότητα μεταξύ των καταρτιζομένων των ΔΙΕΚ της ειδικότητας <προσωπικό ιδιωτικής ασφάλειας> και των επαγγελματιών που στερούνται αναγνωρισμένο επαγγελματικό τίτλο.
7) Οι Βουλευτές, Νομού Αττικής κ. ΓΕΩΡΓΙΟΣ ΠΑΝΤΖΑΣ και Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσαν αναφορά με την οποία ο Δήμος Σαρωνικού Νομού Αττικής εκφράζει την αντίθεσή του σε διάταξη του νομοσχεδίου του Υπουργείου Περιβάλλοντος, Ενέργειας και Κλιματικής Αλλαγής <Ενεργειακή Απόδοση των Κτιρίων-Εναρμόνιση με την οδηγία 2010/31/ΕΕ του Ευρωπαϊκού Κοινοβουλίου και του Συμβουλίου και λοιπές διατάξεις> και ουσιαστικά παρέχει τη δυνατότητα να δοθεί συντελεστής δόμησης στις παραλίες του Λαγονησίου Αττικής.
8) Ο Βουλευτής Λαρίσης κ. ΧΡΗΣΤΟΣ ΚΕΛΛΑΣ κατέθεσε αναφορά με την οποία ο Δήμος Αγιάς Νομού Λάρισας αιτείται χρηματοδότησης για την αποκατάσταση των ζημιών που προκλήθηκαν από τα πρόσφατα καιρικά φαινόμενα.
9) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία ο Δήμος Μεγανησίου Λευκάδας αιτείται την άμεση κάλυψη της θέσης του δασκάλου ειδικής αγωγής στο Δημοτικό Σχολείο Μεγανησίου.
10) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία ο Περιφερειάρχης Ιονίων Νήσων αιτείται την άμεση κάλυψη των κενών θέσεων εργασίας του κλάδου ΔΕ Τεχνικών/Πορθμέων στην Πλωτή Γέφυρα Λευκάδας.
11) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσαν αναφορά με την οποία ο Ενιαίος Αγροτικός Σύλογος Παραγωγών Εκτός Εποχής Κηπευτικών και Αγροτικών Δραστηριοτήτων Φυτικής Παραγωγής Δήμου Ιεράπετρας Κρήτης αιτείται την εξαίρεση των αγροτικών προϊόντων από τον κανονισμό που προωθεί η Ευρωπαϊκή Ένωση σχετικά με τον τρόπο εισαγωγής διαφόρων προϊόντων, στα πλαίσια αναθεώρησης του τελωνειακού κώδικα.
12) Οι Βουλευτές, Χανίων κ. ΚΥΡΙΑΚΟΣ ΒΙΡΒΙΔΑΚΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία ο Πρόεδρος της Κεντρικής Ένωσης Δήμων Ελλάδας αιτείται τη συνέχιση της παροχής υπηρεσιών στα κέντρα ημερήσιας φροντίδας ηλικιωμένων.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Υποστήριξης και Συνεργασίας Μελών Ενόπλων Δυνάμεων εκφράζει τη διαμαρτυρία του για την αδικαιολόγητη καταβολή παγίων ημερών εκτός έδρας σε στρατιωτικό που τελεί σε άδεια κυήσεως.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σπύρος Σπίγγος παραθέτει τις παρατηρήσεις του για τον κλάδο των συμβολαιογράφων σε περίπτωση μεταφοράς της έδρας του αντίστοιχου ειρηνοδικείου.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συλλόγων Διδακτικού και Ερευνητικού Προσωπικού εκφράζει την ανησυχία της για τα πρόσφατα επεισόδια βίας και τις ανεξέλεγκτες καταστροφές της περιουσίας των πανεπιστημιακών ιδρυμάτων.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θεόδωρος Κανελλόπουλος εκφράζει την ένστασή του κατά της απόφασης του Δημοτικού Συμβουλίου Πάτρας η οποία εγκρίνει την τιμολογιακή πολιτική της ΔΕΥΑΠ που διαχωρίζει τους πολύτεκνους σε άπορους και εύπορους.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Όλγα Σαραντοπούλου, γραμματέας του Παγκόσμιου Συμβουλίου Απόδημου Ελληνισμού εκφράζει την αντίθεσή της στο θέμα των πρόσφατων φορολογικών ρυθμίσεων που αφορούν τους ομογενείς και αιτείται την επανεξέταση τους.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Παραγωγών Ηλεκτρικής Ενέργειας αιτείται την έκπτωση της ειδικής έκτακτης εισφοράς ΑΠΕ από τα φορολογητέα έσοδα των επιχειρήσεων.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Λ. Μάνου αιτείται την ακύρωση της συγχώνευσης και την επαναλειτουργία ως αυτόνομου του Γυμνασίου Βαρικού του Δήμου Αμυνταίου.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου αιτείται την υλοποίηση του προγράμματος κατάρτισης και επανακατάρτισης για αυτοαπασχολούμενους εργαζόμενους σε επιχειρήσεις του ΕΠ <Ανάπτυξη Ανθρώπινου Δυναμικού 2007-2013>.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία τα Ταμεία Επικουρικής Ασφάλισης Ιδιωτικού Τομέα προτείνουν την υιοθέτηση λειτουργικών λύσεων για την εύρυθμη λειτουργία τους.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ιωάννης Καραδημητρόπουλος αιτείται ενημέρωσης για το θέμα της μήνυσης που έχει καταθέσει η κ. Ντόρα Κρητικοπούλου κατά των κ.κ. Γεωργίου Παπανδρέου και Γεωργίου Παπακωνσταντίνου.
23) Η Βουλευτής Β΄ Αθηνών κ. ΕΛΕΝΗ ΖΑΡΟΥΛΙΑ κατέθεσε αναφορά με την οποία o Ιατρικός Σύλλογος Αθηνών επισημαίνει τους κινδύνους που εγκυμονεί η υποχρεωτική συνταγογράφηση της δραστικής ουσίας.
24) Ο Βουλευτής Νομού Αττικής κ. ΗΛΙΑΣ ΚΑΣΙΔΙΑΡΗΣ κατέθεσε αναφορά με την οποία ο Δήμος Διονύσου Νομού Αττικής εκφράζει την αντίθεσή του σε ενδεχόμενη συγχώνευση της ΔΟΥ Αγίου Στεφάνου με τις ΔΟΥ Κηφισιάς και Αμαρουσίου.
25) Η Βουλευτής Β΄ Θεσσαλονίκης κ. ΕΥΑΓΓΕΛΙΑ (ΛΙΤΣΑ) ΑΜΜΑΝΑΤΙΔΟΥ - (ΠΑΣΧΑΛΙΔΟΥ) κατέθεσε αναφορά με την οποία το Παγκόσμιο Συμβούλιο Ποντιακού Ελληνισμού αιτείται την άμεση τροποποίηση των διατάξεων του ν. 4093/2012 που αφορούν τη μηνιαία σύνταξη των ανασφάλιστων υπερηλίκων.
26) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Πρόεδρος της Δημοτικής Κοινότητας Σούρπης του Δήμου Αλμυρού Μαγνησίας και η Κίνηση Πολιτών Σούρπης καταγγέλλουν τις κατ΄ εξακολούθηση παράνομες διακατοχικές πράξεις σε έκταση ιδιοκτησίας του ελληνικού δημοσίου και αιτούνται την παραχώρηση του δικαιώματος συγκομιδής ελαιόκαρπου στη Δημοτική Κοινότητα Σούρπης.
27) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία οι κ.κ. Αντώνιος Αϊβαζίδης, Νικόλαος Παπαγιαννόπουλος, Θεοφάνης Κάτσιος, Αναστάσιος Αριστοτέλους και Ιωάννης Ταχματζίδης, συνταξιούχοι απόστρατοι υγειονομικοί αξιωματικοί Στρατού-Αστυνομίας αιτούνται την εξαίρεσή τους από τις διατάξεις του ν. 2676/1999 που αναφέρονται στην αναστολή της συντάξεως λόγω γήρατος.
28) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και Ηρακλείου κ. ΜΑΡΙΑ ΔΙΑΚΑΚΗ κατέθεσαν αναφορά με την οποία ο Σύλλογος Ιδιοκτητών Ξένων Γλωσσών Νομού Ηρακλείου αιτείται να διευκρινιστεί άμεσα το ισχύον καθεστώς που αφορά τις προϋποθέσεις έκδοσης πιστοποιητικού πυροπροστασίας σε κτήριο που στεγάζεται εκπαιδευτήριο.
29) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία  αιτείται την παράταση της προθεσμίας πιστοποίησης των δημόσιων ΚΤΕΟ μέχρι την 30-6-2013.
30) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  εκφράζει την αντίθεσή του σε ενδεχόμενη κατάργηση της ΕΜΑΚ Κρήτης.
31) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Ελληνική Επιστημονική Ένωση Αιολικής Ενέργειας παραθέτει τις απόψεις της σχετικά με τις διατάξεις του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής που αφορούν τις ανανεώσιμες πηγές ενέργειας και αιτείται την άμεση απόσυρσή τους.
32) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  εκφράζει την αντίθεσή του σε ενδεχόμενη υλοποίηση της πρότασης της γερμανικής κυβέρνησης για τοποθέτηση ετικέτας της Ευρωπαϊκής Ένωσης σε εισαγόμενα προϊόντα από τρίτες χώρες.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πειραιά αιτείται την άμεση λήψη μέτρων για την προστασία της υγείας των πολιτών από τη ρύπανση του περιβάλλοντος.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Παμμακεδονικές Ενώσεις Υφηλίου επισημαίνουν ότι κάθε σύνθετη ονομασία με συμπερίληψη του όρου <Μακεδονία> δεν λύνει αλλά διαιωνίζει το πρόβλημα της ονομασίας των Σκοπίων.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η ΄Ενωση Αστυνομικών Υπαλλήλων Αχαϊας διαμαρτύρεται για τα αλλεπάλληλα κρούσματα εγκληματικότητας στον Νομό Αχαϊας.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κατάργηση των πάγιων οδοιπορικών των στελεχών των Ενόπλων Δυνάμεων.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εμπορικός Σύλλογος Θεσσαλονίκης καταθέτει τις προτάσεις και τις θέσεις του σχετικά με το θέμα της λειτουργίας των καταστημάτων τις Κυριακές.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η ΄Ενωση Πληροφορικών Ελλάδας εκφράζει τη δυσαρέσκειά της για το κόστος και την επιστημονική/τεχνολογική σκοπιμότητα της προμήθειας μεγάλου αριθμού κινητών εργαστηρίων πληροφορικής σε δημοτικά και γυμνάσια της χώρας.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Ασφαλιστικών Συλλόγων Ελλάδος αιτείται την απόσυρση του άρθρου 7 του νομοσχεδίου του Υπουργείου Οικονομικών για το φορολογικό, που αφορά τη φορολόγηση ομαδικών προγραμμάτων εφάπαξ παροχής και συνταξιοδότησης.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε εμπλοκή του Διοικητικού Συμβουλίου του Πανεπιστημιακού Γενικού Νοσοκομείου Πατρών (Ρίου) σε απομακρύνσεις στελεχών μέσω πλαστών εγγράφων.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Παραγωγών Ηλεκτρικής Ενέργειας από Φωτοβολταϊκά Νομού Σερρών εκφράζει τη διαμαρτυρία του στο μέτρο της επιβολής έκτακτης εισφοράς επί του τζίρου των ΑΠΕ.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Διοικητικών Υπαλλήλων ΤΕΙ Πειραιά αιτείται τη μη επικύρωση της πράξης νομοθετικού περιεχομένου (ΦΕΚ 237/5.12.2012), με την οποία καταστρατηγούνται συνταγματικές διατάξεις και υποβαθμίζεται η λειτουργία των ελληνικών πανεπιστημίων.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ηλίας Καραθανάσης διαμαρτύρεται για την περικοπή των επιδομάτων των τριτέκνων.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Άγγελος Φίσκιλης εκφράζει την αντίθεσή του στην επιχειρούμενη κατάργηση της παραγράφου 3 του άρθρου 10 του ν. 4019/2011 περί μη φορολόγησης κοινωνικών συνεταιριστικών επιχειρήσεων.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου καταθέτει τις προτάσεις της για την αναμόρφωση του φορολογικού συστήματος.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία για τα Δικαιώματα Ατόμων Αυτιστικού Φάσματος παραθέτει τις προτάσεις και τις θέσεις της γαι την προάσπιση των δικαιωμάτων των μελών της. 
47) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στην καταβολή των οφειλόμενων επιδομάτων αναπηρίας στους δικαιούχους του Νομού Ηλείας.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Διοικητικό Συμβούλιο της Ένωσης Αποφοίτων της Εθνικής Σχολής Δημόσιας Διοίκησης και της Εθνικής Σχολής Τοπικής Αυτοδιοίκησης επισημαίνει την ανάγκη εφαρμογής του ν. 3839/2010 και αιτείται να καταργηθούν οι μυστικές συνεδριάσεις των υπηρεσιακών συμβουλίων και να ανατραπεί το κομματικό βαθμολόγιο. 
49) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στην ανάγκη αναθεώρησης της οδηγίας 85/148/ΕΟΚ περί ενισχύσεων αγροτών και κτηνοτρόφων ορεινών και μειονεκτικών περιοχών.
50) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η ΄Ενωση Ιατρών ΕΟΠΥΥ αιτείται την παρέμβαση της πολιτείας για την αντιμετώπιση του προβλήματος που προκύπτει για τους ασφαλισμένους από την αποχώρηση μεγάλου αριθμού ιατρών από τον ΕΟΠΥΥ.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Καραπέτρου εκφράζει την αντίθεσή σε διατάξεις του νέου φορολογικού νομοσχεδίου που αφορούν τη φορολογική ισότητα των πολιτών.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο Εργαζομένων του Νοσοκομείου «Παπαγεωργίου» αιτείται την άμεση καταβολή των δεδουλευμένων του μηνός Δεκεμβρίου στους εργαζόμενους.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Μαριάντα Σκαφιδάκη αιτείται τη μετατροπή του παλιού υδροθεραπευτηρίου στη λίμνη Βουλιαγμένης σε κέντρο ψυχολογικής υποστήριξης καρκινοπαθών.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Οικονομικό Επιμελητήριο Ελλάδας καταθέτει τις προτάσεις και τις θέσεις του στο νέο φορολογικό νομοσχέδιο.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Ιεροδιδάσκαλοι Ροδόπης αιτούνται την επίλυση θεμάτων που αφορούν τη διαδικασία πρόσληψής τους καθώς και την καταβολή των δεδουλευμένων τους.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Παραγωγών Ηλεκτρικής Ενέργειας από Φωτοβολταϊκά Νομού Σερρών επισημαίνει τις σημαντικές οικονομικές επιπτώσεις που θα υποστούν οι παραγωγοί ενέργειας από φωτοβολταϊκά με την επιβολή έκτακτης εισφοράς.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αδράνεια της Πρυτανείας του Αριστοτέλειου Πανεπιστημίου Θεσσαλονίκης σε πρόσφατες διαρρήξεις εντός του ιδρύματος
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια ¨Ενωση Νέων Αγροτών επισημαίνει την ανάγκη συνεισφοράς του αγροτικού κόσμου στα δημόσια βάρη, ανάλογα με τη συμμετοχή του στην παραγωγή του ΑΕΠ, καθώς και τη στήριξη της αγροτικής παραγωγής.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Παμμακεδονικές Ενώσεις Υφηλίου εκφράζουν τη διαμαρτυρία τους σε οποιαδήποτε παραχώρηση του ονόματος των Ελλήνων στον σλαβικό πληθυσμό της περιοχής των Σκοπίων, μέσω μιας σύνθετης ονομασίας με γεωγραφικό προσδιορισμό.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Συνομοσπονδία Ζωοφιλικών Σωματείων παραθέτει τις απόψεις της για το θέμα της κατάσχεσης φορτηγού αυτοκινήτου που μετέφερε ζώα συντροφιάς υπό ακατάλληλες συνθήκες.
61) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Εκτελωνιστών Ελλάδας εκφράζει την αντίθεσή της στις διατάξεις του υπό ψήφιση φορολογικού νομοσχεδίου.
B.  ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 3684/02-11-2012 ερώτηση του Βουλευτή κ. Ψύρρα Θωμά δόθηκε με το υπ’ αριθμ. 173137/0092/ 15-01-2013 έγγραφο από τον Αναπληρωτή Υπουργό Οικονομικών η ακόλουθη απάντηση:
�
2. Στην με αριθμό 3718/02-11-2012 ερώτηση του Βουλευτή κ. Γκιουλέκα Κωνσταντίνου δόθηκε με το υπ’ αριθμ. ΓΚΕ 1164161 ΕΞ 2012 /1400/29-11-2012 έγγραφο 15-01-2013 από τον Υφυπουργό Οικονομικών η ακόλουθη απάντηση:
�","ΕΠΙΚΥΡΩΣΗ ΠΡΑΚΤΙΚΩΝ",NA
"30278"," Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 1458/10-9-2012 ερώτηση πρώτου κύκλου του Βουλευτή Α΄ Αθήνας της Νέας Δημοκρατίας κ. Νικήτα Κακλαμάνη προς τον Υπουργό Υγείας, σχετικά με το χρονοδιάγραμμα των διοικητικών αλλαγών στο χώρο της υγείας, διαγράφεται λόγω κωλύματος του κυρίου Υπουργού. 
Επίσης, η πρώτη με αριθμό 4889/7-12-2012 ερώτηση δευτέρου κύκλου του Βουλευτή Ευβοίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την εναρμόνιση της νομοθεσίας με την απόφαση της ολομέλειας του Αρείου Πάγου για τη διαγραφή παρανόμως εγγραφεισών υποθηκών από την ΑΤΕ, διαγράφεται λόγω αναρμοδιότητας.
Και τώρα εισερχόμαστε στη συζήτηση της δεύτερης με αριθμό 4958/442/10-12-2012 ερώτησης και αίτησης κατάθεσης εγγράφων του Βουλευτή Μεσσηνίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αθανασίου Πετράκου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την υλοποίηση των μεγάλων οδικών αξόνων που εκτελούνται με συμβάσεις παραχώρησης. 
Στην ερώτηση θα απαντήσει ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρος Καλογιάννης. 
Το λόγο έχει για δύο λεπτά ο συνάδελφος κ. Αθανάσιος Πετράκος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30279"," Κύριε Πρόεδρε, με συγχωρείτε, αλλά πριν ξεκινήσουμε, θα ήθελα να ρωτήσω κάτι επί της διαδικασίας.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"30280"," Ορίστε, κύριε Γιοβανόπουλε, έχετε το λόγο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30281"," Κύριε Πρόεδρε, επειδή αυτή τη στιγμή είναι σε εξέλιξη η Επιτροπή Έρευνας και Τεχνολογίας, θα ήθελα να ρωτήσω σε πόση ώρα περίπου θα αρχίσει το νομοθετικό έργο.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"30282"," Θα συζητηθούν δύο ερωτήσεις και θα γίνουν μερικές ανακοινώσεις. Η πρόβλεψη είναι ότι το νομοθετικό έργο θα αρχίσει το πολύ σε ένα τέταρτο.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30283"," Ευχαριστώ, κύριε Πρόεδρε. 
Κύριε Πετράκο, με συγχωρείτε που διέκοψα.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"30284"," Το λόγο, λοιπόν, τώρα έχει ο κ. Πετράκος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30285"," Ευχαριστώ, κύριε Πρόεδρε. 
Παρακαλώ πολύ να μην υπολογιστεί στο χρόνο μου κάτι που θέλω να πω στον κύριο Υπουργό. 
Κύριε Υπουργέ, να πείτε στον κ. Χατζηδάκη και στον κ. Σκορδά όταν κάνουν αντιγραφές –το είπα και στο νομοσχέδιο του κ. Μανιτάκη- να μην εκθέτουν τον Πρόεδρο της Δημοκρατίας. Διότι έχω στα χέρια μου το π.δ. με αριθμό 1, αριθμός φύλλου 3 και ημερομηνία 8 Ιανουαρίου 2013 στην Εφημερίδα της Κυβερνήσεως με τίτλο: «Καθορισμός βαθμίδων επαγγελματικών προσόντων για την επαγγελματική δραστηριότητα της εκτέλεσης συντήρησης, επισκευής και επιτήρησης της λειτουργίας ψυκτικών εγκαταστάσεων και προϋποθέσεις για την άσκηση της δραστηριότητας αυτής από φυσικά πρόσωπα», όπου λέει ότι ο κύριος Υπουργός εντέλλεται για τη δημοσίευση και εκτέλεση του παρόντος.
Υπογράφει ο Πρόεδρος της Δημοκρατίας και πριν από την υπογραφή του έχει την ημερομηνία: «Βερολίνο, 7 Ιανουαρίου 2013». Θεωρώ ντροπή αυτό το οποίο γίνεται! Καταθέτω το έγγραφο στα Πρακτικά. 
(Στο σημείο αυτό ο Βουλευτής κ. Αθανάσιος Πετράκος            καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριε Υπουργέ, θα ήθελα τουλάχιστον να τους ενημερώσετε. Παρακαλώ, όταν κάνουν αντιγραφές, τουλάχιστον να αλλάζουν τον τόπο και να μην υπογράφουν από το Βερολίνο! 
Έχει περάσει ενάμισης μήνας, κύριε Υπουργέ, από τότε που σας έχουμε καταθέσει πρόταση να συζητηθεί το θέμα των τεσσάρων από τους πέντε μεγάλους οδικούς άξονες, για τους οποίους έχετε συνυπογράψει ΠΑΣΟΚ και Νέα Δημοκρατία τις λεόντειες υπέρ των παραχωρησιούχων και σε βάρος του δημοσίου και των πολιτών συμβάσεις παραχώρησης, παρά τη ριζική αντίθεση τότε του ΣΥΡΙΖΑ. Συγχρόνως σας καταθέσαμε και ερώτηση. Αναγνωρίζω ότι είχε πάρα πολλά ερωτήματα. Βέβαια, μας δώσατε εκπρόθεσμα μια απάντηση, η οποία, όμως, δεν απαντά επιπλέον σε ουσιώδη ερωτήματα. 
Το πρώτο, λοιπόν, που θέλω να θέσω στην πρωτολογία μου είναι το εξής. Πρώτον, να δεσμευτείτε σήμερα εδώ πότε θα έρθετε στην επιτροπή να το συζητήσουμε, διότι μέσα σε πέντε λεπτά πρωτολογίας και δευτερολογίας είναι αδύνατον να συζητηθεί ένα τόσο μεγάλο θέμα. 
Θέλω, όμως, να σας επισημάνω πολύ συνοπτικά –επιτρέψτε μου, κύριε Πρόεδρε- και το εξής. Παρά το λεόντειο μέγεθος των συμβάσεων, η σύμβαση έχει και κάτι το οποίο είναι υπέρ του δημοσίου. Λέει ότι «είναι η υποχρέωση του παραχωρησιούχου να χρηματοδοτεί το έργο με ίδια και δάνεια κεφάλαια, ενώ ορίζει ότι ο παραχωρησιούχος είναι υπεύθυνος να διασφαλίζει ότι θα υπάρχει ανά πάσα στιγμή διαθέσιμη χρηματοδότηση για την πλήρη και προσήκουσα εκτέλεση του έργου. Σε αντίθετη δε περίπτωση, συντρέχει γεγονός αθέτησης παραχωρησιούχου». 
Ο κ. Χατζηδάκης, όταν στις 12 Δεκέμβρη έκανε τις ανακοινώσεις του για την ολοκλήρωση των διαπραγματεύσεων με τους παραχωρησιούχους, είναι προφανές ότι από την ανακοίνωσή του αυτή λείπουν πάρα πολλά πράγματα και πάνω απ’ όλα απουσιάζει παντελώς η πολιτική βούληση, για να υλοποιηθεί η συγκεκριμένη διάταξη των συμβάσεων παραχώρησης. Επαναλαμβάνω πως είναι η μόνη διάταξη η οποία είναι υπέρ του δημοσίου.  
Είναι, λοιπόν, σαφές ότι με την ανακοίνωση εκείνη, πρώτον, ειπώθηκε ότι ολοκληρώθηκε η φάση διαπραγμάτευσης με τους παραχωρησιούχους και λείπει με τις τράπεζες. Ένα, λοιπόν, είναι το κρατούμενο αυτό. Δεν έχουμε πλήρη ενημέρωση από τότε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κατά τη γνώμη μας, είναι κενή περιεχομένου, γιατί, όπως σας είπα, πρώτον, αρνείστε να αναδείξετε τις τεράστιες ευθύνες των παραχωρησιούχων. Δεύτερον, περικόπηκαν σημαντικά τμήματα των έργων, όπως το έργο της Ολυμπίας Οδού, για το οποίο θέλουμε σαφείς απαντήσεις, διότι είναι γνωστή η άποψη όλων των φορέων Μεσσηνίας, Ηλείας και Αχαΐας, με την οποία ζητούν την ολοκλήρωση…","ΑΘΑΝΑΣΙΟΣ ΠΕΤΡΑΚΟΣ",428
"30286"," Κύριε συνάδελφε, καταλαβαίνω ότι το θέμα είναι μεγάλο. Αποκλείεται, όμως, να συζητηθεί αυτό στο πλαίσιο μίας αναφοράς ή ερώτησης. Αυτό θέλει δύο επερωτήσεις.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30287"," Σαφώς, κύριε Πρόεδρε. Γι’ αυτό ζητούσαμε να έρθει στην επιτροπή.","ΑΘΑΝΑΣΙΟΣ ΠΕΤΡΑΚΟΣ",428
"30288"," Θα απαντήσει, λοιπόν, τώρα ο κύριος Υπουργός, για να πάρετε μία γεύση σήμερα, διότι…","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30289"," Μπορώ να του τα πω επιγραμματικά, για να είναι έτοιμος.","ΑΘΑΝΑΣΙΟΣ ΠΕΤΡΑΚΟΣ",428
"30290"," Έχετε δευτερολογία. Θα υπάρξει ανοχή. Από δύο λεπτά είναι πέντε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30291"," Εντάξει, το σέβομαι.","ΑΘΑΝΑΣΙΟΣ ΠΕΤΡΑΚΟΣ",428
"30292"," Ορίστε, κύριε Υπουργέ, έχετε το λόγο. 
","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30293"," Το λόγο έχει ο συνάδελφος κ. Πετράκος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30294"," Ευχαριστώ, κύριε Πρόεδρε, και σέβομαι την παρατήρησή σας.
Φυσικά και έχει δίκιο ο κύριος Υπουργός. Θέλω να πω ότι είναι από τους λίγους Υπουργούς της Κυβέρνησης ο οποίος είναι συνεπέστατος και σέβεται το Κοινοβούλιο και έρχεται πάντα στον κοινοβουλευτικό έλεγχο. Αυτό, πραγματικά, είναι προς τιμήν του κυρίου Υπουργού.
Όμως θα μου επιτρέψετε, κύριε Υπουργέ, να σας πω ότι η ουσία της παρέμβασής μας να συζητήσουμε στην επιτροπή ήταν για να συζητήσουμε στα πλαίσια του Κοινοβουλίου σε επιτροπή του ελληνικού Κοινοβουλίου και να ακούσετε τις γνώμες των Βουλευτών όλων των κομμάτων για το πώς πρέπει να χειριστείτε τα θέματα. Αυτό είναι ουσιώδες. Δεν ζητούσαμε μετά την ολοκλήρωση της διαδικασίας να γίνει. Αλλά για να είστε έτοιμος όταν θα έρθετε, θέλω να σχολιάσω, να πω τα εξής, με βάση τις απαντήσεις σας και τις μη απαντήσεις σας στις ερωτήσεις μου.
Πρώτον, δεν υπάρχει, κύριε Υπουργέ, αναφορά στην κρίσιμη επισήμανση ότι με τη διακοπή της χρηματοδότησης του έργου συντρέχει γεγονός αθέτησης παραχωρησιούχων.
Δεύτερον, δεν αναφέρονται στην απάντησή σας οι αρμοδιότητες και οι υποχρεώσεις του ειδικού διαπραγματευτή κ. Βιδάλη.
Τρίτον, δεν αναφέρθηκαν στοιχεία για την είσπραξη των διοδίων για τα έργα του Ε65 και του Μαλιακός-Κλειδί. Για το έργο που αναφέρθηκε, την Ολυμπία Οδό, -που είναι σημαντικό- κύριε Υπουργέ, έκανα την πρόσθεση και προκύπτει ότι η συμμετοχή του δημοσίου συν τα χρήματα που έχουν εισπραχθεί από τα διόδια είναι 625 εκατομμύρια. Οι εκτελεσμένες εργασίες του παραχωρησιούχου, ο οποίος τις διέκοψε αναιτιολόγητα και ο δρόμος είναι καρμανιόλα, ήταν 617 εκατομμύρια. Γιατί τουλάχιστον γι’ αυτόν το δρόμο δεν τον εγκαλέσατε;
Τέταρτον, δεν δόθηκαν απαντήσεις σε κρίσιμα ερωτήματα, όπως ποιες είναι οι απαιτήσεις των παραχωρησιούχων, των κατασκευαστών για το κόστος επανεκκίνησης.
Πέμπτον, απουσιάζει παντελώς οποιαδήποτε αναφορά σε δάνεια και τράπεζες.
Έκτον, ουδεμία απάντηση δόθηκε στα ερωτήματα που αφορούν την υποθαλάσσια σήραγγα της Θεσσαλονίκης. 
Έβδομον, οι εταιρείες παραχώρησης θα παραιτηθούν από το δικαίωμα προσφυγής στη διαιτησία για τις εν λόγω αξιώσεις; Είναι βέβαιο αυτό; Γιατί λέτε ότι «έκλεισε ένα σημαντικό αγκάθι». 
Όγδοον, πώς προκύπτει το σχετικό ποσό που αναφέρεται στο κάθε έργο; Είναι σε συμφωνία και με τους παραχωρησιούχους ή μόνο με τους κατασκευαστές; 
Δεν υπάρχει, κατά τη γνώμη σας, ευθύνη, συνευθύνη των κατασκευαστών; Έχουν συμπεριληφθεί όλες οι απαιτήσεις ώστε να αποκλείεται μελλοντική διεκδίκηση; 
Έχετε θέσει στην Ευρωπαϊκή Ένωση ότι έχει ευθύνη και η Ευρωπαϊκή Επιτροπή για την καθυστέρηση που υπήρξε για τις εγκρίσεις, με αποτέλεσμα οι παραχωρησιούχοι να ζητάνε χρήματα από το ελληνικό δημόσιο; 
Σε ποιους τομείς έχουν διοχετευθεί οι εισπράξεις των διοδίων που για την Ολυμπία Οδό είναι 140 εκατομμύρια ευρώ και για την Ιόνια Οδό είναι άλλα 140 εκατομμύρια ευρώ από την ώρα που σταμάτησαν οι παραχωρησιούχοι να κάνουν οτιδήποτε; Έκλεισαν τα εργοστάσια και απολύθηκαν οι εργαζόμενοι. Τι έχουν γίνει αυτά τα χρήματα;
Στο πλαίσιο της ανακεφαλαιοποίησης των ελληνικών τραπεζών το ελληνικό κράτος θέτει σ’ αυτή τη φάση που συζητάει, το ζήτημα των παράλογων αξιώσεων των τραπεζών που βγαίνουν στη δημοσιότητα όσον αφορά τα περιθώρια του επιτοκίου δανεισμού κ.λπ.; 
Ευχαριστώ.","ΑΘΑΝΑΣΙΟΣ ΠΕΤΡΑΚΟΣ",428
"30295"," Ο κύριος Υπουργός έχει το λόγο.
","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30296"," Εκτός από τις δύο που σας είπα.
","ΑΘΑΝΑΣΙΟΣ ΠΕΤΡΑΚΟΣ",428
"30297"," Δυο δεσμεύσεις, μόνο, κύριε Υπουργέ. Πότε θα έρθει στην Επιτροπή; Θα ολοκληρωθεί όλο το φυσικό αντικείμενο της Ολυμπίας Οδού;
","ΑΘΑΝΑΣΙΟΣ ΠΕΤΡΑΚΟΣ",428
"30298"," Η τρίτη με αριθμό 3673/340/1-11-2012 ερώτηση και αίτηση κατάθεσης εγγράφων πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τα αποτελέσματα του ελέγχου των καταθετών του εξωτερικού δεν θα συζητηθεί λόγω κωλύματος του Υπουργού και διαγράφεται.
Επίσης, η τέταρτη με αριθμό 1744/6-12-2012 πρώτου κύκλου αναφορά της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με την επίλυση των προβλημάτων δυσλειτουργίας του Γενικού Νοσοκομείου Βόλου δεν θα συζητηθεί λόγω κωλύματος του Υπουργού και διαγράφεται.
Θα συζητηθεί η έβδομη με αριθμό 5141/13-12-2012 ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικόλαου Μωραΐτη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την επικινδυνότητα του εθνικού δικτύου Αντιρρίου-Ιωαννίνων, Αμφιλοχίας - Λευκάδας - Πρέβεζας και την καθυστέρηση των εργασιών του οδικού άξονα Αμβρακίας – Ακτίου.
Το λόγο έχει ο Βουλευτής κ. Νικόλαος Μωραΐτης για δυο λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30299"," Κύριε Υπουργέ, για μια φορά ακόμα το Κομμουνιστικό Κόμμα Ελλάδας φέρνει στη Βουλή την επικινδυνότητα του οδικού άξονα Αντίρριο-Ιωάννινα και Αμφιλοχία-Λευκάδα-Πρέβεζα. Πρόκειται, κύριε Υπουργέ –και το γνωρίζετε προσωπικά- για ένα δρόμο καρμανιόλα. Είναι ένας δρόμος κατασκευασμένος εδώ και μισό αιώνα περίπου. Σε πολλά σημεία του δρόμου από τη φθορά του οδοστρώματος, οι διαγραμμίσεις που υπήρχαν και στα άκρα του δρόμου αλλά και στο μέσο του δρόμου έχουν σβηστεί με αποτέλεσμα να γίνεται πιο επικίνδυνος. Μιλάμε για ένα οδικό δίκτυο διακοσίων πενήντα χιλιομέτρων και πλέον όπου δεν υπάρχει σε κανένα σημείο διάζωμα. Σε πολλά του σημεία, ο φωτισμός είναι ελλιπέστατος. Και πρέπει να πούμε ότι σ’ αυτό το δίκτυο επικοινωνούν επτά νομοί και όχι μόνο. Είναι ο δρόμος που επικοινωνεί με τα Βαλκάνια και τα τελευταία χρόνια με ένα μεγάλο μέρος από την Πελοπόννησο. Για να μεταβεί στη βόρεια Ελλάδα μέσω Εγνατίας Οδού περνάει απ’ αυτόν το δρόμο. Είναι ένας δρόμος που συνέχεια γίνονται τροχαία ατυχήματα και πολλές φορές έχουμε ακόμα και θανατηφόρα ατυχήματα. 
Βέβαια, αναφέρομαι και στην ερώτηση ότι σταμάτησε η Ιόνια Οδός και τελευταία έχει σχεδόν σταματήσει και ο οδικός άξονας Αμβρακία-Άκτιο που θα μπορούσε να λύσει σε ένα βαθμό το πρόβλημα, το Γολγοθά, πραγματικά, που ζουν οι κάτοικοι της βορειοδυτικής Ελλάδας. Θέλουμε, όμως, να τονίσουμε το εξής, ότι όσο λειτουργούσαν τα εργοτάξια του δρόμου Αμβρακία-Άκτιο και στα σημεία που έκαναν χρήση του υπάρχοντος δικτύου, έχει καταστραφεί ολοσχερώς, κύριε Υπουργέ. Υπάρχουν κομμάτια αυτού του δρόμου τα οποία είναι απροσπέλαστα και έχουμε καθημερινά εκεί ατυχήματα. 
Επειδή είπατε νωρίτερα σε ερώτηση άλλου Βουλευτή για πρόταση, εμείς λέμε ότι τα εθνικά δίκτυα πρέπει να είναι λαϊκή περιουσία, να υπάρχει εθνικός φορέας κατασκευής των δικτύων γιατί αυτά τα πληρώνει δυο και τρεις φορές ο λαός. 
Θέλαμε, όμως, εδώ σήμερα συγκεκριμένα, κύριε Υπουργέ, να δεσμευθείτε ότι θα υπάρχει επιδιόρθωση του υπάρχοντος δικτύου. Και μην απαντήσετε ότι θα γίνει η Ιόνια ή η Αμβρακία. Αυτό θα καθυστερήσει. Αυτή τη στιγμή, όμως, εγκυμονεί τεράστιος κίνδυνος και ιδιαίτερα σε αυτό που ανέφερα, στα σημεία που είναι έξω από τα συγκεκριμένα εργοτάξια. Διαφορετικά, καθημερινά θα έχουμε ατυχήματα και δυστυχώς πολλές φορές και θανατηφόρα ατυχήματα.","ΝΙΚΟΛΑΟΣ ΜΩΡΑΪΤΗΣ",355
"30300"," Το λόγο έχει ο Αναπληρωτής Υπουργός κ. Σταύρος Καλογιάννης για τρία λεπτά.
","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30301"," Το λόγο έχει ο κ. Μωραϊτης.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30302"," Κύριε Υπουργέ, ελπίζω στη δευτερολογία σας να αναφερθείτε σ’ αυτό που κατά κύριο λόγο αναφέρεται η ερώτηση, σ’ αυτό το «βομβαρδισμένο τοπίο» που είναι ο υπάρχων δρόμος. Δεν είναι τυχαίο ότι και η τροχαία αλλά και υπηρεσίες του κράτους αναφέρουν ότι από τα πέντε πιο επικίνδυνα σημεία ολόκληρου του δικτύου της χώρας, τα δύο βρίσκονται σ’ αυτό τον οδικό άξονα που ανέφερα. Είναι από το Αντίρριο μέχρι και το Μεσολόγγι και από την Αμφιλοχία μέχρι την Άρτα. Είναι στην περιοχή Μενίδι όπου πριν από δύο μέρες ανατράπηκε λεωφορείο το οποίο μετέφερε κόσμο. Αυτό αποδεικνύει την επικινδυνότητα αυτού του δρόμου.
Εμείς θεωρούμε ότι είναι τεράστιες και διαχρονικές οι ευθύνες όλων των κυβερνήσεων. Ιδιαίτερα σ’ αυτό που αναφέρατε για τον οδικό άξονα Αμβρακία-Άκτιο, πράγματι, υπήρχε ένα έργο το προηγούμενο διάστημα αλλά πέρασε πάνω από την εξαθλίωση των εργαζομένων, γιατί αυτήν τη στιγμή που μιλάμε, κύριε Υπουργέ, είναι απλήρωτοι οι εργαζόμενοι για πάνω από πέντε μήνες. 
Εδώ πρέπει να αναφέρω ότι αυτό που λέμε ότι «γίνονται πλάτες» στους μεγαλοκατασκευαστές είναι αλήθεια, γιατί ούτε το δώρο πληρώθηκαν και ο εργολάβος μένει ανενόχλητος. Μιλάμε για έναν μεγαλοκατασκευαστή που σκορπάει το θάνατο. Σας κάναμε ερώτηση ακριβώς πριν από δύο μήνες. Είχαμε δύο νεκρούς σε κάθετο δρόμο της Εγνατίας. Λίγο αργότερα στην Κορνοφωλιά στον Έβρο είχαμε και άλλο νεκρό. Δυστυχώς πριν από δύο χρόνια από την ίδια κατασκευάστρια εταιρεία είχαμε νεκρό σ’ αυτόν τον οδικό άξονα Αμβρακίας-Ακτίου. Είναι αυτό που λέμε εμείς ότι η εργατική τάξη πληρώνει καθημερινά με το αίμα της τη δίψα των μεγαλοκατασκευαστών για κέρδος.
Εμείς λέμε ότι είναι διαχρονικές οι ευθύνες και, πραγματικά, αυτή η κατάσταση χρονίζει. Πρέπει να γίνει υπόθεση των ίδιων των κατοίκων της περιοχής, οι οποίοι πρέπει να παλέψουν για αυτοκινητόδρομους οι οποίοι πρέπει να είναι ασφαλείς, πρέπει να είναι λαϊκή περιουσία, πρέπει να είναι δρόμοι οι οποίοι θα υπηρετούν τις λαϊκές ανάγκες. 
Κύριε Υπουργέ, πρέπει να αναφέρω ότι, επειδή δεν πληρώθηκαν ούτε το δώρο αυτοί οι εργαζόμενοι και επειδή έχουμε και δικαστική διαδικασία σε εξέλιξη, για μας η δικαιοσύνη, πράγματι, είναι τυφλή όταν πρόκειται να δει τα συμφέροντα των εργαζομένων, ενώ έχει τα μάτια της ορθάνοιχτα όταν πρόκειται να δει τα συμφέροντα των μεγαλοκατασκευαστών.
Και αυτό αποδεικνύεται και από την περίπτωση αυτή που περιπαίζονται οι εργαζόμενοι οι απλήρωτοι που έχουν περάσει σε εξαθλίωση από τα δικαστήρια της Λευκάδας στην Αθήνα και πάει λέγοντας αλλά ιδιαίτερα και με αυτό που ανέφερα. Παρ’ ότι πήγαν στον εισαγγελέα για το δώρο, μένει ανενόχλητος ο μεγαλοκατασκευαστής, ο οποίος είναι η «ΙΟΝΙΑ Α.Ε.». 
Εμείς καλούμε τους εργαζόμενους αλλά και το λαό, να βγάλουν συμπεράσματα και ιδιαίτερα καλούμε τους εργαζόμενους να πάρουν αύριο μαζικά μέρος στην απεργία των οικοδόμων, γιατί μιλάμε για ανθρώπους οι οποίοι αυτήν τη στιγμή είναι σε εξαθλίωση. Ζητάμε επίσης άμεσα να πληρωθούν και τα δεδουλευμένα τους.
Και κλείνω, κύριε Υπουργέ, με το εξής. Πράγματι έτσι είναι, όπως είπατε, ότι πληρώθηκε ένα μέρος των δεδουλευμένων αλλά είχαμε ζητήσει τότε να κάνετε χρήση του νόμου, να μη δώσετε τα χρήματα στην κατασκευάστρια εταιρεία, να γίνει παρακράτηση σε αυτά που χρωστούσαν στους εργαζόμενους. Δυστυχώς, αυτό δεν έγινε και σήμερα μιλάμε για κόσμο ο οποίος είναι σε εξαθλίωση και δεν έχει τα απαραίτητα. Μιλάμε για οικογένειες οι οποίες έχουν κομμένο το ρεύμα και δεν έχουν και άλλα τα οποία είναι βασικά για την επιβίωσή τους. 
Ευχαριστώ.","ΝΙΚΟΛΑΟΣ ΜΩΡΑΪΤΗΣ",355
"30303"," Το λόγο έχει ο κύριος Υπουργός για τρία λεπτά. 
","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30304"," Η έκτη με αριθμό 3382/24-10-2013 ερώτηση πρώτου κύκλου του Βουλευτή Νομου΄Αττικής της Δημοκρατικής Αριστεράς κ. Βασίλειου Οικονόμου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την καταβολή των μισθολογικών επάθλων στους βραβευμένους δημοσίους υπαλλήλους μετά την εφαρμογή του ν. 4024/2011 για το ενιαίο μισθολόγιο, δεν θα συζητηθεί λόγω συνεννόησης του κυρίου Υπουργού με τον Βουλευτή κ. Βασίλειο Οικονόμου και διαγράφεται.
 Η πέμπτη με αριθμό 4939/10-12-2013 ερώτηση πρώτου κύκλου του Βουλευτή Β' Αθηνών του Λαϊκού Συνδέσμου – Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με την επιβολή των νέων αυξήσεων στα τιμολόγια των ΔΕΚΟ, δεν θα συζητηθεί λόγω κωλύματος του κυρίου Υπουργού και διαγράφεται.
Ολοκληρώθηκε η συζήτηση των αναφορών και ερωτήσεων.
Έχω την τιμή ανακοινώσω στο Σώμα ότι οι Υπουργοί Δικαιοσύνης, Διαφάνειας και Ανθρωπίνων Δικαιωμάτων και Οικονομικών κατέθεσαν σχέδιο νόμου: «Κύρωση του Κώδικα Νόμων για το Ελεγκτικό Συνέδριο».
Παραπέμπεται στην αρμόδια Διαρκή Επιτροπή.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30305"," Κυρίες και κύριοι συνάδελφοι, εισερχόμεθα στη ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: « ","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30306"," Κύριε Πρόεδρε, θέλω να καταθέσω κάποιες νομοτεχνικές βελτιώσεις που κατ’ ουσίαν υιοθετούν τις παρατηρήσεις της ΚΕΝΕ, προκειμένου να φωτοτυπηθούν και να διανεμηθούν στους Βουλευτές. 
(Στο σημείο ο Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Αρβανιτόπουλος καταθέτει τις νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 34-36)","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"30307"," Κατατέθηκαν στα Πρακτικά, θα φωτοτυπηθούν και διανεμηθούν άμεσα.
Το λόγο έχει η εισηγήτρια της Νέας Δημοκρατίας κ. Γεωργία Μπατσαρά για δεκαπέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30308"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, αρχίζει σήμερα επί της αρχής και ολοκληρώνεται αύριο, με την κατ’ άρθρον συζήτηση, η συζήτηση και ψήφιση του σχεδίου του Υπουργείου Παιδείας και Θρησκευμάτων, Πολιτισμού και Αθλητισμού, υπό τον τίτλο: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις».
Το υπό συζήτηση σχέδιο νόμου αποτελείται από τέσσερα κεφάλαια και σαράντα επτά άρθρα. 
Με τις διατάξεις των κεφαλαίων 1 και 2 και τα άρθρα 1 έως 29 ολοκληρώνεται η διαδικασία σύστασης, οργάνωσης και λειτουργίας δύο νέων φορέων, υπό την επωνυμία του μεν πρώτου «Ίδρυμα και Νεολαίας και Διά Βίου Μάθησης», ΙΝΕΔΙΒΙΜ εφεξής, του δε δευτέρου «Εθνικός Οργανισμός Πιστοποίησης Προσόντων και Επαγγελματικού Προσανατολισμού», ΕΟΠΠΕΠ εφεξής.
Πρόκειται για νομικά πρόσωπα ιδιωτικού δικαίου που ανήκουν στον ευρύτερο δημόσιο τομέα, διαθέτουν οικονομική και λειτουργική αυτοτέλεια, έχουν κοινωφελή και μη κερδοσκοπικό χαρακτήρα, λειτουργούν προς εξυπηρέτηση του δημόσιου συμφέροντος, τελούν δε υπό την εποπτεία του Υπουργού Παιδείας και Θρησκευμάτων, Πολιτισμού και Αθλητισμού και εδρεύουν στην Αθήνα. Αμφότεροι οι νέοι φορείς προέρχονται από συγκεκριμένους φορείς, νομικά πρόσωπα ιδιωτικού δικαίου, με τη διαδικασία της συγχώνευσης δι’ απορροφήσεως.
Ειδικότερα, το Ινστιτούτο Νεολαίας, ΙΝΕ, και το Ινστιτούτο Διαρκούς Εκπαίδευσης Ενηλίκων, ΙΔΕΚΕ, συγχωνεύθηκαν δι’ απορροφήσεως με την υπ’ αριθμόν 127175/Η’/4-11-2011, ΦΕΚ Β’/2508, στο νομικό πρόσωπο ιδιωτικού δικαίου υπό την επωνυμία «Εθνικό Ίδρυμα Νεότητας», το οποίο με την ίδια κοινή υπουργική απόφαση μετονομάστηκε σε «Ίδρυμα Νεολαίας και Διά Βίου Μάθησης», το ΙΝΕΔΙΒΙΜ, ενώ το «Εθνικό Κέντρο Πιστοποίησης Δομών Διά Βίου Μάθησης», το γνωστό ΕΚΕΠΙΣ και το «Εθνικό Κέντρο Επαγγελματικού Προσανατολισμού», ΕΚΕΠ, συγχωνεύθηκαν δι’ απορροφήσεως με την υπ’ αριθμόν 119959/Η’/20-1ο-2011, ΦΕΚ Β’/2351, στο νομικό πρόσωπο ιδιωτικού δικαίου υπό την επωνυμία «Εθνικός Οργανισμός Πιστοποίησης Προσόντων», το οποίο με την ίδια κοινή υπουργική απόφαση μετονομάστηκε σε «Εθνικός Οργανισμός Πιστοποίησης Προσόντων και Επαγγελματικού Προσανατολισμού», ΕΟΠΠΕΠ.
Ο σκοπός τώρα των δύο νέων νομικών προσώπων είναι: Το ΙΜΕΔΙΒΙΜ σκοπεύει στην εκτέλεση δράσεων προγραμμάτων και έργων τα οποία αφορούν: α) Στη διά βίου μάθηση, β) στη νέα γενιά με έμφαση στη στήριξη των νέων στην εκπαιδευτική και επαγγελματική διαδρομή και κινητικότητά τους και γ) στη διαχείριση των θεμάτων που σχετίζονται με οποιοδήποτε τρόπο με τη φοιτητική, σπουδαστική και μαθητική μέριμνα. 
Ο ΕΟΠΠΕΠ αποτελεί τον εθνικό φορέα της πιστοποίησης των εισροών και εκροών της μη τυπικής εκπαίδευσης και της άτυπης μάθησης, καθώς και της παροχής υπηρεσιών σε φορείς συμβουλευτικής και επαγγελματικού προσανατολισμού, δημόσιους και ιδιωτικούς και του συντονισμού της δράσης τους. Λειτουργεί ως εθνική δομή των ευρωπαϊκών δικτύων που διαχειρίζονται θέματα προσόντων και ευρωπαϊκών εργαλείων διαφάνειας και κινητικότητας. Όσον αφορά τις αρμοδιότητες των δύο νέων φορέων αυτοί συγκεντρώνουν τις αρμοδιότητες των συγχωνευόμενων δι απορροφήσεως φορέων. 
Σκοπός του παρόντος σχεδίου νόμου είναι η συγκέντρωση των αρμοδιοτήτων των συγχωνευόμενων φορέων υπό ένα νέο φορέα, με στόχο την επίτευξη της καλύτερης δυνατής οργάνωσης και του εξορθολογισμού της διαχείρισης των συγκεκριμένων αρμοδιοτήτων. Δεδομένου δε ότι ο σκοπός και οι αρμοδιότητες των συγχωνευόμενων φορέων είναι απολύτως συναφής, κρίνεται απαραίτητη η συγκέντρωσή τους σε ένα νέο φορέα με πλήρεις αρμοδιότητες προς την καλύτερη και αποτελεσματικότερη επίτευξη του σκοπού και των στόχων του, γεγονός άλλωστε που απετέλεσε και το βασικό λόγο για τον οποίο κρίθηκε αναγκαία η σύσταση των προαναφερθέντων φορέων και απαιτείται στην παρούσα φάση η άρτια οργάνωση τους για δύο λόγους.
Πρώτον, η οργάνωση και λειτουργία των ΙΜΕΔΙΒΙΜ και ΕΟΠΠΕΠ αποτελεί αναγκαίο συμπλήρωμα της συγχώνευσης των νομικών προσώπων ιδιωτικού δικαίου, όπως αυτά αναφέρονται στο άρθρο 1, παράγραφο 1 και στο άρθρο 13 παράγραφος 1 του σχεδίου νόμου αντίστοιχα. 
Δεύτερον, χωρίς αυτήν τη συγκέντρωση θα ήταν αδύνατο να ικανοποιηθούν ο σκοπός και οι στόχοι αυτής της συγχώνευσης. 
Κυρίες και κύριοι συνάδελφοι, ειδικότερα σε σχέση με το ρόλο που καλούνται να αναλάβουν οι νέοι φορείς αναφέρουμε ότι το ΙΜΕΔΙΒΙΜ και ο ΕΟΠΠΕΠ έχουν τους σκοπούς και τις αρμοδιότητες των νομικών προσώπων που απορροφώνται καθώς και το σκοπό και τις αρμοδιότητες του νομικού προσώπου που απορροφούν, δεδομένου ότι οι συγχωνευόμενοι δι’ απορροφήσεως φορείς, όπως ήδη προαναφερθεί, είχαν απολύτως σαφείς μεταξύ τους αρμοδιότητες.
Αυτός άλλωστε είναι ο λόγος για τον οποίο κρίθηκε αναγκαία η συγχώνευσή τους δι απορροφήσεως προκειμένου να δημιουργηθεί ένας φορέας, ο οποίος θα αναλάβει το σύνολο των έργων, δράσεων και προγραμμάτων που αφορούν στη διά βίου μάθηση στη νέα γενιά και στη διαχείριση κρίσιμων θεμάτων που συνδέονται με οποιοδήποτε τρόπο με την φοιτητική σπουδαστική και μαθητική μέριμνα από τη μια πλευρά και ένας άλλος ενιαίος φορέας, ο οποίος θα αναλάβει όλες τις αρμοδιότητες, οι οποίες σχετίζονται με την πιστοποίηση των εισροών και εκροών της διά βίου μάθησης, την πιστοποίηση φορέων επαγγελματικών περιγραμμάτων και προγραμμάτων και προσόντων του ανθρώπινου δυναμικού, όλες τις ενέργειες και δράσεις διασφάλισης της ποιότητας της διά βίου μάθησης, καθώς και της δράσης επαγγελματικού προσανατολισμού από την άλλη πλευρά. 
Βασικός στόχος, είναι η αποτελεσματικότερη λειτουργία των φορέων, η εξοικονόμηση πόρων και η παραγωγή νέων αλλά και η ορθολογική διαχείριση και αξιοποίηση της κινητής και ακίνητης περιουσίας και των δικαιωμάτων της πνευματικής και βιομηχανικής ιδιοκτησίας των συγχωνευόμενων φορέων που περιέρχονται στην ιδιοκτησία του ΙΜΕΔΙΜΙΜ και του ΕΟΠΠΕΠ. 
Άλλωστε η αρμοδιότητα της διαχείρισης της εν λόγω περιουσίας, είναι στην ουσία η μόνη νέα αρμοδιότητα που ανατίθεται στους νέους φορείς και κατά βάση αποσκοπεί στη εξασφάλιση εσόδων για λογαριασμό τους, όπου θα τους καταστήσουν περισσότερο βιώσιμους και θα οδηγήσουν στο να μην εξαρτώνται αποκλειστικά από την επιχορήγηση που λαμβάνουν από το Υπουργείο Παιδείας και Θρησκευμάτων, Πολιτισμού και Αθλητισμού. 
Οι λοιπές αρμοδιότητες που αναλαμβάνουν οι νέοι φορείς είναι αρμοδιότητες που υφίστανται και ασκούνται από τους συγχωνευόμενους φορείς υπαγόμενους στο ΥΠΑΙΘΠΑ. Θα πρέπει να σημειώσουμε ότι οι φορείς που προσδιορίζονται στο άρθρο 1 παράγραφος 1 και άρθρο 13 παράγραφος 1 του παρόντος σχεδίου νόμου διαθέτουν σημαντική περιουσία, η οποία αποτελείται από κινητά και ακίνητα, τα οποία καλύπτουν το σύνολο της χώρας, τόσο στην ενδοχώρα όσο και στα αστικά κέντρα. Μεγάλο μέρος της περιουσίας αυτής, ειδικότερα της ακίνητης, παραμένει ανεκμετάλλευτη. 
Με αυτό το δεδομένο, κρίνεται απαραίτητο να συγκεντρωθεί η διαχείρισή της σε ένα φορέα ο οποίος θα διαθέτει τη δυνατότητα να ενεργεί με μεγαλύτερη ευελιξία στο πλαίσιο των αρμοδιοτήτων που του ανατίθενται και θα καταστήσει δυνατή την ανάπτυξη μιας πολύμορφης και πολυδιάστατης δράσης στη διαδικασία αξιοποίησής της.
Είναι προφανές ότι με τον τρόπο αυτό υπάρχει καλύτερη εποπτεία του συνόλου των περιουσιακών στοιχείων και άρα παρέχεται δυνατότητα αποτελεσματικότερης αξιοποίησης τους. Το σύνολο των στελεχών που θα ασχοληθούν με αυτήν την αρμοδιότητα, θα αποκτήσουν την εμπειρία που απαιτείται στο πλαίσιο του σχεδιασμού και της κατάρτισης προγράμματος για την ανάπτυξη των περιουσιακών στοιχείων. 
Περαιτέρω, οι φορείς καλούνται να αναπτύξουν ταχύτητα και ευελιξία στη λήψη αποφάσεων, στην προώθηση των απαραίτητων επενδύσεων σε σχέση με τα περιουσιακά στοιχεία που θα διαχειριστούν, καθώς και σε συνεργασία με ιδιωτικούς φορείς τόσο της εθνικής όσο και της διεθνούς αγοράς.
Κυρίες και κύριοι συνάδελφοι, η συγχώνευση των τριών φορέων Ινστιτούτων Νεολαίας, Ινστιτούτο Διαρκούς Εκπαίδευσης Ενηλίκων, και Εθνικό Ίδρυμα Νεότητας, καθώς και η συγχώνευση των φορέων Εθνικό Κέντρο Πιστοποίησης Δομών Διά Βίου Μάθησης, Εθνικό Κέντρο Επαγγελματικού Προσανατολισμού και Εθνικός Οργανισμός Πιστοποίησης Προσόντων που εποπτεύονται από το Υπουργείο Παιδείας και Θρησκευμάτων Πολιτισμού και Αθλητισμού και η σύσταση, οργάνωση και λειτουργία του ΙΝΕΔΙΒΙΜ και του ΕΟΠΠΕΠ αντίστοιχα, θα επιφέρουν σημαντικά οφέλη τόσο για τους πολίτες, ως αποδέκτες των παρεχομένων υπηρεσιών, όσο και για τους φορολογούμενους.
Ειδικότερα το Ίδρυμα Νεολαίας και Διά Βίου Μάθησης και ο Εθνικός Οργανισμός Πιστοποίησης Προσόντων και Επαγγελματικού Προσανατολισμού θα παρέχουν αφ’ενός υπηρεσίες αυξημένης ωφέλειας και αποτελεσματικότητας σε σχέση με το προηγούμενο καθεστώς των ξεχωριστών φορέων αντίστοιχα και αφ’ετέρου θα εξοικονομηθούν δημόσιοι πόροι, καθώς δημιουργούνται άμεσα και έμμεσα οικονομικά οφέλη από τη λειτουργία των νέων φορέων.
Δεδομένου τώρα του σκοπού των αρμοδιοτήτων και των δραστηριοτήτων του ΙΝΕΔΙΒΙΜ και του ΕΟΠΠΕΠ η αποστολή τους είναι προσανατολισμένη στις ακόλουθες βασικές λειτουργίες. Για το μεν ΙΝΕΔΙΒΙΜ: α) στο σχεδιασμό και στην υλοποίηση προγραμμάτων και δράσεων υποστήριξης της ενσωμάτωσης των νέων στο κοινωνικό και παραγωγικό περιβάλλον, καθώς και της διά βίου μάθησης οριζόντιου χαρακτήρα αλλά και ειδικών ομάδων πληθυσμού β) στον προγραμματισμό ανάπτυξης και τον έλεγχο της αποτελεσματικής λειτουργίας υποδομών και δομών εκπαιδευτικής μέριμνας στις οποίες περιλαμβάνεται ιδίως η σχολική στέγη, η μαθητική και η φοιτητική μέριμνα γ) βασικό όφελος επίσης αποτελεί η διασφάλιση της τυποποίησης προδιαγραφών σχολικών μονάδων φοιτητικών και μαθητικών εστιών, βιβλιοθηκών, ο έλεγχος της τήρησης των προδιαγραφών αυτών καθώς και η ανάληψη έργων κοινωνικής και οικονομικής αξιοποίησης εγκαταλελειμμένων σχολικών κτηρίων της χώρας μέσω εθνικών ή ευρωπαϊκών προγραμμάτων.
Ο προσανατολισμός του ΕΟΠΠΕΠ είναι: Πρώτον, στο σχεδιασμό, την παραγωγή και τη διαχείριση κανόνων, προγραμμάτων και δράσεων που αφορούν α) στα συστήματα πιστοποίησης των εισροών και εκροών της μη τυπικής εκπαίδευσης και της άτυπης μάθησης των δομών των επαγγελματικών περιγραμμάτων και προγραμμάτων των φορέων και των προσόντων του ανθρώπινου δυναμικού καθώς και του επαγγελματικού προσανατολισμού, και της συμβουλευτικής β) στον επαγγελματικό προσανατολισμό και τη συμβουλευτική, στο συντονισμό της δράσης των δημόσιων και ιδιωτικών φορέων παροχής υπηρεσιών συμβουλευτικής και επαγγελματικού προσανατολισμού με σκοπό τη βελτίωση των ήδη παρεχομένων υπηρεσιών μέσω της συνεχούς ενημέρωσης και ανταλλαγής πληροφοριών.
Δεύτερον, σημαντικό, επίσης, είναι ότι ο ΕΟΠΠΕΠ μεριμνά για τη διασφάλιση της ποιότητας της διά βίου μάθησης, της συμβουλευτικής και του επαγγελματικού προσανατολισμού σε συνεργασία με τους λοιπούς αρμόδιους δημόσιους φορείς, καθώς και το γεγονός ότι ο ΕΟΠΠΕΠ λειτουργεί ως φορέας διοίκησης της διά βίου μάθησης, σύμφωνα με τις προβλέψεις του ν. 3879∕2010 ΦΕΚ 163 Α΄.
Τέλος, κρίσιμης σημασίας κρίνεται και για τους δύο νέους φορείς η προσπάθεια οργάνωσης της αποτελεσματικής και αποδοτικής διαχείρισης της ακίνητης περιουσίας των συγχωνευόμενων φορέων αντίστοιχα, καθώς και της εκμετάλλευσης των δικαιωμάτων πνευματικής και βιομηχανικής ιδιοκτησίας τους.
Πολύ σημαντική, όμως, θα είναι και η έμμεση εξοικονόμηση δημόσιων πόρων που θα προέρχονται από ορθολογικότερη λειτουργία των νέων φορέων και της οικονομίας κλίμακας. Η εξοικονόμηση αυτή θα προέρχεται από το λειτουργικό και οργανωτικό εκσυγχρονισμό, ο οποίος έχει ως αποτέλεσμα την αύξηση της παραγωγικότητας, τον περιορισμό των άσκοπων δαπανών, καθώς και την αποτελεσματική αξιοποίηση των υφιστάμενων πόρων, ανθρώπινων και υλικών.
Με τις διατάξεις τώρα του κεφαλαίου 3, άρθρα 30 έως 44, του παρόντος σχεδίου νόμου ρυθμίζονται θέματα αρμοδιότητας του Υπουργείου Παιδείας και Θρησκευμάτων, Πολιτισμού και Αθλητισμού.
Τέλος, το κεφάλαιο 4, άρθρα 45 έως 47, περιλαμβάνει μεταβατικές και καταργούμενες διατάξεις, καθώς και την πρόβλεψη για την έναρξη ισχύος του παρόντος.
Κυρίες και κύριοι συνάδελφοι, η συνολική ωφέλεια από τη σύσταση, οργάνωση και λειτουργία των δύο νέων φορέων, ΙΝΕΔΙΒΙΜ και ΕΟΠΠΕΠ, κρίνεται ιδιαίτερα σημαντική και σας καλώ να στηρίξετε με την ψήφο σας το παρόν σχέδιο νόμου.
Σας ευχαριστώ θερμά.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΑ ΜΠΑΤΣΑΡΑ",341
"30309"," Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής: «Ενεργειακή Απόδοση Κτηρίων – Εναρμόνιση με την Οδηγία 2010∕31∕ΕΕ του Ευρωπαϊκού Κοινοβουλίου και του Συμβουλίου και λοιπές διατάξεις».
Επίσης, ο κ. Σπύρος Χαλβατζής, Κοινοβουλευτικός Εκπρόσωπος του Κομμουνιστικού Κόμματος Ελλάδας, ορίζει ως Κοινοβουλευτικό Εκπρόσωπο το Βουλευτή κ. Καραθανασόπουλο Νικόλαο, ως δε ειδικό αγορητή το Βουλευτή κ. Γκιόκα Ιωάννη.
Το λόγο έχει ο εισηγητής του ΣΥΡΙΖΑ-Ενωτικού Κοινωνικού Μετώπου κ. Αναστάσιος Κουράκης για δεκαπέντε λεπτά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30310"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, στο χώρο της παιδείας και της έρευνας εδώ και λίγα χρόνια έχουμε μία συνέχιση της κατεδάφισης και την προβολή ενός εφιαλτικού, άλογου –θα έλεγα- πεδίου εφαρμογής των νέων μνημονιακών συνθηκών.
Θα προσπαθήσω να καταδείξω και να αποδείξω με στοιχεία πως τεκμηριώνεται αυτό. Πιο μπροστά, όμως, θα ήθελα να πω ότι για εμάς η γνώση δεν είναι μόνο απαραίτητο στοιχείο μιας παραγωγικής διαδικασίας, είναι απαραίτητο εργαλείο για την ανάπτυξη, δηλαδή όχι μόνο του τι παράγεται αλλά και πώς διανέμεται αλλά και ακόμη και το τι αντέχει η φύση και η έλλογη ανθρωπότητα να αναπαραχθεί.
Ακόμη θα έλεγα ότι στόχος μιας εκπαιδευτικής διαδικασίας είναι η ελευθεριακή και κριτική γνώση όπου μέσα από μια πολιτισμική, ιδεολογική και επιστημονική προσέγγιση εξοπλίζονται τα παιδιά, οι διδάσκοντες, όχι μόνο για να γνωρίζουν αλλά και να μετασχηματίζουν την πραγματικότητα προς την κατεύθυνση που υπαγορεύει η βαθύτερη επιδίωξη της ανθρώπινης ευτυχίας.
Πώς αυτό, όμως, ανταποκρίνεται και πώς αντιστοιχείται με τη σημερινή πραγματικότητα; Τα στοιχεία που δίνει η Ελληνική Στατιστική Υπηρεσία για τη δεκαετία 2001-2010 δείχνουν ότι έχουμε μια αύξηση της σχολικής διαρροής.
Συγκεκριμένα, ενώ το 2008 είχαμε τον αριθμό τριακόσιες σαράντα μία χιλιάδες περίπου στο σχολικό πληθυσμό στο γυμνάσιο, την επόμενη χρονιά αυτός ο αριθμός έπεσε στις τριακόσιες τριάντα έξι και τη χρονιά 2010-2011 στις τριακόσιες τριάντα δύο εξαιτίας της φτωχοποίησης, της βίαιης ανατροπής των σταθερών δομών στο οικογενειακό περιβάλλον αλλά και εξαιτίας των ρυθμίσεων στο εκπαιδευτικό επίπεδο. 
Σήμερα, επισκέφθηκε η ΟΛΜΕ τον Υφυπουργό Παιδείας και την υπεύθυνη για τη δευτεροβάθμια εκπαίδευση. Συζήτησαν αυτό που είχαμε βάλει και εμείς για τις περιοχές μετάθεσης, όπου οι εκπαιδευτικοί μετατρέπονται σε περιπλανώμενους και ελαστικά εργαζόμενους και ζήτησαν κάποιες διορθωτικές κινήσεις, αλλά δεν ξέρω την απάντηση του κυρίου Υπουργού. 
Η κατάσταση, όμως, ήταν τραγική, όταν η ΟΛΜΕ ανέφερε τα κενά στα σχολεία, όπου αυτήν τη στιγμή στο μέσο της χρονιάς, ανέρχονται σε δύο χιλιάδες κενά εκπαιδευτικών. 
Ο Υφυπουργός προφανώς και παραδέχθηκε την ύπαρξη. Δεν ξέρουμε αν ο ίδιος το είπε ή όχι, σύμφωνα πάντως με τις εκτιμήσεις του Υπουργείου είναι χίλια εξακόσια. Χίλιοι εξακόσιοι εκπαιδευτικοί λείπουν. Παιδιά στις αντίστοιχες τάξεις δεν κάνουν μάθημα. Η κατάσταση θα επιδεινωθεί το επόμενο διάστημα, την επόμενη χρονιά με τις συνταξιοδοτήσεις και τις μη προσλήψεις. Καταλαβαίνετε ότι οδεύουμε προς ένα εκπαιδευτικό σύστημα, όπου θα είναι εφιαλτικό τόσο για τους εκπαιδευτικούς με τις υποχρεωτικές μετακινήσεις και μεταθέσεις για τη συμπλήρωση του ωραρίου σε σχολεία σε μεγάλες αποστάσεις, όσο και για τους μαθητές με την αύξηση των μαθητών ανά τάξη. 
Ένα άλλο ζήτημα, το οποίο πρέπει να αναλάβετε προσωπικά, κύριε Υπουργέ, να το δείτε, είναι οι διώξεις, οι απολύσεις, η διαθεσιμότητα των εκπαιδευτικών, όταν χωρίς να έχουν δικαστεί ακόμα, μόνο με την παραπομπή τους στο πειθαρχικό, τίθενται σε διαθεσιμότητα. Αυτό καταλαβαίνετε ότι έχει τρομακτικές επιπτώσεις για το ελεύθερο φρόνημα των εκπαιδευτικών να κάνουν καλά τη δουλειά τους. Μπορεί ο οποιοσδήποτε να κατηγορήσει έναν εκπαιδευτικό για οτιδήποτε και με το που θα κινηθεί μία πειθαρχική διαδικασία, να τεθεί σε διαθεσιμότητα.
 Καταλαβαίνετε ότι εδώ δεν θίγεται μόνο, όπως είπα, το ελεύθερο φρόνημα στο ζήτημα της εκπαιδευτικής διαδικασίας απέναντι στα παιδιά αλλά είναι και θέμα δημοκρατίας. Οποιαδήποτε συμμετοχή σε συνδικαλιστικούς και άλλους αγώνες, καταλαβαίνετε ότι μπαίνει σε σκληρή δοκιμασία. 
Σήμερα που μιλάμε, πριν από μία ώρα, μου τηλεφώνησε ένας διευθυντής σχολείου εδώ στην Αττική, που τον πιέζουν να δώσει ονόματα μαθητών που συμμετείχαν στις καταλήψεις. Ο καθηγητής, εξακολουθεί να ανθίσταται -ο διευθυντής ακριβέστερα- του έχουν κάνει τη ζωή μαύρη και καταλαβαίνετε ότι θέλουν να μεταβάλλουν έναν εκπαιδευτικό με κύρος σε χαφιέ, κοινό χαφιέ, για να μη χρησιμοποιήσω άλλη λέξη.
Σχετικά με το νομοσχέδιο που συζητούμε, συνάδελφοι από τον ΣΥΡΙΖΑ-ΕΚΜ, θα αναπτύξουν τα κύρια σημεία που είναι δύο υπεροργανισμοί όπου είναι στην απόλυτη εξουσία του Υπουργού να διορίζει τα διοικητικά συμβούλια αλλά θα έλεγα ότι ο κύριος λόγος για τον οποίο αυτό το νομοσχέδιο δεν μπορεί να ψηφιστεί, είναι το άρθρο που αφορά την ειδική αγωγή.
Καλούμε, κύριε Υπουργέ, να αποσύρετε αυτό το άρθρο. Δεν μιλάμε ότι θα το καταψηφίσουμε, δεν είναι αυτό το θέμα μας. Καταλαβαίνω την κατεύθυνση και μπορώ να αναγνωρίσω, αν θέλετε, σπέρματα επιστημονικότητας, όσον αφορά τη μείωση του αριθμού των ειδικών σχολείων, ότι τα παιδιά με αναπηρίες πρέπει -σύμφωνα και με τη δική μας αντίληψη να φοιτούν σε γενικά σχολεία, αλλά αυτήν τη στιγμή, αν εφαρμοστεί αυτό, με την κατάσταση στην οποία βρίσκονται και θα χειροτερεύσει στα γενικά σχολεία, με την έλλειψη υποδομών, με την έλλειψη αιθουσών, με το μεγάλο αριθμό των μαθητών, με τη μείωση του διδακτικού προσωπικού, αυτά τα παιδιά θα πεταχτούν στον Καιάδα. Είναι τελείως άκαιρο και ανεπίκαιρο να συζητούμε αυτό το νομοσχέδιο με αυτήν τη δομή –αναφέρομαι σ' αυτό το άρθρο- σήμερα. Γι’ αυτό ζητούμε να το αποσύρετε. 
Αυτός είναι ένας από τους ισχυρότερους λόγους, για να έχουμε τη θέση καταψήφισης του νομοσχεδίου.
Όταν εμείς μιλάμε για κατεδάφιση και μετατροπή του αγαθού της δημόσιας εκπαίδευσης σε επιχειρηματικό, εμπορικό προϊόν, το τεκμηριώνουμε – κι αν ανατρέξουμε στη χθεσινή βραδιά θα το δούμε- με το άρθρο 31, το οποίο δίνει τη δυνατότητα σε πανεπιστήμια, σε Οργανισμούς Τοπικής Αυτοδιοίκησης κ.λπ., να ιδρύουν σχολεία πρωτοβάθμιας και δευτεροβάθμιας εκπαίδευσης, κολέγια –όπου επειδή έχουν την αρμοδιότητα αναγνώρισης επαγγελματικών δικαιωμάτων ουσιαστικά μιλάμε και για τριτοβάθμια εκπαίδευση, δηλαδή τα πανεπιστήμια μας- και ιδιωτικά πανεπιστήμια. Καταλαβαίνουμε ότι εδώ μιλάμε για μια άκρατη εμπορευματοποίηση και εφαρμογή ενός νεοφιλελεύθερου μοντέλου που δεν τολμούν ακόμα άλλες χώρες να εφαρμόσουν. 
Όταν καλούνται τα πανεπιστήμια να καλύψουν τα λειτουργικά τους έξοδα, χρησιμοποιώντας το 40% των κονδυλίων από το Τμήμα Ερευνών, καταλαβαίνετε ότι κατεδαφίζεται η έρευνα, όταν κονδύλια που προορίζονται για ερευνητικές εργασίες, δηλαδή για παραγωγή νέας γνώσης, διοχετεύονται για να πληρωθούν ανελαστικές δαπάνες των πανεπιστημίων. 
Όταν –και σας το είπα και στην επιτροπή- θέλετε να συνδέσετε το όνομά σας, κύριε Υπουργέ, με τη δυνατότητα να καλύπτονται τα εκπαιδευτικά κενά από υποψήφιους διδάκτορες –είναι και διδάκτορες, βέβαια- οι οποίοι θα προσλαμβάνονται ως υπότροφοι με εργασία ιδιωτικού δικαίου ορισμένου χρόνου κι όταν αυτό έρχεται να αντικαταστήσει την αποψίλωση των πανεπιστημίων από διδακτικό προσωπικό, καταλαβαίνετε ότι εκφυλίζεται η πανεπιστημιακή γνώση.
 Τότε, βεβαίως, είναι αναγκαίο να μπει η διά βίου μάθηση, η οποία στην πραγματικότητα θα οδηγεί σε μια επανακατάρτιση με λειψό πανεπιστημιακό εξοπλισμό, είσοδο στην αγορά εργασίας, ξεπέρασμα της γνώσης αυτής μετά από λίγα χρόνια με τα νέα δεδομένα, επανακατάρτιση κ.ο.κ..
Θα σας έλεγα ότι η παράγραφος 16 που μας μοιράσατε μπορεί –και πρέπει- να απαλειφθεί. 
Ένα ζήτημα, το οποίο θα ήθελα να αναφέρω –και θα ήθελα διάψευση, κύριε Υπουργέ- και το οποίο δεν τολμώ να πιστέψω ότι επί των ημερών σας θα συμβεί, είναι η φήμη που κυκλοφόρησε για την μετακίνηση των παιδαγωγικών τμημάτων του Πανεπιστημίου Θεσσαλίας στη Λαμία. 
Το Πανεπιστήμιο της Θεσσαλίας, είναι ένα πλήρως οργανωμένο πανεπιστήμιο που λειτουργεί πάνω από δυο δεκαετίες. Σε αυτό το πανεπιστήμιο λειτουργούν Παιδαγωγικά Τμήματα Προσχολικής και Δημοτικής Εκπαίδευσης. Είναι το μοναδικό Τμήμα Ειδικής Αγωγής πανεπιστημιακού επιπέδου ανάλογης ειδίκευσης σε όλη την Ελλάδα. Ακούγεται βάσιμα –δεν είναι φήμες και θέλω να ακούσω διάψευση- ότι θα μετακινηθεί στη Λαμία.","ΑΝΑΣΤΑΣΙΟΣ ΚΟΥΡΑΚΗΣ",249
"30311"," Δεν υπάρχει περίπτωση.","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"30312"," Χαίρομαι πάρα πολύ πραγματικά. Δεν θα συνεχίσω με το θέμα αυτό, αφού υπάρχει διάψευση επισήμως του Υπουργού ότι δεν τίθεται τέτοιο ζήτημα. Πραγματικά, χαίρομαι γι’ αυτή σας τη δήλωση. 
Θα ήθελα, όμως, επειδή θα συζητηθεί μια τροπολογία που κατέθεσαν Βουλευτές της Νέας Δημοκρατίας –νομίζω και του ΠΑΣΟΚ- σχετικά με διορισμό ιεροδιδασκάλων στη Θράκη, να πω τη θέση μας. 
Η θέση μας είναι, κατ’αρχάς, ότι ο όρος ιεροδιδάσκαλος –έτσι όπως ορίζεται, τουλάχιστον, στην τροπολογία, αλλά και παλαιότερα- στην πραγματικότητα αναφέρεται σε δασκάλους του Κορανίου στα τεμένη. Στην πραγματικότητα, δηλαδή, τι κάνει; Αναφέρεται σε θρησκευτικούς λειτουργούς, δηλαδή όπως είναι οι ιερείς στην ορθόδοξη Εκκλησία. 
Αυτοί, λοιπόν, σύμφωνα με την τροπολογία, μπορούν να διδάσκουν θρησκευτικά, δηλαδή το Κοράνι, στα σχολεία με απόφαση των διευθυντών πρωτοβάθμιας και δευτεροβάθμιας εκπαίδευσης. Τα τυπικά τους προσόντα δεν ανταποκρίνονται στις ανάγκες των θέσεων, γιατί επιτρέπεται να προσλαμβάνονται άτομα χωρίς πτυχίο ανώτατης ισλαμικής θεολογικής σχολής. Σε ορισμένες περιπτώσεις, κύριε Υπουργέ, επιτρέπεται να προσλαμβάνονται και χωρίς πτυχίο ανώτατης εκπαίδευσης. 
Εμείς θεωρούμε ότι πρέπει να υπάρχει ένας διαχωρισμός ανάμεσα στο θρησκευτικό λειτουργό και στον εκπαιδευτικό και σε καμμία περίπτωση δεν πρέπει να εμπλέκονται οι δύο λειτουργίες. Βέβαια, η πάγια θέση μας είναι η αντικατάσταση του μαθήματος των θρησκευτικών από μάθημα θρησκειολογίας όπου καθηγητές, οι οποίοι προσλαμβάνονται με διαδικασίες ΑΣΕΠ, να διδάσκουν σε όλους τους μαθητές το μάθημα που εμβαθύνει σε όλες τις θρησκείες και βεβαίως, όπως είπα, αυτό να διδάσκεται αποκλειστικά από εκπαιδευτικούς. Αυτά, σχετικά με τους εκπαιδευτικούς, το θέμα δηλαδή που μας αφορά.
Όσον αφορά το ζήτημα της επιλογής των ιμάμηδων, εμείς εκτιμούμε ότι αυτό θα πρέπει να είναι διαδικασία της ίδιας της κοινότητας, να αναδεικνύει δηλαδή η ίδια η κοινότητα τους ιερείς της και δεν πρέπει σε καμμία περίπτωση να παρέμβει το ελληνικό κράτος. Θεωρούμε ότι δεν πρέπει να περάσει αυτή η τροπολογία. Θα πρέπει να το δούμε πολύ ψύχραιμα το θέμα και –σας λέω- στη βάση του διαχωρισμού. Είναι άλλο η εκπαιδευτική διαδικασία και άλλο ο θρησκευτικός λειτουργός.
Δεν είδα αν στις τροπολογίες που φέρατε σήμερα, έχετε λάβει μέριμνα για τους ΙΔΑΧ. Έχουμε καταθέσει εμείς τροπολογία, δεν ξέρω αλλά φαντάζομαι ότι θα έπρεπε να πείτε κάτι επ’ αυτού. Καταλαβαίνετε ότι οι ΙΔΑΧ είναι, όπως είπαμε, δύο μεγάλες κατηγορίες. Η μία είναι αυτοί που έχουν διδακτορικό και η άλλη είναι αυτοί που δεν έχουν. 
Θεωρούμε ότι με το μη διορισμό διδακτικού προσωπικού, με τη μεγάλη συνεισφορά αυτών των εκπαιδευτικών, δηλαδή του προσωπικού αυτού, με το μη διορισμό –κακώς- των οκτακοσίων μελών ΔΕΠ, τα οποία έχουν εκλεγεί και περιμένουν διορισμό, αυτές οι δύο κατηγορίες μέσα από διαδικασία κρίσεων, με αποφάσεις των σχολών, θα πρέπει να περάσουν από διαδικασία κρίσης και να ενταχθούν σε αντίστοιχες κατηγορίες. Νομίζουμε ότι οφείλετε μία απάντηση επ’ αυτού.
Επίσης, έχουμε καταθέσει τροπολογία και για τις θέσεις των μελών του ιδιωτικού διδακτικού προσωπικού του ΕΕΔΙΠ και του εργαστηριακού προσωπικού των ΤΕΙ αντιστοίχως. Και στις δύο αυτές περιπτώσεις, όπως και για το ΕΤΕΠ, θα μιλήσουμε αύριο αναλυτικά και θα πρέπει να ικανοποιήσετε αυτό το αίτημα. 
Επίσης, θα ήθελα μια τοποθέτησή σας –και έρχομαι στις τροπολογίες, γιατί θέλω να κάνω μια προετοιμασία σχετικά με την αυριανή συζήτηση, κύριε Υπουργέ- σχετικά με την τροπολογία που κατέθεσε ο κ. Τζαμτζής, όσον αφορά τους εκπαιδευτικούς στα Γιαννιτσά. Νομίζω ότι δεν έχουμε κανένα δικαίωμα ως Βουλή ομοφώνως να μην πάρουμε μία θέση και να απαλλάξουμε από περιπέτειες, δυσχερέστατες και δυσμενέστατες, εκπαιδευτικούς που απλά πήραν το μέρος των παιδιών. 
Μία θέση που νομίζω ότι έχουμε το χρόνο να τη δούμε μέχρι αύριο είναι για όλους εκείνους τους συναδέλφους στα πανεπιστήμια που έχει οριστεί εκλεκτορικό σώμα δεκαπέντε μελών με απόφαση της συγκλήτου. Συνεχίζεται η διαδικασία και εκτιμούμε ότι πρέπει να ολοκληρωθεί η διαδικασία με το ίδιο καθεστώς, με το ίδιο εκλεκτορικό σώμα και όχι να μπουν στο εκλεκτορικό σώμα του νέου νόμου. Έχει δηλαδή γίνει τριμελής επιτροπή, έχει γίνει η εισηγητική έκθεση, έχει βρεθεί το εκλεκτορικό σώμα και πρόκειται απλώς να συνέλθει. Είναι τελείως άδικο, θα έλεγα, να τους πούμε «θα πάτε σε ένα εκλεκτορικό σώμα νέας κοπής», αν μπορώ να το πω έτσι.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)","ΑΝΑΣΤΑΣΙΟΣ ΚΟΥΡΑΚΗΣ",249
"30313"," Κύριε συνάδελφε, ολοκληρώστε, παρακαλώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30314"," Ένα λεπτό ακόμα, αν μου επιτρέπετε. 
Σχετικά με τη θέση μας για τους σχολικούς συμβούλους που προέρχονται από την ιδιωτική εκπαίδευση, όπως είπα και στην επιτροπή, επιμένουμε στη θέση μας ότι δεν πρέπει να υπάρξουν. Είδα ότι υπάρχουν και σχετικές τροπολογίες από τους συναδέλφους της Νέας Δημοκρατίας. Δεν πρέπει να δεχτούμε αυτήν τη θέση. Είναι λάθος.
Όπως είπα και στην επιτροπή, η θέση μας –όσον αφορά καθηγητές που έχουν διδάξει χρόνια στη πληροφορική στα ιδιωτικά σχολεία- είναι ότι πρέπει να υπάρχει η ίδια ρύθμιση με τους συναδέλφους τους που διδάσκουν στα δημόσια σχολεία και πρέπει να υπάρχει μια εξίσωση, όσον αφορά την κατοχύρωση της δυνατότητας να διδάσκουν πληροφορική. Είχατε υποσχεθεί στην επιτροπή ότι θα μπορούσαμε να προσθέσουμε ότι εφεξής θα διδάσκεται το μάθημα της πληροφορικής μόνο από τους αποφοίτους τριτοβάθμιας εκπαίδευσης. 
Θα ήθελα να πω και άλλα και σχετικά με τις μεταγραφές. Επίσης, περιμένω να δω αν υπάρχουν αλλαγές γύρω από το σχέδιο που έχετε καταθέσει, γιατί και εμείς αλλά και άλλοι συνάδελφοι στη Βουλή έχουμε κάνει σοβαρές προτάσεις βελτίωσης γύρω από το θέμα των μετεγγραφών.
Σε κάθε περίπτωση και για την τοποθέτηση των δυο υπεροργανισμών και με τον τρόπο με τον οποίο θα διαχειριστούν τα πανεπιστημιακά πράγματα αλλά κυρίως για το θέμα της ειδικής αγωγής, η τοποθέτησή μας είναι αρνητική. Θέλουμε να πιστεύουμε ότι η συζήτηση σήμερα και αύριο θα οδηγήσει σε πολύ πιο σώφρονες πράξεις, γιατί η κατεδάφιση της δημόσιας εκπαίδευσης δεν μπορεί να συνεχιστεί άλλο. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΑΣΤΑΣΙΟΣ ΚΟΥΡΑΚΗΣ",249
"30315"," Θέλω να υπενθυμίσω ότι σήμερα συζητούμε το νομοσχέδιο επί της αρχής και αύριο επί των άρθρων και των τροπολογιών. 
Να σας ενημερώσω επίσης ότι μέχρι στιγμής έχουν εγγραφεί, προκειμένου να ομιλήσουν, σαράντα συνάδελφοι.
Το λόγο έχει ο ειδικός αγορητής του ΠΑΣΟΚ κ. Χρήστος Γκόκας.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30316"," Ευχαριστώ, κύριε Πρόεδρε.
Κυρίες και κύριοι συνάδελφοι, αποτελεί βασική παράμετρο της νέας προσπάθειας της αρχής για τη νέα πορεία της χώρας μας προς την πρόοδο και την ανάπτυξη ο τομέας της παιδείας. Με τη γνώση, την κατάρτιση που μπορεί να καλλιεργήσει, με την ειδικότερη αλλά και ευρύτερη έννοια της απόκτησης προσόντων, δυνατοτήτων, εφοδίων για την κοινωνική ζωή και την επαγγελματική σταδιοδρομία του καθενός. 
Πάντα οι συζητήσεις και τα θέματα παιδείας προκαλούν, και δικαιολογημένα, ευρύτερο ενδιαφέρον, γιατί έχουν να κάνουν ως επί το πλείστον με τη νέα γενιά και την προοπτική της, με το βασικό δικαίωμα που κάθε πολίτης, ανεξαρτήτως ηλικίας, έχει στη μόρφωση και στην επιμόρφωση, που δεν γνωρίζει κανενός είδους όρια. Η παιδεία σε όλα τα επίπεδα έχει πάντα ανοικτά ζητήματα που πρέπει να αντιμετωπίζονται. Χρειάζονται βελτιώσεις και προσαρμογές αλλά στο πλαίσιο ενός σταθερού εκπαιδευτικού συστήματος που θα δίνει ίσες δυνατότητες και ευκαιρίες για όλους σε ένα χώρο απαλλαγμένο από αλλότριες καταστάσεις και φαινόμενα που εμποδίζουν τη λειτουργία του και την αποστολή του. Ένας χώρος χωρίς βίαιες ενέργειες, χωρίς σκουπίδια, χωρίς αυθαιρεσίες. 
Είναι αυτονόητο ότι όταν μιλάμε για την παιδεία πρόκειται για ζήτημα εθνικής σημασίας στο οποίο είναι απαραίτητη η συνεννόηση, η ευρύτερη δυνατή ενότητα και σύγκλιση για βελτιώσεις και αναβάθμιση σε όλα τα επίπεδα του ευαίσθητου και σημαντικού αυτού τομέα. Αυτό πρέπει να είναι το πνεύμα με το οποίο, κατά τη γνώμη μας, πρέπει να προσεγγίζουμε οτιδήποτε πρέπει να νομοθετηθεί την αποτελεσματικότερη υλοποίηση στόχων που αφορούν στο χώρο της παιδείας στα πλαίσια του ευρύτερου πλαισίου για την ανασυγκρότηση της χώρας μας.
Οι κυριότερες διατάξεις του νομοσχεδίου και οι βασικοί άξονές του είναι οι ρυθμίσεις που περιλαμβάνονται και αφορούν τους νέους φορείς που δημιουργούνται. Δηλαδή το Ίδρυμα Νεολαίας και Διά Βίου Μάθησης και τον Εθνικό Οργανισμό Πιστοποίησης Προσόντων και Επαγγελματικού Προσανατολισμού καθώς και άλλες διατάξεις.
Για τους οργανισμούς που προαναφέρθηκαν καθορίζονται οι απαραίτητες λεπτομέρειες για την υλοποίηση της διαδικασίας σύστασης τους καθώς και λεπτομέρειες οι οποίες σχετίζονται με τα θέματα οργάνωσης και λειτουργίας τους. Αυτοί οι οργανισμοί που έχουν δημιουργηθεί διά μέσου συγχωνεύσεων από άλλους φορείς με συναφή αντικείμενα συγκεντρώνουν όλες τις αρμοδιότητες των επιμέρους φορέων τους. Οι λόγοι της συγχώνευσης είναι προφανείς και εξυπηρετούν την ανάγκη για εξορθολογισμό, για την καλύτερη οργάνωση και διαχείριση των διαφόρων αρμοδιοτήτων, συμβάλλοντας στην αποτελεσματικότερη εξυπηρέτηση των στόχων και του έργου τους. 
Επιπλέον, οι νέοι φορείς επωμίζονται, όπως αναφέρθηκε ήδη, ως νέα αρμοδιότητα που είναι και η μόνη, την αξιοποίηση των σημαντικών περιουσιακών στοιχείων. Έτσι, έχουν τη δυνατότητα να αξιοποιούν όπως αυτοί κρίνουν καλύτερα την περιουσία των συγχωνευόμενων φορέων που έχουν απορροφήσει. Τα έσοδα που θα προκύπτουν, θα αποτελούν πόρους του κάθε οργανισμού και θα μπορούν να προορίζονται για την κάλυψη των όποιων δαπανών του. Η ρύθμιση αυτή για εμάς, κρίνεται θετική καθώς με αυτόν τον τρόπο μπορεί να επιτευχθεί οικονομική αυτοτέλεια επί της ουσίας, αφού μειώνεται ο βαθμός εξάρτησης από την όποια κρατική επιχορήγηση.
Το υπόλοιπο νομοσχέδιο, περιλαμβάνει άρθρα των οποίων οι διατάξεις ρυθμίζουν θέματα του Υπουργείου Παιδείας και ειδικότερα θέματα των ΑΕΙ, της Γενικής Γραμματείας Έρευνας και Τεχνολογίας, του Ιδρύματος Ποιμαντικής Επιμόρφωσης, του Ελληνικού Ανοικτού Πανεπιστημίου, διατάξεις για τις επιβραβεύσεις διακριθέντων αθλητών και θέματα που αναφέρονται στην πρωτοβάθμια και δευτεροβάθμια εκπαίδευση. 
Θα έχουμε την ευκαιρία να συζητήσουμε για όλα αυτά τα θέματα και να τοποθετηθούμε αναλυτικότερα και κατά τη συζήτηση επί των άρθρων. 
Σήμερα, στη συζήτησή μας επί της αρχής θα αναφερθώ σε ορισμένα βασικά θέματα και σε κάποια σημεία που θα θέλαμε να προσέξουμε ή να συζητήσουμε. 
Είναι σίγουρα σημαντικός ο ρόλος του ΙΝΕΔΙΒΙΜ για τη στήριξη στη νέα γενιά με τον εφοδιασμό της με γνώσεις, ιδέες και καινοτόμες δραστηριότητες, όπως και στα θέματα που αφορούν τη μαθητική και φοιτητική μέριμνα. 
Όπως ανέφερα στην αρχή, υπάρχει αυτή η θετική –κατά την άποψή μας- αρμοδιότητα της αξιοποίησης της περιουσίας των επιμέρους φορέων που μπορεί να επιφέρει έσοδα, έτσι ώστε να περιοριστεί η χρηματοδότηση στον ελάχιστο δυνατό βαθμό, ελαφρύνοντας κατ’ αυτόν τον τρόπο και τον κρατικό προϋπολογισμό. 
Όσον αφορά τον Εθνικό Οργανισμό Πιστοποίησης Προσόντων και Επαγγελματικού Προσανατολισμού, τον ΕΟΠΠΕΠ, υλοποιεί τη δραστηριότητα που αφορά τις πιστοποιήσεις, είναι πιο ευέλικτος και πιο αποτελεσματικός στην άσκηση όλων αυτών των αρμοδιοτήτων, όπως και στην αξιολόγηση και την επίβλεψη φορέων και προσώπων στα οποία προβλέπεται να ασκείται αυτός ο έλεγχος, αυτή η αρμοδιότητα. 
Οι διατάξεις που αφορούν στους σκοπούς, στα μέσα και στο πλαίσιο λειτουργίας του οργανισμού αυτού θεωρούμε ότι ανταποκρίνονται στις ανάγκες του πεδίου στο οποίο εφαρμόζονται. 
Επίσης, προτείνουμε την ενίσχυση του σκοπού και των αρμοδιοτήτων του ΕΟΠΠΕΠ σχετικά με την επιστημονική και τεχνική υποστήριξη των αρμοδίων φορέων του Υπουργείου Παιδείας, το οποίο μπορεί να αναλάβει και την εφαρμογή προγραμμάτων σπουδών και πολιτικών στην τεχνική και επαγγελματική εκπαίδευση. 
Στα υπόλοιπα κεφάλαια, ρυθμίζονται διάφορα θέματα του Υπουργείου Παιδείας, Θρησκευμάτων, Πολιτισμού και Αθλητισμού. Οι ρυθμίσεις αυτές καλύπτουν ένα ευρύ φάσμα από θέματα πρωτοβάθμιας μέχρι και τριτοβάθμιας εκπαίδευσης αλλά και θέματα που αφορούν την επιβράβευση διακριθέντων αθλητών και άλλες διατάξεις. 
Έχουμε συζητήσει για τα πιστοποιητικά επιμόρφωσης του Ιδρύματος Ποιμαντικής Επιμόρφωσης και τη σύνδεσή τους με την υπηρεσιακή εξέλιξη των επιμορφωμένων στις περιπτώσεις που είναι σχετικές με τα αντίστοιχα προσόντα τους, όπως και για την προβλεπόμενη κάλυψη των αναγκών των σχολικών μονάδων ελληνόγλωσσης εκπαίδευσης εξωτερικού με την απαιτούμενη διαφάνεια που πρέπει να υπάρχει αλλά και την πρόνοια για αποφυγή δικαιωμάτων νομιμοποίησης όσων παρέχουν αυτές τις υπηρεσίες. Οπωσδήποτε οι ενδιαφερόμενοι πρέπει να καλύπτουν απόλυτα τα απαιτούμενα προσόντα. 
Κύριε Υπουργέ, μας προβληματίζει η συσσώρευση πολλών ρυθμίσεων-παραγράφων σε ένα άρθρο, όπως παραδείγματος χάριν το άρθρο 34 για τα ΑΕΙ. Εδώ έχουμε ζητήσει διευκρινίσεις. Έχουμε την άποψη ότι θα μπορούσαν ορισμένες διατάξεις να εξεταστούν ή να μη μείνουμε, τελικά, σε αυτό το νομοσχέδιο και να τις δούμε στο πλαίσιο της αναδιάρθρωσης των ΑΕΙ και ΤΕΙ με το σχέδιο «Αθηνά» που έχετε προαναγγείλει, όπως για παράδειγμα οι διατάξεις περί μετακινήσεων. 
Ιδιαίτερα πρέπει να προσδιοριστεί ο ακριβής χρόνος ισχύος των προβλέψεων των παραγράφων 3 και 4 για την ολοκλήρωση της διαδικασίας διορισμού των λεκτόρων και επίκουρων καθηγητών, αν αφορά δηλαδή τον τροποποιούμενο νόμο ή τον υπό ψήφιση νόμο. 
Γενικά, θα θέλαμε τις εξηγήσεις του κυρίου Υπουργού σε αυτό το άρθρο σε όλα τα ερωτήματα που έχουμε διατυπώσει μέχρι τη σημερινή συζήτηση, γιατί πολλές από αυτές τις διατάξεις επεκτείνουν και γενικεύουν το μεταβατικό καθεστώς του ν. 4009/2011. 
Σε σχέση με τις προσθήκες στο ίδιο άρθρο, θα σταθώ στην περίπτωση των μετεγγραφών. Κατ’ αρχάς, συμφωνούμε ότι υπάρχει ένα μεγάλο πρόβλημα γύρω από αυτό το θέμα, κυρίως όσον αφορά την αδυναμία για οικονομικούς ή άλλους λόγους, όπως παραδείγματος χάριν για λόγους υγείας πολλών σπουδαστών να προχωρήσουν τις σπουδές τους. Πάντως, είναι μία αποσπασματική ρύθμιση. Δεν λύνει ολοκληρωτικά το πρόβλημα και την ανάγκη αυξημένης κοινωνικής προστασίας ιδιαίτερα για τους σπουδαστές που σπουδάζουν εκτός του τόπου της κατοικίας τους και τις οικογένειές τους που αδυνατούν να ανταποκριθούν στις δαπάνες που χρειάζονται. 
Στην κατεύθυνση αυτή, η Κοινοβουλευτική Ομάδα του ΠΑΣΟΚ έχει προτείνει και έχει καταθέσει σχετική τροπολογία για τη χορήγηση υποτροφιών εκπαιδευτικής αλληλεγγύης -που θα εξυπηρετούν τους σπουδαστές και φοιτητές που έχουν ανάγκη περαιτέρω ενίσχυσης στο ξεκίνημα ή κατά τη διάρκεια των σπουδών τους- επιπλέον των υποτροφιών αριστείας που δίνονται από το Ίδρυμα Κρατικών Υποτροφιών. 
Οι υποτροφίες εκπαιδευτικής αλληλεγγύης, θα ανέρχονται σε 500 ευρώ μηνιαίως για όσους φοιτητές και σπουδαστές σπουδάζουν εκτός του τόπου κατοικίας τους. Πρόκειται, κυρίες και κύριοι συνάδελφοι, για πρωτοβουλία κοινωνικής αλληλεγγύης με πνεύμα δικαιοσύνης έναντι της νέας γενιάς. 
Με το προτεινόμενο σύστημα υποτροφιών πρώτον, ενισχύονται οι φοιτητές που το έχουν, πραγματικά, ανάγκη. Δεύτερον, συγκρατούνται οι φοιτητές στα περιφερειακά πανεπιστήμια, με σκοπό την ισόρροπη ανάπτυξη και την εξασφάλιση ποιοτικής εκπαίδευσης και έρευνας στην ανώτατη εκπαίδευση σε όλα τα ιδρύματα. 
Τρίτον, εμπεδώνεται σταδιακά μία κουλτούρα κοινωνικής αλληλεγγύης από τις ενέργειες του κράτους, των ιδιωτών και των κοινωνικών φορέων που σε καιρό κρίσης μπορεί να εξασφαλίσουν κρίσιμους πόρους για τη στήριξη του κοινωνικού κράτους. 
Στα κριτήρια χορήγησης των υποτροφιών, τις προϋποθέσεις και τους πόρους που απαιτούνται, θα αναφερθούμε στην αυριανή συζήτηση επί των άρθρων και των τροπολογιών. 
Η πρότασή μας είναι ένας εναλλακτικός τρόπος στήριξης των φοιτητών και της φοιτητικής μέριμνας και γι’ αυτό ζητάμε να συζητηθεί τόσο στο πλαίσιο της επικείμενης αναδιάρθρωσης των ΑΕΙ-ΤΕΙ, όσο και σε σχέση με την προτεινόμενη ρύθμιση. Οπότε πιστεύω, κύριε Υπουργέ, ότι θα έχουμε αύριο την ευκαιρία να έχουμε και τη δική σας θέση.
Επίσης στην κατ’ άρθρον συζήτηση, θα τοποθετηθούμε αναλυτικότερα σε πολλά σημεία της προσθήκης της παραγράφου 19 του άρθρου 34, σε σχέση με τις μετεγγραφές, όπως για το έτος μετεγγραφής, το ύψος του εισοδηματικού κριτηρίου, τα φορολογικά κριτήρια διαβίωσης, το κριτήριο ύπαρξης αδερφού ή αδερφών που επίσης σπουδάζουν -το οποίο θα πρέπει να είναι ισχυρότερο- αλλά και σε θέματα που σχετίζονται με περιπτώσεις αναπηριών του σπουδαστή ή προσώπων της οικογένειάς του. 
Μια και μιλάμε για τροπολογίες, έχουμε καταθέσει, κύριε Υπουργέ, και μία άλλη τροπολογία που αναφέρεται στο θέμα που έχει προκύψει με τους καθηγητές του Γυμνασίου Γιαννιτσών, μια τροπολογία που ρυθμίζει το ζήτημα της δικαιολόγησης απουσιών και στα γενικά λύκεια. 
Στα θέματα του άρθρου 38 και σε σχέση με την επιβράβευση διακριθέντων αθλητών, οι προτάσεις που κατατίθενται διαφέρουν σε σχέση με τις καταργηθείσες του 2008. Θεωρούμε ότι υπάρχουν κάποια ζητήματα που μπορούμε να συζητήσουμε και ίσως να τροποποιήσουμε σε αυτή τη διήμερη συζήτηση. Γενικά, θα μπορούσαμε να συμφωνήσουμε επί της αρχής. Έχουμε κάνει συγκεκριμένες αναφορές στη συζήτηση επί των άρθρων στην επιτροπή και θα συνεχίσουμε στη συζήτηση της Ολομέλειας. 
Όμως πρέπει να δούμε γενικότερα, κυρίες και κύριοι συνάδελφοι, το ζήτημα για το πώς αντιμετωπίζεται η διάκριση των αθλητών, πώς επιβραβεύεται η προσπάθεια και πώς πραγματικά πριμοδοτείται σε σχέση και με την απώλεια, χρόνου που έχουν από την ενασχόλησή τους με τα αθλήματα έναντι των συμμαθητών τους, που μπορεί να έχουν τις ίδιες ικανότητες, αλλά αφιερώνουν όλο το χρόνο τους στην προετοιμασία για τις εξετάσεις. Αυτό πρέπει να γίνει, χωρίς να δώσουμε λάθος μηνύματα και για τον αθλητισμό και για την παιδεία. 
Συνεπώς, θα πρέπει να δούμε πώς μπορεί να επανεξεταστεί όλο το πλαίσιο με το οποίο θα ενισχύεται η δυνατότητα σε αυτούς τους αθλητές –μαθητές που διακρίνονται να έχουν πρόσβαση στην τριτοβάθμια εκπαίδευση. 
Γενικά, πρέπει να δούμε και πώς θα αποφύγουμε φαινόμενα κατάχρησης αυτών των προνομίων και σίγουρα κάποιες περιπτώσεις στις οποίες ενδεχομένως, όλα αυτά που καλούμαστε να επιβραβεύσουμε, να απαιτούν μεγαλύτερο έλεγχο και προσοχή. 
Θα δούμε και ειδικότερα ζητήματα που υπάρχουν σχετικά και με προτάσεις που ήδη έχουν γίνει για τον αριθμό των σωματείων των χωρών που συμμετέχουν σε μία διοργάνωση, τον αριθμό των αθλητών, τις κατά περίπτωση προβλεπόμενες διακρίσεις, την αναδρομικότητα στην ισχύ των διατάξεων, ιδιαίτερα για τους Ολυμπιονίκες του Λονδίνου, αλλά και άλλα ζητήματα, όπως η επέκταση αντίστοιχων ρυθμίσεων που να αφορούν και τους Παραολυμπιακούς Αγώνες και το θέμα για το οποίο έγινε συζήτηση στην επιτροπή -και φαίνεται ότι μας απασχολεί όλους- αναφορικά με την επιβράβευση και τον τρόπο κατηγοριοποίησης των διακρίσεων των πανελλήνιων αγώνων και ιδιαίτερα των σχολικών αγώνων, όπου το πλαίσιο πρέπει να είναι αυστηρότερα ελεγχόμενο.
Θα ήθελα να επανέλθω και να προσθέσω την πρόταση για ιδιαίτερες, πέραν του αθλητισμού, περιπτώσεις που πρέπει να τύχουν και αυτές κάποιας ουσιαστικής επιβράβευσης, όπως η Μαθηματική Ολυμπιάδα ή περιπτώσεις ανάλογες αυτής, του Ευρωπαϊκού Διαγωνισμού για Νέους Επιστήμονες, που συζητήσαμε και έχει κατατεθεί και σχετική πρόταση-προσθήκη.
Επίσης, είναι ενδιαφέρουσες οι διατάξεις, όπου έγινε και πολλή συζήτηση, για την ειδική αγωγή. Εμείς μένουμε στην ανάγκη να υπάρξουν άμεσα λύσεις με την αξιοποίηση της χρηματοδότησης μέσω του ΕΣΠΑ, όπως έχει αναφερθεί από τον κύριο Υπουργό. Θα πρέπει, πάντως, σύντομα να έχουμε έναν ευρύ και ουσιαστικό διάλογο και αποφάσεις για μόνιμες λύσεις, για ένα ολοκληρωμένο πλαίσιο που θα καλύπτει τις ανάγκες αγωγής, εκπαίδευσης και κατάρτισης γι’ αυτή την κατηγορία.
Για την περίπτωση των σχολικών συμβούλων υπήρξαν ορισμένα σημεία που πρέπει να διευκρινιστούν στην κατ’ άρθρον συζήτηση, όπως υπηρεσιακά, τρόπος αμοιβής κ.ο.κ.
Υπήρξαν πολλές και ενδιαφέρουσες απόψεις, κυρίες και κύριοι συνάδελφοι, από τους εκπροσώπους των φορέων, που μας προβλημάτισαν και πάντα λαμβάνονται υπ’ όψιν απ’ όλους μας. Έχουμε, επίσης, τις δεσμεύσεις του κυρίου Υπουργού ότι ο κρίσιμος και ευαίσθητος τομέας της παιδείας δεν θα αφεθεί στην τύχη του. Είμαστε εδώ, παρακολουθούμε, συμμετέχουμε και περιμένουμε τις πρωτοβουλίες του.
Κλείνοντας, θέλω να πω ότι επί της αρχής συμφωνούμε με το προτεινόμενο από το Υπουργείο Παιδείας νομοσχέδιο. Ωστόσο, στη συζήτηση κατ’ άρθρον που θα ακολουθήσει θα τοποθετηθούμε ειδικότερα σε συγκεκριμένα ζητήματα, προτείνοντας επιμέρους βελτιώσεις που μπορούν να συνεισφέρουν στην καλύτερη εφαρμογή ορισμένων διατάξεων, αλλά και που συμπληρώνουν ορισμένες άλλες διατάξεις.
Σας ευχαριστώ πολύ.
(Χειροκροτήματα)","ΧΡΗΣΤΟΣ ΓΚΟΚΑΣ",112
"30317"," Το λόγο έχει η ειδική αγορήτρια των Ανεξάρτητων Ελλήνων κ. Σταυρούλα Ξουλίδου.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30318"," Κύριε Πρόεδρε, κυρίες και κύριοι συνάδελφοι, καλούμαστε σήμερα εδώ να συζητήσουμε και να ψηφίσουμε το σχέδιο νόμου του Υπουργείου Παιδείας και Θρησκευμάτων, Πολιτισμού και Αθλητισμού, με τίτλο « ","ΣΤΑΥΡΟΥΛΑ ΞΟΥΛΙΔΟΥ",375
"30319"," Το λόγο έχει ο ειδικός αγορητής της Χρυσής Αυγής, Βουλευτής Μαγνησίας κ. Παναγιώτης Ηλιόπουλος.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30320"," Θα κλέψω ένα λεπτό από το χρόνο σας από το συγκεκριμένο νομοσχέδιο, για να πω ότι θα πρέπει η Κυβέρνηση να σταματήσει το θεατρικό έργο που παίζει ο κ. Δένδιας μέρα παρά μέρα. Σήμερα το πρωί μπήκε σε άλλη μία κατάληψη, με κάμερες και τυμπανοκρουσίες. Το μεσημέρι το ίδιο κτήριο είχε ξανακαταληφθεί πάλι από τα ίδια άτομα του «αναρχικοαντιεξουσιαστικού» χώρου –όπως θέλουν να αυτοαπακαλούνται- τους γνωστούς «αληταράδες» για εμάς, που έχουν καταστρέψει τη χώρα. 
Το νομοσχέδιο στη βάση του βρίσκεται σε μία σωστή κατεύθυνση στο πρώτο μέρος ως προς τη συγχώνευση κάποιων οργανισμών και τη δημιουργία αυτών των δύο νέων. Σίγουρα εξοικονομούνται πόροι. Το ελπίζουμε. Βέβαια, εμείς θα ψηφίσουμε «ΠΑΡΩΝ». Το λέω από την αρχή, κύριε Υπουργέ, γιατί δεν ξέρουμε πώς θα δομηθούν αυτοί οι οργανισμοί. Αύριο, στη συζήτηση επί των άρθρων θα πούμε και τις ενστάσεις μας σε κάποια θέματα ως προς τη λειτουργία των οργανισμών, τη διαχείριση της περιουσίας τους και τον ορισμό των διοικήσεών τους. Πάντως η θέση μας ως προς τη συγχώνευση γενικά οργανισμών σε όλο το ελληνικό κράτος είναι δεδομένη. 
Ο τίτλος του πρώτου οργανισμού είναι «Ίδρυμα Νεολαίας και Διά Βίου Μάθησης». Είμαστε «υπέρ» και στη διά βίου μάθηση όλων των Ελλήνων, όχι μόνο των νέων, γιατί οι εποχές αλλάζουν και για να μπορείς να αντεπεξέλθεις στο στίβο της εργασίας, θα πρέπει να έχεις μία συνεχή επαφή με το αντικείμενο που έχεις σπουδάσει. Αν πάλι κάποιοι δεν είχαν την τύχη να σπουδάσουν, δεν είναι ποτέ αργά. 
Οπότε, για εμάς είναι βαρυσήμαντος και ο τίτλος αυτός του Οργανισμού: το «Διά Βίου Μάθησης». Είναι πολύ σημαντικό για όλους τους Έλληνες.
Στα προνόμια των αθλητών: μιλάμε για περίπου ενάμισι εκατομμύριο ενεργούς αθλητές στη χώρα μας, νέους, στους οποίους θα πρέπει να τους δώσουμε κίνητρα για να συνεχίσουν να αθλούνται. Είμαστε υπέρ της αναδρομικότητας. Θα πρέπει το νομοσχέδιο να καλύπτει και τους αθλητές από τον Οκτώβριο του 2008 μέχρι και σήμερα για τις θέσεις από 1 έως 8 για τα παγκόσμια πρωταθλήματα και τους Ολυμπιακούς Αγώνες και τις θέσεις από 1 έως 6 για τα ευρωπαϊκά πρωταθλήματα. 
Αλλά και εδώ έχουμε κάποιες ενστάσεις. Θα πρέπει να σταματήσουν οι αργομισθίες. Τα προνόμια που έχουμε δώσει μέχρι τώρα σε κάποιους αθλητές, όπως είναι η εισαγωγή τους σε Σώματα Ασφαλείας, θα πρέπει να σταματήσουν. Αυτοί οι άνθρωποι θα πρέπει κάποια στιγμή να δουλέψουν. Η εισαγωγή στα Σώματα Ασφαλείας δεν σημαίνει ότι μπαίνω στο Σώμα Ασφαλείας και μετά από τριάντα πέντε, σαράντα χρόνια χωρίς να έχω δουλέψει ούτε μία ώρα, παίρνω σύνταξη και όλο αυτό το διάστημα παίρνω ένα μισθό. Αφού -κακώς για εμάς- δόθηκαν αυτά τα προνόμια, θα πρέπει οι συγκεκριμένοι άνθρωποι να περάσουν από παραγωγικές σχολές, αν το επιθυμούν, έστω υπαξιωματικών για δύο χρόνια και να επανέλθουν στο στράτευμα ή στις άλλες υπηρεσίες, όπως είναι η Πυροσβεστική και η Αστυνομία και να εργαστούν κανονικά, όπως εργάζονται οι υπόλοιποι συνάδελφοί τους. Το προνόμιο έγκειται στην εισαγωγή τους σε αυτά τα Σώματα, γιατί –ναι, βέβαια- δεν μπορούν ασχολούμενοι με τον αθλητισμό ούτε να συμμετέχουν στις πανελλήνιες εξετάσεις και να έχουν ίσα δικαιώματα με τους υπόλοιπους μαθητές που ασχολούνται μόνο με το διάβασμα.
Από εδώ και πέρα, θα προτείναμε για τους νεότερους πρωταθλητές, δηλαδή, μέχρι τα είκοσι–είκοσι ένα χρόνια να ισχύει αυτό που προτείνετε, η εισαγωγή τους στα εκπαιδευτικά ιδρύματα και από είκοσι ένα, είκοσι δύο και άνω, ανάλογα το πώς θα ρυθμιστεί, να λαμβάνουν μία άδεια πρακτορείου ΠΡΟ-ΠΟ, η οποία είναι ανέξοδη για το ελληνικό κράτος, δεν στοιχίζει κάτι, είναι ήδη «κλειστό» επάγγελμα, δεν είναι αργομισθία, δουλεύουν οι άνθρωποι στα πρακτορεία και είναι μία έναρξη για την επαγγελματική τους σταδιοδρομία.
Τώρα έρχομαι στο σημαντικότερο για εμάς, τη Χρυσή Αυγή, την πρόσληψη διακοσίων σαράντα ιεροδιδάσκαλων που θέλουν να διδάξουν το Κοράνι στους μουσουλμανοπαίδες. Έχουμε και εδώ πάρα πολλές ενστάσεις. Ο ΣΥΡΙΖΑ είπε ότι είναι χαφιέδες, ότι μπορεί να είναι χαφιέδες αυτοί. Θα απαντήσουμε «καλύτερα χαφιέδες, παρά…..των Τούρκων».
Από εκεί και πέρα υπάρχει και ένας Βουλευτής του ΠΑΣΟΚ, ο Αχμέτ Χατζηοσμάν, ο οποίος πρόσφατα επισκέφτηκε την Προύσσα και φωτογραφήθηκε κάτω από ένα χάρτη της ανεξάρτητης Θράκης.
Ο Βενιζέλος όχι απλά τον καλύπτει, αλλά μάλιστα μάθαμε και για μία σύσκεψη στο ΠΑΣΟΚ, για να δουν τι θα κάνουν με τη συγκεκριμένη τροπολογία και αν θα την ψηφίσουν τελικά, γιατί τους εκβιάζει αυτός ο ανεκδιήγητος ….. των Τούρκων, που τον έχουμε εδώ μέσα και τον πληρώνουμε για Έλληνα Βουλευτή.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30321"," Επιτρέπεται αυτό, κύριε Πρόεδρε;","ΘΕΑΝΩ ΦΩΤΙΟΥ",531
"30322"," Τι αν «επιτρέπεται», κυρία μου;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30323"," Ρωτάω αν επιτρέπεται αυτό!","ΘΕΑΝΩ ΦΩΤΙΟΥ",531
"30324"," Γιατί διακόπτετε; Και θα αναφέρω και χειρότερα! Θα αναφέρω «να πάει και στα τσακίδια» αν δεν θέλει, εάν δεν του αρέσει το ελληνικό κράτος και αν λέει ότι δεν θα εφαρμοστούν οι νόμοι και αν το ΠΑΣΟΚ και ο Πρόεδρός σας μας έχει ξεφτιλίσει …","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30325"," Κύριε Πρόεδρε, θα έπρεπε να …","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"30326"," Θα μπει λογοκρισία; Ας πάρει το λόγο ο Κοινοβουλευτικός Εκπρόσωπος και να πει την άποψή του. Έχετε Κοινοβουλευτικό Εκπρόσωπο, μπαίνει και προσωπικό, ας είναι ο Βουλευτής εδώ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30327"," Ποιο προσωπικό;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30328"," Κύριε Πρόεδρε, δεν κατάλαβα. Επιτρέπεται στη Βουλή των Ελλήνων να λέγεται για Έλληνα Βουλευτή ότι είναι…..των Τούρκων;","ΘΕΑΝΩ ΦΩΤΙΟΥ",531
"30329"," Ναι, αυτό πιστεύω, τι θέλετε εσείς;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30330"," Κύριε Πρόεδρε, δεν γίνεται αυτό!","ΣΟΦΙΑ ΒΟΥΛΤΕΨΗ",73
"30331"," Δεν το ακούσατε, κύριε Πρόεδρε!","ΘΕΑΝΩ ΦΩΤΙΟΥ",531
"30332"," Ναι, το ξαναλέω.
Εάν δεν το ακούσατε, κύριε Νάκο, το ξαναλέω πάλι ότι τον θεωρούμε ……των Τούρκων. Το ξαναείπα αυτό. Αλλά, τι θέλετε κυρία μου;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30333"," Αυτό θα πρέπει να το ανακαλέσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30334"," Μυστικός, φανερός… Δεν είναι μυστικός, όχι, αφού …","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30335"," Πρέπει να ανακαλέσετε, κύριε Ηλιόπουλε. 
Να διαγραφεί από τα Πρακτικά ο χαρακτηρισμός αυτός.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30336"," Διαγράψτε το, κύριε Πρόεδρε. Να διαγραφεί! Δεν μας ενδιαφέρει. Η άποψή μας είναι αυτή.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30337"," Να διαγραφεί από τα Πρακτικά.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30338"," Ο κ. Βενιζέλος, που μας έχει ξεφτιλίσει γιατί δεν έβρισκε τη λίστα και είναι λαλίστατος όσον αφορά τη Χρυσή Αυγή, τον καλύπτει. Χθες μάθαμε ότι έκανε μυστικές συναντήσεις για να δει αν θα ψηφίσει τη συγκεκριμένη τροπολογία, για να μην χάσει τα ψηφαλάκια των μουσουλμάνων που ψηφίζουν τον Αχμέτ Χατζηοσμάν. 
Κύριε Πρόεδρε, δεν κατάλαβα, γιατί να διαγραφεί από τα Πρακτικά, αφού το είπα;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30339"," Δεν επιτρέπεται.","ΣΟΦΙΑ ΒΟΥΛΤΕΨΗ",73
"30340"," Θα μας πείτε εσείς αν επιτρέπεται; Επιτρέπεται να φωτογραφίζεται Έλληνας Βουλευτής κάτω από τη σημαία της ανεξάρτητης Θράκης;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30341"," Αυτό μπορείτε, κύριε Ηλιόπουλε, να το χαρακτηρίσετε, να του κάνετε κριτική.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30342"," Ναι, αυτό το λέω.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30343"," Εκείνο το οποίο δεν επιτρέπεται είναι να κάνετε χαρακτηρισμούς για ανθρώπους που είναι εκλεγμένοι από Έλληνες πολίτες και βρίσκονται εδώ μέσα.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30344"," Ωραία. Θα επαναλάβω και κάτι άλλο, κι αν θέλετε σβήστε το κι αυτό από τα Πρακτικά. Εάν θέλει να φωτογραφίζεται κάτω από τη σημαία της ανεξάρτητης Θράκης, «να πάει στα τσακίδια». Θέλετε να το σβήσετε κι αυτό; Θα το ξαναπώ όσες φορές θέλετε.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30345"," Θα κρίνει ο ελληνικός λαός πού θα πάει.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"30346"," …","ΧΡΗΣΤΟΣ ΠΑΠΠΑΣ",418
"30347"," Να μην γράφονται στα Πρακτικά αυτά που λέει ο κ. Παππάς.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30348"," Υπάρχουν μουσουλμάνοι τους οποίους το ελληνικό κράτος όλα αυτά τα χρόνια με την πολιτική του προσπαθεί να τους στείλει στην αγκαλιά της Τουρκίας.
Εγώ ήθελα να πω ότι αυτή η συγκεκριμένη τροπολογία βρίσκεται στη σωστή κατεύθυνση. Θα ψηφίσουμε «ΠΑΡΩΝ» βέβαια, γιατί θα πρέπει όντως αυτοί που διδάσκουν θρησκευτικά –γιατί το Κοράνιο είναι θρησκευτικά για τους μουσουλμάνους- να ορίζονται από το ελληνικό κράτος, όπως ορίζονται για να διδάξουν την ορθόδοξη θρησκεία είτε την καθολική, όπως είπε η συνάδελφος, στη Σύρο και όπου αλλού υπάρχει πληθυσμός καθολικός.
Ο Τούρκος Πρόξενος δήλωσε ότι θα αρνηθεί να εφαρμόσει το νόμο και θα συνεχίσουν αυτά τα φροντιστήρια Κορανίου. Αυτό δεν σας πειράζει, ο χαρακτηρισμός σάς πείραξε. Και σας πείραξε –τώρα που γελάτε- γιατί κι εσείς ……………βγάζετε κι ο δικός σας………….είναι. Δύο είναι οι…………, ένας του ΠΑΣΟΚ και ένας του ΣΥΡΙΖΑ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30349"," Οι μόνοι πατριώτες είστε εσείς!","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"30350"," Είπα κι εγώ, μας εξαιρέσατε;","ΘΕΑΝΩ ΦΩΤΙΟΥ",531
"30351"," Ναι, επιμένω. Κι εσείς της Νέας Δημοκρατίας κατεβάζετε μουσουλμάνο, γι’ αυτό κι εσείς…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30352"," Φυσικά, είναι Έλληνας πολίτης.","ΣΟΦΙΑ ΒΟΥΛΤΕΨΗ",73
"30353"," Μπράβο και καλά κάνετε. Αλλά εμείς τους μουσουλμάνους, όσους δεν έχουν τούρκικη συνείδηση, τους θεωρούμε Έλληνες, ενώ εσείς κάνετε τα παιχνιδάκια σας και οι τρεις που διαμαρτύρεστε. Καταλάβατε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30354"," Κι εμείς Έλληνες τους θεωρούμε.","ΣΟΦΙΑ ΒΟΥΛΤΕΨΗ",73
"30355"," Αυτή είναι η διαφορά μας: Εμείς θέλουμε να μην εκτουρκιστούν οι συγκεκριμένοι μουσουλμάνοι, γιατί τους θεωρούμε Έλληνες.
Και λέμε ότι είναι στη σωστή κατεύθυνση, γιατί αποτρέπει…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30356"," Κύριε Ηλιόπουλε, παρακαλώ πολύ.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30357"," Τι παρακαλείτε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30358"," Να μιλήσετε.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30359"," Τι κάνω; Αφού μιλάω.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30360"," Εσείς απαντάτε και πιάσατε διαλογική συζήτηση.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30361"," Δεν απαντάω. Λέω ποια είναι η θέση μας. Λέμε ότι αυτή η τροπολογία είναι προς τη σωστή κατεύθυνση, γιατί αποτρέπει τον εκτουρκισμό των μουσουλμάνων…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30362"," Ναι, ωραία.","ΣΟΦΙΑ ΒΟΥΛΤΕΨΗ",73
"30363"," Τι ναι; Με ακούτε; Κάθεται εκεί πέρα με ένα laptop. Καφέ-μπαρ το έχει κάνει.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30364"," Κύριε Ηλιόπουλε, σας παρακαλώ!","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30365"," Λέμε να κλείσει, τέλος πάντων, το Προξενείο αυτό που έχει προξενήσει τόσα προβλήματα στη χώρα. Ναι, να μην εκτουρκιστούν οι Έλληνες μουσουλμάνοι που δεν θεωρούν τον εαυτό τους Τούρκο, αλλά με το ένα και με το άλλο και με τις χρηματοδοτήσεις και με τα φροντιστήρια του Κορανίου κι όλα αυτά, τους στέλνουμε όλα αυτά τα χρόνια σαν κράτος στην αγκαλιά της Τουρκίας.
Εάν κι αυτό σας πειράζει να ακούγεται εδώ μέσα, γιατί παίρνετε τις ψήφους των μουσουλμάνων, τι να πω; Εγώ δεν έχω κάτι άλλο να πω, ούτε θα καθίσω να μιλήσω επί των άρθρων, γιατί επί των άρθρων θα κάνουμε αύριο την εισήγησή μας σαν Χρυσή Αυγή.
Ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30366"," Το λόγο έχει η ειδική αγορήτρια της Δημοκρατικής Αριστεράς κ. Μαρία Ρεπούση.","Î�Î±ÎºÎ¿Ï‚ Î‘Î¸Î±Î½Î±ÏƒÎ¹Î¿Ï‚",356
"30367"," Ευχαριστώ, κύριε Πρόεδρε.
Κυρίες και κύριοι συνάδελφοι, οι χώρες που προσβλέπουν στο μέλλον τους, που επενδύουν στην πρόοδό τους φροντίζουν το εκπαιδευτικό τους σύστημα. Μια ματιά στην ευρωπαϊκή, αλλά και στην παγκόσμια πραγματικότητα δείχνει τη στενή σχέση που υπάρχει ανάμεσα στο εκπαιδευτικό σύστημα μιας χώρας και στην ευημερία της.
Επένδυση στην παιδεία σημαίνει πάρα πολλά πράγματα, που δεν είναι, ευτυχώς ή δυστυχώς, ιδεολογικά και πολιτικά ουδέτερα. Σημαίνει, όμως, ταυτόχρονα και μεταρρυθμίσεις. Χωρίς μεταρρυθμίσεις ένα εκπαιδευτικό σύστημα δεν μπορεί να ανταποκριθεί στις ανάγκες του παρόντος και του μέλλοντος, που πρέπει να είναι στραμμένο. Ο κόσμος αλλάζει, οι κοινωνίες αλλάζουν. Μεταβάλλονται οι κοινωνικές και οικονομικές δομές και η εκπαίδευση δεν μπορεί να μένει αναλλοίωτη, αιχμάλωτη σε στερεότυπα, δέσμια σε αγκυλώσεις. 
Δυστυχώς, η δική μας εκπαίδευση, η ελληνική εκπαίδευση έμεινε για πάρα πολλά χρόνια εγκλωβισμένη σε στερεότυπα και δέσμια των αγκυλώσεων. Με άλλα λόγια, δεν επέλεξε τις μεταρρυθμίσεις. Στραμμένη στο παρελθόν και όχι στο παρόν και στο μέλλον, εγκλωβισμένη σε παλαιού τύπου παιδαγωγικές αντιλήψεις, δεν στάθηκε ικανή να ανταποκριθεί στις προκλήσεις του εκάστοτε παρόντος. 
Καλείται σήμερα να το κάνει περισσότερο από ποτέ. Να το κάνει με τρόπο που να συμβάλει στη διέξοδο από τη βαθιά κρίση που περνάει η χώρα μας. Να το κάνει για να γίνει πραγματικά μοχλός της ανάπτυξης. 
Εάν και τώρα, στην παρούσα συγκυρία, δεν επιλέξουμε τις μεταρρυθμίσεις, ειδικά τη δημόσια εκπαίδευση την περιμένουν χειρότερες ημέρες. Όταν οι αλλαγές δεν γίνονται στην ώρα τους, αυτό που απαξιώνεται τελικά είναι το αγαθό της παιδείας. Και η απαξίωση αυτή πλήττει πολύ περισσότερο τις αδικημένες κοινωνικές τάξεις και όχι τις προνομιούχες. 
Σε ό,τι αφορά το σχέδιο νόμου που φέρνει προς ψήφιση η Κυβέρνηση, ενώ βασικά αναφέρεται στην οργάνωση και στη λειτουργία δυο νομικών προσώπων ιδιωτικού δικαίου, τα θέματα που απασχόλησαν την Επιτροπή Μορφωτικών Υποθέσεων, αλλά και το δημόσιο διάλογο που διεξήχθη γύρω απ’ αυτό το νομοσχέδιο, ήταν άλλα. 
Θα ήθελα στην αρχή να αναφερθώ στα δυο βασικά ζητήματα που θίγει αυτό το νομοσχέδιο, που είναι η οργάνωση και η λειτουργία δυο νομικών προσώπων ιδιωτικού δικαίου, του ΙΝΕΔΙΒΙΜ και του ΕΟΠΠΕΠ, του πρώτου που προορίζεται να γίνει ο φορέας που θα αναλάβει το σύνολο των προγραμμάτων που αφορούν τη δια βίου μάθηση, τη νέα γενιά, αλλά και τη διαχείριση κρίσιμων θεμάτων που συνδέονται με τη φοιτητική και σπουδαστική μέριμνα και του δεύτερου που προορίζεται να αναλάβει όλες τις αρμοδιότητες, που σχετίζονται με πιστοποίηση προσόντων και τον επαγγελματικό προσανατολισμό. Με άλλα λόγια, αυτά τα δυο νομικά πρόσωπα έρχονται να απαντήσουν σε δυο ζητούμενα που θέτει σήμερα η εκπαίδευση σε όλον τον αναπτυγμένο κόσμο: τη δια βίου μάθηση και την πιστοποίηση των επαγγελματικών προσόντων.
Κυρίες και κύριοι συνάδελφοι, θέλω να συνδέσω το περιεχόμενο αυτού του σχεδίου νόμου με αυτό που έλεγα αρχικά για την ανάγκη μεταρρυθμίσεων. Η εκπαίδευση αλλάζει ριζικά σε όλον τον κόσμο και μια παράμετρος αυτών των αλλαγών είναι ο πολλαπλασιασμός των εστιών άτυπης μάθησης και η διάρκειά τους. 
Αυτό που μαθαίνουμε τελικά -το ξέρουμε όλο και περισσότερο μέσα από τις έρευνες που γίνονται- δεν το μαθαίνουμε πια μόνο στο πλαίσιο ενός τοπικού εκπαιδευτικού συστήματος –του σχολείου δηλαδή σε όλες τις βαθμίδες, πρωτοβάθμιο, δευτεροβάθμιο αλλά και τριτοβάθμιο- αλλά το μαθαίνουμε επίσης και σε μεγάλο βαθμό σε διάφορους τύπους εκπαιδευτηρίων που υπάρχουν γύρω από το τυπικό σύστημα της εκπαίδευσης. Απ’ αυτόν τον πολλαπλασιασμό των εστιών μάθησης προκύπτει και η απόκτηση επαγγελματικών προσόντων, που χρειάζονται πιστοποίηση, αναγνώριση και νέες ισοτιμίες. Δηλαδή δεν έχουμε πια να κάνουμε μόνο με πτυχία Ανώτατων Εκπαιδευτικών Ιδρυμάτων, τα οποία πιστοποιούν συγκεκριμένα προσόντα, αλλά έχουμε να κάνουμε με επαγγελματικά προσόντα που προκύπτουν μέσα από διαφόρων μορφών εκπαιδευτήρια. 
Αυτή είναι η νέα πραγματικότητα: πολίτες που μαθαίνουν, μαθαίνουν σε πολλές εστίες, μαθαίνουν δια βίου, αποκτούν προσόντα και δεξιότητες. Αυτό το νέο τοπίο, αν θέλουμε να λειτουργήσει σωστά, χρειάζεται ρύθμιση με ευθύνη της πολιτείας. 
Αυτό επιχειρεί να κάνει στο πρώτο του μέρος το σχέδιο νόμου που συζητάμε σήμερα. Μπορεί να το κάνει ελλιπώς. Να το δεχθώ αυτό. Μπορεί να έχει προβληματικές όψεις. Να το δεχθώ και αυτό. Πρέπει, όμως, κατ’ αρχήν να δεχθούμε όλοι μαζί ότι είναι κατ’ αρχάς θετικό.
Η Δημοκρατική Αριστερά έχει καταθέσει είκοσι τρεις συνολικά τροπολογίες –τεκμηριωμένες πιστεύω- για να βελτιώσει το υπάρχον σχέδιο νόμου. Χαιρόμαστε ιδιαίτερα που κάποιες απ’ αυτές έχουν ήδη ενσωματωθεί στο τελικό κείμενο που πήραμε πριν από μερικές ημέρες. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Ευελπιστούμε στην ενσωμάτωση και των υπολοίπων οι οποίες κινούνται στην ίδια κατεύθυνση. 
Αυτό που θέλουμε ως Δημοκρατική Αριστερά είναι αυτοί οι δυο οργανισμοί, που στην ουσία θα οργανώσουν και θα ελέγξουν όλο το τοπίο της δια βίου μάθησης και των επαγγελματικών προσώπων, να στελεχωθούν αξιοκρατικά, να υπάρχει έλεγχος και διαύγεια σε όλο το φάσμα των λειτουργιών τους. 
Θα ήθελα τώρα να περάσω στα θέματα που υπάρχουν σε αυτό το σχέδιο νόμου και απασχόλησαν και το διάλογο στην Επιτροπή Μορφωτικών Υποθέσεων αλλά και το δημόσιο διάλογο. 
Θα ξεκινήσω από το θέμα της ειδικής αγωγής. Θα συμφωνήσω με τους περισσότερους και θα υποστηρίξω ότι το πώς μια πολιτεία διαχειρίζεται την αγωγή και την εκπαίδευση των ατόμων με αναπηρία είναι καθοριστικό στοιχείο του πολιτισμού και της κοινωνικής φυσιογνωμίας του. Θα ήθελα με αυτό να δηλώσω ότι συμμερίζομαι όλες τις ανησυχίες που υπάρχουν γύρω από το θέμα της ειδικής αγωγής και να δηλώσω αλληλέγγυα σε όλες τις προτάσεις που επιχειρούν να ενισχύσουν την εκπαίδευση των παιδιών με αναπηρία.
Το είπα και στην Επιτροπή Μορφωτικών Υποθέσεων και θέλω να το επαναλάβω και στον Ολομέλεια. Αυτή τη στιγμή στο ζήτημα της ειδικής αγωγής οι διεθνείς μελέτες που γίνονται, δείχνουν πως είναι προς όφελος και των παιδιών αυτών και των οικογενειών τους και μιας κοινωνίας συνολικά, όταν ενισχύονται εκείνες οι κανονικές δομές που ενσωματώνουν την εκπαίδευση αυτών των παιδιών και δεν φτιάχνουν δυο παράλληλα συστήματα, που υπάρχουν για τα παιδιά, χωρίς αναπηρία ή για τα παιδιά με αναπηρία, διαιωνίζουν δηλαδή μια παραλληλία αυτού του συστήματος. 
Θέλουμε, λοιπόν, ο στόχος να είναι τα παιδιά με αναπηρία να εντάσσονται όλο και περισσότερο στις δομές της γενικής εκπαίδευσης. Και ξέρουμε ότι φυσικά αυτό δεν είναι δυνατό για όλες τις αναπηρίες. Υπάρχουν παιδιά με αναπηρία που δεν μπορούν να ενταχθούν σε αυτές τις δομές. Ο στόχος μας όμως ως ελληνική πολιτεία θα πρέπει να είναι τα παιδιά αυτά να κάθονται στα ίδια θρανία με τα παιδιά που δεν έχουν αυτήν τη μορφή αναπηρίας, γιατί όλα τα υποκείμενα της μάθησης έχουν ιδιαιτερότητα. 
Θέλουμε, λοιπόν, μια εκπαίδευση που να αναγνωρίζει αυτές τις ιδιαιτερότητες και να φέρνει σε επαφή αυτά τα παιδιά. Με αυτόν τον τρόπο ευαισθητοποιείται συνολικά η κοινωνία στην αναπηρία γιατί το ζήτημα δεν είναι μόνο η εκπαίδευσή τους, αλλά και συνολικά η εκπαίδευση της κοινωνίας αλλά και της ελληνικής οικογένειας, έτσι ώστε να μπορεί να είναι ευαίσθητη στις σχέσεις των ανθρώπων με ή χωρίς αναπηρία. Άρα, λοιπόν, θέλουμε ένα σύστημα ειδικής αγωγής που ενσωματώνει, όσα παιδιά μπορούν να ενσωματωθούν, στη γενική αγωγή και διατηρεί παράλληλα ειδικές δομές για τα παιδιά που δεν μπορούν να ενταχθούν σε αυτές τις δομές της γενικής αγωγής. 
Ένα δεύτερο που θα ήθελα να σχολιάσω –έχουμε καταθέσει συγκεκριμένη τροπολογία- αφορά τη μοριοδότηση των αθλητών. Και στη Δημοκρατική Αριστερά πιστεύουμε ότι πρέπει να ενισχυθεί η αθλητική δραστηριότητα της νεολαίας με πάρα πολλούς τρόπους και ένας από τους τρόπους είναι αναμφίβολα η μοριοδότησή τους έτσι ώστε να ενταχθούν στα ΑΕΙ ή στα ΤΕΙ. Αυτό όμως θέλουμε να γίνει με προσεκτικό τρόπο, να παίρνει υπ' όψιν την πραγματικότητα της ανώτατης εκπαίδευσης σήμερα στη χώρα μας, να παίρνει επίσης υπ' όψιν διάφορες δυσλειτουργίες που δημιούργησε μια άκρατη μοριοδότηση τα προηγούμενα χρόνια και άρα να έχουμε μια πολιτεία που από τη μια να ενισχύει και από την άλλη να ελέγχει όλο αυτό το σύστημα της μοριοδότησης. 
Η πρόταση που έχει καταθέσει η Δημοκρατική Αριστερά κινείται σ’ αυτή την κατεύθυνση. Αφενός αυξάνει τη μοριοδότηση των αθλητών που έχουν διακριθεί και από την άλλη φροντίζει να μη δημιουργεί συνθήκες άκρατης, άνισης μεταχείρισης ανάμεσα στα παιδιά που μπαίνουν στα Ανώτατα Εκπαιδευτικά Ιδρύματα μετά από σκληρές εξετάσεις και σε όλα τα υπόλοιπα που έχουν κάποιου τύπου αθλητική δραστηριότητα.
Θα ολοκληρώσω με το ζήτημα των ιεροδιδασκάλων και της τροπολογίας που κυκλοφορεί αναφορικά με το διορισμό ιεροδιδασκάλων. Σε σχέση με την προηγούμενη τοποθέτηση θα πω εδώ ότι θα έπρεπε η τοποθέτηση της Χρυσής Αυγής να προβληματίσει κατά τη γνώμη μου όσους προσυπογράφουν αυτή την τροπολογία. Η Δημοκρατική Αριστερά από θέση αρχής παραμένει σταθερά προσηλωμένη στις αρχές εκείνες που διασφαλίζουν τις θρησκευτικές ελευθερίες των Ελλήνων πολιτών, σε όποιο δόγμα και αν ανήκουν αυτοί στο πλαίσιο ενός ανεξίθρησκου κράτους.
Πιστεύουμε, λοιπόν, ότι η τροπολογία αυτή η οποία φτιάχνει μία παράλληλη οδό για τους ιεροδιδασκάλους που θα διδάξουν τη μουσουλμανική θρησκεία στα σχολεία είναι μία οδός που δημιουργεί διαφορετικές συνθήκες ανάμεσα στους θεολόγους που διδάσκουν το μάθημα των θρησκευτικών και που ακολουθούν μία κανονική οδό μέσα από συγκεκριμένα προσόντα και ΑΣΕΠ. Αν θέλει, λοιπόν, η ελληνική πολιτεία να καλύψει το κενό της διδασκαλίας της μουσουλμανικής θρησκείας στα δημόσια σχολεία, οφείλει να το κάνει μέσα από κανονικές διαδικασίες, αυτές που υπάρχουν για όλους τους άλλους εκπαιδευτικούς που διορίζονται στα δημόσια σχολεία και να μη θεσμοθετεί παράλληλες διαδικασίες που αφορούν μία ειδική κατηγορία εκπαιδευτικών.
Εξάλλου, πιστεύω ότι ο στόχος μας πρέπει να είναι τα δημόσια σχολεία να μη διδάσκουν το δόγμα, δηλαδή να μην κάνουν κατήχηση, αλλά να ενημερώνουν τα παιδιά, τους μαθητές και τις μαθήτριες που φοιτούν στα δημόσια σχολεία για όλες τις θρησκείες, για τη σημασία τους, το ρόλο που έχουν παίξει στην ανάπτυξη μιας κοινωνίας, τις διαφορές και τις ομοιότητές τους. Ένα τέτοιο μάθημα θρησκευτικών θα μπορούσαν να παρακολουθήσουν από κοινού και τα παιδιά, που είναι ορθόδοξα και τα παιδιά που είναι καθολικά και τα παιδιά που ασπάζονται τη μουσουλμανική θρησκεία. Σε μία τέτοια προοπτική θα πρέπει να κινηθεί το μάθημα των θρησκευτικών, ώστε να μη χρειάζεται ειδικούς δασκάλους ανά θρησκεία που να κάνουν στην ουσία κατήχηση και όχι θρησκευτικά.
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΜΑΡΙΑ ΡΕΠΟΥΣΗ",441
"30368"," Κύριε Πρόεδρε, θέλω το λόγο επί προσωπικού.","ΑΧΜΕΤ ΧΑΤΖΗ ΟΣΜΑΝ",543
"30369"," Βεβαίως, κύριε Χατζή Οσμάν. Έχετε το λόγο για ένα λεπτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30370"," Προκαλώ το συνάδελφο της Χρυσής Αυγής από τη Μαγνησία να καταθέσει στοιχεία στη Βουλή που να αποδεικνύουν ότι είμαι … όπως με κατηγόρησε. Είμαι Βουλευτής του Ελληνικού Κοινοβουλίου. Όχι λόγια αλλά στοιχεία, σας παρακαλώ. Σας ζητώ να ανακαλέσετε.
(Θόρυβος από την πτέρυγα της Χρυσής Αυγής)","ΑΧΜΕΤ ΧΑΤΖΗ ΟΣΜΑΝ",543
"30371"," Καταθέτω για τα Πρακτικά αυτήν τη φωτογραφία. Θέλετε κι άλλα;
(Στο σημείο αυτό ο Βουλευτής κ. Παναγιώτης Ηλιόπουλος καταθέτει για τα Πρακτικά την προαναφερθείσα φωτογραφία η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30372"," Σας παρακαλώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30373"," Αυτό δεν σημαίνει ότι είμαι …
(Χειροκροτήματα από την πτέρυγα του ΠΑΣΟΚ)","ΑΧΜΕΤ ΧΑΤΖΗ ΟΣΜΑΝ",543
"30374"," Τι είσαι;
(Θόρυβος από την πτέρυγα της Χρυσής Αυγής)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30375"," Κύριε Πρόεδρε, θέλω το λόγο επί προσωπικού.","ΧΡΗΣΤΟΣ ΠΑΠΠΑΣ",418
"30376"," Δεν υπάρχει προσωπικό, αλλά θα σας δώσω το λόγο για ένα λεπτό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30377"," Παίρνω το λόγο γιατί πρέπει στο κάδρο να βάζουμε και άλλους. Αναπληρωτής Υπουργός και Βουλευτής συνεννοήθηκαν στα τουρκικά, σύμφωνα με το «ΒΗΜΑΤΟΔΟΤΗ», κυβερνητική εφημερίδα, στους διαδρόμους της Βουλής. Υπάρχει εδώ Βουλευτής του Ελληνικού Κοινοβουλίου, «Έλληνας» εντός εισαγωγικών…","ΧΡΗΣΤΟΣ ΠΑΠΠΑΣ",418
"30378"," Όχι. Θα λέτε ονόματα, δεν μπορείτε να το λέτε έτσι. Θα πείτε ονόματα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30379"," Θα το καταθέσω. Με τον Αναπληρωτή Υπουργό Αγροτικής Ανάπτυξης κ. Μάξιμο Χαρακόπουλο και το Βουλευτή του ΠΑΣΟΚ Αχμέτ Χατζή Οσμάν που μιλούσαν στα τουρκικά. Διερμηνέας που βρέθηκε στο περιστατικό μετέφερε τη συνομιλία κ.λπ..
(Θόρυβος στην Αίθουσα)
Ακούω με πολύ μεγάλη προσοχή -δεν ικανοποιηθήκατε από τη χθεσινή μας παρέμβαση- που λέτε μπράβο, κυρία Παπακώστα. Τέτοιοι είστε και εσείς, ίδιοι!
Εμένα επί προσωπικού με θίγει ότι εδώ στα ίδια έδρανα κάθεται ένας άνθρωπος, ο οποίος φωτογραφίζεται με τη σημαία της ανεξαρτήτου Θράκης, με θίγει το ότι εσείς ψηφίζετε νομοσχέδια, τα οποία δεν θωρακίζουν την ελληνικότητα της Θράκης μας και θα ευχόμουν –και θα γίνει αυτό- στην επόμενη Βουλή να μην υπάρχει ούτε ένας Τούρκος Βουλευτής, ούτε από το ΠΑΣΟΚ, ούτε από την Αριστερά, ούτε από τη Νέα Δημοκρατία.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Θόρυβος στην Αίθουσα)","ΧΡΗΣΤΟΣ ΠΑΠΠΑΣ",418
"30380"," Κύριε Πρόεδρε, ζητώ το λόγο επί προσωπικού, επειδή αναφέρθηκε στο όνομά μου.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30381"," Ποιο είναι το προσωπικό σας, κύριε Ηλιόπουλε;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30382"," Όπως ζήτησε από εμένα να πω στοιχεία αν είναι …, λες και αποδεικνύεται αν είναι … της ΜΙΤ, λες και έχω το μισθολόγιό του, θέλω να πω ότι με αυτά που κάνει αποδεικνύει ότι είναι πράκτορας. Να μας απαντήσει, λοιπόν, σε αυτήν τη φωτογραφία που καταθέσαμε στα Πρακτικά γιατί φωτογραφίζεται μπροστά από σημαία της ανεξάρτητης Θράκης; Να μας το πείτε αυτό. 
(Θόρυβος στην Αίθουσα)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30383"," Είναι θέμα Συντάγματος...","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30384"," Κύριε Ηλιόπουλε…","ΑΧΜΕΤ ΧΑΤΖΗ ΟΣΜΑΝ",543
"30385"," Κύριε Χατζή Οσμάν, μην απαντάτε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30386"," Να μας το πει αυτό. Επί προσωπικού σας το λέω και απαντήστε μου.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30387"," Τελείωσε! Δεν υπάρχει προσωπικό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30388"," Όχι, δεν τελείωσε!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30389"," Δεν υπάρχει προσωπικό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30390"," Αναφέρω το όνομά του, για να απαντήσει επί προσωπικού. Τον προκαλώ!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30391"," Δεν υπάρχει προσωπικό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30392"," Πώς δεν υπάρχει, αφού αναφέρω το όνομά του; Να σηκωθεί και να απαντήσει, αφού θίχτηκε ότι είναι …","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30393"," Μην απαντάτε, κύριε Χατζή Οσμάν.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30394"," Κύριε Πρόεδρε, ζητώ το λόγο.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30395"," Να μην απαντήσει; Τι λέτε, κύριε Πρόεδρε; Επί προσωπικού το ζητώ. Τον κατηγορώ και δεν θα απαντήσει; Του λέω γιατί φωτογραφήθηκε εδώ…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30396"," Το έχετε καταθέσει στη Βουλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30397"," Το λέω και επί προσωπικού εδώ. Να μας απαντήσει.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30398"," Σας απάντησε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30399"," Τι είναι αυτές οι φωτογραφίες; Είσαι μέλος του Κοινοβουλίου;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30400"," Σας απάντησε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30401"," Τι απάντησε, κύριε Πρόεδρε; Δεν απάντησε για τις φωτογραφίες. Αφήστε τον να απαντήσει, για να μάθει ο ελληνικός λαός.","ΝΙΚΟΛΑΟΣ ΜΙΧΟΣ",326
"30402"," Σας απάντησε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30403"," Κύριε Πρόεδρε, επειδή είστε στο ίδιο κόμμα…","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30404"," Εάν δεν σας ικανοποιεί η απάντησή του, είναι δικό σας θέμα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30405"," Όχι.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30406"," Σας απάντησε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30407"," Δεν μου απάντησε. 
Κύριε Πρόεδρε, τον καλύπτετε, επειδή είστε στο ίδιο κόμμα. Δώστε του το λόγο, για να απαντήσει.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30408"," Τι είναι αυτά που λέτε τώρα;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30409"," Τι είναι αυτά; Δεν σέβεστε τίποτα;","ΧΡΗΣΤΟΣ ΓΚΟΚΑΣ",112
"30410"," Δεν μίλησα σε εσάς. Θέλετε εσείς να πάρετε το λόγο επί προσωπικού; Θιχτήκατε όλοι;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30411"," Κύριε Ηλιόπουλε, μην ξεφεύγετε…","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30412"," Εδώ πετάχτηκε η «συριζαία», όταν μιλούσα για τον Χατζή Οσμάν!
Κύριε Πρόεδρε, μιλώ επί προσωπικού και δεν του δίνετε το λόγο; Σοβαρά το λέτε; Σοβαρά το κάνετε;","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30413"," Κύριε Ηλιόπουλε, δεν θα μου πείτε πώς θα κάνω τη δουλειά μου. Σας παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30414"," Σας λέω να δώσετε το λόγο επί προσωπικού.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30415"," Σας ακούσαμε. 
Το λόγο έχει η κ. Χριστοφιλοπούλου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30416"," Κύριε Πρόεδρε, θέλω να κάνω μία σύντομη παρέμβαση πάνω στο ζήτημα που δημιουργήθηκε. Μου κάνει εντύπωση ότι κανείς άλλος Κοινοβουλευτικός Εκπρόσωπος δεν ζήτησε το λόγο.
(Θόρυβος από την πτέρυγα του ΣΥΡΙΖΑ)","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30417"," Είσαστε εδώ. Εμείς βάλαμε το θέμα!","ΟΛΓΑ-ΝΑΝΤΙΑ ΒΑΛΑΒΑΝΗ",48
"30418"," Κύριοι συνάδελφοι, παρακαλώ!","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30419"," Μιλώ, κύριοι συνάδελφοι, για την παρέμβαση που ακούστηκε τώρα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30420"," Πριν ακούστηκε.","ΟΛΓΑ-ΝΑΝΤΙΑ ΒΑΛΑΒΑΝΗ",48
"30421"," Ωραία, κυρία Βαλαβάνη. Να έχετε μισό λεπτό υπομονή, να ολοκληρώσω δύο προτάσεις και θα καταλάβετε τι εννοώ. Ακούστηκε πριν από λίγα λεπτά εντός του Ελληνικού Κοινοβουλίου ότι υπάρχει θέμα …, διότι Αναπληρωτής Υπουργός…","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30422"," Εδώ και μισή ώρα ακούγεται!","ΟΛΓΑ-ΝΑΝΤΙΑ ΒΑΛΑΒΑΝΗ",48
"30423"," Γι’ αυτό μιλώ.
Αυτό το θέμα, κύριε Πρόεδρε, είναι θέμα Συντάγματος, διότι θέλω να σας θυμίσω ότι η τουρκική γλώσσα διδάσκεται στα σχολεία, όπως η αγγλική, η γαλλική και άλλες γλώσσες. 
Θέλω, επίσης, να σας θυμίσω ότι είμαστε κάποιοι άνθρωποι εδώ που έχουμε προγόνους, παππούδες και γιαγιάδες, από τη Μικρά Ασία...","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30424"," Γι’ αυτό είναι ντροπή σας!","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30425"," … όπου η γλώσσα των Ελλήνων ομιλούνταν από τους Τούρκους και η γλώσσα των Τούρκων ομιλούνταν από Έλληνες. 
Θέλω, επίσης, να σας πω ότι είναι ανεκδιήγητο να μιλάμε για Τούρκους Βουλευτές. Δεν υπάρχουν Τούρκοι Βουλευτές στο Ελληνικό Κοινοβούλιο. Υπάρχουν Έλληνες Βουλευτές μουσουλμανικού θρησκεύματος. Αυτά είναι πέρα και έξω από το Σύνταγμα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30426"," Όποιος το καταλαβαίνει, το καταλαβαίνει. Τελείωσε το θέμα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30427"," Αυτό δεν πρέπει να ακούγεται στο Κοινοβούλιο και παρακαλώ θερμά, κύριε Πρόεδρε, να επανέλθει η τάξη στην Αίθουσα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30428"," Ευχαριστώ.
Κυρία Χριστοφιλοπούλου, θα επανέλθει η τάξη, αλλά υπάρχουν σοβαρές καταγγελίες. Όταν μιλάμε για Υπουργό Κυβέρνησης, μιλάμε για σοβαρά πράγματα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30429"," Ακριβώς αυτό λέω, κύριε Πρόεδρε.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30430"," Το λόγο έχει η κ. Βούλτεψη.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30431"," Κύριε Πρόεδρε, επί αυτού του θέματος θα τοποθετηθούμε ξανά, γιατί είναι ένα πάρα πολύ σημαντικό θέμα, το οποίο σχετίζεται με την εκπαίδευση των μουσουλμανοπαίδων.
Όσον αφορά όμως αυτά τα οποία ακούστηκαν σε αυτήν την Αίθουσα, τα καταδικάζουμε και εμείς, διότι δεν είναι δυνατόν ένας Βουλευτής του Ελληνικού Κοινοβουλίου που έχει εκλεγεί από Έλληνες πολίτες να αποκαλείται … Έχουμε λόγους διαφωνίας μεταξύ μας για πολλά θέματα, αλλά ο τρόπος με τον οποίο έχει τεθεί το θέμα δείχνει ότι υπάρχει πλήρης άγνοια από έναν κομματικό σχηματισμό, ο οποίος θεωρεί ότι έχει το αλάθητο και γνωρίζει τα θέματα. Πληροφορώ, λοιπόν, ότι έχει πλήρη άγνοια, διότι υπάρχει η Συνθήκη της Λωζάνης, η οποία τα προβλέπει όλα αυτά. Διδάσκονται την τουρκική γλώσσα, είναι μουσουλμάνοι και επομένως, πριν γίνουν όλα αυτά μέσα σε αυτήν την Αίθουσα, έπρεπε να έρθουν εδώ πιο διαβασμένοι.
Ευχαριστώ.","ΣΟΦΙΑ ΒΟΥΛΤΕΨΗ",73
"30432"," Το λόγο έχει ο κ. Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, έχει τεθεί ένα σοβαρότατο ζήτημα. 
Κατ’ αρχάς, θα ήθελα από τον ίδιο το συνάδελφο να απαντήσει, γιατί έγινε μια καταγγελία ότι έχει φωτογραφηθεί ο συγκεκριμένος συνάδελφος με μια σημαία ανθρώπων, οργανώσεων που θέλουν τη δήθεν αυτόνομη Θράκη. Αληθεύει αυτό, ναι ή όχι; Αυτό είναι ένα σημαντικό θέμα. Θα πρέπει να μας απαντήσει, γιατί ούτε τη σημαία είδαμε εμείς αυτήν τη στιγμή ούτε το γνωρίζουμε. Θέλουμε, λοιπόν, να μας απαντήσει σε αυτό το ζήτημα, που είναι ξεκάθαρο και από εκεί και πέρα από την ώρα που θα μας απαντήσει να τοποθετηθώ, γιατί υπάρχουν σοβαρά ζητήματα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30433"," Το λόγο έχει ο κ. Χατζή Οσμάν.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30434"," Πριν από πέντε περίπου μήνες είχα επισκεφτεί την Προύσα και επισκέφτηκα και το Σύλλογο των Δυτικοθρακιωτών. Είχε χάρτη της Θράκης. Αυτό σημαίνει ότι είμαι …; 
(Θόρυβος στην Αίθουσα)","ΑΧΜΕΤ ΧΑΤΖΗ ΟΣΜΑΝ",543
"30435"," Σας παρακαλώ.
Κύριε Μαριά, έχετε το λόγο. Συνεχίστε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ζήτησα τη διευκρίνιση του συναδέλφου για να μπορούμε να τοποθετηθούμε. 
Ακούστε: Είναι δεδομένο ότι τόσο από την Άγκυρα, όσο και από γνωστές μνημονιακές δυνάμεις που χρηματοδοτούνται από τη Γερμανία προωθούνται διάφορα σχέδια σε σχέση με την δήθεν αυτονομία της Θράκης. 
(Θόρυβος στην Αίθουσα)
Αν έχω το λόγο, θα με αφήσετε να τελειώσω.
Στο πλαίσιο αυτό έχουμε καταγγείλει από αυτό το Βήμα ότι και οι περίφημες ΑΟΖ οδηγούν στην «κοσοβοποίηση» της Θράκης και έχουμε εξηγήσει τα παιχνίδια, τα οποία παίζουν συγκεκριμένοι επιχειρηματικοί κύκλοι που συνδέονται με τον Φούχτελ, την παρέα του και τους διάφορους Γερμανούς επιχειρηματίες. Αυτό είναι ξεκάθαρο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30436"," Κύριε Μαριά, συγκεκριμένα θέλω να μου πείτε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Συγκεκριμένα, λοιπόν. Θα τα ακούσετε όλα συγκεκριμένα.
Σύσσωμη, λοιπόν, η Ελληνική Βουλή οφείλει να καταγγείλει τις προσπάθειες διαφόρων κύκλων, είτε της Άγκυρας είτε μνημονιακών, για «κοσοβοποίηση» της Θράκης. Αυτό είναι το ένα.
Δεύτερον, οφείλει ο κύριος συνάδελφος, εάν και εφ’ όσον είναι έτσι όπως τα είπε, ότι φωτογραφήθηκε με ανθρώπους οι οποίοι προωθούν την αυτονομία της Θράκης, να τους καταγγείλει, διότι εδώ η Ελλάδα είναι ανεξάρτητη και αδιαίρετη.
(Χειροκροτήματα από την πτέρυγα των Ανεξάρτητων Ελλήνων)
Και θα πρέπει ο καθένας να προσέχει πού πηγαίνει, με ποιους κύκλους συναλλάσσεται και συναντιέται και πώς φωτογραφίζεται. Αυτό είναι ξεκάθαρο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30437"," Τελειώνετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω.
Τον καλούμε, λοιπόν, ως Ανεξάρτητοι Έλληνες, πρώτον, να προσέχει που φωτογραφίζεται και δεύτερον, να καταγγείλει όσους κύκλους υπονομεύουν την εθνική ακεραιότητα της χώρας. Για εμάς αυτό είναι ξεκάθαρο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30438"," Τελειώνετε, κύριε Μαριά! Για ένα λεπτό πήρατε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όσο για αυτά που ακούστηκαν για τον κ. Χαρακόπουλο, να έρθει εδώ να τοποθετηθεί, να απαντήσει.
(Χειροκροτήματα από την πτέρυγα των Ανεξαρτήτων Ελλήνων)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30439"," Το λόγο έχει ο κ. Κουρουμπλής.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30440"," Κύριε Πρόεδρε, βρισκόμαστε στο ελληνικό Κοινοβούλιο και ειλικρινά εκπλήσσομαι από τοποθετήσεις, οι οποίες δείχνουν ανθρώπους ανιστόρητους. Κατάγομαι από μία ποντιακή οικογένεια. Δεν είναι κανένας πιο Έλληνας από εμένα. Μιλούσαν οι γονείς μου τούρκικα. Λοιπόν; Για όνομα του θεού!
Γνωρίζουν ιστορία αυτοί που αναφέρονται σε αυτά τα ζητήματα, όταν τοποθετούνται; Ο παππούς μου έμεινε στον Πόντο. Σαράντα δύο ετών νεκρός. Ήταν Τούρκος; Επειδή μιλούσε τούρκικα, ήταν Τούρκος; Τους ανθρώπους που επέλεξαν να μη μείνουν στην Τουρκία και ήρθαν εδώ στην Ελλάδα και μάλιστα είναι σε περιοχές της Κοζάνης, της Φλώρινας, τουρκόφωνοι, με συνείδηση ελληνική, ελληνικότατη, θα τους κάνουμε Τούρκους; Έλεος δηλαδή! Διαβάστε λίγο ιστορία, πριν τοποθετηθείτε πάνω σε αυτά τα ζητήματα.
Και ο πατριωτισμός, κύριε Πρόεδρε, δεν είναι ίδιο κάποιων εδώ μέσα. Ανεχόμαστε να ακούμε, να διαφωνούμε και πολιτικά να τοποθετούμεθα, το καταλαβαίνουμε. Επειδή μίλησε ένας Βουλευτής με έναν άλλο Βουλευτή τούρκικα, είναι ύποπτοι, είναι υπόλογοι; Έλεος!
Κύριε Πρόεδρε, από οπουδήποτε και αν προέρχονται αλυτρωτικές σκέψεις και πρωτοβουλίες, εμείς ως ΣΥΡΙΖΑ τις καταδικάζουμε, για να ξεκαθαρίσουμε σε κάποιους πως τοποθετείται εδώ ο ΣΥΡΙΖΑ-ΕΚΜ.
Και βεβαίως, είναι αποδοκιμαστέα εάν υπάρχει φωτογραφία συναδέλφου Βουλευτή, που μπορεί να έχει προκύψει από μία τέτοια παρουσία. Αυτό, όμως, είναι πολύ μακριά από το να πεις έναν Βουλευτή πράκτορα. Είναι πολύ βαριά κουβέντα.
Θα παρακαλέσω πάρα πολύ, γιατί δεν νομίζω ότι εξυπηρετούμε τον τόπο όταν προβαίνουμε σε τέτοιου είδους τοποθετήσεις.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"30441"," Έχει απαλειφθεί αυτή η λέξη, κύριε Κουρουμπλή.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30442"," Δεν υπάρχουν εδώ μέσα στο Κοινοβούλιο πατριώτες και υπερπατριώτες.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"30443"," Ευχαριστούμε, κύριε Κουρουμπλή.
Το λόγο έχει ο κ. Οικονόμου.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30444"," Κύριε Πρόεδρε, νομίζω ότι έχουμε ένα καλό νομοσχέδιο να το συζητήσουμε για το Υπουργείο Παιδείας. Αυτή η τροπολογία που ήρθε, από την πρώτη στιγμή σε πάρα πολλούς από εμάς, μας γέννησε την υποψία ότι θα δώσει την αφορμή σε διάφορους κύκλους να αλλάξουν την ατζέντα και τη συζήτηση και να πάμε από το σήριαλ Αμαλιάδα στο σήριαλ Θράκη κ.λπ.. Και θα εξηγήσω τι είναι το «λοιπά». 
Διότι, κάποιοι αφελείς, επικίνδυνοι και ύποπτοι, αυτοί οι οποίοι θέλουν να ανοίξουν τέτοια θέματα, έχουν το θράσος και μιλάνε σήμερα εδώ για Τούρκους στο Ελληνικό Κοινοβούλιο, μιλάνε για ανεξάρτητη Θράκη. Ποιος τα λέει αυτά και από πού βγαίνουν αυτά τα πράγματα; Και αυτά εάν είναι κάποιες απόψεις περιθωριακών ανθρώπων, έχουν σχέση με το Ελληνικό Κοινοβούλιο για να κάνουμε συζήτηση και να αποκαλούμε Έλληνα Βουλευτή αυτήν τη στιγμή ως Τούρκο, όταν ο ίδιος μιλάει και έχει ορκιστεί στο Ελληνικό Σύνταγμα; Παρακαλώ πολύ!
Η Δημοκρατική Αριστερά ζητάει να μην γίνουν τα εθνικά θέματα βορά για τη συλλογή κάποιων ψήφων. Τα «ψηφουλάκια» έχουμε χρόνο και χώρο να τα μαζέψουμε. Μη βάλουμε τα εθνικά θέματα σε αυτήν την υπόθεση.","ΒΑΣΙΛΕΙΟΣ ΟΙΚΟΝΟΜΟΥ",378
"30445"," Εσύ μαζεύεις ψήφους.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30446"," Αφήστε τις σημαίες, γιατί σας είδα να σηκώνετε….","ΒΑΣΙΛΕΙΟΣ ΟΙΚΟΝΟΜΟΥ",378
"30447"," …(Δεν ακούστηκε)","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30448"," Εδώ έχουμε ορκιστεί στο Σύνταγμα και είδα Βουλευτή σας να σηκώνει την ξεφτιλισμένη σημαία της 21ης Απριλίου. 
(Θόρυβος στην Αίθουσα)","ΒΑΣΙΛΕΙΟΣ ΟΙΚΟΝΟΜΟΥ",378
"30449"," Τηρείται το Σύνταγμα εδώ μέσα;","ΕΥΣΤΑΘΙΟΣ ΜΠΟΥΚΟΥΡΑΣ",349
"30450"," Είναι ντροπή αυτό! Ας μη μιλάμε για τέτοια πράγματα εδώ μέσα!","ΒΑΣΙΛΕΙΟΣ ΟΙΚΟΝΟΜΟΥ",378
"30451"," Εσύ είσαι ο επικίνδυνος, που έχει αλλάξει στάση.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30452"," Ας σταματήσει αυτή η συζήτηση εδώ και ας πάμε στο νομοσχέδιο.","ΒΑΣΙΛΕΙΟΣ ΟΙΚΟΝΟΜΟΥ",378
"30453"," Ο κ. Καραθανασόπουλος έχει το λόγο και τελειώνει αυτή η συζήτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30454"," Κύριε Πρόεδρε, εκτιμούμε ότι ο επικίνδυνος διαχωρισμός που γίνεται από τη Χρυσή Αυγή –και όχι μόνο- των ανθρώπων με βάση το θρήσκευμα, την εθνότητα ή τη φυλή, «ρίχνει νερό στο μύλο» των ιμπεριαλιστικών σχεδιασμών για αλλαγή των συνόρων στα Βαλκάνια και στην ευρύτερη περιοχή.
Άλλωστε, αν κάτι πρέπει να διδαχθούμε από την πρόσφατη, αλλά και την παλαιότερη ιστορία των Βαλκανίων είναι ότι ο αλυτρωτισμός, ο εθνικισμός και ο σωβινισμός αποτέλεσε τον καλύτερο σύμμαχο των ιμπεριαλιστικών δυνάμεων για αλλαγή των συνόρων στα Βαλκάνια, για διαμελισμό των κρατών και δημιουργία κρατών-προτεκτοράτων, κάτι το οποίο συνεχίζεται εδώ και τώρα.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"30455"," Κύριε Πρόεδρε, θα ήθελα το λόγο επί προσωπικού.","ΧΡΗΣΤΟΣ ΠΑΠΠΑΣ",418
"30456"," Κύριε Παππά, σε τι συνίσταται το προσωπικό;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30457"," Σε αυτά που είπε ο κ. Κουρουμπλής.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"30458"," Κύριε Παππά, σε τι;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30459"," Θέλω να απαντήσω στον κ. Κουρουμπλή.","ΧΡΗΣΤΟΣ ΠΑΠΠΑΣ",418
"30460"," Τελείωσε η συζήτηση.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30461"," Θέλω να το κλείσουμε το θέμα, αλλά πρέπει να μιλήσω για δύο δευτερόλεπτα.","ΧΡΗΣΤΟΣ ΠΑΠΠΑΣ",418
"30462"," Έχει τελειώσει η συζήτηση.
Το λόγο έχει ο κ. Ιωάννης Γκιόκας για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30463"," Μα, ζητώ το λόγο επί προσωπικού. Θα κλείσει το θέμα.","ΧΡΗΣΤΟΣ ΠΑΠΠΑΣ",418
"30464"," Δεν έχετε προσωπικό, κύριε Παππά. Έχει κλείσει το θέμα. Πήρατε το λόγο. Όπως είδατε, σας έδωσα το λόγο, παρά τον Κανονισμό. Το είδατε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30465"," Κοιτάξτε, κύριε Πρόεδρε, ...","ΧΡΗΣΤΟΣ ΠΑΠΠΑΣ",418
"30466"," Επαναλαμβάνω ότι σας έδωσα το λόγο παρά τον Κανονισμό.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30467"," Έχουμε κατηγορηθεί!","ΧΡΗΣΤΟΣ ΠΑΠΠΑΣ",418
"30468"," Εάν μιλήσει, θα μιλήσουμε ξανά, κύριε Πρόεδρε.","ΣΟΦΙΑ ΒΟΥΛΤΕΨΗ",73
"30469"," Θα μιλήσουμε όλοι, κύριε Πρόεδρε.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30470"," Όχι, κύριε Παππά, δεν υπάρχει περίπτωση. Θα πάρουν το λόγο και οι υπόλοιποι.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30471"," Κύριε Πρόεδρε, διακόπηκε η διαδικασία των εισηγήσεων, για να γίνει αυτός ο κύκλος συζήτησης και εδώ πέρα το Προεδρείο πρέπει να το λύσει.
(Θόρυβος στην Αίθουσα)","ΙΩΑΝΝΗΣ ΓΚΙΟΚΑΣ",110
"30472"," Ορίστε, κύριε Γκιόκα, έχετε το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30473"," Θα σας περιγράψω μετά...","ΧΡΗΣΤΟΣ ΠΑΠΠΑΣ",418
"30474"," Κύριε Παππά, δεν έχετε το λόγο!
Συνεχίστε, κύριε Γκιόκα.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30475"," Κυρίες και κύριοι Βουλευτές, εμείς θα σταθούμε στα ζητήματα του νομοσχεδίου, γιατί θεωρούμε ότι υπάρχουν πολύ πιο σημαντικά ζητήματα από το να γίνεται αυτή η συζήτηση, η οποία και αποπροσανατολίζει και ανοίγει επικίνδυνους δρόμους.
Σε σχέση με το νομοσχέδιο, λοιπόν, είπαμε και στη συζήτηση στην αρμόδια Επιτροπή της Βουλής ότι αποτελεί μία κυβερνητική προσπάθεια να ρυθμιστούν μια σειρά ζητήματα στη βάση, ως επί το πλείστον, προηγούμενων νομοθετικών ρυθμίσεων, ζητήματα που αφορούν τις προωθούμενες συγχωνεύσεις δημοσίων φορέων και οργανισμών με πολλαπλές αρνητικές συνέπειες κυρίως για την εργασιακή κατάσταση των εργαζομένων σ’ αυτούς τους οργανισμούς, αλλά και ζητήματα που αφορούν το νόμο-πλαίσιο και τις αλλαγές που έχουν γίνει τα τελευταία χρόνια στην ανώτατη εκπαίδευση. 
Πρόκειται για αλλαγές που έχουν ως στόχο την ακόμη μεγαλύτερη προσαρμογή της ανώτατης εκπαίδευσης στις απαιτήσεις της αγοράς, της ανάπτυξης, όπως είθισται να λέγεται, που επί της ουσίας δεν είναι τίποτε άλλο από την υποταγή της παιδείας, του περιεχομένου, των προγραμμάτων σπουδών, της διοικητικής δομής και λειτουργίας, της χρηματοδότησης στις ανάγκες της δημοσιονομικής εξυγίανσης και στις ανάγκες της εξυπηρέτησης των αναγκών των επιχειρηματικών ομίλων για έρευνα, για επιστήμονες, απόφοιτους εργαζόμενους, «κομμένους και ραμμένους» στα συμφέροντά τους.
Το νομοσχέδιο επιδιώκει να διαχειριστεί τα οξυμένα προβλήματα, που έχει δημιουργήσει η δική σας πολιτική και της προηγούμενης Κυβέρνησης, που έχει δημιουργήσει ο νόμος-πλαίσιο, ιδιαίτερα όσον αφορά το διδακτικό προσωπικό, προβλήματα που έχουν οδηγήσει στη μείωση προσωπικού, ακόμη και στην υπολειτουργία ιδρυμάτων εξαιτίας αυτής της μείωσης.
Προσπαθεί να τα διαχειριστεί με μπαλώματα, χωρίς να θίγει στο ελάχιστο τις στρατηγικές κατευθύνσεις του νόμου-πλαισίου. Αντίθετα, πατάει επάνω σε αυτές, ιδιαίτερα στο κομμάτι που αφορά τις εργασιακές σχέσεις του προσωπικού, οι οποίες είναι σε κατάσταση πλήρους αποδιάρθρωσης. Γι’ αυτό το λόγο και το παρόν νομοσχέδιο δεν πρόκειται να λύσει κανένα πρόβλημα από τα οξυμένα που υπάρχουν, αντίθετα θα συνεχίσουν να υφίστανται και θα οξυνθούν και με τις νομοθετικές ρυθμίσεις που έρχονται, ιδιαίτερα με το σχέδιο «ΑΘΗΝΑ» για τις συγχωνεύσεις των ιδρυμάτων. 
Από την άλλη μεριά, στο συγκεκριμένο νομοσχέδιο υπάρχουν θέματα που αφορούν την ειδική αγωγή, τα σχολεία του εξωτερικού, όπου και εδώ επιχειρούνται αλλαγές σε πολύ αντιδραστική κατεύθυνση, οι οποίες θα χειροτερεύσουν την κατάσταση σε αυτούς τους τομείς, με βασικό άξονα τη σταδιακή απαγκίστρωση του κράτους από την ευθύνη του να εξασφαλίζει τη λειτουργία αυτών των σχολείων με το απαραίτητο μόνιμο προσωπικό και τις αναγκαίες υποδομές.
Κατά τη γνώμη μας, αυτά είναι τα πιο σημαντικά ζητήματα του νομοσχεδίου και ιδιαίτερα το ζήτημα της ειδικής αγωγής των ειδικών σχολείων, που σήμερα ταλαιπωρεί χιλιάδες γονείς, χιλιάδες οικογένειες για μία σειρά παράγοντες που αφορούν και την υποστελέχωσή τους και τη μεταφορά των μαθητών και την υποβάθμιση των συγκεκριμένων σχολείων. 
Με το συγκεκριμένο νομοσχέδιο, όχι μόνο δεν αντιμετωπίζονται αυτά τα προβλήματα, αλλά –κατά τη γνώμη μας- ενισχύονται ακόμη περισσότερο. Ιδιαίτερα όσον αφορά το ζήτημα της ειδικής αγωγής, υιοθετείται μία αντιεπιστημονική φιλοσοφία, που τείνει να αρνηθεί τον διακριτό ρόλο, το περιεχόμενο και τη λειτουργία των ειδικών σχολείων. 
Θα αναφερθώ τώρα πιο συγκεκριμένα, σε σχέση με τα άρθρα 1 έως 29 που αφορούν την οργάνωση και λειτουργία του Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού. 
Δεν θα μπούμε σε λεπτομέρειες και αναλύσεις, όσον αφορά επιμέρους ζητήματα για τη σύνθεση του διοικητικού συμβουλίου, τα προσόντα, τη στελέχωση, τις επιμέρους αρμοδιότητες. Η αρνητική μας ψήφος αφορά κατά κύριο λόγο το περιεχόμενο και τους στόχους που καλούνται να υλοποιήσουν οι συγκεκριμένοι φορείς, οι συγκεκριμένοι οργανισμοί και γενικότερα, αλλά και μέσα από τις μεταρρυθμίσεις και αλλαγές που γίνονται από το παρόν νομοσχέδιο.
Μιλάτε, παραδείγματος χάριν, για διά βίου μάθηση, για πιστοποίηση προσόντων. Τι σημαίνει αυτό πρακτικά; Σημαίνει δημιουργία φορέων, που θα έχουν την ευθύνη της διά βίου κατάρτισης, του ελέγχου της λεγόμενης τυπικής και άτυπης εκπαίδευσης, δηλαδή της νομιμοποίησης όλων αυτών των παραμάγαζων της γνώσης, της πιστοποίησης μιας διαδικασίας κατάρτισης και επανακατάρτισης νέων ανθρώπων με έναν βασικό σκοπό: την ευθυγράμμισή τους με το σύγχρονο μοντέλο εργαζόμενου που προωθείτε. Προωθείτε δηλαδή έναν εργαζόμενο φθηνό, ευέλικτο, που θα ζει μέσα στην εργασιακή περιπλάνηση, μέσα στο κυνήγι δεξιοτήτων και θα αλλάζει επάγγελμα τρεις, τέσσερις, πέντε φορές κατά τη διάρκεια του εργασιακού του βίου, χωρίς να εξασφαλίζει επί της ουσίας κανένα απολύτως εργασιακό δικαίωμα.
Μιλάτε για φοιτητική και σπουδαστική μέριμνα, που υποτίθεται ότι είναι και η βασική αποστολή του πρώην Ιδρύματος Νεότητας, τη στιγμή που σήμερα οι ανάγκες για μέριμνα, για σίτιση, για στέγαση, για βιβλιοθήκες δεν ικανοποιούνται στο ελάχιστο και μάλιστα, τη στιγμή που αυτές οι ανάγκες για φοιτητική μέριμνα αυξάνονται εξαιτίας της κρίσης, της ανεργίας, της ανέχειας των λαϊκών οικογενειών, οι οποίες δεν μπορούν να ανταποκριθούν, στο βαθμό που συνέβαινε τα προηγούμενα χρόνια στο αυξημένο κόστος των σπουδών για τα παιδιά τους.
Γι’ αυτό το λόγο, το ΚΚΕ καταθέτει συγκεκριμένη τροπολογία που αφορά τη δυνατότητα μετεγγραφής για φοιτητές και σπουδαστές με χαμηλό οικογενειακό εισόδημα, για μονογονεϊκές οικογένειες, για οικογένειες τριτέκνων, πολυτέκνων και ανέργων, χωρίς εισοδηματικά κριτήρια και βέβαια, για επιτυχόντες φοιτητές που ανήκουν στην κατηγορία των ατόμων με ειδικές ανάγκες.
Την ίδια στιγμή, διεκδικούμε δωρεάν σίτιση, αύξηση των εστιών, κάλυψη των αναγκών με χρηματοδότηση από τον κρατικό προϋπολογισμό.
Αντί γι’ αυτά, που κατά τη γνώμη μας είναι άμεσα και επείγοντα μέτρα για την ανακούφιση των λαϊκών οικογενειών, ιδιαίτερα εκείνων που σπουδάζουν μακριά από τον τόπο διαμονής τους, έτσι ώστε να μην αναγκαστούν να εγκαταλείψουν εξαιτίας των οικονομικών προβλημάτων τις σπουδές τους, τι κάνει η Κυβέρνηση; Φέρνει μια τροπολογία για τις μεταγραφές που δεν αντιμετωπίζει το πρόβλημα. Την ίδια στιγμή, με τις διατάξεις για την αξιοποίηση των περιουσιακών στοιχείων του Ιδρύματος Νεότητας, ανοίγει το δρόμο για την πλήρη παράδοση των δομών τους στα επιχειρηματικά συμφέροντα.
Είναι χαρακτηριστική η αιτιολογική έκθεση του νομοσχεδίου που ως βασικούς στόχους αναφέρει την αξιοποίηση, την εκμετάλλευση περιουσιακών στοιχείων, συνεργασία με ιδιωτικούς φορείς της εθνικής και διεθνούς αγοράς γι’ αυτήν την αξιοποίηση. Είναι σαν αυτό που είπε ο κ. Μανιτάκης πριν λίγο καιρό σ’ ένα άλλο νομοσχέδιο, ότι θα παραμείνει στο κράτος ό,τι δεν συμφέρει να πάει στους ιδιώτες.
Στο ίδιο νομοσχέδιο, στο άρθρο 5 αναφέρονται τα ζητήματα που αφορούν την είσπραξη εσόδων από την αξιοποίηση των περιουσιακών στοιχείων του ΙΝΕΔΙΒΙΜ. 
Ποια είναι τα περιουσιακά στοιχεία αυτού του Ιδρύματος; Είναι εστίες, λέσχες, βιβλιοθήκες και εστιατόρια. Πώς μπορούν να υπάρχουν έσοδα μέσα από τέτοιους χώρους; Με έναν μόνο τρόπο, μέσα δηλαδή από την επιβολή μισθωμάτων για τις εστίες, με επιβολή εισιτήριων στους φοιτητές ή μέσα από την παράδοση όλων αυτών των δομών στους ιδιωτικούς φορείς. 
Αυτή είναι η πολιτική της Κυβέρνησης, να απεμπλακεί πλήρως το κράτος από τη χρηματοδότηση αυτών των δομών, να προχωρήσει στη λογική της ανταποδοτικότητας, της ιδιωτικοποίησης, να προχωρήσει η πολιτική της σύμπραξης του δημόσιου με τον ιδιωτικό τομέα, προετοιμάζοντας και τη μεταφορά της συγκεκριμένης αρμοδιότητας στα Ιδρύματα το επόμενο διάστημα. Αυτοί είναι, κατά τη γνώμη μας, οι βασικοί στόχοι που υλοποιούνται μέσα από το παρόν νομοσχέδιο. 
Όσον αφορά τις υπόλοιπες διατάξεις, θα επικεντρωθώ, κυρίες και κύριοι Βουλευτές, σε αυτές που εστιάζουμε τις βασικές μας αντιρρήσεις και διαφωνίες και κυρίως, στο άρθρο 39 που αφορά την ειδική αγωγή. 
Κατά τη γνώμη μας, το άρθρο 39 είναι το πιο σοβαρό άρθρο του νομοσχεδίου. Ακόμη κι αν συμφωνούσαμε σε όλα τα υπόλοιπα άρθρα με το παρόν νομοσχέδιο και μόνο το γεγονός ότι υπάρχουν οι συγκεκριμένες διατάξεις για την ειδική αγωγή, κατά τη γνώμη μας, είναι επαρκής λόγος για να καταψηφίσουμε το νομοσχέδιο.
Οι ρυθμίσεις για την ειδική αγωγή είναι, κατά τη γνώμη μας, αντιεπιστημονικές, απαράδεκτες και θα οδηγήσουν με μαθηματική ακρίβεια στο κλείσιμο των συγκεκριμένων σχολείων. Αντί να επιλυθούν τα οξυμένα προβλήματα αυτών των σχολείων, αντί να αντιμετωπιστεί το γεγονός ότι ένα μικρό μέρος αυτών των παιδιών καταφέρνουν να έχουν πρόσβαση στα συγκεκριμένα σχολεία, ανοίγει ο δρόμος για την πλήρη διάλυση της ειδικής αγωγής. Αυτό δεν αποτελεί μόνο γνώμη του κόμματός μας, αλλά και άλλων φορέων, όπως του εκπαιδευτικού προσωπικού στα συγκεκριμένα σχολεία και των συλλόγων γονέων που γνωρίζουν από πρώτο χέρι τα προβλήματα αυτών των παιδιών.
Για να γίνει σαφές, δεν συζητάμε στο συγκεκριμένο νομοσχέδιο –και ιδιαίτερα στις συγκεκριμένες διατάξεις- για ενίσχυση των γενικών σχολείων με υποδομές, με ειδικό προσωπικό, προκειμένου να στηρίξουν έναν αριθμό παιδιών, που αντικειμενικά μπορούν να παρακολουθήσουν το γενικό σχολείο, πράγμα στο οποίο κανένας δεν μπορεί να έχει αντίρρηση. 
Εδώ συζητάμε για μια γενικευμένη ένταξη παιδιών με ειδικές ανάγκες σε γενικά σχολεία, χωρίς κριτήρια και για μια μακροχρόνια διαδικασία αξιολόγησης και κρίσεως αυτών των παιδιών. 
Αποψιλώνονται τα ειδικά σχολεία από το προσωπικό τους, αφού αυτό το προσωπικό θα πρέπει να μετακινείται από σχολείο σε σχολείο και από επιτροπή σε επιτροπή, προκειμένου να συμμετέχει σε αυτή τη διαδικασία αξιολόγησης και υποστήριξης. 
Και όλα αυτά γίνονται στο όνομα του να εξοικονομηθούν κάποια χρήματα μέσω ΕΣΠΑ για την πρόσληψη προσωπικού, που και αυτό θα έχει ημερομηνία λήξης. Αν θέλει η Κυβέρνηση να εξοικονομήσει χρήματα μέσω ΕΣΠΑ, να τα διαθέσει για να προσλάβει μόνιμο προσωπικό, για να επανδρώσει τα συγκεκριμένα σχολεία, να διαμορφώσει υποδομές στα γενικά και ειδικά σχολεία, έτσι ώστε όλα τα παιδιά να μπορούν να απορροφηθούν.
Όμως, δεν προωθείται αυτό με το συγκεκριμένο άρθρο. Υλοποιείται η κυρίαρχη κατεύθυνση που υπάρχει και σε επίπεδο Ευρωπαϊκής Ένωσης, η κυρίαρχη λογική που επί της ουσίας αρνείται τον ειδικό ρόλο και χαρακτήρα των ειδικών σχολείων. Συνεπώς, εμείς δεν διαφωνούμε με τη συγκεκριμένη ρύθμιση, γιατί είναι ανεπίκαιρη, όπως ειπώθηκε από τον εκπρόσωπο του ΣΥΡΙΖΑ. Διαφωνούμε, γιατί είναι αντιδραστική και αντιεπιστημονική.
 Συνεχίζουμε, κυρίες και κύριοι Βουλευτές, με το άρθρο 33 που αφορά τα σχολεία του εξωτερικού. Η Κυβέρνηση προσπαθεί με το συγκεκριμένο άρθρο να καλύψει με μπαλώματα τα τραγικά κενά και τις ελλείψεις που υπάρχουν σε αυτά τα σχολεία. Έχουμε αναφερθεί επανειλημμένα στο ποια είναι η κατάσταση στα σχολεία του εξωτερικού. Υπάρχουν ελλείψεις που αφορούν και καθηγητές και βιβλία και αναλώσιμα. Προσπαθεί να καλύψει, όχι έκτακτες ανάγκες, όπως αναφέρεται στο άρθρο του νομοσχεδίου, αλλά μόνιμες ανάγκες με προσωρινό προσωπικό και με εθελοντισμό, κάτι το οποίο είχε πει ο κύριος Υπουργός ότι θα το απαλείψει στη συζήτηση στην επιτροπή. Όμως, βλέπουμε ότι το τελικό σχέδιο του νομοσχεδίου επαναλαμβάνει την πρόβλεψη για αντιμετώπιση των κενών μέσα από εθελοντές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό.
Το άρθρο 34 ρυθμίζει μια σειρά ζητήματα των ανώτερων εκπαιδευτικών ιδρυμάτων, κάνοντας ορισμένες τροποποιήσεις στο νόμο-πλαίσιο. Προσπαθεί να διαχειριστεί τα οξυμένα προβλήματα από τη μείωση προσωπικού από τη μετατροπή των δύο βαθμίδων των μελών ΔΕΠ σε συμβασιούχους και προσπαθεί να το αντιμετωπίσει και εδώ όχι με πρόσληψη προσωπικού μόνιμης και αποκλειστικής απασχόλησης, αλλά μέσα από μια σειρά άλλους δρόμους, όπως διδακτορικούς φοιτητές κ.ο.κ.. 
Τελειώνω με το άρθρο 38 που αφορά την επιβράβευση των αθλητών. Εμείς –το αναφέραμε και στη συζήτηση στην επιτροπή- διαφωνούμε κάθετα με τη λογική που ανάγει τα προβλήματα που υπάρχουν στο χώρο της φυσικής αγωγής και του αθλητισμού -το γεγονός, δηλαδή, ότι σήμερα ένα πολύ μικρό κομμάτι της νεολαίας έχει σταθερή επαφή με την άσκηση και στη φυσική αγωγή- σε ζήτημα κινήτρων και επιβραβεύσεων, την ίδια στιγμή που υπάρχουν ένα σωρό αντικίνητρα, που εμποδίζουν την ενασχόληση όλης της νεολαίας με τη φυσική αγωγή και των αθλητισμό. 
Η δική μας φιλοσοφία σε σχέση με τα κίνητρα συνδέεται με τη δυνατότητα οι αθλητές υψηλού επιπέδου να μεταδώσουν την εμπειρία και τη γνώση που απέκτησαν μέσω του αθλητισμού στην κοινωνία και τη νεολαία και μάλιστα, αυτή η γνώση να επιστεγαστεί και με μια υψηλού επιπέδου επιστημονική κατάρτιση μέσα από τα τμήματα των ΤΕΦΑΑ. 
Η δική μας η πρόταση, λοιπόν, είναι η ένταξη στα ΑΕΙ αυτών των αθλητών και η μοριοδότηση να αφορά την εισαγωγή στα ΤΕΦΑΑ. Με αυτό τον τρόπο εξασφαλίζεται και η επιστημονική κάλυψη όσον αφορά τις σπουδές, το επιστημονικό υπόβαθρο του αθλητή και μάλιστα, σε μία επιστήμη που έχει άμεση σχέση με τη διάκρισή του.
Την ίδια στιγμή, θεωρούμε ότι πρέπει αυτοί οι άνθρωποι να στηρίζονται καθ’ όλη τη διάρκεια της αθλητικής τους σταδιοδρομίας. Να μην υπάρχει μια στιγμιαία στήριξη, όπως δίνει το νομοσχέδιο, αλλά μια διαρκής στήριξη, που να συνδέεται και με την επαγγελματική τους αποκατάσταση. Η πείρα και η γνώση που αποκτά ένας αθλητής υψηλού επιπέδου, σε συνδυασμό με το υπόβαθρο της επιστήμης της φυσικής αγωγής, δημιουργεί πλεονέκτημα που αφορά την αξιοποίηση του αθλητή στο θεμέλιο του αθλητισμού, που είναι το σχολείο και η καλλιέργεια του νέου ταλέντου.
Με βάση αυτά, εμείς ψηφίζουμε «ΚΑΤΑ» στην αρχή του νομοσχεδίου και επιφυλασσόμαστε για τις τροπολογίες και τα άρθρα στην αυριανή συζήτηση. 
Ευχαριστώ.","ΙΩΑΝΝΗΣ ΓΚΙΟΚΑΣ",110
"30476"," Η κ. Παπακώστα έχει το λόγο για επτά λεπτά.
ΑΙΚΑΤΕΡΙΝΗ ΠΑΠΑΚΩΣΤΑ -ΣΙΔΗΡΟΠΟΥΛΟΥ: Ευχαριστώ, κύριε Πρόεδρε.
Αγαπητοί συνάδελφοι, το μεγάλωμα της Ελλάδος και η ενδυνάμωσή της δεν επιτυγχάνονται με εκδήλωση παθών ούτε μέσω βαριών κατηγοριών ούτε με διαίρεση. Επιτυγχάνεται με την ενδυνάμωση της ελληνικής παιδείας μέσα από ένα ρωμαλέο εκπαιδευτικό σύστημα. 
Κατά συνέπεια, λοιπόν, η παρούσα νομοθετική πρωτοβουλία της Κυβέρνησης νομίζω ότι δίνει τον τόνο προς αυτή την κατεύθυνση, δηλαδή τη δημιουργία, την ενδυνάμωση, την ενίσχυση ενός ρωμαλέου εκπαιδευτικού συστήματος. 
Από την άλλη πλευρά, οφείλω να ομολογήσω ότι εξεπλάγην δυσάρεστα από την πλευρά της Αξιωματικής Αντιπολιτεύσεως, διότι διαπίστωσα ότι έβαλε ως σημαντικά προτάγματα δύο ζητήματα κατά τη συζήτηση και ψήφιση στη συνέχεια του παρόντος νομοσχεδίου της Κυβέρνησης. 
Το ένα πρόταγμα, το οποίο ετέθη και με εξέπληξε δυσάρεστα από την πλευρά της Αξιωματικής Αντιπολιτεύσεως ήταν το θέμα των καταλήψεων. Και το δεύτερο θέμα ως πρόταγμα ήταν το πρόταγμα της απαλείψεως του μαθήματος των θρησκευτικών. Αναρωτιέμαι, λοιπόν, το εξής: Αυτά είναι τα δύο προτάγματα που ως πρόταση η Αξιωματική Αντιπολίτευση καταθέτει και συνεισφέρει στο διάλογο; 
(Θόρυβος στην Αίθουσα)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30477"," Κυρία Παπακώστα, με συγχωρείτε, ένα λεπτό. 
Κύριοι συνάδελφοι, είναι γεγονός ότι υπάρχει οχλαγωγία και δεν ακούγεται η ομιλήτρια. Το Προεδρείο αναγνωρίζει ότι δεν μπορεί σήμερα να κρατήσει πάρα πολύ χαμηλούς τους τόνους. Σας παρακαλώ, λοιπόν, να αναγνωρίσετε και εσείς ότι πραγματικά μιλάμε πάρα πολύ και εμποδίζουμε τους ομιλητές. 
Σας ευχαριστώ.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30478"," Δεν εμποδίζονται μόνο οι ομιλητές, κύριε Πρόεδρε, αλλά και εμείς που θέλουμε να ακούμε δεν μπορούμε.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"30479"," Κυρία Παπακώστα, συνεχίστε. 
ΑΙΚΑΤΕΡΙΝΗ ΠΑΠΑΚΩΣΤΑ -ΣΙΔΗΡΟΠΟΥΛΟΥ: Ευχαριστώ, κύριε Πρόεδρε. 
Σε ένα νομοσχέδιο, κύριε Πρόεδρε και αγαπητοί συνάδελφοι, το οποίο αποτελείται από τέσσερα κεφάλαια και χωρίζεται σε επιμέρους σαράντα επτά άρθρα, ανέμενα άλλη πρόταση από την πλευρά της Αξιωματικής Αντιπολίτευσης και άλλα προτάγματα και οφείλω να το καταθέσω απόψε εδώ. 
Όσον αφορά τώρα, κύριε Πρόεδρε, το θέμα των ρυθμίσεων που φέρνει το σχέδιο νόμου, πρέπει να σας πω ότι ρυθμίζει πάρα πολλά ζητήματα. Ιεραρχώντας εκείνα τα οποία θεωρώ ως σημαντικότερα και που αφορούν στο χώρο της εκπαίδευσης και της διά βίου μάθησης, τοποθετούμαι και λέω ότι η φιλοσοφία της Κυβέρνησης κατ’ αρχάς είναι ορθή και είναι ορθή, διότι έχει διπλή στόχευση. 
Η πρώτη μεν στόχευση με το παρόν σχέδιο νόμου αφορά στον εξορθολογισμό και στην καλύτερη οργάνωση και διαχείριση των διαφόρων αρμοδιοτήτων, τις οποίες θέλει να δώσει ρυθμίζοντάς τες με το παρόν νομοσχέδιο. Η δεύτερη δε στόχευση είναι η αξιοποίηση της περιουσίας των φορέων εκείνων, οι οποίοι συγχωνεύονται. 
Κατά συνέπεια, λοιπόν, είναι σωστή η φιλοσοφία της μείωσης φορέων, ώστε να γίνουν αφενός μεν πιο ευέλικτοι, αφετέρου δε πιο αποτελεσματικοί, ώστε ως τελικό αποτέλεσμα στην ελληνική κοινωνία να επιφέρουν τη μείωση της δαπάνης στον κρατικό προϋπολογισμό. 
Ειδικότερα, κύριε Υπουργέ, πρέπει να σας πω ότι σχετικά με τις μετεγγραφές φοιτητών που φέρατε, ορθώς το Υπουργείο επαναφέρει, υπό την παρούσα οικονομική συγκυρία, το δικαίωμα μετεγγραφής φοιτητών ορισμένων κατηγοριών. 
Σε αυτές τις κατηγορίες οφείλω να πω ότι ορθώς εντάσσονται τα άτομα με αναπηρία, ορθώς εντάσσονται οι μονογονεϊκές οικογένειες, ορθώς εντάσσονται οι τρίτεκνες οικογένειες, ορθώς εντάσσονται οι πολύτεκνες οικογένειες, πλην όμως, θα ήθελα να κάνω μία παρατήρηση. 
Πρέπει να πω, κύριε Υπουργέ, ότι αν θέλουμε αυτή η ρύθμιση να έχει πραγματική αντανάκλαση στην κοινωνία και ειδικά στην ελληνική οικογένεια και στο χαμηλό εισόδημα, θα πρέπει το πλαφόν των 6.000 ευρώ το οποίο βάζετε να μην είναι κάτω από τις 10.000 ευρώ. 
Θα ήθελα, λοιπόν, αυτό να το δείτε, κύριε Υφυπουργέ. Βλέπω ότι συγκατανεύετε. Ισχύει; Δηλαδή θα ανέβει το πλαφόν των 6.000 ευρώ στις 10.000 ευρώ;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30480"," Θα το δούμε.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30481"," Ωραία. Αν αυτό ισχύει από την πλευρά σας, νομίζω ότι αυτή η ρύθμιση πληρούται, ώστε να εκπληρώσει το σκοπό και τη φιλοσοφία για την οποία θεσμοθετήθηκε. 
Κύριε Πρόεδρε, αγαπητοί συνάδελφοι, στο άρθρο 38 υπάρχει πράγματι ανάγκη βελτίωσης ορισμένων μη οικονομικής φύσεως –ας το πούμε έτσι- ρυθμίσεων που αφορούν τους αθλητές και τις αθλήτριες που πετυχαίνουν εξαιρετικές διαγωνιστικές διακρίσεις. Εδώ πρέπει να σας πω ότι ιδιαίτερη σημασία και αξία δίνω στη διάταξη εκείνη που αφορά τους αθλητές με αναπηρία. 
Όσον αφορά στο άρθρο 39, πρέπει να σας πω ότι η κατάργηση της διετούς υποχρεωτικής παραμονής των νεοδιόριστων εκπαιδευτικών της πρωτοβάθμιας και δευτεροβάθμιας εκπαίδευσης είναι ένα θέμα το οποίο είχα τονίσει και υπογραμμίσει στην Κυβέρνηση με ερώτησή μου πριν από μερικούς μήνες. Με χαρά μου βλέπω ότι αυτό υλοποιείται, η πολιτεία, δηλαδή, συμβάλλει στη διατήρηση της οικογενειακής συνοχής και ισορροπίας, αλλά και στην εξοικονόμηση χρημάτων του οικογενειακού προϋπολογισμού ο οποίος σήμερα πραγματικά ζορίζεται. 
Επίσης, πρέπει να σας πω ότι βελτιώνεται το θεσμικό πλαίσιο παροχής υπηρεσιών ειδικής αγωγής και εκπαίδευσης, πλην όμως, κύριε Υφυπουργέ, θα πρέπει να προσέξουμε εδώ –και σας μεταφέρω την ανησυχία της αναπηρικής κοινότητας- ώστε η μετάβαση αυτή –δεν διαβάζω όλη τη ρύθμιση, την έχουμε όλοι μπροστά μας και τη διαβάζουμε- να συνοδεύεται και από το κατάλληλο ειδικό βοηθητικό προσωπικό που θα μπορέσει να ανταποκριθεί στις καταστάσεις που αποφέρουν οι πολλαπλές και βαριές αναπηρίες των παιδιών. Θα πρέπει, όμως, παράλληλα, για να γίνει κάτι τέτοιο, να υποστηρίζεται από τις κατάλληλες τεχνικές υποδομές. 
Κατά συνέπεια, λοιπόν, θα παρακαλέσω πάρα πολύ να υπάρξει μια ολοκληρωμένη νομοθετική πρόταση. 
Κύριε Υφυπουργέ, θα ήθελα να μάθω ως Βουλευτής του ελληνικού Κοινοβουλίου και μάλιστα της κυβερνώσας πλειοψηφίας εάν το Υπουργείο πρόκειται και πότε να φέρει ολοκληρωμένη νομοθετική πρόταση για το θέμα της ειδικής αγωγής. 
Τέλος, αύριο θα έχουμε την ευκαιρία, κύριε Πρόεδρε –και δεν κάνω κατάχρηση του χρόνου, απλώς αξιοποιώ τις διακοπές, δώστε μου ακόμα τριάντα δευτερόλεπτα, σας παρακαλώ- να συζητήσουμε τις τροπολογίες. 
Πρέπει να σας πω ότι έχω καταθέσει τροπολογία που αφορά στο θέμα της επανεγγραφής των πολυτέκνων φοιτητών του 2011. Είναι ένα θέμα για το οποίο ήδη από το καλοκαίρι έχω καταθέσει και σχετική ερώτηση, ώστε να μην εξακολουθούν να αδικούνται αυτά τα παιδιά και οι οικογένειές τους, τα οποία αδίκως διεγράφησαν, γιατί έπεσαν πάνω στην αλλαγή του νόμου από την προηγούμενη ηγεσία του Υπουργείου. 
Η δεύτερη τροπολογία αφορά ένα ιδιαίτερα ευαίσθητο ζήτημα. Αφορά στους γονείς-εκπαιδευτικούς οι οποίοι έχουν ανάπηρα τέκνα. Αύριο θα έχω την ευκαιρία, κύριε Πρόεδρε –ίσως και στη δευτερολογία μου- να το αναλύσω. 
Είναι δύο ζητήματα τα οποία θέλω το Υπουργείο να τα δει με ιδιαίτερη ευαισθησία και να τα επιλύσει. 
Σας ευχαριστώ.","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"30482"," Και εμείς σας ευχαριστούμε, κυρία συνάδελφε. 
Κύριοι συνάδελφοι, ευελπιστούμε σήμερα να μιλήσουν όλοι οι ομιλητές, αφού πιστεύουμε ότι δεν θα υπάρχουν παρεμβάσεις. Εάν, λοιπόν, σεβαστούμε το χρόνο και δεν μιλάμε εννιά και δέκα λεπτά, θα μιλήσουν όλοι οι συνάδελφοι σήμερα.
Το λόγο έχει η κ. Θεανώ Φωτίου. 
Ορίστε, κυρία Φωτίου, έχετε το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30483"," Κύριε Πρόεδρε, κυρίες και κύριοι Βουλευτές, θα αναφερθώ στους δυο υπεροργανισμούς που νομοθετείτε με αυτό το νομοσχέδιο γιατί πιστεύω ότι αυτοί είναι η πεμπτουσία αυτού του νομοσχεδίου. 
Κύριοι Βουλευτές και κυρίες της συγκυβέρνησης, ψηφίσατε χθες 54 άρθρα χωρίς να συζητήσουμε επί της ουσίας κανένα. Μέσα σε έναν ορυμαγδό εντυπώσεων χρησιμοποιήσατε τη μέθοδο του ασύμμετρου αποπροσανατολισμού, δηλαδή, στρέφω την προσοχή κάπου αλλού για να αποσπάσω αυτό που θέλω. Είναι η μέθοδος που χρησιμοποιούν και οι τσαντάκηδες. 
Ψηφίσατε μεταξύ άλλων χθες το άρθρο 31. Όμως, αυτό το άρθρο συνδέεται ευθέως με το νομοσχέδιο που συζητάμε σήμερα. Τι λέει, κύριε Υπουργέ, το άρθρο 31 που ψηφίσαμε χθες; Λέει ότι άδεια ιδιωτικού σχολείου πρωτοβάθμιας εκπαίδευσης, κολλεγίου, ΙΕΚ, μπορεί να χορηγείται και σε ΝΠΔΔ, δηλαδή σε ΑΕΙ, σε ΟΤΑ και σε νοσοκομεία. 
Τα ΑΕΙ, δηλαδή, μπορούν να παίρνουν άδεια από τον Υπουργό για να φτιάξουν μια επιχείρηση ανώτατης ιδιωτικής εκπαίδευσης. Προσκρούει αυτό στο άρθρο 16 του Συντάγματος, κύριοι Βουλευτές; Ας μας απαντήσουν εδώ οι λαλίστατοι Βουλευτές συνταγματολόγοι και καθηγητές πανεπιστημίων. 
Τι λέει το άρθρο 16 του Συντάγματος; Λέει ότι η ανώτατη εκπαίδευση παρέχεται αποκλειστικά από ιδρύματα που αποτελούν νομικά πρόσωπα δημοσίου δικαίου. Τι δουλειά έχουν οι εταιρείες ιδιωτικής εκπαίδευσης; 
Κάθε καλόπιστος Έλληνας πολίτης βέβαια θα πει τα εξής: Πρώτον, τι να τα κάνω τα ιδιωτικά πανεπιστήμια; Έτσι κι αλλιώς δεν μπορώ να πληρώσω τα έξοδα του παιδιού μου για να το στείλω στα δημόσια που είναι χωρίς δίδακτρα και αναγκάζομαι να σταματήσω τις σπουδές του. Τέλος πάντων, αυτά τα ιδιωτικά πανεπιστήμια θα έχουν επαγγελματικά δικαιώματα; Γιατί πώς να έχουν; 
Ως προς αυτό φροντίζει και πάλι το χθεσινό άρθρο 31 παράγραφος 23. Εκεί λέει ότι τα πτυχία, οι τίτλοι κ.λπ., που χορηγούν τα κολλέγια, τα ιδιωτικά πανεπιστήμια δύνανται της αναγνώρισης επαγγελματικής ισοτιμίας ανώτατης εκπαίδευσης του ελληνικού συστήματος τυπικής εκπαίδευσης. Τουτέστιν, έχουν επαγγελματική ισοτιμία με τα ελληνικά πτυχία και μάλιστα από 19 Νοεμβρίου. 
Και θα συνεχίσω τις ερωτήσεις του καλόπιστου πολίτη. Έστω ότι τα πτυχία είναι επαγγελματικά ισότιμα με τα ελληνικά. Τα προγράμματα σπουδών τους, ποιος τα εγκρίνει; Το λέει το χθεσινό άρθρο 31 παράγραφος 17β΄. Κανείς! Όμως έστω και έτσι ανεξέλεγκτα, αυτά τα ιδιωτικά πανεπιστήμια ποιος θα τα χρηματοδοτήσει και ποιος θα πιστοποιήσει τα πτυχία τους; Και εδώ φτάνουμε στο σημερινό νομοσχέδιο, στους δυο πρώτους οργανισμούς. 
Από τους δυο υπεροργανισμούς, τον ΙΝΕΔΙΒΙΜ και τον ΕΟΠΠΕΠ που στήνετε, ο ένας θα χρηματοδοτεί αυτές τις εταιρείες άτυπης εκπαίδευσης, δηλαδή, τις εταιρείες των ιδιωτικών πανεπιστημίων και ο άλλος θα τις πιστοποιεί. Είναι ωραίο αυτό, κύριοι Βουλευτές του ελληνικού Κοινοβουλίου; 
Είναι ωραίο που στήνετε δυο υπεροργανισμούς διακοσίων υπαλλήλων ιδιωτικού δικαίου, αυτόνομους από το οργανόγραμμα του Υπουργείου Παιδείας, των οποίων τα διοικητικά συμβούλια διορίζονται και λογοδοτούν απευθείας μόνο στον Υπουργό; Και αυτό γίνεται για να χρηματοδοτούν και να πιστοποιούν ιδιωτικές δομές εκπαίδευσης. 
Ο πρώτος, δηλαδή ο ΙΝΕΔΙΒΙΜ, ο διά βίου μάθησης, διαχειρίζεται το ζεστό χρήμα των Εοκικών κονδυλίων του ΕΣΠΑ διά βίου. 
Συγχρόνως, διαχειρίζεται τα χρήματα που μπορεί να προκύψουν από εκμετάλλευση μεγάλου κτηριακού αποθέματος -σχολεία, φοιτητικές-μαθητικές εστίες, βιβλιοθήκες κ.λπ.- καθώς και από κονδύλια, όπως λέει το νομοσχέδιο, από τον προϋπολογισμό για την παιδεία.
Πού θα βρει, λοιπόν, τα χρήματα όποιος θέλει να στήσει ένα τέτοιο ιδιωτικό πανεπιστήμιο; Στον ΙΝΕΔΙΒΙΜ, στον Οργανισμό Νεολαίας και Διά Βίου Μάθησης. Ωραία. Ποιος πιστοποιεί ότι βγάζει πτυχία επαγγελματικά ισότιμα με τα ελληνικά ΑΕΙ; Ο δεύτερος οργανισμός του ιδίου φυράματος με τον πρώτο, ο ΕΟΠΠΕΠ, δηλαδή, ο Οργανισμός Πιστοποίησης. Αυτός είναι ο ρόλος του δεύτερου υπεροργανισμού.
Γιατί, όμως, σε συνθήκες κρίσης, ρωτάει ο ανυποψίαστος Έλληνας πολίτης και ενώ καταβαραθρώνεται η δημόσια εκπαίδευση, τα μόνα λεφτά που έχουμε τα δίνουμε για την ιδιωτική εκπαίδευση; Διότι, βέβαια, ξέρετε ότι η δημόσια εκπαίδευση καταρρέει. Ξέρετε ότι υποχρηματοδότηση για όλες τις βαθμίδες, μισθοί εξαθλίωσης, διαθεσιμότητες, απολύσεις, επαπειλούμενες συγχωνεύσεις, ΑΕΙ, μειώσεις διδακτικού και διοικητικού προσωπικού, προσπάθεια διάσπασης των ελληνικών πτυχίων επισυμβαίνουν σήμερα στα ΑΕΙ. Οι φοιτητές μας εγκαταλείπουν τις σπουδές τους. Η δικαιολογία γι’ αυτό είναι ότι «δεν έχουμε χρήματα, δυστυχώς».
Τότε, γιατί δίνετε τα ζεστά χρήματα στην ιδιωτική εκπαίδευση και όχι στη δημόσια; Διότι πρέπει να δημιουργηθεί κερδοφόρος αγορά της μεταλυκειακής εκπαίδευσης, κυρίως δε των ιδιωτικών πανεπιστημίων. Διότι έχουν μεγάλο ενδιαφέρον για αυτήν την αγορά οι ιδιωτικοί φορείς υγείας, τα Μέσα Μαζικής Επικοινωνίας, μεγαλοεκδότες, μεγαλοκαναλάρχες, μεγαλοκατασκευαστικές εταιρείες. Γι’ αυτό κατασπαταλείτε τους μόνους πόρους που έχουμε για την παιδεία στην ιδιωτική εκπαίδευση, εκμεταλλευόμενοι την αγωνία του ελληνικού λαού για να σπουδάσουν τα παιδιά τους έναντι οιουδήποτε τιμήματος.
Είπατε χθες το εξής άηθες, με το άρθρο 31, στα ΑΕΙ, που δεν μπορούν να λειτουργήσουν από έλλειψη χρημάτων και προσωπικού: «Κερδίσετε χρήματα, στήνοντας εταιρείες ιδιωτικών πανεπιστημίων στις εγκαταστάσεις σας». Με το σημερινό νομοσχέδιο υπόσχεστε τα χρήματα της διά βίου για το ξεκίνημα και συγχρόνως, υπόσχεστε και πελατεία. Πώς; Πολύ απλά, με το σχέδιο «Αθηνά», με τις μειώσεις και συγχωνεύσεις των τμημάτων, με τη μείωση των εισακτέων από όσους δεν θα επιτύχουν στις πανελλήνιες με την πιθανολογούμενη επαναφορά του «10».
Όμως, τι σχέση έχουν όλα αυτά με την εκπαίδευση, με την ανάγκη για μόρφωση, με την ανάγκη για ολοκληρωμένες επιστημονικές προσωπικότητες, για πτυχιούχους που θα μπορούν να προσαρμόζονται στις ανάγκες της εξέλιξης της επιστήμης και της κοινωνίας, χωρίς να χρειάζεται να πληρώνουν συνεχώς τη διά βίου -εδώ ταιριάζει το «διά βίου»- για να μετεκπαιδεύονται στα ιδιωτικά κέντρα κατάρτισης που παρέχουν γνώσεις εύκολα αναλώσιμες, χωρίς να χρειάζεται να πληρώνουν εταιρείες ιδιωτικών πανεπιστημίων αμφίβολης πληρότητας και εγκυρότητας;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Υπουργέ, εξυπηρετείτε το δημόσιο συμφέρον των πολιτών και της χώρας, πριμοδοτώντας την ιδιωτική εκπαίδευση; Σήμερα, σε συνθήκες κρίσης, μετατρέπετε τα δημόσια πανεπιστήμια σε δούρειο ίππο των ιδιωτικών; Αυτός είναι ευτελισμός για το πανεπιστήμιο της χώρας, για την πανεπιστημιακή κοινότητα που πάλεψε σθεναρά για να μην καταργηθεί το άρθρο 16. Οι πολιτικές, όμως, του ευτελισμού δημιουργούν μεγάλες οξύνσεις και δεν αρμόζουν στα πανεπιστήμια, τόπους όπου, κατά το άρθρο 16 παράγραφος 1, η τέχνη, η επιστήμη, η έρευνα και η διδασκαλία είναι ελεύθερες και η ανάπτυξη και προαγωγή τους αποτελούν υποχρέωση του κράτους.","ΘΕΑΝΩ ΦΩΤΙΟΥ",531
"30484"," Κυρία Φωτίου, τα υπόλοιπα στη δευτερολογία σας.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30485"," Τελειώνω, κύριε Πρόεδρε.
Κύριε Υπουργέ, αποσύρετε τα Κεφάλαια Α΄ και Β΄, διότι κινδυνεύετε να μείνετε στην εκπαιδευτική ιστορία του τόπου μας ως ο Υπουργός της ιδιωτικής εκπαίδευσης.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΑΝΩ ΦΩΤΙΟΥ",531
"30486"," Ο κ. Κωνσταντίνος Γιοβανόπουλος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30487"," Ευχαριστώ, κύριε Πρόεδρε.
Κυρίες και κύριοι συνάδελφοι, δεν μπορώ να μην κάνω μνεία για το περιστατικό που ζήσαμε πριν από λίγο σχετικά με το συνάδελφο Βουλευτή του ΠΑΣΟΚ, από τον οποίο ζητήσαμε να κάνει μια απλή ρηματική αναφορά περί του αδιαιρέτου της Ελλάδας και να καταδικάσει τις ανοησίες για την απόσχιση της Θράκης, αλλά δεν έκανε ούτε αυτό. Όλα αυτά κρίνονται και ανάλογα προσμετρώνται από τον ελληνικό λαό.
Μιλάμε, λοιπόν, για ένα νομοσχέδιο για την παιδεία και νομίζω –βάσιμα πια- ότι δεν είναι τόσο το οικονομικό σκέλος της κρίσης που μας αφορά, όσο η κρίση στην παιδεία. Δεν είναι σ’ εκείνην την κουλτούρα που την περιορίζει ο δυτικός πολιτισμός, αλλά είναι μία κρίση στη γλώσσα, στην ιστορία, στον πολιτισμό, στην εθνική μνήμη.
Βλέπω ότι και το συγκεκριμένο νομοσχέδιο προσπαθεί μεν, αλλά με πολύ μεγάλη δυσκολία, να ανταποκριθεί στις ανάγκες των καιρών, ειδικά όταν ακούω, για παράδειγμα, τον ακαδημαϊκό καθηγητή κ. Νανόπουλο να μιλά για την αξιολόγηση και να λέει αυτός, ένας νυν ακαδημαϊκός, ένας νυν καθηγητής, ότι δέχεται συνεχή αξιολόγηση από άγνωστους σε εκείνον ανθρώπους, από υφισταμένους του, από φοιτητές στο πανεπιστήμιο που διδάσκει στην Αμερική και το θεωρεί αυτό αυτονόητο, όταν εδώ κάποιοι δεν μπορούν καν να εισηγηθούν πώς θα γίνει η αξιολόγηση, γιατί θα πρέπει να γίνει, ποιος θα κρίνει τους αξιολογητές, πώς θα την εισάγουμε, γιατί να την εισάγουμε. Δηλαδή, δεν έχουμε λύσει πράγματα τα οποία έχουν λυθεί σε άλλες κοινωνίες πάρα πολύ εύκολα, πριν από πάρα πολλά χρόνια, με έναν πάρα πολύ συγκεκριμένο τρόπο τον οποίο δεν τολμούμε καν να ακολουθήσουμε.
Δεν μπορώ να το καταλάβω αυτό το πράγμα. Μάλιστα, επί κυβερνήσεως Παπαδήμου είχε δοθεί μία συγκεκριμένη οδηγία, ένας συγκεκριμένος δρόμος, μία διαδρομή για να φθάσουμε στην αξιολόγηση. Δόθηκε παράταση για τις 11-4-2012! Τώρα, νέα παράταση! Μεσολάβησαν σχεδόν δέκα μήνες και τώρα το μόνο που μπορούμε να κάνουμε, ενώ σ’ αυτό το δεκάμηνο δεν κάναμε τίποτα, είναι να πάμε σε νέα παράταση.
Κύριε Υπουργέ, νομίζω ότι έτσι δεν βοηθάτε την παιδεία και την εκπαίδευση. Θυμηθείτε ότι η αξιολόγηση δεν είναι αυτοσκοπός. Δεν είναι ότι πάμε καλά και σώνει να δούμε τι στην ευχή κάνουν εκεί οι εκπαιδευτικοί. Πρέπει να δούμε το ίδιο ποτήρι μισογεμάτο ή μισοάδειο και με τα μάτια των εκπαιδευτικών. Πρέπει να δούμε αν έχουν τα κατάλληλα βιβλία οι εκπαιδευτικοί, από τους οποίους απαιτούμε να διδάσκουν τα παιδιά μας. Πρέπει να δούμε αν οι εκπαιδευτικοί έχουν πληρωθεί για τις μετακινήσεις τους προς τις περιφέρειες ή τους έχουμε αφήσει όλους έρμαιους και ο καθένας με το φιλότιμό του και με το άρθρο 120 του Συντάγματος πηγαίνει και προσφέρει. 
Μήπως η τεχνολογία των υπολογιστών που προσφέρουμε είναι ακόμα χρονιάς 1995; Τώρα που σε όλον τον πλανήτη οι ηλεκτρονικοί υπολογιστές είναι το άλφα και το ωμέγα από τη στοιχειωδέστερη μικρή επιχείρηση, μέχρι και την κορωνίδα των επιστημών, εκεί λοιπόν, εμείς ακόμα βρισκόμαστε σε τεχνολογία του 1995!
Πρέπει να τα δούμε όλα, λοιπόν και μάλιστα περιφερειακά. Πρέπει να τα δούμε ομαδικά. Πρέπει να τα δούμε με τα μάτια και αυτών για τους οποίους νομοθετούμε. Και τότε να τους ψέξουμε αν, για παράδειγμα, τα ΠΥΣΔΕ έρχονται και δεν μεριμνούν να ακολουθούν την αλήθεια και την αντικειμενικότητα, αλλά υπάρχουν καταγγελίες ότι παραβιάζουν το νόμο εξόφθαλμα πολλές και ποικίλες φορές.
Αντίθετα παραδείγματα υπάρχουν για τους λέκτορες. Τι εισηγείσθε τώρα εσείς του Υπουργείου Παιδείας; Θα εξεταστούν ξανά οι λέκτορες, για να αποκτήσουν αυτήν την ιδιότητα για την οποία έχουν κριθεί; Θα μπορούν, επιτέλους, κάποια στιγμή να κάνουν μία αυτόνομη διδασκαλία ή επιτέλους μία επιτήρηση σε ένα διδακτορικό; Από πού θα αντλήσουν όλη εκείνη την πληροφορία ακόμα και οι λέκτορες; Δεν νομίζω ότι εδώ επιτρέπεται σε οραματικούς νόες να δουν και να κοιτάξουν την επόμενη μέρα στην τριτοβάθμια εκπαίδευση, γιατί δεν βλέπω εσάς να την προσφέρετε έτσι μ’ αυτό το νομοσχέδιο.
Όμως, καθώς μιλάμε για την τριτοβάθμια εκπαίδευση, θα πρέπει να πούμε ότι ένα πράγμα οφείλουμε στη νεολαία μας. Αυτό είναι η κριτική σκέψη. Αυτή πρέπει να είναι η μέριμνά μας. Αυτό πρέπει να εισάγουμε στα παιδιά μας και όχι να παπαγαλίζουν, να αντιγράφουν και να καταπίνουν βουνά γνώσης, αλλά να μπορούν να συγκρίνουν και να φθάνουν σε ένα πόρισμα με το δικό τους νου. Ας είναι και διαφορετικό το αποτέλεσμα, τουλάχιστον, όμως να μπορούν να κρίνουν, να συγκρίνουν και να καταλήγουν κάπου.
Πολύ ενδιαφέρον έχει το γεγονός ότι έρχεστε και μιλάτε τώρα για τις μετεγγραφές των πολυτέκνων, όταν ο νυν Υπουργός Παιδείας, Αναπληρωτής ων τον Απρίλιο του 2012 επί κυβερνήσεως Παπαδήμου, είχε φέρει εκείνο το ν. 3966 και προσπαθούσε να μας πείσει όλους τότε –και τότε η παράταξη της Νέας Δημοκρατίας χειροκροτούσε- γιατί ερχόταν και το Επιστημονικό Συμβούλιο της Βουλής και έλεγε «ναι, αυτές οι μετεγγραφές πρέπει να αναγνωριστούν χωρίς οικονομικά κριτήρια, γιατί για τους πολύτεκνους, τους τρίτεκνους, τους ανθρώπους με ειδικές ανάγκες, για τα ΑΜΕΑ υπάρχουν πολύ διαφορετικά και διακριτά όρια, για να τα επιβάλλουμε τα κριτήρια βάζοντάς τους μαζί με όλους τους άλλους».
Οι διατάξεις είναι εδώ. Και σας λέω αυτολεξεί τι έλεγε τότε στην αιτιολογική έκθεση η συγκυβερνώσα Νέα Δημοκρατία: «Εξάλλου, ειδικώς ως προς τους πολύτεκνους έχει κριθεί νομολογιακώς –απόφαση του ΣτΕ- να θεσπιστεί υπέρ αυτών η ειδική κρατική φροντίδα και δεν απέβλεπε στην ενίσχυση ως κατηγορίας οικονομικών αδυνάτων». Τότε αυτό το χειροκροτούσατε. Τότε αυτό το φέρατε. Τότε οι πολύτεκνοι δεν θεωρούνταν ότι έχουν κάποια οικονομική διάκριση. 
Το καταθέτω στα Πρακτικά της Βουλής. 
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο τότε Αναπληρωτής Υπουργός είναι σήμερα Υπουργός. Και φέρνει τους πολύτεκνους και τους τρίτεκνους σήμερα με οικονομικά κριτήρια. 
Τέτοιες μεταστροφές είναι απίθανες. Θυμίζουν οβιδιακές μεταμορφώσεις και νομίζω ότι δεν τιμούν κανέναν και ειδικά το συγκεκριμένο Υπουργό που θα μπορούσε να βάλει ένα καλύτερο λιθαράκι σ’ αυτόν τον τόπο. 
Επειδή τελειώνει και ο χρόνος μου, κύριε Πρόεδρε και δεν θέλω να τον υπερβώ, θέλω να πω δυο λόγια για ό,τι αφορά το κομμάτι στο αθλητικό νομοσχέδιο. 
Υπηρέτησα το «ΦΙΛΙΠΠΟ» Βέροιας, τιμήθηκα, έγινα πρωταθλητής Ελλάδας, χάρηκα που έγινα βαλκανιονίκης και το αθλητικό κίνημα με εκφράζει. Νομίζω ότι πρέπει να τιμήσουμε τους Έλληνες αθλητές και πρωταθλητές αυτού του επιπέδου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, ξέρετε ότι είμαι δικηγόρος. Εισήχθην στη Νομική σχολή κάνοντας χρήση αυτού του προνομίου. Και δεν νομίζω να έχασε από αυτό ούτε η πόλη μου ούτε ο δικηγορικός κόσμος ούτε τελικά και η Βουλή από την παρουσία μου εδώ, εκτός και αν μεθαύριο φανεί κάτι διαφορετικό. 
(Χειροκροτήματα από την πτέρυγα των Ανεξάρτητων Ελλήνων)
 Αυτά τα παιδιά, λοιπόν, θα πρέπει να τα τιμήσουμε. Θα πρέπει να περάσει η τροπολογία. Βάσει των άρθρων 1-8, θα πρέπει να περάσουν αυτοί οι αθλητές. Είναι παγκόσμιοι πρωταθλητές. Δεν πρέπει μόνο να τους δίνουμε ένα κότινο νίκης και ένα βραβείο δώρο για να φωτογραφιζόμαστε εδώ στη Βουλή. Θα πρέπει να τους αναγνωρίσουμε το δικαίωμα να μπουν. Είναι συγκεκριμένοι άνθρωποι και η τιμή θα πρέπει να έχει και αξία. Θα πρέπει να μπορούν να μπουν στα πανεπιστήμια. Θα φροντίσουμε να μη δημιουργηθούν τα ίδια προβλήματα με ντόπινγκ και με υπερπροπόνηση. Θα φροντίσουμε να μην είναι διπλά και τριπλά τα φύλλα αγώνος στα ομαδικά αθλήματα. Έγιναν και αυτά και τα ξέρουμε. Επίσης, θα φροντίσουμε να τιμήσουμε και το σχολικό αθλητισμό και τις πανελλήνιες νίκες. 
Και αυτά, κύριε Πρόεδρε, γιατί αυτά τα παιδιά θα πρέπει να τιμηθούν ουσιαστικά. Και από εκεί και πέρα, θα πρέπει να υπάρχει αξιολόγηση και να μπαίνουν στην τριτοβάθμια εκπαίδευση. 
Αν δεν τα καταφέρουν, εμείς θα έχουμε κάνει το καθήκον μας. Θα τους έχουμε τιμήσει δίνοντάς τους το δικαίωμα να μπουν εκεί, να προσφέρουν.","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"30488"," Κύριε συνάδελφε, πρέπει να ολοκληρώσετε.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30489"," Τελειώνω, κύριε Πρόεδρε. 
Και μην ξεχνάτε ότι η ελληνική παιδεία έχει εκείνο το στοιχείο, το ελάχιστο. Όταν έμπαινε, λοιπόν, όταν έμπαινε ο Διαγόρας υποβασταζόμενος από τα δύο παιδιά του, τους Ολυμπιονίκες του, κύριε Πρόεδρε, μέσα στο γήπεδο της Ρόδου, όλος ο κόσμος της Ρόδου του φώναζε «Κάτθανε, Διαγόρα», «τώρα μπορείς να πεθάνεις Διαγόρα», γιατί τα παιδιά σου είναι Ολυμπιονίκες και γιατί η πόλη τα τιμά. 
Αυτή η Βουλή, λοιπόν, και αυτή η πολιτεία θα πρέπει να τιμά και τους αθλητές. 
Σας ευχαριστώ πάρα πολύ. 
(Χειροκροτήματα από την πτέρυγα των Ανεξαρτήτων Ελλήνων)","ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",106
"30490"," Το λόγο έχει ο κ. Ιωάννης Πανούσης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30491"," Κύριε Πρόεδρε, θα ήθελα το λόγο επί προσωπικού για να απαντήσω στον κύριο συνάδελφο.","ΑΧΜΕΤ ΧΑΤΖΗ ΟΣΜΑΝ",543
"30492"," Ορίστε, κύριε Χατζή Οσμάν, έχετε το λόγο για να απαντήσετε επί προσωπικού.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30493"," Ανέφερε ο συνάδελφός μου κ. Γιοβανόπουλος, ότι δεν απάντησα σε ένα ερώτημα που μου έθεσαν οι Ανεξάρτητοι Έλληνες. 
Κύριε συνάδελφε, μου ζητάτε πιστοποιητικά φρονημάτων; Και βέβαια, η Θράκη ανήκει στην πατρίδα μου Ελλάδα. Και εγώ ως Αχμέτ Χατζή Οσμάν δεν έβαλα θέμα ανεξαρτητοποίησης της Θράκης. Αυτό είναι ένα θέμα που έβαλε το κόμμα σας και η Χρυσή Αυγή. Εγώ πάντα υπερασπίζομαι την πατρίδα μου Ελλάδα. 
Σας ευχαριστώ. 
(Χειροκροτήματα)","ΑΧΜΕΤ ΧΑΤΖΗ ΟΣΜΑΝ",543
"30494"," Το θέμα θεωρείται λήξαν. 
Το λόγο έχει ο κ. Πανούσης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30495"," Ευχαριστώ, κύριε Πρόεδρε. 
Κυρίες και κύριοι συνάδελφοι, το δέκατο έβδομο αιώνα, όταν ο Τζον Λοκ έγραφε το «Μερικές σκέψεις που αφορούν την εκπαίδευση», η αγγλική λέξη «εκπαιδεύοντας» ήταν συνώνυμη της λέξης «κυβερνώ». Την ίδια ταύτιση παιδείας και διακυβέρνησης είχαμε ήδη συναντήσει στην «Πολιτεία» του Πλάτωνα, όπου ορισμένοι φιλόσοφοι θεωρούσαν χρήσιμο να εκπαιδεύουν για να κυβερνούν. 
Και αυτά τα λέω απλά και μόνο γιατί αποτελεί κοινή πεποίθηση πως ακόμα και σήμερα στην Ενωμένη Ευρώπη του 21ου αιώνα δεν έχει αλλάξει πολύ αυτή η σύνδεση παιδείας και εξουσίας. 
Ενώ, όμως, δεν υπάρχει παιδεία χωρίς άποψη για τη δημοκρατία, την ελευθερία και τα δικαιώματα του ανθρώπου, συχνά η εκπαίδευση χρησιμοποιείται ως μηχανισμός αποκλεισμών. 
Τι βλέπουμε στο νομοσχέδιο; Διοικητικά συμβούλια, διευθυντές, ποσοστά, θητείες, δηλαδή εξουσίες, αναδιανομή των εξουσιών μέσα στα ιδρύματα. 
Ο τρόπος που μια κοινωνία επιλέγει, ταξινομεί, μεταδίδει και αξιολογεί τους κώδικες της εκπαιδευτικής γνώσης, αντανακλά ακριβώς αυτήν τη μορφή εξουσίας και ελέγχου. Περιχαράζει και στεγανοποιεί. Και ένας ανορθολογικός, κατά τη γνώμη μου, κοινωνικός επιμεριστής δεν αφήνει περιθώρια κινητικότητας. 
Για πολλούς η εκπαίδευση είναι μια νέα δύση, με την έννοια ότι γαλουχούνται οι μύθοι: κοινωνικής ισότητας, φυσικής ανωτερότητας, κληρονομικής ευφυΐας. Όμως αυτές οι ενθαρρύνσεις για επιτυχία δεν συνοδεύονται από τις ανάλογες ευκαιρίες. Η εύκολη πρόσβαση οδηγεί σε δύσκολη επαγγελματική έξοδο, διότι και η πιο ανοιχτή εκπαίδευση, η πιο αυτόνομη και αποκεντρωμένη εκπαιδευτική πολιτική δεν μπορεί να απελευθερώσει την κοινωνία από τους άτεγκτους ή ανελαστικούς νόμους της αγοράς.
Το να θες να μάθεις, να γνωρίσεις τον κόσμο, να βρεις επάγγελμα συγκρούεται άλλοτε με την ανισότητα των ευκαιριών και άλλοτε με την ανεργία. Έτσι, λοιπόν, η λεγόμενη αντισταθμιστική εκπαίδευση που δεν συμβάλλει στον κοινωνικό διαχωρισμό, δεν μετατρέπει αυτούς που κληρονομούν σε αυτούς που αξίζουν, που δεν οδηγεί μόνο σε ατομική καταξίωση, αλλά προσβλέπει και στην ανάπτυξη όλου του δυναμικού της κοινωνίας, εξακολουθεί να είναι ένα άπιαστο όνειρο. 
Η εκπαιδευτική ισότητα στη χώρα μας μόνο σε εξίσωση μπορεί να οδηγήσει, διότι η δράση των κοινωνικών παραγόντων της πολιτισμικής ανισότητας δεν αναχαιτίζεται. Άλλωστε πολύ λίγοι νέοι πιστεύουν ότι το δικαίωμα στη μόρφωση όλων οδηγεί και σε μια κοινωνική κινητικότητα. Η ισότητα εκπαιδευτικών ευκαιριών είναι παραπλανητική, αν δεν εναρμονιστεί η τριάδα: κοινωνική καταγωγή, εκπαιδευτικό σύστημα, κοινωνική θέση. 
Από τη μια μεριά η εκπαίδευση είναι ενέργεια της κοινωνίας και οι σκοποί της δεν είναι άλλοι από τους σκοπούς της κοινωνίας. Ως όρια της εκπαίδευσης πρέπει να θέσουμε τα ίδια τα όρια της κοινωνίας και τη συναίνεση των πολιτών της. 
Η παιδεία συνδέεται με την ανάπτυξη μέσω της κοινωνίας και όχι μέσω της οικονομίας. Δεν προσαρμόζεται δηλαδή στην οικονομία, αλλά μέσω της εκπαίδευσης προωθεί την κοινωνία και την ανάπτυξη. Θα ήταν αντιφατικό άλλωστε η κοινωνία, ένα κεφάλαιο λειτουργίας της εκπαίδευσης, και αν αυτοκαθοριζόταν, να αυτοκαθοριζόταν έξω από το Σύνταγμα και τους νόμους.
Θα ήθελα να πω κάτι για το πανεπιστήμιο: Το πανεπιστήμιο δεν είναι πλέον ούτε καταφύγιο των σοφών ούτε το εργαστήρι των ερευνητών ούτε η θεσμική εγγύηση για ένα προσδοκώμενο επάγγελμα. Επίσης, τα πανεπιστήμια δεν έχουν αναλάβει το ρόλο της κατασκευής ηθικής και πολιτικής συνείδησης ή την προώθηση της πάλης των ιδεών. Φαίνεται να μην μπορούν πλέον να συμβάλουν στην αυτοανάπτυξη της κοινωνίας και της κουλτούρας της και φαίνεται να έχουν κουραστεί να θεωρούνται ως οι αποκλειστικοί ή κρίσιμοι συντελεστές της υλοποίησης του δημοκρατικού ιδεώδους. 
Από την άλλη μεριά -δυστυχώς- η σαφής διάκριση μεταξύ πανεπιστημίων και εμπορικών οργανισμών φαίνεται να έχει παρέλθει. Τα προϊόντα της οικονομίας κι οι γνώσεις συνιστούν κοινό παρανομαστή. Η μεταφύτευση των οργανωτικών δομών των επιχειρήσεων στη λειτουργία των εκπαιδευτικών θεσμών συνεχώς προχωράει. Από την ακαδημαϊκή κοινότητα έχουμε περάσει στους πελάτες ή χρήστες ενός αγοραία προσφερόμενου προϊόντος και από την αυτονομία διολισθήσαμε στη λογική της παραγωγικότητας και της οργανωτικής σύνδεσης ΑΕΙ-επιχειρήσεων. Και όμως, τα πανεπιστήμια πρέπει -κατά τη γνώμη μου- να παραμείνουν φορείς κοινωνικών αξιών και να προετοιμάζουν τους νέους για υπεύθυνους κοινωνικούς ρόλους. Άρα, οφείλουν και τα ίδια να θέτουν τέτοιους ρόλους. 
Και θα είναι μια ευκαιρία, καθώς είμαστε σε χρονιά αναθεώρησης του Συντάγματος να δούμε από αυτήν την οπτική γωνία το άρθρο 16, την οπτική γωνία της διεύρυνσης της δημοκρατίας και ενός πανεπιστημίου που θα μπορεί να αντιμετωπίσει τη φτώχεια, τη μετανάστευση, την αδικία, την ανισότητα. Γιατί είναι θέμα δημοκρατίας. Γι αυτό και οι ελεύθερες μετεγγραφές, τα άτομα με ειδικές ανάγκες, ακόμα και η διεύρυνση των δυνατοτήτων των Ανοιχτών Πανεπιστημίων. Δεν μπορεί να πάει το παιδί σε μια άλλη πόλη. Τουλάχιστον να έχει τη δυνατότητα να σπουδάσει. Γιατί αν δυσχεραίνουμε τις σπουδές των φτωχών και των αποκλεισμένων, κάνουμε διπλές και τριπλές περιθωριοποιήσεις σ’ αυτήν τη χώρα. 
Πρέπει, λοιπόν, να ξαναδούμε τους ρόλους. Η παιδεία έπλασε τον πολίτη. Η παιδεία δημιούργησε προσδοκίες ανάπτυξης με βάση τις ανθρώπινες αξίες. Σήμερα η αγριότητα της παγκοσμιοποίησης μάς οδηγεί στον 18ο αιώνα και όχι στον 22ο αιώνα, σ’ ένα παγκόσμιο εκπαιδευτικό απαρτχάιντ. Ο homo tecnico scientifico corruptus δεν μπορεί να εμπνέει κανέναν, ιδίως μέσα στο πανεπιστήμιο. Το ίδιο βέβαια και οι ανακυκλούμενοι νόμοι κατανομής εκπαιδευτικών εξουσιών. Αυτά για το νομοσχέδιο. 
Στην ουσία τι κάνει; Δημιουργεί άλλα δύο Υπουργεία Παιδείας, εξίσου δυσκίνητα και συγκεντρωτικά με το μητρικό Υπουργείο. Δεκατρείς σελίδες, είκοσι εννέα άρθρα αφορούν το ΙΝΕΔΙΒΙΜ και τον ΕΟΠΠΕΠ. Διαβάζοντας δε τα άρθρα, δεν έχεις την αίσθηση ότι πρόκειται για κάποιο σχέδιο παιδείας με άρωμα παιδείας, αλλά περισσότερο για διακανονισμούς και συμψηφισμούς. Πώς αλλιώς να αξιολογήσεις αναμείξεις αθλητών στο άρθρο 38, σχολικών συμβούλων στο άρθρο 39 όπου, κατά παράβαση και της γνωμοδότησης του Νομικού Συμβουλίου του Κράτους, παρέχεται δικαίωμα και σε ιδιωτικούς εκπαιδευτικούς να είναι Σύμβουλοι, τους ποιμαντικούς στο άρθρο 30 και ιεροδιδασκάλους;
Εγώ έχοντας ζήσει δεκαεννέα χρόνια στη Θράκη νομίζω ότι μας χρειάζεται βαθύτερη και πιο ψύχραιμη ανάλυση των δεδομένων για το τι συνέβαινε και τι συμβαίνει και τώρα στη Θράκη. Ο νόμος, όμως, στην ουσία τι κάνει; Επιφέρει επιδιορθώσεις επιπροσθέτως επί προσφάτως επιδιορθωθεισών διατάξεων. 
Όμως, η παιδεία βρίσκεται αλλού και η νεολαία βρίσκεται αλλού. Φοβάμαι ότι στο νομοσχέδιο αυτό συγκρούονται οι ιδεολογικές αφετηρίες των τριών κομμάτων που συγκροτούν την Κυβέρνηση. Θα δούμε πώς θα βγούμε.
Ως προς τα άλλα συμφωνώ με τη Μαρία Ρεπούση.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΙΩΑΝΝΗΣ ΠΑΝΟΥΣΗΣ",391
"30496"," Κι εμείς ευχαριστούμε και για τη συνέπεια του χρόνου.
Ο κ. Ηλίας Βλαχογιάννης έχει το λόγο για επτά λεπτά.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30497"," Ευχαριστώ πολύ, κύριε Πρόεδρε.
Κύριε Υπουργέ, κύριε Υφυπουργέ, κυρίες και κύριοι συνάδελφοι, θα κάνω μία αναφορά στην εκπαίδευση των μουσουλμάνων της Θράκης γι’ αυτά τα οποία ελέχθησαν προηγουμένως. Αν θέλουμε να είμαστε ένα ευρωπαϊκό κράτος, πρέπει η μουσουλμανική μειονότητα να απολαμβάνει όλων των δικαιωμάτων και να έχει όλες τις υποχρεώσεις που επιβάλλονται από τις διεθνείς συνθήκες και κυρίως από τη Συνθήκη της Λωζάνης. 
Η εκπαίδευση πρέπει να είναι προνόμιο και αποκλειστικότητα του κράτους, τουλάχιστον η στοιχειώδης εκπαίδευση, και προς αυτήν την κατεύθυνση, κύριε Υπουργέ, μάλλον πρέπει να κινηθείτε, να καταργήσετε αυτό το οποίο έχει ισχύσει τη δεκαετία του ’50 για άλλους λόγους, τους οποίους όλοι γνωρίζουμε. Τώρα, όμως, αυτοί οι λόγοι δεν ισχύουν και πρέπει πραγματικά να αποτυπώσουμε την υπάρχουσα κατάσταση και να λάβουμε τα ενδεδειγμένα μέτρα. Γι’ αυτό πιστεύω ότι κινείστε προς τη σωστή κατεύθυνση.
Άκουσα με τόση θέρμη την αξιότιμη συνάδελφο της Αξιωματικής Αντιπολίτευσης την κ. Φωτίου, να υπερασπίζεται το αποκλειστικό δικαίωμα της παρεχόμενης εκπαίδευσης στην τριτοβάθμια εκπαίδευση μόνο από το κράτος. Πιστεύω ότι η εποχή μάς έχει ξεπεράσει, κυρία συνάδελφε. Και επειδή η εποχή μάς έχει ξεπεράσει και επειδή τα σύνορα πλέον είδατε πόσο έχουν καταργηθεί και επειδή η πραγματικότητα έχει επιβάλει τις δικές της λύσεις, όσο καλύτερα προσαρμοστούμε στη σημερινή πραγματικότητα, τόσο καλύτερα θα αντιμετωπίσουμε το πρόβλημα. 
Όταν ομφαλοσκοπούμε και κρύβουμε αυτό το οποίο πραγματικά γίνεται με τα franchise στα πανεπιστήμια, με τα πανεπιστήμια στις γειτονικές χώρες, τότε τι κάνουμε; Στέλνουμε Ελληνόπουλα και συνάλλαγμα στις γειτονικές χώρες κι εμείς αυτάρεσκα λέμε ότι η τριτοβάθμια εκπαίδευση είναι προνόμιο του κράτους και οχυρωνόμαστε πίσω απ’ αυτό. Να δούμε την πραγματικότητα, γιατί αυτή η πραγματικότητα προφανώς θα μας δώσει τις λύσεις.
Χαίρομαι, κύριε Υπουργέ, που για το Πανεπιστήμιο Θεσσαλίας είπατε ότι δεν πάει στη Λαμία ένα μέρος των σχολών. Είχα μία ανησυχία και πρέπει δημόσια να την πούμε.
Το νομοσχέδιο, κυρίες και κύριοι συνάδελφοι, κινείται προς τη σωστή κατεύθυνση και πραγματικά είναι ένα θετικό βήμα, έτσι ώστε να συγχωνεύσουμε ομοειδείς ή του ιδίου κυρίου αντικειμένου οργανισμούς σε οργανισμούς που θα έχουν ενιαία διοίκηση. Θα εξοικονομήσουμε προφανώς πόρους, θα δώσουμε και τη δυνατότητα να ασκείται η κρατική πολιτική με ενιαίο τρόπο.
Είδα, κύριε Υπουργέ, ότι προβλέπεται σ’ ένα σημείο ότι παρέχεται η δυνατότητα σε εκπαιδευτικούς πρωτοβάθμιας και δευτεροβάθμιας εκπαίδευσης που είναι σύζυγοι καθηγητών ή λεκτόρων ή καθηγητών εφαρμογών κ.λπ. να αποσπώνται κατ’ εξαίρεση της κείμενης νομοθεσίας και για όσο χρόνο υπηρετεί ο ή η σύζυγος καθηγητής ή λέκτορας στο μέρος αυτό. Δίκαιη η ρύθμιση, αλλά όταν πάει κατ’ εξαίρεση της κείμενης νομοθεσίας, προφανώς αδικεί άλλους εκπαιδευτικούς που δεν έχουν τα ίδια προνόμια.
Πιστεύω, κύριε Υπουργέ, ότι θα πρέπει να το δείτε και για άλλους εκπαιδευτικούς που έχουν τις ίδιες ανάγκες να συνυπηρετήσουν με το σύζυγο κι όχι μόνο για τις συζύγους καθηγητών και λεκτόρων.
Επίσης, κύριε Υπουργέ, οι τρίτεκνοι είχαν τη δυνατότητα να αποσπαστούν με προηγούμενες διατάξεις τις οποίες η κ. Διαμαντοπούλου κατήργησε -αν σωστά με έχουν πληροφορήσει- με αποτέλεσμα εκπαιδευτικοί που έχουν τρία παιδιά, για παράδειγμα, κάποια που είναι μάνα τριών παιδιών και υπηρετεί στη Λακωνία φέτος να μην μπορέσει να πάει με απόσπαση στο Νομό Τρικάλων. Γιατί; Είτε γιατί η εκπαίδευση δεν έδωσε κενά για το χι δικό της λόγο ή για άλλους λόγους. Όμως είναι ένα πραγματικό πρόβλημα, το οποίο θα πρέπει το Υπουργείο να το αντιμετωπίσει.
Σε στιγμές οικονομικής κρίσης, τουλάχιστον, κοιτάμε να κάνουμε τη ζωή πιο εύκολη και κυρίως να βοηθήσουμε την οικογενειακή συνένωση. Πρέπει να κινηθούμε προς αυτήν την κατεύθυνση. 
Λέτε ότι η αμοιβή των μελών θα καθοριστεί με προεδρικό διάταγμα ή υπουργική απόφαση. Πιστεύω ότι πρέπει να καθιερώσετε ένα ποσοστό 1%, 2% επί της αμοιβής του διευθύνοντος συμβούλου. Πρέπει να είναι πάγια έτσι ώστε μην έρθει κάποιος αύριο, μεθαύριο και βάλει εξωπραγματικές αμοιβές και να γίνονται προσφυγές κατά αυτών των αμοιβών κ.ο.κ. Πρέπει από τώρα ο νόμος να είναι σαφής. Χρειάζεται να μπει ποσοστό επί της αμοιβής του διευθύνοντος συμβούλου.
Στο άρθρο 31 παράγραφος 5 εκεί που αναφέρει «ιδίως στο πλαίσιο προγραμμάτων ένταξης που απευθύνονται σε πολίτες τρίτων χωρών» πιστεύω ότι το «ιδίως» πρέπει να φύγει. Μπορεί να δημιουργήσει παρερμηνείες και παρεξηγήσεις. Πρέπει να είμαστε ξεκάθαροι με το ποιοι απαλλάσσονται πραγματικά από τις εξετάσεις για την πιστοποίηση της ελληνικής γλώσσας. Δεν πρέπει αυτό που στερούμε από ένα ιδιωτικό πανεπιστήμιο, να το δώσουμε σε κάποιες οργανώσεις και οργανισμούς που προφανώς δεν εκπροσωπούν το κράτος. 
Όσον αφορά το άρθρο 34 και τις μετεγγραφές, το όριο των 6.000 ευρώ και των 12.000 ευρώ για τις ειδικές κατηγορίες, δεν μας καλύπτει. Ξέρουμε όλοι ότι ενάμισι εκατομμύριο ελεύθεροι επαγγελματίες -έμποροι, βιοτέχνες- δήλωσαν εισόδημα κάτω από 5.000 ευρώ. Αυτοί θα είναι δικαιούχοι της ευεργετικής διάταξης και ο φουκαράς ο μισθωτός που δεν μπορεί να κρύψει τίποτα, θα πληρώνει το τίμημα να μένει εκτός φοιτητικής εστίας, γιατί δεν μπορεί να κρύψει το εισόδημά του. Πρέπει να βρεθεί μία δικαιότερη ρύθμιση για να καλύψει περισσότερους δικαιούχους και κυρίως, για να μην εξαιρεί σαν υψηλά αμειβόμενους τους μισθωτούς και τους συνταξιούχους.
Σύμφωνα με το άρθρο 39 παράγραφος 5, τα νηπιαγωγεία θεωρούνται οργανική μονάδα με ελάχιστο αριθμό επτά παιδιά.
Εμείς στο Δήμο Χασίων για να κάνουμε ένα νηπιαγωγείο πέντε παιδιών από τα δεκατέσσερα του δήμου, ψάξαμε στα απομακρυσμένα χωριά. Κάναμε μία έδρα και παρ’ όλα αυτά δεν μπορέσαμε να πετύχουμε την απόσπαση του εκπαιδευτικού. Δεν θέλησαν οι τοπικοί παράγοντες να σας εισηγηθούν καταλλήλως, αλλά εγώ σας παρακάλεσα. Βρήκαμε πέντε παιδιά για να στήσουμε ένα νηπιαγωγείο. Είναι πολύ δύσκολο να βρεθούν επτά παιδιά σε ορεινούς όγκους, σε δυσπρόσιτες περιοχές, σε νησιωτικές περιοχές. Πρέπει να κατέβει το όριο. Δεν χρειάζεται ένα νηπιαγωγείο να είναι αυτάρκης οργανική μονάδα μόνο με επτά (7) παιδιά. Μπορεί να είναι και με πέντε παιδιά. Πιστεύω πως θα συμφωνήσετε προς αυτήν την κατεύθυνση.
Ευχαριστώ πολύ.","ΗΛΙΑΣ ΒΛΑΧΟΓΙΑΝΝΗΣ",64
"30498"," Και εμείς ευχαριστούμε.
Το λόγο έχει ο κ. Μανώλης Γλέζος.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30499"," Αγαπητέ Πρόεδρε, αγαπητοί συνάδελφοι και συναδέλφισσες, δεν θέλω να ρίξω λάδι στη φωτιά, αλλά παρακαλώ τον αγαπητό Υπουργό της Παιδείας να δηλώσει καθαρά αν είναι Έλληνας ή όχι. Διότι το επίθετό του δηλώνει ότι είναι αρβανίτης. 
Δεν έχουμε κατανοήσει εδώ –και έχω μπροστά μου τον κατάλογο των ομιλητών- αυτά που συζητάμε σήμερα. Από τους τριάντα έξι ομιλητές οι δεκατρείς έχουν ονόματα που δεν είναι ελληνικά. Είναι όλα ξένα. Έκανα μία ειδική έρευνα και μελέτη. Έτυχε. Από τους τριάντα έξι ομιλητές –τριάντα οκτώ είμαστε, αλλά οι δύο έχουν τούρκικα ονόματα- οι δεκατρείς έχουν ξένα ονόματα. 
Δεν έχουν κατανοήσει ότι είμαστε δύο λαοί που ζει ο ένας κοντά στον άλλο. Όπως έχω ξαναπεί εδώ, τον γείτονα λαό δεν μπορείς να τον διώξεις. Το παιδί σου μπορείς να το διώξεις από το σπίτι. Από το σπίτι του πατέρα σου μπορείς να φύγεις. Τη γυναίκα σου μπορείς να τη χωρίσεις. Το γείτονα λαό δεν μπορείς να τον διώξεις. 
Άρα, οι δύο λαοί –και να ξεχωρίσουμε τις κυβερνήσεις από τους λαούς- χρειάζεται να κατανοήσουμε ότι πρέπει να τα βρούμε για να μπορούμε να συνυπάρχουμε. 
Αυτός πρέπει να είναι ο οδηγός μας από δω και πέρα. 
Κι αν πάτε σε γλέντια μουσουλμανικά στη Ρόδο, στην Κω, στην Κάλυμνο, θα διασκεδάσετε μαζί τους παίζοντας τους ίδιους χορούς, τραγουδώντας τα ίδια τραγούδια. Αυτή είναι η πραγματικότητα. Με τους δυο λαούς πρέπει να τα βρούμε. Από κει και πέρα οι δηλώσεις μετανοίας είναι εντελώς απαράδεκτες. 
Πάω τώρα στο θέμα που μας απασχολεί, την παιδεία. Όπως συνηθίζω, θα κάνω αναγωγές. Πρέπει να κατανοήσουμε ότι από όλα τα άλλα έμβια όντα μόνο ο άνθρωπος συσσωρεύει γνώσεις. Όλα τα άλλα έμβια όντα συσσωρεύουν γνώσεις μέσω ενστίκτων. Μόνο ο άνθρωπος ξεχωρίζει γιατί συσσωρεύει γνώσεις τις οποίες εναποθέτει στο έντυπο βιβλίο τελευταία και τώρα στο ηλεκτρονικό βιβλίο. Αυτά τα έχω πει και τα έχω γράψει από το 1974. Όποιος ενδιαφέρεται, μπορεί να έρθει να του πω με κάποια αυταρέσκεια, να τον διδάξω γι’ αυτά τα θέματα, πώς γίνεται η συσσώρευση των γνώσεων στα άλλα έμβια όντα και πώς γίνεται στον άνθρωπο. 
Αυτήν τη συσσώρευση των γνώσεων που είναι έξω από την ατομικότητα και γίνεται πανανθρώπινη και συσσωρεύεται, όπως είπα, αναλαμβάνουν οι δάσκαλοι μέσω της παιδείας να την μεταφέρουν από γενιά σε γενιά. Αυτός είναι ο ρόλος των δασκάλων και αυτός είναι ο ρόλος της παιδείας. 
Το θέμα είναι, όμως, πώς έχει εφαρμοστεί η παιδεία στον τόπο μας. Υπάρχουν πολλά στάδια. Τα παραμερίζω όλα γιατί αυτό θα πάρει πολύ χρόνο και στέκομαι σε ένα.
Όταν δεν κατάφερε η Ελλάδα λόγω του δανείου του 1824 να αποκτήσει την εθνική ανεξαρτησία παρά το γεγονός ότι ελευθερώθηκε, έφεραν εδώ τη γερμανική παιδεία του Όθωνος, η οποία εφαρμόστηκε πιστότατα. Δηλαδή, ένα Καποδιστριακό Πανεπιστήμιο ήθελε η οθωνική παιδεία. Γι’ αυτό κατήργησε την περίφημη Φυτιά στη Σίφνο από όπου εξήλθαν τετρακόσιοι πενήντα σπουδαστές. Φυτιά ήταν το όνομα, δηλαδή φυτώριο σπουδαστών. Εξήλθαν πολλοί επιστήμονες Έλληνες. Την κατήργησε γιατί έπρεπε να υπάρχει ένα πανεπιστήμιο. Γίνεται η απελευθέρωση των Ιονίων Νήσων το 1854. Καταργούν την Ιόνιο Ακαδημία διότι ήθελαν ένα πανεπιστήμιο. Γίνεται η απελευθέρωση της Ηπείρου. Καταργούν τη Ζωσιμαία σχολή γιατί έπρεπε να υπάρχει ένα πανεπιστήμιο την ίδια εποχή όπου στον υπό τουρκικό ζυγό ελληνισμό λειτουργούσαν και άνθιζαν τα πολλά πανεπιστήμια και οι παιδαγωγικές σχολές. 
Όποιος θέλει ας διαβάσει το βιβλίο του Τρύφωνα Ευαγγελίδη «Η παιδεία στα χρόνια της τουρκοκρατίας». Αγαπητέ κ. Ιωαννίδη, για εσάς το λέω, επειδή ήσασταν του Αθλητισμού. Πάρτε το για να το διαβάσετε. Θα δείτε ότι υπήρχαν δύο θεολογικές σχολές, της Πάτμου και της Χάλκης. Υπήρχε η Μεγάλη Σχολή του Γένους και ήταν γεμάτη από παιδαγωγικές σχολές όλη η Μικρά Ασία, όλη η Ιωνία: Κυδωνίες, Προύσα, Τραπεζούντα, Αττάλεια, Σμύρνη. Παντού σχολές παιδαγωγικές. Ποιος τις έφτιαξε αυτές; Η αυτοδιοίκηση.
Ερχόμαστε τώρα εμείς, πιστοί όχι στις οθωνικές διαταγές της γερμανικής επιταγής αλλά στη μερκελική επιταγή, και φτιάχνουμε ιδιωτικά ιδρύματα. Τι σχέση έχουν τώρα τα ιδιωτικά ιδρύματα μ’ όλη εκείνη την ιστορία; 
Γι’ αυτό, μένοντας πιστός και στο χρόνο μου, παρακαλώ τον Υπουργό Παιδείας τον οποίο σέβομαι ιδιαίτερα –επειδή είναι και αρβανίτης- να αποσύρει το νομοσχέδιο. Δεν βρίσκω ούτε ένα στοιχείο για να το υποστηρίξω.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΝΩΛΗΣ ΓΛΕΖΟΣ",143
"30500"," Ο κ. Ταλιαδούρος έχει το λόγο.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30501"," Κυρίες και κύριοι συνάδελφοι, η παιδεία, ιδιαίτερα στη σημερινή δύσκολη οικονομική συγκυρία, αποτελεί βασικό παράγοντα προώθησης της ανάπτυξης για την πατρίδα μας. Η βελτίωση του εκπαιδευτικού συστήματος αλλά και η ορθολογική αναδιάρθρωση φορέων αποτελούν τις απαραίτητες προϋποθέσεις τόσο για τη βελτίωση της ποιότητας της εκπαίδευσης όσο και για την αποτελεσματικότερη λειτουργία των εκπαιδευτικών δομών. Επομένως η θωράκιση και η ενίσχυση της δημόσιας εκπαίδευσης πρέπει να αποτελεί προτεραιότητα όλων μας.
Προς την κατεύθυνση αυτή κινείται και το υπό συζήτηση νομοσχέδιο το οποίο αφορά κατά κύριο λόγο στην ολοκλήρωση της διαδικασίας σύστασης του Ιδρύματος Νεολαίας και Διά Βίου Μάθησης και του Εθνικού Οργανισμού Πιστοποίησης Προσόντων και Επαγγελματικού Προσανατολισμού οι οποίοι απορροφούν με συγχώνευση άλλους φορείς του δημοσίου και υπάγονται στο Υπουργείο Παιδείας.
Με την απορρόφηση των προηγούμενων φορέων στους δύο αυτούς νέους φορείς επιτυγχάνεται η συγκέντρωση συγκεκριμένων αρμοδιοτήτων σε ένα κάθε φορά όργανο ώστε να έχουμε την καλύτερη δυνατή οργάνωση και την πιο αποτελεσματική διαχείριση των ευθυνών και των καθηκόντων. Επίσης, με τη συγκέντρωση της διαχείρισης της περιουσίας, κινητής και ακίνητης, σ’ έναν φορέα επιτυγχάνουμε μεγαλύτερη ευελιξία στην αξιοποίησή της και γενικότερα στη λειτουργία του οργανισμού, καθώς και στην εποπτεία του.
Πρέπει να τονιστεί ότι η διαχείριση της περιουσίας αποτελεί στην ουσία την κύρια νέα αρμοδιότητα που ανατίθεται στους νέους αυτούς φορείς και στοχεύει στην εξασφάλιση εσόδων για λογαριασμό τους, κάτι που θα διασφαλίσει τη βιωσιμότητά τους και την αποτελεσματικότητα της λειτουργίας τους, χωρίς να εξαρτώνται αποκλειστικά και μόνο από την όποια επιχορήγηση του Υπουργείου Παιδείας. Οι λοιπές αρμοδιότητες των δύο αυτών φορέων ουσιαστικά υφίστανται και ασκούνταν μέχρι σήμερα από τους συγχωνευόμενους φορείς. Εκείνο, λοιπόν, που επιτυγχάνεται είναι η αποτελεσματικότητα.
Το τρίτο κεφάλαιο του νομοσχεδίου αυτού αφορά διάφορα θέματα του Υπουργείου Παιδείας που έχρηζαν αντιμετώπισης, όπως είναι η εξέλιξη των αναπληρωτών, των επίκουρων καθηγητών και η ίδρυση σχολικών δικτύων εκπαίδευσης και υποστήριξης. Οι ρυθμίσεις αυτές κινούνται στις σωστές κατευθύνσεις.
Κύριε Υπουργέ, θα ήθελα να κάνω ορισμένες παρατηρήσεις για επιμέρους βελτιώσεις. Λόγω των δύσκολων οικονομικών συνθηκών που βιώνει η πατρίδα μας και λόγω της μείωσης των οικογενειακών εισοδημάτων υπάρχει ανάγκη να προβλεφθεί η δυνατότητα μετεγγραφής των φοιτητών και να επανέλθει μία ρύθμιση που υπήρχε στο παρελθόν. Προς αυτήν την ορθή κατεύθυνση κινείται η τροπολογία που κατέθεσε το Υπουργείο Παιδείας και που ενσωματώθηκε στο άρθρο 34. 
Θα ήθελα να επισημάνω ότι θα πρέπει να εξετάσετε τη δυνατότητα μετεγγραφής σε ξεχωριστή κατηγορία των πολυτέκνων, των τριτέκνων, των ΑΜΕΑ, καθώς και εκείνων που έχουν αδελφό που σπουδάζει σ’ άλλη πόλη.
Επίσης, όπως ελέχθη και από άλλους συναδέλφους, θεωρώ ότι τα εισοδηματικά κριτήρια των 6.000 και 12.000 ευρώ θα πρέπει να αυξηθούν για να μην αποκλείονται αδίκως φοιτητές που έχουν πραγματική ανάγκη. Πρέπει να εξετάσετε και τη δυνατότητα της αμοιβαίας μετεγγραφής δύο φοιτητών οι οποίοι δεν επιβαρύνουν ούτε αλλάζουν τίποτα στον αριθμό των φοιτητών σε κάθε ίδρυμα.
Στο άρθρο 34 προβλέπονται ρυθμίσεις για το εκπαιδευτικό προσωπικό. 
Εδώ θα πρέπει, κατά την άποψή μου, να προβλεφθεί διάταξη, σχετικά με την εξέλιξη των αναπληρωτών καθηγητών πανεπιστημίων. Με το άρθρο 5 παράγραφος 6 του ν.4076/2012 προβλέφθηκε ότι αναπληρωτές καθηγητές μπορούν να υποβάλουν αίτηση εξέλιξης στη βαθμίδα του καθηγητή με τη συμπλήρωση τριετούς υπηρεσίας. Πλην, όμως, αυτή η διάταξη τροποποίησε την παράγραφο 4 του άρθρου 78 του ν.4009/2011, η οποία αφορά μόνο μέλη εκπαιδευτικού προσωπικού ΤΕΙ και όχι μέλη ΔΕΠ πανεπιστημίων. Συνεπώς για την ισότητα, θα πρέπει να προβλεφθεί νομοθετικά και με σαφήνεια ότι και οι αναπληρωτές καθηγητές των πανεπιστημίων έχουν το δικαίωμα εξέλιξης μετά την πάροδο τριών ετών από το διορισμό τους.
Επίσης, η τριετία θα πρέπει να ισχύσει και για τους επίκουρους καθηγητές με θητεία που έχουν εκλεγεί, χωρίς να έχει ολοκληρωθεί ο διορισμός τους κατά τη δημοσίευση του παρόντος νόμου ή να εκλεγούν μετά τη δημοσίευση αυτού σε θέσεις, για τις οποίες είχε ήδη εκδοθεί προκήρυξη, όπως άλλωστε ισχύει και για τους επίκουρους που εκλέχθηκαν πριν από τη δημοσίευση του ν.4009/2011.
Σχετικά με το ειδικό εκπαιδευτικό προσωπικό και το εργαστηριακό διδακτικό προσωπικό ΕΔΙΠ των πανεπιστημίων που προβλέφθηκαν με το ν.4009/2011 σε θέση που υπήρχε, του ειδικού εργαστηριακού διδακτικού προσωπικού ΕΔΙΠ, θα ήθελα να επισημάνω ότι επειδή η διατύπωση αυτού του άρθρου αναφέρει τη μετατροπή των θέσεων, χωρίς όμως να αποσαφηνίζει ότι αυτές τις θέσεις τις καταλαμβάνουν αυτοδίκαια τα ήδη υπηρετούντα μέλη ΕΔΙΠ, θεωρώ ότι για αποφυγή δημιουργίας οποιωνδήποτε παρερμηνειών θα πρέπει να διευκρινιστεί αυτό το θέμα.
Επίσης, με το ν.4009/2011 υπήρξε μεταβολή της υπάρχουσας κατάστασης του ειδικού τεχνικού προσωπικού των ΤΕΙ, χωρίς όμως να υπάρξουν μεταβατικές διατάξεις. Εκκρεμεί η έκδοση προεδρικού διατάγματος που θα επιλύει το θέμα. Προτείνω να υπάρξει μία νομοθετική ρύθμιση που να ισχύσει έως την έκδοση του προεδρικού διατάγματος, με την οποία, όπου στο ν.4076/2012 γίνεται αναφορά στα μέλη του ειδικού τεχνικού εργαστηριακού προσωπικού, να αφορά και τα μέλη του ειδικού τεχνικού προσωπικού των ΤΕΙ, για να μην υπάρξει καμμία αμφιβολία.
Κυρίες και κύριοι συνάδελφοι, ολοκληρώνω, λέγοντας ότι αυτό το νομοσχέδιο αφ’ ενός αποσκοπεί στην αποτελεσματικότερη λειτουργία του δημοσίου τομέα με την ολοκλήρωση της σύστασης του Ινστιτούτου Δια Βίου Μάθησης και του ΕΟΠΠΕΠ και την πρόβλεψη των αναγκαίων για τη λειτουργία τους ρυθμίσεων και αφ’ ετέρου επιλύει σημαντικά επιμέρους ζητήματα, που άπτονται του χώρου της εκπαίδευσης και τα οποία έχρηζαν αντιμετώπισης. Γι’ αυτούς τους λόγους στηρίζω και ψηφίζω το παρόν νομοσχέδιο.
(Χειροκροτήματα από την πτέρυγα της Νέας Δημοκρατίας)","ΣΠΥΡΙΔΩΝ ΤΑΛΙΑΔΟΥΡΟΣ",491
"30502"," Ευχαριστούμε, κύριε Ταλιαδούρο.
Το λόγο έχει ο κ. Κυριαζίδης.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"30503"," Κύριε Πρόεδρε, κύριοι Υπουργοί, κυρίες και κύριοι συνάδελφοι, είχα και έχω εδραία την πεποίθηση ότι τα ζητήματα που έχουν να κάνουν με την εθνική άμυνα, τη δημόσια τάξη και ασφάλεια της χώρας, αλλά και την παιδεία θα έπρεπε να τα βλέπουμε με ένα εθνικό και όχι κομματικό μάτι. 
Δυστυχώς, σήμερα, πάλι εδώ, ένα θέμα που αφορά ζητήματα της παιδείας, που αφορά το μέλλον αυτής της χώρας, από πλευράς Αντιπολίτευσης θεωρήθηκε ότι υπηρετεί σκοπιμότητες το νομοσχέδιο που συζητούμε σήμερα εδώ. 
Όμως, πρέπει να πούμε ότι είναι ένα νομοσχέδιο, το οποίο στηρίζουν τρία κόμματα. Παλαιότερα, αν ήταν κάτι μονοκομματικό, θα μπορούσε να πει κανείς ότι έχει σκοπιμότητες. Στη συζήτηση, όμως, που έχει προηγηθεί μέχρι και σήμερα, κάτι τέτοιο και από πλευράς της Αξιωματικής Αντιπολίτευσης, όπως τέθηκε, δεν υπήρξε. Δεν υπήρξαν εκείνα τα στοιχεία, ώστε να θεωρήσουμε ότι ένα τέτοιο νομοσχέδιο δεν θα έπρεπε να έχει τη στήριξη όλων μας.
Από την άλλη πλευρά, οφείλω να πω, μιας και μιλάμε για το Υπουργείο Παιδείας και Θρησκευμάτων, ότι προκλήθηκα από ένα ζήτημα που έχει να κάνει με τη θέση της Αξιωματικής Αντιπολίτευσης και ενός συναδέλφου της Δημοκρατικής Αριστεράς, σε ό,τι αφορά τη διδασκαλία των θρησκευμάτων στην εκπαίδευση. 
Είναι ένα ζήτημα, το οποίο νομίζω ότι χρειάζεται ιδιαίτερη προσοχή. Είμαστε ένα έθνος που στη συντριπτική του πλειοψηφία υπακούει, ακούει, σέβεται την ορθόδοξη πίστη και το χριστιανισμό. Ο χριστιανισμός δεν μπορεί να τεθεί ως δόγμα, έτσι ώστε να συζητείται ανάλογα ως μάθημα θρησκευτικών με λοιπές θρησκείες, βουδισμό, ισλαμισμό κ.λπ.. 
Άρα, νομίζω ότι ζητήματα, τα οποία έχουν να κάνουν με το θρησκευτικό συναίσθημα των Ελλήνων –που πάμε, παραδείγματος χάριν, να καταργήσουμε την αργία της Κυριακής- οι οποίοι κράτησαν την εθνική τους ταυτότητα –και μάλιστα στις μέρες μας που έχουμε περισσότερο ανάγκη από ποτέ να διατηρηθεί αυτή η εθνική ταυτότητα- στηριζόμενοι κυρίως, σε αυτό το θρησκευτικό συναίσθημα της συντριπτικής τους πλειοψηφίας, χρειάζονται ιδιαίτερη προσοχή. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
 Κύριε Υπουργέ, έχω ένα ζήτημα το οποίο έχει την αποδοχή του μεγαλύτερου μέρους ή -αν θέλετε- του συνόλου των Βουλευτών. Είναι ένα ζήτημα που έχει να κάνει με την είσοδο στη δημόσια τάξη και ασφάλεια –εννοώ στις Αστυνομικές σχολές- μαθητών για τα επόμενα δύο χρόνια. Είναι ένα ζήτημα, νομίζω, που πρέπει να αντιμετωπιστεί, γιατί οι οικογένειες αυτών των παιδιών μας έχουν προετοιμαστεί για το χρόνο αυτό και έχουν επιλέξει το συγκεκριμένο πεδίο.
Υπάρχει μία τροπολογία. Θέλω να πιστεύω ότι θα γίνει αποδεκτή, διότι επιχειρείται –όπως αναφέρθηκε στην αιτιολογική έκθεση με λεπτομέρεια- η επίλυση ενός προβλήματος που ανέκυψε τον Οκτώβριο εξαιτίας των μνημονιακών υποχρεώσεων της χώρας μας. Στο πλαίσιο αυτό εκδόθηκε η αναφερθείσα τροπολογία. Υπάρχει μία υπουργική απόφαση, σε ό,τι αφορά το ζήτημα αυτό της μεταφοράς, για τα επόμενα δύο χρόνια να μην εισαχθούν στις Αστυνομικές σχολές. 
Όμως, ο νομοθέτης, δηλαδή εμείς, έχοντας πρωτογενή εξουσία να ρυθμίζει τις έννομες σχέσεις κατά τρόπο που αυτός κρίνει και μη δεσμευόμενος από οποιαδήποτε άλλη προγενέστερη διάταξη τυπικού νόμου, πλην του ανωτάτου νόμου του κράτους, ήτοι του Συντάγματος, έχει ευρεία εξουσία και ευχέρεια να προκρίνει και να εισάγει ρυθμίσεις αυθεντικά και χωρίς περιορισμούς. Άλλωστε, αυτό σημαίνει και «άσκηση της νομοθετικής εξουσίας», δηλαδή της βασικής εξουσίας του Κοινοβουλίου να ρυθμίζει τον τρόπο ή τη μορφή του εννόμου διακανονισμού των κοινωνικών σχέσεων, ήτοι των σχέσεων του κράτους και του πολίτη, όπως γίνεται σε κάθε κράτος δικαίου. Αυτό, λοιπόν, επιχειρείται με την εν λόγω διάταξη που κατατέθηκε ως τροπολογία από πλευράς συναδέλφων και ελπίζουμε ότι θα γίνει αποδεκτή από πλευράς Κυβέρνησης. 
Επίσης, θα ήθελα να μείνω στο θέμα των μετεγγραφών για τις ειδικές κατηγορίες συμπολιτών μας, ειδικότερα για τους πολύτεκνους. Ως πολύτεκνος οφείλω να πω ότι προς εσάς απευθύνθηκε η Ανώτατη Συνομοσπονδία Πολυτέκνων της χώρας και δεσμευτήκατε για τη ρύθμιση αυτή. Βεβαίως η Ανώτατη Συνομοσπονδία Πολυτέκνων κινείται ιδιαίτερα στο όριο των 7.125 ευρώ κάθε μέλους της οικογένειας, έτσι ώστε να υπάρχει η δυνατότητα μετεγγραφής των μελών της πολύτεκνης οικογένειας. Θέλω να πιστεύω ότι αυτή η δέσμευσή σας θα τηρηθεί και αύριο θα κάνετε αποδεκτό αυτό το μεγάλο κοινό αίτημα των συναδέλφων και εννοώ των πολυτέκνων. 
Επίσης, προσφάτως τιμήσαμε εδώ τους παγκόσμιους πρωταθλητές μας. Θέλω να πιστεύω ότι ένα κοινό αίτημα των συναδέλφων θα γίνει αποδεκτό από πλευράς σας. 
Τέλος, κύριε Πρόεδρε, προέρχομαι από έναν ακριτικό νομό. Τα ορεινά ακριτικά βόρεια χωριά μας κατοικούνται κατ’ εξοχήν από πρόσφυγες που προήλθαν από τα βάθη της Ασίας. Συνεχίζουν σε αυτά τα χωριά εκεί να ομιλούν οι πρόγονοί μας ως ένα σημείο την τουρκική και έχει μεταφερθεί αυτή και στους νεότερους, γίνεται κουβέντα στην τουρκική, αλλά αυτοί οι Έλληνες εκείνου του τόπου έχουν μεγαλύτερη εθνική συνείδηση –θα μου επιτραπεί να πω- από όλους μας. Έχουν δώσει μάχες. Έχουν δώσει μάχες στα οχυρά του Λίσσε, έχουν υποστεί τα πάνδεινα. Παραμένουν εκεί και κρατούν Θερμοπύλες σε αυτόν τον ακριτικό νομό. 
Η αναφορά ότι ο Αναπληρωτής Υπουργός Αγροτικής Ανάπτυξης συνομίλησε στην τουρκική με τον συνομιλητή του, ο οποίος δεν γνώριζε την ελληνική, νομίζω χαρακτηρίζει τους συγκεκριμένους ανθρώπους, αυτό το κοινοβουλευτικό μόρφωμα με ανάλογο, αν θέλετε, κάλυμμα. Είναι οι ίδιοι, όμως, οι οποίοι έκαναν χρήση της ελληνικής σημαίας και του συμβόλου πίστεως ως σκουπόξυλο και σφουγγαρόπανο διαλύοντας λαϊκές αγορές.
Ευχαριστώ, κυρία Πρόεδρε.","ΔΗΜΗΤΡΙΟΣ ΚΥΡΙΑΖΙΔΗΣ",263
"30504"," Ευχαριστούμε, κύριε συνάδελφε.
Το λόγο έχει η κ. Άννα Μάνη-Παπαδημητρίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30505"," Ευχαριστώ, κυρία Πρόεδρε.
Κυρίες και κύριοι συνάδελφοι, στο σχέδιο νόμου που συζητάμε περιέχονται διατάξεις σχετικά με την οργάνωση και λειτουργία των νέων φορέων, δηλαδή του Ιδρύματος Νεολαίας και Διά Βίου Μάθησης και του Εθνικού Οργανισμού Πιστοποίησης Προσόντων και Επαγγελματικού Προσανατολισμού, οι οποίοι προκύπτουν από τη συγχώνευση περισσοτέρων, καθώς και άλλες ρυθμίσεις του αρμοδίου Υπουργείου.
Επισημαίνω και τονίζω σε αυτό το σημείο, ότι δεν πρόκειται για τη σύσταση εταιρειών, όπως ακούστηκε σε αυτήν την Αίθουσα, αλλά για συγχώνευση υφισταμένων νομικών προσώπων. Η ψήφιση του παρόντος σχεδίου νόμου θα επιφέρει πολλαπλά οφέλη στο χώρο της παιδείας. Ενδεικτικά θα σταθώ σε ορισμένα.
Είναι ιδιαίτερα σημαντικό ότι επιτυγχάνεται κατ’ αυτό τον τρόπο η συγκέντρωση των αρμοδιοτήτων των υπό συγχώνευση φορέων σε δύο μόνο φορείς, με αποτέλεσμα την καλύτερη οργάνωση και λειτουργία τους και αυτό έχει ως αποδέκτη της ωφέλειας τους, ίδιους τους πολίτες. Διότι πάγιο αίτημα της ελληνικής κοινωνίας είναι η δημιουργία μικρού, ευέλικτου και αποτελεσματικού κράτους.
Πέραν τούτου και εκτός από τον λειτουργικό και οργανωτικό εκσυγχρονισμό των παραπάνω ιδρυμάτων, είναι αδιαμφισβήτητο ότι με τη συγχώνευση των φορέων αυτών, επιτυγχάνεται η εξοικονόμηση δημόσιων πόρων με τον περιορισμό των άσκοπων δαπανών, στόχος άκρως επιβεβλημένος στην παρούσα δημοσιονομική συγκυρία.
Επίσης, στις διατάξεις του σχεδίου νόμου ρυθμίζονται θέματα σχετικά με τη στελέχωση των σχολείων της ελληνικής ομογένειας, των σχολείων του εξωτερικού, για την οποία προβλέπεται η σύναψη σύμβασης εργασίας ιδιωτικού δικαίου με το επιτόπιο προσωπικό. 
Η ηγεσία του Υπουργείου συνεκτιμώντας όλες τις παραμέτρους, δηλαδή από τη μία την απαραίτητη και εύρυθμη λειτουργία των σχολικών μονάδων του εξωτερικού και από την άλλη την ικανοποίηση του χρόνιου αιτήματος των εκπαιδευτικών της ομογένειας, κατέληξε στη συγκεκριμένη ρύθμιση λαμβάνοντας υπ’ όψιν ότι η πρόσληψη του επιτόπιου προσωπικού παρουσιάζει σημαντικά συγκριτικά πλεονεκτήματα.
Ειδικότερα, το επιτόπιο προσωπικό ζει μόνιμα στις συγκεκριμένες χώρες του εξωτερικού. Οι περισσότεροι από αυτούς είναι απόφοιτοι των σχολείων που καλούνται να υπηρετήσουν. Γνωρίζουν τις ιδιαίτερες ανάγκες των μαθητών και των σχολείων και κατέχουν σε άριστο επίπεδο τη γνώση της ξένης γλώσσας και τέλος έχουν την αμέριστη συμπαράσταση των μαθητών, των γονέων και όλης της κοινότητας της ομογένειας.
Εδώ θα ήθελα να τονίσω ότι η στελέχωση αυτών των σχολείων με το εκπαιδευτικό και διοικητικό προσωπικό της ομογένειας, που όμως πληροί τις προϋποθέσεις και διαθέτει τα απαραίτητα προσόντα, έχει ως αποτέλεσμα να γίνεται έμπρακτα αντιληπτή η πρόθεση του Υπουργείου να μην υποβαθμιστούν σε καμμία περίπτωση τα σχολεία του εξωτερικού.
Ένα άλλο σημείο που χρήζει ιδιαίτερης αναφοράς είναι η διάταξη για τη ρύθμιση θεμάτων της ειδικής αγωγής. Πιο συγκεκριμένα, προβλέπεται η ίδρυση της επιτροπής διαγνωστικής εκπαιδευτικής αξιολόγησης και υποστήριξης στις σχολικές μονάδες και η μετατροπή των ειδικών σχολείων σε κέντρα υποστήριξης ειδικής αγωγής και εκπαίδευσης.
Με τη συγκεκριμένη ρύθμιση τίθενται οι βάσεις για ανανέωση και για αναβάθμιση του τρόπου εκπαίδευσης των μαθητών με αναπηρία. Συντελούνται πρωτοπόρες προσπάθειες εναρμόνισης με τα σύγχρονα επιστημονικά δεδομένα και τα διεθνή πρότυπα για την εκπαίδευση των μαθητών με ειδικές ανάγκες. 
Είναι σημαντικό ότι με το παρόν σχέδιο νόμου -και πρέπει να το τονίσουμε αυτό- δεν καταργούνται τα ειδικά σχολεία. Αντίθετα, ενδυναμώνονται και στελεχώνονται και από κοινωνικούς λειτουργούς και από άλλες συναφείς –πλην όμως απαραίτητες- ειδικότητες, οι οποίες θα συμβάλουν στην αντιμετώπιση των κοινωνικοοικονομικών προβλημάτων και στο εξωσχολικό περιβάλλον.
Έτσι το Υπουργείο ανταποκρίνεται αφ’ ενός μεν στις σύγχρονες ευρωπαϊκές και διεθνείς εξελίξεις στο χώρο της εκπαίδευσης, δηλαδή στην ανάγκη ενίσχυσης της ένταξης όλων των μαθητών χωρίς διακρίσεις στο κοινό εκπαιδευτικό σύστημα και αφ’ ετέρου εναρμονίζεται στην απαίτηση όλων μας για σεβασμό των ανθρωπίνων δικαιωμάτων των ατόμων με αναπηρία.
Αυτό επιτυγχάνεται με την ενίσχυση των σχολείων με ειδικό επιστημονικό προσωπικό, αφού ρητά και κατηγορηματικά στη σχετική διάταξη προβλέπεται η στελέχωση της Επιτροπής Διαγνωστικής Εκπαιδευτικής Αξιολόγησης και Υποστήριξης με νηπιαγωγούς, δασκάλους, καθηγητές, κοινωνικούς λειτουργούς και ψυχολόγους. 
Ήδη στη σύγχρονη κοινωνία έχει διαμορφωθεί μία κατάσταση, όπου οι άνθρωποι μαστίζονται από ποικίλα ψυχολογικά προβλήματα, τα οποία έχουν αναχθεί στην πρώτη θέση ασθενειών της εποχής μας. Έτσι, πέρα από τα εμφανή προβλήματα των παιδιών με αναπηρία, υπάρχουν και άλλα παιδιά, που έχουν άλλα και ποικίλα προβλήματα, τα οποία δεν είναι άμεσα ορατά. 
Η προαναφερομένη στελέχωση με ειδικό επιστημονικό προσωπικό, κυρίως, κοινωνιολόγων και ψυχολόγων, θα υποστηρίξει σημαντικά τη διάγνωση σε πρώιμο στάδιο των σχετικών προβλημάτων πριν ακόμη εκδηλωθούν. 
Στο σημείο αυτό θέλω να προσθέσω ότι είναι επιβεβλημένη η συνύπαρξη των παιδιών με αναπηρία με τα παιδιά χωρίς αναπηρία, διότι κατ’ αυτόν τον τρόπο διδάσκονται και εκπαιδεύονται κυρίως τα παιδιά χωρίς αναπηρία, ούτως ώστε όταν γίνουν ενήλικες να μη θέτουν στο περιθώριο τους συνανθρώπους τους με αναπηρία, αλλά αντίθετα να έχουν διδαχθεί να συνυπάρχουν στη ζωή και να δείχνουν τον απαιτούμενο σεβασμό και φροντίδα προς αυτούς.
Κύριε Υπουργέ, πιστεύουμε ότι οι παρούσες διατάξεις αποτελούν μόνο την αφετηρία περαιτέρω θετικών αλλαγών και ότι θα δείξετε ιδιαίτερη μέριμνα, ούτως ώστε να ακολουθήσουν και άλλες ρυθμίσεις στον ευαίσθητο χώρο της ειδικής αγωγής.
Τέλος, χαιρετίζω την πρωτοβουλία του Υπουργείου για τις μετεγγραφές, μέτρο που στις παρούσες οικονομικές συγκυρίες θα ανακουφίσει πολλές ελληνικές οικογένειες, οι οποίες θα ευνοηθούν από τις συγκεκριμένες διατάξεις. Δίνεται η δυνατότητα να μετεγγραφούν παιδιά, που πληρούν τις προϋποθέσεις, βάσει οικονομικών και λοιπών κριτηρίων, με αποτέλεσμα να μειωθεί το κόστος διαβίωσής τους και να αντεπεξέλθουν στις σπουδές τους.
Επίσης, κύριε Υπουργέ, επιτρέψτε μου να επισημάνω ότι στις διατάξεις περί μετεγγραφών προβλέπονται ευνοϊκές ρυθμίσεις για συγκεκριμένες μόνο κατηγορίες ανθρώπων με αναπηρία με ποσοστό πάνω από 67%. Το ορθό είναι να διευρυνθεί η ρύθμιση και να συμπεριλάβει περισσότερες κατηγορίες ατόμων με αναπηρία, ούτως ώστε να μη γίνεται επιλεκτική προστασία ορισμένων μόνο κατηγοριών αναπηρίας.
Σαφώς και είναι αντιληπτό, κύριε Υπουργέ, ότι εσείς γνωρίζετε καλύτερα από τον καθένα τα δημοσιονομικά δεδομένα και έχετε και το βάρος της ευθύνης της μη παρέκκλισης από αυτά και παράλληλα την ευθύνη της διατήρησης του επιπέδου του κάθε πανεπιστημιακού ιδρύματος. Στο πλαίσιο αυτό είμαι βέβαιη ότι έχετε ήδη διερευνήσει και θα εξαντλήσετε κάθε δυνατό περιθώριο αύξησης του ορίου του εισοδηματικού κριτηρίου των 6.000 ευρώ, καθώς και θα συμπεριλάβετε στην τροπολογία τη δυνατότητα μετεγγραφής τέκνων των πολύτεκνων οικογενειών.
Κυρίες και κύριοι συνάδελφοι, κλείνοντας την τοποθέτησή μου, δηλώνω ότι υπερψηφίζω το παρόν σχέδιο νόμου.
Σας ευχαριστώ.","ΑΝΝΑ ΜΑΝΗ-ΠΑΠΑΔΗΜΗΤΡΙΟΥ",296
"30506"," Σας ευχαριστούμε, κυρία συνάδελφε.
Έχει ζητήσει το λόγο δι’ ολίγον ο Υφυπουργός Παιδείας και Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου.
Κύριε Υπουργέ, σας αρκούν πέντε-έξι λεπτά;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30507"," Βεβαίως.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30508"," Ορίστε, κύριε Υπουργέ, έχετε το λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30509"," Ευχαριστώ, κυρία Πρόεδρε.
Κυρίες και κύριοι Βουλευτές, τέθηκε από πολλούς ομιλητές το ερώτημα εάν αυτό το σχέδιο νόμου έχει κατεύθυνση, εάν έχει σχέδιο παιδείας και εάν εξυπηρετεί συγκεκριμένους σκοπούς παιδείας και εκπαίδευσης,
Θεωρώ ότι τα πράγματα είναι λίγο διαφορετικά. Αυτό το σχέδιο νόμου είναι ένα σπονδυλωτό σχέδιο νόμου με συγκεκριμένες ρυθμίσεις. Επιδιώκει να επιφέρει συγκεκριμένες αλλαγές, συγκεκριμένες ρυθμίσεις σε συγκεκριμένα θέματα, όπου υπήρχε ανάγκη γι’ αυτές τις αλλαγές ή όπου υπήρχε ανάγκη για τις συγκεκριμένες ρυθμίσεις, έτσι ώστε να επιτευχθεί η ανάταξη ορισμένων προβλημάτων.
Επομένως πρόκειται για ένα σχέδιο νόμου με λειτουργικούς σκοπούς, το οποίο επιδιώκει να γίνουν ορισμένοι φορείς αποτελεσματικοί. Δεν είναι αυτό το οποίο θα πραγματευθεί το νέο λύκειο, το τεχνολογικό, δεν είναι αυτό το οποίο θα προσεγγίσει κατά τρόπο συνολικό το ζήτημα της ειδικής αγωγής. Γι’ αυτό και βλέπουμε ότι σ’ αυτό το σχέδιο νόμου υπάρχουν πολλά και διαφορετικά θέματα.
Θα ήθελα να συμβάλω με λίγους, μικρούς προβληματισμούς σε όλα αυτά που ακούστηκαν και να επιχειρήσω κάποιες διευκρινίσεις.
Θα ξεκινήσω από τη συγχώνευση και την αναδιάρθρωση οργανισμών στα δύο νομικά πρόσωπα ιδιωτικού δικαίου, στο ΙΝΕΔΙΒΙΜ και στον ΕΟΠΠΕΠ, των οποίων η βασική επιδίωξη ήταν η κατοχύρωση των θέσεων εργασίας και η διασφάλιση της μετάβασης από τους προηγούμενους φορείς στους νέους.
Επομένως, εάν θέλετε, ήταν ο βασικός κορμός του σχεδίου νόμου. Θα συνεχίσω με αυτό, το οποίο νομίζω ότι ενδιαφέρει πάρα πολλούς -ή τουλάχιστον έτσι κατεγράφη- και είναι το ζήτημα της ειδικής αγωγής. Η ουσία του άρθρου 39 είναι ότι κάθε σχολική μονάδα ειδικής αγωγής μετατρέπεται σε κέντρο υποστήριξης ειδικής αγωγής ενός δικτύου σχολικών μονάδων.
Αυτό το δίκτυο θα είναι ένα δίκτυο υποστήριξης που θα αποτελείται από σχολεία ειδικής αγωγής και από γενικά σχολεία, έτσι ώστε αφ’ ενός να υπάρχει η όσμωση και αφ’ ετέρου –και επιτρέψτε μου να τονίσω ότι έχει να κάνει και με τη βούληση των γονιών στη γειτονιά τους, στην περιφέρειά τους, κοντά στον τόπο κατοικίας τους- να μπορούν τα παιδιά με την κατάλληλη υποστήριξη να φοιτούν είτε σε ειδικά σχολεία είτε σε σχολεία γενικά. 
Αυτό έχει ως αντικείμενο τη μεγαλύτερη ένταξη των παιδιών με ειδικές ανάγκες, τη δημιουργία συνεργειών μεταξύ των γενικών σχολείων και των ειδικών σχολείων. Επομένως, εδώ δεν υπάρχει καμμία πρόθεση από το Υπουργείο Παιδείας είτε να καταργήσει την ειδική αγωγή είτε να συρρικνώσει τα σχολεία ειδικής αγωγής είτε να περιθωριοποιήσει το προσωπικό αυτών των σχολείων.
Στην ερώτηση δε, «γιατί αποσπασματικά;», θα μπορούσα να πω, διότι εδώ έπρεπε να γίνει μια αναδιάρθρωση ενδιάμεση έτσι ώστε την άνοιξη, όταν θα έρθει στο Κοινοβούλιο προς συζήτηση το σχέδιο νόμου για την ειδική αγωγή, αυτό να γίνει με άλλες συνθήκες, οι οποίες θα εξυπηρετούν εκείνη τη στιγμή τους μαθητές στα ειδικά σχολεία. 
Ασκήθηκε κριτική για την αξιολόγηση, γιατί η αξιολόγηση σε αυτό το σχέδιο νόμου παίρνει μια παράταση. Είναι παράταση ή προετοιμασία για το προεδρικό διάταγμα για την αξιολόγηση, το οποίο θα έρθει τις επόμενες εβδομάδες σε διαβούλευση με τους φορείς, με τους καθηγητές; 
Ήταν εδραία πεποίθηση του Υπουργείου Παιδείας και παραμένει -το έχει πει ο κύριος Υπουργός, έχουμε τοποθετηθεί όλοι οι παράγοντες του Υπουργείου- ότι η αξιολόγηση αποτελεί έναν από τους βασικούς μοχλούς ανάπτυξης της εκπαίδευσης. Δεν λειτουργεί αυτήν τη στιγμή ούτε παρελκυστικά ούτε φέρνουμε μια ρύθμιση, η οποία είναι αναγκαία –το είπα προηγουμένως- για να λειτουργήσουμε παρελκυστικά σε σχέση με το βασικό ζήτημα, το οποίο είναι η προετοιμασία, ο διάλογος, η συναίνεση για το νέο θεσμικό πλαίσιο για την αξιολόγηση.
Το βασικό ερώτημα είναι επομένως το εξής: Η κριτική για την αξιολόγηση έχει να κάνει με την παράταση ή με την ανάγκη οργανωμένου διαλόγου εξεύρεσης συναινέσεων με την εκπαιδευτική κοινότητα και πάνω απ’ όλα οργάνωσης ενός βασικού σχεδίου για την αξιολόγηση, η οποία πρώτη φορά θα έρθει μετά από τόσα χρόνια, η οποία αξιολόγηση, υπό αυτήν τη μορφή, δεν υπήρξε προηγουμένως;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Την ανοχή σας, κυρία Πρόεδρε, για δυο λεπτά. 
 Ως προς τη θεωρία περί ιδιωτικών πανεπιστημίων, πραγματικά, εγώ δεν κατανοώ πώς ένα δημόσιο πανεπιστήμιο μπορεί να ιδρύσει ένα ιδιωτικό πανεπιστήμιο. Θα θυμίσω, όμως, ότι οι δυνατότητες που δίνονται στα ιδρύματα, στα νομικά πρόσωπα δημοσίου δικαίου, στα ΑΕΙ αυτήν τη στιγμή, για να διαμορφώσουν δομές εκπαίδευσης βεβαίως και δεν μπορούν σε καμία περίπτωση είτε να ταυτιστούν με ιδιωτικής μορφής παροχής εκπαίδευσης είτε με ιδιωτικά πανεπιστήμια. Επομένως νομίζω ότι στο σημείο αυτό η κριτική η οποία ακούστηκε δεν ήταν μόνο άδικη, αλλά διαστρεβλώνει και τις προθέσεις μας. 
Γνωρίζουμε ότι στα πανεπιστήμια έχουν ιδρυθεί αυτοχρηματοδοτούμενα μεταπτυχιακά στο πλαίσιο των προγραμμάτων σπουδών. Είναι ιδιωτική εκπαίδευση, η οποία προάγεται μέσα από το δημόσιο πανεπιστήμιο; Καλό θα ήταν σε αυτό το επίπεδο, λοιπόν, να δούμε ότι μπορούμε αυτήν τη στιγμή να βρούμε πάρα πολλές ατέλειες στο δημόσιο πανεπιστήμιο. Δεν μπορούμε να κατηγορήσουμε ούτε τους πανεπιστημιακούς δασκάλους ούτε τις ηγεσίες των πανεπιστημίων ότι επιδιώκουν να μετατραπούν τα πανεπιστήμια σε κέντρα εμπορίας γνώσης.
Όσον αφορά στην κάλυψη των εκπαιδευτικών κενών με υποψήφιους διδάκτορες με συμβάσεις ιδιωτικού δικαίου, ας μου επιτραπεί να πω ότι μαζί με τους υποψήφιους διδάκτορες υπάρχουν και οι διδάκτορες, οι οποίοι είναι πολλοί στα πανεπιστήμια και ήθελαν μέχρι τώρα να μπορούν να συμβάλουν, τόσο στο διοικητικό, όσο και στο οργανωτικό, στο επιστημονικό στο ερευνητικό έργο με κάποια θεσμικής μορφής κατοχύρωση. 
Αυτό, το οποίο δίνει το σχέδιο νόμου ως δυνατότητα είναι τα πανεπιστήμια, με τα δικά τους κριτήρια, μέσω των Επιτροπών Ερευνών, μέσω των δικών τους κονδυλίων να μπορούν ν’ απασχολούν ερευνητές, τους οποίους έχουν παράξει μέχρι σήμερα και για τους οποίους μέχρι τώρα δεν υπήρχε καμμία μέριμνα. 
Διότι, εάν κάποιος δεν μπορούσε να τύχει μιας ευεργετικής ή μιας άλλης επιλογής, βάσει της σύμβασης 407 του π.δ. 307/1980 -και ξέρετε ότι τελευταία κι αυτές έχουν συρρικνωθεί- δεν θα είχε καμμία τύχη θεσμικής συνεργασίας με το πανεπιστήμιο, στο οποίο ενδεχομένως να φοίτησε ή να έκανε τη διατριβή του. Δίνεται, λοιπόν, αυτή η δυνατότητα.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30510"," Τα παιδιά έχουν τη λαχτάρα και δεν τους δίνετε τη δυνατότητα.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"30511"," Αφήστε με να ολοκληρώσω.
Στα πανεπιστήμια, λοιπόν, εναπόκειται, εάν θα επιλέξουν αυτούς τους συνεργάτες που θεωρούν τους καλύτερους, με ποιους όρους και πώς θα προσδιορίσουν το περιεχόμενο της συνεργασίας.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30512"," Σας παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30513"," (Δεν ακούστηκε)","ΜΑΡΙΑ ΡΕΠΟΥΣΗ",441
"30514"," Κυρία Ρεπούση, δεν μπορούμε να κάνουμε εξ αποστάσεως συζήτηση μέσα στην Αίθουσα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30515"," Ακριβώς, επειδή στην Αίθουσα υπάρχουν αρκετοί πανεπιστημιακοί, θα ήθελα να σκεφτούμε κάτι, το οποίο είναι πάρα πολύ σημαντικό. 
Οι υποψήφιοι διδάκτορες, οι επαγγελματίες αναγνωρισμένου κύρους, οι επιστήμονες του εξωτερικού που μέχρι σήμερα επιθυμούσαν να έχουν αυτήν τη συνεργασία με τα πανεπιστήμια, σας λέω πολύ απλά ότι δεν μπορούσαν να έχουν αναγνωρισμένη και θεσμική κατοχύρωση. 
Αυτό, το οποίο δίνεται –με τους όρους που φαντάζομαι ότι κανένας δεν αμφισβητεί ότι θα κινούνται εντός ορίων νομιμότητας- είναι η δυνατότητα αναγνώρισης και θεσμοποίησης αυτής της διαδικασίας. 
Με πολλή προσοχή άκουσα ότι προβληματίζει το άρθρο 34 -ιδιαίτερα για τα ΑΕΙ- και οι παράγραφοι 3 και 4. 
Θα έλεγα ότι εδώ δίνονται οι δυνατότητες σε λέκτορες και επίκουρους των οποίων η διαδικασία είχε ξεκινήσει πριν την ψήφιση και θέση σε ισχύ του νόμου και δεν έχει ολοκληρωθεί ακόμη, έτσι ώστε να μην ξαναβρεθούν σε μια διαδικασία επανεκκίνησης από τη στιγμή…","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30516"," Ποιού νόμου;","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"30517"," Του ν. 4009
… δηλαδή –για να είμαι ακριβής- κυρία Χριστοφιλοπούλου, μετά την 6η Σεπτεμβρίου 2011. 
Πολλές διαδικασίες είχαν ξεκινήσει πριν. Υπήρχε μεταβατική διάταξη. Αυτό, για το οποίο δίνεται ως δυνατότητα αυτήν τη στιγμή είναι και να ολοκληρωθούν –γιατί πολλοί απ’ αυτούς ξέρουμε ότι δεν είναι διορισμένοι ακόμη ή δεν έχουν ολοκληρωθεί -ιδιαίτερα στα μεγάλα πανεπιστήμια- οι προηγούμενες διαδικασίες, αλλά και από την άλλη να συνυπολογίσουμε όλο αυτό το χρόνο και να δοθεί η δυνατότητα σε αυτούς, οι οποίοι έχουν εκλεγεί ή ακόμα κι έχουν διοριστεί να συνεχίσουν την εξέλιξή τους, αλλά με τις ακαδημαϊκές διαδικασίες, οι οποίες προβλέπονται στην ισχύουσα νομοθεσία. 
Δεν υπάρχει καμμία σύγχυση με προβλήματα, τα οποία έχουν ανακύψει –όχι με ευθύνη όλων των πανεπιστημίων- όταν δεν εφαρμόστηκε ο ν. 4009. Αυτό έχει γίνει σε μια περίπτωση στα είκοσι τέσσερα πανεπιστήμια. 
Αυτό που μας ενδιαφέρει είναι να δοθεί η δυνατότητα αυτοί οι άνθρωποι να εξελιχθούν, βάσει των κριτηρίων και των ακαδημαϊκών διαδικασιών. Από την άλλη μεριά, όταν πρόκειται για λέκτορες, οι οποίοι ήταν μόνιμοι να τους δοθεί η δυνατότητα να μπορούν να εξελιχθούν. Αν οι άνθρωποι αυτοί δεν τύχουν θετικής κρίσεως να έχουν άλλη μια δυνατότητα, έτσι ώστε να υπάρξει μια δεύτερη δυνατότητα.","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30518"," Ολοκληρώστε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30519"," Ολοκληρώνω με δυο λόγια για τις μετεγγραφές. 
Οι μετεγγραφές είναι ένα θέμα, το οποίο έχει απασχολήσει το Υπουργείο Παιδείας, όσο και τα πανεπιστήμια, αλλά και τους γονείς. 
Αυτό που επιχειρείται είναι να αποτυπωθούν στο σχέδιο νόμου οι κοινωνικοί λόγοι –η κρίση- οι οποίοι οδηγούν αυτή τη στιγμή τα παιδιά σε πάρα πολλά πανεπιστήμια στο να μην μπορούν να παρακολουθήσουν, γιατί οι οικογένειές τους δεν έχουν τη δυνατότητα να πληρώνουν το ενοίκιο ή τη διαβίωσή τους σε άλλη πόλη και να δοθεί για φέτος, για τους εισακτέους αυτής της χρονιάς η δυνατότητα μετεγγραφής με πολλές ασφαλιστικές δικλίδες. 
Επομένως οι κοινωνικοί λόγοι έρχονται να ισορροπήσουν μεταξύ των επωφελουμένων από τη μία πλευρά και από την άλλη με την ανάγκη διασφάλισης της ισότητας και αυτό με ορίζοντα το εξάμηνο, το οποίο αρχίζει σε λίγες εβδομάδες, εφόσον η Βουλή δώσει τη συγκατάθεσή της. 
Θεωρώ ότι είναι ένα μέτρο κοινωνικά δίκαιο, ένα μέτρο το οποίο αυτήν τη στιγμή δεν φέρνει αναταράξεις ούτε στα περιφερειακά, ούτε στα κεντρικά πανεπιστήμια. Ανταποκρίνεται σε έναν κοινωνικό λόγο και γι’ αυτό το λόγο το Υπουργείο το έθεσε παρά το γεγονός ότι οι μετεγγραφές ξέρετε ότι το τελευταίο διάστημα είχαν δημιουργήσει ακραίες καταστάσεις, ιδιαίτερα για τα περιφερειακά πανεπιστήμια, όπου αποψιλώνονταν ολόκληρα τμήματα για να μετεγγραφούν οι φοιτητές σε κάποια άλλα. Αυτό, με τις δικλίδες που παρέχει το σχέδιο νόμου, δεν μπορεί να γίνει και γι’ αυτό νομίζω ότι η ισορροπία η οποία υπάρχει δίνει τη δυνατότητα για μία ευμενή και μία θετική διάκριση υπέρ αδυνάτων κατηγοριών.
Γι’ αυτούς τους λόγους σας προσκαλώ να υπερψηφίσετε το σχέδιο νόμου.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΠΑΠΑΘΕΟΔΩΡΟΥ",404
"30520"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30521"," Λάβετε υπ’ όψιν τι είπε ο κ. Βλαχογιάννης για τα εισοδηματικά κριτήρια, ο Βουλευτής της Νέας Δημοκρατίας.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"30522"," Κύριε συνάδελφε, πάρτε το λόγο και πείτε τα. Πρέπει να τον πάρετε για να τα πείτε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30523"," Δεν έχω το δικαίωμα.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"30524"," Αύριο να εγγραφείτε για να τα πείτε.
Το λόγο έχει η κ. Κουντουρά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30525"," Ευχαριστώ πολύ, κυρία Πρόεδρε.
Αξιότιμοι συνάδελφοι, είναι πραγματικά να μας προβληματίζει το γεγονός ότι ένα τόσο σοβαρό νομοσχέδιο παρεμβάλλεται στην Ολομέλεια ανάμεσα στη χθεσινή ψηφοφορία για το πολυνομοσχέδιο που περιελάμβανε το ΦΕΚ 240 για την παράδοση της εθνικής κυριαρχίας και στην ψηφοφορία της Πέμπτης για τις ποινικές ευθύνες της περίφημης λίστας Λαγκάρντ.
Νομίζω ότι είναι πραγματικά ατυχής η επιλογή σε ένα νομοσχέδιο που αναφέρεται στη σύσταση των δύο φορέων για την καλύτερη οργάνωση και λειτουργία τους να συμπεριλαμβάνονται άλλες διατάξεις, όπως λέγεται, σοβαρά, όμως, θέματα τα οποία αποτελούν από μόνα τους πραγματικά προτεραιότητα. 
Θα περίμενα ένα ολοκληρωμένο σχέδιο, όπως πολύ σωστά είπε και ο κ. Παπαθεοδώρου, και απογοητεύτηκα όταν τον άκουσα να το ονομάζει σπονδυλωτό με συγκεκριμένες αλλαγές και ρυθμίσεις και ότι όπου υπήρχε ανάγκη τις καλύψανε -τέλος πάντων- για λειτουργικούς σκοπούς. 
Θα μου επιτρέψετε να σας πω, κύριε Υπουργέ, ότι κάπως έτσι λειτουργεί κάθε νομοσχέδιο Παιδείας το οποίο έρχεται από τότε που ήμουν μαθήτρια και έκανα πεντακόσιες εξετάσεις στο γυμνάσιο, στο λύκειο, στο τεχνικό, στο γενικό, στο πανεπιστήμιο, έφτασα να είμαι Βουλευτής και να έχω ζήσει δύο και τρεις νόμους-πλαίσια και κάθε φορά να έρχονται αποσπασματικά και πραγματικά πρόχειρα νομοθετήματα, να καλύψουν αυτό ακριβώς που είπατε, σπονδυλωτά και συγκεκριμένες αλλαγές και ρυθμίσεις.
Θεωρώ ότι είμαστε μία χώρα η οποία θα έπρεπε να έχει ένα σταθερό εκπαιδευτικό σύστημα, το οποίο δεν θα αλλάζει από κυβέρνηση σε κυβέρνηση, ούτε από Υπουργό σε Υπουργό και από Υφυπουργό σε Υφυπουργό. Νομίζω ότι πρέπει να το λάβετε πραγματικά υπ’ όψιν, γιατί φτάσαμε στο σημείο να έχουμε ζαλίσει όχι μόνο τα παιδιά και τους εκπαιδευτικούς και τελικά, αντί να δίνουμε λύσεις, να δημιουργούμε ακόμη περισσότερα προβλήματα. 
Και έρχομαι στο νομοσχέδιο. Μιλάμε για εκπαίδευση και μόρφωση, σε ποια σχολεία; Σε αυτά που οι μαθητές ξεπαγιάζουν στις αίθουσες; Σε αυτά που δεν υπάρχει καν μέριμνα για τη μεταφορά των μαθητών από τα χωριά στις πόλεις, που είναι αρκετά χιλιόμετρα μακριά κι έτσι έχουμε καταφέρει να ερημώσουμε όλα μας το χωριά και να αποκλείσουμε τα παιδιά από τη μόρφωση; Και είναι συνταρακτικά τα επίσημα στοιχεία πλέον που έρχονται και λένε ότι τα Ελληνόπουλα το 2013 εγκαταλείπουν το σχολείο.
Εμείς στην επιτροπή δείξαμε πραγματικά τη διάθεση, όπως σας είπε και η εισηγήτριά μας, να συνεργαστούμε και πραγματικά να συμφωνήσουμε. Δεν εγκρίνατε, όμως, προς το παρόν και ελπίζω να το δω σήμερα και αύριο, που θα συζητηθούν και οι τροποποιήσεις και οι τροπολογίες, καμμία βελτίωση στο νομοσχέδιο. Προς το παρόν δεν έχει περάσει τίποτα από αυτά που έχουμε προτείνει. 
Παραδείγματος χάριν, για τις μετεγγραφές των φοιτητών άκουσα πριν από την κ. Παπακώστα ότι μάλλον τελικά το πλαφόν των 6.000 ευρώ θα αυξηθεί.
Ελπίζω να το δω γιατί πραγματικά θεωρώ ότι είναι απαράδεκτο μία οικογένεια με εισόδημα 500 ευρώ το μήνα να συντηρεί δεύτερο σπίτι σε άλλη πόλη και να έχεις ταυτόχρονα δύο παιδιά φοιτητές σε διαφορετικές πόλεις. Είναι δυνατόν να επιβάλλεις στον πολύτεκνο εισοδηματικό κριτήριο και να τον βάζεις για μία μετεγγραφή να σκοτώνεται με έναν άλλον οικογενειάρχη που είναι χαμηλότερου εισοδήματος, δεδομένου ότι δεν υπάρχουν άλλες δικλίδες χρηματοδότησης στην ουσία και έτσι απαγορεύετε την πανεπιστημιακή μόρφωση των παιδιών από οικογένειες οι οποίες δυστυχώς, δεν έχουν την οικονομική δυνατότητα και ειδικά τη σημερινή εποχή που ζούμε.
Δεν μας δίνετε λύσεις για τις μεταθέσεις των εκπαιδευτικών. Έχουμε πρόβλημα να κρατηθούν οι οικογένειες ενωμένες και εσείς με τις ρυθμίσεις που φέρνετε καταφέρνετε να διαλύετε τις οικογένειες.
Φτάσαμε στο θέμα της ειδικής αγωγής. Ο τομέας της ειδικής αγωγής αποδομείται. Χιλιάδες παιδιά με αναπηρία ή με ειδικές εκπαιδευτικές ανάγκες βρίσκουν σήμερα ένα πλαίσιο φροντίδας και υποστήριξης μέσα στις υφιστάμενες δομές. Τι θα γίνουν αυτά τα παιδιά; Θα μείνουν αβοήθητα; Θα στερηθούν το δικαίωμα στην εκπαίδευση ή θα στραφούν οι οικογένειες σε ιδιωτική βοήθεια ενώ δεν έχουν καν τη δυνατότητα για τα προς το ζην; 
Σχετικά με τα κίνητρα και τη μοριοδότηση των αθλητών με τις διακρίσεις, θέλω πραγματικά να επισημάνω και ως παλιά διεθνής πρωταθλήτρια, αν θέλετε, ότι δεν μπορεί αυτός ο νόμος να αλλάζει κάθε τρεις και λίγο. Χαίρομαι που ήρθε. Παρ’ όλα αυτά θεωρώ ότι μέχρι τώρα υπήρχε μία σύγχυση γιατί άλλαζε πάλι από Υπουργό σε Υπουργό, όπως είπα πριν, και από κυβέρνηση σε κυβέρνηση. Όμως, θα πρέπει να δικαιώσει και τα παιδιά από το 2008. Και ευχαριστώ πολύ, κύριε Ιωαννίδη, που πραγματικά…","ΕΛΕΝΑ ΚΟΥΝΤΟΥΡΑ",248
"30526"," Τον Υπουργό.","ΙΩΑΝΝΗΣ ΙΩΑΝΝΙΔΗΣ",169
"30527"," Και τον Υπουργό. 
Ειλικρινά θεωρώ ότι έχετε τις καλύτερες προθέσεις, γι’ αυτό είμαστε εδώ και συζητάμε. Αυτό πρέπει να γίνει. 
Να κάνω τώρα κάποιες επισημάνσεις για τους δύο οργανισμούς που πάτε να συστήσετε με το νομοσχέδιο. Δεν πρέπει να μας πείτε, για παράδειγμα, πριν ψηφίσουμε ποια είναι η οικονομική και περιουσιακή κατάσταση όλων εκείνων των ιδρυμάτων που καταργούνται ή υπό μία έννοια συγχωνεύονται; Δηλαδή πρώτα θα ψηφίσουμε και μετά θα δούμε τα στοιχεία τους;","ΕΛΕΝΑ ΚΟΥΝΤΟΥΡΑ",248
"30528"," Ξέρετε πότε έγινε η συγχώνευση;","ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ",40
"30529"," Δεν γνωρίζω, θα ήθελα να μου πείτε.
Πώς ορίζονται τα προσόντα και η επάρκεια των επικεφαλής που θα βάλετε, όπως των προέδρων, των διευθυντών, συμβούλων και των μελών των διοικητικών συμβουλίων; Εδώ βλέπουμε μόνο γενικότητες. Δεν βλέπουμε συγκεκριμένα πράγματα. 
Θα μπορούσα να παραθέσω και άλλα θέματα τα οποία εμείς οι Ανεξάρτητοι Έλληνες έχουμε προτείνει και τα οποία δεν έχετε λάβει υπ’ όψιν, όμως θα κλείσω με την πρόταση ότι τουλάχιστον στα θέματα της παιδείας και ειδικότερα στα ζητήματα, κύριε Υπουργέ, που αγγίζουν τον όλο μεγαλύτερο αριθμό φτωχών οικογενειών και τις ευπαθείς ομάδες, να δείξουμε πρώτα απ’ όλα μία μεγαλύτερη κατανόηση και ευαισθησία και μεγαλύτερη διάθεση, αν θέλετε, σύνθεσης και συνεργασίας. Γιατί εδώ πρόκειται για το μέλλον των παιδιών μας. Και επιτέλους θα ήθελα το επόμενο νομοσχέδιο που θα φέρετε να είναι ολοκληρωμένο και να καλύπτει όλες τις ανάγκες. 
Όπως είπε, λοιπόν, και η εισηγήτριά μας, αν δεν γίνουν κάποιες σημαντικές αλλαγές και αν δεν μας ενημερώσετε για κάποια θέματα τα οποία έχουμε ζητήσει, επιφυλασσόμεθα. 
Ευχαριστώ πάρα πολύ.","ΕΛΕΝΑ ΚΟΥΝΤΟΥΡΑ",248
"30530"," Ευχαριστούμε, κυρία Κουντουρά.
Ο κ. Τέρενς Κουΐκ, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30531"," Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, κατ’ αρχάς θα ήθελα να εκφράσω τα αμέριστα συλλυπητήριά μου στην οικογένεια ενός ανθρώπου, ο οποίος υπηρέτησε από την ομογένεια την Ελλάδα. Αναφέρομαι στον Δημήτρη Καστανά, τον συνάδελφό μου δημοσιογράφο, ο οποίος δυστυχώς από ανακοπή καρδιάς έσβησε χθες. Σήμερα ανακοινώθηκε. Πραγματικά στη Νέα Υόρκη, στην ομογένεια, είχε δώσει έναν αγώνα. 
Κύριε Υπουργέ, πραγματικά θα ήθελα να σκεφθείτε όσο μπορείτε πιο δυναμικά –αφήνοντας στην άκρη το μνημόνιο, αρκετά έχουμε λιώσει με το μνημόνιο- το θέμα των μετεγγραφών των φοιτητών και μάλιστα με αναδρομική ισχύ. Ας παραγραφεί, δηλαδή, αυτός ο ένας χρόνος Διαμαντοπούλου και ας πάρει και αναδρομική ισχύ οτιδήποτε αποφασίσετε και βεβαίως και με άλλα οικονομικά κριτήρια. 
Επίσης, θέλω να ευχαριστήσω το Υπουργείο σας και μέσω του Υπουργού τον αρμόδιο Υφυπουργό κ. Ιωαννίδη, ο οποίος αποδέχθηκε αυτό το οποίο συνυπογράψαμε ο ομιλών με την εισηγήτρια, τη συνάδελφο Άννα Καραμανλή και τη Σταυρούλα Ξουλίδου για το θέμα της αναγνώρισης των Ολυμπιονικών και των πρωταθλητών μας σε ευρωπαϊκό και παγκόσμιο επίπεδο αναφορικά με την εισαγωγή τους στα πανεπιστήμια. 
Ερχόμενος στο άρθρο 33, που αφορά το προσωπικό των ελληνικών σχολείων εξωτερικού, απλώς θα ήθελα να σας πω, κύριε Υπουργέ, ότι ενώ μεν τακτοποιήθηκαν τα παιδιά της ομογένειας του Καΐρου, εξακολουθεί να υπάρχει μεγάλη εκκρεμότητα με τα παιδιά της ομογένειας στην Αλεξάνδρεια. Εκεί δεν έχει ρυθμιστεί το θέμα. Θα σας παρακαλούσα να το σημειώσετε, δεδομένου ότι αυτό το ζήτημα το συζητάμε από τον περασμένο Αύγουστο. 
Επίσης, κύριε Υπουργέ, οφείλω δημόσια να σας εκφράσω τις ευχαριστίες μου για το πώς αντιμετωπίσατε τον εκβιασμό τον οποίο έκαναν στο θέμα των νηπιαγωγείων στη Θράκη. Με την ευκαιρία, θα ήθελα να σας πω ότι ήρθε η ώρα να ακουστεί και η φωνή των Πομάκων και των Ρομά -τους οποίους δεν πρέπει η ελληνική πολιτεία να παραδώσει στα χέρια της Άγκυρας και του τουρκικού προξενείου- που ζητούν το αυτονόητο, να μην πηγαίνουν να διδάσκονται τα τουρκικά. Δεν έχουν καμμία σχέση με τους μουσουλμάνους εκείνους, τα μουσουλμανόπαιδα που πηγαίνουν να μάθουν και τουρκικά. Δεν έχουν καμμία σχέση. Μην τους παραδίδουμε εκεί! Έχει κάνει σωρεία λαθών τα τελευταία χρόνια η ελληνική πολιτεία. Ας βάλουμε κάπου ένα τέλος! 
Έρχομαι στο θέμα που θα ήθελα να αναπτύξω στα τέσσερα λεπτά που έχω, το οποίο αφορά τους ιεροδιδάσκαλους. Είναι μία ιστορία που εκκρεμεί από το 2007. Το είχε φέρει τότε η κυβέρνηση της Νέας Δημοκρατίας και τότε –αν δεν κάνω λάθος- είχε φροντίσει ο κ. Βενιζέλος να το βγάλει αντισυνταγματικό και στην ουσία να το ανακόψει. Τώρα ξαναέρχεται και ορθώς, για να μη σας πω ότι και τότε είχε έρθει με πολλή καθυστέρηση, καθυστέρηση και εθνικά επιζήμια. 
Δεν ξέρω αν έχετε αντιληφθεί τι γίνεται στην περιοχή της Θράκης με το θέμα αυτό. Με το που έσκασε μύτη έγινε ξεσηκωμός από τους γνωστούς μηχανισμούς του τουρκικού προξενείου με όλους εκείνους τους επικίνδυνους και μισθοδοτούμενους συνοδοιπόρους του. 
Είχα μιλήσει σε μία συνέντευξή μου στη Θράκη –και με τίμησε τουρκόφωνη εφημερίδα με μερικά ακόμα παράσημα σε πρωτοσέλιδα και τους ευχαριστώ θερμά- για τρεις χιλιάδες «πρακτορίσκους» που διαχειρίζονται 15 εκατομμύρια «ευρουδάκια» -μαύρα χρήματα- για να μπορούν να διαχέουν και μέσω της παιδείας τους σκοπούς τους, για να «κοσοβοποιήσουν», όπως είπε προηγουμένως και ο συνάδελφος Νότης Μαριάς, την περιοχή αυτή, ξεσηκώνοντας τα εκεί σχέδιά τους σταδιακά και σιγά-σιγά και στην περιοχή των Δωδεκανήσων. 
Θα μπορούσα να διαβάσω και ένα απόσπασμα από την ανακοίνωση τύπου της Παράταξης Πολιτών της Κομοτηνής «Σπάρτακος», που λέει ότι ο κόσμος της Θράκης παρακολουθεί αμήχανος τις διεργασίες που γίνονται, προκειμένου να μην ψηφιστεί αυτή η τροπολογία. 
Ποιος ωφελείται, κυρίες και κύριοι συνάδελφοι; Ποιος ωφελείται; Ποιος θέλει τους θρησκευτικούς λειτουργούς κάτι μεταξύ πρακτόρων και ρουφιάνων; Ποιος; Ποιος τους θέλει δεμένους στα μυστικά κονδύλια της Άγκυρας; Ποιος; 
Ποιος τους αρνείται το δικαίωμα να αναλαμβάνουν καθήκοντα με διαφανή τρόπο και να αμείβονται από τη δουλειά τους με νόμιμες συμβάσεις και μάλιστα με συνταξιοδοτούμενα χρόνια υπηρεσίας; Νομίζω πως είναι καιρός να ακουστούν πολλές αλήθειες.
Εκτός από αυτά τα πολύ λίγα μιας αποστροφής, που ανέφερα από την ανακοίνωση, θέλω να καταθέσω στα Πρακτικά και ένα δημοσίευμα της εφημερίδας «ΤΑ ΝΕΑ» των τελευταίων ημερών. Δεν θα διαβάσω το πρώτο σκέλος. Δεν θα ήθελα.
Διαβάζω όμως το τελευταίο, όπου ο συντάκτης της εφημερίδας «ΤΑ ΝΕΑ» λέει το εξής: «Το σημαντικό είναι ότι υπάρχει επιστολή στα χέρια μου από μουφτήδες οι οποίοι τον περασμένο Αύγουστο έλεγαν «Δεν είναι δίκαιο να ανταμείβονται για τις υπηρεσίες τους μουσουλμάνοι πολιτευτές, αυτοδιοικητικοί, εκπαιδευτικοί και λοιποί δημόσιοι λειτουργοί και να μην τυγχάνουν της ίδιας μεταχείρισης και οι μουσουλμάνοι θρησκευτικοί λειτουργοί, ιδίως όταν οι χριστιανοί συνάδελφοί τους απολαμβάνουν τη μέριμνα της ελληνικής πολιτείας. Θεωρούμε ότι οι τρέχουσες συνθήκες στην περιοχή μας, οι οποίες δυστυχώς ευνοούν τη συρροή ιμάμηδων στις παράλληλες και παχυλές λίστες μισθοδοσίας του τουρκικού προξενείου, επιβάλλουν να δοθεί και σε αυτούς λύση»». Αυτήν τη λύση προτείνετε μέσω της τροπολογίας. 
(Στο σημείο αυτό ο Βουλευτής κ. Σπένσερ-Τέρενς-Νικόλαος Κουΐκ καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και ένα τελευταίο για να μην πάρω άλλο χρόνο, παρ’ όλο που το θέμα είναι εξαιρετικά ευαίσθητο. Θεωρώ δεδομένο ότι αυτήν την ελληνική σημαία την υπηρετούμε όλοι το ίδιο -και οι τριακόσιοι- ανεξάρτητα αν ορκιστήκαμε στο Ευαγγέλιο, αν ορκιστήκαμε στο Κοράνι ή και αν κάποιοι δεν ορκίστηκαν καθόλου. Βεβαίως υπήρχε και κάποιος που ορκίστηκε στο Ευαγγέλιο με το αριστερό χέρι, αν το είδατε. Ναι, ο Γιώργος Παπανδρέου, με το αριστερό!
Οι Ανεξάρτητοι Έλληνες –το τονίζω και κλείνω- με επικεφαλής τον Πρόεδρό μας, που τοποθετήθηκε ξεκάθαρα στο ζήτημα αυτό και βεβαίως αύριο θα το υπερψηφίσουμε και οι δεκαοκτώ, παλεύουμε και προστατεύουμε τα εθνικά μας συμφέροντα. 
Υπενθυμίζω ότι επανειλημμένα έχει διακηρύξει –και διακηρύσσουμε και εμείς μαζί του- ότι θα είμαστε η συνεχής σκιά του τουρκικού προξενείου. Αυτό θα το πράττουμε συνεχώς όλοι οι Ανεξάρτητοι Έλληνες, προστατεύοντας και τη Θράκη και την παιδεία μας. Και το γεγονός ότι με λύσσα πολεμούν αυτήν την τροπολογία μάς κάνει ακόμα πιο αποφασισμένους να τους δώσουμε την ηχηρή απάντηση. 
Ευχαριστώ πολύ, κύριε Υπουργέ.","ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ",243
"30532"," Ευχαριστούμε, κύριε συνάδελφε. 
Το λόγο έχει η κ. Σκόνδρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30533"," Ευχαριστώ, κυρία Πρόεδρε.
Κύριε Υπουργέ, κύριε Υφυπουργέ, κυρίες και κύριοι συνάδελφοι, τους περασμένους μήνες όλοι λίγο ή πολύ έχουμε επικεντρωθεί στα ζητήματα της εθνικής οικονομίας. Όμως, δεν περιστρέφονται όλα γύρω από αυτήν. 
Οφείλουμε να αναγνωρίσουμε ότι και μέσα στην κρίση το ενδιαφέρον για την άρτια λειτουργία της εκπαίδευσης και της παιδείας παραμένουν στην πρώτη γραμμή προτεραιοτήτων της Κυβέρνησης, είτε αυτά αφορούν την εκπαίδευση αυτή καθ’ εαυτή είτε αφορούν θέματα διοικητικά και λειτουργικά γύρω από την καλύτερη οργάνωση της εθνικής μας παιδείας. 
Λυπάμαι, βεβαίως, που η Αξιωματική Αντιπολίτευση περιορίστηκε για μια ακόμη φορά σε καταγγελτική κριτική και μόνο. Απουσιάζει έτσι επί της ουσίας από κάθε συζήτηση που αφορά την παιδεία, αν και διαβεβαιώνει για το αντίθετο. Τελικά το μόνο που την ανησυχεί είναι οι καταλήψεις, η διατήρηση του ασύλου και το μάθημα των Θρησκευτικών, που δεν πρέπει να ξεχνάμε ότι είναι αναπόσπαστο μέρος του ίδιου του Ελληνισμού.
Όσο δε για τα δημόσια και ιδιωτικά πανεπιστήμια, για τα οποία μίλησαν εδώ συνάδελφοι της Αξιωματικής Αντιπολίτευσης, εγώ πιστεύω ότι στις δημοκρατίες πρέπει να υπάρχει το περιθώριο της επιλογής από την πλευρά των πολιτών και όχι της επιβολής. Όταν, λοιπόν, η πολιτεία δεν παρέχει αυτό το περιθώριο να διαλέξει κάποιος, τότε του παρέχεται εκτός της χώρας, με αποτέλεσμα να «εξάγουμε» τη νεολαία μας και το συνάλλαγμά μας. 
Κυρίες και κύριοι συνάδελφοι, το εν λόγω νομοσχέδιο το επεξεργαστήκαμε διεξοδικά στην αρμόδια Επιτροπή Μορφωτικών Υποθέσεων.
Υπήρξε δε εις βάθος συζήτηση και με τους εκπροσώπους των φορέων. Αναπτύχθηκε γόνιμος διάλογος, στον οποίο ακούστηκαν οι απόψεις και οι θέσεις όλων των εμπλεκομένων και διατυπώθηκαν προτάσεις βελτίωσης ορισμένων άρθρων.
Χαίρομαι ιδιαίτερα που πολλές από αυτές έγιναν δεκτές από την ηγεσία του Υπουργείου, όπως, για παράδειγμα, η ρύθμιση που έχει να κάνει με τις επιβραβεύσεις και διακρίσεις των αθλητών, κάτι το οποίο η πολιτεία οφείλει για πολλούς λόγους στους αθλητές που είναι και πρεσβευτές, παράλληλα, της γαλανόλευκης.
Κυρίες και κύριοι συνάδελφοι, το παρόν νομοσχέδιο ρυθμίζει θέματα οργάνωσης και λειτουργίας του Ιδρύματος Νεολαίας και Διά Βίου Μάθησης και του Εθνικού Οργανισμού Πιστοποίησης Προσόντων και Επαγγελματικού Προσανατολισμού. Πρόκειται για δύο νέους φορείς, που θα ανήκουν στον ευρύτερο δημόσιο τομέα. Αφ’ ενός, οι φορείς Ινστιτούτο Νεολαίας και Ινστιτούτο Διαρκούς Εκπαίδευσης Ενηλίκων συγχωνεύονται και απορροφούνται από το Ίδρυμα Νεολαίας και Διά Βίου Μάθησης. Αφ’ ετέρου, το Εθνικό Κέντρο Πιστοποίησης Δομών Διά Βίου Μάθησης, το γνωστό ΕΚΕΠΙΣ και το Εθνικό Κέντρο Επαγγελματικού Προσανατολισμού συγχωνεύονται και απορροφούνται από τον Εθνικό Οργανισμό Πιστοποίησης Προσόντων και Επαγγελματικού Προσανατολισμού. Η συγχώνευση πραγματοποιείται για λόγους συγκέντρωσης των αρμοδιοτήτων, για την καλύτερη οργάνωση και λειτουργία τους και φυσικά, για να είναι πιο ευέλικτοι και πιο αποτελεσματικοί, αλλά και για την εξοικονόμηση πόρων και τον εξορθολογισμό της διαχείρισής τους.
Επίσης, πρέπει να αναγνωρίσουμε ότι ρυθμίζει θέματα προσωπικού, λεκτόρων, αναπληρωτών καθηγητών κ.λπ., που μόνο προβλήματα δημιουργούσαν και στη λειτουργία των ιδρυμάτων αλλά και στους ίδιους αυτούς καθαυτούς τους λειτουργούς. Δίνεται η δυνατότητα, επίσης, να αξιοποιηθούν εκπαιδευτικοί της ομογένειας στα σχολεία του εξωτερικού, ενδυναμώνοντας έτσι επί της ουσίας και τα σχολεία αυτά αλλά και τις σχέσεις μας με τους Έλληνες του εξωτερικού.
Ιδιαίτερη σημασία, όμως, έχει η αξιοποίηση της κινητής και ακίνητης περιουσίας, που είναι σημαντική, αλλά παραμένει μέχρι σήμερα ανεκμετάλλευτη. Τα νέα δεδομένα, όμως, θα εξασφαλίσουν έσοδα που θα καταστήσουν τους δύο νέους φορείς βιώσιμους και μη εξαρτώμενους αποκλειστικά από κρατική επιχορήγηση. Είναι μία από τις πάμπολλες περιπτώσεις που εννοούμε, όταν μιλάμε για αξιοποίηση της περιουσίας του δημοσίου, όπου, ενώ η χώρα δανείζεται, αυτή παραμένει αδρανής, εγκαταλελειμμένη και σε κάποιες περιπτώσεις καταλήγει ή σαν τη βίλα «Αμαλία» ή να την εκμεταλλεύονται κάποιοι για ίδια οφέλη.
Θεωρώ, επίσης, σημαντική την εξάλειψη του ορίου υποχρεωτικής παραμονής δύο ετών των εκπαιδευτικών και για λόγους οικονομικούς αλλά κυρίως για τη διαφύλαξη της οικογενειακής συνοχής.
Πρέπει, όμως, εδώ, κύριε Υπουργέ, να δούμε το πρόβλημα που αντιμετωπίζουν οι χιλιάδες των εκπαιδευτικών που διορίζονται μακριά από τις οικογένειές τους και σύμφωνα με το καθεστώς που επικρατεί, θα κάνουν πολλά χρόνια να επιστρέψουν. Νομίζω ότι ήταν, επίσης, λάθος και πρέπει να ξαναδούμε και την κατάργηση της δυνατότητος στους τριτέκνους και πολυτέκνους εκπαιδευτικούς να μετατεθούν εκεί όπου είναι ο τόπος συμφερόντων τους.
Αγαπητοί συνάδελφοι, τα δύο νέα νομικά πρόσωπα ιδιωτικού δικαίου που η εποπτεία τους θα ανήκει στον αρμόδιο Υπουργό Παιδείας, θα διαθέτουν οικονομική και λειτουργική αυτοτέλεια, θα έχουν κοινωφελή και μη κερδοσκοπικό χαρακτήρα και θα λειτουργούν προς εξυπηρέτηση του δημοσίου συμφέροντος. Το Ίδρυμα Νεολαίας θα υλοποιεί προγράμματα και έργα που αφορούν στη φοιτητική μέριμνα και τη διά βίου μάθηση. Ο Εθνικός Οργανισμός Πιστοποίησης Προσόντων θα πιστοποιεί τη μη τυπική εκπαίδευση και την άτυπη μάθηση και θα παρέχει υπηρεσίες και το συντονισμό δράσης σε φορείς επαγγελματικού προσανατολισμού. Πρόκειται για αρμοδιότητες και δράσεις που είναι απόλυτα συναφείς με τους παλαιούς φορείς και αυτό καθιστά αυτονόητη, αλλά και πρακτική τη συγχώνευσή τους.
Με απλά λόγια, θα επιφέρει σημαντική αναβάθμιση των παρεχομένων υπηρεσιών προς τους πολίτες, ενώ ταυτόχρονα σηματοδοτεί σημαντική εξοικονόμηση δημοσίων πόρων από τον περιορισμό των άσκοπων δαπανών, που τελικά είναι προς όφελος των φορολογουμένων. Κατ’ επέκταση, διαπιστώνουμε ότι το εν λόγω νομοσχέδιο είναι στη σωστή κατεύθυνση και, κατά συνέπεια, οφείλουμε όλοι να το στηρίξουμε.
Θέλω να συμπληρώσω δύο λόγια για το κομμάτι που επικεντρώνει το μεγαλύτερο ενδιαφέρον για τους πολίτες. Είναι και από κοινωνικής και από οικονομικής απόψεως καυτό για όσους έχουν παιδιά που σπουδάζουν σε διαφορετικές πόλεις. Αναφέρομαι, βεβαίως, στις μετεγγραφές των φοιτητών.
Οφείλουμε, κατ’ αρχάς, να αναγνωρίσουμε το γεγονός ότι η εν λόγω ρύθμιση είναι θετική και τη χαιρετίζουμε, κύριε Υπουργέ. Σπάει το αδιέξοδο που είχε δημιουργήσει ο πρόσφατος νόμος Διαμαντοπούλου, με τη ρητή απαγόρευση των μετεγγραφών ασχέτως κοινωνικών και οικονομικών κριτηρίων. Οι ιδιαίτερα δύσκολες οικονομικές συγκυρίες δημιουργούν την ανάγκη αναστολής αυτής της ολικής απαγόρευσης και οφείλουμε να πούμε ότι ο Υπουργός ανταποκρίθηκε σε αυτή την ανάγκη, δείχνοντας την απαιτούμενη κατανόηση, αλλά και ευαισθησία.
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Μισό λεπτό, κυρία Πρόεδρε.
Στο επιμέρους κομμάτι που αφορά στα εισοδηματικά κριτήρια, νομίζω ότι πρέπει να το επανεξετάσουμε –αν και άκουσα ότι μάλλον θα διορθωθεί- λαμβάνοντας επιπλέον υπ' όψιν ότι πρόκειται για έσοδα του 2011, κύριε Υπουργέ, τα οποία έχουν όλα μειωθεί δραματικά. Καλωσορίζω το γεγονός ότι δεν αποκλείεται απ’ αυτήν τη ρύθμιση καμμία ελληνική οικογένεια. 
Ένα σημείο που πρέπει, επίσης, να δούμε ξανά είναι ο περιορισμός του 10%. Όπως γνωρίζετε, μεγάλο πρόβλημα, ίσως και μεγαλύτερο από τις αστικές περιοχές, αντιμετωπίζει η περιφέρεια. Εκεί, το κατά κεφαλήν εισόδημα είναι χαμηλότερο απ’ ότι στις μεγάλες πόλεις και η ανεργία καλπάζει, δυστυχώς χωρίς διέξοδο. Ενδεχομένως, λοιπόν, θα μπορούσαμε να ενδυναμώσουμε τα περιφερειακά ιδρύματα απαλείφοντας αυτόν τον περιορισμό του 10% απ’ αυτά. Δηλαδή, θα μπορούσε το 10% να ισχύει μόνο για τα μεγάλα αστικά κέντρα. Θα επιτρέψουμε έτσι σε οικογένειες με μηδαμινά εισοδήματα να φέρουν τα παιδιά τους πολύ πιο κοντά τους στον τόπο κατοικίας τους.
Για να μην πάρω άλλο χρόνο, θα πω μόνο ότι συμφωνώ με την τροπολογία η οποία αναφέρεται στο να υπάρξει μέριμνα για τα παιδιά τα οποία επί δύο χρόνια ετοιμάζονταν για τις σχολές Αστυνομίας, ενώ τώρα βρίσκονται προ απροόπτου με τα νέα δεδομένα.
Επίσης, να δούμε ξανά, κύριε Υπουργέ, το μέτρο για τις μετεγγραφές ώστε να επεκταθεί και για τις οικογένειες, οι οποίες δεν έχουν πρωτοετείς φοιτητές, γιατί τα ίδια οικονομικά προβλήματα αντιμετωπίζουν και αυτές οι οικογένειες. Θεωρώ ότι τους οφείλουμε την ίδια ευαίσθητη αντιμετώπιση.","ΑΣΗΜΙΝΑ ΣΚΟΝΔΡΑ",462
"30534"," Ολοκληρώστε, κυρία συνάδελφε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30535"," Τέλος, θέλω να πω την ιδιαίτερη σημασία που έχει η παιδεία αυτήν τη στιγμή –και πάντα βεβαίως- στη Θράκη. Η παιδεία, λοιπόν, είναι ένα κομβικό σημείο και θα πρέπει να το αντιμετωπίσουμε με ιδιαίτερη λεπτότητα, αλλά και αποφασιστικότητα.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"30536"," Ευχαριστούμε, κυρία συνάδελφε.
Ο κ. Χρήστος Μαντάς έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30537"," Κυρία Πρόεδρε, κυρίες και κύριοι Βουλευτές, κύριε Υπουργέ, βρισκόμαστε μπροστά σε ένα νομοσχέδιο –«σπονδυλωτό» το χαρακτήρισε ο κύριος Υφυπουργός, εγώ θα το έλεγα «σκούπα», έτσι το είχα γράψει άλλωστε- όπου μπορεί κανένας να βρει σχεδόν τα πάντα. Όμως, έχει μία γενική λογική. Μετατοπίζει δραματικά, κατά τη γνώμη μου, το κέντρο βάρους από την παιδεία ως δημόσιο αγαθό, στην παιδεία ως εμπόρευμα.
Αυτό είναι που επιχειρεί να κάνει αυτό το νομοσχέδιο. Μάλιστα, σ’ αυτό το εγχείρημα καλούνται, προσκαλούνται και προκαλούνται οι δημόσιοι λειτουργοί –και ιδιαίτερα οι πανεπιστημιακοί θα έλεγα, οι οποίοι έχουν ισοπεδωθεί κυριολεκτικά από τα μνημονιακά μέτρα- προκειμένου να κερδίσουν τμήμα της αξιοπρέπειάς τους να επενδύσουν στην ίδρυση κάθε είδους ΚΕΚ ιδιωτικού ιδρύματος, κολλεγίου ή δεν ξέρω τι άλλο, έτσι ώστε στο τέλος να επικρατήσει το νεοφιλελεύθερο δόγμα και το πρόταγμα ότι η παιδεία είναι χώρος για μπίζνες, χώρος για επιχειρηματική δραστηριότητα. 
Αυτό είναι το κεντρικό θέμα. Βεβαίως, μέσα σ’ αυτό υπάρχουν –και κάθε φορά θα υπάρχουν- ρυθμίσεις οι οποίες μπορεί να κανονίζουν, να βελτιώνουν κάποια επιμέρους ζητήματα και να λύνουν κάποιες επιμέρους εκκρεμότητες.
Στα δύο πρώτα κεφάλαια που είναι τα περίφημα «ΙΝΕΔΙΒΙΜ» και «ΕΟΠΠΕΠ», ας παραδεχθούμε ότι ρυθμίζεται με τις προσωποπαγείς θέσεις το θέμα του προσωπικού. Αυτό είναι το κύριο επιχείρημά σας, ότι δηλαδή ρυθμίζετε και λύνετε το πρόβλημα σ’ αυτούς τους ανθρώπους. Ωραία, ας πούμε ότι το λύνετε. Όμως, ξέρετε ότι το κεντρικό ζήτημα είναι αυτό το οποίο σας είχα επισημάνει και στην επιτροπή, ότι δηλαδή δημιουργείτε έναν ευέλικτο μηχανισμό απορρόφησης πόρων και κυρίως κοιτώντας στο Ε΄ Χρηματοδοτικό Πλαίσιο Στήριξης. Μιλάμε, δηλαδή, για νομικά πρόσωπα ιδιωτικού δικαίου, για ευέλικτες πιστοποιήσεις ιδιωτικών και δημόσιων φορέων για ευέλικτη διοχέτευση κονδυλίων και για ευέλικτους εργαζόμενους και, μάλιστα, προτού καθοριστεί το οργανόγραμμα του Υπουργείου.
Ξεκίνησε ήδη η λειτουργία αυτού του μηχανισμού με προκηρύξεις εκπαιδευτικών στα μαθήματα ελληνομάθειας, για τα Κέντρα Διά Βίου Μάθησης στους δήμους, στα δημόσια ΙΕΚ και πάει λέγοντας.
Και ποιος θα αποφασίζει γι’ αυτά; Το Διοικητικό Συμβούλιο του ΙΝΕΔΙΒΙΜ. 
Μόνο, κύριε Υπουργέ, βιαστήκατε, κατά τη γνώμη μας, να τα ελέγξετε όλα αυτά και να ορίζετε ακόμα και κανονιστικά πλαίσια. Και το Επιστημονικό Συμβούλιο της Βουλής –νομίζω ότι δεν το λύνετε αυτό με τις τροποποιήσεις που φέρατε σήμερα- σωστά, κατά τη γνώμη μας, σας επισημαίνει ότι τα άρθρα 7, 8, 25 και 26 ελέγχονται ως προς τη συνταγματικότητά τους. Νομίζω ότι είναι σωστή η επισήμανση του Επιστημονικού Συμβουλίου. 
Δεν θα ασχοληθώ καθόλου με την ειδική αγωγή, αλλά θα σας πω μόνο μια κουβέντα. Δεν μπορούμε να κατανοήσουμε αυτό που λέτε, ότι δηλαδή σε πολύ λίγους μήνες θα φέρετε ένα ολοκληρωμένο νομοσχέδιο. Δεν μπορούμε να κατανοήσουμε τη βιασύνη σας να λύσετε ένα πρόβλημα με έναν τρόπο που νομίζω –εγώ σας αναγνωρίζω καλές προθέσεις- ότι θα δημιουργήσει μια τεράστια σύγχυση. Δεν θα μπορέσει αυτό να λειτουργήσει ως μεταβατικό στάδιο. Θα επιχειρήσετε άρον-άρον να απορροφήσετε κάποια συγκεκριμένα κονδύλια. Και λέω για άλλη μια φορά ότι αυτό δεν είναι κακό. Όμως, αυτό δεν γίνεται με ένα συγκεκριμένο σχέδιο σε έναν πάρα πολύ ευαίσθητο τομέα. Και ο φόβος ότι μπορεί σ’ αυτό το πλαίσιο ιδιαίτερα της ειδικής αγωγής να μείνουν χωρίς στήριξη τα σοβαρά προβλήματα -γιατί οι ειδικοί εκπαιδευτικοί θα γυρνάνε γύρω-γύρω, προκειμένου να στηρίξουν τις υπόλοιπες δομές- είναι υπαρκτός και θα πρέπει να τον λάβετε υπ’ όψιν σας.
Και τώρα, θα ήθελα να μιλήσω λίγο για τα ζητήματα που έθιξε ο κύριος Υφυπουργός, λέγοντας ότι μιλάμε για θεωρίες περί ιδιωτικών πανεπιστημίων και για το ιδιαίτερο ζήτημα που όλοι το γνωρίζουμε –όχι μόνο για τους υποψήφιους διδάκτορες- τους διδακτορικούς κ.λπ.. 
Στο άρθρο 31 τροποποιείται με τη χθεσινή ψηφοφορία το μεσοπρόθεσμο. Προστίθεται –και το διαβάζω, για να συνεννοούμαστε στο τι λέμε- το εξής: «…άδεια ιδιωτικού σχολείου πρωτοβάθμιας και δευτεροβάθμιας εκπαίδευσης, κολλεγίου και ιδιωτικού ινστιτούτου επαγγελματικής κατάρτισης, χορηγείται σε φυσικά πρόσωπα, νομικά πρόσωπα και ενώσεις προσώπων με απόφαση του Υπουργού κ.λπ.». Τι προστίθεται; Προστίθεται η φράση «και νομικά πρόσωπα δημοσίου δικαίου». Βρείτε έναν τρόπο να πείτε ότι δεν είναι τα πανεπιστήμια. Διατυπώστε έναν τρόπο. Εγώ σας προκαλώ. Όμως, και πάλι σας λέω ότι από τη στιγμή που είναι έτσι, πραγματικά δεν υπάρχει τρόπος να μείνουν έξω τα ανώτερα εκπαιδευτικά ιδρύματα. 
Αυτό, κατά τη γνώμη μας, είναι κεντρικό θέμα που προκύπτει από τη λειτουργία του μνημονίου. Δεν μπορεί να χρηματοδοτήσει το κράτος. Αποσύρεται σιγά-σιγά και πάμε στις διάφορες χορηγίες και στην αναζήτηση χρηματοδοτήσεων. Μάλιστα, θα είναι και κριτήριο το ποιος θα φέρει τις περισσότερες χρηματοδοτήσεις και τα περισσότερα προγράμματα, αλλά εν απουσία της βασικής ευθύνης του δημοσίου, της πολιτείας για τη δημόσια εκπαίδευση. Αυτός, λοιπόν, θα προχωράει και πιο γρήγορα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Η ίδια λογική ακριβώς βρίσκεται και στους διδακτορικούς, στους υποψήφιους διδάκτορες ή και διδάκτορες κ.λπ.. Λέτε, λοιπόν, το εξής. Αυτούς τους είχαμε και δούλευαν –σε εισαγωγικά- «μαύρα». Και τώρα θεσμοθετούμε τουλάχιστον για ένα έως τρία χρόνια να τους δίνουμε και κάποια χρήματα. Εγώ σας λέω το εξής. Ας πούμε ότι αυτό το δεχόμαστε. Άλλωστε είναι μια πρακτική που υπάρχει και σε άλλα πανεπιστήμια. Γιατί, όμως, την ίδια στιγμή –και πρέπει να απαντήσετε, κύριε Υπουργέ- αφήνετε εκατοντάδες εκλεγμένους λέκτορες χωρίς να λέτε μία κουβέντα γι’ αυτό; 
Θα μπορούσαμε να σας πιστέψουμε –ας το πούμε- εάν ταυτόχρονα λέγατε ότι διορίζουμε, ξεκινάμε για τους εκλεγμένους λέκτορες -το ξαναλέω- μία διαδικασία διορισμού διακοσίων, τριακοσίων. Άντε να το σκεφτούμε. Αλλά μας γεννιέται η υποψία –πραγματικά- ότι αυτοί θα μείνουν αορίστως σ’ αυτήν την κατάσταση και εσείς θα λύνετε το πρόβλημα των εκπαιδευτικών αναγκών, ακόμα και των κλινικών και εργαστηριακών αναγκών, με διδάκτορες υποψήφιους ή διδακτορικούς κ.λπ.. Αυτός είναι ο πυρήνας της αντίρρησής μας σ’ αυτά. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΡΗΣΤΟΣ ΜΑΝΤΑΣ",299
"30538"," Σας ευχαριστούμε, κύριε συνάδελφε.
Το λόγο έχει η κ. Μαρία Κανελλοπούλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30539"," Ευχαριστώ, κυρία Πρόεδρε. 
Κυρίως όμως ευχαριστώ εσάς, κύριε Υπουργέ. Σας ευχαριστώ εκ μέρους όλων των Βουλευτών του ΣΥΡΙΖΑ για την τιμή που μας κάνατε να φέρετε σαν νόμο τις δεκάδες αυτές νέες ρυθμίσεις και δεν τις φέρατε σαν πράξεις νομοθετικού περιεχομένου, καθώς η Κυβέρνησή σας το συνηθίζει. 
Εννοείται ότι δεν μας διαφεύγει πως με το άρθρο 31 της χθεσινής κύρωσης των επτά πράξεων επιβάλατε πολύ σημαντικά πράγματα για την παιδεία. Θα ασχοληθούν με αυτά οι σύντροφοί μου. 
Βεβαίως αν και τυπικά έχετε σεβαστεί τη διαδικαστική υποχρέωσή σας σαν Υπουργός που εισηγείται μία νομοθετική ρύθμιση, από την άποψη περιεχομένου δεν φαίνεται να επιδιώκετε κάτι διαφορετικό από όλους όσους επιδιώκουν να παραμείνει αυτή η χώρα για πάντα αποικία. Συντεχνιακή λογική, αδιαφάνεια, ρουσφέτι, αυτά είναι τα κύρια συστατικά της νέας φιλόδοξης νομοθετικής υπερπαραγωγής που μας προτείνετε σαν νομοσχέδιο για την παιδεία. Κάποτε αυτά τα νομοσχέδια τα λέγαμε νομοσχέδια –«σκούπα» ή πολυνομοσχέδια. Τώρα ούτε αυτός ο όρος φαίνεται να μπορεί να καλύψει το συγκεκριμένο νομοθετικό Αρμαγεδδώνα: πανεπιστήμια, ειδικά σχολεία, νηπιαγωγεία, διάφορα ινστιτούτα, σχολικοί σύμβουλοι, ωράριο εκπαιδευτικών, ενοίκια κτηρίων, μετεγγραφές, προνόμια Ολυμπιονικών κ.λπ, συνωστίζονται στο περίφημο νομοσχέδιό σας –«μαμούθ». 
Το Ίδρυμα Νεολαίας και Διά Βίου Μάθησης θα διαχειρίζεται, καθώς διαβάζουμε, τεράστια ακίνητη περιουσία και πολλά άλλα κονδύλια, είτε από εθνικούς, είτε από κοινωνικούς πόρους, είτε από συγχρηματοδότηση, με επταμελές διοικητικό συμβούλιο που ορίζεται και ελέγχεται από τον εκάστοτε Υπουργό Παιδείας. Εξαιρετικό μοντέλο, παλιό και αγαπημένο. Ο λαός το λέει «Γιάννης κερνάει και Γιάννης πίνει». Τι καλύτερο για κουκούλωμα ευθυνών και απόκρυψη ατασθαλιών; Τι καλύτερο για πελάτες παλιούς και νέους που περιμένουν στην ουρά για μια θέση στο δημόσιο που είναι κακό όταν εξυπηρετεί τους πολίτες, αλλά είναι πολύ βολικό όταν εξυπηρετεί φίλους και «ημετέρους». Business as usual δηλαδή για τους συνήθεις παρατρεχάμενους της εξουσίας. 
Με τον ίδιο αδιαφανή τρόπο στήνεται και ο Εθνικός Οργανισμός Πιστοποίησης Προσόντων και Επαγγελματικού Προσανατολισμού. Γιατί δεν τον κάνετε μία αληθινά διαφανή αρχή; Ρητορική ερώτηση! Γιατί απλούστατα, όσο χάνονται χιλιάδες ψήφοι υπό το βάρος των κοινωνικών αντιδράσεων τόσο χρειάζονται νέοι ευνοούμενοι και καινούργια πελατολόγια. 
Συνάδελφοι κάλυψαν ή θα καλύψουν άλλα ζητήματα. Εγώ θέλω να αναφερθώ επιγραμματικά σε μερικά σημεία του άρθρου 39. 
Στην πρώτη παράγραφο λέτε ότι μπορούν να επιλεγούν ως σχολικοί σύμβουλοι εκπαιδευτικοί από τον ιδιωτικό τομέα. Δηλαδή μας λέτε ότι άνθρωποι που δεν διδάσκουν στο δημόσιο θα το ελέγχουν. 
Επίσης, θέλετε να μας πείτε ότι ο ιδιωτικός εκπαιδευτικός που θα έχει προσληφθεί από συγκεκριμένο ιδιώτη σχολάρχη, θα μπορεί να ελέγξει και τα δημόσια σχολεία αλλά και τους υπαλλήλους του αφεντικού του. Και πώς θα πληρώνεται αυτή η διατεταγμένη υπηρεσία; Αδιευκρίνιστο! Εμείς οφείλουμε να προειδοποιήσουμε ότι το κόστος και αυτής της ρύθμισης θα το επωμιστεί το κράτος.
Επίσης, να σημειώσουμε ότι το Νομικό Συμβούλιο του Κράτους σε αντίστοιχη απόπειρα νομοθέτησης με απόφασή του στις 30 Μαρτίου του 2009 γνωμοδότησε με σαφήνεια αρνητικά. Καταθέτω για τα Πρακτικά τη γνωμοδότηση αυτή.
(Στο σημείο αυτό η Βουλευτής κ. Μαρία Κανελλοπούλου καταθέτει για τα Πρακτικά την προαναφερθείσα γνωμοδότηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Συνεχίζω με την παράγραφο 4 του άρθρου 39 η οποία ρυθμίζει ότι στις περιπτώσεις που τα μίσθια δεν έχουν αποδοθεί στους εκμισθωτές, η ισχύς των μισθώσεων για τη στέγαση και τη λειτουργία των αποκεντρωμένων υπηρεσιών που καταργήθηκαν –το σημειώνω αυτό, καταργήθηκαν!- με την παράγραφο 1 του άρθρου 32 του ν. 4027/2011 παρατείνεται από το χρόνο λύσης τους που προβλέπεται στην παράγραφο 5 του ιδίου άρθρου το αργότερο έως και την 31η Ιουλίου του 2013, οπότε και λύνονται αυτοδικαίως. Τι ακριβώς εννοείτε με τη φράση «στις περιπτώσεις που τα μίσθια δεν έχουν αποδοθεί στους εκμισθωτές»; Δηλαδή, στις περιπτώσεις που το κράτος χρωστάει στους εκμισθωτές, παρατείνεται το συμβόλαιο μέχρι τον Ιούλιο για να τους χρωστάει κι άλλα; Θα χρειαστεί δηλαδή το κράτος κι άλλα χρήματα για κατηργημένες υπηρεσίες; Όχι μόνο δεν αναζητούνται ευθύνες για το γιατί δεν λύθηκαν τα μισθώματα κατηργημένων υπηρεσιών αλλά αντίθετα δημιουργούνται και νέα χρέη.
Τέλος, θα αναφερθώ στην παράγραφο 6α του άρθρου 39 που αφορά χιλιάδες γονείς και αποτελεί μια πολύ θλιβερή κατάσταση στο χώρο της προσχολικής αγωγής. Μας λέτε πως η αναλογία νηπιαγωγών προς νήπια θα είναι ένα προς είκοσι πέντε το μέγιστο και ένα προς επτά το ελάχιστο. Έχετε συναίσθηση πόσο δύσκολο είναι να ασχοληθείς με είκοσι πέντε νήπια σε μία μικρή σχολική αίθουσα, τις περισσότερες φορές ακατάλληλη; 
Και τι θα γίνει με τα νήπια των απομακρυσμένων περιοχών που είναι λιγότερα από επτά; Θα ιδρύσετε παραρτήματα νηπιαγωγείων; Πώς θα τα στελεχώσετε, αφού δεν σκοπεύετε να κάνετε προσλήψεις στην εκπαίδευση; Με αναπληρωτές; Πότε θα γίνει αυτό; Το Δεκέμβριο της νέας σχολικής χρονιάς; Γιατί με αυτούς τους ρυθμούς θα δουλέψουν οι περιφερειακοί διευθυντές εκπαίδευσης όταν δεν έχουν πιστώσεις για αναπληρωτές.
Αυτό είναι το μνημόνιο: Δεν υπάρχουν χρήματα για μισθούς, για συντάξεις, για υγεία, για παιδεία. Αυτό είναι το μνημόνιο, που μετατρέπει την προσχολική εκπαίδευση σε πολυτέλεια ή σε ρουσφετάκι προς τις τοπικές κοινωνίες. Αδιαφορείτε εάν μωρά παιδιά από τρεις και τέσσερις περιοχές θα στοιβαχθούν σε ένα σχολείο αποθήκη, την ίδια στιγμή που η φυματίωση επανεμφανίζεται, την ίδια στιγμή που η παιδική ασιτία και η έλλειψη θέρμανσης στα σχολεία θυμίζουν άλλες δεκαετίες.
Εμείς δεν ζητάμε παρά το αυτονόητο για μια σοβαρή ευρωπαϊκή χώρα. Διετή υποχρεωτική προσχολική αγωγή με επαρκές προσωπικό, σε κατάλληλες αίθουσες σε όλη την επικράτεια. Γι’ αυτό έχουμε καταθέσει και αντίστοιχη τροπολογία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Κύριε Υπουργέ, μετά τη συνένωση για λόγους οικονομίας, τάχα, των δύο κομβικών Υπουργείων της Παιδείας και του Πολιτισμού, σήμερα σταθερά υπονομεύεται και η παιδεία και ο πολιτισμός. 
Για εμάς το βιβλίο, ξέρετε, είναι η ραχοκοκαλιά της παιδείας. Εσείς υποχρηματοδοτείτε τα ελληνικά σχολεία, διαλύετε την ειδική αγωγή, ξεπουλάτε την περιουσία των πανεπιστημίων και μόλις προχθές υπογράψατε το κλείσιμο του Εθνικού Κέντρου Βιβλίου. Παρά τις αδυναμίες του, το ΕΚΕΒΙ υπήρξε ένας πολύτιμος φορέας για τη διάδοση της φιλαναγνωσίας και μάλιστα στις πολύ νεαρές ηλικίες. Χαρακτηριστικά ήταν τα προγράμματά του που απευθύνονταν στα σχολεία, στους εκπαιδευτικούς και στους μαθητές. 
Δεν θεωρούμε τις επιλογές σας καθόλου τυχαίες. Έκλεψα από το site των θυμωμένων δασκάλων της Ιταλίας και από το μανιφέστο τους για το δημόσιο σχολείο ως κοινό αγαθό το εξής: «Μια χώρα που καταστρέφει τα σχολεία της δεν το κάνει ποτέ μόνο για χρήματα, γιατί της λείπουν ή γιατί το κόστος είναι υπερβολικό. Σε μια χώρα που ισοπεδώνει την εκπαίδευση, κυβερνούν εκείνοι που από τη διάδοση της γνώσης έχουν μόνο να χάσουν». Ίταλο Καλβίνο. Σας το αφιερώνω, κύριε Υπουργέ.
Ευχαριστώ, κυρία Πρόεδρε.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΜΑΡΙΑ ΚΑΝΕΛΛΟΠΟΥΛΟΥ",183
"30540"," Ευχαριστούμε κι εμείς, κυρία συνάδελφε.
Το λόγο έχει ο κ. Ιωάννης Κεφαλογιάννης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30541"," Ευχαριστώ, κυρία Πρόεδρε. 
Κυρίες και κύριοι συνάδελφοι, με το παρόν σχέδιο νόμου «Οργάνωση και Λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις» ολοκληρώνεται η διαδικασία σύστασης, οργάνωσης και λειτουργίας των δύο νέων φορέων υπό την εποπτεία του Υπουργείου Παιδείας και Θρησκευμάτων, Πολιτισμού και Αθλητισμού.
Η παρούσα διοικητική μεταρρύθμιση αποτελεί αναγκαίο συμπλήρωμα της συγχώνευσης των νομικών προσώπων ιδιωτικού δικαίου, όπως αυτά αναφέρονται στο άρθρο 1 παράγραφος 1 και στο άρθρο 13 παράγραφος 1 του σχεδίου νόμου αντίστοιχα, καθώς αμφότεροι οι νέοι φορείς προέρχονται από τη διαδικασία της συγχώνευσης διάσπαρτων συναφών οργανισμών.
Αγαπητοί συνάδελφοι, οι δύο νέοι φορείς είναι νομικά πρόσωπα ιδιωτικού δικαίου που ανήκουν στον ευρύτερο δημόσιο τομέα. Διαθέτουν οικονομική και λειτουργική αυτοτέλεια, κοινωφελή και μη κερδοσκοπικό χαρακτήρα. 
Πέραν της γενικότερης ανάγκης για τον επανασχεδιασμό του κρατικού μηχανισμού και τον εξορθολογισμό των κρατικών δαπανών, είναι μια ουσιαστική προσπάθεια εξέλιξης των θεσμικών δυνατοτήτων της Ελλάδας στον τομέα της νεολαίας και της διά βίου μάθησης, καθώς ο χώρος της εκπαίδευσης αποτελεί ίσως έναν από τους βασικότερους τομείς που μπορούν να επηρεάσουν το μέλλον της χώρας μας σε πολύ μεγάλο βαθμό. Είναι η απαρχή μιας προσπάθειας ενδυνάμωσης των δυνατοτήτων και των προοπτικών της νέας γενιάς αυτού του τόπου, της δικής μας γενιάς, που καλείται να σηκώσει βάρη που δεν της αναλογούν, που καλείται να πληρώσει λάθη που δεν διέπραξε. 
Στόχος της Νέας Δημοκρατίας διαχρονικά υπήρξε η προσπάθεια σύνδεσης της παιδείας με την αγορά εργασίας, ώστε να διασφαλίσουμε σε κάθε Έλληνα το υψηλότερο δυνατό επίπεδο μόρφωσης, αλλά και προσληψιμότητας εντός και εκτός της ελληνικής αγοράς εργασίας. Δεν χρειάζεται πιστεύω να τονίσω πόσο σημασία έχει η σύνδεση αυτή τη δεδομένη χρονική συγκυρία. 
Χωρίς διπλές αρμοδιότητες, αποκεντρωμένους και αναποτελεσματικούς φορείς στην παιδεία, επιχειρούμε να διασφαλίσουμε τον αμεσότερο έλεγχο και τον καλύτερο συντονισμό των δύο νέων και ισχυροποιημένων ιδρυμάτων, την ορθολογικότερη διαχείριση του ανθρώπινου δυναμικού που δραστηριοποιείται στο συγκεκριμένο τομέα, τη βέλτιστη δυνατή αξιοποίηση των διαθέσιμων πόρων και υποδομών καθώς και της αναξιοποίητης περιουσίας των υπό συγχώνευση ιδρυμάτων και επιπλέον, άμεσα δημοσιονομικά οφέλη και περιορισμό των λειτουργικών δαπανών, χωρίς να κινδυνεύει η υλοποίηση της στοχοθεσίας των υπό σύσταση δομών. 
Μέσω του Ιδρύματος Νεολαίας και Διά Βίου Μάθησης αναβαθμίζουμε τις υπηρεσίες εκπαίδευσης και μόρφωσης μέσα από την υλοποίηση δράσεων, προγραμμάτων και έργων που αφορούν τη φοιτητική, σπουδαστική και μαθητική μέριμνα.
Η διεθνής εμπειρία σχετικά με τα αποτελέσματα των ισχυρών θεσμικών δρώντων που δραστηριοποιούνται στο χώρο της εκπαίδευσης και της διά βίου μάθησης και έχουν καταφέρει να αναπτύξουν υψηλά ποιοτικά πρότυπα και να καθιερωθούν στη συνείδηση των πολιτών, αποτελεί απόδειξη ότι κινούμαστε στη σωστή κατεύθυνση.
Σε ευρωπαϊκό επίπεδο το γραφείο της Ευρωπαϊκής Ένωσης για το ανθρώπινο δυναμικό, την εκπαίδευση, την κατάρτιση για τη νεότητα αποτελεί ένα ιδιαίτερα πετυχημένο πρότυπο για το υπό σύσταση Ίδρυμα. Παράλληλα, το Ευρωπαϊκό Κέντρο για την ανάπτυξη επαγγελματικής εκπαίδευσης από κοινού με τα ευρωπαϊκά προγράμματα εκπαίδευσης και κατάρτισης –όπως το «Leonardo da Vinci» και το «Erasmus»- δημιουργούν ένα ολοκληρωμένο δίκτυο που, αν αξιοποιηθεί, θα μπορέσει να ενισχύσει τις δράσεις, τη δυναμική και τα αποτελέσματα του Ιδρύματος.
Σε διεθνές επίπεδο αξίζει να αναφερθούμε στην αυστραλιανή προσπάθεια αλληλεπίδρασης του Εθνικού Συμβουλίου Απασχόλησης, Εκπαίδευσης και Κατάρτισης με το Εθνικό Κέντρο Εκπαίδευσης Ενηλίκων. Παράλληλα, αξίζει να τονιστεί και η ιρλανδική προσπάθεια συντονισμού του τομέα της διά βίου μάθησης με τη συνεργασία του Εθνικού Συμβουλίου Διά Βίου Μάθησης με την Εθνική Συνομοσπονδία Εκπαίδευσης Ενηλίκων.
Κλείνοντας, ως προς το Ίδρυμα Νεολαίας και Διά Βίου Μάθησης, θα ήθελα να αναφερθώ στη στοχοθέτηση του νέου οργανισμού για έναν ορθολογικό σχεδιασμό ως προς το μείζον ζήτημα της σχολικής στέγης, κάτι που σε επίπεδο Ρεθύμνου αποτελεί απόλυτη προτεραιότητα, αν αναλογιστούμε ότι ειδικά σε επίπεδο δευτεροβάθμιας εκπαίδευσης δεν έχει δημιουργηθεί καμμία σχολική μονάδα τα τελευταία τριάντα χρόνια.
Μέσω του Εθνικού Οργανισμού Πιστοποίησης Προσόντων και Επαγγελματικού Προσανατολισμού επιχειρούμε την ολοκληρωμένη πιστοποίηση των εκροών της τυπικής και μη τυπικής εκπαίδευσης και μάθησης. Στοχεύουμε στη συστηματική παροχή υπηρεσιών συμβουλευτικής και επαγγελματικού προσανατολισμού σε ιδιωτικούς και δημοσίους φορείς καθώς και το συντονισμό της δράσης αυτών. 
Στο συγκεκριμένο σημείο θα ήθελα να σταθώ ιδιαίτερα στο άρθρο 19 του δεύτερου κεφαλαίου του υπό ψήφιση νόμου, με βάση το οποίο γίνεται σαφές ότι με το νέο οργανισμό δημιουργείται πια ένα ολοκληρωμένο πλαίσιο διαφάνειας ως προς την πιστοποίηση των προσόντων.
Χαρακτηριστικά αναφέρω ότι οι όροι και οι προϋποθέσεις της πιστοποίησης προσόντων θα καθορίζονται κάθε φορά με προεδρικό διάταγμα, το οποίο θα εκδίδεται μετά από πρόταση του Υπουργείου Παιδείας και Θρησκευμάτων, Πολιτισμού και Αθλητισμού και του κατά περίπτωση συναρμόδιου Υπουργού μετά από εισήγηση του Εθνικού Οργανισμού Πιστοποίησης Προσόντων. Παράλληλα, η προβλεπόμενη από το σχέδιο νόμου δημιουργία του εθνικού πλαισίου προσόντων, αποτελεί τον οδικό χάρτη, με βάση τον οποίο θα αναγνωριστεί το σύνολο των μαθησιακών εκροών όλων των εκπαιδευτικών δομών της χώρας, έτσι ώστε να υπάρξει ταυτοποίηση με τα αντίστοιχα ευρωπαϊκά πρότυπα. Το γεγονός αυτό αναβαθμίζει το κύρος του ελληνικού εκπαιδευτικού συστήματος και προσθέτει ένα ισχυρό συγκριτικό πλεονέκτημα στους πολίτες που θα θελήσουν να εργαστούν σε κάποια άλλη χώρα της Ευρωπαϊκής Ένωσης. 
Ως προς τις λοιπές διατάξεις του σχεδίου νόμου, θα ήθελα να σταθώ στη σημασία του άρθρου 42, μέσα από το οποίο ρυθμίζονται βασικά θέματα για τη βέλτιστη δυνατή λειτουργία της ανεξάρτητης αρχής για τη διασφάλιση και πιστοποίηση της ποιότητας της ανώτατης εκπαίδευσης. Ειδικότερα, στο συγκεκριμένο άρθρο ρυθμίζεται το σύνολο των θεμάτων για την οργάνωση και λειτουργία της ανεξάρτητης αρχής. Τοποθετώντας τη συγκεκριμένη ρύθμιση σε ένα ευρύτερο πλαίσιο, είμαι απόλυτα πεπεισμένος για το ρόλο που οφείλουν να διαδραματίσουν οι Ανεξάρτητες Αρχές για την αναδιαμόρφωση της δημόσιας διοίκησης και στηρίζω κάθε προσπάθεια που κινείται προς αυτήν την κατεύθυνση. 
Τέλος, δεν θα μπορούσα να μην αναφερθώ και στην αποκατάσταση του αισθήματος αδικίας προς μερίδα αθλητών, οι οποίοι επιτυγχάνουν διάκριση σε Ολυμπιακούς Αγώνες, καθώς και σε παγκόσμια και ευρωπαϊκά πρωταθλήματα, όπως αυτή εισάγεται με την κατατεθείσα τροπολογία.
Κυρίες και κύριοι συνάδελφοι, μεταρρυθμίσεις χωρίς επαρκή χρηματοδότηση είναι καταδικασμένες να αποτύχουν. Αν και στην παρούσα συγκυρία οι κρατικοί πόροι έχουν συρρικνωθεί, υπάρχει τρόπος να προσδώσουμε στους νέους φορείς τα οικονομικά μέσα, ώστε να βεβαιώσουμε την επιτυχία των προτεινόμενων μεταρρυθμίσεων. Προσδώσαμε στους ίδιους τους φορείς τη διαχειριστική ικανότητα της σημαντικής ακίνητης και κινητής περιουσίας που έκαστος διαθέτει ως κληρονομιά από τους φορείς που αντικατέστησαν, αλλά και την εκμετάλλευση των δικαιωμάτων πνευματικής και βιομηχανικής ιδιοκτησίας τους. Με αυτά τα μέσα προσδίδουμε στις νέες δομές τη διαχειριστική ικανότητα του συνόλου των αναξιοποίητων πόρων και υποδομών των υπό συγχώνευση ιδρυμάτων, με αποτέλεσμα να διασφαλίσουμε τη βιωσιμότητα και την παραγωγικότητά τους. 
Κυρίες και κύριοι συνάδελφοι, η δημιουργία των δύο νέων φορέων αποτελεί συνέχεια του ευρύτερου κυβερνητικού μεταρρυθμιστικού έργου με στόχο την καλύτερη και αποτελεσματικότερη λειτουργία του κρατικού μηχανισμού, την αύξηση της παραγωγικότητας και την αποφυγή κατασπατάλησης δημοσίου χρήματος σε αποκεντρωμένους, αδύναμους θεσμούς που υπονομεύουν την παραγωγική, εκπαιδευτική διαδικασία. Είναι, όπως προανέφερα, μία ουσιαστική προσπάθεια εξέλιξης των θεσμικών δυνατοτήτων της Ελλάδας στον τομέα της νεολαίας και της διά βίου μάθησης.
Βάσει των ανωτέρω σας καλώ να στηρίξετε το κυβερνητικό μεταρρυθμιστικό έργο και προτείνω την ψήφιση του σχεδίου νόμου. 
Σας ευχαριστώ για την προσοχή σας. 
(Χειρoκροτήματα από την πτέρυγα της Νέας Δημοκρατίας)","ΙΩΑΝΝΗΣ ΚΕΦΑΛΟΓΙΑΝΝΗΣ",224
"30542"," Έχει ζητήσει το λόγο ο Κοινοβουλευτικός Εκπρόσωπος των Ανεξαρτήτων Ελλήνων κ. Νότης Μαριάς. 
Κύριε συνάδελφε, έχετε το λόγο για δώδεκα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριοι Υπουργοί, κύριοι Βουλευτές, τα θέματα της παιδείας, όπως είχαμε επισημάνει και στην επίκαιρη επερώτηση την οποία κάναμε, είναι θέματα τα οποία δεν μπορούν να μπουν σε μία κομματική αντιπαράθεση, δεν μπορούν να μπουν σε μία κομματική αντιδικία. Επομένως η τοποθέτησή μας και στην επιτροπή είχε τα χαρακτηριστικά να προσπαθήσουμε από την πλευρά μας, κυρίως με την εισηγήτριά μας κ. Ξουλίδου, να συμβάλουμε και στο συγκεκριμένο νομοσχέδιο καλόπιστα. Γι’ αυτό ήμασταν θετικοί στην επιτροπή. Θέσαμε, όμως, πάρα πολλές παρατηρήσεις, αρκετές ενστάσεις και είχαμε επισημάνει ότι θα περιμένουμε τον κύριο Υπουργό να δούμε εάν θα κάνει δεκτές τις δικές μας παρατηρήσεις. 
Ήδη, έχουν μιλήσει η εισηγήτριά μας και τουλάχιστον τρεις Βουλευτές του κόμματός μας. Δεν είδαμε, κύριε Υπουργέ, ούτε ακούσαμε τον κύριο Υπουργό να δέχεται τις παρατηρήσεις και τις σκέψεις, τις οποίες κάναμε. Γι’ αυτό και επειδή περνάει η ώρα και διαδικαστικά θα μπει κάποια στιγμή σε ψηφοφορία το νομοσχέδιο επί της αρχής, θα ξαναπώ αυτά που πρέπει να πω –είστε παρών- και αναλόγως του τι θα μας απαντήσετε, θα ψηφίσουμε. 
Μέχρι στιγμής, εφόσον δεν έχετε κάνει δεκτές τις παρατηρήσεις μας, παρά τις δικές μας θετικές προθέσεις, θέλουμε να δηλώσουμε επίσημα –για να μην δημιουργείται πρόβλημα- ότι θα καταψηφίσουμε το νομοσχέδιο επί της αρχής, αν δεν γίνουν δεκτές. Γι’ αυτό πήρα το λόγο σ’ αυτό το σημείο, γιατί αντιλαμβάνομαι ότι σε λίγο η διαδικασία θα περάσει στα θέματα που θα έλθουν για ψηφοφορία.
Κύριε Υπουργέ, υπάρχουν πάρα πολλά ζητήματα. Σε αυτό το νομοσχέδιο έχουμε τρία κεφάλαια. Το ένα κεφάλαιο είναι η διά βίου μάθηση και η πιστοποίηση με τους δύο οργανισμούς οι οποίοι συγχωνεύουν ουσιαστικά άλλους δύο. Το δεύτερο κεφάλαιο αφορά θέματα ανωτάτων εκπαιδευτικών ιδρυμάτων πρωτοβάθμιας και δευτεροβάθμιας εκπαίδευσης. Το τρίτο κεφάλαιο αφορά διάφορες διευθετήσεις που γίνονται.
Επισημαίνουμε ότι θα ψηφίσουμε την τροπολογία που έχουν φέρει συνάδελφοι της Νέας Δημοκρατίας και του ΠΑΣΟΚ. για θέματα που έχουν σχέση με τη Θράκη και το μουφτή. Ο κ. Κουΐκ μίλησε γι’ αυτά τα θέματα. Δεν χρειάζεται να ξαναμπώ σ’ αυτήν τη διαδικασία. Θεωρούμε ότι υπάρχουν εθνικά θέματα τα οποία πρέπει να αντιμετωπίσουμε με ευαισθησία. Ως εκ τούτου στα ζητήματα αυτά δεν έχουμε κανένα πρόβλημα να στηρίξουμε τροπολογίες της Νέας Δημοκρατίας ή του ΠΑΣΟΚ στο βαθμό που συντελούν και συμβάλλουν στην αντιμετώπιση ευαίσθητων θεμάτων που έχουν σχέση με τα εθνικά θέματα.
Επίσης δεν έχουμε κανένα πρόβλημα να εξηγήσουμε απ’ αυτό το Βήμα ότι βασική θέση των Ανεξάρτητων Ελλήνων είναι ότι η Ελλάδα δεν πωλείται, η Ελλάδα δεν υποθηκεύεται, η Ελλάδα δεν τεμαχίζεται. Επομένως, κινήσεις διαφόρων κύκλων -κυρίως μνημονιακών- σε συνεργασία με την Άγκυρα, για να δημιουργήσουν προβλήματα στα θέματα της Θράκης και να στηρίξουν αντιλήψεις περί αυτονομίας της Θράκης, εμάς θα μας βρουν κάθετα αντίθετους και θα είμαστε στην κόντρα. Αυτά τα εξηγώ, για να μη δημιουργούνται παρεξηγήσεις.
Από κει και πέρα, κύριε Υπουργέ, συζητάμε αυτό το νομοσχέδιο, αλλά δεν μπορούμε να το συζητήσουμε στο κενό, διότι το πλαίσιο που υπάρχει –και που δεν μπορούμε να ξεχνάμε είναι το μνημόνιο- είναι οι συγκεκριμένες δεσμεύσεις που υπάρχουν στα ζητήματα του μνημονίου και σε επίπεδο οικονομίας και σε επίπεδο θεσμικών ρυθμίσεων. Η ιστορία έχει φθάσει στο άκρον άωτον. 
Πριν από λίγη ώρα ήμουν με τη Δήμαρχο Φαιστού και το Δήμαρχο Γόρτυνας στον κ. Μαυραγάνη, διότι εκεί είχε τεθεί το θέμα ότι κλείνει η ΔΟΥ Μοιρών και προσπαθήσαμε να βρούμε μία λύση, όπως γίνεται με πολλές ΔΟΥ. Το επιχείρημα που μας είπαν εκεί ήταν ότι υπάρχει μία απόφαση για συγκεκριμένες ρυθμίσεις από το μνημόνιο και δεν αλλάζουν. Όταν θέταμε το ερώτημα «γιατί δεν αλλάζουν», η απάντηση ήταν: «Είναι μνημονιακή πολιτική, βρείτε άλλη λύση». Έτσι οι δήμαρχοι πήραν αρνητική απάντηση, παρ’ ότι υπάρχει σήμερα κατάληψη και μεγάλος αναβρασμός στη Μεσσαρά για το ζήτημα αυτό, όχι κοιτώντας την ουσία αλλά επειδή είναι μνημονιακή πολιτική και δεν μπορούν να κάνουν πίσω. Το ίδιο γίνεται και στα θέματα της παιδείας, δηλαδή υπάρχει ένα ασφυκτικό οικονομικό πλαίσιο, το οποίο δεν μπορείτε ή δεν θέλετε –γιατί πολιτικά μπορείτε να το «σπάσετε»- να το υπερβείτε.
Όταν μιλούσε ο κ. Στουρνάρας –τώρα λείπει, θα έλθει κάποια στιγμή- τού είπα ότι υπάρχουν 4,1 δισεκατομμύρια ευρώ «μαξιλάρι» σε επίπεδο χρημάτων που κέρδισε η χώρα λόγω της μείωσης των επιτοκίων. Το ομολόγησε ο ίδιος σε συνεντεύξεις του και όταν έλεγε ότι δεν υπάρχουν χρήματα και ότι δεν είναι τσιγκούνης του είπα «δώσε αυτά τα χρήματα». Είπε ότι είμαστε λαϊκιστές και ανεύθυνοι. 
Λέμε: Ποιος είναι ανεύθυνος; Αυτός που έχει ένα «πακέτο» 4,1 δισεκατομμυρίων και δεν χρησιμοποιεί αυτά τα χρήματα άμεσα για το 2013 για την παιδεία, για την έρευνα, για την ανάπτυξη, για τη θέρμανση, για το πετρέλαιο θέρμανσης όπου τα μέτρα έχουν αποτύχει; Ποιος, λοιπόν, είναι ο ανεύθυνος; Ή μήπως ανεύθυνος είναι αυτός που οδηγεί τη χώρα στη διάλυση με αυτές τις αντιλήψεις; Τα χρήματα τα έχει αυτή τη στιγμή και ο ίδιος το ομολόγησε και λέει «εγώ δεν κάνω αυτήν την πολιτική». Αυτό πρέπει να σταματήσει. 
Φαντάζομαι ότι εσείς, επειδή είστε στα θέματα της εκπαίδευσης, πρέπει να δώσετε μάχη, διότι υπάρχει αυτό το «πακέτο» και πρέπει να δώσετε μάχη για να «σπάσει». 
Δυστυχώς τι βλέπουμε για τη δευτεροβάθμια εκπαίδευση; Σας τα ανέφεραν αυτά και άλλοι συνάδελφοι. Υπάρχουν τεράστιες ελλείψεις εκπαιδευτικών αυτή τη στιγμή. 
Σας έχω κάνει μία ερώτηση η οποία δεν συζητήθηκε, γιατί προχθές αποφάσισε ο Πρόεδρος της Βουλής λόγω του φορολογικού να μη συζητηθεί και η οποία αφορά τις ελλείψεις εκπαιδευτικών στη δευτεροβάθμια εκπαίδευση στο Ηράκλειο. Υπάρχει άμεσος κίνδυνος να χαθεί η σχολική χρονιά για εκατοντάδες μαθητές. Υπάρχουν όλα τα κενά -σας τα έχω καταθέσει- τα οποία έχουν σχέση με το ΕΠΑΛ και το ΕΠΑΣ στο Νομό Ηρακλείου. Υπάρχουν τεράστια κενά. Αυτά πώς θα αντιμετωπιστούν; 
Δεύτερον, πήρα σήμερα ένα φαξ από το Σύλλογο Γονέων και Κηδεμόνων του Γυμνασίου Πόμπιας του Νομού Ηρακλείου. Διαμαρτύρονται και αυτοί, γιατί υπάρχει έλλειψη καθηγητών.
Σας έχω κάνει άλλη ερώτηση για προσλήψεις καθηγητών στα μουσικά σχολεία. Εκεί συνεχώς επικαλείστε ότι δεν υπάρχουν χρήματα. Σας εξηγώ ότι αυτή τη στιγμή 4,1 δισεκατομμύρια είναι χρήματα-μαξιλάρι, που τα έχει ο κ. Στουρνάρας και κοιμάται πάνω σε αυτό το μαξιλάρι, ενώ αυτά τα χρήματα πρέπει να δοθούν ως κοινωνικό μέρισμα. 
Πάμε σε άλλο θέμα. Υπάρχουν ελλείψεις καθηγητών στο ΤΕΕ του Νομού Ηρακλείου. Αναφέρω το νομό μου, όπου ξέρω πολύ αναλυτικά τα θέματα. Υπάρχουν ελλείψεις στο Μουσικό Σχολείο «Εννέα Μούσες». Έχω κάνει ερωτήσεις από το Σεπτέμβριο. Στην επίκαιρη επερώτηση που σας κάναμε εδώ, καλόπιστα συζητήσαμε και είπατε ότι θα το αντιμετωπίσετε. Δεν το αντιμετωπίζετε.
Υπάρχει το κτηριολογικό πρόβλημα. Η επαγγελματική εκπαίδευση στο Δήμο Ηρακλείου, στη δευτεροβάθμια, δεν έχει κτήρια. Το Μουσικό Σχολείο Ρεθύμνου δεν έχει κτήριο.
Έρχομαι στα ΑΕΙ. Αυτήν τη στιγμή υπάρχει αναβρασμός στην Κρήτη, διότι ακούγεται –σας έκανα και ερώτηση- ότι στο μηχανογραφικό του 2013 δεν θα υπάρξει αναφορά, για να μπορούν να δηλώσουν το Τμήμα Χημείας, το Τμήμα Εφαρμοσμένων Μαθηματικών του Πανεπιστημίου Κρήτης, το Τμήμα Μηχανικών Ορυκτών Πόρων του Πολυτεχνείου Κρήτης, το Τμήμα Ηλεκτρονικής και το Τμήμα Εφαρμοσμένης Πληροφορικής του ΤΕΙ Κρήτης. Ισχύουν αυτά; Δηλαδή, θα καταργηθούν, θα κλείσουν; Με το σχέδιο «Αθηνά» τι θα γίνει; Πρέπει να τοποθετηθείτε, γιατί σε λίγο καιρό θα βγει το μηχανογραφικό. Αν βγει, τυπωθεί και το συμπληρώσουν οι υποψήφιοι, σημαίνει ότι τελείωσε το θέμα σε σχέση με αυτά τα τμήματα. Θέλουμε ξεκάθαρη απάντηση, κύριε Υπουργέ. 
Έχετε βάλει το θέμα του Ευρωπαϊκού Σχολείου. Σας έχουμε κάνει ερώτηση για το Ευρωπαϊκό Σχολείο που είναι στο Ηράκλειο. Συνεχίζεται η έλλειψη προσωπικού. 
Πάμε στις διατάξεις. Βεβαίως, θα μιλήσουμε λεπτομερώς στην κατ’ άρθρον συζήτηση, αλλά θα ήθελα να μου πείτε για μια περίεργη διάταξη που υπάρχει εδώ σε σχέση με την περιουσία του ΕΟΠΠΕΠ. Λέει ότι τα περιουσιακά στοιχεία, κινητά, ακίνητα, κινητές αξίες κ.λπ., ανήκουν ή περιέρχονται σε άλλα νομικά πρόσωπα, εφόσον και κατά το μέρος που συνεχίζουν να εξυπηρετούν άμεσα ή έμμεσα τους σκοπούς των συγχωνευομένων φορέων. Δηλαδή, αν δεν εξυπηρετεί αυτή η τεράστια περιουσία σε ακίνητα, αν αυτά δεν εξυπηρετούν εν προκειμένω τους σκοπούς και τη λειτουργία του οργανισμού, τι θα γίνουν; Εάν είναι λάθος διατύπωση, δείτε το. Εάν είναι διατύπωση εκ του πονηρού, ώστε ένα μέρος της περιουσίας να φύγει και να πάει στο ΤΑΙΠΕΔ, θα μας βρει αντίθετους. Είναι το άρθρο 23 παράγραφος 2δ. Δείτε το νομοτεχνικά, γιατί ο τρόπος με τον οποίο το τοποθετείτε εκεί, είναι διαφορετικός από το προηγούμενο άρθρο. Αυτό, λοιπόν, θέλουμε να το δείτε.
Έρχομαι στα θέματα που θέτει η Επιστημονική Επιτροπή. Σας λέει, κύριε Υπουργέ, ότι υπάρχουν επί της ουσίας υπεξουσιοδοτήσεις. Δηλαδή, τα διοικητικά συμβούλια των δύο οργανισμών που ιδρύετε, έχουν αυξημένες αρμοδιότητες σε σχέση με την κατανομή των οργάνων, τα προσόντα και τους όρους πρόσληψης εργασίας, το πειθαρχικό δίκαιο του προσωπικού. Αυτά θα αποφασίζονται με κανονιστική υπουργική πράξη, ενώ χρειάζεται προεδρικό διάταγμα. 
Επομένως εδώ εγγίζουν σημεία συνταγματικότητας. Δεν θέτουμε ένσταση συνταγματικότητας, αλλά ως σας λέμε ότι αυτό, έτσι όπως σας το λέει η Επιστημονική Επιτροπή, πρέπει να το δείτε. Υπάρχουν, λοιπόν, σοβαρά ζητήματα. 
Σε σχέση με το πρώτο κεφάλαιο, που είναι η πιστοποίηση, πώς θα πάτε στην πιστοποίηση, κύριε Υπουργέ, εάν δεν ρυθμίσετε τα θέματα των επαγγελματικών δικαιωμάτων ιδίως στα θέματα των τεχνικών λυκείων; Υπάρχει αυτή τη στιγμή ολόκληρη η διαμαρτυρία από την Ομοσπονδία Λειτουργών Τεχνικής Επαγγελματικής Εκπαίδευσης. Σας έχουν στείλει επανειλημμένα έγγραφα και σας λένε ότι πρέπει να δείτε τα επαγγελματικά δικαιώματα των μαθητών που είναι στα επαγγελματικά λύκεια.
Πώς θα προχωρούμε σε πιστοποιήσεις και λειτουργίες των οργανισμών πιστοποίησης, εάν δεν δούμε τα επαγγελματικά δικαιώματα; Έχω εδώ έγγραφα της ΟΛΤΕ από τις 10-1-2013. Σας θέτουν και ένα άλλο θέμα –να το δείτε λίγο- τη μαθητεία των αποφοίτων τεχνικής εκπαίδευσης. Το προωθείτε μεν, αλλά πρέπει να δείτε τις παρατηρήσεις που σας έχουν κάνει οι λειτουργοί.
Επομένως για να τελειώσω, υπάρχουν σοβαρά θέματα, τα οποία εμείς θέσαμε. Πρέπει να δείτε και το ζήτημα των μετεγγραφών. Έχω έγγραφο της Ανωτάτης Ομοσπονδίας Πολυτέκνων Ελλάδος από τις 14-1-2013. Διαμαρτύρονται ότι με το σύστημα αυτό τους έχετε καθηλώσει, τους έχετε διαλύσει. Το θέμα των μετεγγραφών είναι καθοριστικό, διότι με τις μνημονιακές πολιτικές που ακολουθείτε, με την καθήλωση μισθών και συντάξεων, υπάρχει δεδομένη αδυναμία όλων των πολιτών να συντηρήσουν ένα δεύτερο σπίτι, στο οποίο μένουν τα παιδιά που σπουδάζουν σε άλλες πόλεις. Αυτό είναι καθοριστικό. Επομένως πρέπει τις παρατηρήσεις που έκανε η συνάδελφος κ. Ξουλίδου να τις λάβετε σοβαρά υπ’ όψιν. Το θέμα των μετεγγραφών σήμερα, σε αυτή τη φάση, είναι καθοριστικό και θα πρέπει να αντιμετωπιστεί. 
Επομένως, κύριε Υπουργέ, εμείς με τα δεδομένα αυτά μέχρι στιγμής –υπολογίζω ότι κατά τη μία η ώρα θα φτάσει η ψηφοφορία, θα είμαστε εδώ- θα καταψηφίσουμε επί της αρχής. Θα έχουμε την ευκαιρία στα άρθρα να τα δούμε και εκεί που μπορούμε να συμφωνήσουμε, να συμφωνήσουμε. Εκεί που θα διαφωνήσουμε, θα διαφωνήσουμε. Αλλά, έτσι όπως διαμορφώνονται τα πράγματα, εμείς το καταψηφίζουμε επί της αρχής. 
Θεωρούμε δε ότι πρέπει -και κλείνω- να σπάσει η μνημονιακή πολιτική, για να μπορέσουμε να αντιμετωπίσουμε ουσιαστικά τα θέματα της παιδείας. Ο μηχανισμός που φέρνετε για διά βίου εκπαίδευση και για πιστοποίηση θα είχε μια αξία και μάλιστα μεγάλη, αν σε συνδυασμό με τις ρυθμίσεις για τα πανεπιστήμια οικοδομούσαμε μία οικονομία, ένα μοντέλο ανάπτυξης που θα στηρίζεται στην εκπαίδευση, στην κατάρτιση, στη γνώση. 
Αυτό τι σημαίνει; Όχι οικονομία εντάσεως εργασίας με χαμηλούς μισθούς και συμπίεση, δηλαδή «βουλγαροποίηση» και «κινεζοποίηση» της ελληνικής οικονομίας, αλλά οικονομία ανταγωνιστική, με βάση την τεχνολογία, που σημαίνει όχι λιγότερα πανεπιστήμια, όχι λιγότερα σχολεία, αλλά πολύ περισσότερα πανεπιστήμια, πολύ περισσότερα σχολεία και πολύ μεγαλύτερες επενδύσεις μέσα στην ίδια την ανωτάτη εκπαίδευση για να είσαι ανταγωνιστικός. Επομένως δεν είναι μόνο ότι με αυτόν τον τρόπο θα στηρίξουμε το δικαίωμα στη μόρφωση, αλλά θα στηρίξουμε το δικαίωμα αυτής της κοινωνίας, για να προχωρήσει μπροστά. 
Λέμε, λοιπόν, συνάδελφοι, ότι εμείς καταψηφίζουμε το νομοσχέδιο επί της αρχής, γιατί θεωρούμε ότι εντάσσεται στις υποχρεώσεις της μνημονιακής πολιτικής. Μνημόνιο και πραγματική παιδεία δεν συμβιβάζονται. 
Ευχαριστώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30543"," Ευχαριστούμε, κύριε Μαριά.
Το λόγο έχει η κ. Μαρία Αντωνίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30544"," Ευχαριστώ, κυρία Πρόεδρε.
Κύριε Υπουργέ, κύριοι και κυρίες συνάδελφοι, όπως αναφέρθηκαν και οι προηγούμενοι συνάδελφοι, το σχέδιο νόμου προβλέπει τη συγκέντρωση φορέων με συγκεκριμένες ομοειδείς αρμοδιότητες σε ένα ενιαίο όργανο. Ποιος, κύριοι συνάδελφοι, μπορεί να αντιταχθεί σε αυτό, όταν όλοι συγκλίνουν πάνω σε αυτό το θέμα σε μια ταυτόσημη άποψη, ότι δηλαδή όλες οι οργανωτικές λειτουργίες και δραστηριότητες παρόμοιας φύσεως και χαρακτήρα σωστό είναι να ανατίθενται στην ίδια οργανωτική μονάδα, για να αποφεύγονται περιττές επαναλήψεις και συγκρούσεις ενεργειών που προκαλούν σύγχυση και αργοπορίες; 
Πέραν αυτών, όμως, η καλύτερη οργάνωση και αποτελεσματικότητα δεν είναι το μόνο ζητούμενο στη σημερινή δύσκολη εποχή που όλοι βιώνουμε. Με τη συγχώνευση των συγκεκριμένων φορέων επιτυγχάνουμε την απαραίτητη δημοσιονομική εξυγίανση μέσα από τον εξορθολογισμό δαπανών, καθώς λιγότεροι φορείς με παρεμφερές αντικείμενο έχουν λιγότερα λειτουργικά έξοδα. 
Ένα σημαντικό ζήτημα, το οποίο αντιμετωπίζεται με το παρόν σχέδιο νόμου αφορά και στη διαχείριση της ακίνητης περιουσίας των συγχωνευομένων φορέων, η οποία εκτείνεται σε όλη των ελληνική επικράτεια και μέχρι σήμερα παραμένει ουσιαστικά ανεκμετάλλευτη.
Η συγκέντρωση της περιουσίας αυτής και η διαχείρισή της από ένα φορέα στον οποίον θα ενταχθεί και το σύνολο της κινητής περιουσίας, θα έχει σαν αποτέλεσμα την καλύτερη αξιοποίησή της, καθώς θα υπάρχει ευχερέστερη εποπτεία. 
Επομένως ενισχύεται με τον τρόπον αυτό η λειτουργική τους αυτάρκεια και επιτυγχάνεται η βιωσιμότητά τους πέρα από τις κρατικές επιχορηγήσεις καθώς με τη σύσταση των φορέων δεν θα εξαρτώνται αποκλειστικά και μόνο απ’ αυτές, από τις κρατικές επιχορηγήσεις. 
Είδαμε, κύριοι συνάδελφοι, στο Πανεπιστήμιο Κύπρου, όπου συμμετείχαμε, σε κοινή συνεδρίαση των μελών των επιτροπών μορφωτικών, ότι το δημόσιο πανεπιστήμιο τα επόμενα χρόνια δεν θα χρειάζεται κρατική επιχορήγηση. Αυτό που καταφέρνουν σε όλον τον κόσμο, μπορούμε να το καταφέρουμε και στην πατρίδα μας. 
Θα ήθελα, όμως, να κάνω μια ειδική αναφορά σε ένα συγκεκριμένο ζήτημα. Ως μέλος της Επιτροπής του Ελληνισμού της Διασποράς και προερχόμενη από μια περιφέρεια που είδε πολλά από τα παιδιά της να φεύγουν τα τελευταία εξήντα χρόνια προς αναζήτηση καλύτερων προοπτικών στο εξωτερικό, δεν μπορώ να μη σταθώ στην πρόβλεψη του παρόντος νομοσχεδίου για την ελληνόγλωσση εκπαίδευση.
Είναι αλήθεια ότι έχουν δημιουργηθεί αρκετά προβλήματα μετά τον περιορισμό του επιμίσθιου των αποσπασμένων εκπαιδευτικών στο εξωτερικό, με αποτέλεσμα τη δημιουργία κενών στα ομογενειακά σχολεία. Άλλωστε ως μέλη της Επιτροπής της Διασποράς συχνά γινόμαστε αποδέκτες εκκλήσεων από την Ομογένεια για την κάλυψή τους. Όπως για παράδειγμα, στο Μόναχο για το οποίο δεν υποβάλλονται αιτήσεις απόσπασης αφού το κόστος ζωής είναι υψηλότερο από άλλες πόλεις της Γερμανίας με αποτέλεσμα οι καθηγητές να μην μπορούν να αντεπεξέλθουν οικονομικά. 
Αντιλαμβανόμαστε, λοιπόν, όλοι πως η τροποποίηση του άρθρου 19 του ν.4021/2011 αποτελεί μονόδρομο. Η εν λόγω ρύθμιση αποδεικνύει για άλλη μια φορά τον πρωτεύοντα ρόλο που κατέχει η ελληνόγλωσση εκπαίδευση του ομογενειακού Ελληνισμού στην Κυβέρνηση του Αντώνη Σαμαρά που στοχεύει όχι μόνο στη διατήρηση της ελληνομάθειας των αποδήμων αλλά και στην ενδυνάμωση των θεσμών τους με την πατρίδα μέσω της γνώσης του ελληνικού πολιτισμού και της ιστορίας μας. 
Θα ήθελα, επίσης, να σταθώ σε κάποια επιμέρους ζητήματα που συζητήθηκαν στην επιτροπή και έχουν τεθεί και ως τροπολογίες από μένα και άλλους συναδέλφους, στο άρθρο 34 του σχεδίου νόμου μεταξύ άλλων και στην εκπροσώπηση των φοιτητών στα συλλογικά όργανα του ιδρύματος. Στο ν.4009/2011 προβλέπεται ότι οι εκπρόσωποι των φοιτητών εκλέγονται από το σύνολο των ενεργών φοιτητών με ενιαίο ψηφοδέλτιο με άμεση καθολική και μυστική ψηφοφορία. 
Με την παρούσα τροπολογία την οποία καταθέσαμε, κύριε Υπουργέ, προβλέπεται ότι η εκπροσώπηση των φοιτητών μπορεί να γίνεται και μέσω των συλλόγων φοιτητών που αναγνωρίζει κάθε ίδρυμα με βάση το αναλογικό σύστημα σύμφωνα με τα αποτελέσματα των τελευταίων χρονικά φοιτητικών εκλογών.
Με αυτήν την πρόβλεψη δίνεται η δυνατότητα στους φοιτητές να αποφασίζουν οι ίδιοι για τον τρόπο με τον οποίο επιθυμούν να εκπροσωπούνται στα όργανα διοίκησης των πανεπιστημιακών ιδρυμάτων όπου συμμετέχουν. Σημαντική είναι η πρόβλεψη για ηλεκτρονική ψηφοφορία η οποία λύνει πολλά πρακτικά ζητήματα.
Η εμπειρία μέχρι σήμερα έχει δείξει ότι οι υπάρχουσες διαδικασίες είναι αργές και πολλές φορές γίνονται έρμαιο μικρών ομάδων φοιτητών που δεν επιθυμούν τη διεξαγωγή τους με αποτέλεσμα να εμποδίζεται η έκφραση της βούλησης της πλειοψηφίας των φοιτητών. Με την προτεινόμενη τροποποίηση δίνεται η δυνατότητα να μην επιβαρύνεται η διαδικασία με μια ακόμη καθολική και μυστική ψηφοφορία αφού ήδη υπάρχει αδιαμφισβήτητος μηχανισμός έκφρασης των φοιτητών, δηλαδή οι φοιτητικές εκλογές.
Επίσης, θα αναφερθώ σε ένα παράδειγμα όσον αφορά τους εκπαιδευτικούς του Τεχνολογικού Επαγγελματικού Εκπαιδευτηρίου Νοσοκομείου Θεσσαλονίκης, αρμοδιότητας του Υπουργείου Υγείας. Μετά τη μετάταξή τους σε κενές οργανικές θέσεις του Υπουργείου Παιδείας δεν έγινε δεκτή η μοριοδότησή τους με την αιτιολογία ότι το εκπαιδευτικό τους έργο ασκήθηκε και δεν γεννήθηκε σε σχολές που ανήκαν στην αρμοδιότητα του Υπουργείου Παιδείας.
Δεν μπορεί η προσφορά και το εκπαιδευτικό έργο να διακρίνεται βάσει του εποπτευόμενου φορέα ή Υπουργείου. Πρόκειται για παραβίαση της αρχής της ισότητας και της ενιαίας αντιμετώπισης από τη διοίκηση, αφού άτομα με τα ίδια προσόντα, τα ίδια χρόνια προϋπηρεσίας, έχουν διαφορετική μεταχείριση όσον αφορά τη μοριοδότηση.
Στο θέμα της επιβράβευσης των μαθητών μας, που διακρίνονται σε διεθνείς και πανελλήνιους αγώνες, έχουμε καταθέσει τροπολογία αρκετοί συνάδελφοι. Με την παρούσα ρύθμιση η πολιτεία τιμά και καθίσταται αρωγός στην υπερπροσπάθεια των αθλητών και των οικογενειών τους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Ένα λεπτό, κυρία Πρόεδρε.
Όμως, πρέπει να τονίσω για μια ακόμη φορά ότι ο νόμος αυτός θα πρέπει να έχει αναδρομική ισχύ γιατί οι πρωταθλητές της προηγούμενης τριετίας, μη έχοντας κανένα κίνητρο από την πολιτεία, διακρίθηκαν και μας έκαναν υπερήφανους και τώρα βλέπουν τους παλαιότερους και τους νεότερους απ’ αυτούς να χαίρουν ευνοϊκών ρυθμίσεων. Πρέπει να υπάρχει ενιαία αντιμετώπιση της πολιτείας για όλους τους διακριθέντες αθλητές.
Άφησα στο τέλος το πιο σημαντικό, εκείνο των μετεγγραφών. Χαιρετίζω την πρωτοβουλία του Υπουργείου. 
Σας συγχαίρω, κύριοι Υπουργέ, για τις μετεγγραφές, που συμπεριλήφθηκαν στο άρθρο 34 ως παράγραφος 19. Η δεινή οικονομική κατάσταση καθιστά απαγορευτική τη φοίτηση των παιδιών σε πανεπιστήμια εκτός της πόλης διαμονής τους, αφού αδυνατούν να στηρίξουν ένα, πόσω μάλλον δύο και τρία σπίτια.
Όμως, το κατά κεφαλήν εισοδηματικό κριτήριο, κύριε Υπουργέ -πολύ καλό μεν- νομίζω ότι πρέπει να αυξηθεί πέραν των 6.000 ευρώ, έτσι ώστε να μπορέσουν να κάνουν χρήση αυτής της ρύθμισης οι μισθωτοί, που έχουν πληγεί το τελευταίο χρονικό διάστημα.
Επίσης, πιστεύω ότι θα πρέπει να ληφθεί και ιδιαίτερη μέριμνα για τις πιο ευπαθείς και τις πολύτεκνες οικογένειες, που έχουν πάνω από δύο παιδιά ως φοιτητές.
Στη σημερινή συγκυρία, ίσως το Υπουργείο θα πρέπει να επανεξετάσει και το θέμα των αμοιβαίων μετεγγραφών για να διευκολύνει οικογένειες με χαμηλό εισόδημα, που δεν θα μπορέσουν να ενταχθούν στο 10% του συνόλου του αριθμού των εισακτέων ανά σχολή. Με τις αμοιβαίες μεταγραφές δεν αλλάζει ο αριθμός των εισακτέων ανά σχολή και δεν εμποδίζεται η εύρυθμη λειτουργία των πανεπιστημιακών τμημάτων.
Σας ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΜΑΡΙΑ ΑΝΤΩΝΙΟΥ",31
"30545"," Ευχαριστούμε, κυρία συνάδελφε.
Το λόγο έχει ο κ. Ιωάννης Πασχαλίδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30546"," Κυρία Πρόεδρε, κύριοι Υπουργοί, κυρίες και κύριοι συνάδελφοι, χαίρομαι που παρίσταμαι στην Ολομέλεια με θέμα τη συζήτηση του σχεδίου νόμου για θέματα παιδείας υπό τον τίτλο «Οργάνωση και Λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις». Οι νόμοι του κράτους πρέπει να προσαρμόζονται και να εναρμονίζονται με τις υπάρχουσες οικονομικές και κοινωνικές συνθήκες προς όφελος πάντα του ελληνικού λαού.
Στις προηγούμενες συνεδριάσεις της Επιτροπής Μορφωτικών Υποθέσεων ακούστηκαν πολλές ενδιαφέρουσες γνώμες και απόψεις. Πιστεύω πως μπορεί να βρεθεί η χρυσή τομή, ώστε να καταλήξουμε όλοι σε ένα κοινά αποδεκτό αποτέλεσμα. Επαφίεται σ’ εμάς η τροποποίηση του νόμου προς εξυπηρέτηση των Ελλήνων πολιτών.
Το πρώτο άρθρο του νομοσχεδίου περιγράφει τη δημιουργία του Ιδρύματος Νεολαίας και Διά Βίου Μάθησης (ΙΝΕΔΙΒΙΜ). Το ΙΝΕΔΙΒΙΜ προέκυψε από τη συγχώνευση του Ινστιτούτου Νεολαίας και του Ινστιτούτου Διαρκούς Εκπαίδευσης Ενηλίκων. 
Πρωταρχικός στόχος του ΙΝΕΔΙΒΙΜ είναι η στήριξη των νέων στο ξεκίνημα της επαγγελματικής τους σταδιοδρομίας μέσα από επιμορφωτικά προγράμματα και σεμινάρια που αποσκοπούν στη συνεχή επαγγελματική εκπαίδευση και κατάρτιση παλαιών και νέων εργαζομένων. Μεταξύ των άλλων, ασχολείται με θέματα μαθητικής και φοιτητικής μέριμνας. Αξιόλογη θα είναι η συνεισφορά του στην ανάπτυξη και βελτίωση των σχολικών βιβλιοθηκών και κτηρίων, καθώς και των φοιτητικών εστιών μέσω χρηματοδοτούμενων προγραμμάτων από εθνικούς και κοινοτικούς πόρους.
Ο δεύτερος οργανισμός που δημιουργείται είναι ο Εθνικός Οργανισμός Πιστοποίησης Προσόντων και Επαγγελματικού Προσανατολισμού (ΕΟΠΠΕΠ). Ο ΕΟΠΠΕΠ αποτελεί προϊόν συγχώνευσης του Εθνικού Κέντρου Πιστοποίησης Δομών Διά Βίου Μάθησης και του Εθνικού Κέντρου Επαγγελματικού Προσανατολισμού. 
Στόχος του ΕΟΠΠΕΠ είναι η πιστοποίηση των εισροών και εκροών της μη τυπικής εκπαίδευσης και της άτυπης μάθησης. Επιπλέον, ο ΕΟΠΠΕΠ παρέχει υπηρεσίες σε φορείς συμβουλευτικής και επαγγελματικού προσανατολισμού συντονίζοντας τις λειτουργίες τους. Ο ΕΟΠΠΕΠ θα δημιουργήσει ένα εθνικό δίκτυο ενημέρωσης και πληροφόρησης με το οποίο θα γνωστοποιεί θέματα εκπαίδευσης και κατάρτισης στους ενδιαφερόμενους φορείς. Στο πλαίσιο της ορθής και αποτελεσματικής λειτουργίας του ΕΟΠΠΕΠ σχεδιάζεται η τήρηση μητρώων, όπως το Μητρώο Εκπαιδευτών Ενηλίκων και άλλα.
Αυτές οι δύο συγχωνεύσεις κρίθηκαν αναγκαίες διότι τα αντικείμενα και οι αρμοδιότητες των επιμέρους ιδρυμάτων ήταν συναφείς και πολλές φορές αλληλοεπικαλυπτόμενες.
Με τις συγχωνεύσεις επιτυγχάνεται καλύτερη οργάνωση και διοίκηση των νεοϊδρυθέντων φορέων, αποτελεσματικότερη λειτουργία και εξοικονόμηση οικονομικών πόρων.
Ιδιαίτερο ενδιαφέρον παρουσιάζει το άρθρο 31, περί επάρκειας ελληνικής γλώσσας. Ορίζονται σαφώς τα πιστοποιητικά που πρέπει να διαθέτει ένας αλλοδαπός προκειμένου να βεβαιώνεται η γνώση του στην ελληνική γλώσσα, ιστορία και πολιτισμό. Σύμφωνα με το άρθρο, άτομα που έχουν φοιτήσει σε ελληνικό σχολείο, εντός ή εκτός Ελλάδας, ή έκαναν ελληνικές σπουδές σε πανεπιστήμια του εξωτερικού ή διαθέτουν πιστοποιητικό ελληνομάθειας του Κέντρου Ελληνικής Γλώσσας, θεωρούνται πως γνωρίζουν επαρκώς την ελληνική γλώσσα και τον ελληνικό πολιτισμό.
Θα αναφερθώ για μια ακόμη φορά στο φλέγον ζήτημα των μετεγγραφών που ενδιαφέρει πολλούς Έλληνες φοιτητές. Σε προηγούμενη ομιλία μου στην επιτροπή είχα τονίσει πως το πλαφόν των 6.000 ευρώ είναι εξαιρετικά χαμηλό και εξυπηρετεί ένα μικρό ποσοστό οικογενειών που σπουδάζουν παιδιά. Κρίνεται απαραίτητη η αύξησή του, ώστε να ωφεληθούν περισσότερες οικογένειες. Σαφέστατα, πρέπει να ληφθεί υπ’ όψιν η διαφορά εισοδήματος λόγω της μείωσης μισθών, κατά τα έτη 2011-2012. Πιστεύω πως με αυτήν τη ρύθμιση συμφωνούν όλοι οι συνάδελφοι.
Μια ακόμη πρόταση είναι ο κωδικός εξόδων (ΚΑΕ) σίτισης να επεκταθεί σε ΚΑΕ Σίτισης και Φοιτητικής Μέριμνας, έτσι ώστε τα ιδρύματα της ανώτατης εκπαίδευσης να μπορούν να προσφέρουν επιδότηση ενοικίου, επιδότηση εισιτηρίου, υποτροφίες κ.λπ..
Η πρόταση δεν έχει καμμία οικονομική επιβάρυνση στον κρατικό προϋπολογισμό. Περιορίζει, επίσης, τη διαρροή λόγω μετεγγραφών. 
Εξάλλου σημειώνεται ότι οι υπηρεσίες σίτισης στα ΑΕΙ και ΤΕΙ κερδοφορούν, όχι από τους φοιτητές που σιτίζονται, αλλά από αυτούς που δεν σιτίζονται. Δηλαδή, όσο μεγαλύτερος είναι ο αριθμός των φοιτητών που δεν προσέρχονται στα εστιατόρια, τόσο μεγαλύτερα είναι τα κέρδη των επιχειρήσεων. Θεωρούμε ότι κάνουν υπερκέρδη, τα οποία θα ηδύνατο να αποδοθούν σε άλλες ανάγκες των φοιτητών, όπως η στέγαση και υποτροφίες. 
Ενδεικτικά αναφέρω ότι αν υπάρξει εισοδηματικό πλαφόν στη σίτιση της τάξεως των 40.000 ευρώ, τότε από τα ιδρύματα θα περισσέψουν 300.000 με 400.000 ευρώ για άσκηση φοιτητικής μέριμνας. 
Στο πλαίσιο του κοινωνικού κράτους, θα ήθελα να ευχαριστήσω τον κύριο Υπουργό, καθώς και τους συναδέλφους Βουλευτές για την άμεση ανταπόκρισή τους στο αίτημα για την κατ’ εξαίρεση μετεγγραφή των φοιτητών τέκνων της οικογένειας του Γεωργίου Τσιμηρίκα από τη Μεσορόπη Καβάλας, του οποίου τρία ανήλικα τέκνα βρήκαν το θάνατο σε πυρκαγιά που εκδηλώθηκε στο σπίτι τους στις 8-12-2012. 
Συγκεκριμένα, προτάθηκε η προσθήκη των εξής δύο παραγράφων: 
Κατ’ εξαίρεση και για λόγους προστασίας θεμελιωδών ανθρωπίνων δικαιωμάτων του Συντάγματος: 
Πρώτον, ο Αθανάσιος Τσιμηρίκας, του Γεωργίου και της Ειρήνης που είναι πρωτοετής φοιτητής στο Παιδαγωγικό Τμήμα Δημοτικής Εκπαίδευσης του Δημοκρίτειου Πανεπιστημίου Θράκης, μεταφέρει αυτοδικαίως τη θέση εισαγωγής του, στο αντίστοιχο Παιδαγωγικό Τμήμα Δημοτικής Εκπαίδευσης του Αριστοτελείου Πανεπιστημίου Θεσσαλονίκης.
Δεύτερον, η Κωνσταντίνα Τσιμηρίκα, του Γεωργίου και της Ειρήνης, που είναι πρωτοετής φοιτήτρια στο Παιδαγωγικό Τμήμα Δημοτικής Εκπαίδευσης του Δημοκρίτειου Πανεπιστημίου Θράκης, μεταφέρει αυτοδικαίως τη θέση εισαγωγής της, στο αντίστοιχο Παιδαγωγικό Τμήμα Δημοτικής Εκπαίδευσης του Αριστοτελείου Πανεπιστημίου Θεσσαλονίκης.
Να τονιστεί σε αυτό το σημείο πως οι προαναφερθέντες έχουν αδελφό φοιτητή πέμπτου έτους Ιατρικής στο Αριστοτέλειο Πανεπιστήμιο Θεσσαλονίκης. 
Με αφορμή το συγκεκριμένο συμβάν προτάθηκε η απόδοση μεταθανάτιου επαίνου από την Ακαδημία Αθηνών στον δεκαπεντάχρονο Τηλέμαχο Τσιμηρίκα για την αυτοθυσία του να σώσει από τις φλόγες τα δύο μικρότερα αδέλφια του. 
Παραμένοντας στο άρθρο 34, θα εστιάσω στην υποπαράγραφο ββ της παραγράφου δ, στην οποία περιγράφονται τα κριτήρια μετεγγραφής ατόμων με ειδικές ανάγκες. Σε αυτήν ορίζονται ως δικαιούχοι μετεγγραφής άτομα τυφλά, κωφάλαλα, νεφροπαθή, υποβεβλημένα σε μεταμόσχευση μυελού των οστών, πάσχοντα από μυϊκή δυστροφία ή ανάπηρα άνω του 67%. Δυστυχώς, αυτή η ρύθμιση έχει ξεσηκώσει θύελλα αντιδράσεων, καθώς δεν λαμβάνει υπ’ όψιν άλλες εξίσου βαριές κατηγορίες αναπηριών, όπως ο αυτισμός, η νοητική υστέρηση, το σύνδρομο Ντάουν, η εγκεφαλική παράλυση, καθώς και παθήσεις ψυχολογικής, νευρολογικής και ψυχιατρικής φύσεως -ψυχοσωματικά σύνδρομα, όπως αγχώδεις διαταραχές και μελαγχολία- που παρακολουθούνται από δημόσια ψυχιατρικά νοσοκομεία. 
Κρίνεται ορθό να τροποποιηθούν οι συγκεκριμένες παράγραφοι, ώστε να συμπεριληφθούν όλες οι μορφές αναπηρίας. Οι οικογένειες με μέλη πάσχοντα από μορφή αναπηρίας ή από χρόνια ασθένεια επιβαρύνονται οικονομικά, λόγω των εξόδων θεραπείας και η μετεγγραφή των φοιτητών θα βοηθούσε σημαντικά στην εξοικονόμηση χρημάτων. 
Επίσης, θα μπορούσαμε να δούμε τις αμοιβαίες μετεγγραφές που φοιτούν στα ίδια τμήματα σε διαφορετικά όμως ιδρύματα.
Το άρθρο 38 αναφέρεται στις επιβραβεύσεις των διακριθέντων αθλητών. Αυτή η ρύθμιση είναι ενθαρρυντική, διότι οι αθλητές που σημειώνουν νίκες ή διακρίσεις πρέπει να ωφελούνται καταλλήλως. Στις προηγούμενες συνεδριάσεις της επιτροπής έγινε λόγος για το είδος της νίκης ή διάκρισης που πρέπει να έχει επιτύχει ο αθλητής, ώστε να μοριοδοτηθεί κατά την εισαγωγή του στην τριτοβάθμια εκπαίδευση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Υπάρχει, όμως, ένα ακόμα σημείο που θα ήθελα να επισημάνω. Την αναδρομική ισχύ του νόμου με αθλητές με διακρίσεις κατά τα περασμένα έτη. Θα ήταν καλό να υπάρξει μια ευελιξία στη σχετική εγκύκλιο, ώστε να συμπεριληφθεί και αυτή η κατηγορία αθλητών, εφόσον βέβαια δεν έχουν υπερβεί το τριακοστό έτος της ηλικίας τους.
Τέλος, θα ήθελα να αναφερθώ σε ένα ακόμη ζήτημα: Η ανάπτυξη αυτοδύναμων μεταπτυχιακών στα ΤΕΙ –και μάλιστα, με μεγάλη επιτυχία- δημιουργεί την ανάγκη για υπηρεσίες τρίτου κύκλου σπουδών και στα ΤΕΙ, αλλιώς θα υπάρξει διαρροή συναλλάγματος σε άλλες χώρες, όπως παραδείγματος χάριν στη Βουλγαρία. 
Τα τμήματα των ΤΕΙ που έχουν δεύτερο κύκλο σπουδών και που διαθέτουν τις υποδομές και το προσωπικό για τρίτο κύκλο σπουδών, θα πρέπει να μπορούν να προσφέρουν αυτή την υπηρεσία προς όφελος και των φοιτητών τους και της εθνικής μας οικονομίας και προσπάθειας που γίνεται στην πατρίδα μας. 
Τελειώνοντας, τονίζω ότι ψηφίζω αυτό το νομοσχέδιο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΑΣΧΑΛΙΔΗΣ",421
"30547"," Κι εμείς ευχαριστούμε, κύριε συνάδελφε.
Το λόγο έχει ο κ. Πάντζας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30548"," Ευχαριστώ, κυρία Πρόεδρε. 
Κυρίες και κύριοι συνάδελφοι, κύριε Υπουργέ, κύριε Υφυπουργέ, είμαστε μια χαρά. Έχουμε μια ευχάριστη ατμόσφαιρα.","ΓΕΩΡΓΙΟΣ ΠΑΝΤΖΑΣ",392
"30549"," Σήμερα, ναι. Χθες, δεν ήταν ευχάριστη η ατμόσφαιρα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30550"," Σήμερα, έχουμε νομοσχέδιο από άλλο Υπουργείο, το οποίο έχει ποιότητα, έχει πολιτισμό. Δεν μπορούμε να συζητάμε τα ίδια πράγματα με χθες και με αυτόν τον τρόπο.
Κυρίες και κύριοι συνάδελφοι, από χθες με την πλειοψηφία της συγκυβέρνησης η χώρα είναι στα χέρια ξένων συμφερόντων. 
Χθες, κύριοι της συγκυβέρνησης, ψηφίσατε την παραίτηση της χώρας αμετάκλητα κι ανεπιφύλακτα από κάθε δικαίωμα ασυλίας. Παραβιάσατε ευθέως το άρθρο 16 του Συντάγματος, φέρνοντας τα ιδιωτικά πανεπιστήμια στη χώρα μας με το άρθρο 31.
Έρχεστε σήμερα, λοιπόν, με το νομοσχέδιο -στη λογική του μνημονίου- κατά το οποίο δημιουργούνται δύο οργανισμοί από συγχωνεύσεις άλλων φορέων. Το μόνο νέο στοιχείο που υπάρχει στο σύνολο των είκοσι εννέα άρθρων που αφορούν την οργάνωση και τη λειτουργία αυτών των οργανισμών, όπως εσείς μας λέτε στην αιτιολογική έκθεση, είναι η διαχείριση της σημαντικής τους περιουσίας, δηλαδή, κινητά, ακίνητα, χρήματα, ομόλογα, καταθέσεις, μετοχές κ.λπ..
Πάλι, όλα γίνονται για τα λεφτά, κυρίες και κύριοι συνάδελφοι. Και μας λέτε ότι τη σημαντική αυτή περιουσία θα τη διαχειρίζεται ένα συλλογικό όργανο που θα διορίζεται και θα παύεται από τον εκάστοτε Υπουργό Παιδείας. Τέλεια. Θα υπάρχει ένας Υπουργός με υπερεξουσίες. 
Ωστόσο, με την έκθεση της Επιστημονικής Επιτροπής της Βουλής κρίθηκαν αντισυνταγματικά τα άρθρα 7, 8, 25 και 26 του νομοσχεδίου που αφορούν τους κανονισμούς λειτουργίας και τους κανονισμούς οικονομικής διαχείρισης και προμηθειών των δύο οργανισμών. Για άλλη μια φορά, δηλαδή, έχουμε αντισυνταγματικές διατάξεις κατά συρροή. 
Έχετε κάνει το Σύνταγμα κουρελόχαρτο, κύριοι της συγκυβέρνησης, και αυτό δεν είναι τυχαίο. Διότι, στην πραγματικότητα –για να επανέλθω στο νομοσχέδιο- η ίδρυση των δύο αυτών οργανισμών συνδέεται άμεσα με το άρθρο 31 του νομοσχεδίου που ψηφίσατε χθες που ιδρύει ιδιωτικά πανεπιστήμια. 
Προωθείτε, με άλλα, λόγια την ιδιωτική εκπαίδευση, δίνοντάς της ρόλο ηγεμονικό έναντι της δημόσιας εκπαίδευσης που την έχετε οδηγήσει στην υποβάθμιση και στην καταστροφή. 
Δημιουργείτε την αγορά προϊόντων εκπαίδευσης, ολοκληρώνοντας με αυτόν τον τρόπο μια διαδικασία που θεμελιώθηκε με τη Συνθήκη του Μάαστριχτ. Η αγορά των προϊόντων εκπαίδευσης είναι ιδιαίτερα κερδοφόρα. Έχετε έτοιμο ιδιωτικό κεφάλαιο να επενδύσει σ’ αυτή. Είναι το κεφάλαιο που διαθέτουν οι μεγαλοκαρχαρίες φίλοι σας, αυτοί που προστατεύετε με κάθε τρόπο, κρύβοντας τις διάφορες λίστες Λαγκάρντ. 
Προωθείτε την εκπαίδευση της αμάθειας κι αποσύρετε το κράτος από την υποχρέωσή του να χρηματοδοτεί τη δημόσια παιδεία. 
Όλα συνδέονται μεταξύ τους: Οι τραγικές ελλείψεις στην πρωτοβάθμια και δευτεροβάθμια εκπαίδευση, η απαξίωση κι η αποδυνάμωση του δημόσιου σχολείου, η υποβάθμιση των εκπαιδευτικών, η συγχώνευση των σχολείων, οι δραστικές περικοπές στο κόστος της μεταφοράς των μαθητών, η μείωση της κρατικής χρηματοδότησης σε όλα τα εκπαιδευτικά ιδρύματα και τέλος, η κατάργηση δωρεάν παροχής σχολικών βιβλίων.
Με την αποψίλωση των πανεπιστημίων από το εξειδικευμένο διοικητικό προσωπικό με σχέση ΙΔΑΧ που προωθείται από τον κ. Μανιτάκη και με τη συρρίκνωση του διδακτικού προσωπικού των πανεπιστημίων και η δυνατότητα μετακίνησής του από τμήμα σε τμήμα προετοιμάζετε το έδαφος για το σχέδιο «Αθηνά».
Η λίστα είναι ατελείωτη. Για όλα αυτά, όμως, θα μιλήσουν κι άλλοι συνάδελφοι σε αυτήν την Αίθουσα. 
Θέλω, όμως, να σταθώ στο άρθρο 39 και συγκεκριμένα στα θέματα ειδικής αγωγής. Η σύμβαση για τα δικαιώματα των αναπήρων του ΟΗΕ, η οποία αναφέρεται στην αιτιολογική έκθεση, υποχρεώνει τα συμβαλλόμενα κράτη να λάβουν όλα τα απαιτούμενα μέτρα για να εξασφαλιστεί η αποτελεσματική εκπαίδευση και υποστήριξη των μαθητών με αναπηρία μέσα στο γενικό σχολείο. 
Για να αλλάξει, όμως, η φιλοσοφία που διέπει την εκπαίδευση των μαθητών με αναπηρία στην Ελλάδα, πέρα από το στρατιωτικό σχεδιασμό, απαιτείται και επαρκής χρηματοδότηση σε σταθερή και μόνιμη βάση. Εσείς, όμως, χρησιμοποιείται τη σύμβαση σαν πρόσχημα για να εξασφαλίσετε μερικές πιστώσεις από το ΕΣΠΑ.
Κύριε Υπουργέ, θα πρότεινα να αποσύρετε τη διάταξη και να την επανασχεδιάσετε μέσω ουσιαστικής διαβούλευσης των αρμοδίων φορέων. Εάν ωστόσο επιμένετε να τη διατηρήσετε, φροντίστε τουλάχιστον να ξεκινήσει η εφαρμογή της μετά την έκδοση του κανονισμού λειτουργίας των διεπιστημονικών επιτροπών. 
Χαίρομαι που δεν έχετε σκοπό να μεταφέρετε τα παιδαγωγικά τμήματα του Πανεπιστημίου Θεσσαλίας από το Βόλο σε άλλη πόλη. Αλλά μιας και μιλάμε για ειδική αγωγή, πρέπει να σας θυμίσω ότι οι απόφοιτοι των παιδαγωγικών τμημάτων Ειδικής Αγωγής του Πανεπιστημίου Θεσσαλίας που είναι εξειδικευμένοι εκπαιδευτικοί Ειδικής Αγωγής, παραμένουν χρόνια τώρα, κύριε Υπουργέ, αδιόριστοι. Αλλά στο θέμα της ειδικής αγωγής θα αναφερθώ εκτενέστερα αύριο στη συζήτηση για τα άρθρα και τις τροπολογίες. 
Κύριε Υπουργέ, διαχειρίζεστε τα όνειρα και το μέλλον των παιδιών μας, αλλά με τις μνημονιακές σας δεσμεύσεις δημιουργείτε ένα πολύ αφιλόξενο περιβάλλον για αυτά.
Κυρίες και κύριοι, κύριε Υπουργέ, χθες ο «Τσάρος» της εθνικής μας οικονομίας, o κ. Στουρνάρας, δήλωσε στην τηλεόραση ότι κοινωνική πολιτική στην πατρίδα μας θα κάνει η επόμενη κυβέρνηση. Αυτό είναι αλήθεια, κύριε Υπουργέ. Θα είναι μια αριστερή κυβέρνηση με κορμό το ΣΥΡΙΖΑ.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"30551"," Ευχαριστούμε, κύριε συνάδελφε.
Το λόγο έχει η κ. Ραχήλ Μακρή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30552"," Κυρία Πρόεδρε, κύριοι Υπουργοί, κυρίες και κύριοι Βουλευτές, ένα από τα μεγαλύτερα θύματα της κρίσης είναι το εκπαιδευτικό σύστημα της χώρας. Μετά την καταστροφή του συστήματος υγείας και ασφάλειας, αυτές τις μέρες μπαίνει στο στόχαστρο για χιλιοστή φορά η δημόσια εκπαίδευση, με πρωτόγνωρες αποφάσεις που θα πλήξουν την υπόσταση της ακαδημαϊκής κοινότητας αλλά και τη δωρεάν παιδεία. 
Εδώ και χρόνια παρακολουθούμε θεσμούς της παιδείας να μαραζώνουν και να αποτελούν πλέον αντικείμενο για κατάργηση. Δυστυχώς οι προηγούμενοι δεν είχαν την πολιτική βούληση να αναπτύξουν δομές που θα διαμόρφωναν ένα πλούσιο υπόβαθρο για την εκπαιδευτική ανάταση της χώρας. Σήμερα έρχεστε εσείς και ισοπεδώνετε όποιες θετικές προοπτικές υπήρχαν.
Το επιστημονικό προσωπικό αναζητά διεξόδους στο εξωτερικό, οι φοιτητές δεν έχουν τη δυνατότητα να σπουδάσουν, τα ιδρύματα πτωχεύουν λόγω του κουρέματος, η έρευνα περνάει σε ιδιωτικά χέρια και στο εξωτερικό και το μόνο πεδίο που συνεχίζει να υφίσταται ακμαίο είναι η ιδιωτική εκπαίδευση. 
Μιλάμε ουσιαστικά για την πλήρη κατάρρευση της εκπαίδευσης στη χώρα που ξεκινά από την τριτοβάθμια και σιγά-σιγά θα χτυπήσει πλήρως και τις υπόλοιπες βαθμίδες. Βλέπουμε καθημερινά τα αποτελέσματα των πολιτικών της προκατόχου σας, της κ. Διαμαντοπούλου, που με το σχεδιασμό της στα σχολεία δημιούργησε σοβαρά προβλήματα στους μαθητές όλης της χώρας. Αντί να συμμαζέψει την κατάσταση δημιούργησε πολλαπλά προβλήματα. Αν και ο κόσμος της έδειξε την πόρτα της εξόδου από το Κοινοβούλιο, τα αποτελέσματα της πολιτικής της παραμένουν, δυστυχώς, στερώντας τους μαθητές το δικαίωμά τους για γνώση.
Με την καταστρεπτική πολιτική σας σε δέκα χρόνια από σήμερα η τριτοβάθμια εκπαίδευση της χώρας θα έχει φτάσει σε επίπεδο τριτοκοσμικής χώρας. Φαίνεται ξεκάθαρα ότι μεθοδεύετε συστηματικά την υποβάθμιση της εκπαίδευσης από πολλές πλευρές. 
Πρώτα απ’ όλα το θέμα της αξιολόγησης παρατείνεται για ένα χρονικό διάστημα, διαμορφώνοντας έτσι συνθήκες κομμένες και ραμμένες για τη δημιουργία κομματικού στρατού στην εκπαίδευση παραμερίζοντας την αξιοκρατία. Δεύτερον, το ιδιαίτερο νοικοκύρεμα που θέλετε να επιβάλλετε αυτομάτως, διαμορφώνει ευνοϊκές συνθήκες για ιδρύματα και τμήματα που στελεχώνονται από ευνοούμενούς σας. Τρίτον, διαμορφώνετε αρνητικές συνθήκες για δυνάμει φοιτητές που θέλουν να ολοκληρώσουν τις σπουδές τους στην τριτοβάθμια εκπαίδευση καθιστώντας αδύνατη πλέον αυτήν τη δυνατότητα για μια φτωχή και μεσαία οικογένεια.
Με την πολιτική σας όχι μόνο υποβαθμίζετε το θεσμό της δωρεάν εκπαίδευσης, αλλά την κάνετε εντέχνως απρόσιτη προς τον απλό φοιτητή. 
Τα τριτοβάθμια ιδρύματα στην Ελλάδα εκτός από εκπαιδευτικό χαρακτήρα, προσδίδουν κοινωνικό, οικονομικό, αναπτυξιακό χαρακτήρα ενώ τίθενται και σοβαρά εθνικά ζητήματα. Η συγκέντρωση που επιθυμεί η Κυβέρνηση να πραγματοποιήσει στην τριτοβάθμια εκπαίδευση θα είχε σοβαρές συνέπειες στις τοπικές κοινωνίες της περιφέρειας. Θα αποδυναμώσει την ακαδημαϊκή παρουσία, όπως επίσης θα διαλύσει την τοπική οικονομία κοινωνιών που στηρίζονται στην παρουσία των τριτοβάθμιων ιδρυμάτων ανά τη χώρα. Και η μεγάλη χαμένη της υπόθεσης είναι η ελληνική περιφέρεια. 
Στην περίπτωση, για παράδειγμα, της δυτικής Μακεδονίας έχουμε και ένα άλλο σοβαρό ζήτημα που δημιουργείται, εάν επαληθευθούν βέβαια τα σενάρια κατάργησης του πανεπιστημίου και συρρίκνωσης του ΤΕΙ της. Σχολές με ιστορία που βρίσκονται στην ακριτική Φλώρινα, απειλούνται με κλείσιμο. Ο ρόλος αυτών των σχολών είναι σοβαρότατος για την περιοχή, αφού είναι το φυτώριο για την ανάδειξη εκπαιδευτικών που υπηρετούν στις ακριτικές περιοχές της, διαθέτουν υποδομές, εξαιρετικό εξοπλισμό που μένει στα αζήτητα, όπως το τμήμα Ζωικής Παραγωγής της Φλώρινας που πληροί όλες τις προϋποθέσεις για την αναβάθμισή του και τη φοίτηση σπουδαστών κοντά στον τόπο τους αλλά και σε αρμόζουσες συνθήκες.
Η πολιτεία δεν έδωσε ιδιαίτερη βαρύτητα στην αξιοποίησή του από τους φοιτητές και αυτήν τη στιγμή κινδυνεύει με λουκέτο την ώρα που άλλα τμήματα στις μεγάλες πόλεις είναι στελεχωμένα αλλά δεν διαθέτουν τον απαραίτητο εξοπλισμό και την υποδομή. Από την άλλη δεν έγινε καμμία προσπάθεια τόσα χρόνια επιστημονικής διασύνδεσης των πανεπιστημίων με την οικονομική και αναπτυξιακή δραστηριότητα των περιοχών που εδρεύουν. Λόγου χάριν το Πανεπιστήμιο της Δυτικής Μακεδονίας θα μπορούσε να εμπεριέχει τμήματα που να έχουν ως αντικείμενό τους τη δραστηριότητα της ΔΕΗ από την παραγωγή, τη διανομή μέχρι τις περιβαλλοντικές επιπτώσεις. Παράλληλα, θα μπορούσαν να ιδρυθούν τμήματα που ασχολούνται με την ανάπτυξη των ΑΠΕ και τη διαχείριση των υδατικών πόρων. 
Η αγωνία των ανθρώπων της περιφέρειας που καλούνται πλέον να σπουδάσουν τα παιδιά τους εκτός των τειχών της πόλεως διαμονής τους είναι μεγάλη. Αντί να δημιουργήσετε εκπαιδευτικές δομές με δυνατότητες και προοπτικές στην περιφέρεια, ενδυναμώνετε τα κεντρικά ΑΕΙ και ΤΕΙ αποδεκατίζοντας από θεσμούς την κοινωνία της περιφέρειας και δημιουργώντας συνωστισμό στην Αθήνα και στη Θεσσαλονίκη. Με αυτόν τον τρόπο πολλαπλασιάζετε τα έξοδα των γονέων που θέλουν να σπουδάσουν τα παιδιά τους αλλά είχαν την ατυχία να ζουν στην περιφέρεια, γονέων που αδυνατούν πλέον να αντεπεξέλθουν στα δυσβάστακτα έξοδα και αναγκάζονται σε πολλές περιπτώσεις ακόμη και να σταματήσουν τα παιδιά τους από τις σπουδές τους. 
Τα περισσότερα ιδρύματα τριτοβάθμιας εκπαίδευσης έχουν απαρχαιωμένο πρόγραμμα σπουδών χωρίς να ανταποκρίνονται στα νέα δεδομένα της παγκόσμιας πραγματικότητας. Όποιο ίδρυμα προσπαθεί να σηκώσει κεφάλι και να αναδειχθεί, στοχοποιείται. 
Και δεν φτάνουν τα παραπάνω. Με το περιβόητο και σωτήριο PSI, εμπνεύσεως του κ. Βενιζέλου, καταληστεύσατε εντέχνως τα αποθεματικά των ιδρυμάτων τριτοβάθμιας εκπαίδευσης, καθιστώντας τα πλέον έρμαια των αποφάσεών σας αφού τα οδηγήσατε εντέχνως σε κατάσταση χρεοκοπίας, μη βιώσιμη με τα κριτήρια που θέτετε. Δεν χωράνε κομματικά και πολιτικά κριτήρια στην εκπαίδευση. Αφήστε την επιτέλους να ανασάνει και να δώσει τα φώτα της στους Έλληνες πολίτες. 
Διαμορφώσατε ένα σύστημα που να στηρίζει το κομματικό κράτος και οι εκπαιδευτικοί όλων των βαθμίδων να είναι έρμαιο των στελεχών κάθε περιοχής που με ρουσφέτια προσφέρουν τις υπηρεσίες τους με ανταλλαγή ψήφων. Εκεί καταντήσατε τον Έλληνα εκπαιδευτικό: ένα κομματικό υποχείριο που το αναγκάζετε να παρακαλά τους τοπικούς κομματάρχες για να πάρει μία απόσπαση, μία μετάθεση ή μία διευθυντική θέση. 
Με τον ίδιο τρόπο προσπαθείτε να κομματικοποιήσετε και τις μετεγγραφές στα πανεπιστήμια, διαμορφώνοντας σκληρούς όρους και οδηγώντας τους γονείς να προβαίνουν σε επισκέψεις στα βουλευτικά γραφεία, ώστε να διεκπεραιώνουν άμεσα τις υποθέσεις τους. Και σε αυτό το θέμα σκαρφίζεστε τροπολογία επί της τροπολογίας. Ολοκληρωμένο σχέδιο πουθενά. Αποτυχημένες μέθοδοι, «μπαλώματα», κομματικές παρεμβάσεις και υποβάθμιση της εκπαίδευσης προς όφελος τρίτων στοιχειοθετούν την εικόνα της παιδείας στην Ελλάδα σήμερα. 
Ερωτώ: Αυτή είναι η εκπαίδευση που εκπροσωπεί την Ελλάδα της παιδείας και του πολιτισμού; Την ώρα που οι Ευρωπαίοι εταίροι μας διαμορφώνουν εκπαιδευτικά συστήματα που γίνονται πόλοι έλξης από όλον τον κόσμο, εμείς χάνουμε φοιτητές και επιστημονικό προσωπικό. 
Αν και θα έπρεπε να οργανώσετε ένα κοινό στρατηγικό σχέδιο για την παιδεία και τη διασύνδεσή της με την εργασία, τον πολιτισμό και την ίδια την κοινωνική πραγματικότητα -εσείς με απέραντη προχειρότητα και ανοργανωσιά- έχετε καταστήσει τη δημόσια παιδεία σεληνιακό τοπίο που πολύ σύντομα θα έχει ημερομηνία λήξης. 
Σας ευχαριστώ.","ΡΑΧΗΛ ΜΑΚΡΗ",293
"30553"," Ευχαριστούμε, κυρία Μακρή. 
Το λόγο έχει ο κ. Νικόλαος Συρμαλένιος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"30554"," Ευχαριστώ, κυρία Πρόεδρε. 
Κύριοι Υπουργοί, κυρίες και κύριοι συνάδελφοι, εγώ θα ήθελα εκ των προτέρων να σας πω ότι δεν πρόκειται να μιλήσω επί του συνόλου του νομοσχεδίου, διότι αρκετοί συνάδελφοι από το ΣΥΡΙΖΑ είχαν την ευκαιρία να τοποθετηθούν και θα τοποθετηθούν και στη συνέχεια. 
Θα μιλήσω αποκλειστικά για το θέμα των μετεγγραφών και θα εξοικονομήσω τον αυριανό χρόνο τον οποίο δεν θα χρησιμοποιήσω. Θεωρώ ότι μέσα σ’ αυτό το νομοσχέδιο -το οποίο είναι ένα νομοσχέδιο που δεν περιλαμβάνει συνολική μεταρρύθμιση, άλλωστε και εσείς ως Κυβέρνηση λέτε ότι θα υπάρξει και ένα άλλο νομοσχέδιο- περιλαμβάνονται κάποιες διατάξεις που προσπαθούν να αντιμετωπίσουν κάποια άμεσα ζητήματα. Σε αυτά τα άμεσα ζητήματα ας πάρουμε, τουλάχιστον, μια θετική κατεύθυνση. 
Θα έλεγα, λοιπόν, ότι όσον αφορά το θέμα των μετεγγραφών –επειδή μίλησε και ο κύριος Υφυπουργός πριν και είπε ότι καλύπτονται κοινωνικές ανάγκες- βεβαίως καλύπτονται κάποιες κοινωνικές ανάγκες. Μόνο που αυτές οι ανάγκες που καλύπτονται είναι το υποπολλαπλάσιο των πραγματικών κοινωνικών αναγκών που υπάρχουν στη χώρα και στους νέους ανθρώπους. 
Εμείς καταθέτουμε μία συγκεκριμένη τροπολογία, η οποία έχει μια συνολική οπτική, για να σταματήσουμε να διαιωνίζουμε -μετά την κατάργηση των μετεγγραφών που έγινε με έναν ισοπεδωτικό, ανάλγητο τρόπο από την κ. Διαμαντοπούλου- αυτήν την κατάσταση και να μπούμε σε μια σωστή κατεύθυνση.
Θέλουμε, λοιπόν, να άρουμε τη διαιώνιση της επιλεκτικής προστασίας κάποιων κατηγοριών αναπήρων και να μην εξαιρούμε κάποιες άλλες. 
Ο καθορισμός των κοινωνικών κριτηρίων λόγω αναπηρίας άνω του 67%, που σχετίζεται μόνο με κινητικά προβλήματα, παραδείγματος χάριν, δημιουργεί μια σοβαρή διάκριση σε βάρος μεγάλου αριθμού ήδη φοιτούντων στην τριτοβάθμια εκπαίδευση. Η περιοριστική αναφορά σε άτομα ειδικών αναγκών που έχουν κινητικά προβλήματα οφειλόμενα σε αναπηρία άνω του 67% αποκλείει από το ευεργέτημα αυτό υποψήφιους των οποίων η οικογένεια έχει μέλος με εξίσου σοβαρή αναπηρία, συνδεόμενη ωστόσο με άλλα αίτια, όπως ο καρκίνος, οι ψυχικές νόσοι, η νοητική υστέρηση και άλλες παθήσεις. Αυτό το μέλος έχει επίσης ανάγκη ειδικής φροντίδας και απαιτεί ανάλογες θυσίες από το οικογενειακό του περιβάλλον. Μιλάμε για αναπηρίες άνω του 67%, που διαπιστώνονται αποδεδειγμένα είτε από υγειονομικές επιτροπές είτε από νοσοκομεία. Μιλάμε για ασθένειες που εμποδίζουν τους φοιτητές να φοιτήσουν σε σχολές τριτοβάθμιας εκπαίδευσης μακριά από τη μόνιμη κατοικία τους. 
Άκουσα ότι επιχειρηματολογήσατε σε συναδέλφους με τους οποίους συζητήσατε γι’ αυτό το θέμα λέγοντας ότι σας φέρνουν «μαϊμού» πιστοποιητικά. Ειπώθηκε, αλλά δεν ξέρω αν είναι αλήθεια. Νομίζω ότι η ελληνική πολιτεία έχει τη δυνατότητα να διασφαλίσει το ακέραιο αυτού του αιτήματος. Με πραγματικά -και όχι «μαϊμού»- πιστοποιητικά και βεβαιώσεις υπάρχουν δυνατότητες και νομίζω ότι αυτές οι δυνατότητες μπορούν να υπάρξουν. 
Αναπηρίες και σοβαρές ασθένειες, όπως οι προαναφερθείσες, προκαλούν αντίστοιχες οικονομικές, ψυχολογικές και κοινωνικές επιπτώσεις στον οικογενειακό περίγυρο του υποψήφιου φοιτητή, χρήζουν ανάλογης ειδικής μέριμνας και αποτρέπουν, στις πλείστες των περιπτώσεων, τα άτομα αυτά να ξεκινήσουν ή να ολοκληρώσουν τις σπουδές τους στην τριτοβάθμια εκπαίδευση. 
Η ίση μεταχείριση, ως προς το δικαίωμα στην εκπαίδευση, ατόμων που πάσχουν από σοβαρές χρόνιες παθήσεις και έχουν αναπηρία μη σχετιζόμενη με κινητικά προβλήματα αντανακλά το επίπεδο του πολιτισμού μας. Συνάδει επίσης με την ευρωπαϊκή νομοθεσία και αποτελεί ανασταλτικό παράγοντα στον κοινωνικό αποκλεισμό, βοηθώντας στην επαγγελματική αποκατάσταση και την ψυχοκοινωνική ενσωμάτωσή τους. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Για τους παραπάνω λόγους, με την τροπολογία που καταθέτουμε προτείνεται, πρώτον, η διεύρυνση των περιπτώσεων αναπηριών άνω των 67% των ίδιων ή μελών της οικογένειάς τους, πέραν των σχετιζόμενων με κινητικά προβλήματα. Η επιλεκτική προστασία αναπήρων αντιβαίνει τις αρχές δικαίου και ισότητας.
Δεύτερον, πέραν των οικονομικών αναγκών, πρέπει να υπάρχει μέριμνα για την εκδήλωση της αναπηρίας, οποτεδήποτε εμφανίζεται κατά τη διάρκεια φοίτησής τους στα τμήματα τριτοβάθμιας εκπαίδευσης. Πρέπει να κατανοηθεί το γεγονός ότι ένα άτομο στο οποίο πρωτοεμφανίζεται αναπηρία ή χρόνια πάθηση έχει ανάγκη την υποστήριξη της οικογένειας, είτε σε πρακτικό ή σε ψυχικό επίπεδο. 
Δεν είναι δυνατόν να αγνοούμε για άλλη μία φορά τις οικογένειες με βαριές αναπηρίες συγκεκριμένων κατηγοριών, όπως νοητική στέρηση, σύνδρομο Down, αυτισμό, εγκεφαλική παράλυση, ψυχικές νόσους. Δεν είναι δυνατόν να αντιμετωπίζουμε συστηματικά κάποιες αναπηρίες ως μεγαλύτερες αναπηρίες από άλλες, που είναι εξίσου σοβαρές. 
Όπως είπα και πριν, πολλοί από τους φοιτητές έχουν διακόψει τις σπουδές τους, με ανυπολόγιστες συνέπειες για τη μετέπειτα ζωή των ίδιων και των οικογενειών τους. Η πλήρης και αποτελεσματική συμμετοχή και ενσωμάτωση στην κοινωνία, αλλά και η ισότητα ευκαιριών προβλέπονται από τη Σύμβαση του Οργανισμού Ηνωμένων Εθνών για τα Δικαιώματα των Ατόμων με Αναπηρίες. 
Σύμφωνα με τη σύμβαση μεταξύ των ατόμων με αναπηρίες συμπεριλαμβάνονται άτομα με μακροχρόνιες σωματικές, νοητικές, πνευματικές ή αισθητηριακές βλάβες. Επιπλέον, η ευρωπαϊκή στρατηγική για την αναπηρία 2010-2020, ανανέωση της δέσμευσης για μία Ευρώπη χωρίς εμπόδια, υπερθεματίζει τον προαναφερόμενο ορισμό της αναπηρίας, χωρίς τον περιορισμό της ελληνικής πρωτοτυπίας για σύνδεση με κινητικά προβλήματα. 
Είναι φανερό ότι γι’ αυτές τις κατηγορίες και σε αυτήν την οικονομική περίοδο που ζούμε θα έπρεπε η δυνατότητα μετεγγραφής στους φοιτητές ή σε μέλη με πρώτου βαθμού συγγένεια οικογένειας με αναπηρία να υπολογίζεται άνευ εισοδηματικού κριτηρίου. 
Τελειώνοντας, θέλω να πω ότι η παροχή του δικαιώματος της μετεγγραφής στους σπουδαστές και φοιτητές που έχουν μέλη της οικογένειάς τους με αναπηρία αποτελεί βασική προϋπόθεση για την οικονομική στήριξη της οικογένειας και τη διασφάλιση της οικογενειακής τους αξιοπρέπειας. Αν θέλετε να αποδώσετε σε αυτό το θέμα στοιχειώδη κοινωνική δικαιοσύνη, κύριοι Υπουργοί, δεν έχετε παρά να αποδεχθείτε την τροπολογία.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΣΥΡΜΑΛΕΝΙΟΣ",488
"30555"," Ευχαριστούμε πολύ. 
Το λόγο έχει ο κ. Αμανατίδης για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30556"," Κύριε Πρόεδρε, κύριοι Υπουργοί, κυρίες και κύριοι Βουλευτές, το παρόν σχέδιο νόμου δεν μπορούμε να το δούμε ξεκομμένο από τη συνολική πολιτική που εφαρμόζεται εδώ και αρκετό διάστημα. Είναι ενταγμένο σε μια συνειδητή πολιτική κατεδάφισης και απαξίωσης του κοινωνικού δικαιώματος και αγαθού της δημόσιας δωρεάν εκπαίδευσης. Δεν θα μπορούσε να είναι άλλωστε διαφορετικά. 
Κύριε Υπουργέ, ίσως θα έχετε ακούσει πολλές φορές να σου λένε ότι προωθείτε την ιδιωτική εκπαίδευση. Εξηγήστε μας, όμως, το εξής: ή είστε όμηρος ή συνειδητά προωθείτε την ιδιωτική εκπαίδευση. 
Ψηφίσατε το Μεσοπρόθεσμο, ολόκληρο Θ΄ κεφάλαιο, ιδιωτικά κολλέγια. Ψηφίσατε στον προϋπολογισμό χαμηλή χρηματοδότηση και χθες είχαμε στην πράξη νομοθετικού περιεχομένου το άρθρο 31. Έθεσα και στην ομιλία μου στο μεσοπρόθεσμο το εξής: Αυτά ήταν προαπαιτούμενα για να πάρουμε τη δόση; 
Είναι δυνατόν τέτοια σοβαρά ζητήματα, στην παιδεία τουλάχιστον –που πρέπει να είναι πεδίο διαλόγου και συνδιαμόρφωσης θέσεων για το καλό των παιδιών και της κοινωνίας ολόκληρης- να μην έρχονται ως σχέδια νόμου; Τι ήταν το τόσο επείγον και ήρθε μάλιστα με τη διαδικασία του κατεπείγοντος; Δεν μας το έχετε εξηγήσει. Ή προωθείτε, λοιπόν, συνειδητά μια πολιτική εξυπηρέτησης των ιδιωτικών σχολείων ή είστε όμηρος μιας πολιτικής. Δεν μπορώ να το εξηγήσω διαφορετικά.
Το παρόν σχέδιο νόμου δεν είναι μια απλή συγχώνευση νομικών προσώπων. Θεωρούμε ότι δημιουργούνται τα εργαλεία φανερής πλέον -άλλωστε, δεν μπορεί να κρυφτεί- ιδιωτικοποίησης και εμπορευματοποίησης της παιδείας. Όλα αυτά τα νομοσχέδια υπακούουν στη λογική που πριν από χρόνια -νομίζω δέκα- είχε βάλει ο Παγκόσμιος Οργανισμός Εμπορίου. Θεωρούσε, δηλαδή, την εκπαίδευση και την παιδεία σαν υπηρεσία, σαν αγαθό το οποίο θα πρέπει να αγοράζεται, δηλαδή εκπαιδευτική υπηρεσία, η οποία πρέπει να προσφέρεται από τους ιδιώτες και την οποία πρέπει να αγοράζουν οι πελάτες δηλαδή, οι γονείς και μαθητές.
Αν το δούμε έτσι, μπορούμε να συμπληρώσουμε το παζλ το οποίο τόσα χρόνια προσπαθούν να το συμπληρώσουν. Είναι αυτό το παζλ που λέει ότι όλα πάνε στο κέρδος. Και η παιδεία και η εκπαίδευση έχει πολλά λεφτά –«είναι πολλά τα λεφτά!»- και οι Έλληνες πολίτες και οι άνθρωποι σε όλον τον κόσμο βάζουν βαθιά το χέρι στην τσέπη. Αν το δούμε έτσι, τότε μπορούμε να εξηγήσουμε πού στοχεύουν όλα αυτά τα νομοσχέδια.
Πρέπει να πληρώσεις αδρά από την προσχολική αγωγή μέχρι και την ανώτατη. Η διά βίου μάθηση γίνεται «διά βίου πλήρωνε» για επιμορφώσεις που παρέχουν ιδιωτικοί φορείς -που μάλιστα απολαμβάνουν και τις γενναίες επιχορηγήσεις των ΕΣΠΑ- και για πιστοποιήσεις γνώσεων και επαγγελματικής επάρκειας από ιδιωτικούς φορείς επίσης. Διότι μόνον έτσι γίνεσαι ανταγωνιστικός και απασχολήσιμος στην αγορά εργασίας, για ένα μισθό πείνας χωρίς αντίκρισμα.
Δεν θα αναφερθώ στη χθεσινή πράξη νομοθετικού περιεχόμενου. Τα είπαν και οι συνάδελφοί μου. Πιστεύουμε ότι είναι σαφής η στροφή που επιχειρείται από την ανώτατη δωρεάν δημόσια εκπαίδευση, την τυπική εκπαίδευση, στη διά βίου ακριβοπληρωμένη, μη τυπική. Τα πτυχία των ΑΕΙ θα απαξιωθούν παράλληλα με την απαξίωση της ανώτατης εκπαίδευσης, που τον έχετε βάλει στο στόχαστρο και την πυροβολείτε αλύπητα -όχι μόνο εσείς, αλλά όλες οι τελευταίες κυβερνήσεις- με τα νομοθετήματα σας και βαρύτητα πλέον θα έχουν στην αγορά εργασίας οι ακριβοπληρωμένες πιστοποιήσεις εξίσου ακριβοπληρωμένων επιμορφώσεων.
Μιλάμε, κύριοι Υπουργοί και κύριοι Βουλευτές, για ένα φαύλο κύκλο, που δίνει έμφαση σε μια βραχύβια κατάρτιση σε συνδυασμό με τη λογική του απασχολήσιμου, γιατί οι όποιες δεξιότητες που προσφέρει μια κατάρτιση που δεν έχει στέρεο επιστημονικό υπόβαθρο απαξιώνονται με τις εξελίξεις της επιστήμης και της τεχνολογίας πολύ γρήγορα και όσο περισσότερο η διά βίου εκπαίδευση προσαρμόζεται στις ανάγκες ταχύρρυθμης προετοιμασίας απασχολήσιμων τόσο συντομότερης διάρκειας είναι και η παραμονή των καταρτιζόμενων στην αγορά εργασίας.
Δημιουργείται έτσι ο φαύλος κύκλος της διαχείρισης της ανεργίας, δηλαδή κατάρτιση, εισαγωγή στην εργασία, απαξίωση των δεξιοτήτων, έξοδος από την αγορά εργασίας, ανεργία, επανακατάρτιση. Και όλα αυτά με υψηλό αντίτιμο για τον άνεργο κάθε ηλικίας που ψάχνει για προσόντα, ώστε να βρει δουλειά.
Δηλαδή, κύριε Υπουργέ, με λίγα λόγια και στο κέντρο του παρόντος νομοσχεδίου τίθενται οι προτεραιότητες και οι ανάγκες της ραγδαία μεταβαλλόμενης αγοράς εργασίας, ενώ ταυτόχρονα μεταφέρεται το βάρος της πιστοποίησης στους ώμους ή, μάλλον, στις τσέπες των πολιτών.
Θα ήθελα να αναφερθώ με λίγα λόγια σε κάποια προβλήματα τα οποία νομίζω ότι υπάρχουν στα άρθρα.
Κύριε Υπουργέ, σε σχέση με την ελληνόγλωσση εκπαίδευση, είχατε δεχτεί και στην Επιτροπή Μορφωτικών Υποθέσεων να φύγει η λέξη «εθελοντικά». Νομίζω ότι θα πρέπει να γίνει μια διόρθωση. Δεν έχει γίνει ο διαγωνισμός. Νομίζουμε ότι υπάρχει ανάγκη αντιμετώπισης συνολικά του προβλήματος της ελληνόγλωσσης παιδείας.
Για τους σχολικούς συμβούλους δεν συμφωνούμε να είναι από τα ιδιωτικά σχολεία.
Κύριε Υπουργέ, είναι βόμβα -σας το είχα ξαναπεί- οι διατάξεις που θέτουν σε αργία τους δημοσίους υπαλλήλους και βέβαια και τους εκπαιδευτικούς σε σχέση με αμφιλεγόμενες διατάξεις, όπως απείθεια, ανάρμοστη συμπεριφορά κ.λπ..
Για τη μετάθεση είναι θετική η διάταξη την οποία βάζετε για τον ένα χρόνο. Να μη λέτε ότι λέμε μόνο αρνητικά. Είναι θετικός ο ένας χρόνος παραμονής στην προϋπηρεσία.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ένα λεπτό ανοχής, κύριε Πρόεδρε, παρακαλώ.
Ως προς τη διαδικασία για τα διδασκαλεία που σας είχα πει, κύριε Υπουργέ, πρέπει να δείτε την αναγνώριση προϋπηρεσίας των αναπληρωτών από το 2010 και μετά. Είναι οι άνθρωποι που δούλεψαν και αυτό δεν αναγνωρίζεται.
Ως προς την αξιολόγηση, δίνεται βέβαια μία παράταση. Δεν αντιμετωπίζουμε πρόβλημα. Από ό,τι ξέρω, θα φέρετε και νομοσχέδιο γι’ αυτό το ζητήματα.
Κύριε Υπουργέ, δεν υπάρχει λογική στην εξέλιξη μόνο του 70% των υπαλλήλων από το Γ’ στο Β΄ βαθμό. Μπορεί να πάρουμε όλοι «10». Είναι, ας πούμε, εκατό που αξιολογούμαστε. Παίρνουν όλοι «10». Δεν θα πάνε και οι εκατό στο Β΄ βαθμό. Θα πάνε οι εβδομήντα. Αυτή τη διάταξη βάζετε στο μισθολόγιο. Επίσης, από τον Β΄ βαθμό στον Α΄ θα πάει το 30% μόνο. Δεν είναι ότι πέτυχες ή δεν πέτυχες. 
Για τα νηπιαγωγεία ήθελα να σας πω το εξής: Η πρότασή μας είναι για αναλογία ένα προς είκοσι στα νήπια και ένα προς πέντε στα μονοθέσια. Καταλαβαίνω ότι σε μία εποχή όπου η εκπαίδευση είναι θυσία στο μνημόνιο και το κόστος για τα νήπια είναι μόνο το 0,1% -ενώ στην Ευρωπαϊκή Ένωση είναι το 0,5% για κάθε νήπιο- δεν μπορεί να έχει τύχη αυτή η πρότασή μας.
Εμείς, κύριοι Υπουργοί, κυρίες και κύριοι Βουλευτές, θα διαφυλάξουμε ως κόρη οφθαλμού και θα ενισχύσουμε όσο μπορούμε τη δημόσια και δωρεάν εκπαίδευση, διότι θεωρούμε ότι είναι μία επένδυση για το μέλλον της χώρας, που χωρίς αυτήν δεν θα μπορέσουμε να βγούμε από την κρίση. Πιστεύουμε ότι ο λαός θα μας δώσει αυτήν τη δυνατότητα.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"30557"," Ευχαριστούμε κι εμείς.
Η κ. Δριτσέλη έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30558"," Ευχαριστώ, κύριε Πρόεδρε. 
 Κυρίες και κύριοι συνάδελφοι, κύριε Υπουργέ, το νομοσχέδιο που συζητάμε έρχεται να συμπληρώσει μία σειρά από νομοθετικές παρεμβάσεις της Κυβέρνησης, με πιο πρόσφατη τη χθεσινή πράξη νομοθετικού περιεχομένου, με μοναδικό στόχο τη γενική υποβάθμιση του ρόλου του κράτους στο ζήτημα της παιδείας και την αναβάθμιση του ρόλου του ιδιωτικού τομέα.
Μάλιστα, αν κανείς αναγνώσει το σχέδιο νόμου που συζητάμε σήμερα παράλληλα με τον προϋπολογισμό, το μεσοπρόθεσμο, τους εφαρμοστικούς του νόμους και τις πράξεις νομοθετικού περιεχομένου της συγκυβέρνησης, θα διαπιστώσει ότι το πολιτικό κοσμοείδωλο του Υπουργείου αποτυπώνεται σε ένα ακόμα βήμα προς την πορεία κατάργησης του δημόσιου χαρακτήρα της εκπαίδευσης, καθώς η βασική λογική του παρόντος νομοσχεδίου είναι αφ’ ενός να διευκολύνει μία de facto αναβάθμιση των ιδιωτικών δομών παροχής άτυπης εκπαίδευσης μέσω ενός συστήματος πιστοποίησης προσόντων και αφ’ ετέρου να σχετικοποιήσει το ρόλο του δημοσίου σε μία σειρά από εκπαιδευτικές λειτουργίες σε όλο το φάσμα της εκπαίδευσης.
Από την άλλη μεριά, αυτή η συζήτηση έρχεται σε μία συγκυρία ιδιαίτερα αρνητική για τους εκπαιδευτικούς και για το μέλλον της δημόσιας παιδείας. Καθημερινά αντιμετωπίζουμε μία αρνητική «καινοτομία» -εντός εισαγωγικών- του Υπουργείου, σε σχέση με τους λειτουργούς της εκπαίδευσης, ενώ η κομματική λογική στην επιλογή των στελεχών της διοίκησης της εκπαίδευσης παραμένει ισχυρότερη από ποτέ. 
Τελευταία τρανταχτά παραδείγματα είναι η διεύρυνση των περιοχών μετάθεσης των εκπαιδευτικών και η επιλογή των περιφερειακών διευθυντών της εκπαίδευσης, για την οποία ακόμα και προσκείμενες σε κόμματα της συγκυβέρνησης συνδικαλιστικές παρατάξεις εξέφρασαν σοβαρές διαφωνίες.
Επί της ουσίας, από το σχέδιο νόμου δημιουργούνται δύο «υπεροργανισμοί» με τη μορφή του Νομικού Προσώπου Ιδιωτικού Δικαίου, οι οποίοι έχουν ως στόχο να ρυθμίζουν και να πιστοποιούν τις εκπαιδευτικές πρακτικές και τα επαγγελματικά προσόντα σε φορείς τυπικής και άτυπης μάθησης, εξισώνοντας έτσι την τυπική και την άτυπη μάθηση, δηλαδή εν πολλοίς τη δημόσια με την ιδιωτική εκπαίδευση σε όλο το μεταλυκειακό φάσμα.
Παράλληλα, αυτοί οι οργανισμοί μετατρέπονται σε «μαύρα κουτιά» -εντός εισαγωγικών- ως προς το εσωτερικό τους και τη διαφάνεια λειτουργίας και δαπανών τους. Οι διοικήσεις διορίζονται με αποφάσεις Υπουργού, ενώ παραδίδεται σ’ αυτές σημαντικότατη δημόσια περιουσία, χωρίς ουσιαστικές δικλίδες ασφαλείας για την πραγματική διασφάλιση του δημόσιου συμφέροντος.
Αν αποκωδικοποιήσει κανείς δε τη νομοθετική λογική στο συγκεκριμένο θέμα, θα διαπιστώσει ότι η Κυβέρνηση επιθυμεί τη δημιουργία δομών που θα ελέγχονται άμεσα από την πολιτική ηγεσία, στις οποίες οι εργασιακές σχέσεις είναι ευέλικτες και θα μπορούν να διαχειριστούν δημόσια περιουσία, να συμπράξουν ανεξέλεγκτα με τον ιδιωτικό τομέα και να διοχετεύσουν κρατικό και ευρωπαϊκό χρήμα σε ιδιώτες παρόχους άτυπης μάθησης, χωρίς κανένα φραγμό.
Την ίδια προβληματική λογική συναντά κανείς και στα υπόλοιπα ζητήματα που επιχειρεί να ρυθμίσει το εν λόγω σχέδιο νόμου. Στο τρίτο μέρος του νομοσχεδίου το Υπουργείο ασχολείται με πολύ σοβαρά εκπαιδευτικά θέματα, αλλά με τρόπο πρόχειρο, αποσπασματικό και άγρια νεοφιλελεύθερο. Πληροφορούμαστε, λοιπόν, τη θεσμοθέτηση της δυνατότητας -για πρώτη φορά στην ιστορία της ελληνικής Δημόσιας Διοίκησης- να επιλέγονται εργαζόμενοι οι οποίοι θα εργάζονται εθελοντικά. 
Και βεβαίως αναφέρομαι στους καθηγητές της ελληνόγλωσσης εκπαίδευσης, για τους οποίους είχατε πει, κύριε Υπουργέ, στη σχετική συζήτηση στην επιτροπή, ότι θα την άρετε, πράγμα το οποίο ακόμα δεν έχει συμβεί και θα περιμένουμε μέχρι αύριο.
Από την άλλη, σε ιδιαίτερα ευαίσθητους εκπαιδευτικούς τομείς, όπως η ειδική αγωγή -η οποία επί χρόνια υποστελεχώνεται και υποβαθμίζεται- το Υπουργείο προσπαθεί σπασμωδικά να καλύψει διαχρονικά κενά μέσω της προσωρινής πρόσληψης ειδικού εκπαιδευτικού προσωπικού από ευρωπαϊκά χρηματοδοτικά εργαλεία, δημιουργώντας στα χαρτιά νέες εκπαιδευτικές δομές, απλά και μόνο για να εξασφαλίσει χρηματοδοτικές πιστώσεις για ένα ή δύο χρόνια, αδιαφορώντας για τα εκπαιδευτικά κριτήρια, την αποτελεσματικότητα της εκπαιδευτικής διαδικασίας ή τις επιπτώσεις που αυτή η προχειρότητα μπορεί να έχει στην ψυχοσύνθεση των παιδιών.
Στον κρίσιμο χώρο της ανώτατης εκπαίδευσης, το Υπουργείο με το σχέδιο νόμου αυτό συνεχίζει την καταστροφική πολιτική του. Και εδώ οι «καινοτομίες» εκπλήσσουν. Τα ανώτατα εκπαιδευτικά ιδρύματα θα μπορούν, λοιπόν, να προσλαμβάνουν διδακτικό και εκπαιδευτικό προσωπικό, το οποίο θα πρέπει να πληρώνουν τα ίδια και όχι το κράτος με ό,τι αυτό συνεπάγεται, δηλαδή με σχέσεις εργασιακής εκμετάλλευσης και ενδεχομένως και με αδιαφάνεια. 
Την ίδια στιγμή και ενώ το Υπουργείο προβάλλει την ακαδημαϊκή αριστεία ως σημαία του, θεσπίζεται η δυνατότητα κατάργησης της διδασκαλίας ξένης γλώσσας στα προγράμματα σπουδών. Και πραγματικά αναρωτιέται κανείς αν προβλέπεται ή υιοθετείται μια τέτοια προσέγγιση από άλλες χώρες της Ευρώπης ή του πλανήτη. 
Ακόμα, σε σχέση με τον αθλητισμό, θα περίμενε πραγματικά κανείς μια συνολική παρέμβαση, ώστε ο αθλητισμός να συνεχίσει να είναι δικαίωμα για όλους τους πολίτες. Αντί αυτού, το Υπουργείο με ρυθμίσεις «πυροτεχνήματα» προσπαθεί να πείσει την αθλητική κοινότητα ότι ενδιαφέρεται γι’ αυτήν. Την ίδια στιγμή που το ελληνικό κράτος αποστερεί από χιλιάδες αθλούμενους τη δυνατότητα να προπονηθούν και υποβαθμίζει την όποια μέριμνα για την υγεία και την ευεξία του πληθυσμού, παρέχει ψίχουλα στους αθλητές, οι οποίοι, ενώ έχουν αφιερώσει τη ζωή τους στον αθλητισμό, θα βρεθούν στο τέλος της καριέρας τους άνεργοι και ανασφάλιστοι. 
Τα κίνητρα για τον αθλητισμό, κύριε Υπουργέ, δεν μπορούν να αφορούν μόνο την εισαγωγή στα ΑΕΙ, τα οποία –σημειωτέον- κάνατε τα πάντα για να τα υποβαθμίσετε και με τα οποία δεν προβήκατε σε κανένα διάλογο. Η εισαγωγή στο πανεπιστήμιο είναι μόνο μια πτυχή της επιβράβευσης της υψηλής αθλητικής προσπάθειας, η οποία θα πρέπει να συνοδεύεται από τη μέριμνα για το μέλλον των αθλητών μας, όταν εκείνοι ολοκληρώνουν την αθλητική τους καριέρα. 
Κλείνοντας, θα ήθελα να σταθώ σε ένα θέμα που απασχολεί έντονα τις ελληνικές οικογένειες. Πρόκειται για το ζήτημα των μετεγγραφών. Το Υπουργείο, πάρα πολύ αργοπορημένα και μετά από αφόρητες –προφανώς- πιέσεις της κοινωνίας, παρουσίασε μια τροπολογία για τις μετεγγραφές, η οποία χαρακτηρίζεται ολωσδιόλου ελλιπής. Οι όροι πρόσβασης στη χρήση του δικαιώματος είναι ιδιαίτερα περιοριστικοί και δεν λύνουν το πρόβλημα, ενώ από την άλλη πλευρά το σύστημα φοιτητικής μέριμνας έχει καταρρεύσει, όπως και όλες οι προνοιακές πολιτικές αυτής της χώρας. 
Ο ΣΥΡΙΖΑ-ΕΚΜ έχει καταθέσει σχετική τροπολογία, την οποία και σας καλούμε να λάβετε σοβαρά υπ’ όψιν σας, διότι θεωρούμε ότι προσεγγίζει πιο προσεκτικά το θέμα και ότι αυτήν τη στιγμή απαντά στις ανάγκες της ελληνικής οικογένειας. 
Τέλος, κύριε Υπουργέ, κατά τη γνώμη μας, το συγκεκριμένο σχέδιο νόμου δεν μπορεί να είναι τίποτε άλλο αυτήν τη στιγμή παρά μια παραφωνία στις πραγματικές ανάγκες της εκπαίδευσης σήμερα και, παρά τις όποιες εξαγγελίες σας, αντιβαίνει στο συμφέρον της ελληνικής νεολαίας. Με λίγα λόγια, πρόκειται για μια οπισθοχώρηση στο δημόσιο χαρακτήρα της εκπαίδευσης, άκρως επισφαλής αυτή τη στιγμή και για τη χώρα και για το δημόσιο συμφέρον στο σύνολό του. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΑ ΔΡΙΤΣΕΛΗ",140
"30559"," Και εμείς σας ευχαριστούμε. 
Το λόγο έχει για επτά λεπτά η κ. Μαρία Διακάκη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30560"," Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι Βουλευτές, με τις θεσμικές ρυθμίσεις που εισάγει η Κυβέρνηση αναδιατυπώνεται ο πυρήνας της αντιπαράθεσης νεοφιλελευθερισμού και της κοινωνικής και πολιτικής της Αριστεράς ως προς το ποια είναι η αποστολή και ποια η φύση του συστήματος παιδείας. 
Ισχυριζόμαστε πως η βασική, η πρωτεύουσα αποστολή του εκπαιδευτικού συστήματος είναι η μορφωτική. Το μορφωτικό ιδεώδες είναι αυτό που εγγυάται την καθολική αξία της γνώσης και εμπεριέχει τον απελευθερωτικό χαρακτήρα της. 
Η συστηματική οργάνωση της μετάδοσης της συσσωρευμένης γνώσης οφείλει να υλοποιεί την έννοια του καθολικού δικαιώματος, αφού αφορά το γενικό συμφέρον. Τα ανθρωπιστικά και ελευθεριακά συστατικά του μορφωτικού ιδεώδους είναι αυτά που κληρονομήθηκαν από την παράδοση του Διαφωτισμού, απάλλαξαν την κοινωνική ζωή από το σκοταδισμό και τις προκαταλήψεις, εκλογίκευσαν τη σχέση του ανθρώπου με τη φύση και καλλιέργησαν την εκρηκτική αμφισβήτηση αμετακίνητων αληθειών και την ελευθερία διατύπωσης ερωτημάτων. 
Αυτή ακριβώς η γενική φύση της μόρφωσης ως αξία χειραφέτησης και προόδου είναι αυτή που διασφαλίζει τον κοινωνικό ρόλο και χαρακτήρα της εκπαίδευσης και αποτελεί ιστορική κατάκτηση του ανθρώπινου πολιτισμού. 
Γι’ αυτό και κάθε μορφή θεσμικής, διοικητικής ρύθμισης του συστήματος εκπαίδευσης, κάθε μορφή οικονομικής στήριξης των εκπαιδευτικών λειτουργιών συσχετίζεται και επισημαίνεται από τις αντιφάσεις και αντιθέσεις της κοινωνικής αναπαραγωγής. 
Αντίθετα, το υπόδειγμα της νεοφιλελεύθερης σκέψης και πολιτικής απαξιώνει τον ιστορικό χαρακτήρα της μόρφωσης, μετατρέποντας τη συστηματοποιημένη και συσσωρευμένη ανθρώπινη γνώση σε κατακερματισμένα και εμπορεύσιμα εκπαιδευτικά προϊόντα, με τυποποιημένα συστατικά άμεσης και εφήμερης παραγωγικής χρήσης και οικονομικής αποτελεσματικότητας. 
Η νεοφιλελεύθερη σκέψη είναι αυτή ακριβώς που, εν ονόματι του «δεν υπάρχει κοινωνία, μόνο άτομα», τείνει τις τελευταίες δεκαετίες να μετατρέψει κάθε γνωσιακή διαδικασία σε πεδίο ασκήσεων για ιδιωτικές διαδρομές, έναν ανελέητο αγώνα ανταγωνισμού χωρίς την έννοια του κοινωνικού οφέλους, αλλά με την ανελαστική υπεροχή του ιδιοτελούς κέρδους. 
Οι σχετικές ρυθμίσεις του νομοσχεδίου συνιστούν μια θεσμική διοικητική ρύθμιση, πρώτον, της διαδικασίας τυποποίησης της αγοράς εκπαιδευτικών προϊόντων, δεύτερον, της πιστοποίησης της αξίας τους και, τρίτον, της οργάνωσης της αναπαραγωγής εφήμερων δεξιοτήτων παραγωγικής ικανότητας.
Και μη μας επαναλάβετε τη γνωστή επιχειρηματολογία που συνοψίζεται στο δήθεν αυτονόητο των ψευδεπίγραφων τίτλων. Δεν αφορά την πραγματική ανάγκη διά βίου μάθησης. Αφορά την οργάνωση με τα λιγότερα δημόσια μέσα και λειτουργίες της αγοραίας απαίτησης για φθηνότερη επανακατάρτιση. 
Η φθηνών υπηρεσιών και αξίας γνώσεων άτυπη εκπαίδευση έχει πλήρως εμπορευματοποιηθεί, αφού συσχετίζεται με τις άμεσες ανάγκες της αγοράς εργασίας. Δεν μας εξηγείτε γιατί αυτή η πλήρως ιδιωτικοποιημένη εκπαιδευτική δομή δεν έχει δημιουργήσει νέες εργασιακές ειδικεύσεις, προσαρμοσμένες στις απαιτήσεις της αγοράς. Αν οι επαγγελματικές γνώσεις της δημόσιας τριτοβάθμιας εκπαίδευσης δεν είναι προσαρμόσιμες στις ανάγκες αγοράς εργασίας, γιατί η ιδιωτική κατάρτιση των μη τυπικών δομών εκπαίδευσης τροφοδοτούν και αυτές το 56% της ανεργίας των νέων;
Δεν μας εξηγείτε γιατί με τις συγχωνεύσεις εξυπηρετείται η ανάγκη εξορθολογισμού για την καλύτερη οργάνωση και διαχείριση των διαφόρων αρμοδιοτήτων, συμβάλλοντας στην αποτελεσματικότερη εξυπηρέτηση των στόχων τους και στην αξιοποίηση των σημαντικών περιουσιακών στοιχείων των προηγούμενων φορέων. 
Τι εμπόδισε τους προς συγχώνευση φορείς –που και αυτοί ήταν ιδιωτικού δικαίου- να μην είναι αρκούντως αποτελεσματικοί, αν και δεν είχαν τις ακαμψίες της δημόσιας λειτουργίας; Γιατί, η επιλογή σύστασης δύο υπεροργανισμών με υπερσυγκέντρωση αρμοδιοτήτων υπό τον απόλυτο έλεγχο του εκάστοτε Υπουργού Παιδείας είναι μια διαφανής διαδικασία; Γιατί, η επιλογή σύστασης φορέων χωρίς σαφές οργανόγραμμα θέσεων προσωπικού είναι προτιμότερη της τυπικής και ελέγξιμης δημόσιας δομής;
Η απεξάρτηση των φορέων οργάνωσης και πιστοποίησης της άτυπης εκπαίδευσης καθώς και της φοιτητικής και μαθητικής μέριμνας αποκλειστικά από την επιχορήγηση που λαμβάνουν από το Υπουργείο Παιδείας και Θρησκευμάτων, Πολιτισμού και Αθλητισμού ενδυναμώνει την ανάγκη ανεξάρτητης λειτουργίας τους με όρους κοινωνικής αποτελεσματικότητας ή εμπεδώνει την αγοραία τους χειραγώγηση; 
Στις αρμοδιότητες του νέου Ιδρύματος Νεολαίας και Διά Βίου Μάθησης περιλαμβάνονται ο προγραμματισμός ανάπτυξης και ο έλεγχος της αποτελεσματικής λειτουργίας υποδομών και δομών εκπαιδευτικής μέριμνας, η σχολική στέγη, η μαθητική και η φοιτητική μέριμνα. 
Τι εμπόδιζε τους προηγούμενους φορείς ιδιωτικού δικαίου να διαμορφώσουν υποδομές φοιτητικής μέριμνας στα πανεπιστημιακά ιδρύματα και ΤΕΙ τα προηγούμενα χρόνια; Μήπως ήταν αυτή ακριβώς η συστηματική περικοπή δημοσίων δαπανών, η απόσυρση του κράτους από αναγκαίες κοινωνικές λειτουργίες; Έτσι, προέκυψε η ανάγκη για μια νέα ρύθμιση σχετικά με τις μετεγγραφές φοιτητών.
Η ανάγκη των μετεγγραφών φοιτητών είναι ενδεικτικό τόσο του ισχνού κοινωνικού κράτους που υπήρχε, όσο και των ανάλγητων πολιτικών επιλογών που επιβάλλουν τα μνημόνια. Η σημερινή προσέγγιση για το θέμα των μετεγγραφών φοιτητών δυστυχώς οριοθετείται από την πλήρη απουσία οποιασδήποτε αξιοπρεπούς αποτελεσματικής κοινωνικής υποδομής και ενίσχυσης των φοιτητών και φοιτητριών που καλούνται να σπουδάσουν σε άλλη πόλη.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε ένα λεπτό.
Οριοθετείται από την πραγματικότητα της ισχύος του ανταγωνιστικού και ταξικού συστήματος αξιολόγησης και εξετάσεων. Ενώ το σύστημα πρόσβασης στηρίζεται στην εγγραφή με βάση τη βαθμολογική αξιολόγηση σε πανεπιστήμια και ΤΕΙ, οι πέραν των βαθμών πραγματικές οικονομικές δυνατότητες ζωής σε μια άλλη πόλη ενισχύουν την ταξικότητα του συστήματος.
Δεν προλαβαίνω να διαβάσω τα υπόλοιπα, απλά να τελειώσω με τα εξής: Η γενική θέση μας είναι η ελεύθερη πρόσβαση στα ανώτατα εκπαιδευτικά ιδρύματα, ως μέτρου που θα υλοποιεί το αδιαπραγμάτευτο δικαίωμα στη μόρφωση και παράλληλα θα αποεμπορευματοποιεί την ίδια τη διαδικασία. Μια τέτοια προσέγγιση απαιτεί και τις αντίστοιχες κοινωνικές υποδομές για την έμπρακτη υλοποίηση του δικαιώματος στη δωρεάν παιδεία. Μια τέτοια πολιτική δεν είναι απραγματοποίητη ούτε απαιτεί θυσίες γενεών. Είναι θέμα πολιτικών προτεραιοτήτων και βούλησης. Απαιτεί ένα νέο ακαδημαϊκό χάρτη, έργο της ίδιας της ακαδημαϊκής κοινότητας, με όρους δημοκρατικής αυτονομίας, στο πλαίσιο ενός ανοικτού κοινωνικού διαλόγου, χωρίς τα βαρίδια τοπικιστικών πελατειακών εξαρτήσεων ή υποταγής της ακαδημαϊκής διάρθρωσης στις εφήμερες ανάγκες της αγοράς εργασίας.","ΜΑΡΙΑ ΔΙΑΚΑΚΗ",129
"30561"," Ολοκληρώστε, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30562"," Ολοκληρώνω, κύριε Πρόεδρε.
Σήμερα οφείλουμε να προστατεύσουμε το δικαίωμα στη μόρφωση, επειδή η προσωπική προκοπή του καθενός είναι προϋπόθεση για την προκοπή όλων.
Επιμένουμε πως, για να δει προκοπή ο κόσμος της εργασίας, για να μπορέσει ο πλούτος των ανθρώπινων γνώσεων να αποτελέσει πηγή έμπνευσης και δημιουργίας για το σύνολο της κοινωνίας, πρέπει τώρα να απαλλαγούμε από τα μνημόνια που καταστρέφουν ζωές και να δημιουργήσουμε έναν άλλο δρόμο κοινωνικής δικαιοσύνης, ελευθερίας, αξιοπρέπειας, αλληλεγγύης και κυρίως δημοκρατίας.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΔΙΑΚΑΚΗ",129
"30563"," Η κ. Γιαννακάκη έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30564"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι Βουλευτές, κατ΄ αρχάς θα πρέπει να παρατηρήσουμε ότι το παρόν νομοσχέδιο που έρχεται προς ψήφιση στη Βουλή κινείται προς μια θετική κατεύθυνση, καθώς διαχέεται από το πνεύμα της ποιοτικής αναβάθμισης των λειτουργιών του δημοσίου και εν προκειμένω, θεμάτων που έχουν να κάνουν με την παιδεία.
Ειδικότερα η ρύθμιση της διά βίου μάθησης αποτελεί μία από τις πιο σημαντικές πρωτοβουλίες, αφού επιφέρει μία σχετική εναρμόνιση με τα ευρωπαϊκά δεδομένα και μας φέρνει ένα βήμα πιο κοντά σε ένα ευρωπαϊκό σύστημα εκπαίδευσης. Παρ’ όλα αυτά, σημαντικά επιμέρους ζητήματα του σχεδίου νόμου χρήζουν περαιτέρω διερεύνησης και αντιμετώπισης.
Τα επιμέρους θέματα που ρυθμίζονται από το παρόν νομοσχέδιο είναι πολλά και σημαντικά. Η συνένωση του Ινστιτούτου Νεολαίας και του Ινστιτούτου Διαρκούς Εκπαίδευσης Ενηλίκων σε ένα νέο ενιαίο θεσμό, όπως και η συγχώνευση του ΕΚΕΠΙΣ και του ΕΚΕΠ σε έναν επίσης νέο και ενιαίο θεσμό κρίνονται θετικά. Υπάρχει πλέον η δυνατότητα ενός ευρύτερου συντονισμού, με σημαντικές συνέπειες μακροπρόθεσμα, αν και -όπως αναφέραμε και στην επιτροπή- υπάρχουν κάποιες παρατηρήσεις, οι οποίες ρυθμίζονται με τη σχετική τροπολογία που έχει κατατεθεί.
Αναφορικά με τη διευρυμένη μοριοδότηση της εισαγωγής αθλητών στα ΑΕΙ της χώρας, με την οποία συμφωνούμε, θα πρέπει να συμβαίνει με όρους που συνυπολογίζουν τη συνεπαγόμενη ενίσχυση του αθλητισμού και την ενδεχόμενη δημιουργία ανισότητας ανάμεσα στα παιδιά που μοριοδοτούνται και σ’ αυτά που ακολουθούν την κανονική διαδικασία. 
Η περίπτωση των μετεγγραφών θέτει μεγάλα ζητήματα, τα οποία δεν θα πρέπει να τα εξετάσουμε αυτοτελώς, αλλά υπό το πρίσμα των παρουσών συνθηκών. Συγκεκριμένα, το γεγονός ότι πολλές οικογένειες στερούνται οικονομικών πόρων δεν θα πρέπει να αποτελεί εμπόδιο στην πανεπιστημιακή εκπαίδευση των παιδιών τους, ενώ παράλληλα θα πρέπει να διασφαλίζεται στο ελάχιστο η εύρυθμη λειτουργία των ΑΕΙ.
Συνεπώς θα πρέπει να υπάρξουν αντικειμενικοί παράγοντες κάτω από τους οποίους θα γίνεται επιτρεπτή η μετεγγραφή, όπως, παραδείγματος χάρη, το εργασιακό καθεστώς των γονέων και όχι μόνο η φορολογική δήλωση. Γιατί μπορεί μια οικογένεια να είχε ένα ποσό το 2010 ή το 2011 και αυτήν τη στιγμή ο ένας ή δυστυχώς και οι δυο γονείς να έχουν χάσει την εργασία τους. 
Από τη στιγμή που υπάρχει το πλαφόν του 10% στις μετεγγραφές ανά τμήμα και το οποίο πρέπει να διατηρηθεί, με την έννοια ότι διαφορετικά δεν διασφαλίζεται το εύρυθμο της λειτουργίας των τμημάτων, το να συζητάμε για το οικονομικό όριο που επιτρέπει σε μια οικογένεια να κάνει αίτηση για μετεγγραφή δεν ξέρω κατά πόσο έχει νόημα. 
Θα ήθελα να σταθώ περισσότερο, όμως, στην τροπολογία αναφορικά με το ζήτημα της δυνατότητας πρόσληψης από το ελληνικό δημόσιο ιεροδιδασκάλων για τη διδασκαλία του Κορανίου. 
Η Δημοκρατική Αριστερά είναι σταθερά προσηλωμένη στις αρχές εκείνες που διασφαλίζουν τις θρησκευτικές ελευθερίες όλων των Ελλήνων πολιτών αλλά και όλων των διαβιούντων στη χώρα μας, σε όποιο θρήσκευμα ή δόγμα και αν ανήκουν, στο πλαίσιο ενός ανεξίθρησκου και κοσμικού κράτους.
Οι θέσεις της Δημοκρατικής Αριστεράς όσον αφορά στο δημόσιο βίο βρίσκονται σταθερά στην απαίτηση για διαχωρισμό Εκκλησίας και Πολιτείας, οπότε και η συγκεκριμένη τροπολογία εξετάζεται από μας υπ’ αυτόν τον όρο.
Οι προτεινόμενες με τη σχετική τροπολογία τροποποιήσεις των άρθρων 36 έως 39 του ν. 3536/2007 έρχονται να αντιμετωπίσουν τα εξής δυο βασικά ζητήματα. 
Κατ’ αρχάς, αλλάζει η σύνθεση της επιτροπής επιλογής του άρθρου 38, η οποία πλέον αποτελείται από το μουφτή, ο οποίος αναλαμβάνει το ρόλο του προέδρου της επιτροπής, από έναν υπάλληλο του Υπουργείου Παιδείας, ένα μέλος ΔΕΠ ειδικευμένο στις ισλαμικές σπουδές και δυο έγκριτους μουσουλμάνους θεολόγους. Ο πρώτος ορίζεται από το Υπουργείο Παιδείας και ο δεύτερος από το μουφτή. Η νέα αυτή σύνθεση έρχεται να αντιμετωπίσει την προβληματική του προαναφερθέντος νόμου αναφορικά με την επιλογή ιεροδιδασκάλων για τη διδασκαλία του Κορανίου από μέλη μη μουσουλμάνους στο θρήσκευμα. Η αλλαγή αυτή, όμως, κρίνεται επιφανειακή, δεδομένου ότι εκ των τριών συμμετεχόντων μουσουλμάνων της επιτροπής ο μουφτής διορίζεται από την πολιτεία, ενώ ο ένας μουσουλμάνος θεολόγος διορίζεται από το μουφτή, άρα εμμέσως και αυτός από την πολιτεία. 
Ένας τέτοιος θεσμός δεν δύναται να ελέγχεται από την ελληνική πολιτεία, ένας έλεγχος που είναι εμφανής και από τη διάρκεια των σχετικών συμβάσεων, οι οποίες δεν μπορούν να ξεπερνούν τους εννέα μήνες. 
Προβλέπεται ότι οι συγκεκριμένοι ιεροδιδάσκαλοι, πέραν της διδασκαλίας του Κορανίου στα τεμένη της Θράκης, θα μπορούν να διδάσκουν το Κοράνι και σε δημόσια σχολεία εκτός ωραρίου προγράμματος σπουδών, εφόσον εκδηλωθεί το ανάλογο ενδιαφέρον από την πλευρά των μαθητών. Η συγκεκριμένη ρύθμιση δημιουργεί απευθείας καθεστώς ανισότητας μεταξύ των επιλεγομένων ιεροδιδασκάλων και των λοιπών δασκάλων στα σχολεία της πρωτοβάθμιας και δευτεροβάθμιας εκπαίδευσης.
Η επιλογή όσων θα διδάξουν το Κοράνιο θα πρέπει να γίνει με βάση το ισχύον νομικό πλαίσιο, που εξασφαλίζει μια διαφανή και αξιοκρατική διαδικασία. Η αντικατάσταση των αντικειμενικών διαδικασιών, όπως προβλέπεται στον ΑΣΕΠ, με τη διάτρητη διαδικασία επιλογής από μια επιτροπή, δέσμια υποκειμενικών κριτηρίων, μας βρίσκει φυσικά αντίθετους. Η προτεινόμενη διαδικασία αντανακλά μια πολιτική νοοτροπία που ίσχυε σε όλην τη διάρκεια της Μεταπολίτευσης και την οποία έχουμε δεσμευθεί να αλλάξουμε. 
Επιπροσθέτως, ο διάτρητος χαρακτήρας της διαδικασίας ενδέχεται να δημιουργήσει μια δυσπιστία απέναντι στο θεσμό του ιεροδιδάσκαλου, με αποτέλεσμα την απαξίωσή του.
Κατόπιν των ανωτέρω και σε ό,τι έχει να κάνει με τη συγκεκριμένη τροπολογία, είμαστε αντίθετοι τόσο στη συνολική φιλοσοφία που τη διέπει όσο και στις επιμέρους τροποποιήσεις. 
Συνοψίζοντας, η τροπολογία έρχεται σε πλήρη αντίθεση με τις θέσεις μας. Αφ’ ενός προωθείται μια νοοτροπία, την οποία προσπαθούμε ως κράτος να αποβάλουμε, δεδομένου του αδιαφανούς χαρακτήρα αυτής, και αφ’ ετέρου, όπως προανέφερα, η θέση μας για μη ανάμειξη της πολιτείας σε θέματα θρησκευτικής πίστης είναι πάγια.
Δεν υπάρχει απολύτως κανένας λόγος επιβολής των προσώπων που θα διδάξουν το Ευαγγέλιο ή το Κοράνιο στους αντίστοιχους θρησκευτικούς χώρους από το κράτος. Η επιλογή αυτή πρέπει να είναι στην ευχέρεια των πιστών κάθε θρησκείας και σε κανέναν άλλον.
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΜΑΡΙΑ ΓΙΑΝΝΑΚΑΚΗ",100
"30565"," Ευχαριστούμε την κ. Γιαννακάκη.
Το λόγο έχει η κ. Βαμβακά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30566"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, αυτό το νομοσχέδιο που συζητάμε ισοπεδώνει την παιδεία και τη γενική εκπαίδευση και την ειδική εκπαίδευση. Με αφορμή την ψήφιση των μέτρων σ’ ό,τι αφορά το μεσοπρόθεσμο που ψηφίσατε στις αρχές του Νοέμβρη, είναι εξαιρετικά ενδιαφέρον ότι επιλέξατε την «καρατόμηση» μιας ειδικής κατηγορίας εργαζομένων στο δημόσιο τομέα, όπως είναι οι ειδικοί εκπαιδευτικοί.
Μας είπε ο κύριος Υπουργός προηγουμένως ότι μ’ αυτό το νομοσχέδιο δεν έχετε σκοπό να καταργήσετε τα ειδικά σχολεία. Δεν ξέρω αν πρέπει να το πιστέψουμε αυτό. Σήμερα η ειδική αγωγή και η εκπαίδευση των ΑΜΕΑ συγχωνεύει τις αποδεδειγμένες αρχές παιδαγωγικής, από τις οποίες μπορούν να επωφεληθούν όλα τα παιδιά. Προϋποθέτει ότι οι ανθρώπινες διαφορές είναι φυσιολογικές και ότι η εκπαίδευση πρέπει ανάλογα να προσαρμοστεί στις ανάγκες κάθε μαθητή και όχι ο μαθητής να προσαρμοστεί σε προκαθορισμένα σχήματα που αφορούν το ρυθμό και το τυπικό πρόγραμμα της μαθησιακής διαδικασίας.
 Δεν ξέρω γιατί βιάζεστε να περάσετε το άρθρο 39 και ειδικά την παράγραφο 4 της ειδικής αγωγής. Για μας πρέπει να αποσυρθεί το συγκεκριμένο άρθρο και η συγκεκριμένη παράγραφος. Όλη αυτή η βιασύνη υπάρχει για να υλοποιηθούν άρον-άρον τα εξειδικευμένα ευρωπαϊκά προγράμματα ΕΣΠΑ με χρηματοδότηση κατά 75% από τους πιστωτές μας, που διαρκώς μας δανείζουν υποχρεωτικά για μία αναμενόμενη και αμφιλεγόμενη τάχα οικονομική ανάκαμψη -που δεν έρχεται ποτέ- παρά το γεγονός ότι το δημόσιο χρέος πολλαπλασιάζεται και η διάρρηξη του κοινωνικού ιστού είναι πλέον μία θλιβερή πραγματικότητα. Αυτός είναι ο κύριος λόγος του περιεχομένου του άρθρου 39 που, αν ψηφιστεί ως έχει, θα προκαλέσει τεράστια προβλήματα με τις αλλαγές που θα επιφέρει τόσο στο υποσύστημα της ειδικής αγωγής όσο και σ’ όλη την ελληνική κοινωνία. Η ειδική αγωγή και η εκπαίδευση των παιδιών με αναπηρίες και ειδικές εκπαιδευτικές ανάγκες γίνεται πλέον έρμαιο στα χέρια των κερδοσκόπων πιστωτών και δανειστών της χώρας μας.
Οι συντάκτες του άρθρου 39 δεν λαμβάνουν υπ’ όψιν τους, πρώτον, τις υλικοτεχνικές ελλείψεις στην υποδομή των ΣΜΕΑΕ. Το 44% των ειδικών σχολείων που στεγάζονται με τα σχολεία γενικής αγωγής φιλοξενούνται σε μία και μόνο αίθουσα. Δεύτερον, δεν λαμβάνουν υπόψη τους τα ελλείμματα στην παροχή των βασικών υπηρεσιών ειδικής αγωγής και εκπαίδευσης. Το 46% των ΣΜΕΑΕ δεν παρέχει καμμία υπηρεσία. Τρίτον, δεν λαμβάνουν υπ’ όψιν τους τις ελλείψεις σε εκπαιδευτικούς ειδικής αγωγής, σε ειδικό εκπαιδευτικό και βοηθητικό προσωπικό. Όπως σας είχα πει τότε και στην επίκαιρη ερώτησή μου, οι ελλείψεις αγγίζουν τα πέντε χιλιάδες άτομα σε προσωπικό. Μου είχατε πει ότι γύρω στα εννιακόσια άτομα είχαν προσληφθεί. Είναι πολύ μικρό το ποσοστό μπροστά στις πέντε χιλιάδες ελλείψεις σ’ όλη τη χώρα στην ειδική εκπαίδευση.
Φυσικά πιάνει, όπως είπαμε, ειδικό εκπαιδευτικό προσωπικό, ειδικό βοηθητικό προσωπικό. Αλλά μην ξεχνάμε και τις άλλες ειδικές κατηγορίες, λογοθεραπευτές, εργοθεραπευτές, φυσιοθεραπευτές, όλες αυτές τις ειδικότητες που χρειάζονται για τα άτομα με ειδικές ανάγκες. 
Αντί να ληφθούν όλα αυτά υπ’ όψιν και να παρθούν συγκεκριμένα μέτρα για τα ειδικά σχολεία, μετατρέπονται σε κέντρα υποστήριξης ΕΑΕ και τα γενικά σχολεία με τα ΣΔΕΥ και τα ΕΔΕΑΥ. Στην ουσία καλούνται να υλοποιήσουν όλες τις αρμοδιότητες που μέχρι σήμερα είχαν τα ΚΕΔΔΥ, ανοίγοντας έτσι το δρόμο για τη μεταφορά ή την κατάργηση των ΚΕΔΔΥ στο τμήμα στήριξης του εκπαιδευτικού έργου της τοπικής διεύθυνσης ως πρωτοβάθμια επιτροπή διαγνωστικής εκπαιδευτικής αξιολόγησης. 
Θεωρούμε για τη συγκεκριμένη διάταξη ότι αποτελεί νομοθετική πλατφόρμα για την απορρόφηση κονδυλίων των ΕΣΠΑ, αλλά έχουμε πει ότι τα κονδύλια των ΕΣΠΑ δεν είναι διαχρονικά. Έχουν ημερομηνία λήξης. Τι γίνεται πάνω σε αυτό; Τι γίνεται μετά από ένα ορισμένο χρονικό διάστημα με την κάλυψη των ΕΣΠΑ; Είναι ποτέ δυνατόν τέτοιες ιδιαίτερες εκπαιδευτικές υπηρεσίες -όπως είναι τα ΚΕΔΔΥ σε αυτόν τον τόσο ευαίσθητο, πολλαπλών απαιτήσεων χώρο της ειδικής αγωγής και εκπαίδευσης- να παρέχονται διά μέσου προγραμμάτων ΕΣΠΑ; Μήπως πάμε για κατάργηση; Πιστεύω ότι πρέπει να το κοιτάξουμε το θέμα αυτό. 
Όπως είπα και στην Επιτροπή Μορφωτικών Υποθέσεων πρέπει να αποσυρθεί το άρθρο 39 και η παράγραφος 4. Είναι το μόνο που μπορούμε να κάνουμε. Μας είχατε μάλιστα υποσχεθεί ότι θα φέρνατε ξεχωριστό νομοσχέδιο για την ειδική αγωγή. Ελπίζω να το δούμε. Μη βιάζεστε επομένως με το άρθρο 39 και την παράγραφο 4. Πιστεύω ότι πρέπει να αποσυρθεί.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΓΕΝΙΑ ΒΑΜΒΑΚΑ",50
"30567"," Το λόγο έχει ο κ. Χουσεΐν Ζεϊμπέκ Χασάν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30568"," Κύριε Πρόεδρε, κυρίες και κύριοι Βουλευτές, η τροπολογία των συναδέλφων Βουλευτών της Νέας Δημοκρατίας και του ΠΑΣΟΚ για τους ιεροδιδάσκαλους μας βρίσκει κάθετα αντίθετους τόσο όσον αφορά συγκεκριμένες ρυθμίσεις αλλά και συνολικότερα στο γενικό πνεύμα που τη διακατέχει. 
Κατ’ αρχάς στο επίπεδο των συγκεκριμένων ρυθμίσεων που προωθούνται η επιλογή του όρου «ιεροδιδάσκαλος» αποσκοπεί στη συσκότιση του πραγματικού ρόλου των ατόμων στα οποία αναφέρεται. Σύμφωνα με την τροπολογία ιεροδιδάσκαλοι είναι οι δάσκαλοι του Κορανίου στα τεμένη. Επί της ουσίας, αναφέρεται δηλαδή στους θρησκευτικούς λειτουργούς. Προβλέπει, λοιπόν, η τροπολογία τη δυνατότητα των ιμάμηδων να διδάσκουν επίσης το Κοράνι και τα Θρησκευτικά στα σχολεία με απόφαση των διευθυντών πρωτοβάθμιας και δευτεροβάθμιας εκπαίδευσης. Ουσιαστικά επιτρέπει στους θρησκευτικούς λειτουργούς να επιτελούν εκπαιδευτικό έργο σε δημόσια σχολεία και μάλιστα παρακάμπτοντας την τυπική διαδικασία πρόσληψης εκπαιδευτικών μέσω ΑΣΕΠ. Τα κριτήρια για την επιλογή τους είναι τουλάχιστον προβληματικά, καθώς τα απαιτούμενα τυπικά προσόντα δεν ανταποκρίνονται στις ανάγκες των θέσεων, αφού επιτρέπεται η πρόσληψη ατόμων χωρίς πτυχίο ανώτατης ισλαμικής θεολογικής σχολής και σε ορισμένες περιπτώσεις ακόμα και χωρίς πτυχίο ανωτάτης εκπαίδευσης.
Όπως είπε πολύ σωστά και ο εισηγητής μας, ο διαχωρισμός μεταξύ θρησκευτικού λειτουργού και εκπαιδευτικού θα πρέπει να είναι ξεκάθαρος και σε καμμιά περίπτωση δεν θα πρέπει να εμπλέκονται αυτές οι δυο λειτουργίες. 
Πάγια θέση μας αποτελεί η αντικατάσταση του μαθήματος των Θρησκευτικών από το μάθημα της Θρησκειολογίας, που θα απευθύνεται σε όλους τους μαθητές και μαθήτριες, ανεξαρτήτως θρησκεύματος, ακόμη και άνευ θρησκεύματος, ένα μάθημα που θα εμβαθύνει σε όλες τις θρησκείες και θα διδάσκεται αποκλειστικά από εκπαιδευτικούς με ανάλογες γνώσεις, οι οποίοι θα προσλαμβάνονται με κανονικές διαδικασίες ΑΣΕΠ. 
Όσον αφορά την επιλογή των ιμάμηδων, δηλαδή των θρησκευτικών λειτουργών στα τζαμιά, θα πρέπει να θεσμοθετηθεί, ανάλογα με τους λειτουργούς των χριστιανικών ναών, μια κοινά αποδεκτή και διαφανής διαδικασία ανάδειξής τους από την τοπική θρησκευτική κοινότητα.
Ταυτόχρονα, αυτή η τροπολογία, η οποία επιχειρεί να ρυθμίσει ένα έλασσον ζήτημα, καταδεικνύει και την απροθυμία εξεύρεσης πραγματικής λύσης στα μείζονα προβλήματα της μειονότητας, προβλήματα όπως η μειονοτική εκπαίδευση. Υπάρχει επείγουσα ανάγκη να δοθεί λύση στο ζήτημα των δίγλωσσων νηπιαγωγείων, κατά το πρότυπο των δημοτικών, δηλαδή με διδασκαλία στην ελληνική και στην τουρκική γλώσσα, καθώς αποτελούν πλέον και μέρος της υποχρεωτικής εκπαίδευσης. Υπάρχει η ανάγκη αναδιαμόρφωσης του προγράμματος σπουδών των μειονοτικών σχολείων και το σοβαρό ζήτημα της εκπαίδευσης των εκπαιδευτικών που διδάσκουν στα μειονοτικά σχολεία.
Επίσης, είναι το ζήτημα του τρόπου ανάδειξης του μουφτή με διαδικασία εκλογής και όχι διορισμού από το κράτος, με ταυτόχρονη λύση στο ζήτημα των δικαστικών αρμοδιοτήτων του και της εναρμόνισης τους με το εθνικό δίκαιο.
Επιπλέον, πρέπει να δοθεί άμεση λύση στο πρόβλημα του ορισμού του διαχειριστή της βακούφικης περιουσίας, επίσης με διαδικασία εκλογής. 
Όσο, λοιπόν, δεν προωθείται η λύση αυτών των ζητημάτων, το πρόβλημα θα παραμένει. Η σημερινή τροπολογία έρχεται να το οξύνει περαιτέρω, με την εμπλοκή του κράτους στην επιλογή των θρησκευτικών λειτουργών. Αξίζει να σημειωθεί ότι παρόμοιες ρυθμίσεις προωθήθηκαν με το ν.3536/2007, αλλά δεν εφαρμόσθηκαν ποτέ, γιατί στην πραγματικότητα δημιουργούν μεγαλύτερο πρόβλημα απ’ αυτό το οποίο υποτίθεται ότι λύνουν. 
Αξιοσημείωτο είναι, επίσης, το γεγονός ότι παρ’ ότι η τροπολογία υπογράφεται από δεκαεννέα Βουλευτές της Συμπολίτευσης, απουσιάζουν οι Βουλευτές των περιφερειών στις οποίες αναφέρεται.
Η μειονότητα της Θράκης, όπως συνολικά ο πληθυσμός της περιοχής και ολόκληρης της χώρας, αντιμετωπίζει σήμερα τεράστια προβλήματα λόγω των ακολουθούμενων πολιτικών της Κυβέρνησης. Προβλήματα που οφείλονται στην ολοένα αυξανόμενη ανεργία, στη συνεχιζόμενη μείωση του εισοδήματος και στην κατάρρευση του κοινωνικού κράτους. Συγκεκριμένα, μόνο στο Νομό Ξάνθης δεκάξι χιλιάδες άτομα στηρίζονται στα προγράμματα σίτισης, προκειμένου να καλύψουν βασικές διατροφικές ανάγκες, ενώ τα ποσοστά ανεργίας συνεχώς αυξάνονται και η μετανάστευση των νέων έχει ξεπεράσει κάθε προηγούμενο.
Μεγάλο μέρος του πληθυσμού σε ένα νομό όπου καταγράφονται θερμοκρασίες που είναι από τις χαμηλότερες στη χώρα δεν έχει πρόσβαση στη θέρμανση, λόγω της αύξησης του φόρου στο πετρέλαιο, ενώ, λόγω της παράνομης υλοτομίας και της καύσης ακατάλληλων υλικών, συντελείται τεράστια περιβαλλοντική καταστροφή. 
Ταυτόχρονα, το κοινωνικό κράτος αποσύρεται. Η Καρδιολογική και Παθολογική Κλινική του Γενικού Νοσοκομείου Ξάνθης υπολειτουργούν, λόγω έλλειψης προσωπικού, ενώ περιορίζονται οι εφημερίες στα κατά τόπους κέντρα υγείας. 
Αντί, λοιπόν, η Κυβέρνηση να ασχοληθεί με τα σοβαρά οικονομικά και κοινωνικά προβλήματα του πληθυσμού που βρίσκεται στα όρια της εξαθλίωσης, επιλέγει να ανοίξει τα θρησκευτικά ζητήματα της μειονότητας και μάλιστα το κάνει με τρόπο αποσπασματικό, χωρίς να εξετάσει συνολικά το ζήτημα, χωρίς να διαβουλευτεί με τη μειονότητα, ουσιαστικά περιπλέκοντας περισσότερο το πρόβλημα και αφήνοντάς το ανοικτό.
Ως ΣΥΡΙΖΑ-Ενωτικό Κοινωνικό Μέτωπο θεωρούμε ότι πρέπει να υπάρξει πλήρης ελευθερία της μειονότητας στη ρύθμιση των θρησκευτικών ζητημάτων, διασφαλίζοντας παράλληλα συνθήκες δημοκρατίας, διαφάνειας και νομιμότητας. Η διευθέτηση των όποιων προβλημάτων έχουν ανακύψει σε κάθε περίπτωση πρέπει να είναι προϊόν διαλόγου με την ίδια τη μειονότητα και τους θεσμικούς της φορείς και όχι να επιχειρείται με διοικητικές πράξεις και αυταρχικές συμπεριφορές. Γι’ αυτούς τους λόγους καταψηφίζουμε την τροπολογία. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΟΥΣΕΪΝ ΧΑΣΑΝ ΖΕΪΜΠΕΚ",152
"30569"," Το λόγο έχει η κ. Ευσταθία Γεωργοπούλου-Σαλτάρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30570"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, με την κατάθεση του παρόντος νομοσχεδίου: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις» γίνεται πιο σαφής παρά ποτέ η φιλοσοφία που προωθεί να εδραιώσει η τρικομματική μνημονιακή Κυβέρνηση και η οποία εκφράστηκε με γλαφυρότατο τρόπο προ ημερών διά στόματος του κ. Αντώνιου Μανιτάκη: «Στο δημόσιο θα μείνει ό,τι δεν θέλει να πάρει ο ιδιωτικός τομέας». Η παιδεία σε ποια κατηγορία ανήκει, άραγε; 
Εδώ θέλω να τονίσω ότι δεν πρόκειται για ένα νομοσχέδιο που καταθέτει μια νέα μεταρρυθμιστική πρόταση, αλλά για ρυθμίσεις που ολοκληρώνουν σε επίπεδο σημαντικών λεπτομερειών τη νεοφιλελεύθερη διετή πολιτική των τελευταίων κυβερνήσεων. Φυσικά, δεν είναι τυχαίο ότι, μετά από τις επονείδιστες πράξεις νομοθετικού περιεχομένου που υπερψηφίστηκαν χθες και στις οποίες θα επανέλθω αργότερα, η συγκυβέρνηση κάνει ό,τι είναι ανθρωπίνως δυνατόν για να ξεπουλήσει στους ιδιώτες κάθε αναφαίρετο κοινωνικό κεκτημένο, όπως η δημόσια δωρεάν παιδεία. Μήπως καταβάλλει κάθε φιλότιμη προσπάθεια να κάνει ακόμα πιο ελκυστικό αυτό το ιδιαίτερης σημασίας και σπουδαιότητας κοινωνικό αγαθό;
Θα αναφερθώ εδώ σε κάποια συγκεκριμένα παραδείγματα, που αποδεικνύουν πώς έχει μεθοδευθεί αυτό Πρώτον, με την επέκταση του καθεστώτος ελαστικών σχέσεων εργασίας -συμβασιούχοι, ωρομίσθιοι- σε ευρύτατο φάσμα δημόσιων εκπαιδευτικών δραστηριοτήτων, προκειμένου να μειωθεί η κρατική δαπάνη, σύμφωνα με το πνεύμα και το γράμμα του προσφάτως ψηφισμένου προϋπολογισμού και στο πλαίσιο της απόσυρσης του κράτους από τη χρηματοδότηση της δημόσιας εκπαίδευσης. 
Δεύτερον, με την ενίσχυση της ιδιωτικής εκπαίδευσης με όλους τους τρόπους, οι οποίοι περιλαμβάνουν: Πρώτον, ελαστικά κριτήρια στην πρόσληψη εκπαιδευτικών, κατά παραβίαση των επαγγελματικών δικαιωμάτων διαφόρων πτυχιούχων, όπως και των όσων ισχύουν μέχρι στιγμής για τη δημόσια εκπαίδευση. Δεύτερον, τη μετάγγιση διευθυντικών στελεχών και δη αξιολογητών απευθείας από τον ιδιωτικό τομέα στη δημόσια εκπαίδευση. 
Μάλιστα, εάν σε όλα τα παραπάνω, που είναι η παρωνυχίδα του προς συζήτηση νομοσχεδίου, προσθέσουμε και τη δημιουργία των δύο υπεροργανισμών που αυτό προβλέπει, τον ΙΝΕΔΙΒΙΜ και τον ΕΟΠΠΕΠ, τότε είναι πολύ εύκολο να διακρίνουμε πως όλα αυτά συντείνουν στην οικοδόμηση μιας ηγεμονίας της ιδιωτικής επί της δημόσιας παιδείας. Πιο συγκεκριμένα, οι δύο υπερμεγέθεις οργανισμοί που δεσπόζουν σε αυτό το νομοσχέδιο, οι οποίοι προέρχονται από τη συγχώνευση έξι διαφορετικών φορέων, αναβαθμίζονται και καλούνται να παίξουν πρωταρχικό ρόλο στην εκπαίδευση, τη φοιτητική μέριμνα, την κατάρτιση, τον επαγγελματικό προσανατολισμό, τη νεολαία και τη διά βίου μάθηση από τη μια μεριά και από την άλλη την πιστοποίηση δημόσιων και ιδιωτικών δομών. Δηλαδή μια μη δημόσια δομή θα διαμορφώνει τη δημόσια πολιτική για όλα τα προαναφερθέντα.
Επιπλέον, αυτοί οι δύο οργανισμοί προικοδοτούνται με την ακίνητη και κινητή περιουσία των συγχωνευμένων φορέων, χωρίς να αναφέρεται στο παρόν νομοσχέδιο πώς και με ποιο τρόπο θα αξιοποιηθεί αυτή η περιουσία. Επίσης, τους δίνει τη δυνατότητα και -για να το πω πιο ξεκάθαρα- την αποκλειστική δικαιοδοσία για την απορρόφηση και τη διαχείριση των κοινοτικών κονδυλίων. Τους ανοίγει εν ολίγοις την πόρτα να διοχετεύσουν αυτά τα κονδύλια σε ημέτερες -εμπλεκόμενες με τη μη τυπική εκπαίδευση- επιχειρήσεις, εκτρέφοντας ακόμα περισσότερο το πελατειακό κράτος, που υποτίθεται ότι προσπαθεί να εξυγιάνει η σημερινή Κυβέρνηση. Ένα παράδειγμα για να κατανοήσουμε τον κίνδυνο που εγκυμονεί αυτή η προκλητική νομοθετική ρύθμιση είναι η περίπτωση ενός προσώπου ιδιωτικού δικαίου, που συστάθηκε για να καλύψει ανάγκες τύπωσης και διάθεσης των σχολικών βιβλίων, του «Διόφαντου», ο οποίος ελέγχεται για διασπάθιση κοινωνικών κονδυλίων. 
Μάλιστα, η αλαζονεία αυτής της Κυβέρνησης σχετικά με το ρόλο της και τη δυνατότητα να νομοθετεί κατά παράβαση των συνταγματικών επιταγών αποδεικνύεται με τις υπερεξουσίες που το παρόν νομοσχέδιο εκχωρεί στον εκάστοτε Υπουργό. Η μονοπρόσωπη αρχή, που διορίζει και παύει διοικητικά συμβούλια χωρίς την πρόβλεψη για συμμετοχή έμπειρων υπαλλήλων επιτελικών δημοσίων υπηρεσιών, που έχει την αποκλειστική ευθύνη για τον οικονομικό προϋπολογισμό έργων εκατοντάδων εκατομμυρίων ευρώ -κυρίως από συγχρηματοδοτούμενα έργα- χωρίς τη διαμεσολάβηση και τον έλεγχο μιας δημόσιας λειτουργικής μονάδας, μάλλον ξεπερνά τα όρια της νομιμότητας, της διαφάνειας και της διασφάλισης του δημοσίου συμφέροντος και δημιουργεί εύλογα ερωτήματα. 
Για το λόγο αυτό και σύμφωνα με την έκθεση που συνέταξε το Τμήμα Νομοτεχνικής Επεξεργασίας της Βουλής, η νομοθετική εξουσιοδότηση που παρέχεται σε φορείς διοίκησης, δηλαδή τους αρμόδιους Υπουργούς, να ρυθμίζουν τα ανωτέρω θέματα ελέγχεται ως προς τη συνταγματικότητά της στο παρόν νομοσχέδιο. Το άρθρο 43 του Συντάγματος μπορεί να επιτρέπει την εξουσιοδότηση προς τους φορείς διοίκησης την έκδοση κοινής υπουργικής απόφασης ή υπουργικής απόφασης για ειδικότερα θέματα τοπικού ή τεχνικού ή λεπτομερειακού χαρακτήρα, αλλά όχι για κανονιστικά γενικά πλαίσια. Την αρμοδιότητα αυτήν τη φέρει ο Πρόεδρος της Δημοκρατίας.
Τέλος, όπως είπα και στην αρχή της ομιλίας μου, θα ήθελα να αναφερθώ στις πράξεις νομοθετικού περιεχομένου που ψηφίστηκαν μόλις χθες με τη διαδικασία του κατεπείγοντος. Στο μεσοπρόθεσμο δεν υπήρχε ξεκάθαρη ρύθμιση για την ίδρυση ιδιωτικών πανεπιστημίων-κολλεγίων. Δεν συμπεριλαμβάνονταν ούτε στο παρόν νομοσχέδιο, που έχει σχέση με την παιδεία. Ανησυχήσαμε. Ήρθε, όμως, το χθεσινό νομοσχέδιο που επικυρώνει την πράξη νομοθετικού περιεχομένου και διορθώνει κάποιες νομοτεχνικές αστοχίες, όπως αναφέρει, των πράξεων νομοθετικών περιεχομένων του περασμένου Νοέμβρη.
Εκεί, στο άρθρο 31, γίνεται εκτενώς λόγος για τη δυνατότητα ίδρυσης ιδιωτικών σχολείων πρωτοβάθμιας και δευτεροβάθμιας εκπαίδευσης, ιδιωτικά κολλέγια, δηλαδή ιδιωτικά πανεπιστήμια, ιδιωτικά ΙΕΚ κ.ά. από νομικά πρόσωπα δημοσίου δικαίου, δηλαδή από πανεπιστήμια και ΤΕΙ, νοσοκομεία και Οργανισμούς Τοπικής Αυτοδιοίκησης, τα πτυχία των οποίων θα έχουν πλήρη επαγγελματική ισοδυναμία με τους τίτλους ανώτατης εκπαίδευσης των ελληνικών πανεπιστημίων και ΤΕΙ και μάλιστα αναδρομικά από τις 19-11-2012.
Εμείς ως ΣΥΡΙΖΑ-ΕΚΜ αρνούμαστε να υπερψηφίσουμε ένα νομοσχέδιο που στην ουσία καταργεί βαθμηδόν τις υποχρεώσεις του κράτους για την παιδεία, χαρίζει και πατρονάρει ολόκληρες κατηγορίες εκπαίδευσης σε όφελος επιχειρηματιών. Σε μια περίοδο κρίσης, όπου πολλές δομές θα γίνουν είδος πολυτελείας για τους λίγους, θα επιμείνουμε να λέμε ότι όλοι πρέπει να απολαμβάνουν δημόσια και δωρεάν παιδεία χωρίς εξαιρέσεις, θα επιμείνουμε να λέμε ότι η γνώση είναι αγαθό που δεν μπαίνει στην προσφιλή σας ατζέντα των αγορών.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ",97
"30571"," Ευχαριστούμε και εμείς.
Το λόγο έχει ο κ. Ταμήλος για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30572"," Κύριε Πρόεδρε, αγαπητοί συνάδελφοι, είμαστε εδώ σήμερα για να αξιολογήσουμε αυτό το νομοσχέδιο του Υπουργείου Παιδείας με το οποίο διευθετούνται ζητήματα σχετικά με την οργάνωση των Ιδρυμάτων Νεολαίας και Διά Βίου Μάθησης καθώς και του Εθνικού Οργανισμού Πιστοποίησης Προσόντων και Επαγγελματικού Προσανατολισμού.
Εδώ, όμως, πρέπει να πούμε τα πράγματα με το όνομά τους. Η απόφαση της κυβέρνησης Παπανδρέου να καταργήσει το Εθνικό Ίδρυμα Νεότητος ήταν ένα μεγάλο λάθος, γιατί το Εθνικό Ίδρυμα Νεότητος έχει συνδεθεί άρρηκτα με την ελληνική εκπαίδευση και την εξέλιξή της. Μαθητικές εστίες σε δυσπρόσιτες κωμοπόλεις -όπως στο Τσεπέλοβο, τα Γρεβενά, το Μουζάκι και σε άλλα σημεία της Ελλάδος- στήριξαν την εκπαίδευση των ελληνόπουλων της επαρχίας επί πολλές δεκαετίες.
Επίσης, φοιτητικές εστίες που χτίστηκαν κοντά στα ελληνικά πανεπιστήμια για δεκαετίες στήριξαν τις ανάγκες της φοιτητικής στέγασης, στηρίζοντας τις ελληνικές οικογένειες, οι οποίες αδυνατούσαν να σπουδάσουν τα παιδιά τους. 
Έτσι, λοιπόν, το Εθνικό Ίδρυμα Νεότητος μπόρεσε να στηρίξει την ελληνική οικογένεια και την ελληνική εκπαίδευση και να έχουμε σήμερα αυτούς τους επιστήμονες, που πραγματικά η επαρχία υπερηφανεύεται, που πρωτεύουν σε πάρα πολλά πανεπιστήμια της χώρας αλλά και στο εξωτερικό.
Το νέο πρόσωπο, όμως, κύριε Υπουργέ, που δημιουργούμε δεν πρέπει να απεμπολήσει αυτό το καθήκον. Η προηγούμενη κυβέρνηση απάλλαξε το Εθνικό Ίδρυμα Νεότητος και το νέο οργανισμό, που λέμε εμείς, από την υποχρέωση να δημιουργεί νέες φοιτητικές εστίες. Και ούτε λίγο ούτε πολύ περιμένει ποιον; Τον ιδιωτικό τομέα να φτιάξει τις φοιτητικές εστίες που απαιτούνται ακόμη σε ορισμένα πανεπιστήμια της χώρας ή τους δήμους;
Στα Τρίκαλα, μετά από απαίτηση του Πανεπιστημίου Θεσσαλίας για το Τμήμα Φυσικής Αγωγής, παραχωρήσαμε δύο οικόπεδα μεγάλης αξίας στο Εθνικό Ίδρυμα Νεότητας, για να γίνει φοιτητική εστία και φοιτητική λέσχη. Αμέσως μετά, καταργήθηκε το Εθνικό Ίδρυμα Νεότητας και τώρα τα οικόπεδα αυτά θα πάνε στο νέο οργανισμό, ο οποίος, όπως λέει το άρθρο 5 παράγραφος 2, πρέπει σε δύο μήνες να απογράψει την περιουσία και να αποφασίσει η νέα διοίκηση τι θα κάνει. 
Ερωτώ: Εάν είναι να μη γίνουν φοιτητικές εστίες τα οικόπεδα που έδωσε ο Δήμος Τρικκαίων, θα πρέπει να τα κρατήσει αυτός ο οργανισμός ή θα πρέπει να τα παραχωρήσει πίσω στο δήμο ή στο πανεπιστήμιο; 
Εμείς ζητάμε να ξεκαθαρίσει το νέο διοικητικό συμβούλιο τι θα κάνει σε αντίστοιχες περιπτώσεις. Εάν δεν έχει σκοπό να συνεχίσει την κατασκευή φοιτητικών εστιών και λεσχών με οποιονδήποτε πρόσφορο τρόπο, ακόμη και με ΣΔΙΤ, θα πρέπει τα περιουσιακά στοιχεία αυτά να επιστραφούν στην Τοπική Αυτοδιοίκηση ή στο Πανεπιστήμιο Θεσσαλίας.
Σε ό,τι αφορά τα υπόλοιπα στοιχεία, όπως επισημάνθηκαν εδώ από τους προηγούμενους ομιλητές, θα σταθώ σε δύο και θέλω να ενώσω τη φωνή μου με τη φωνή των οικογενειών σε όλη την Ελλάδα, που αδυνατούν να σπουδάσουν τα παιδιά τους, όταν με τα πενιχρά εισοδήματα που σήμερα έχουν -είτε είναι αυτοί δημόσιοι υπάλληλοι είτε είναι ελεύθεροι επαγγελματίες είτε είναι αγρότες- έχουν δύο παιδιά σε δύο μέρη.
Η πρωτοβουλία που παίρνει η Κυβέρνηση και το Υπουργείο σας να βάλει αυτό το άρθρο στον Κανονισμό, το άρθρο 34 παράγραφος 19, είναι πάρα πολύ σημαντική. 
Όμως, θα πρέπει λόγω της σημερινής συγκυρίας, κύριε Υπουργέ, να αυξηθεί το πλαφόν των 6.000. Εγώ θα πρότεινα τις 10.000. Όμως, εσείς θα κρίνετε κατά πόσο αυτό με τα στοιχεία που έχετε είναι εφικτό, ώστε να μη δημιουργήσετε τεράστια προβλήματα και στη λειτουργία των πανεπιστημίων. Νομίζω, όμως, ότι με την παρέμβασή σας θα πρέπει να αυξήσετε αυτό το όριο, έτσι ώστε περισσότερες οικογένειες να μπορέσουν να κάνουν χρήση αυτού του ευεργετικού νόμου, που σήμερα θα ψηφίσουμε επί της αρχής και να μπορέσουμε πραγματικά να δώσουμε μία προσδοκία σ’ αυτές τις οικογένειες να σπουδάζουν τα παιδιά τους χωρίς δυσβάστακτες άλλες υποχρεώσεις.
Τέλος, θα σταθώ επίσης και σε ένα άλλο πολύ σημαντικό κατ’ εμέ άρθρο, το άρθρο 33, που αφορά το προσωπικό των σχολείων του εξωτερικού.
Αγαπητοί συνάδελφοι, έχουμε την τύχη ή την ατυχία ως Νομός Τρικάλων να έχουμε πάρα πολλούς μετανάστες. Οι μετανάστες που είναι στην Ευρώπη είναι περίπου εκατό χιλιάδες Τρικαλινοί. Μόνο στη Γερμανία είναι σαράντα πέντε χιλιάδες. Καταλαβαίνω πάρα πολύ καλά από τις επισκέψεις που έχω κάνει ως δήμαρχος παλαιότερα την ανάγκη των ελληνικών οικογενειών στο εξωτερικό να σπουδάζουν τα παιδιά τους ελληνικά γράμματα. Υπήρξαν προβλήματα τα τελευταία δύο χρόνια με τη στελέχωση των ελληνικών σχολείων στην Ευρώπη. Βλέπω ότι με το άρθρο 33 δίνεται η δυνατότητα να χρησιμοποιούνται με εθελούσιο τρόπο εκπαιδευτικοί.
Νομίζω, κύριε Υπουργέ, ότι το Υπουργείο μας, παρά τις δύσκολες συγκυρίες που περνάμε και παρά την όλη αυτήν κατάσταση που βιώνουμε, δεν θα πρέπει να αφήσει χωρίς ελληνική εκπαίδευση τις ελληνικές κοινότητες της Ευρώπης και της Αυστραλίας και της Αμερικής και του Καναδά.
Θα πρέπει να αξιοποιήσουμε ακόμη και τις δωρεές Ελλήνων του εξωτερικού, προκειμένου να υπάρχουν εκπαιδευτικοί, οι οποίοι θα διδάξουν στα παιδιά μας ελληνικά γράμματα, διότι υπάρχει κίνδυνος αφελληνισμού των μεταναστών μας. Όσο και αν αυτό φαίνεται περίεργο, εντούτοις βήμα-βήμα γενιά-γενιά αυτό συντελείται και θα φτάσει κάποια στιγμή να μην έχει η Ελλάδα τους ανθρώπους εκείνους που τη στηρίζουν σε συγκεκριμένες περιόδους της ιστορίας. 
Μάλιστα, σε μια τέτοια δύσκολη συγκυρία, ξέρουμε πολύ καλά ότι η στήριξη των Ελλήνων ομογενών και στη Γερμανία πρόσφατα έπαιξε μεγάλο ρόλο, έτσι ώστε να αλλάξει άποψη και η κυβέρνηση της κ. Μέρκελ, η οποία οσονούπω, το φθινόπωρο, έχει εκλογές και οι τριακόσιες πενήντα χιλιάδες Έλληνες της Γερμανίας είναι πάρα πολύ σημαντική δύναμη.
Κύριοι Βουλευτές, αγαπητέ κύριε Υπουργέ, η ελληνική δημόσια εκπαίδευση πρέπει να προχωρήσει βήμα-βήμα σε έναν ευρωπαϊκό προσανατολισμό. Καταλαβαίνω τις αντιδράσεις της Αντιπολίτευσης, όμως σε θέματα εκπαίδευσης θα πρέπει όλοι να κάνουμε πίσω σε κάποιες αμφιβολίες που έχουμε, για να στηρίξουμε μία εθνική προσπάθεια, έτσι ώστε η ελληνική εκπαίδευση, πρωτοβάθμια, δευτεροβάθμια και τριτοβάθμια, να μπορέσει πραγματικά να λύσει τα προβλήματα που αντιμετωπίζει και ιδιαίτερα αυτήν την εποχή που η οικονομική συγκυρία δεν ευνοεί.
Ευχαριστώ πάρα πολύ.
(Χειρoκροτήματα από την πτέρυγα της Νέας Δημοκρατίας)","ΜΙΧΑΗΛ ΤΑΜΗΛΟΣ",492
"30573"," Ο κ. Αυγενάκης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30574"," Ευχαριστώ πολύ, κύριε Πρόεδρε.
Κύριοι συνάδελφοι, κύριοι Υπουργοί, καθότι όλοι έχουμε περάσει από τα δημόσια πανεπιστήμια και τα τεχνολογικά ιδρύματα της χώρας μας –κάποιοι πιο πρόσφατα και κάποιοι λίγο παλαιότερα- οι εμπειρίες που έχουμε αποκομίσει από τη λειτουργία και δομή της ανώτατης εκπαίδευσης μας έχουν οδηγήσει σε κάποια κοινά συμπεράσματα. 
Αποτελεί, λοιπόν, κοινή παραδοχή για όλους μας ότι το ελληνικό δημόσιο πανεπιστήμιο πάσχει έναντι των ανταγωνιστών του εξωτερικού. Αυτό φαίνεται από το γεγονός ότι για το έτος 2012 μόνο δύο ελληνικά πανεπιστήμια περιλαμβάνονται στην παγκόσμια κατάταξη με τα πρώτα πεντακόσια καλύτερα στον κόσμο. Τα ιδρύματα αυτά είναι δύο από τα μεγαλύτερα της χώρας μας και πιο συγκεκριμένα, το Αριστοτέλειο Πανεπιστήμιο Θεσσαλονίκης, που βρίσκεται στην τριακοστή πρώτη θέση, και το Εθνικό Καποδιστριακό Πανεπιστήμιο Αθηνών που βρίσκεται στην τριακοστή όγδοη θέση, θέσεις στις οποίες κυμαίνονται την τελευταία δεκαετία, ενώ σε σχετικά υψηλή θέση είναι και το Πανεπιστήμιο Κρήτης. 
Από μόνο του αυτό το δεδομένο αποτελεί θέμα για συζήτηση όσον αφορά στην ποιότητα σπουδών και την αναγνώριση των πτυχίων των αποφοίτων μας, όχι μόνο στην εσωτερική αγορά, που πλέον έχει γίνει και αυτή ιδιαιτέρως απαιτητική, αλλά και στον ανταγωνισμό που προκύπτει λόγω της παγκοσμιοποιημένης αγοράς. Πλέον ο πολιτικός μηχανικός ή ο δικηγόρος που ολοκληρώνει τις σπουδές του στην Ελλάδα καλείται να ανταγωνιστεί και να συγκριθεί με τον Ιάπωνα, τον Άγγλο και τον Αμερικανό. Όπως αντιλαμβανόμαστε όλοι, πανεπιστήμια αυτών των χωρών, που φιγουράρουν στις πρώτες θέσεις, διαθέτουν όχι μόνο πόρους για πολύ σημαντική έρευνα, αλλά και εξειδικευμένο προσωπικό, αξιολόγηση, συμπαγείς δομές, οργάνωση, υψηλή ακαδημαϊκή κουλτούρα αλλά και εκσυγχρονισμένο πρόγραμμα σπουδών. 
Η σύντομη εισαγωγή μου για την ανώτατη εκπαίδευση στην Ελλάδα αφορά το σχέδιο «Αθηνά» που θα κατατεθεί σύντομα από το Υπουργείο Παιδείας και θα προβλέπει μια σειρά από συγχωνεύσεις και καταργήσεις αλλά και ιδρύσεις νέων τμημάτων, πιθανώς διατηρώντας τις διδακτικές μονάδες της περιφέρειας, αλλά και το σημερινό υπό ψήφιση νομοσχέδιο που αφορά στην οργάνωση και λειτουργία του Ιδρύματος Νεολαίας και Διά Βίου Μάθησης και του Εθνικού Οργανισμού Πιστοποίησης Προσόντων και Επαγγελματικού Προσανατολισμού.
Η σημερινή εποχή, κυρίες και κύριοι συνάδελφοι, είναι περισσότερο από ποτέ απαιτητική όσον αφορά τις δεξιότητες και τις σπουδές που απαιτούνται για τους εργαζόμενους, σε μία εποχή που οι νέες τεχνολογίες κυριαρχούν στις πιο απλές χρήσεις της καθημερινότητας μέχρι τις πιο σύνθετες, της παραγωγής ή άλλων επιστημών, όπως της Ιατρικής, όπου καθίσταται αναγκαία η εκπαίδευση καθ’ όλη τη διάρκεια της απασχόλησης.
Ο «φορντισμός» και οι απλές μέθοδοι παραγωγής που τον χαρακτήριζαν έχει παρέλθει ανεπιστρεπτί. Οι σύγχρονες πιστοποιημένες οικονομίες παράγουν σε μεγάλες ποσότητες προϊόντα με τις πιο σύγχρονες μεθόδους. 
Σε ένα τέτοιο ανταγωνιστικό περιβάλλον, που επιδιώκει τη μεγαλύτερη δυνατή εξειδίκευση, οι εργαζόμενοι πρέπει να εξελίσσονται. Ο ρόλος και η σκοπιμότητα αυτής της έννοιας της διά βίου μάθησης είναι ότι ο εργαζόμενος αποτελεί μέρος αυτής της εξέλιξης. 
Ο ρόλος του Ιδρύματος Νεολαίας και Διά Βίου Μάθησης, όπως αυτός προκύπτει από το σχέδιο νόμου, δίνει έμφαση στη στήριξη των νέων κατά την εκπαιδευτική και επαγγελματική διαδρομή, διότι η εκπαίδευση καθ’ όλη τη διάρκεια της απασχόλησης είναι μέρος της απασχόλησης αλλά και προϋπόθεση γι’ αυτήν.
Το Υπουργείο ορθώς, κύριε Υπουργέ, προχωρά και προχωρούμε σήμερα, εφόσον ψηφιστεί αυτό το σχέδιο νόμου, σε ανανέωση και ουσιαστική ενεργοποίηση μέσα από τη συγχώνευση του Ινστιτούτου Νεολαίας και του Ινστιτούτου Διαρκούς Εκπαίδευσης Ενηλίκων, θεσμών που λειτουργούσαν αναποτελεσματικά μέχρι και σήμερα. 
Με το παρόν σχέδιο νόμου ολοκληρώνεται η διαδικασία σύστασης δυο νέων φορέων, οι οποίοι απορροφούν με συγχώνευση ορισμένους άλλους φορείς που θα υπάγονται στο Υπουργείο Παιδείας και Θρησκευμάτων, Πολιτισμού και Αθλητισμού. 
Όσον αφορά τον Εθνικό Οργανισμό Πιστοποίησης Προσόντων και Επαγγελματικού Προσανατολισμού, είναι σημαντικό να αναφερθεί ότι θα αποτελεί πλέον εθνικό φορέα πιστοποίησης των εισροών και εκροών της μη τυπικής εκπαίδευσης και της άτυπης μάθησης και θα λειτουργεί ως εθνική δομή των ευρωπαϊκών δικτύων που διαχειρίζονται θέματα προσόντων και ευρωπαϊκών εργαλείων διαφάνειας και κινητικότητας. 
Έχει ιδιαίτερη σημασία ο ρόλος του οργανισμού, όσον αφορά στην ανάπτυξη και τον εκσυγχρονισμό του εθνικού πλαισίου προσόντων, αλλά και η αντιστοίχισή του με το ευρωπαϊκό πλαίσιο. 
Έτσι, εξειδικεύεται η άσκηση αρμοδιοτήτων του Εθνικού Οργανισμού Πιστοποίησης Προσόντων και Επαγγελματικού Προσανατολισμού, σχετικά με τον έλεγχο, την πιστοποίηση, την αξιολόγηση, την έγκριση και την επίβλεψη φορέων και προσώπων. 
Ειδικότερα, ορίζεται ότι όλες οι διαδικασίες ελέγχου και πιστοποίησης του παρόντος νόμου διενεργούνται από τον οργανισμό υπό τους όρους σχετικού προεδρικού διατάγματος. 
Τόσο, λοιπόν, το Ίδρυμα Νεολαίας και Διά Βίου Μάθησης, όσο και ο Εθνικός Οργανισμός Πιστοποίησης και Προσόντων και Επαγγελματικού Προσανατολισμού απολαύουν περιουσιακής αυτοτέλειας, η οποία συνίσταται στο σχηματισμό δικής τους περιουσίας από τακτικούς αλλά και από έκτακτους φόρους. 
Όσον αφορά το μεγάλο θέμα των μετεγγραφών και συγκεκριμένα το άρθρο 34, στο πλαίσιο στήριξης των οικογενειών τα παιδιά των οποίων σπουδάζουν αλλά και της ίδιας της ακαδημαϊκής εκπαίδευσης, δίνεται πλέον από την Κυβέρνηση η δυνατότητα μετεγγραφής. 
Είμαι απόλυτα σύμφωνος με αυτή σας την πρωτοβουλία, κύριε Υπουργέ.
Όσοι κατετάγησαν σε σχολές ή τμήματα κατά το σχολικό έτος 2011-2012 και διαθέτουν κατά κεφαλήν εισόδημα μέχρι 6.000 ευρώ έχουν πλέον τη δυνατότητα της μετεγγραφής. 
Ορθώς η διάταξη προβλέπει ότι οι μετεγγραφές προβλέπονται μόνο από ΑΕΙ σε ΑΕΙ και από ΤΕΙ σε ΤΕΙ και ότι ο αριθμός των μετεγγραφών δεν πρέπει να ξεπερνάει το 10% του αριθμού των εισακτέων. 
Αυτό όντως αποτελεί ουσιαστική βοήθεια σε οικογένειες που συντηρούν φοιτητικά σπίτια σε διαφορετικές πόλεις, αφού υπάρχει η μέριμνα για τα αδέλφια που φοιτούν παράλληλα σε διαφορετικά ιδρύματα. 
Ωστόσο, υπάρχουν κι άλλες περιπτώσεις, κύριε Υπουργέ, που πρέπει να προβλεφθούν και να συμπεριληφθούν στο συγκεκριμένο σχέδιο νόμου. Είμαι βέβαιος ότι θα έχετε τη δυνατότητα και αύριο στην κατ’ άρθρον συζήτηση να ακούσετε και να καταγράψετε απόψεις και -έστω και την τελευταία στιγμή- να τις συμπεριλάβετε σε αυτό το σχέδιο νόμου πριν γίνει νόμος του κράτους. 
Τελειώνοντας, κυρίες και κύριοι συνάδελφοι, θέλω να επισημάνω τη σημασία των εννοιών της «διά βίου μάθησης» και του «επαγγελματικού προσανατολισμού», που απασχολούν τομείς, πυλώνες της παιδείας και της απασχόλησης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Στηρίζω επί της αρχής –και επί των άρθρων, φυσικά- το σχέδιο νόμου, διότι προβαίνει σε ουσιαστική αναδιοργάνωση δύο νευραλγικών θεσμών, που άπτονται της εργασιακής απασχόλησης των νέων. 
Είμαι βέβαιος ότι θα κάνετε τα πάντα, ώστε να βελτιωθούν επιπλέον οι όροι και οι περιπτώσεις των μετεγγραφών, δηλαδή το άρθρο 34. 
Κλείνοντας, θα ήθελα να σας συγχαρώ, κύριε Υπουργέ –να λέμε και τα καλά, δηλαδή- διότι με δική σας απόφαση προσφάτως αυξήθηκε η έκπτωση στα εισιτήρια στις αστικές συγκοινωνίες των φοιτητών. 
Είμαι βέβαιος ότι το δικό σας παράδειγμα θα ακολουθήσουν κι άλλοι Υπουργοί και για άλλες περιπτώσεις συμπολιτών μας που περνούν δύσκολες ώρες σ’ αυτήν τη δύσκολη συγκυρία που περνάει η χώρα μας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΕΛΕΥΘΕΡΙΟΣ ΑΥΓΕΝΑΚΗΣ",43
"30575"," Κι εμείς ευχαριστούμε.
Ο κ. Μαρίνος Ουζουνίδης είναι απών και διαγράφεται. 
Η κ. Σακοράφα είναι απούσα και διαγράφεται.
Ο κ. Κωνταντινίδης έχει το λόγο για επτά λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30576"," Ευχαριστώ, κύριε Πρόεδρε.
 Κυρίες και κύριοι συνάδελφοι, κύριοι Υπουργοί, το πνεύμα του παρόντος νομοσχεδίου πρέπει –πιστεύω- να κυριαρχεί στην προσπάθεια που επιτελείται για την αναδιάρθρωση των υπηρεσιών του δημοσίου, ώστε να καταστεί πιο ευέλικτο και να αντιμετωπιστεί η γραφειοκρατία σε όλο το πλαίσιο της λειτουργίας του δημοσίου. 
Με τη σύσταση των δύο νέων φορέων, του Ιδρύματος Νεολαίας και Διά Βίου Μάθησης και του Εθνικού Οργανισμού Πιστοποίησης Προσόντων και Επαγγελματικού Προσανατολισμού απορροφώνται οργανισμοί, οι οποίοι είχαν συνάφεια αρμοδιοτήτων και τελικά περιέπλεκαν παρά διευκόλυναν τις διαδικασίες, πάντα εις βάρος του πολίτη. 
Με το νέο νόμο επιτυγχάνεται ο εξορθολογισμός της διαχείρισης των αρμοδιοτήτων και η καλύτερη δυνατή οργάνωση. Αξίζει να σημειωθεί ότι αυτοί οι φορείς που συγχωνεύονται διαθέτουν σημαντική περιουσία και η περιουσία αυτή παρέμεινε σε ένα μεγάλο κομμάτι της ανενεργή, υπό την έννοια της μη αξιοποίησής της. Η συγκέντρωσή της σε ένα φορέα δημιουργεί τις προϋποθέσεις δημιουργίας ενός εξειδικευμένου επιτελείου στελεχών που θα συνδράμει στην εκμετάλλευσή της κατά τον καλύτερο, αποτελεσματικότερο και αποδοτικότερο τρόπο για το δημόσιο συμφέρον.
Δεν θα αναφερθώ περαιτέρω σε αυτά, γιατί θέλω να επικεντρωθώ, κύριε Υπουργέ, στο άρθρο 34, με το οποίο ρυθμίζονται διάφορα θέματα ΑΕΙ, μεταξύ των οποίων κρίνεται πολύ σημαντική η δυνατότητα που αποκτούν οι επιτυχόντες των πανελλαδικών εξετάσεων του σχολικού έτους 2011-2012 να μεταφέρουν τη θέση εισαγωγής τους σε αντίστοιχη σχολή ή τμήμα της τριτοβάθμιας εκπαίδευσης με συγκεκριμένα κριτήρια. Με τη ρύθμιση αυτή αίρονται στρεβλώσεις του ν. 3966/2011. 
Πιο συγκεκριμένα, ο νόμος αυτός ρύθμιζε τις μετεγγραφές φοιτητών που ανήκουν σε ευπαθείς κοινωνικές ομάδες, οι οποίοι ουσιαστικά δεν μετεγγράφονται, αλλά εξαρχής, κατά τη σύνταξη του μηχανογραφικού δελτίου, συμπληρώνουν το αντίστοιχο πεδίο ευπαθούς κοινωνικής ομάδας στην οποία ανήκουν και διεκδικούν τις επιπλέον προβλεπόμενες θέσεις στα τμήματα ή στις σχολές του τόπου συμφερόντων τους. Με την εφαρμογή του, όμως, διαπιστώθηκαν αρκετά κενά, με αποτέλεσμα φοιτητές ευπαθών κοινωνικών ομάδων να μην αποκτούν δικαιώματα ένταξης στις διατάξεις του νόμου. 
Με τις επερχόμενες ρυθμίσεις -και σας αξίζουν συγχαρητήρια γι’ αυτό- στο υπό συζήτηση νομοσχέδιο γίνονται αρκετά βήματα για την κατεύθυνση της αποκατάστασης των αδικιών. Χρειάζεται, όμως, να γίνουν και άλλα βήματα για άλλες περιπτώσεις, τις οποίες έχω θέσει σε συζήτηση στον αρμόδιο Υπουργό και θα ήθελα να επαναλάβω απ’ αυτό εδώ το Βήμα.
Πρώτον, δεν έχουν δικαίωμα ένταξης στις ευπαθείς κοινωνικές ομάδες, κύριε Υπουργέ, τέκνα διαζευγμένων γονέων, παρά το γεγονός ότι έχει εκδοθεί διαζύγιο και έχει ανατεθεί δικαστικά η επιμέλεια του τέκνου σε έναν από τους δυο γονείς. Θέλω να σημειώσω σ’ αυτό ότι στις συναλλαγές του Υπουργείου Οικονομικών αποδέχονται ως μονογονεϊκές τις οικογένειες συνεπεία διαζυγίου, ενώ το Υπουργείο Παιδείας δεν τις δέχεται.
Δεύτερον, δεν υπάρχει δυνατότητα μετεγγραφής, όταν κατά τη διάρκεια των σπουδών αποκτηθεί η πολυτεκνική ιδιότητα, μεταβληθεί η εισοδηματική κατάσταση, αποβιώσει ένας από τους δύο γονείς ή παρουσιαστούν οι ασθένειες που ορίζει ο νόμος. Και αυτό γιατί η ένταξη πραγματοποιείται αυστηρά και μόνο όταν οι υποψήφιοι συντάσσουν το μηχανογραφικό. Ακόμη και το θέμα της ηλικίας των μελών των πολυτέκνων οικογενειών και των προβλημάτων που είχαν προκύψει τα προηγούμενα έτη, νομίζω ότι πρέπει να τα δείτε και να βρεθεί μια λύση.
Τρίτον, δεν γίνεται αναφορά πουθενά για αμοιβαίες μετεγγραφές φοιτητών, στις οποίες υπάρχει απευθείας συνεννόηση μεταξύ των φοιτητών-σπουδαστών με παράκαμψη των γραφειοκρατικών διαδικασιών και όπου εξυπηρετούνται ταυτόχρονα κοινωνικές ανάγκες που παρουσιάζονται κατά τη διάρκεια των σπουδών. 
Σε σχέση με τα εισοδηματικά κριτήρια για τη μεταφορά της θέσης εισαγωγής των επιτυχόντων που θέτει ο υποψήφιος νόμος, θα ήθελα να καταθέσω και τον εξής προβληματισμό. Πέρα από το γεγονός ότι το αναφερόμενο ποσό και για μένα, όπως αναφέρθηκε και από πολλούς συναδέλφους, είναι χαμηλό, θέλω να πω και κάτι διαφορετικά. Το εκκαθαριστικό σημείωμα ή το αντίγραφο δήλωσης ως δικαιολογητικό αφορούν το προηγούμενο οικονομικό έτος, όπως είναι φυσικό, αφού κατά το τρέχον έτος δεν έχει κλείσει και δεν έχει υποβληθεί δήλωση εισοδήματος.
Στο τρέχον έτος μπορούν να υπάρξουν μεταβολές: να μείνουν άνεργοι, να πεθάνει ο ένας γονέας, να γίνει μηδενικό το εισόδημα. Αυτό δεν το αποδέχεται το Υπουργείο ως αποτέλεσμα που φέρνει μια οικογενειακή κατάσταση, το να έχει μηδενικό εισόδημα. Προβλέπετε και παίρνετε υπ΄όψιν σας μόνο το προηγούμενο εκκαθαριστικό. Πιστεύω ότι αυτό πρέπει να το δείτε, γιατί στην περίοδο στην οποία που ζούμε υπάρχουν πολλές περιπτώσεις που μπορεί να μείνουν άνεργοι κατά τη διάρκεια του έτους και να μην μπορούν να αντεπεξέλθουν. Δηλαδή πρέπει να σταματήσουν τα παιδιά να σπουδάζουν;
Πιστεύω ότι αν δείτε -που πρέπει να τα δείτε- μέχρι αύριο κάποια τέτοια θέματα, θα βοηθήσετε περαιτέρω στην πολύ καλή προσπάθεια που έχετε κάνει για να απαλύνετε τα προβλήματα των φοιτητών, ώστε να μπορέσουν να σπουδάσουν, και ταυτόχρονα να διευκολύνετε τις οικογένειες που σπουδάζουν παιδιά.
Κύριε Υπουργέ, στο παρόν νομοσχέδιο έχω καταθέσει και μια τροπολογία στην οποία θα ήθελα να αναφερθώ για ένα λεπτό. Αφορά την αναγνώριση προϋπηρεσίας των εκπαιδευτικών στο Τεχνικό Επαγγελματικό Εκπαιδευτήριο Α΄ Κύκλου του Γενικού Νοσοκομείου Θεσσαλονίκης «ΓΕΩΡΓΙΟΣ ΠΑΠΑΝΙΚΟΛΑΟΥ».
Οι εκπαιδευτικοί αυτού του εκπαιδευτηρίου, αρμοδιότητας του Υπουργείου Υγείας, που ανήκε στη δημόσια δευτεροβάθμια εκπαίδευση -ν. 1566/1985- μετατάχθηκαν με το ν. 3475/2006 σε αντίστοιχες κενές οργανικές θέσεις και αντίστοιχους κλάδους του Υπουργείου Παιδείας. Μετά τη μετάταξή τους και κατά την υποβολή αιτήσεων μετάθεσης δεν έγινε δεκτή προς μοριοδότηση η προϋπηρεσία τους στο εν λόγω εκπαιδευτήριο, με το αιτιολογικό ότι κατά τους ισχύοντες νόμους διανύθηκε σε σχολείο ή σχολή που δεν εποπτευόταν από το Υπουργείο Παιδείας. Διαπιστώνεται δηλαδή εξάρτηση του εκπαιδευτικού έργου από τον εποπτεύοντα φορέα. Αυτό όμως δεν αφορά την ουσία, αφού η εκπαιδευτική διαδικασία, ανεξαρτήτως του εποπτεύοντος φορέα, είναι η ίδια και καθορίζεται από το Υπουργείο Παιδείας. 
Τα προσόντα και το πρόγραμμα σπουδών των εκπαιδευτικών του τεχνικού επαγγελματικού εκπαιδευτηρίου ήταν τα ίδια με αυτά των εκπαιδευτικών του Υπουργείου Παιδείας και τα πτυχία ήταν ταυτόσημα και εποπτεύονταν από το Υπουργείο Παιδείας. 
Άρα πιστεύω ότι αποτελεί στρέβλωση η μη αναγνώριση της προϋπηρεσίας των εν τω θέματι εκπαιδευτικών που ασκούν το ίδιο εκπαιδευτικό έργο με τους συναδέλφους τους, επειδή αυτό αλλάζει μόνο εποπτεύοντα φορέα. Σε αυτούς τους ανθρώπους έχει αναγνωρισθεί και η προϋπηρεσία ως προς τη βαθμολογική και την οικονομική τους εξέλιξη. Μόνο η μοριοδότηση, για να μπορέσουν να πάρουν μετεγγραφή, δεν είχε αναγνωρισθεί. 
Καλώ το Σώμα να ψηφίσει αυτήν την τροπολογία, ώστε να αρθεί αυτή η ιδιότυπη περίπτωση που υπάρχει. 
Θέλω να κλείσω, κύριε Υπουργέ, με το θέμα που θα έρθει προς διαβούλευση, το σχέδιο «Αθηνά», για τις αλλαγές του χάρτη των ιδρυμάτων της τριτοβάθμιας εκπαίδευσης. Πρέπει όλοι οι συνάδελφοι και εσείς, πέρα από τα κριτήρια που τίθενται στο σχέδιο νόμου, να σκεφθείτε -γιατί είναι αδιανόητο για εμένα να μη ληφθούν υπ’ όψιν- τα χαρακτηριστικά του κάθε τόπου ξεχωριστά, οι υποδομές του, η αναγκαιότητα λειτουργίας των πανεπιστημιακών ιδρυμάτων και ΤΕΙ και η σύνδεσή τους με την παραγωγική δραστηριότητα της κάθε περιοχής, αλλά και η ιστορία και η παράδοση της περιοχής όπου λειτουργούν όλα αυτά τα ιδρύματα. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ",267
"30577"," Ολοκληρώνουμε με τον κ. Αϊχάν Καρά - Γιουσούφ, που είναι και ο τελευταίος ομιλητής. 
ΑΪΧΑΝ ΚΑΡΑ - ΓΙΟΥΣΟΥΦ: Κύριε Πρόεδρε, κύριε Υπουργέ, κυρίες και κύριοι συνάδελφοι, οι συνάδελφοι Βουλευτές του ΣΥΡΙΖΑ έχουν αναπτύξει σε βάθος μια σειρά ζητημάτων που έχουν σχέση και με την τρέχουσα πολιτική επικαιρότητα αλλά και με ειδικότερα θέματα του νομοσχεδίου. Εγώ θέλω στην τοποθέτησή μου να αναφερθώ στην τροπολογία που έχουν καταθέσει οι Βουλευτές της Νέας Δημοκρατίας και του ΠΑΣΟΚ, αναφορικά με τα άρθρα 36, 37, 38 και 39 του ν. 3536/2007. Πρόκειται για τον τρόπο επιλογής και διορισμού των θρησκευτικών λειτουργών στα τεμένη της μειονότητας, στους οποίους δίνεται και η δυνατότητα να διδάξουν ως εκπαιδευτικοί στα σχολεία της δημόσιας εκπαίδευσης. 
Πρώτον, να ξεκαθαρίσει το Υπουργείο τι θέλει. Θέλει θρησκευτικούς λειτουργούς στα τεμένη ή εκπαιδευτικούς για διδασκαλία του Κορανίου στα σχολεία; 
Εμείς ως ΣΥΡΙΖΑ θεωρούμε ότι ο νόμος αλλά και η τροπολογία βρίσκονται πολύ μακριά από τις ανάγκες της μειονότητας και του εκπαιδευτικού συστήματος που έχει ανάγκη η περιοχή. 
Δεύτερον, η Κυβέρνηση, χωρίς να έρθει σε διάλογο με τη μειονότητα, προτείνει νόμο και τροπολογία για τα ευαίσθητα αυτά ζητήματα. 
Η προχειρότητα και η βιασύνη είναι κακός σύμβουλος στην προσπάθεια επίλυσης τέτοιων σοβαρών ζητημάτων. Ο νόμος και η τροπολογία θίγουν τη θρησκευτική ανεξαρτησία της μειονότητας, την οποία εμείς ως ΣΥΡΙΖΑ υποστηρίζουμε. Η μειονότητα της Θράκης αυτονόητα ζητά να της δοθεί η δυνατότητα με ελευθερία, διαφάνεια και δημοκρατικότητα να ρυθμίζει τα θρησκευτικά της ζητήματα. 
Η στάση της Κυβέρνησης δεν βοηθά στην επίλυση του γενικότερου προβλήματος, αντιθέτως οξύνει ακόμα περισσότερο την κατάσταση. Όσο η Κυβέρνηση επιμένει να μη διαβουλεύεται με τη μειονότητα, το πρόβλημα θα συντηρείται και θα διογκώνεται. 
Εμείς στο ΣΥΡΙΖΑ θεωρούμε ότι καμμία αλλαγή, κανένας νόμος, καμμία τροπολογία δεν μπορεί να πετύχει το σκοπό που υποτίθεται ότι έχει, αν δεν είναι προϊόν διαλόγου, ζύμωσης και αποδοχής από την τοπική κοινωνία, από τους ίδιους τους πολίτες τους οποίους αφορά η προωθούμενη μεταβολή. 
Η αλλαγή μπορεί και πρέπει να γίνει κατ’ αρχάς στη νοοτροπία και στην κουλτούρα του διαλόγου, πράγμα που η Κυβέρνηση ξεχνά και σ’ αυτό το ζήτημα.
Έχουν αξιολογήσει οι κυβερνήσεις από το 2007 που είχε ψηφιστεί ο νόμος και τα συγκεκριμένα άρθρα μέχρι σήμερα κατά πόσον η εφαρμογή του νόμου ήταν επιτυχής ή όχι και γιατί; 
Θα συζητήσουμε, επιτέλους, στη Βουλή και στην κοινωνία τα πραγματικά προβλήματα, για να τα λύσουμε, ή η Κυβέρνηση είναι αποφασισμένη να συνεχίσει στον αποτυχημένο δρόμο που έχουν χαράξει οι προηγούμενες κυβερνήσεις; 
Ο ΣΥΡΙΖΑ με αίσθημα ευθύνης θα καταψηφίσει αυτήν την τροπολογία, όπως είχε καταψηφίσει και στο παρελθόν το νόμο και τα συγκεκριμένα άρθρα 36, 37, 38 και 39. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30578"," Ευχαριστούμε και εμείς. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Παιδείας και Θρησκευμάτων, Πολιτισμού και Αθλητισμού: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30579"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"30580"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΑΝΑΣΤΑΣΙΟΣ ΚΟΥΡΑΚΗΣ",249
"30581"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"30582"," Συνεπώς το νομοσχέδιο του Υπουργείου Παιδείας και Θρησκευμάτων, Πολιτισμού και Αθλητισμού: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"30583"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"30584"," Με τη συναίνεση του Σώματος και ώρα 01.27΄ λύεται η συνεδρίαση για σήμερα Τετάρτη 16 Ιανουαρίου 2013 και ώρα 10.00΄, με αντικείμενο εργασιών του Σώματος νομοθετική εργασία: Συνέχιση της συζήτησης επί των άρθρων και του συνόλου του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις». 
Ο","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
