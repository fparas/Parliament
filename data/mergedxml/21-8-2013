"","Content","name","ParlmemberID"
"66250","Date","21-8-2013",NA
"66251"," Σύμφωνα με την από 1-8-2013 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της Ζ΄ συνεδριάσεώς του, της Πέμπτης 1ης Αυγούστου 2013, σε ό,τι αφορά στην ψήφιση στο σύνολο των σχεδίων νόμου:
α) «Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις».
β) «Αντιμετώπιση της Αυθαίρετης Δόμησης – Περιβαλλοντικό Ισοζύγιο και άλλες διατάξεις».)
Κυρίες και κύριοι συνάδελφοι, έχω την τιμή να σας ανακοινώσω το δελτίο επίκαιρων ερωτήσεων της Πέμπτης 22 Αυγούστου 2013. 
ΕΠΙΚΑΙΡΕΣ ΕΡΩΤΗΣΕΙΣ (Άρθρα 29 παράγραφος 1 και 130 παράγραφος 8 του Κανονισμού της Βουλής)
1. Η με αριθμό 23/19-8-2013 επίκαιρη ερώτηση του Βουλευτή Πέλλης της Νέας Δημοκρατίας κ. Διονυσίου Σταμενίτη προς τους Υπουργούς Εσωτερικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με τα προβλήματα που προέκυψαν στην καθημερινότητα των πολιτών από την αναδιάρθρωση των Δημοσίων Υπηρεσιών.
2. Η με αριθμό 22/19-8-2013 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ειρήνης Δούρου προς τον Υπουργό Εθνικής Άμυνας, σχετικά με τις επικείμενες απολύσεις στην Εθνική Μετεωρολογική Υπηρεσία.
3. Η με αριθμό 26/19-8-2013 επίκαιρη ερώτηση της Βουλευτού Πέλλης του Πανελλήνιου Σοσιαλιστικού Κινήματος κ. Θεοδώρας Τζάκρη προς τους Υπουργούς Εσωτερικών και Εργασίας, Κοινωνικής Ασφάλισης και Πρόνοιας, σχετικά με τη χρηματοδότηση του προγράμματος «Εναρμόνιση Οικογενειακής και Επαγγελματικής Ζωής» από αδιάθετους πόρους του ΕΣΠΑ.
4. Η με αριθμό 20/19-8-2013 επίκαιρη ερώτηση του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τη νομιμότητα και τη διαχείριση των κινδύνων των στεγαστικών δανείων συνδεδεμένων με την ισοτιμία ευρώ\ελβετικού φράγκου (EURO/CHF) εν όψει της ανακεφαλαιοποίησης των τραπεζών.
5. Η με αριθμό 25/19-8-2013 επίκαιρη ερώτηση του Βουλευτή Νομού Αττικής του Λαϊκού Συνδέσμου-Χρυσή Αυγή κ. Ηλία Κασιδιάρη προς τους Υπουργούς Ανάπτυξης και Ανταγωνιστικότητας και Οικονομικών , σχετικά με τα ληξιπρόθεσμα στεγαστικά δάνεια.
6. Η με αριθμό 21/19-8-2013 επίκαιρη ερώτηση του Βουλευτή Ευβοίας της Δημοκρατικής Αριστεράς κ . Δημητρίου Αναγνωστάκη προς τους Υπουργούς Οικονομικών και Περιβάλλοντος, Ενέργειας και Κλιματικής Αλλαγής, σχετικά με τη βιομηχανία «ΛΑΡΚΟ» 
7. Η με αριθμό 24/19-8-2013 επίκαιρη ερώτηση του Βουλευτή Λαρίσης του Κομμουνιστικού Κόμματος Ελλάδος κ. Γεωργίου Λαμπρούλη προς τον Υπουργό Παιδείας και Θρησκευμάτων , σχετικά με τις περικοπές σε έκτακτους και συμβασιούχους διδάσκοντες στα Πανεπιστήμια και στα Τεχνολογικά Εκπαιδευτικά Ιδρύματα της χώρας.
Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Μακεδονίας και Θράκης: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης». 
Η Διάσκεψη των Προέδρων αποφάσισε στη συνεδρίασή της, της 1ης Αυγούστου 2013, τη συζήτηση του νομοσχεδίου σε μία μόνη συνεδρίαση.
Επομένως στη σημερινή συνεδρίαση θα πραγματοποιηθεί ενιαία συζήτηση επί της αρχής, των άρθρων και των τροπολογιών του νομοσχεδίου.
Πριν δώσω το λόγο στον εισηγητή, έχουν ζητήσει το λόγο οι δύο παριστάμενοι Υπουργοί για να κάνουν κάποιες νομοτεχνικές διορθώσεις.
Το λόγο έχει ο Υπουργός Μακεδονίας και Θράκης κ. Καράογλου.","ΕΠΙΚΥΡΩΣΗ ΠΡΑΚΤΙΚΩΝ",NA
"66252"," Κυρία Πρόεδρε, θα ήθελα να καταθέσω τέσσερις νομοτεχνικές βελτιώσεις, τέσσερις συγκεκριμένες προτάσεις, οι οποίες παρακαλώ να πρωτοκολληθούν και να μοιραστούν στους συναδέλφους. 
Παράλληλα, θα ήθελα να ανακοινώσω προς το Τμήμα με την έναρξη της διαδικασίας ότι οι δύο τροπολογίες που κατατέθηκαν από τους συναδέλφους κυρίους Ανδρέα Λοβέρδο και Χρήστο Αηδόνη, Νίκο Σταυρογιάννη και Γιάννη Κουράκο, οι οποίες αφορούν το θέμα των πλειστηριασμών, δεν θα γίνουν δεκτές, γιατί είναι ζήτημα μείζονος σημασίας. Είναι ένα ζήτημα που η Κυβέρνηση μελετάει με υπευθυνότητα και θα δώσει την πρέπουσα λύση στον κατάλληλο χρόνο.
Ευχαριστώ. 
(Στο σημείο αυτό ο Υπουργός Μακεδονίας και Θράκης κ. Θεόδωρος Καράογλου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπει η σελ. 6)","ΘΕΟΔΩΡΟΣ ΚΑΡΑΟΓΛΟΥ",195
"66253"," Ευχαριστούμε, κύριε Υπουργέ.
Ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αθανασίου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66254"," Θα ήθελα με την άδεια του Σώματος να αναφερθώ λίγο στην τροπολογία αυτή που αφορά την αποζημίωση…","ΧΑΡΑΛΑΜΠΟΣ ΑΘΑΝΑΣΙΟΥ",10
"66255"," Κυρία Πρόεδρε, μπορώ να έχω το λόγο;","ΠΑΝΑΓΙΩΤΗΣ ΛΑΦΑΖΑΝΗΣ",279
"66256"," Μισό λεπτό, κύριε Λαφαζάνη. 
Κύριε Υπουργέ, σας έδωσα το λόγο για να κάνετε τις παρατηρήσεις σας ή τις συμπληρώσεις σας. Αν όχι, θα αφήσετε παρακαλώ να γίνει αυτό, όταν θα έρθει η ώρα της συζήτησης της τροπολογίας. Ας μην αρχίσουμε ανάποδα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66257"," Ωραία. Τότε θα μιλήσω αργότερα, αφού ακούσουμε τους εισηγητές.","ΧΑΡΑΛΑΜΠΟΣ ΑΘΑΝΑΣΙΟΥ",10
"66258"," Σας ευχαριστώ, κύριε Υπουργέ.
Πριν δώσω το λόγο στον Κοινοβουλευτικό Εκπρόσωπο κ. Λαφαζάνη, θα ήθελα να σας ενημερώσω ότι από την Κοινοβουλευτική Ομάδα του ΠΑΣΟΚ ορίζεται ως ειδικός αγορητής ο κ. Πάρις Κουκουλόπουλος και ως Κοινοβουλευτικός Εκπρόσωπος ο κ. Κωνσταντίνος Τριαντάφυλλος. Από τους Ανεξάρτητους Έλληνες ως ειδική αγορήτρια ορίζεται η κ. Γιαταγάνα Χρυσούλα-Μαρία και ως Κοινοβουλευτικός Εκπρόσωπος ο κ. Μαριάς Νότης.
Από τη Χρυσή Αυγή ειδικός αγορητής ορίζεται ο Βουλευτής Α΄ Θεσσαλονίκης κ. Αντώνης Γκρέγος και Κοινοβουλευτικός Εκπρόσωπος ο Βουλευτής Μαγνησίας κ. Παναγιώτης Ηλιόπουλος και από τη Δημοκρατική Αριστερά ορίζεται ειδικός αγορητής ο Βουλευτής Α΄ Αθηνών κ. Πανούσης Ιωάννης και Κοινοβουλευτικός Εκπρόσωπος ο Βουλευτής Αττικής κ. Οικονόμου Βασίλειος. Από το Κομμουνιστικού Κόμματος Ελλάδας ορίζεται ειδικός αγορητής ο Βουλευτής κ. Λαμπρούλης Γεώργιος και ως Κοινοβουλευτικός Εκπρόσωπος η κ. Μανωλάκου Διαμάντω.
Κύριε Λαφαζάνη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66259"," Κυρία Πρόεδρε, επαναλαμβάνεται για πολλοστή φορά μία κατάσταση απαράδεκτη σ’ αυτήν την Αίθουσα. Έχουμε ένα νομοσχέδιο του Υπουργείου Μακεδονίας-Θράκης και έρχονται «αεροπλανικά» τέσσερις υπουργικές τροπολογίες, οι οποίες αφορούν σειρά Υπουργείων άσχετων με την ουσία και το περιεχόμενο του συγκεκριμένου νομοσχεδίου. 
Αυτή η διαδικασία, όπως θα ξέρετε πάρα πολύ καλά, δεν επιτρέπεται. Απαγορεύεται ρητά από το Σύνταγμα –ρητότατα από το Σύνταγμα- έχουμε κάνει εδώ επανειλημμένες ενστάσεις επ’ αυτού του θέματος και δεν υπήρξε ουσιαστικός αντίλογος.
Απαγορεύεται ρητά αυτή η διαδικασία από το Σύνταγμα. Απαγορεύεται από τον Κανονισμό της Βουλής. Είναι αδιανόητο η Κυβέρνηση και οι συγκεκριμένοι Υπουργοί να επιμένουν σε αυτού του είδους τις πρακτικές. Θα αποσύρετε, κύριοι, όλες τις διατάξεις αυτές που φέρνετε ως τροπολογίες, οι οποίες δεν έχουν καμμία συνάφεια με το συζητούμενο νομοσχέδιο. 
Αν θέλετε να τις εισαγάγετε, θα τις εισαγάγετε κανονικά αυτές τις ρυθμίσεις. Και όταν λέμε κανονικά, εννοούμε ότι θα είναι ενταγμένες σε νομοσχέδιο, θα συζητούνται με τις διαδικασίες που επιτρέπει και επιβάλλει ο Κανονισμός, θα έχουμε ακρόαση φορέων, θα έχουμε επιτροπές, θα έχουμε και άλλα. Όχι, όμως, έτσι, να έρχονται οι Υπουργοί την τελευταία στιγμή, όταν συζητάμε το νομοσχέδιο και επί της αρχής και επί των άρθρων, να έχουμε και ένα λαθραίο νομοσχέδιο με τέσσερις τροπολογίες, οι οποίες έρχονται χωρίς συζήτηση και κατά παράβαση του Κανονισμού.
Λοιπόν, κυρία Πρόεδρε, πρέπει κι εσείς –δεν το λέω προσωπικά, αλλά το Προεδρείο συλλογικά- να ενδιαφέρεστε για την τήρηση του Κανονισμού, διότι σε αυτήν τη χώρα δεν τηρείται πλέον τίποτα, δεν έχουμε Σύνταγμα, δεν έχουμε Κανονισμό, δεν έχουμε θεσμούς. Το παν είναι η εκτελεστική εξουσία και θα έλεγα ότι το παν είναι η σύμπηξη τρόικας και Κυβέρνησης, οι οποίοι αυθαιρετούν και κάνουν ό,τι θέλουν σε αυτόν τον τόπο. Έχουν επιβάλει ένα καθεστώς που μόνο δημοκρατία δεν λέγεται. 
Σας καλούμε, κύριοι της Κυβέρνησης, να αποσύρετε αυτές τις ρυθμίσεις και καλούμε και το Προεδρείο της Βουλής να εφαρμόσει τα δέοντα κατά τον Κανονισμό και το Σύνταγμα.","ΠΑΝΑΓΙΩΤΗΣ ΛΑΦΑΖΑΝΗΣ",279
"66260"," Ευχαριστούμε, κύριε Λαφαζάνη.
Σε ό,τι έχει να κάνει με το Προεδρείο της Βουλής, ξέρετε ότι και μέσα στη Διάσκεψη των Προέδρων έχει επανειλημμένα τεθεί το θέμα και ο ίδιος ο κ. Μεϊμαράκης και όλοι μας συμφωνούμε ότι δεν πρέπει να γίνεται αυτό, όμως, δυστυχώς είναι θέμα της Κυβέρνησης να σέβεται και αυτή τις αρχές και τους θεσμούς και τους κανονισμούς. 
Θα απαντήσουν οι Υπουργοί επί του θέματος;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66261"," Έχουμε τέσσερα Υπουργεία, κυρία Πρόεδρε. Έχουμε Υπουργείο Οικονομικών, Υπουργείο Δημόσιας Τάξης, Υπουργείο Εργασίας και Υπουργείο Δικαιοσύνης. Πού είναι οι Υπουργοί;","ΠΑΝΑΓΙΩΤΗΣ ΛΑΦΑΖΑΝΗΣ",279
"66262"," Το γνωρίζω, κύριε Λαφαζάνη. Είναι δυστυχώς η πρακτική αυτή η οποία τείνει να γίνει θεσμός.
Ο κ. Καράογλου θα απαντήσει. Το Προεδρείο, όπως σας είπα και το ξέρετε καλά κι εσείς που συμμετέχετε στη Διάσκεψη, ξέρετε τι θέση παίρνει κάθε φορά. 
Κύριε Καράογλου, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66263"," Η Κυβέρνηση, κυρία Πρόεδρε, βεβαίως σέβεται και το Σύνταγμα, το οποίο και υπάρχει και λειτουργεί και τον Κανονισμό της Βουλής και γενικότερα όλους τους θεσμούς. Στην προκείμενη περίπτωση, όμως, αναφερόμαστε σε τέσσερις τροπολογίες οι οποίες είναι, όπως όλοι σας θα δείτε, επείγουσες. Είναι διαδικασίες οι οποίες θα πρέπει να ολοκληρωθούν το συντομότερο δυνατό. Γι’ αυτόν το λόγο και κατατέθηκαν και νομίζω ότι επί της ουσίας ακόμη και ο ίδιος ο συνάδελφος που τοποθετήθηκε δεν θα έχει διαφορετική άποψη.
Επομένως επιμένουμε στη συζήτηση των τεσσάρων συγκεκριμένων τροπολογιών.","ΘΕΟΔΩΡΟΣ ΚΑΡΑΟΓΛΟΥ",195
"66264"," Ευχαριστούμε, κύριε Υπουργέ.
Το λόγο έχει ο εισηγητής της Νέας Δημοκρατίας κ. Ευθύμιος Καρανάσιος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66265"," Ευχαριστώ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, με τα δεκατέσσερα άρθρα του παρόντος νομοθετήματος, τα οποία συζητήθηκαν διεξοδικά και εκτενώς στην αρμόδια επιτροπή, παρουσία όλων των αρμόδιων Υπουργών, καλούμαστε να θέσουμε σε εφαρμογή ένα εξαιρετικά επείγον, έγκαιρο και απολύτως απαραίτητο εργαλείο υλοποίησης της προσπάθειας για την εφαρμογή μιας συγκεκριμένης εθνικής αναπτυξιακής πρότασης, μιας ευέλικτης πρότασης η οποία θα συμβάλει στην απλούστευση των διαδικασιών, στην αποσαφήνιση των εξουσιών που θα επιτρέπουν την απρόσκοπτη, ταχύτερη και αποτελεσματικότερη λειτουργία ενός αναπτυξιακού εργαλείου που θα προάγει το εθνικό συμφέρον, τη Ζώνη Καινοτομίας Θεσσαλονίκης.
Η Ζώνη Καινοτομίας είναι ο χώρος στον οποίο θα δίνεται η δυνατότητα εγκατάστασης σε επιχειρήσεις υψηλής τεχνολογίας, οι οποίες μέσα από σειρά συνεργιών θα μπορέσουν να παραγάγουν προϊόντα και υπηρεσίες υψηλής προστιθέμενης αξίας, που ως επί το πλείστον θα είναι ανταγωνιστικές.
Το παρόν νομοσχέδιο κινείται προς τη σωστή κατεύθυνση, καθότι με τις προτεινόμενες ρυθμίσεις του εν λόγω σχεδίου νόμου για την αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης διευθετούνται επείγοντα ζητήματα μέσω της βελτίωσης του θεσμικού πλαισίου λειτουργίας του φορέα διαχείρισης της ανώνυμης εταιρείας «ΑΛΕΞΑΝΔΡΕΙΑ ΖΩΝΗ ΚΑΙΝΟΤΟΜΙΑΣ», εντός του πλαισίου που θέτει ο ιδρυτικός της νόμος 3489/2006, όπως τροποποιήθηκε από το ν. 4072/2012, τα οποία χρίζουν άμεσης και αποφασιστικής αντιμετώπισης.
Πιο συγκεκριμένα, επιταχύνεται η ουσιώδης μείωση των απαιτούμενων υπουργικών υπογραφών για την έκδοση διοικητικών πράξεων από τους αρμόδιους Υπουργούς κατ’ εξουσιοδότηση του νόμου της Ζώνης Καινοτομίας Θεσσαλονίκης.
Με το άρθρο 3 ορίζεται ρητώς ότι η εταιρεία υπάγεται στην εποπτεία αποκλειστικά του Υπουργείου Μακεδονίας και Θράκης, το οποίο είναι το κατ’ εξοχήν αρμόδιο για την έκδοση των απαραίτητων διοικητικών πράξεων, που είναι απαραίτητη προϋπόθεση για την επίτευξη των σκοπών της εταιρείας, καθώς εξασφαλίζεται η ευέλικτη, γρήγορη και αποτελεσματική λειτουργία αυτής υπό αμιγώς ιδιωτικοοικονομικούς όρους, παράλληλα με την καλύτερη διαχείριση της Ζώνη Καινοτομίας.
Με το άρθρο 6 επανεισάγεται η νομοθετική εξουσιοδότηση για την κατάργηση ενός ειδικού κανονισμού προμηθειών και παροχής υπηρεσιών και την κατάρτιση ενός ειδικού κανονισμού εκτέλεσης έργων, ώστε οι αντίστοιχες συμβάσεις που συνάπτει η εταιρεία να ανατίθενται υπό καθεστώς αυξημένης αποτελεσματικότητας και ευελιξίας, χωρίς την υποχρέωση συμμόρφωσης προς τις διατάξεις που διέπουν τις αντίστοιχες κατηγορίες συμβάσεων φορέων του ευρύτερου δημόσιου τομέα.
Με το άρθρο 7, το άρθρο 8, το άρθρο 9 και το άρθρο 12 εξορθολογίζεται ο τρόπος οργάνωσης και διοίκησης της Αλεξάνδρειας Ζώνης Καινοτομίας και συμπιέζεται το λειτουργικό κόστος, καθώς, επίσης, ενισχύεται η συμμετοχή της τοπικής κοινωνίας στο εγχείρημα μέσω της θεσμικής εκπροσώπησης φορέων έρευνας και παραγωγής, καθώς και φορέων αναπτυξιακού σχεδιασμού στο Διοικητικό Συμβούλιο της Αλεξάνδρειας Ζώνης Καινοτομίας.
Ταυτόχρονα, με στόχο την απλοποίηση και επιτάχυνση των διαδικασιών σύναψης σύμβασης παροχής υπηρεσιών και προμήθειας αγαθών, καθώς και συμβάσεων εκτέλεσης έργων με τρίτους, ο ιδρυτικός νομοθέτης της Αλεξάνδρειας Ζώνης Καινοτομίας προέβλεψε στο άρθρο 6 του ν. 3489∕2006 τη θέσπιση ενός ειδικού κανονισμού προμηθειών και παροχής υπηρεσιών. 
Για την περαιτέρω απλοποίηση, βελτιστοποίηση, αλλά και επιτάχυνση της λειτουργίας του διοικητικού συμβουλίου της εταιρείας, το οποίο κατέχει κομβικό ρόλο στον προγραμματισμό, στο συντονισμό και την υλοποίηση του στρατηγικού σχεδίου και των επιμέρους δράσεων αυτού, αλλά και στην εν γένει διοίκηση των υποθέσεων της εταιρείας, τα μέλη του διοικητικού συμβουλίου, συμπεριλαμβανομένων του προέδρου και του διευθύνοντος συμβούλου, διορίζονται μόνο με απόφαση του εποπτεύοντος Υπουργού. 
Σχετικά με το προσωπικό της εταιρείας, τροποποιείται το άρθρο 8 του ν. 3489∕2006, όπως τροποποιήθηκε με το άρθρο 18 του ν. 4072∕2012, ώστε να αποσαφηνιστούν θέματα που αφορούν στη στελέχωση και στην υπηρεσιακή κατάσταση του προσωπικού της εταιρείας, παρέχοντας αυξημένη ευελιξία στο διοικητικό συμβούλιο για την κάλυψη των αναγκών της εταιρείας με προσωπικό.
Σύμφωνα με το άρθρο 11 του παρόντος νομοσχεδίου αντικαθίσταται η παράγραφος 3 του άρθρου 12, έτσι ώστε να ορίζονται εκτενέστερα τα κριτήρια εγκατάστασης καινοτόμων επιχειρήσεων εντός των θυλάκων υποδοχής καινοτόμων δραστηριοτήτων, προκειμένου να συνάδουν με τους στόχους της. 
Στο σύνολό τους οι ρυθμίσεις, οι οποίες περιλαμβάνονται στο εν λόγω νομοσχέδιο, τεκμηριώνουν επαρκώς τον προαναφερθέντα χαρακτηρισμό ως ένα απολύτως απαραίτητο εργαλείο υλοποίησης της προσπάθειας για την εφαρμογή μιας συγκεκριμένης εθνικής αναπτυξιακής πρότασης, η οποία θα χαρακτηρίζεται από περισσότερη ευελιξία, απλούστευση των διαδικασιών και αποσαφήνιση των εξουσιών της, επιτρέποντάς της να λειτουργήσει ταχύτερα και αποτελεσματικότερα.
Αξιοσημείωτο είναι πως με το παρόν νομοσχέδιο λύνονται οριστικά χρόνια ζητήματα και δυσλειτουργίες της εταιρείας με την επωνυμία «Αλεξάνδρεια Ζώνη Καινοτομίας Α.Ε.» με θέσπιση ρυθμίσεων, οι οποίες οδηγούν στην καλύτερη διαχείριση της Ζώνης Καινοτομίας Θεσσαλονίκης.
Με τις προτεινόμενες ρυθμίσεις βελτιώνεται το θεσμικό πλαίσιο λειτουργίας της εταιρείας εντός των πλαισίων που θέτει ο ιδρυτικός της νόμος, ο ν. 3589∕2006, όπως αναδιατυπώθηκε με το ν. 4072∕2012, όπου ρητώς ορίζεται ότι η «Αλεξάνδρεια Ζώνη Καινοτομίας Α.Ε.» λειτουργεί αποκλειστικά με τους κανόνες της ιδιωτικής οικονομίας στο πλαίσιο των διατάξεων του ιδρυτικού νόμου και του καταστατικού της, του κανονισμού της εσωτερικής λειτουργίας αυτής και συμπληρωτικά των διατάξεων του κανονισμού 2190/1920.
Λαμβανομένων υπ’ όψιν των ανωτέρω, με τις προτεινόμενες ρυθμίσεις επιτυγχάνεται η απλούστευση, η αποσαφήνιση και η βελτίωση του νομικού και θεσμικού πλαισίου της Ζώνης Καινοτομίας, καθώς και η επιτάχυνση της υλοποίησης του εγχειρήματος, παράλληλα με την θέσπιση των κατάλληλων ασφαλιστικών δικλίδων για τη χρηστή δημοσιονομική διαχείριση και τεχνοκρατική διοίκηση και λειτουργία της εταιρείας.
Με στόχο την ταχύτερη λειτουργία και την καλύτερη ευελιξία της εταιρείας, με το παρόν νομοσχέδιο μειώνονται σημαντικά οι απαιτούμενες υπογραφές για την έκδοση διοικητικών πράξεων από τους αρμόδιους Υπουργούς κατ’ εξουσιοδότησιν του προτεινόμενου νόμου.
Ειδικότερα, σύμφωνα με το ισχύον νομοθετικό καθεστώς ο ορισμός των απαιτούμενων υπογραφών ανέρχεται σε σαράντα επτά, ενώ σύμφωνα με την προτεινόμενη ρύθμιση οι υπογραφές μειώνονται στις τριάντα, γεγονός που φανερώνει τη μείωση της γραφειοκρατίας, η οποία θα οδηγήσει στη βελτίωση των διαδικασιών.
Με τις προτεινόμενες ρυθμίσεις ευνοείται η δημιουργία και η ανάπτυξη νέων επιχειρήσεων και κατά ταύτα εξασφαλίζεται η ενίσχυση της απασχόλησης με τη δημιουργία νέων άμεσων και έμμεσων θέσεων εργασίας.
Επιπλέον, επιδιώκεται η υλοποίηση του σχεδίου της Ζώνης Καινοτομίας υπό συνθήκες αυξημένης διαφάνειας, αξιοκρατικών επιλογών και χρηστής οικονομικής διαχείρισης, οι οποίες θα εξασφαλιστούν μέσω ενός αντικειμενικού και ορθολογικού συστήματος διοίκησης και ελέγχου, ενώ καθιερώνεται νέα προσέγγιση στην επιλογή προσώπων και επενδυτικών στοιχείων. 
Τέλος, δίνεται η δυνατότητα στους πολίτες, στους επιχειρηματίες και στους φορείς του οικοσυστήματος καινοτομίας να υποβάλουν προτάσεις και ιδέες για την ανάπτυξη του εγχειρήματος και να εμπλακούν σε κάθε είδους συνεργασίες και συνέργειες με τους επενδυτές που θα εγκατασταθούν στη Ζώνη Καινοτομίας Θεσσαλονίκης.
Φυσικά, δεν μπορούμε να παραλείψουμε το γεγονός πως το προτεινόμενο σχέδιο νόμου δίνει προτεραιότητα σε ζητήματα πράσινης ανάπτυξης, ενεργειακής εξοικονόμησης και νέων τεχνολογιών αιχμής, όπως η βιοτεχνολογία, οι συνδυασμένες μεταφορές κ.λπ..
Σε κάθε περίπτωση, καθίσταται σαφές πως η ανάγκη επιτάχυνσης της διαδικασίας προσέλκυσης άμεσων ξένων επενδύσεων συνάδει απολύτως με την ανάγκη της προστασίας του περιβάλλοντος.
Συμπερασματικά, το νέο νομοθετικό πλαίσιο της Ζώνης Καινοτομίας Θεσσαλονίκης, όπως θα αναμορφωθεί μέσω των προτεινόμενων ρυθμίσεων, συνάδει πλήρως με τις αρχές, τους κανόνες και τις βέλτιστες πρακτικές της βιώσιμης ανάπτυξης. 
Συνεπώς καταλήγουμε στο ότι το παρόν νομοσχέδιο ανταποκρίνεται πλήρως στην ανάγκη βελτίωσης, ευελιξίας, μείωσης της γραφειοκρατίας και συντονισμού του υπάρχοντος θεσμικού, νομοθετικού και κανονιστικού πλαισίου της Αλεξάνδρειας Ζώνης Καινοτομίας, ως φορέας υλοποίησης, στοχεύοντας στην άμεση ενεργοποίηση και υλοποίηση του σκοπού της Ζώνης, στη δημιουργία πρόσφορου περιβάλλοντος επιχειρηματικών ευκαιριών, υπό καθεστώς διαφάνειας και αποτελεσματικότητας, όπως επιτάσσει το δημόσιο συμφέρον, στην αποποινικοποίηση της επιχειρηματικότητας, στην απενοχοποίηση της ιδιωτικής πρωτοβουλίας, στη στήριξη κάθε προσπάθειας που θα συμβάλει στη διαμόρφωση της νέας βόρειας Ελλάδας της εξέλιξης, της καινοτομίας, της προόδου, της δημιουργίας ίσων ευκαιριών για όλους.
Επιπροσθέτως οφείλουμε να εντοπίσουμε τη βασική και παράλληλα απαραίτητη προϋπόθεση για την απρόσκοπτη ολοκλήρωση όλων όσων προαναφέραμε, που είναι η συνδρομή και η συμβολή με ρόλο όλων των φορέων της περιοχής σε αυτό το ιδιαίτερο αναπτυξιακό εγχείρημα.
 Το αποκαλώ «ιδιαίτερο αναπτυξιακό εγχείρημα», διότι αυτό το οποίο τώρα συζητάμε και αύριο θα έχει πετύχει, θα γνωρίζουμε όλοι μας πως ήταν προϊόν πολύωρων διαβουλεύσεων, γόνιμων και εποικοδομητικών αντιπαραθέσεων και διαφωνιών, αλλά προπαντός αποτέλεσμα μίας συνεργασίας -αγαστής θα έλεγα- με όλους τους τοπικούς και συναρμόδιους φορείς, με απώτερο σκοπό τη δημιουργία μίας βόρειας Ελλάδας, την οποία και εγώ, ως Βουλευτής Χαλκιδικής, οραματίζομαι να λειτουργεί ως δυναμικός πρωτοπόρος της προσπάθειας για ανάκαμψη και ανάπτυξη της ελληνικής οικονομίας, μιας οικονομίας εύρωστης, μίας οικονομίας απεξαρτημένης από τα δανεικά, μίας οικονομίας που μέσα από την παραγωγική διαδικασία θα πατάσσει την ανεργία, δημιουργώντας νέες θέσεις εργασίας, τοποθετώντας στέρεες βάσεις, γερά θεμέλια για ένα καλύτερο αύριο, για ένα αύριο που θα δίνει ίσες δυνατότητες και ευκαιρίες σε όλους και ιδίως στους νέους ανθρώπους, για ένα αύριο στο οποίο θέση και ρόλο ελπίζω ότι θα έχουμε όλοι μας. 
Για να το πετύχουμε, όμως, αυτό οφείλουμε πρώτα να ανοίξουμε το δρόμο για την καθιέρωση της περιοχής της Μακεδονίας και της Θράκης ως διεθνώς αναγνωρισμένου κόμβου καινοτομίας, ενός κόμβου ο οποίος θα ηγείται στην Νοτιοανατολική Ευρώπη, στον τομέα της αξιοποίησης της επιστημονικής γνώσης για ανάπτυξη και παραγωγή καινοτόμων τεχνολογιών, προϊόντων και υπηρεσιών με θετικό αντίκτυπο στην ανάδειξη αναπτυξιακών προτάσεων και πρωτοβουλιών.
Κλείνοντας, εισηγούμαι την ψήφιση του εν λόγω σχεδίου νόμου και ταυτόχρονα θα ήθελα να τονίσω, ως Μακεδόνας Βουλευτής, πως η υπερψήφιση του συγκεκριμένου νομοσχεδίου αποτελεί απαραίτητη προϋπόθεση για την απεμπλοκή της βόρειας Ελλάδας από το μονόδρομο των ελλειμμάτων και τη στροφή της στο δρόμο της ανάπτυξης. 
Αυτή είναι η βόρεια Ελλάδα που οραματιζόμαστε, αυτή είναι η βόρεια Ελλάδα που θέλουμε, αυτή είναι η βόρεια Ελλάδα που επιδιώκουμε. Αυτό πρέπει να είναι το μέλλον το δικό μας, αλλά κυρίως των παιδιών μας.
Αγαπητοί συνάδελφοι, σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΕΥΘΥΜΙΟΣ ΚΑΡΑΝΑΣΙΟΣ",193
"66266"," Ευχαριστούμε κι εμείς, κύριε Καρανάσιο.
Το λόγο έχει η κ. Ευαγγελία Αμμανατίδου, εισηγήτρια από το ΣΥΡΙΖΑ-Ενωτικό Κοινωνικό Μέτωπο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66267"," Ευχαριστώ, κυρία Πρόεδρε.
Κυρίες και κύριοι Βουλευτές, με το νομοσχέδιο «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης» ερχόμαστε να συζητήσουμε ακόμα μία φορά για την επανεκκίνηση ενός έργου της Ζώνης Καινοτομίας Θεσσαλονίκης που όλα αυτά τα χρόνια συνέδεσε το όνομά του με την αναξιοπιστία, την πλήρη αδιαφάνεια και τις «μαύρες» τρύπες.
Ο ιδρυτικός νόμος για τη Ζώνη Καινοτομίας Θεσσαλονίκης ψηφίστηκε το 2006 και έκτοτε η πορεία του έργου σημαδεύτηκε από αδράνεια αλλά και από μία σειρά μελανά σημεία. 
Στις αρχές του 2009, παράγοντες της Ζώνης ισχυρίζονται σε δηλώσεις τους ότι δόθηκαν 30 εκατομμύρια ευρώ για τη μελέτη στρατηγικού σχεδιασμού, η οποία είχε ανατεθεί σε εξωτερικούς συμβούλους. Ουδέποτε δημοσιοποιήθηκαν οι διαδικασίες με τις οποίες το Υπουργείο Μακεδονίας και Θράκης έδωσε τη μελέτη σε εξωτερικούς συμβούλους, όπως ούτε το κόστος της μελέτης. Ακόμα περισσότερο, αυτή η μελέτη δεν χρησιμοποιήθηκε ποτέ, γιατί κρίθηκε ανεπαρκής από το Διοικητικό Συμβούλιο της Αλεξάνδρειας Ζώνης Καινοτομίας.
Το 2010 υπογράφηκε μνημόνιο συνεργασίας μεταξύ φορέων έρευνας και επιχειρηματικότητας της πόλης, με στόχο την προώθηση των στόχων της Ζώνης Καινοτομίας Θεσσαλονίκης και πάλι με όρους αδιαφανείς. 
Λίγους μήνες μετά θα παραιτηθεί ο τότε Διευθύνων Σύμβουλος κ. Αρζιμάνογλου, καταγγέλλοντας μεταξύ άλλων το ρόλο των ιδιωτικών συμφερόντων, όπως οι ιδιωτικές θερμοκοιτίδες επιχειρήσεων.
Από το 2007 που ιδρύθηκε η Αλεξάνδρεια Ζώνη Καινοτομίας μέχρι σήμερα θα δαπανηθούν εκατομμύρια ευρώ για αμοιβές ενός διοικητικού συμβουλίου σε μία εταιρεία που δεν παράγει κανένα έργο.
Έξι χρόνια μετά την εκκίνηση του έργου, ούτε έχει ολοκληρωθεί ο στρατηγικός σχεδιασμός ούτε έχει οριστικοποιηθεί η χωροθέτηση της Ζώνης και το έργο παραμένει πρακτικά ανενεργό.
Για όλα τα παραπάνω δεν έχει υπάρξει κανένας απολογισμός από κανέναν αρμόδιο φορέα. Σήμερα, η Κυβέρνηση μας ζητά να στηρίξουμε την επανεκκίνηση της Ζώνης Καινοτομίας με τα ίδια εργαλεία, με το ίδιο πλαίσιο, με τις ίδιες προϋποθέσεις και ακριβώς με την ίδια λογική που έφεραν αυτό το αποτέλεσμα, το οποίο κανένας βέβαια δεν τολμά να υπερασπιστεί.
Εδώ θα ήθελα να θυμίσω τη βιασύνη του Υπουργείου Μακεδονίας-Θράκης και του ίδιου του Υπουργού για την ψήφιση του νομοσχεδίου, καθώς όταν ζήτησα στην επιτροπή ως εισηγήτρια επί της αρχής την ακρόαση φορέων, ώστε να έχουμε και τη γνώμη των εμπλεκόμενων, η απάντηση του κυρίου Υπουργού ήταν ότι δεν μας παίρνει ο χρόνος και πρέπει να ψηφιστεί στη Βουλή μέσα στη δεύτερη εβδομάδα του πρώτου Θερινού Τμήματος, δηλαδή μέχρι τις 2 Αυγούστου, για να μπορέσουν να πληρωθούν οι εργαζόμενοι της Ζώνης Καινοτομίας. 
Σήμερα έχουμε 21 Αυγούστου, το συζητούμε στο Τμήμα και μαζί έχετε φέρει και τέσσερις τροπολογίες, οι οποίες δεν έχουν καμμία σχέση με το σχέδιο νόμου που συζητούμε και πρέπει να αποσυρθούν. Έχει αναφερθεί σ’ αυτό και ο Κοινοβουλευτικός μας Εκπρόσωπος Παναγιώτης Λαφαζάνης.
Κύριε Υπουργέ, μας φέρατε και νομοτεχνικές βελτιώσεις. Μέσα σ’ αυτές αναφέρετε ότι στον τίτλο προστίθεται η φράση «και άλλες διατάξεις». Αυτό το έχετε κάνει για να μπορέσετε να δικαιολογήσετε αυτές τις τέσσερις τροπολογίες. 
Τελικά, αυτή η Κυβέρνηση δεν ενδιαφέρεται καθόλου ούτε για τον Κανονισμό ούτε για το Σύνταγμα και θέλει να περνά και μέσα σε Θερινό Τμήμα πράγματα τα οποία δεν έχουν καμμία σχέση μ’ αυτό που συζητούμε. Άμεσα, λοιπόν, πρέπει να αποσυρθούν.
Την ίδια στιγμή, αυτή η ίδια Κυβέρνηση που λειτουργεί μ’ αυτόν τον τρόπο στο Κοινοβούλιο, ανοίγει πάλι το θέμα των πλειστηριασμών της πρώτης κατοικίας για να μην καταρρεύσει –άκουσον, άκουσον- το τραπεζικό σύστημα. Αυτό λέγεται «θράσος», αν μη τι άλλο, τη στιγμή που η χώρα μας με τις σκληρές μνημονιακές σας πολιτικές έχει καταντήσει χώρα των ανέργων και θέλετε να την καταστήσετε και μία χώρα των αστέγων. Ήδη, οι νεόπτωχοι και νεοάστεγοι Έλληνες αυξάνονται με γεωμετρική πρόοδο, τη στιγμή που τα μόνα χρήματα που δίνετε ως στήριξη είναι αυτά για τη διάσωση του τραπεζικού συστήματος.
Ο ΣΥΡΙΖΑ δεν θα σας το επιτρέψει. Θα είναι απέναντί σας μαζί με όλη την κοινωνία, που την έχετε εξουθενώσει με τα σκληρά αντιλαϊκά μέτρα της λιτότητας. Γι’ αυτό να είστε σίγουροι. 
Θα επανέλθω στη συζήτηση, λέγοντας ότι το παρόν νομοσχέδιο παραμένει σε ένα θολό πλαίσιο συντηρώντας σκοπίμως την ασάφεια που επιτρέπει στους εκάστοτε Υπουργούς ή τοπάρχες να δίνουν το αναπτυξιακό περιεχόμενο που εξυπηρετεί τους ίδιους και κάποια ιδιωτικά συμφέροντα. Δεν λύνει κανένα από τα προβλήματα που προέκυψαν γύρω από τη Ζώνη Καινοτομίας Θεσσαλονίκης και δεν ορίζει καν τι είναι εν τέλει το έργο που τιτλοφορείται Ζώνη Καινοτομίας Θεσσαλονίκης και που μας ζητά η Κυβέρνηση να ψηφίσουμε.
Η Κυβέρνηση όταν μιλά για τη Ζώνη Καινοτομίας Θεσσαλονίκης ισχυρίζεται ότι είναι ένα σύγχρονο εργαλείο επιστημονικής, τεχνολογικής και επιχειρηματικής ανάπτυξης ολόκληρης της χώρας, ένα μοναδικό εγχείρημα στη Νοτιοανατολική Ευρώπη. Τι ωραία που ακούγεται! Ωστόσο, όταν μιλάμε για έργα, αποφάσεις και νομοσχέδια, το ζητούμενο δεν είναι η καινοτομία ως ιδέα, αλλά η καινοτομία ως χειροπιαστός παράγοντας ανάπτυξης. 
Στο νέο σχέδιο νόμου, όπως και στα προηγούμενα, δεν ορίζεται πουθενά τι είναι καινοτομία και τι είναι καινοτομική δραστηριότητα, ώστε να μπορούμε να ορίσουμε και τι θα περιλαμβάνει η περιβόητη Ζώνη Καινοτομίας και τι θα αξιολογηθεί ως καινοτομική δραστηριότητα.
Το νομοσχέδιο αναφέρει ότι θα εκπονηθεί ένας στρατηγικός σχεδιασμός της Ζώνης Καινοτομίας. Λέει ότι το Υπουργείο Μακεδονίας και Θράκης θα οριοθετήσει θύλακες καινοτομίας στο άρθρο 10 και θα είναι υπεύθυνο για τις αδειοδοτήσεις των επιχειρήσεων, στο άρθρο 11, εντός των θυλάκων. Με τι κριτήρια και σε ποια κατεύθυνση θα γίνουν όλα αυτά; 
Από την άλλη, ποια θα είναι τα κίνητρα και τα οφέλη για φορείς και επιχειρήσεις που θα συμμετέχουν στη Ζώνη Καινοτομίας; Αυτά παραμένουν αναπάντητα γιατί η ασάφεια εξυπηρετεί συγκεκριμένες σκοπιμότητες. Ούτε στην επιτροπή πήραμε απαντήσεις. 
Είναι ήδη γνωστό ότι υπάρχουν διάφορες ελληνικές εταιρείες, οι οποίες κατάφεραν να επιδοτηθούν με ποσά ύψους αρκετών εκατομμυρίων ευρώ ως θερμοκοιτίδες καινοτομίας και τεχνολογίας. Είναι επίσης γνωστό ότι πολλές από τις υπάρχουσες δήθεν θερμοκοιτίδες καινοτομίας αποτελούν περισσότερο εταιρείες real estate. 
Η Κυβέρνηση με το νέο νομοσχέδιο εκτός από τη βολική ασάφεια που συντηρεί, δεν επιλύει και κανένα από τα ζητήματα που προέκυψαν στη μακρά πορεία της Ζώνης Καινοτομίας. 
Πρώτον και πολύ κύριο είναι ότι δεν υπάρχει καμμία απολύτως πρόβλεψη για τη χρηματοδότηση του έργου. Γενικώς προβλέπεται από το νομοσχέδιο ότι η Ζώνη Καινοτομίας μπορεί να χρηματοδοτηθεί σχεδόν από παντού, όπως από το Πρόγραμμα Δημοσίων Επενδύσεων, από το ΕΣΠΑ, από διεθνείς φορείς κ.ο.κ.. 
Ο Υπουργός Μακεδονίας Θράκης, κύριοι συνάδελφοι, όταν ερωτήθηκε στην επιτροπή, ανέφερε ότι γενικώς υπάρχουν πολλές ιδέες για διάφορα κοινοτικά προγράμματα. Ωστόσο, το μόνο χειροπιαστό στοιχείο είναι μια επαφή που είχε το Υπουργείο Μακεδονίας και Θράκης με την επιτροπή του προγράμματος «Jaspers», για να εισπράξει την αμέριστη συμπάθεια των στελεχών και την απάντηση ότι η Ζώνη Καινοτομίας ως ανώριμο πρόγραμμα δεν μπορεί καν να υποβάλει αίτηση τώρα για το πρόγραμμα και πρέπει να περιμένει το 2014, το 2020 και αν ωριμάσει αυτό το πρόγραμμα τότε το βλέπουμε. 
Πρώτον, συγκεκριμένος φάκελος που να προσδιορίζει με ακρίβεια χρηματοδοτικά εργαλεία δεν υπάρχει. Αν υπάρχει, προκαλώ τον κύριο Υπουργό να μας το καταθέσει. 
Δεύτερον, παραμένει άλυτο το θέμα της χωροθέτησής της, το οποίο είναι εξαιρετικά μείζον, καθώς χωρίς χωροθέτηση δεν υπάρχει και ζώνη. Το 2012 εκδόθηκε η κοινή υπουργική απόφαση οριοθέτησης της Ζώνης Καινοτομίας Θεσσαλονίκης, χωρίς όμως, να έχουν εκδοθεί τα προεδρικά διατάγματα για τον προσδιορισμό των θυλάκων υποδοχής καινοτομικών δραστηριοτήτων. 
Τον Ιανουάριο του 2012 στην Ειδική Μόνιμη Επιτροπή της Βουλής ο Πρόεδρος της Ζώνης Καινοτομίας κ. Ιακώβου είχε πει χαρακτηριστικά: «Δεν μπορεί να οριοθετηθεί η Ζώνη αν δεν έχουν οριοθετηθεί οι θύλακες». Ακόμα και τώρα, ένα χρόνο μετά την ΚΥΑ και ενώ η Κυβέρνηση καταθέτει ολόκληρο νομοσχέδιο, δεν μας έχει φέρει την οριοθέτηση όχι όλων αλλά ούτε ενός θύλακα. 
Επιπλέον, στο παρόν νομοσχέδιο στο άρθρο 10 ορίζεται ότι οι θύλακες υποδοχής καινοτομικών δραστηριοτήτων θα οριοθετηθούν με πρόταση των Υπουργών Ανάπτυξης και Μακεδονίας Θράκης. Εφόσον έχει ήδη υπάρξει η ΚΥΑ οριοθέτησης της Ζώνης, θα πρέπει ή να αλλάξει η ΚΥΑ –για να έχει νόημα η οριοθέτηση των θυλάκων- ή η οριοθέτηση των θυλάκων να προσαρμοστεί στην ΚΥΑ, ακυρώνοντας όμως την αξία του προσδιορισμού των θυλάκων.
Τρίτο αλλά εξίσου σημαντικό θέμα είναι η διοίκηση και η διαχείριση της Ζώνης Καινοτομίας με την οποία καταπιάνεται και το σύνολο σχεδόν του σχεδίου νόμου. Φορέας διαχείρισης και υλοποίησης της Ζώνης Καινοτομίας Θεσσαλονίκης είναι η «Αλεξάνδρεια Ζώνη Καινοτομίας Α.Ε.». 
Η «Αλεξάνδρεια Ζώνη Καινοτομίας Α.Ε.» είναι μια εταιρεία του δημοσίου η οποία κάθε άλλο παρά δημόσιο χαρακτήρα έχει. Από το άρθρο 3 ορίζεται, όπως και στους προηγούμενους νόμους του 2006 και του 2012, ότι λειτουργεί αποκλειστικά με ιδιωτικοοικονομικά κριτήρια. Το παράδοξο με την «Αλεξάνδρεια Ζώνη Καινοτομίας Α.Ε.» είναι ότι είναι μια εταιρεία που από την ιδρυτική της πράξη προβλέπεται η ιδιωτικοποίησή της. Γι’ αυτό, άλλωστε, συστήνεται και με τη μορφή της Α.Ε.. 
Το περίφημο άρθρο 5 που υπήρχε και στους προηγούμενους νόμους ορίζει ότι προβλέπεται η δυνατότητα μεταβίβασης των μετοχών του δημοσίου προς άλλο νομικό πρόσωπο κατά προτίμηση, όπως λέει, ιδιωτικού δικαίου και μάλιστα σε τιμή που θα καθορίζεται με ΚΥΑ. Βεβαίως, η Κυβέρνηση αποστρέφεται οτιδήποτε δημόσιο. Πώς χαρακτηρίζεται, όμως, μια επιχείρηση δημόσια που έχει εξαρχής σκοπό να ιδιωτικοποιηθεί και λειτουργεί με ιδιωτικοοικονομικά κριτήρια, αλλά όλες, μα όλες οι τελικές αποφάσεις ορίζονται από έναν Υπουργό συνεπικουρούμενο μερικές φορές από κάποιον άλλο Υπουργό; Αυτό είναι η πεμπτουσία του νεοφιλελεύθερου δόγματος, το οποίο υπηρετεί βεβαίως και αυτή η Κυβέρνηση. Πρόκειται για επιχειρήσεις που λειτουργούν προς όφελος του ιδιωτικού κεφαλαίου με κόστος του δημοσίου και με ρύθμιση κρατικών παραγόντων. Αυτό αναφέρεται μέσα στο παρόν σχέδιο νόμου. 
Στο νεοφιλελεύθερο δόγμα και στις μνημονιακές επιταγές δίνει η Κυβέρνηση τα διαπιστευτήριά της ορίζοντας στο άρθρο 8 τις προσλήψεις προσωπικού. Ακόμα και εκεί δίνει τα διαπιστευτήριά της. Εδώ τροποποιώντας το νόμο του 2006 που όριζε ότι οι προσλήψεις θα γίνουν με συμβάσεις ορισμένου ή αορίστου χρόνου, το Υπουργείο περνάει όλες τις νέες μορφές ευέλικτης κακοπληρωμένης εργασίας, όπως είναι ο δανεισμός εργαζομένων, η μερική απασχόληση και τα μπλοκάκια. 
Παράλληλα, προβλέπονται και αποσπάσεις δημοσίων υπαλλήλων για μια τριετία, γεγονός που σημαίνει ότι με το νέο καθεστώς της κινητικότητας, η Κυβέρνηση θα μετακινήσει για μια τριετία κάποιους δημοσίους υπαλλήλους, των οποίων βέβαια η τύχη πέρα της τριετίας στο σημερινό καθεστώς είναι άγνωστη. 
Αντί, λοιπόν, για νέες θέσεις εργασίας για τους νέους επιστήμονες που διαφήμιζε η Κυβέρνηση, στην καλύτερη περίπτωση θα εκμεταλλευθεί την κινητικότητα και οι όποιες νέες θέσεις εργασίας θα είναι οι γνωστές κακοπληρωμένες θέσεις που έχουν σχέση μάλλον με περιβάλλον ειδικής οικονομικής ζώνης και όχι με ένα περιβάλλον ανάπτυξης της καινοτομίας. 
Και έρχομαι τώρα στο θέμα των οργάνων της διοίκησης. Το σχέδιο νόμου ορίζει ουσιαστικά δύο όργανα, το διοικητικό συμβούλιο και τη συμβουλευτική επιτροπή, ενώ ο Υπουργός Μακεδονίας και Θράκης διατηρεί την τελική έγκριση όλων των αποφάσεων. 
Από τη σύσταση του διοικητικού συμβουλίου, όπως αυτή ορίζεται στο άρθρο 7, εκκωφαντική είναι η απουσία τόσο των φορέων των εργαζομένων της πόλης, όπως είναι το Εργατικό Κέντρο Θεσσαλονίκης, όσο και των φορέων των επαγγελματιών. 
Στη συμβουλευτική επιτροπή, όπως ορίζεται στο άρθρο 12, εκπροσωπούνται κάπως οι επαγγελματίες, αλλά πάλι απουσιάζουν παντελώς οι φορείς των εργαζομένων, οι οποίοι για τον κύριο Υπουργό μάλλον δεν είναι μέρος της τοπικής κοινωνίας που συμμετέχει στη συμβουλευτική επιτροπή. Από τον τρόπο σύστασης της συμβουλευτικής επιτροπής προκύπτει ένα παράλληλο διοικητικό συμβούλιο. 
Επίσης, θα ήθελα να σημειώσω ότι παραμένουν δύο σημαντικά «παραθυράκια» στη σύσταση αυτών των δύο οργάνων που επιτρέπουν στον εκάστοτε Υπουργό να ασκεί καθοριστική επιρροή. Το πρώτο είναι ότι στο επταμελές διοικητικό συμβούλιο εφόσον ο πρόεδρος και ο διευθύνων σύμβουλος είναι το ίδιο πρόσωπο, ο Υπουργός μπορεί να διορίσει κατά βούληση το έβδομο μέλος. 
Δεύτερον, στη σύσταση της συμβουλευτικής επιτροπής ο κύριος Υπουργός αφαίρεσε μεν την παράγραφο που έλεγε ότι ο Υπουργός Μακεδονίας και Θράκης μπορεί να αλλάζει τη σύσταση της επιτροπής εφόσον συντρέχει σπουδαίος λόγος, αλλά δεν αφαίρεσε την παράγραφο 2 που ορίζει ότι τα μέλη της επιτροπής προέρχονται από την κοινωνία των πολιτών. Εφόσον τα μέλη της επιτροπής προέρχονται από συγκεκριμένους φορείς που ορίζονται στην παράγραφο 1, γιατί στην παράγραφο 2 μπαίνουν τα γενικά κριτήρια;
Εξάλλου, σε όλο το σχέδιο νόμου οι αρμοδιότητες του Υπουργού Μακεδονίας και Θράκης είναι εξαιρετικά ενισχυμένες. Όλες οι ενέργειες του διοικητικού συμβουλίου πρέπει να λαμβάνουν την έγκριση του Υπουργού, ενώ ο Υπουργός δίνει και την τελική έγκριση για το στρατηγικό σχέδιο, την οριοθέτηση της Ζώνης και τη χωροθέτηση των θυλάκων υποδοχής καινοτόμων δραστηριοτήτων. 
Κυρίες και κύριοι Βουλευτές, η Κυβέρνηση έφερε ένα νομοσχέδιο που η μόνη λειτουργία που μπορεί να αναπτύξει είναι να δημιουργήσει ένα νέο πλαίσιο πελατειακών σχέσεων και ένα νέο πεδίο που θα μπορούν να κάνουν πλιάτσικο στις υποδομές και στις δημόσιες ή κοινοτικές ενισχύσεις ντόπια και ξένα ιδιωτικά συμφέροντα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Είναι ένα νομοσχέδιο που συγκροτεί μία δημόσια εταιρεία, που το δημόσιο αναλαμβάνει να την προστατεύσει από κάθε δημόσιο έλεγχο, να την εξοπλίσει με φθηνό και απροστάτευτο εργατικό δυναμικό και να την παραδώσει στο μεγάλο ιδιωτικό κεφάλαιο για να αναπτύξει το ίδιο οποιαδήποτε επιχειρηματική δραστηριότητα το βολεύει. 
Ο ΣΥΡΙΖΑ είναι υπέρ της ανάπτυξης της καινοτομίας και υπέρ της αποκέντρωσης της παραγωγικής δραστηριότητας, το νομοσχέδιο ωστόσο δεν έχει καμμία σχέση ούτε με την πρώτη ούτε με τη δεύτερη. 
Καταψηφίζουμε επί της αρχής και επί του συνόλου το συγκεκριμένο σχέδιο νόμου και τα υπόλοιπα θα τα πω στη δευτερολογία μου, αφού ακούσω και τον κύριο Υπουργό.  
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"66268"," Ευχαριστούμε, κυρία Αμμανατίδου.
Το λόγο έχει ο ειδικός αγορητής του ΠΑΣΟΚ κ. Παρασκευάς Κουκουλόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66269"," Έχουμε και δευτερολογίες, κυρία Πρόεδρε;","ΠΑΡΙΣ ΚΟΥΚΟΥΛΟΠΟΥΛΟΣ",245
"66270"," Έχουμε. 
Ορίστε, κύριε Κουκουλόπουλε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66271"," Ευχαριστώ, κυρία Πρόεδρε.
Κυρίες και κύριοι συνάδελφοι, ο εισηγητής της Πλειοψηφίας ανέλυσε, νομίζω, με επάρκεια το περιεχόμενο του νομοσχεδίου, το οποίο και εμείς έχουμε κάνει σαφές από τη συζήτηση στην επιτροπή ότι το στηρίζουμε και θα αποφύγω έτσι επανάληψη θέσεων που ακούστηκαν ήδη, μιας και υπάρχει μια συμφωνία γενικότερα με αυτά. 
Επίσης, ο εισηγητής μας που σήμερα απουσιάζει και τον αντικαθιστώ, ο συνάδελφος κ. Δήμας, τοποθετήθηκε με επάρκεια στην επιτροπή. Κυρίως στην επιτροπή η βασική τροπολογία που αφορούσε τον ορισμό για τις αντικαταστάσεις των μελών του διοικητικού συμβουλίου που είχαμε ζητήσει να βελτιωθεί ως διάταξη, έχει ήδη βελτιωθεί από τον κύριο Υπουργό. Έτσι, λοιπόν, δηλώνω προκαταβολικά ότι από τη μεριά του ΠΑΣΟΚ στηρίζουμε και ψηφίζουμε το νομοσχέδιο. 
Θέλω, όμως, να αξιοποιήσω τη δυνατότητα αυτή που μου δίνεται μιλώντας επί της αρχής του νομοσχεδίου σήμερα και να κάνω μία παρέμβαση επί της ουσίας γιατί, κυρίες και κύριοι συνάδελφοι, αν δεν καταλάβουμε τι μας συμβαίνει, δεν νομίζω ότι θα μπορέσουμε να δώσουμε ποτέ αξιόπιστες απαντήσεις για την έξοδο της χώρας από την κρίση. 
Άκουσα με ενδιαφέρον και στην επιτροπή και στο Τμήμα την εισηγήτρια της Αξιωματικής Αντιπολίτευσης, που κατέχει το θέμα βέβαια, προερχόμενη και από την περιοχή της Θεσσαλονίκης, αλλά θα μου επιτρέψει η αγαπητή συνάδελφος που τη γνωρίζω χρόνια και την εκτιμώ να διαφωνήσω ολότελα με την οπτική της. 
Συμφωνώ απόλυτα ότι χρειάζεται απολογισμός για το τι έχει γίνει από το 2006 μέχρι σήμερα στη Ζώνη Καινοτομίας, αλλά πιστεύω ότι στη Βουλή των Ελλήνων πρέπει να κάνουμε πρώτα απ’ όλα έναν άλλο απολογισμό, για να δούμε εάν χρειάζεται Ζώνη Καινοτομίας, τι ρόλο έχει και πού πρέπει να χωροθετηθεί. Αυτά είναι τα κεντρικά ζητήματα που πρέπει να απαντήσει η Εθνική Αντιπροσωπεία, για να τοποθετηθεί στη συνέχεια με σαφήνεια και στο συγκεκριμένο νομοθέτημα. 
Υπάρχει πρόβλημα με την καινοτομία; Αυτός είναι ο απολογισμός, κυρίες και κύριοι συνάδελφοι. Υπάρχει πρόβλημα με την καινοτομία στην Ελλάδα; Η Ελλάδα είναι σήμερα στην ενενηκοστή θέση από τις χώρες του ΟΟΣΑ ως προς την ανταγωνιστικότητα και είναι στην εκατοστή εικοστή ένατη θέση από εκατόν σαράντα δύο χώρες σε ό,τι αφορά τη δαπάνη για έρευνα, τεχνολογία και καινοτομία. Είμαστε περήφανοι γι’ αυτό; Δεν μας διακρίνει, ούτε εμένα προσωπικά βέβαια, αριθμολαγνεία και λαγνεία κατάταξης σε διάφορους πίνακες, ωστόσο η τρομακτική υστέρηση της χώρας, η απόστασή της από τη νεωτερικότητα -και η καινοτομία, η τεχνολογία και η έρευνα είναι νεωτερικότητα- είναι ουσιαστικά και η καρδιά του προβλήματος της χώρας. 
Εάν η χώρα είχε μία οικονομία πολύ πιο νεωτερική, πολύ πιο εξωστρεφή, με πολύ μικρότερο κόστος για τους εργαζόμενους, θα μπορούσαμε να είχαμε ξεπεράσει γρήγορα την κρίση. Αυτό θα γινόταν, αν είχαμε πραγματικά μία οικονομία εξωστρεφή. Δηλαδή, το πρόβλημα της χαμηλής ανταγωνιστικότητας της οικονομίας είναι και ο πυρήνας του προβλήματος, που ταλανίζει τη χώρα, αν θέλουμε να πούμε τα πράγματα με το όνομά τους. 
Έχουμε βελτιώσει θεαματικά το ισοζύγιο πληρωμών, στο οποίο και αποτυπώνεται το πρόβλημα της χαμηλής ανταγωνιστικότητας της χώρας, με ποιον τρόπο, όμως; Με δραματικές περικοπές, που έχουν οδηγήσει σε μείωση της κατανάλωσης εισαγόμενων προϊόντων, και όχι βέβαια τόσο με θεαματική αύξηση εξαγωγών, διότι είναι πολύ χαμηλές οι επιδόσεις στην εξωστρέφεια. Και είναι χαμηλές οι επιδόσεις στην εξωστρέφεια, ακριβώς γιατί είναι χαμηλές οι επιδόσεις της εθνικής οικονομίας στην τεχνολογία και στην έρευνα. Και τα πράγματα είναι ακόμα πιο δυσάρεστα, εάν θελήσουμε να μπούμε πιο μέσα στο πρόβλημα. 
Δυστυχώς –και έρχομαι στο δεύτερο σημείο- τα διαθέσιμα στοιχεία λένε ότι ο ιδιωτικός τομέας και συγκεκριμένα η βιομηχανία μας μετά βίας αγγίζει το 30% της συνολικής δαπάνης για έρευνα και τεχνολογία στην Ελλάδα. Το 70% είναι σταθερά δημόσια δαπάνη. Το 50% είναι δαπάνη που διακινείται μέσω των εκπαιδευτικών ιδρυμάτων της χώρας: των ΑΕΙ και των ΤΕΙ. 
Τρίτη διάσταση και παράμετρος σε ό, τι αφορά την καινοτομία, την έρευνα και την τεχνολογία: Η διάχυση ανά περιφέρεια της χώρας είναι δραματική. Το 58% της δαπάνης είναι στην Αττική, το 18% είναι στην κεντρική Μακεδονία –μιλάω για τη συνολική πλέον δαπάνη, δημόσια και ιδιωτική- και στις άλλες περιφέρειες οι επιδόσεις είναι πενιχρότατες. 
Πολύ χαμηλή, λοιπόν, είναι η διάχυση σε ό,τι αφορά την καινοτομία, την τεχνολογία και την εξωστρέφεια, κύριοι συνάδελφοι. Αυτά είναι τα προβλήματα που έχει η χώρα. Θέλω να μιλήσουμε για τα προβλήματα της χώρας.
Και, τέλος –το άφησα τελευταίο, ενώ είναι εξίσου σημαντικό- πιστεύω, κύριε Υπουργέ, ότι εδώ μπορούμε να θεμελιώσουμε, αν θέλετε, μία πρώτη σταθερά για το ρόλο της Αλεξάνδρειας Ζώνης Καινοτομίας, που ορθά φυσικά νομοθετείται με το παρόν νομοσχέδιο σήμερα. Ένα τέταρτο, λοιπόν, πολύ συγκεκριμένο πρόβλημα είναι αυτό που οι ερευνητές ονομάζουν «Κοιλάδα του Θανάτου». Ότι, δηλαδή, στην Ελλάδα ένα επίσης μεγάλο πρόβλημα είναι ότι η συγκεκριμένη δαπάνη, μικρή ή μεγάλη –είπα πού βρισκόμαστε στην παγκόσμια κατάταξη- γίνεται ακόμα μικρότερη ως προς το αποτέλεσμα, γιατί υπάρχει τρομακτικό πρόβλημα. Τα αποτελέσματα που υπάρχουν στον τομέα της καινοτομίας, κυρίως στα εκπαιδευτικά ιδρύματα, δεν περνάνε στην παραγωγή, δεν παράγουν αποτέλεσμα. Δεν είμαστε ικανοί να κάνουμε αυτές τις απαραίτητες ενέργειες, έτσι ώστε η πατέντα, η έρευνα, κάτι που βρήκε ένας ερευνητής, στο τέλος να γίνει και παραγωγική δραστηριότητα. Είναι δραματικές οι επιδόσεις της χώρας σε αυτόν τον τομέα. Έτσι, ως αποτέλεσμα έχουμε την εκατοστή εικοστή ένατη θέση στις εκατόν σαράντα δύο χώρες. 
Άρα πρόβλημα με την καινοτομία υπάρχει. Η χαμηλή επίδοση της χώρας στην καινοτομία αφορά το κεντρικό πρόβλημα της ελληνικής οικονομίας, που είναι η χαμηλή ανταγωνιστικότητά της, και άρα πρέπει να κινητοποιηθούμε. Πρέπει ή δεν πρέπει να υπάρξει δημόσια παρέμβαση από την ελληνική πολιτεία; Φυσικά και πρέπει.
Υπήρχε, λοιπόν, ένα εργαλείο, που ορθά το ξαναβάζει το ελληνικό κράτος σε κίνηση: Πρόκειται για την Αλεξάνδρεια Ζώνη Καινοτομίας. Υπάρχει ζήτημα με τη χωροθέτηση; Προφανώς. Νομίζω ότι δεν διαφωνεί κανένας με αυτό, ούτε και η Αξιωματική Αντιπολίτευση που το καταψηφίζει. Φαντάζομαι ότι δεν διαφωνεί με το ότι η Ζώνη Καινοτομίας χωροθετείται στη Θεσσαλονίκη. Και δεν ομιλώ ως Μακεδών. Μακεδόνας είμαι φυσικά –δεν το αρνούμαι- και είμαι υπερήφανος γι’ αυτό. Όμως, εν πάση περιπτώσει, νομίζω ότι ως προς τη χωροθέτηση, η Θεσσαλονίκη είναι ένας φυσικός χώρος χωροθέτησης για πολύ συγκεκριμένους λόγους.
Πρώτον, διότι δεν μπορεί να γίνονται όλα στην Αθήνα. Το ζήτημα της υπερσυγκέντρωσης πλούτου, δύναμης και ανθρώπων σε ένα σημείο στην Ελλάδα είναι βασικό πρόβλημα της χώρας και δεν μπορεί να επιτείνουμε αυτό το πρόβλημα. 
Δεύτερον, η Θεσσαλονίκη έχει το κρίσιμο μέγεθος σε ό,τι αφορά τον ανθρώπινο παράγοντα που είναι ο καταλύτης στην έρευνα και την καινοτομία, γιατί έχει το μεγαλύτερο πανεπιστήμιο της χώρας, το Αριστοτέλειο. Αναφέρθηκα ήδη στο πόσο σημαντική είναι η συνεισφορά των στελεχών των πανεπιστημιακών ιδρυμάτων στον τομέα της έρευνας και τεχνολογίας. Έχει, λοιπόν, το κρίσιμο ανθρώπινο δυναμικό. Από εκεί και πέρα, η κεντρική Μακεδονία έχει και αξιόλογες επιδόσεις ως περιφέρεια και ειδικότερα η Θεσσαλονίκη.
Τέλος, βέβαια, αν έχει μία σημασία όλη αυτή η πρωτοβουλία που παίρνουμε, είναι γιατί έχει να κάνει και με το ζήτημα της «κοιλάδας του θανάτου». Μίλησα ήδη για το θέμα και θα επανέλθω, κύριε Υπουργέ. 
Το δεύτερο έχει να κάνει με τη διάχυση σε όλη τη χώρα και το τρίτο με την εξωστρέφεια και τη διάχυση στις άλλες χώρες της Νοτιοανατολικής Ευρώπης. Η λογική των ανοικτών συνόρων με την οποία είμαστε υποχρεωμένοι να κινούμαστε από εδώ και πέρα –εδώ και χρόνια, δηλαδή, όχι από σήμερα, αλλά από τότε που στα σύνορα διαμορφώθηκαν άλλες καταστάσεις- καθιστά υποχρεωτικά χώρο πρώτης προτεραιότητας για τέτοιου τύπου αναπτυξιακές επιλογές όλο τον άξονα Ηπείρου- Μακεδονίας-Θράκης που έχει και τα χερσαία σύνορα της χώρας, με το Βορρά και την Ανατολή, για λόγους που είναι προφανείς και νομίζω ότι δεν χρειάζεται να αναλύσω.
Στέκομαι λοιπόν, κύριε Υπουργέ, και θέλω να πω το εξής, ότι εμάς δεν μας απασχολεί τόσο εάν θα ορίζεται έτσι ή διαφορετικά το διοικητικό συμβούλιο. Στο κάτω-κάτω, με τις βελτιώσεις που έχουν γίνει, όπως πολύ σωστά είχατε πει, κύριε Υπουργέ, στη δεύτερη ανάγνωση του νομοσχεδίου, ο Υπουργός Μακεδονίας- Θράκης ορίζει τελικά τον πρόεδρο. Ο διευθύνων σύμβουλος είναι με διαγωνισμό και κριτήρια και όλα τα υπόλοιπα μέλη είναι θεσμικοί. Δηλαδή, θεσμοί ονομάζονται και οι θεσμοί αποφασίζουν ποιον ή ποια θα προτείνουν να στελεχώσει το συγκεκριμένο διοικητικό συμβούλιο. Δεν υπάρχει, λοιπόν, ένα τέτοιο θέμα όπως κακώς νομίζω ότι απασχόλησε ιδιαίτερα στην πρώτη συνεδρίαση πάρα πολλούς συναδέλφους. Δεν είναι, λοιπόν, αυτά τα προβλήματα.
Εκεί όπου σαφώς πρέπει μέχρι ενός σημείου να έχει το Υπουργείο ρόλο, μέχρι να μπει το «νερό στο αυλάκι» -να το πω απλά, κύριε Υπουργέ- είναι, κατά τη γνώμη μου, ως προς αυτά τα τρία σημεία για τα οποία μίλησα. Να ξεκινήσω αντίστροφα. 
Το πρώτο είναι να εξασφαλίσουμε αυτό το κέντρο να αποκτήσει διακριτότητα, όνομα και αξιοπιστία σε όλο το χώρο της Νοτιοανατολικής Ευρώπης.
Ο δεύτερος στόχος είναι ό,τι συμπυκνώνει και συλλέγει ως πληροφορία να βρει τρόπο να το διαχέει στις περιφέρειες της χώρας που έχουν πολύ χαμηλές επιδόσεις. Και αυτό διότι πρέπει να ενισχύσουμε έτσι την ισόρροπη περιφερειακή ανάπτυξη.
Το τρίτο και πιο σημαντικό σημείο κινητοποίησης της Αλεξάνδρειας Ζώνης Καινοτομίας, κατά τη γνώμη μας, είναι αυτό στο οποίο έχω αναφερθεί ήδη δύο φορές και θέλω να μείνω, γιατί είναι και το κεντρικό πρόβλημα. Θα καταθέσω και συγκεκριμένα στοιχεία, αλλά όπως ήδη είπα -δεν θέλω να σας κουράσω με αριθμούς-  ένα πολύ μεγάλο πρόβλημα στην υπάρχουσα κατάσταση, στον τομέα έρευνας, καινοτομίας, τεχνολογίας στην Ελλάδα είναι το ότι πάρα πολλές καινοτόμες πραγματικά ιδέες, βραβευμένες πολλές φορές διεθνώς, δεν μπορούν να φτάσουν στο αποτέλεσμα. Οι ερευνητές –το επαναλαμβάνω για δεύτερη φορά- ονομάζουν αυτό το φαινόμενο «κοιλάδα του θανάτου». Δεν μπορεί, δηλαδή, να βγει στην παραγωγή. 
Αυτό είναι ένα διαρθρωτικό πρόβλημα στο συγκεκριμένο τομέα και πιστεύω ότι εκεί πρέπει να δώσετε όλες τις δυνάμεις εσείς και τα στελέχη του Υπουργείου, κύριε Υπουργέ, έτσι ώστε η Αλεξάνδρεια Ζώνη Καινοτομίας να μη διανύσει το βίο της τους επόμενους μήνες, τα επόμενα χρόνια, διευθετώντας μόνο ζητήματα που έχουν να κάνουν με εκτάσεις, με το ένα, με το άλλο, με το ποιος θα μπει εδώ, ποιος θα μπει παραπέρα, σε μια θερμοκοιτίδα ή οτιδήποτε άλλο. Να προσπαθήσουμε να υπάρξει μία απαραίτητη συνέργεια. Γιατί το ζήτημα της συνέργειας μεταξύ φυσικών προσώπων, νομικών προσώπων δημόσιου και ιδιωτικού τομέα πολλές φορές μοιάζει όχι απλά σαν μια παθογένεια, αλλά εμφανίζεται να είναι αξεπέραστο πρόβλημα. Το πρόβλημα που έχουμε στην Ελλάδα ως Έλληνες, ως χώρα, ως κοινωνία, ως παραγωγική δομή στη συνεργασία και στη συνέργεια είναι τεράστιο.
Σε αυτό το σημείο πιστεύω ότι πρέπει να εστιαστούν κατά κύριο λόγο και οι δικές σας προσπάθειες, κύριε Υπουργέ, αλλά και του διοικητικού συμβουλίου που πρόκειται να ορίσετε, έτσι ώστε να δούμε αποτελέσματα. Φυσικά και έχουν τη σημασία τους όλα τα θέματα απολογισμού τής μέχρι τώρα πορείας της Αλεξάνδρειας Ζώνης Καινοτομίας. Πιστεύω, όμως πολύ καθαρά –κι αυτό προσπάθησα να πω μιλώντας επί της αρχής- ότι η πρόκληση είναι πολύ μεγαλύτερη ενός άλλου απολογισμού ο οποίος πρέπει όμως να μας κινητοποιήσει. Οι πολύ χαμηλές επιδόσεις της χώρας στην ανταγωνιστικότητα, στην καινοτομία, στην έρευνα, στην τεχνολογία είναι κεντρικό ζήτημα που πρέπει να ξεπεράσουμε, αν θέλουμε να δώσουμε πειστικές απαντήσεις για την έξοδο από την κρίση, για να είμαστε ειλικρινείς και όχι να διαγκωνιζόμαστε από το Βήμα της Βουλής για το ποιος είναι περισσότερο ή λιγότερο φιλολαϊκός. 
Όλοι έχουμε τις ευαισθησίες μας. Νομίζω ότι σε κάθε ευκαιρία ο καθένας από εμάς και όλοι μαζί το αποδεικνύουμε. Δεν θα κριθούμε εκεί από τους πολίτες. Αλλού θα κριθούμε. 
Πιστεύω ότι η Αλεξάνδρεια Ζώνη Καινοτομίας είναι μια καλή αφορμή για να πάνε τα πράγματα μπροστά. Γι’ αυτό στηρίζουμε και ψηφίζουμε το συγκεκριμένο νομοσχέδιο. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"66272"," Ευχαριστούμε, κύριε Κουκουλόπουλε. 
Το λόγο έχει τώρα η ειδική αγορήτρια των Ανεξάρτητων Ελλήνων, κυρία Χρυσούλα Γιαταγάνα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66273"," Κυρία Πρόεδρε, αγαπητοί συνάδελφοι, κύριε Υπουργέ, είναι ευχής έργο που σήμερα συνεδριάζει η Βουλή των Ελλήνων για να συζητήσει και να προβληματιστεί για το θέμα των προκλήσεων των Αλβανών που αυτήν τη στιγμή κλιμακώνονται εις βάρος του Ελληνισμού και της Χριστιανοσύνης. Τρεις μόλις μέρες μετά από τα επεισόδια που σημειώθηκαν στον Ιερό Ναό της Θεοτόκου στην Πρεμετή σε βάρος κληρικών και πιστών από δυνάμεις ιδιωτικής αστυνομίας, είχαμε χθες και νέα παρέμβασή τους που έγινε κατ’ εντολήν του δήμου, μάλιστα, σύμφωνα με πλήθος δημοσιευμάτων. Όπως θα είδατε στις τηλεοράσεις, πέταγαν το ιερό δισκοπότηρο και εικόνες της Θεοτόκου σαν σκουπίδια μέσα σε ένα αυτοκίνητο. Αν είχε πεταχτεί ένα Κοράνι κατ’ αυτόν τον τρόπο σήμερα θα καιγόταν από τους μουσουλμάνους όλη η υφήλιος. Εμείς τι κάναμε; Μέχρι στιγμής δεν είδα κανέναν από τους συναδέλφους να τοποθετηθεί επί του θέματος αυτού. 
Εδώ δράττομαι αυτής της ευκαιρίας για να υπενθυμίσω στον Υπουργό Εξωτερικών και σε όλους εσάς ότι οι όροι της αμοιβαιότητος και οι όροι των αντιποίνων καθιερώνονται ως θεμιτοί από το Διεθνές Δίκαιο. Ζητώ, λοιπόν, από την ελληνική Κυβέρνηση να λάβει μέτρα κι όχι να γίνονται χλιαρές δηλώσεις πρώτα του Γραμματέα του Υπουργείου και στη συνέχεια μια χλιαρότητα δήλωση προς την Πρεσβεία. Τέλος πάντων, αυτή η πολιτική της καλής γειτονίας που καθιερώθηκε επί ΠΑΣΟΚ, από τον Σημίτη και η οποία εξακολουθεί να εφαρμόζεται μέχρι σήμερα, δεν συνάδει με την έννοια της αμοιβαιότητος όταν οι υποτιθέμενοι φίλοι και γείτονες Αλβανοί, Τούρκοι και Σκοπιανοί ενεργούν κατ’ αυτόν  τον τρόπο. Ζητώ, λοιπόν, κύριε Υπουργέ, να τοποθετηθείτε έστω και επ’ ολίγον επ’ αυτού του θέματος.
Τώρα εισέρχομαι στο θέμα του σημερινού νομοσχεδίου.
Οι Ανεξάρτητοι Έλληνες από την πρώτη στιγμή χαιρετήσαμε ένθερμα την επανίδρυση του Υπουργείου Μακεδονίας-Θράκης το οποίο είχε καταργήσει η κυβέρνηση του Γεωργίου Παπανδρέου. Εκείνος ο Πρωθυπουργός είχε θεωρήσει ότι αρκεί μια γραμματεία και μόνο για ολόκληρη τη βόρεια Ελλάδα, την πλέον ευαίσθητη γεωπολιτικά περιοχή της χώρας μας. Το πού αποσκοπούσε φάνηκε στην πορεία από τα έργα και τις ημέρες της κυβέρνησης εκείνης. 
Όπως γνωρίζετε, κύριε Υπουργέ, από  την αρχή υποστήριξα ότι πρέπει να μεταβιβαστούν από την κεντρική εξουσία στο Υπουργείο του οποίου προΐστασθε αρμοδιότητες τις οποίες δεν είχε στο παρελθόν και να προικοδοτηθεί με τους αναγκαίους πόρους για να υλοποιήσει τις αρμοδιότητές του, καθώς και με το ανάλογο προσωπικό. 
Θεωρούμε, λοιπόν, ότι στον ένα χρόνο που λειτούργησε το Υπουργείο Μακεδονίας-Θράκης, πράγματι, τα αποτελέσματα στον τομέα των επενδυτικών προγραμμάτων μέσα από την έγκριση υπαγωγής τουλάχιστον εκατόν είκοσι επενδυτικών σχεδίων συνολικού ύψους περίπου 500 εκατομμυρίων ευρώ, είναι αξιοσημείωτα. Η υλοποίησή τους αναμφισβήτητα θα συμβάλει στην οικονομική ανάπτυξη της Θεσσαλονίκης και της βόρειας Ελλάδας και -το πλέον σημαντικό- θα δημιουργήσει θέσεις εργασίας.
Το νομοσχέδιο το οποίο συζητάμε σήμερα, βρίσκεται προς την ίδια κατεύθυνση. Αφορά ένα εγχείρημα πρωτοποριακό για τα δεδομένα της Νοτιοανατολικής Ευρώπης που αφορά την ανάπτυξη της περιοχής. Η ίδρυση της Ζώνης Καινοτομίας –που, όπως γνωρίζετε, θεσπίστηκε για πρώτη φορά με το ν. 3489/2006, διατάξεις του οποίου αντικαταστάθηκαν με το νόμο του 2012- είναι πραγματικά ένα πολύ φιλόδοξο σχέδιο. Μολονότι, όμως, παρήλθαν επτά χρόνια από τη θέσπισή του, το φιλόδοξο αυτό σχέδιο δεν υλοποιήθηκε και ακόμα βρίσκεται στα σπάργανα. 
Ως Ζώνη Καινοτομίας, εννοούμε ένα σύγχρονο εργαλείο οικονομικής ανάπτυξης σε όλους τους τομείς: Στον επιστημονικό τομέα, στον τεχνολογικό, στον ερευνητικό, αλλά και στον επιχειρηματικό, βασισμένο σε καινοτόμες και πρωτοποριακές ιδέες. Πρόκειται για ένα σχεδιασμό αξιοποίησης της επιστημονικής γνώσης κι έρευνας, με στόχο την παραγωγή καινοτόμων τεχνολογιών, υπηρεσιών και προϊόντων.
Ως ιδέα είναι εξαιρετική και ιδιαίτερα χρήσιμη, προεχόντως για τη Θεσσαλονίκη και τη βόρεια Ελλάδα και κατ’ επέκταση για ολόκληρη τη χώρα μας, αρκεί βέβαια να υλοποιηθεί έγκαιρα, καθώς η χώρα μας βρίσκεται στη δίνη μιας τεράστιας οικονομικής κρίσης -επί σειρά ετών- και οι απαράδεκτες καθυστερήσεις, η γραφειοκρατία, η ευνοιοκρατία και η ολιγωρία έχουν φτωχοποιήσει τον ελληνικό λαό κι έχουν οδηγήσει σε τουλάχιστον τεσσερισήμισι χιλιάδες αυτοκτονίες συνανθρώπων μας.
Το μεγαλύτερο πρόβλημα που αντιμετωπίζει η χώρα αυτή τη στιγμή είναι η αλματώδης αύξηση της ανεργίας. Η Ελλάδα έχει το θλιβερό προνόμιο να είναι η πρωταγωνίστρια στην ανεργία, σε ολόκληρη την Ευρώπη. Στη Θεσσαλονίκη η ανεργία υπερβαίνει το 30% -όπως πολύ καλά γνωρίζετε- και η ανεργία των νέων, καθώς και των γυναικών, υπερβαίνει το 65%.
Άμεση συνέπεια της ανεργίας αποτελεί η αθρόα μετανάστευση, κυρίως νέων επιστημόνων. Οι γονείς αυτών των νέων, αλλά και το κράτος το ίδιο έχουν δαπανήσει για τις σπουδές τους τεράστια ποσά. Αυτοί οι νέοι επιστήμονες ήταν και είναι η βασικότερη επένδυση για την Ελλάδα και την οικονομική της ανάπτυξη, γιατί ακριβώς είναι αυτοί που έχουν τις καινοτόμες ιδέες. Δυστυχώς έχουμε ήδη χάσει έναν πολύ σημαντικό αριθμό εξαιρετικού ανθρώπινου δυναμικού, το οποίο καρπώνονται οι χώρες εγκατάστασης κι εργασίας τους, οι οποίες δεν έχουν ξοδέψει κανέναν πόρο για την απόκτηση αυτής της τεχνογνωσίας. 
Με το υπό συζήτηση νομοσχέδιο αντικαθίστανται και συμπληρώνονται διατάξεις για τη Ζώνη Καινοτομίας Θεσσαλονίκης κι επιπλέον αντικαθίστανται διατάξεις που αφορούν την «Αλεξάνδρεια Ζώνη Καινοτομίας Α.Ε.», η οποία είναι ο φορέας διαχείρισης κι ανάπτυξης της Ζώνης Καινοτομίας Θεσσαλονίκης. 
Με τις ρυθμίσεις που εισάγονται επιλύονται κάποια χρόνια ζητήματα δυσλειτουργίας και καθίσταται πιο ευέλικτο το όλο σχήμα. Δηλαδή, μειώνεται η γραφειοκρατία και συγκεκριμένα διαπιστώνουμε ότι στα άρθρα 1-5 επανακαθορίζονται η διαδικασία προσδιορισμού των ορίων της Ζώνης Καινοτομίας Θεσσαλονίκης, της «Αλεξάνδρειας Ζώνης Καινοτομίας Α.Ε.». Ειδικότερα, μεταξύ των ρυθμίσεων αυτών, προβλέπεται η σύναψη -με τις επιφυλάξεις που ορίζονται- των συμβάσεων προμηθειών, παροχής υπηρεσιών κι εκτέλεσης έργων, κατ’ εξαίρεση της ισχύουσας νομοθεσίας περί συμβάσεων των φορέων του δημοσίου, των νομικών προσώπων και των επιχειρήσεων του ευρύτερου δημόσιου τομέα. 
Οι συμβάσεις αυτές θα διέπονται στο εξής από τους αντίστοιχους Κανονισμούς της «Αλεξάνδρειας Ζώνης Καινοτομίας Α.Ε.», οι οποίοι καταρτίζονται σύμφωνα με τα προβλεπόμενα στο νομοσχέδιο. Επίσης, προβλέπονται μεταβατικές ρυθμίσεις μέχρι την έγκριση των εν λόγω Κανονισμών, επανακαθορίζεται η συγκρότηση του Διοικητικού Συμβουλίου της «Αλεξάνδρειας Ζώνης Καινοτομίας Α.Ε.», όσον αφορά τις ιδιότητες των μελών του, τα προσόντα κ.λπ. και, ομοίως, επανακαθορίζονται οι αρμοδιότητες του διοικητικού συμβουλίου. 
Για τη στελέχωση της «Αλεξάνδρειας Ζώνης Καινοτομίας Α.Ε.», προβλέπεται ότι επιτρέπεται η πρόσληψη προσωπικού μέσω δανεισμού εργαζομένων, κατόπιν συμφωνίας με τρίτο ή με συμφωνία προσωρινής απασχόλησης, καθώς και με σύμβαση έργου. Επίσης, προβλέπεται η πρόσληψη νομικών συμβούλων και δικηγόρων είτε με σχέση έμμισθης εντολής είτε με σχέση παροχής ανεξαρτήτων υπηρεσιών.
Στα άρθρα 10 με 13 καταργείται η δυνατότητα ίδρυσης Θυλάκων Υποδοχής Καινοτόμων Δραστηριοτήτων από φορείς του ιδιωτικού και ευρύτερου δημόσιου τομέα και επανακαθορίζεται η διαδικασία εγκατάστασης οικονομικών δραστηριοτήτων εντός των περιοχών της Ζώνης Καινοτομίας Θεσσαλονίκης που έχουν οριστεί ως θύλακες υποδοχής καινοτόμων δραστηριοτήτων.
Τέλος, ορίζεται ότι η Συμβουλευτική Επιτροπή Ανάπτυξης αποτελείται από δεκαπέντε μέλη, τα δε λειτουργικά έξοδά της βαρύνουν τον προϋπολογισμό της «Αλεξάνδρειας Ζώνης Καινοτομίας Α.Ε.».
Κύριε Υπουργέ, το παρόν νομοσχέδιο εμπεριέχει ένα εξαιρετικά φιλόδοξο σχεδιασμό που απαιτεί έγκαιρες και ταχείες ενέργειες για την υλοποίησή του καθώς και, εκτός των άλλων, απαιτεί στρατηγικό σχεδιασμό και χρηματοδότηση. Κατά την επεξεργασία του νομοσχεδίου στην αρμόδια επιτροπή σας ζητήθηκε από την εισηγήτρια της Αξιωματικής Αντιπολίτευσης να προσκομίσετε στο Κοινοβούλιο αποδεικτικό περί του ότι πράγματι έχετε ήδη εντάξει τη Ζώνη Καινοτομίας Θεσσαλονίκης στο πρόγραμμα «JASPERS», ώστε να εξασφαλίσετε τη χρηματοδότησή της.
Ως γνωστόν το πρόγραμμα «JASPERS» είναι ένα χρηματοδοτικό εργαλείο της Ευρωπαϊκής Τράπεζας, ένα άτοκο δάνειο που χρηματοδοτεί κυρίως υποδομές. Είναι, επίσης, γνωστό ότι λίγα μόνο προγράμματα τυγχάνουν εγκρίσεως από την Ευρωπαϊκή Επιτροπή. 
Καλείστε, λοιπόν, να μας διευκρινίσετε τα εξής: Εάν πράγματι η Ζώνη Καινοτομίας Θεσσαλονίκης έχει υπαχθεί στο πρόγραμμα «JASPERS». Σε τι ύψος ανέρχεται το άτοκο δάνειο που εγκρίθηκε. Εάν είναι επαρκές ώστε να προχωρήσει το όλο εγχείρημα και πότε θα καταβληθεί. 
Άλλως, εάν δεν έχει ολοκληρωθεί η διαδικασία έγκρισης, να μας ενημερώσετε σε ποιο στάδιο βρίσκεται αυτή κι αν έχετε εξασφαλίσει τη χρηματοδότηση του όλου εγχειρήματος από δικούς μας πόρους. 
Οι Ανεξάρτητοι Έλληνες, όπως γνωρίζετε, τάσσονται υπέρ οποιασδήποτε προσπάθειας γίνεται για να μπει η Ελλάδα στο δρόμο της ανάπτυξης. Ειδικότερα, εμείς οι Θεσσαλονικείς ενδιαφερόμαστε για τη Θεσσαλονίκη και την ευρύτερη περιοχή της βόρειας Ελλάδος. 
Προσωπικά πιστεύω απόλυτα στις καινοτόμες ιδέες γιατί αυτές είναι που θα δημιουργήσουν ανάπτυξη στη χώρα, η οποία είναι άρρηκτα συνδεδεμένη με τη δημιουργία θέσεων εργασίας και θα προσελκύσουν επενδύσεις τόσο Ελλήνων όσο και ξένων. Αν όμως δεν έχει εξασφαλιστεί επαρκής χρηματοδότηση, τότε το παρόν νομοσχέδιο θα έχει την ίδια τύχη με την προηγούμενη νομοθεσία που αφορά τη Ζώνη Καινοτομίας Θεσσαλονίκης, δηλαδή θα παραμείνει στα χαρτιά.
Ως προς τα επιμέρους άρθρα του νομοσχεδίου στο σημείο αυτό σας δηλώνω ότι κάποια από αυτά μας βρίσκουν αντίθετους και θα τα καταψηφίσουμε.
Ευχαριστώ.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"66274"," Ευχαριστούμε, κυρία Γιαταγάνα.
Ο ειδικός αγορητής της Χρυσής Αυγής κ. Αντώνης Γρέγος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66275"," Ευχαριστώ, κυρία Πρόεδρε.
Το σημερινό σχέδιο νόμου αφορά τη Ζώνη Καινοτομίας Θεσσαλονίκης, για την ακρίβεια την «Αλεξάνδρεια Ζώνη Καινοτομίας Θεσσαλονίκης Α.Ε.».
Διαβάζοντας τι σημαίνει η συγκεκριμένη έννοια, «ζώνη καινοτομίας», βλέπουμε πως υποτίθεται ότι είναι ένα σύγχρονο εργαλείο επιστημονικής, τεχνολογικής και επιχειρηματικής ανάπτυξης μιας περιοχής ή μιας χώρας ολόκληρης. Η «ζώνη καινοτομίας» είναι στην ουσία μια περιοχή που προσφέρεται για την εγκατάσταση καινοτόμων επιχειρήσεων και ερευνητικών φορέων με καινοτομικές δράσεις που αναπτύσσονται ραγδαία συμβάλλοντας στην οικονομική ανάπτυξη της ευρύτερης περιοχής.
Σκοπός της συγκεκριμένης εταιρείας είναι ο σχεδιασμός, η οργάνωση, η υλοποίηση, η παρακολούθηση, η διοίκηση, η λειτουργία, η εκμετάλλευση και η αξιολόγηση προγραμμάτων, δράσεων και έργων που συμβάλλουν στην επίτευξη του σκοπού της συγκεκριμένης ζώνης καθώς και στην ανάπτυξη αυτής.
Στόχος της είναι η προσέλκυση άμεσων ξένων επενδύσεων και η φιλοξενία οικονομικών δραστηριοτήτων που επειδή επικεντρώνονται στη γνώση και στις τεχνολογίες αιχμής, μπορούν να δώσουν νέα ώθηση και προσανατολισμό στην οικονομία του τόπου. Αυτά προκύπτουν από το ν. 3489/2006 και το ν.4072/2012. 
Η αλήθεια είναι ότι γενικά στον κόσμο οι «ζώνες καινοτομίας» λειτουργούν ως μαγνήτες για μεγάλες και μικρές επιχειρήσεις ή τμήματα έρευνας και ανάπτυξης μεγάλων επιχειρήσεων που για να πετύχουν χρειάζονται συνεργασίες υψηλού επιπέδου, διοικητικά και επιστημονικά στελέχη και ένα υποστηρικτικό χρηματοοικονομικό και φορολογικό περιβάλλον.
Αυτά, δυστυχώς, δεν εφαρμόστηκαν ποτέ στη χώρα μας στην πράξη. 
Δεν διαφωνεί κανείς με την οικονομική και τεχνολογική ανάπτυξη εν γένει ειδικότερα όταν μιλάμε για τη Θεσσαλονίκη που έχει πολλούς παραπάνω λόγους να αναπτυχθεί και οικονομικά και τεχνολογικά.
Η Θεσσαλονίκη διαθέτει όντως επιστημονικό και ανθρώπινο δυναμικό και δομές, διαθέτει το Αριστοτέλειο Πανεπιστήμιο, το Εθνικό Κέντρο Έρευνας και Τεχνολογικής Ανάπτυξης, το Εθνικό Ίδρυμα Αγροτικής Έρευνας, την Αμερικανική Γεωργική Σχολή και άλλα ιδρύματα. 
Θα μπορούσαν χρόνια τώρα να έχουν γίνει βήματα προόδου στην έρευνα και στην τεχνολογική ανάπτυξη. Θα μπορούσαν να είχαν θεσπιστεί κίνητρα για την προσέλκυση των επενδυτών. Αντί αυτού, βλέπουμε ότι έχουν παγώσει οι ιδιωτικές επενδύσεις ύψους 50 εκατομμυρίων ευρώ από τουλάχιστον είκοσι τρεις εταιρείες για τη δημιουργία ευρύτερων υποδομών, αλλά και οι σχολικές επενδύσεις στην περιοχή, που θα μπορούσαν να φτάσουν τα 100 εκατομμύρια ευρώ.
Δεν προχωρήσατε σε βήματα όσον αφορά τη δημιουργία θυλάκων και ατομικών δραστηριοτήτων της ζώνης. Δεν αξιοποιήσατε δεδομένα και ευκαιρίες που υπήρχαν χρόνια, πριν τη μνημονιακή λαίλαπα και το επιχειρείτε τώρα. 
Αφήσατε έναν φορέα να παλεύει στην ουσία με το ίδιο το κράτος, με την ίδια την κρατική γραφειοκρατία. Στην πράξη, τελικά, θα μετατραπεί η «Αλεξάνδρεια Ζώνη» από μία ανώνυμη εταιρεία, που όμως έχει κρατικό έλεγχο, σε ΔΕΚΟ με ό,τι και αν αυτό συνεπάγεται, κάτι που δεν φαίνεται να έχει σχέση με τον ιδρυτικό νόμο της εταιρείας, ν. 1489/2006, άρθρο 3, ο οποίος ορίζει ρητά ότι η εταιρεία δεν υπάγεται στον ευρύτερο δημόσιο τομέα. 
Το πρόβλημα για μας είναι ότι όπως δεν λειτούργησαν οι δομές τόσα χρόνια, το ίδιο θα γίνει και τώρα. Πάλι θα έχουμε ένα σκηνικό προσλήψεων, αποσπάσεων, υψηλών αμοιβών, τα ίδια και τα ίδια. 
Δεν είναι κανένας αντίθετος με τον καθορισμό ορίων χρήσεων γης, όρων δόμησης και ρυμοτόμησης. Γιατί, όμως, αυτό γίνεται τώρα; Αυτό δεν έγινε τόσα χρόνια. Τώρα θα το κάνετε; 
Το ίδιο και με τον Κανονισμό Λειτουργίας, Κανονισμό Προμηθειών, Παροχής Υπηρεσιών και Κανονισμό Εκτέλεσης Έργων. Έχουμε σοβαρές επιφυλάξεις. Θεωρούμε ότι στην πράξη δεν θα υλοποιηθούν για ακόμη μία φορά. 
Θα κάνω κάποιες σύντομες παρατηρήσεις σε σχέση με τα άρθρα.
Στο άρθρο 2 αναφέρεται η κατάρτιση του στρατηγικού σχεδίου, ομολογία αποτυχίας από μόνο του, αφού παραδέχεστε στην ουσία ότι τόσα χρόνια δεν υπήρχε κάτι τέτοιο.
Στα άρθρα 3 και 4 θεωρούμε ότι μία τέτοιας στρατηγικής σημασίας δραστηριότητα και τα ανάλογα κρατικά προγράμματα και οι επιχορηγήσεις, θα πρέπει να έχουν κρατική εποπτεία και έλεγχο.
Στο άρθρο 5, εκτός από το δημόσιο που είναι ο αποκλειστικός μέτοχος, θα έπρεπε στο πλαίσιο μίας ευρύτερης συμμετοχικής δραστηριότητας να μπορούν να είναι μέτοχοι και οι εργαζόμενοι.
Όσον αφορά το άρθρο 6 περί Κανονισμού Εσωτερικής Λειτουργίας, Κανονισμού Προμηθειών και Παροχής Υπηρεσιών και Κανονισμού Εκτέλεσης Έργων, με ποιο σκεπτικό η Α.Ε. να συνάπτει συμβάσεις προμήθειας αγαθών, παροχής υπηρεσιών και εκτέλεσης έργων πριν καν εγκριθεί από τους αρμόδιους Υπουργούς ο σχετικός Κανονισμός; Αυτό μας θυμίζει «παράθυρο διαφθοράς». Τόσα χρόνια, δηλαδή, η Α.Ε. λειτουργούσε χωρίς κανέναν κανονισμό; 
Όσον αφορά τα άρθρα 7, 8 και 9 πάλι βλέπουμε να ισχύουν οι γνωστές πρακτικές, όσον αφορά τα ζητήματα των προσλήψεων και των αποσπάσεων. Και όλα αυτά με τις γνωστές αδιαφανείς διαδικασίες και τα κομματικά κριτήρια επιλογής. 
Ειδικότερα για τα ζητήματα του διοικητικού συμβουλίου, ποιος θα απολογηθεί για τα επτά χρόνια απραξίας και τα χρήματα που σπαταλήθηκαν; 
Επίσης, στο μέλλον το διοικητικό συμβούλιο θα λογοδοτεί και σε ποιον; Θα προβλέπεται η πρόωρη αντικατάσταση μέλους του διοικητικού συμβουλίου λόγω ανεπάρκειας;
Όσον αφορά το άρθρο 10, περί θυλάκων υποδοχής καινοτόμων δραστηριοτήτων, καθορισμός ορίων χρήσεων γης, όρων δόμησης και ρυμοτόμησης, θετικά δείχνουν όλα όσα αναφέρονται. Έχουμε, όμως, σοβαρές επιφυλάξεις για την πρακτική  υλοποίησή τους. 
Σε σχέση με τα υπόλοιπα άρθρα θα σταθούμε στο θέμα της επιτροπής που αναφέρεται. Η επιτροπή μετατρέπεται, με τις αρμοδιότητες αυτές, σε ένα άτυπο διοικητικό συμβούλιο που διατυπώνει και εισηγήσεις προς τον Υπουργό σε θέματα που χειρίζεται ήδη το διοικητικό συμβούλιο. Εκτιμούμε ότι με αυτόν τον τρόπο διαιωνίζεται μία γραφειοκρατία που δεν εξυπηρετεί τίποτα στην πράξη. Σε τελική ανάλυση κανείς δεν ξέρει ποιο είναι τελικά το συνολικό κόστος λειτουργίας αυτού του φορέα, χωρίς ουσιαστικό έργο τόσα χρόνια. 
Στην επίσημη ιστοσελίδα της ζώνης δεν υπάρχουν αναρτημένοι οι ισολογισμοί της εταιρείας, πλην του έτους 2012, ούτε κάποια δημόσια λογοδοσία ως προς τη διαχείριση των οικονομικών, ενός φορέα που επιχορηγούταν κάθε χρόνο από τον κρατικό προϋπολογισμό. Στο μοναδικό, δε, ισολογισμό του 2012 φαίνονται οι παχυλοί μισθοί ορισμένων μελών του διοικητικού συμβουλίου που δεν παρήγαγαν κανένα έργο, απ’ ό,τι φαίνεται, πλην των συνεδριάσεων στις οποίες συμμετείχαν. 
Πόσα εκατομμύρια ευρώ θα μπορούσε να έχει διεκδικήσει η ζώνη από το ΕΣΠΑ, αν φυσικά είχε λειτουργήσει όπως θα έπρεπε; Με άλλα λόγια, ο ελληνικός λαός πλήρωνε για κάτι που ουσιαστικά δεν παρήγαγε κανένα έργο ουσίας. 
Φαίνεται, λοιπόν, πως η δημόσια διοίκηση, όπως την καταντήσατε με τις επιλογές σας, αποδεικνύεται αναποτελεσματική ως προς το να επιταχύνει την ολοκλήρωση των αναπτυξιακών προσπαθειών που ξεκίνησαν πολύ πριν την κρίση και θα μπορούσαν να δώσουν μία διέξοδο στην προσέλκυση επενδύσεων για τις οποίες γίνεται τόσος λόγος τελευταία.
Πολύ φοβόμαστε πως ό,τι και να περάσει τώρα με το σημερινό σχέδιο νόμου στην πράξη δεν θα διορθωθεί τίποτα. Θα υπάρχουν πάντα οι συνήθεις παθογένειες και δεν θα επιλυθούν κάποια προβλήματα τα οποία θα έπρεπε να έχουν επιλυθεί εδώ και χρόνια. Αποδεικνύεται για μια ακόμη φορά ότι σας λείπει ο εθνικός σχεδιασμός και η στρατηγική, όχι μόνο εσάς αλλά και σε όλα τα κόμματα από τη Μεταπολίτευση και μετά. Με τις σκέψεις αυτές και παρά τα κάποια θετικά που επισημάναμε, καταψηφίζουμε.
Σχετικά με τις τροπολογίες: 
Όσον αφορά την 726/3, σχετικά με τις αποδοχές των υπαλλήλων που έχουν τεθεί σε αργία ή διαθεσιμότητα, δεν λέτε κάτι το καινούργιο. Στην πράξη θα έπρεπε να έχουν γίνει όλα αυτά πολλά χρόνια πριν. Κατά συνέπεια το να παρουσιάζεται ως διόρθωση μιας κατάστασης κάτι το οποίο από μόνο του δεν λέει και τίποτα, μάλλον είναι υποκριτικό. 
Όσον αφορά την 727/4 για τους «αναγνωριζόμενους φύλακες θήρας», όπως προβλέπεται οι «αναγνωριζόμενοι φύλακες θήρας» υπάγονται στον αρμόδιο φορέα για την προστασία και τη διαχείριση των δημοσίων δασών της χώρας, η διάθεση δε αυτών γίνεται με απόφαση της Κυνηγητικής Συνομοσπονδίας. Μάλλον τυπική είναι και δεν φαίνεται να αλλάζει κάτι στην ουσία. 
Όσον αφορά την 728/5, σχετικά με την υπαγωγή σε ρύθμιση για χρέη στους φορείς κοινωνικής ασφάλισης κ.λπ., είναι άκρως υποκριτική. Στην πράξη έπρεπε να μπορούν να υπάγονται όλοι σε καθεστώς ρύθμισης με ευνοϊκούς όρους και χωρίς προσαυξήσεις και γραφειοκρατικά και διοικητικά κωλύματα. Δεν έχει κανένα απολύτως νόημα η υποβολή της φορολογικής δήλωσης. 
Όσον αφορά την 729/6, σχετικά με την καταβολή αποζημίωσης σε πολίτες οι οποίοι υπέστησαν υλικές ζημιές από εγκληματικές ενέργειες που στρέφονται κατά κρατικών λειτουργών, αστυνομικοί, δικαστές, εισαγγελείς κ.λπ. λόγω ενεργειών των τελευταίων κατά την άσκηση των καθηκόντων τους, αυτό είναι κάτι που θα έπρεπε να γίνεται εδώ και χρόνια, ανεξάρτητα από το αν ο παθών ήταν ή όχι ασφαλισμένος χωρίς γραφειοκρατικά και διοικητικά κωλύματα. Αυτό θα πρέπει να ισχύει σε όλους ανεξαιρέτως, οι οποίοι θα πρέπει να αντιμετωπίζονται ως παράπλευρες απώλειες λόγω εγκληματικών και τρομοκρατικών ενεργειών.
Ευχαριστώ.","ΑΝΤΩΝΙΟΣ ΓΡΕΓΟΣ",113
"66276"," Ευχαριστούμε, κύριε Γρέγο. 
Το λόγο έχει ο κ. Ιωάννης Πανούσης, ειδικός αγορητής της Δημοκρατικής Αριστεράς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66277"," Ευχαριστώ, κυρία Πρόεδρε.
Κυρίες και κύριοι συνάδελφοι, ποια θα ήταν η λογική σειρά του νομοσχεδίου; Πρώτον, η ίδρυση ενός ευρωπαϊκού και διεθνούς κέντρου καινοτομίας και έρευνας, μετά η δημιουργία της ζώνης και μετά η δημιουργία της ανώνυμης εταιρείας. Και αν θέλετε την άποψή μου, εφόσον ο στόχος αυτών των κινήσεων, αυτών των πρωτοβουλιών έχει και εθνικό χαρακτήρα και εθνική στρατηγική, θα έπρεπε να γίνει στη Θράκη, όπου το 1996 δημιουργήθηκε ένα διεθνές κέντρο χάους και πολυπλοκότητας και δεν λειτούργησε ποτέ, γιατί οι δυνάμεις της Αθήνας και άλλων μεγάλων πόλεων απέτρεψαν την ανάπτυξη του πανεπιστημίου.
Παρά ταύτα, θα μιλήσω για τη Ζώνη Καινοτομίας της Θεσσαλονίκης που είναι λίγο το γεφύρι της Άρτας. Είχαμε τη δεκαετία του ’90 γνωρίσει όλοι την τάση της ελληνικής κοινωνίας να θέλει να κάνει τεχνοπόλεις -ή αν όχι της ελληνικής κοινωνίας, μιας ομάδας των διανοουμένων και των επιστημόνων- και μια τεράστια αμηχανία των αρμοδίων Υπουργείων πού θα υπάγεται αυτό το εγχείρημα. Ο ένας έχτιζε και ο άλλος γκρέμιζε. Με εναλλασσόμενους φορείς εμφανίζεται ως ιδέα το 2004, εμφανίζεται ως εγχείρημα που θεσπίζεται το 2006, αρχίζει να λειτουργεί το 2007, παρά ταύτα όμως δεν απέδωσε κανένα συγκεκριμένο αποτέλεσμα.
Έτσι, λοιπόν, ούτε είδαμε καινούργια πράγματα στην έρευνα ούτε είδαμε καινούργια πράγματα στην καινοτομία ούτε είδαμε καινούργιες επενδύσεις ούτε είδαμε το ρόλο στη Νοτιανατολική Ευρώπη ούτε είδαμε κάποια συγκεκριμένη στρατηγική. Είδαμε με το ν. 4072/2012 και το σημερινό νομοσχέδιο μια μετακίνηση από συγκεκριμένα Υπουργεία στο Υπουργείο Μακεδονίας Θράκης όπου πραγματικά του δίνει ένα εργαλείο για να παίξει ένα ρόλο. Όμως, υπάρχουν ερωτήματα: 
Πρώτον, δεδομένου ότι το συγκεκριμένο έργο έχει μέχρι στιγμής επανεκκινηθεί τουλάχιστον τρεις φορές, ποιος μας εγγυάται ότι αυτήν τη φορά θα έχει αποτέλεσμα; Δεν προκύπτει εκ του νόμου κάποιο αποτέλεσμα. Ο νόμος είναι ένα διοικητικό και γραφειοκρατικό εργαλείο. Δεν έχει την ουσία. Ο πρώτος νόμος την έχει, αλλά απεδείχθη ότι δεν μπόρεσε να την υλοποιήσει. Μήπως τελικά στο νομοθετικό πλαίσιο και στην πολιτική βούληση βρίσκεται το πρόβλημα και όχι στην αλλαγή της σύνθεσης ενός διοικητικού συμβουλίου; Μήπως αυτήν τη στιγμή η πριμοδότηση που γίνεται στην «Αλεξάνδρεια Ζώνη Καινοτομίας Α.Ε.» δεν αρκεί; Γιατί δεν φτάνει ένα σχέδιο νόμου. Χρειάζονται κονδύλια, χρειάζονται διασυνδέσεις, χρειάζονται συνέργειες, χρειάζονται πολλά άλλα πράγματα που δεν φαίνεται να υπάρχουν μέσα σε κάποιο συγκεκριμένο σχεδιασμό. 
Άρα τι πάμε να κάνουμε; Πάμε να κάνουμε ένα υβριδικό, λειτουργικό, θεσμικό μόρφωμα, κάτι μεταξύ δημοσίου και ιδιωτικού, χωρίς το αποτέλεσμα να είναι ξεκάθαρο, το οποίο θα έχει ένα επιχειρησιακό πλαίσιο το οποίο θα υποστηριχθεί -αν υποστηριχθεί και όπως θα υποστηριχθεί- από υπάρχουσες δυνάμεις καινοτομίας και έρευνας μέσα στην ευρύτερη περιοχή της Θεσσαλονίκης. 
Παρ’ όλα αυτά, το δημόσιο είναι ο μόνος μέτοχος και όλα τα μέλη του διοικητικού συμβουλίου έχουν μια σχέση με τις υπουργικές αποφάσεις. Πρόκειται, δηλαδή, για μια προσπάθεια ενός, όπως σας είπα, υβριδικού σχήματος. 
Από τη σύνθεση αυτών των οργάνων τι βγαίνει; Βγαίνει η λογική της δεκαετίας του 1980: «Βάλε πολλές εκπροσωπήσεις για να αποκτήσεις κοινωνική συναίνεση». 
Μα, δεν είναι εδώ ένα όργανο κοινωνικής συναίνεσης. Κοινωνική συναίνεση μπορεί να χρειάζεται μεταγενέστερα, όταν πας να εφαρμόσεις πλέον στην πράξη και υπέρ του δημοσίου συμφέροντος τα αποτελέσματα της έρευνας και της καινοτομίας. 
Σήμερα, στον 21ο αιώνα, βρισκόμαστε στην περίοδο των δικτύων. Δηλαδή, αυτό που μας χρειάζεται δεν είναι ακόμα ένας μηχανισμός. Έχουμε ερευνητικά κέντρα, έχουμε ιδιωτικούς φορείς που ασχολούνται με καινοτομίες, έχουμε και πανεπιστήμια. Άρα το ζήτημα είναι να βρούμε ένα χώρο ή το να βρούμε ένα στρατηγείο; 
Έχει στόχο το νομοσχέδιο να δημιουργήσει αυτό το στρατηγείο, δηλαδή το συντονιστή των δικτύων; Και αν τον έχει, πώς ακριβώς πάει να τον υλοποιήσει μέσα από αυτά τα δυσκίνητα και γραφειοκρατικά όργανα; 
Εδώ χρειαζόταν ένας αριθμός έγκριτων επιστημόνων Ελλήνων ή Ελλήνων της διασποράς και μεγάλες υποδομές. Δεν χρειάζεται να υπάρχει εκπροσώπηση του καθενός που βρίσκεται στην περιοχή ή όποιου νομίζει ότι μπορεί να συμβάλλει με την όποια γνώση σε αυτά τα ειδικά θέματα. 
Η ευελιξία, αυτή η έννοια της αεικινησίας ή της εναλλακτικότητας, έχει διαμορφώσει αυτή τη νέα κουλτούρα της καινοτομίας, αυτό που ονομάζουμε «novus». Πρόκειται για μια μελλοντολόγο, αέναη καινοθηρία, το  να ψάχνουμε συνέχεια για το καινούργιο. 
Αυτή η αναζήτηση του καινούργιου υπερβαίνει ακόμα και το Διαφωτισμό, υπερβαίνει ακόμα και τις εθνικές παραδόσεις. Καθίσταται ως μια αυταξία. Μάλιστα, στο μυαλό πολλών αποτελεί ένα πασπαρτού εργαλείο ανάπτυξης: «Αν κάνεις ένα κέντρο καινοτομίας, αν κάνεις μια ανώνυμη εταιρεία καινοτομίας, να τη η ανάπτυξη». 
Γύρω στο 1990 λέγαμε για τα καζίνο ότι είναι παράγων ανάπτυξης. Έχετε δει, όμως, τι έχει συμβεί ακριβώς. 
Τι συμβαίνει, λοιπόν, με αυτήν τη Ζώνη Καινοτομίας; Έχουμε μια βασική, λογική συγκέντρωση επιχειρήσεων έρευνας και ανάπτυξης υψηλής τεχνολογίας σε έναν ενιαίο χώρο. Μάλιστα. Αυτό είναι το μοντέλο της Silicon Valley. Μόνο, που πρέπει να δούμε ποιες είναι οι σχέσεις ανάμεσα σε αυτό που πάει να φτιάξει ο νόμος και σε αυτό που συμβαίνει στη Silicon Valley. 
Το πρώτο και κυριότερο στοιχείο αποτελεί η ενεργειακή τροφοδοσία. Η Silicon Valley απορροφά τεράστιες ποσότητες ηλεκτρικής ενέργειας, γιατί βρίσκεται σε μια περιοχή με μεγάλες πόλεις –Σαν Φρανσίσκο, Λος Άντζελες- και με μεγάλα ενεργειακά δίκτυα. 
Έχει σκεφτεί ποτέ κανένας αν υπάρχουν αυτά τα κομβικής σημασίας στοιχεία στη Ζώνη Καινοτομίας της Θεσσαλονίκης, αν υπάρχουν, δηλαδή, τεχνικές μελέτες ενεργειακής υποδομής που μπορεί να εξυπηρετήσουν μεγάλες κινήσεις καινοτομίας και έρευνας; 
Το δεύτερο είναι ότι η Silicon Valley σημαίνει εγγύτητα μεταξύ εγκαταστάσεων ομοειδών επιχειρήσεων που εξυπηρετούν ανάγκες συνεργασιών και συνεργειών, δηλαδή υποδομές, εργαστήρια, ακαδημαϊκά ιδρύματα με γεωγραφική εγγύτητα.
Υπάρχουν ή προβλέπονται τέτοιες υλικοτεχνικές υποδομές για εταιρείες και κέντρα που βρίσκονται στη Θεσσαλονίκη; 
Το τρίτο στοιχείο είναι η επιχειρηματική και ακαδημαϊκή συνεργασία. Δεν είναι τόσο απλό όσο ακούγεται. Στην Ελλάδα δεν συνδέονται εύκολα οι δυνάμεις ανάπτυξης της αγοράς και της παραγωγής με τις δυνάμεις του πανεπιστήμιου και των κέντρων έρευνας. Υπάρχει μια αμοιβαία καχυποψία. 
Αυτό, λοιπόν, απαιτεί ένα μεγάλο αριθμό ερευνητικών εργαστηρίων, διότι στη Ζώνη Καινοτομίας πρέπει να υπάρχει εγκατάσταση με προνομιακούς όρους των πανεπιστημιακών ερευνητικών κέντρων. 
Επίσης, σημαντικό είναι ότι η Silicon Valley δημιουργεί μια καινούργια πόλη. Δηλαδή, σε αυτόν το χώρο που αναπτύσσονται υψηλές τεχνολογίες έρευνας και καινοτομίας υπάρχουν τράπεζες, ιατρεία, νοσοκομεία, σχολεία, καταστήματα. Δεν είναι απλώς ένας χώρος έρευνας και καινοτομίας στη μέση του πουθενά. 
Άρα στην ουσία πρέπει να φτιάξετε μια καινούργια πόλη και όχι μια ανώνυμη εταιρεία.
Έχουμε δηλαδή δυνατότητα συγκρίσεων που δεν έχουν να κάνουν μόνο με τα γνωστά προβλήματα της χωροθέτησης, της αδειοδότησης κ.λπ., αλλά και που δεν είναι πολυτέλεια να δούμε ποιες είναι οι παράλληλες λογικές της Silicon Valley και στις άλλες χώρες όπως στην Ινδία, στο Ντουμπάι, στην Κίνα. 
Ακόμα και στη Γερμανία έχει γίνει μια ανταλλαγή στελεχών και τεχνογνωσίας, χωρίς να υπάρχουν αναγκαστικά χωροθετήσεις. Μοιάζει σαν αυτό το πράγμα να έχει κολλήσει από το 2004 ή το 2006 στη χωροθέτηση, πάλι δηλαδή σε λάθος κατεύθυνση. 
Αν θέλουμε να κάνουμε μια επιτυχή προσέλκυση ξένων αντίστοιχων εταιρειών και επενδύσεων -οι οποίες θα επιλέξουν κατά πάσα πιθανότητα τη χώρα μας για να τη χρησιμοποιήσουν ως βάση των περιφερειών δραστηριοτήτων, δεν πρόκειται να εγκατασταθεί εδώ η βασική μονάδα μια μεγάλης εταιρείας- αυτό σημαίνει θεσμοθέτηση ενός συνολικά ευνοϊκού επενδυτικού κλίματος, που δεν αφορά μόνο τη Ζώνη Καινοτομίας αλλά γενικότερα τον τρόπο που αναπτύσσεται η χώρα μας. 
Θα ήθελα να πω, σε σχέση με δύο-τρία νομοτεχνικά –και ευχαριστώ τον κύριο Υπουργό ο οποίος έλαβε υπ’ όψιν κάποιες πρώτες παρατηρήσεις στην επιτροπή- ότι αυτή η αμηχανία του μοντέλου του «ποιος Υπουργός» και «με ποια απόφαση» πρέπει κάποια στιγμή να σταματήσει. Αυτή τη στιγμή ορίζεται ο Υπουργός Μακεδονίας-Θράκης, όμως έχω την εντύπωση -και θα επανέλθω σε αυτό- ότι σε ορισμένα σημεία θα πρέπει να είναι και άλλοι Υπουργοί ή και άλλοι δημόσιοι φορείς. 
Στο άρθρο 1, χρειάζεται μια προσοχή στο θέμα των ανταλλαγμάτων στον ιδιωτικό τομέα που θα δώσει ιδιωτικούς χώρους.
Στο άρθρο 13 για το στρατηγικό σχέδιο νομίζω ότι πρέπει να έχουμε τη γνώμη και όχι τις προτάσεις γιατί -όπως είπα και στην επιτροπή- μια πρόταση την δέχεσαι ή την απορρίπτεις ενώ τη γνώμη μπορείς να την υπερβείς με μία αιτιολόγηση. Χαίρομαι που μπήκε μια προθεσμία  σε σχέση με την κατάρτιση των διαφόρων καταστατικών της επιχείρησης. Νομίζω ότι στην εφαρμογή αυτών των πραγμάτων είναι αναγκαία η γνώμη του Γενικού Γραμματέα Έρευνας. Ερευνητικά είναι τα πιο πολλά στοιχεία. 
Δεν νομίζω ότι στο επίπεδο των κανονισμών των εσωτερικών κανονισμών λειτουργίας μπορεί να αποφευχθεί η συνέργια με τον Υπουργό Διοικητικής Μεταρρύθμισης. Νομίζω ότι έχει λόγο και πρέπει, ίσως, να έχει λόγο. 
Επίσης, θα πρέπει να συζητηθεί το θέμα των ιδιοτήτων ή των προσόντων που πρέπει να έχει ο πρόεδρος και ο διευθύνων σύμβουλος, γιατί φαίνεται να υπάρχει μια διαφοροποίηση ο πρόεδρος να είναι από την αγορά και ο διευθύνων σύμβουλος να είναι ένας, ενδεχομένως, σπουδαίος επιστήμονας. 
Εμείς ως Δημοκρατική Αριστερά ψηφίζουμε θετικά, γιατί νομίζω ότι θα δώσουμε στο Υπουργείο Μακεδονίας-Θράκης ένα ρόλο σημαντικό στην περιφερειακή ανάπτυξη.
Όσον αφορά τις τροπολογίες, αυτονοήτως δεν τις στηρίζουμε, όχι γιατί διαφωνούμε σε ορισμένες από αυτές επί της ουσίας, αλλά για λόγους αρχής. Έχουμε πει και άλλες φορές ότι καλή διακυβέρνηση σημαίνει και καλή νομοθέτηση.
Ευχαριστώ.
(Χειροκροτήματα από τις πτέρυγες της ΔΗΜΑΡ, της Νέας Δημοκρατίας και του ΠΑΣΟΚ)","ΙΩΑΝΝΗΣ ΠΑΝΟΥΣΗΣ",391
"66278"," Ευχαριστούμε κι εμείς, κύριε Πανούση.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Γεώργιος Λαμπρούλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66279"," Ευχαριστώ, κυρία Πρόεδρε.
Οι όποιες αντικαταστάσεις, συμπληρώσεις προτείνονται με το παρόν σχέδιο νόμου, σε καμμία περίπτωση δεν αναιρούν τον πυρήνα, την στρατηγική που υπηρετεί και θα υπηρετήσει το νομοσχέδιο για τη Ζώνη Καινοτομίας Θεσσαλονίκης, στη βάση του ν. 3489/2006. 
Αντίθετα, όπως ομολογείτε εξάλλου και εισηγητικά, πρόκειται για ρυθμίσεις που θα επιταχύνουν με πιο γοργούς ρυθμούς την όλη διαδικασία, η οποία εντάσσεται στο πλαίσιο της γενικότερης αντιλαϊκής πολιτικής αναδιάρθρωσης της οικονομίας και του παραγωγικού μοντέλου της χώρας. Είναι μια πολιτική που έχει χαραχθεί εδώ και χρόνια στην Ευρωπαϊκή Ένωση με τη συμβολή και συμμετοχή των ελληνικών κυβερνήσεων στην κατεύθυνση εξεύρεσης οικονομικών τομέων ενδιαφέροντος του κεφαλαίου, προκειμένου το ίδιο να επενδύσει τα λιμνάζοντα κεφάλαια για να κερδοφορήσει. 
Στόχος του νομοσχεδίου, το οποίο δεν είναι ξέχωρο από τη συνολικότερη πολιτική υπηρέτησης του κεφαλαίου, είναι να δημιουργηθούν οι προϋποθέσεις και να μπουν οι βάσεις για την απρόσκοπτη και άνευ εμποδίων επέλαση του μεγάλου κεφαλαίου και στο χώρο της καινοτομίας έρευνας, αξιοποιώντας φυσικά την περίοδο της οικονομικής κρίσης του συστήματος. 
Με τον τρόπο αυτόν, μέσω της Ζώνης Καινοτομίας, έχουμε την προώθηση επενδύσεων του κεφαλαίου στην έρευνα σε τομείς , όμως, που το ίδιο επιλέγει για να κερδοφορήσει και τη μετατροπή των πανεπιστημίων και ερευνητικών κέντρων σε εργαλεία εξυπηρέτησης των επιχειρηματικών συμφερόντων. 
Τσάμπα χρήμα, στρατευμένη στα επιχειρηματικά κέρδη επιστημονική έρευνα, χειραγώγηση πανεπιστημιακών σχολών, συμπράξεις δημόσιου-ιδιωτικού τομέα, αλλά και πολλές προκλητικές παροχές οι οποίες προσφέρονται σε ντόπιους και ξένους επιχειρηματίες και ομίλους που εντάσσονται στη Ζώνη Καινοτομίας την ίδια περίοδο που χιλιάδες μικροί και αυτοαπασχολούμενοι επαγγελματίες και βιοτέχνες βρίσκονται στο φάσμα της ανεργίας, καθημερινά κλείνουν επιχειρήσεις και μαγαζιά. Όλα βορά στο βωμό ενίσχυσης της ανταγωνιστικότητας και επιχειρηματικότητας. 
Δεν είναι τυχαίο που η καινοτομία, όπως συνολικά η έρευνα, η επιστήμη, βρίσκονται στο επίκεντρο του επιχειρηματικού ενδιαφέροντος, αφού στις σημερινές συνθήκες της καπιταλιστικής οικονομικής κρίσης συμβάλλουν ουσιαστικά στην αύξηση της κερδοφορίας, την αύξηση της ανταγωνιστικότητας, τη μείωση του κόστους παραγωγής. Στη βάση αυτών των συμφερόντων στοχεύουν με τις πολιτικές που προωθούν το κεφάλαιο, η Ευρωπαϊκή Ένωση και η Κυβέρνηση να δημιουργήσουν τον ερευνητή-έμπορο, που θα κατευθύνει την επιστημονική του δουλειά μόνο εκεί που θα αγοράζουν οι επιχειρήσεις.
Αυτό είναι το τρίγωνο, «πανεπιστήμιο, έρευνα, επιχειρηματικότητα», που δεν έχει καμμία απολύτως σχέση με την επιστημονική μάθηση, την επιστημονική εμβάθυνση, την έρευνα και την παραγωγή της γνώσης. Ένα τρίγωνο που οριοθετεί το εύρος και την προοπτική των επιστημών σε στενούς επιχειρηματικούς στόχους. Ένα τρίγωνο που όχι μόνο δεν ανταποκρίνεται στις σύγχρονες ανάγκες της κοινωνίας για πλατιά επιστημονική έρευνα αλλά βάζει φραγμούς στην ίδια την εξέλιξη της επιστήμης και της έρευνας. 
Κατά τη γνώμη μας το κύριο ζήτημα, για το οποίο όλοι θα πρέπει να τοποθετηθούμε, να συζητήσουμε, είναι αυτό της καινοτομίας. Διότι, πιστεύουμε ότι όλοι αυτοί οι τομείς, οι νέες τεχνολογίες, η πληροφορική, η οργάνωση των υπηρεσιών, του εμπορίου κ.λπ. πραγματικά παίζουν σημαντικό ρόλο στην ανάπτυξη μιας χώρας, ενός τόπου, επιδρώντας στην κοινωνία. 
Γι’ αυτό απευθυνόμαστε στο λαό, στους εργαζόμενους και λέμε ότι έχει μεγάλη σημασία για αυτούς να συνειδητοποιήσουν ότι οι εξελίξεις σε αυτούς τους τομείς, τους ενδιαφέρουν άμεσα. Δηλαδή, η πρόσβαση στους τομείς της τεχνογνωσίας, της καινοτομίας γενικότερα, είναι δικαίωμα και όχι προνόμιο κάποιων και μάλιστα λίγων και ότι είναι προς το συμφέρον τους να ενδιαφερθούν ποιος, για ποιο σκοπό και σε ποια κατεύθυνση ερευνά.
Συνεπώς, το πρόβλημα για εμάς δεν βρίσκεται στην καινοτομία, στις νέες τεχνολογίες αυτές καθαυτές αλλά στους σκοπούς που αυτές καλούνται να υπηρετήσουν και στον τρόπο με τον οποίο χρησιμοποιούνται. Αυτά, όμως, εξαρτώνται από αυτούς που τις κατέχουν και τις ελέγχουν. Και είναι γνωστό πως στο πλαίσιο του καπιταλιστικού συστήματος όλοι αυτοί οι τομείς ελέγχονται από πολυεθνικές εταιρείες, από τα μονοπώλια που επιβάλλουν στην αγορά την άποψή τους προς όφελος των κερδών τους, αδιαφορώντας για τις επιπτώσεις που μπορεί να έχουν στους εργαζόμενους αλλά και για τις πραγματικές ανάγκες του λαού που πρέπει να καλύπτουν. 
Επιβεβαίωση για αυτό αποτελεί η ευθεία παρέμβαση των μεγαλοεπιχειρηματιών, βιομηχάνων στη χώρα μας προκειμένου να θέσουν τις δικές τους απαιτήσεις πάνω από τις ανάγκες της κοινωνίας στο ερευνητικό και τεχνολογικό πεδίο με τις κατευθυντήριες γραμμές-στόχους για το 2020 σε συγκεκριμένους οχτώ βασικούς τομείς οικονομικής δραστηριότητας, λειτουργώντας δηλαδή κατά αυτόν τον τρόπο ως οδηγός για τους κυβερνώντες ιεραρχώντας μάλιστα ποιες επιχειρηματικές δράσεις οφείλουν να πριμοδοτήσουν κατά προτεραιότητα.
Παράλληλα, οι κατευθύνσεις-απαιτήσεις των επιχειρηματιών αποτελούν ένα σαφές μήνυμα προς την επιστημονική ερευνητική κοινότητα και τους αρμόδιους φορείς για τις απαιτήσεις της αγοράς και τους τομείς που –ίσως, ίσως!- έχουν ελπίδα να υποστηριχθούν στο μέλλον. 
Το ζήτημα για το Κομμουνιστικό Κόμμα, κυρίες και κύριοι συνάδελφοι, δεν είναι οι εργαζόμενοι να στραφούν ενάντια στις καινοτομίες, την τεχνολογία κ.λπ. αλλά να στραφούν και να ελέγξουν το εξής ζήτημα. Να ελέγξουν ποιος κατέχει αυτήν την τεχνολογία, την καινοτομία. Το ζητούμενο είναι εάν ο ίδιος ο λαός θα ερευνά, θα προωθεί τα επιτεύγματα της επιστήμης και της έρευνας για το λαϊκό συμφέρον ή θα είναι στα χέρια των επιχειρηματιών, των μονοπωλίων σε όφελος δηλαδή των δικών τους συμφερόντων.
Και εδώ μέσω του νομοσχεδίου γίνεται μια πολιτική λαθροχειρία. Συνδέεται το ιδιωτικό συμφέρον των επιχειρηματικών ομίλων με το δημόσιο συμφέρον. Αυτό δεν μπορεί να συνδεθεί, ακριβώς γιατί αυτά τα δύο συγκρούονται και βεβαίως κάποιο από τα δύο θα επικρατήσει.
Για να δούμε, όμως, πώς εννοείται το δημόσιο συμφέρον σήμερα στη βάση συγκεκριμένων αιτημάτων των εργαζομένων, λαμβάνοντας υπ’ όψιν το σημείο εξέλιξης και την πρόοδο της επιστήμης, της έρευνας, της τεχνολογίας, της καινοτομίας.
Είναι ή δεν είναι ρεαλιστικό σήμερα με τα επιτεύγματα, όπως είπαμε, της τεχνολογίας κ.λπ. να μειωθούν για παράδειγμα οι ώρες εργασίας, δηλαδή, το τριανταπεντάωρο, το πενθήμερο, το επτάωρο; Δεν είναι μια πραγματικά ρεαλιστική πρόταση του εργατικού κινήματος, με βάση τα επιτεύγματα και τις εξελίξεις της επιστήμης και της τεχνολογίας, που όμως δεν λαμβάνονταν υπ’ όψιν από τις προηγούμενες κυβερνήσεις, όπως και από την παρούσα; 
Αντίθετα, βλέπουμε ότι αυτοί που την κατέχουν, δηλαδή τα μονοπώλια και οι μεγαλοεπιχειρηματίες απαιτούν αλλαγές εργασιακών σχέσεων σε βάρος των εργαζόμενων, μειώσεις μισθών, αφαίρεση δικαιωμάτων, αυτό, δηλαδή, που βιώνει η πλειοψηφία των εργαζομένων στη χώρα μας, ενώ θα μπορούσε όλη αυτή η έρευνα που παράγει την εξέλιξη της τεχνολογίας να χρησιμοποιηθεί προς όφελος των εργαζόμενων, της πλειοψηφίας του λαού. 
Συμβαίνει αυτό; Όχι. Και δεν συμβαίνει διότι μπαίνει στη μέση το κέρδος των καπιταλιστών. Αυτήν την κατεύθυνση έρχεστε και υπηρετείτε με την πολιτική σας, την οποία βαφτίζετε και δημόσιο συμφέρον και τη συνδέετε με την ανάπτυξη προσπαθώντας και προσδοκώντας να επιδράστε ιδεολογικά στο λαό για να την αποδεχτεί.
Εμείς βάζουμε το εξής ερώτημα –όχι σε εσάς- ανάπτυξη από ποιόν και σε όφελος ποιού; 
Το ζήτημα, λοιπόν, είναι πως από το δρόμο ανάπτυξης που στηρίζετε ο μόνος χαμένος ήταν είναι και θα είναι ο λαός, οι εργαζόμενοι, τα λαϊκά στρώματα της χώρας και οι μόνοι κερδισμένοι οι μεγαλοεπιχειρηματίες και τα μονοπώλια. Αυτόν το δρόμο, δηλαδή τα συμφέροντα των μονοπωλίων και καπιταλιστών, εσείς τον ταυτίζετε με το δημόσιο συμφέρον. Αυτούς εξυπηρετείτε.
Έτσι, και μέσα από το νομοσχέδιο αλλά και από τη συζήτηση στην επιτροπή έγινε αναφορά πως η καινοτομία, η τεχνολογία, η πληροφορική κ.λπ. θα εξασφαλίσουν την ανάπτυξη. Υπάρχουν, όμως, αρκετά παραδείγματα που δείχνουν ότι δεν την εξασφαλίζουν σε όφελος των εργαζόμενων, των λαϊκών στρωμάτων. Πολύ δε περισσότερο οι τελευταίοι στερούνται την πρόσβαση στα επιτεύγματα αυτά της τεχνολογία, της καινοτομίας κ.λπ..
Δείτε για παράδειγμα την Ιαπωνία που παρ’ όλη την καινοτομία που είχε αναπτύξει, βρισκόταν και βρίσκεται σε ύφεση αλλά κυρίως αυτό έγινε σε βάρος των εργαζόμενων και όχι σε βάρος των πολυεθνικών εταιρειών που ελέγχουν την καινοτομία και ιδιοποιούνται τα αποτελέσματά της. 
Δείτε ένα άλλο παράδειγμα για το πώς χρησιμοποιείται η τεχνολογία που την κατέχουν πολυεθνικές εταιρείες: Καινοτομία, τεχνολογία στην άντληση πετρελαίου. Εδώ είναι ακριβώς η μείωση του κόστους παραγωγής. Είδατε, μήπως, εσείς η τιμή της άντλησης του πετρελαίου να μειώνεται; Όχι, αυξάνει. Αυτό συμβαίνει, διότι οι πολυεθνικές που κατέχουν όλα τα μέσα παραγωγής είναι αυτές που επιβάλλουν και την τιμή που πωλείται το πετρέλαιο και τα παράγωγά του. 
Να αναφερθούμε στον αγροτικό τομέα; Έγινε η εκβιομηχάνιση όλων των νοικοκυριών. Υπάρχει έρευνα κ.λπ.. Είδατε εσείς να μειώνεται το κόστος παραγωγής; Όχι, αυξάνει. Και αυξάνει διότι ακριβώς αυτές οι καινοτομίες και στην αγροτική παραγωγή βρίσκονται στα χέρια πολυεθνικών εταιρειών, δηλαδή στα μονοπώλια που καθορίζουν την τιμή πώλησης και που οδηγούν το μικρομεσαίο αγρότη να παράγει, να μην αμείβεται και να ξεκληρίζεται από τη γη του.
Κυρίες και κύριοι συνάδελφοι, το Κομμουνιστικό Κόμμα της Ελλάδας εδώ και δεκαετίες, ενδιαφέρθηκε για την ολόπλευρη ανάπτυξη των πλουτοπαραγωγικών δυνατοτήτων της χώρας. Μάλιστα στην περίοδο του μεσοπολέμου το έχει αποδείξει, καταρρίπτοντας τα γνωστά τότε επιχειρήματα περί ψωροκώσταινας που επιχειρηματολογούσαν οι τότε κυβερνήσεις για να κουκουλώσουν τα πράγματα, προκειμένου οι ξένες μεγάλες πολυεθνικές εταιρείες που ήρθαν στη χώρα να αρπάξουν όλο τον πλούτο. Τότε το αποδείξαμε συγκεκριμένα πως υπάρχουν οι δυνατότητες στη χώρα. Το ίδιο κάνουμε και σήμερα για την οικονομική ανάπτυξη προς όφελος, όμως, του λαού. 
Θεωρούμε την ανάπτυξη της έρευνας και της τεχνολογίας αναπόσπαστο τμήμα της οικονομικής, εκπαιδευτικής και εργασιακής δραστηριότητας. Η εξασφάλιση δημόσιας και δωρεάν παιδείας υψηλού επιπέδου, η προσήλωση για πλήρη αξιοποίηση των παραγωγικών δυνατοτήτων, καθώς και του εργατικού δυναμικού αποτελούν το υπόβαθρο πάνω στο οποίο θα στηριχθεί η ερευνητική δραστηριότητα. 
Με βάση τα ανωτέρω προσεγγίζουμε και το παρόν νομοσχέδιο. Πρόκειται για ένα νομοσχέδιο που έχει σαφέστατα στρατηγικό σχέδιο ανάπτυξης, συγκεκριμένο και χαραγμένο από την Ευρωπαϊκή Ένωση και που επιταχύνεται η υλοποίησή του, διότι αυτό ακριβώς επιβάλλουν τα συμφέροντα των πολυεθνικών εταιρειών να προχωρήσει άμεσα.
Έτσι, λοιπόν, με το άρθρο 2, αυτό το στρατηγικό σχέδιο σημαίνει για εμάς πρώτον, ότι τα πανεπιστήμια, τα ερευνητικά ινστιτούτα τίθενται στην υπηρεσία του κεφαλαίου. Δεύτερον, σημαίνει ότι όλη η υποδομή δημιουργείται από το κράτος με χρήματα του λαού, δηλαδή μέσω του κρατικού προϋπολογισμού, και όλη αυτή η υποδομή τίθεται στην υπηρεσία των μεγάλων επιχειρήσεων. 
Τρίτον, με την αξιοποίηση και του αναπτυξιακού νόμου προβλέπονται ειδικά νέα προνόμια για τη συμμετοχή των επιχειρήσεων στη Ζώνη Καινοτομίας της Θεσσαλονίκης. Αυτό σημαίνει και πάλι νέες επιδοτήσεις, και πάλι νέες φοροαπαλλαγές, για να τονώσουμε και να διευκολύνουμε την επιχειρηματική δραστηριότητα, όπως διατείνεται η Κυβέρνηση. Επί χρόνια, δίνετε στους μεγαλοεπιχειρηματίες προκλητικά μεγάλες φοροαπαλλαγές, τους επιδοτείτε με πακτωλούς χρημάτων αλλά ανάπτυξη προς όφελος του λαού δεν έχουμε δει μέχρι τώρα. 
Η κατάρτιση του στρατηγικού σχεδίου, που προβλέπεται μέσα στο νομοσχέδιο, γίνεται από το διοικητικό συμβούλιο της ανώνυμης εταιρείας και η έγκριση θα δίνεται με απόφαση του εποπτεύοντος Υπουργού. Δηλαδή για ένα τέτοιο σημαντικό στρατηγικό σχέδιο, η Βουλή δεν θα έχει λόγο να συζητήσει για αυτό το στρατηγικό σχέδιο, να ειπωθούν ακόμα και αντιρρήσεις, προτάσεις για το τι θα περιέχει αυτό το στρατηγικό σχέδιο. Έτσι, θα το καταρτίσει η ανώνυμη εταιρεία, θα συμφωνήσει ο Υπουργός και η Κυβέρνηση κατ’ επέκταση αλλά η Βουλή δεν θα έχει ούτε το δικαίωμα να επέμβει, να διορθώσει, να κάνει προτάσεις για αυτό το σχέδιο.
Με τη σύσταση της Ανώνυμης Εταιρείας «Αλεξάνδρεια Ζώνη Καινοτομίας» γίνεται πλέον ξεκάθαρη η σύνδεση και η λειτουργία της με ιδιωτικοοικονομικά κριτήρια, που μάλιστα συνδέεται, όπως προείπαμε, με το δημόσιο συμφέρον, δηλαδή πάση θυσία στήριξη της επιχειρηματικότητας. Εξάλλου αυτή η κατεύθυνση διαπνέει όλο το ν.3489/2006. Η κατεύθυνση αυτή της εξυπηρέτησης των αναγκών των επιχειρήσεων, στο άρθρο 4 για παράδειγμα, γίνεται και μέσω της χρηματοδότησης. Δείτε το Πρόγραμμα Δημοσίων Επενδύσεων αλλά και άλλες μορφές χρηματοδότησης (διάφοροι οργανισμοί, κονδύλια Ευρωπαϊκής Ένωσης κ.λπ.). 
Το άρθρο 5, αποτελεί ακόμα μία επιβεβαίωση για το πού πάει το πράγμα: Αρχικό μετοχικό κεφάλαιο 60.000 ευρώ, με κοινή υπουργική απόφαση μπορεί να αυξηθεί το μετοχικό κεφάλαιο και μάλιστα μέσω του Χρηματιστηρίου, ενώ απώτερος στόχος δεν είναι τίποτα άλλο παρά η πλήρης ιδιωτικοποίηση της εταιρείας. Αφού δηλαδή δημιουργηθεί η όλη υποδομή, αφού αυξηθεί και το μετοχικό κεφάλαιο, ύστερα μπορεί κάλλιστα με κοινή υπουργική απόφαση να το δώσουμε σε ιδιώτες. Αυτό λέγεται δημόσιο συμφέρον. Και, βέβαια, δεν αποτελεί καινοτομία το συγκεκριμένο. Εδώ ξεπουλάτε τα πάντα, εδώ θα σταματήσετε; Τα ίδια λέγατε και ως κυβερνήσεις ΠΑΣΟΚ και Νέας Δημοκρατίας αλλά και το 2006 στη συζήτηση για το ν. 3489 που κυρώθηκε τότε. 
Έτσι, για την προώθηση των συμφερόντων των μεγαλοεπιχειρηματιών, η οργάνωση και η λειτουργία της ανώνυμης εταιρείας γίνεται με κανονισμούς που καταρτίζονται κατ’ εξαίρεση από διατάξεις που διέπουν το δημόσιο, πάλι και εδώ μόνο με κοινές υπουργικές αποφάσεις, και είναι μάλιστα σημαντικές διατάξεις: κανονισμός προμήθειας και παροχής υπηρεσιών, εκτέλεση έργων και μισθώσεων. Και θέλετε να πιστέψουμε πραγματικά ότι με κανονισμούς, που θα κάνει το διοικητικό συμβούλιο της εταιρείας και θα εγκρίνει ο Υπουργός, θα διασφαλίζεται έτσι η διαφάνεια; Δεν βλέπετε τι γίνεται τόσα χρόνια αλλά και σήμερα; Για ποια διαφάνεια κάνετε λόγο;
Σε ό,τι αφορά τα άρθρα 10 και 11, για τους θύλακες υποδοχής καινοτόμων δραστηριοτήτων, εκτός από την ανώνυμη εταιρεία, και από ιδιωτικούς φορείς, πάλι με προεδρικά διατάγματα καθορίζονται τα όρια και οι χρήσεις γης, οι όροι δόμησης και η ρυμοτόμηση. Έτσι, αφού τα προεδρικά διατάγματα υπερισχύουν κάθε διαφορετικής ρύθμισης γενικών πολεοδομικών σχεδίων, ζωνών οικιστικού ελέγχου, σχεδίων πόλεως και σχεδίων χρήσης γης, ανοίγει διάπλατα ο δρόμος και στο ζήτημα αυτό για τους μεγάλους επιχειρηματικούς ομίλους. Όλα στο πιάτο γι’ αυτούς!
Σε ό,τι αφορά τις εργασιακές σχέσεις, στο άρθρο 8, γίνεται ξεκάθαρο -και μας επιβεβαιώνει πλήρως- το εργασιακό καθεστώς «γαλέρας» που θα διέπει την κατά τ’ άλλα «Αλεξάνδρεια Ζώνη Καινοτομίας» -βρήκατε και εύηχο τίτλο- αξιοποιώντας τους αντεργατικούς νόμους και τις πολιτικές σας τόσων χρόνων αλλά και της τελευταίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΓΕΩΡΓΙΟΣ ΛΑΜΠΡΟΥΛΗΣ",277
"66280"," Ολοκληρώστε παρακαλώ, κύριε συνάδελφε, θα έχετε και τη δευτερολογία σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66281"," Ολοκληρώνω, κυρία Πρόεδρε. 
Συμβάσεις ορισμένου χρόνου, συμβάσεις έργου, μετατροπή σε αορίστου χρόνου μετά από δωδεκάμηνη δοκιμασία, δανεισμός εργαζομένων -μήπως εδώ θα εμπλακούν και «δουλεμπορικά» γραφεία;- αποσπάσεις προσωπικού από το δημόσιο και τον ευρύτερο δημόσιο τομέα κ.λπ.. Και όλα αυτά τα βαφτίζετε καινοτομία και ανάπτυξη. Ποιον στηρίζετε, τον άνεργο, για παράδειγμα, που ψάχνει δουλειά και τον στέλνετε στη Ζώνη Καινοτομίας για να δουλεύει τσάμπα με ημερομηνία λήξης της εργασίας του ή τους επιχειρηματίες και τα μονοπώλια; 
Πρόκειται για εμπαιγμό και κοροϊδία και εδώ οι εργαζόμενοι πρέπει να βγάλουν συμπεράσματα για την ασκούμενη πολιτική Κυβέρνησης-Ευρωπαϊκής Ένωσης, αλλά και για όσους προσπαθούν να τους πείσουν πως με καλύτερη διαχείριση του υπάρχοντος συστήματος θα υπάρξει φιλολαϊκή διέξοδος από την κρίση, θα δρομολογηθούν θετικές εξελίξεις για τους εργαζομένους και τα λαϊκά στρώματα.
Το Κομμουνιστικό Κόμμα έχει ξεκάθαρες απόψεις και θέσεις. Η έρευνα και η καινοτομία ή θα υπηρετεί τις συνεχώς διευρυνόμενες ανάγκες του λαού ή θα υπηρετεί τα συμφέροντα των επιχειρηματιών των μονοπωλίων, συμφέροντα οικονομικά, πολιτικά και ιδεολογικά. 
Η προϋπόθεση για έρευνα και καινοτομία στην υπηρεσία κάλυψης των λαϊκών αναγκών είναι μόνο μία. Τα μέσα παραγωγής να γίνουν λαϊκή περιουσία, ιδιοκτησία του λαού, έτσι ώστε –μέσω ενός εθνικού δημόσιου φορέα ανάπτυξης- οι τομείς της έρευνας και της καινοτομίας να παίξουν ρόλο ανάπτυξης προς όφελος του λαού, κάτω από κοινωνικό εργατικό έλεγχο, με γενναία χρηματοδότηση από τον κρατικό προϋπολογισμό για την έρευνα και την καινοτομία, με συμμετοχή και αξιοποίηση του συνόλου των ιδρυμάτων και του επιστημονικού προσωπικού, με κατάργηση της δυνατότητας δημιουργίας εταιρειών εμπορικής εκμετάλλευσης, ερευνητικών προϊόντων από τα πανεπιστήμια, έτσι ώστε να σταματήσει και η νοσηρή κατάσταση διαχείρισης του μεγάλου όγκου των ερευνητικών προγραμμάτων από μία μειοψηφία καθηγητών που διασυνδέεται με επιχειρηματικά, κυβερνητικά και ευρωνατοϊκά προγράμματα.
Η πρόταση του ΚΚΕ –και τελειώνω, κυρία Πρόεδρε- για έναν άλλο δρόμο ανάπτυξης σε όφελος του λαού βεβαίως και έρχεται σε σύγκρουση και ρήξη με τις πολιτικές και τις κατευθύνσεις του κεφαλαίου, Ευρωπαϊκής Ένωσης και Κυβέρνησης αλλά και με όσους στηρίζουν των ευρωμονόδρομο. Αυτόν το δρόμο καλούμε το λαό με τον αγώνα να ακολουθήσει και να επιβάλει, ώστε να γίνει αφέντης στον τόπο του και να καρπώνεται τον πλούτο που παράγει.","ΓΕΩΡΓΙΟΣ ΛΑΜΠΡΟΥΛΗΣ",277
"66282"," Ευχαριστούμε πολύ, κύριε Λαμπρούλη.
Ο συνάδελφος Βουλευτής κ. Πύρρος Δήμας ζητεί άδεια ολιγοήμερης απουσίας στο εξωτερικό από τις 20 έως 29 Αυγούστου. Η Βουλή εγκρίνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66283"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"66284"," Η Βουλή ενέκρινε τη ζητηθείσα άδεια.
Ο Υπουργός κ. Αθανασίου είχε ζητήσει το λόγο στην αρχή της συνεδρίασης για μία μικρή παρέμβαση, ώστε να εξηγήσει την τροπολογία.
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66285"," Ευχαριστώ, κυρία Πρόεδρε.
Αναφέρομαι στην τροπολογία, κύριοι συνάδελφοι, με γενικό αριθμό 729 και ειδικό 6, που ρυθμίζει ζητήματα αποζημίωσης παθόντων από εγκληματικές ενέργειες. Υπήρχε ένα νομοθετικό κενό στη νομοθεσία μας, εν αντιθέσει με τις αποζημιώσεις που προβλέπονταν από τρομοκρατικές ενέργειες σε μη υπαίτια πρόσωπα, σε οποιαδήποτε δηλαδή είχαν υποστεί υλικές ζημίες σε κινητά και ακίνητα. Όμως, δεν προβλεπόταν η περίπτωση αποζημίωσης, όταν είχαμε εγκληματικές ενέργειες του κοινού Ποινικού Δικαίου. 
Ρυθμίζεται, λοιπόν, το θέμα με αφορμή και ύστερα από αίτημα συναδέλφων, κυρίως από τη Θεσσαλία, για το τι θα γίνει με τους ανθρώπους αυτούς, πώς θα αποζημιωθούν εν όψει της επίθεσης που δέχθηκε εισαγγελική λειτουργός στη Λάρισα, όταν χειριζόταν μια υπόθεση του κοινού εγκλήματος, όχι τρομοκρατική. Υπέστησαν ζημίες από τη βόμβα, η οποία είχε τοποθετηθεί σε πολλές όμορες ιδιοκτησίες και σε αυτοκίνητα. Υπάρχει κενό για να αποζημιωθούν. 
Αντιμετωπίζουμε, λοιπόν, αυτό το ζήτημα με την τροπολογία σας, την οποία καταθέσαμε. Όπως είπα, το νομικό οπλοστάσιο προβλέπει την αποζημίωση θυμάτων αλλά το συνδυάζει με τρομοκρατικές ενέργειες και έπρεπε να τις επεκτείνουμε τώρα και στις ενέργειες του κοινού Ποινικού Δικαίου, που αφορούν όμως ζημίες που θα έχουν υποστεί οι κύριοι ακινήτων ή κινητών από ενέργειες που στρέφονται κατά κρατικού λειτουργού –εισαγγελέα ενδεχομένως ή οποιουδήποτε άλλου- και επήλθαν ζημίες στα όμορα ακίνητα.
Παρόμοια διάταξη είχε περάσει, εάν θυμόσαστε, στις ζημίες, οι οποίες είχαν γίνει το Φεβρουάριο του 2012 στο κέντρο της Αθήνας. Εκεί τότε υπήρξε μία πράξη νομοθετικού περιεχομένου και αποζημιώθηκαν. Προβλεπόταν η διαδικασία κ.λπ.. Κάποια παρόμοια ρύθμιση κάνουμε τώρα και με την τροπολογία αυτή. 
Δεν θα αποζημιώνονται μόνο οι κύριοι των ακινήτων αλλά μπορεί να είναι και οι νομείς, δηλαδή ένας μισθωτής, ένας που είναι με σχέση χρησιδανείου, παρακαταθήκη κ.λπ.. Συνεπώς, θεωρούμε ότι είναι απαραίτητο, είναι πράξη δικαίου, για να τακτοποιηθεί το ζήτημα αυτό.
Η καταγραφή των ζημιών θα γίνεται από τα όργανα της περιφέρειας –την πολεοδομία- και η αποζημίωση θα γίνεται από την περιφέρεια. Μην ξενίζει το γεγονός πού θα βρίσκονται τα χρήματα κ.λπ. γιατί πρέπει να σας πω ότι και οι προηγούμενες διατάξεις που ανέφερα αλλά και η πράξη νομοθετικού περιεχομένου παλιά, λέει ότι θα αποζημιώνει η περιφέρεια. 
Όμως, έχουμε βάλει και την τελευταία παράγραφο, την 4, η οποία λέει ότι με κοινή απόφαση των Υπουργών Εσωτερικών και Οικονομικών ρυθμίζεται κάθε λεπτομέρεια αναγκαία για την εφαρμογή του παρόντος νόμου. Συνεπώς, η αποζημίωση θα καλυφθεί με απόφαση των Υπουργών. 
Και απαντώ και στην απορία που είχε η συνάδελφος εισηγήτρια του ΣΥΡΙΖΑ, ότι υπάρχει ρύθμιση και προηγούμενο νομικό καθεστώς που ρύθμιζε αλλά και προβλέπεται με την παράγραφο 4 του σχεδίου.
Ευχαριστώ πολύ, κυρία Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"66286"," Ευχαριστούμε, κύριε Υπουργέ.
Εισερχόμαστε στον κατάλογο των ομιλητών. 
Το λόγο έχει ο κ. Χρήστος Κέλλας για επτά λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66287"," Ευχαριστώ, κυρία Πρόεδρε.
Εγώ θα ήθελα ακριβώς να αναφερθώ σε αυτήν την τροπολογία. Στις 20 Ιουλίου στις 4 η ώρα το πρωί μια πολύ δυνατή έκρηξη συγκλόνισε το κέντρο της Λάρισας, την κεντρικότερη συνοικία της Λάρισας, εκεί που μένει και ο συνάδελφος κ. Λαμπρούλης. Πραγματικά η περιοχή θύμιζε βομβαρδισμένο τοπίο. Η πολυκατοικία υπέστη πολύ μεγάλες ζημιές αλλά και όλα τα καταστήματα σε ακτίνα διακοσίων μέτρων. Διεπιστώθη ότι πρόκειται για πυρίτιδα πέντε κιλών, η οποία προκάλεσε μεγάλες ζημιές και ευτυχώς δεν θρηνήσαμε θύματα. 
Μετά τις πρώτες ώρες και με την παρέλευση του σοκ, άρχισαν να δημιουργούνται τα προβλήματα της αποζημίωσης λόγω των μεγάλων βλαβών είτε ήταν ενοικιαστές μέσα είτε ήταν ιδιοκτήτες. Ο δήμος και ο δήμαρχος προσωπικά ανέλαβε τα έξοδα διανυκτέρευσης, δηλαδή τα έξοδα διαμονής σε ξενοδοχείο, για μερικές μέρες μέχρι να μπορέσουν να επιστρέψουν στην οικοδομή οι ένοικοι. Ο περιφερειάρχης βοήθησε όσο μπορούσε και εγώ ανέλαβα εδώ να ρυθμίσουμε το θέμα διότι προέκυψε το θέμα των αποζημιώσεων, διότι, πραγματικά, οι ζημιές ήταν μεγάλες. 
Οφείλω εδώ, πραγματικά, να συγχαρώ και να ευχαριστήσω ταυτόχρονα και τον Υπουργό Δικαιοσύνης και τον Υπουργό Εσωτερικών, διότι όπως είπε μόλις και ο κύριος Υπουργός, η νομοθεσία μας προβλέπει την αποζημίωση των θυμάτων αλλά τη συνδέει με τρομοκρατικές ενέργειες, βάσει του ν. 2093/1992. Εδώ πέρα, όμως, η πράξη χαρακτηρίστηκε εγκληματική ενέργεια του κοινού Ποινικού Δικαίου, οπότε κατ’ αυτόν τον τρόπο έρχεται σήμερα να καλυφθεί αυτό το νομοθετικό κενό, το οποίο υπήρχε και το οποίο είναι απόλυτα δίκαιο, καθ’ όσον η πράξη εστρέφετο κατά δικαστικής λειτουργού, η οποία έμενε στην οικοδομή και η οποία είναι υπεύθυνη για θέματα απόδρασης ενός εγκληματία. Την πλήρωσαν, όμως, και οι υπόλοιποι. Κατεστράφησαν αυτοκίνητα, καταστήματα κ.λπ..
Δεν έχω να πω τίποτα περισσότερο. Πραγματικά είναι εντυπωσιακή η αμεσότητα, με την οποία έδρασε η Κυβέρνηση και έτσι πρέπει να είναι μια κυβέρνηση, ένα κράτος πρόνοιας, ένα κράτος δικαίου, παρά τη δύσκολη συγκυρία, την οποία σήμερα διερχόμεθα.
Και επί τη ευκαιρία θα ήθελα να συγχαρώ εδώ πέρα και την Αστυνομία, την Αστυνομική Διεύθυνση Λάρισας και στο πρόσωπό της όλη την Ελληνική Αστυνομία, διότι πραγματικά οι υπαίτιοι της βομβιστικής επίθεσης συνελήφθησαν επιτόπου. Δεν έχω να προσθέσω τίποτα άλλο. 
Σας ευχαριστώ πάρα πολύ, κύριε Υπουργέ.","ΧΡΗΣΤΟΣ ΚΕΛΛΑΣ",220
"66288"," Σας ευχαριστώ κι εγώ, κύριε συνάδελφε.
Το λόγο έχει ο κ. Ευάγγελος Αποστόλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66289"," Μιας και ο προλαλήσας συνάδελφός μου μίλησε για αμεσότητα απάντησης της Κυβέρνησης, ήθελα να ρωτήσω ιδιαίτερα τον κύριο Υπουργό Δικαιοσύνης μήπως έχετε να μας ανακοινώσετε κάτι για τη σημερινή επιχείρηση της Αστυνομίας που έγινε τα ξημερώματα στο Πολυτεχνείο, διάρκειας τριών ωρών, καταπατώντας κάθε έννοια ασύλου και βεβαίως κάνοντας και προσαγωγές. Είμαστε αυτήν την ώρα εντελώς ανενημέρωτοι για το τι έχει συμβεί. Επειδή αναφέρθηκε ο συνάδελφος για αμεσότητα, μήπως μπορείτε εσείς να μας ενημερώσετε για το τι έχει συμβεί;
Αγαπητοί συνάδελφοι, και στην περίπτωση της Ζώνης Καινοτομίας Θεσσαλονίκης, όπως συμβαίνει και για όλα τα προβλήματα, φταίνε οι δυσλειτουργίες του δημόσιου τομέα –είτε του στενού είτε του ευρύτερου- όπως συμβαίνει στη συγκεκριμένη περίπτωση. Και αυτά, κατά την Κυβέρνηση, λύνονται με τη γνωστή θεραπεία, τη λειτουργία τους με τους κανόνες της ιδιωτικής οικονομίας, που σημαίνει ότι μπαίνουμε ακόμα και σε αυτήν τη δραστηριότητα με γοργούς ρυθμούς στο δρόμο της ιδιωτικοποίησης. 
Γιατί τι άλλο, αγαπητοί συνάδελφοι, μπορεί να σημαίνει ότι ναι μεν το μετοχικό κεφάλαιο της εταιρείας θα καλυφθεί από το δημόσιο αλλά με υπουργικές αποφάσεις την επομένη θα υπάρχει η δυνατότητα μεταβίβασής τους σε νομικά πρόσωπα προτιμωμένων αυτών του ιδιωτικού δικαίου; Έτσι αναφέρεται στην εισηγητική έκθεση.
Η Ζώνη Καινοτομίας Θεσσαλονίκης, αγαπητοί συνάδελφοι, προωθείται από την Κυβέρνηση ως ένα αναπτυξιακό έργο μακράς πνοής. Έτσι αναφέρεται. Πουθενά, όμως, δεν ορίζεται τι είδους έργο είναι, ποιος είναι ο χαρακτήρας του, ποια είναι η στρατηγική κατεύθυνση της καινοτομίας που η Κυβέρνηση θέλει να αναπτύξει και έτσι για εμάς εξακολουθεί να παραμένει ένα βασικό ερώτημα. Με ποια κριτήρια θα χαρακτηριστούν οι εταιρείες ή οι φορείς που θα συμμετέχουν και ποια τα κίνητρα και τα οφέλη τους; 
Το μόνο που καταφέρνει το συγκεκριμένο νομοσχέδιο, όπως είπε και η εισηγήτριά μας που γνωρίζει τα της Θεσσαλονίκης καλά, είναι να παραχωρεί στους εκάστοτε Υπουργούς τη σύνταξη του αναπτυξιακού περιεχομένου της Θεσσαλονίκης με τρόπο που να εξυπηρετεί τους ίδιους και συγκεκριμένα ιδιωτικά συμφέροντα της πόλης. 
Επιτρέψτε μου, όμως, στο χρόνο που μου απομένει να ασχοληθώ ιδιαίτερα με τις τροπολογίες.
Θα ξεκινήσω με την τροπολογία 727, που πραγματικά, αγαπητοί συνάδελφοι, είναι ενδεικτική του τρόπου που νομοθετεί η σημερινή Κυβέρνηση. Πότε πρόφθασε η Κυβέρνηση να αιτιολογήσει τις συνέπειες της συγκεκριμένης ρύθμισης, που ουσιαστικά τροποποιεί μία ρύθμιση-τροπολογία, που έγινε χθες; Με τη λήξη της προηγούμενης συνεδρίασης είχε γίνει παρέμβαση με τροπολογία στο συγκεκριμένο ζήτημα. Εννοώ τη συζήτηση του νομοσχεδίου για την αντιμετώπιση της αυθαίρετης δόμησης. Σας είχαμε τονίσει τότε να πάρετε πίσω τη συγκεκριμένη ρύθμιση. Είναι ολέθριο το λάθος. Προχώρησε η Κυβέρνηση, αναγνώρισε το λάθος και πάλι κάνει μια παρέμβαση συνεχίζοντας το λάθος το συγκεκριμένο.
Αναφέρομαι ιδιαίτερα για να δείτε πραγματικά τι οξύμωρα σχήματα δημιουργεί η προχειρότητα της Κυβέρνησης. Λέει: «Κατά την ενάσκηση των καθηκόντων οι αναγνωριζόμενοι φύλακες θήρας των κυνηγετικών οργανώσεων υπάγονται στον αρμόδιο φορέα για την προστασία και διαχείριση των δημοσίων δασών». Την ώρα, δηλαδή, που πάνε να ασκήσουν τη συγκεκριμένη δραστηριότητα, τότε φεύγουν από τις κυνηγετικές ομοσπονδίες και πάνε στον φορέα που έχει τη διαχείριση των δασών. Συμπληρώνει: «Η διάθεση δε αυτών γίνεται με απόφαση της κυνηγετικής ομοσπονδίας». Πότε, δηλαδή; Κάθε φορά; Σήμερα έχουμε έφοδο για θέματα φύλαξης θήρας, που είναι αποκλειστική αρμοδιότητα και την επομένη μεταφερόμαστε σε άλλη υπηρεσία; 
Αντιλαμβάνεστε ότι αυτά τα λέω, αγαπητέ συνάδελφε, διότι δεν μπορούν να λειτουργήσουν τέτοιου είδους σχήματα.
Η συγκεκριμένη ρύθμιση για να μπορέσει να περπατήσει είναι η αρχική που προβλεπόταν με το ν.δ. 8669. Τις συγκεκριμένες αρμοδιότητες ασκούν τα δασικά και αστυνομικά όργανα. Δεν είναι απλή διαδικασία η κατάσχεση ξυλείας, η μέτρηση, οι μεταφορές. Όλα αυτά τα πράγματα είναι πάρα πολύ δύσκολες διαδικασίες και γίνονται από φορείς με συγκεκριμένες αρμοδιότητες και, βεβαίως, όχι από ανθρώπους, οι οποίοι δεν έχουν καμμία σχέση με το αντικείμενο. Να είστε σίγουροι ότι μετά από λίγο καιρό πάλι θα γυρίσουμε στη συγκεκριμένη.
Έρχομαι στο θέμα που αφορά η τροπολογία, που εκ των πραγμάτων, κύριε Υπουργέ, είναι ένα ζήτημα που απασχολεί έντονα την ελληνική κοινωνία και η Βουλή είναι υποχρεωμένη να ασχοληθεί. Αφορά, βεβαίως, την άρση της απαγόρευσης των πλειστηριασμών για την πρώτη κατοικία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα ήθελα την ανοχή σας, κυρία Πρόεδρε.
Από την αρχή της χρονιάς έχει γίνει μια επικοινωνιακή τακτική από πλευράς της Κυβέρνησης και ιδιαίτερα από τον αρμόδιο Υφυπουργό –τώρα προστέθηκε και ο Υπουργός Οικονομικών, ο κ. Στουρνάρας- για το συγκεκριμένο ζήτημα. Υπάρχουν πολλά ερωτήματα που πρέπει να απαντηθούν. Ο Πρωθυπουργός είπε χθες ότι παίρνει πάνω του το συγκεκριμένο ζήτημα, ενώ την ίδια στιγμή ο Κυβερνητικός Εκπρόσωπος έχει πει ότι θα προστατευθούν οι ευαίσθητες κοινωνικές ομάδες αλλά και δεν θα καταρρεύσει η αγορά των ακινήτων.
Τι συμβαίνει δηλαδή; Η ρύθμιση, έτσι όπως εμείς την προσεγγίζουμε, υπηρετεί και τα δύο. Σας το λέω αυτό, γιατί όσον αφορά την πρώτη και μοναδική κατοικία, που η αντικειμενική αξία της δεν είναι πάνω από 200.000 ευρώ, κανένας, κύριε Υπουργέ, από αυτούς δεν είναι και δεν έχει κανένα λόγο να είναι μπαταχτσής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Λίγη ανοχή, κυρία Πρόεδρε, όπως σας ζήτησα προηγουμένως. 
Εξάλλου πρόσφατα στοιχεία που κατατέθηκαν από τον εκπρόσωπο της Ένωσης Ελληνικών Τραπεζών, όταν συζητήσαμε πριν από λίγο καιρό ανάλογο νομοσχέδιο, έδειξαν ότι το 23% των στεγαστικών δανείων βρίσκονται σε καθυστέρηση και όλοι αυτοί οι πιστούχοι έχουν μεν αδυναμία να υπηρετήσουν τα δάνειά τους –κάτι που γνωρίζουν πολύ καλά οι τράπεζες-, αλλά με την αξία των υποθηκών προσφέρουν πολύ μεγαλύτερη κάλυψη από τις προβλέψεις των τραπεζών. Δηλαδή, με απλά λόγια, όλα τα στεγαστικά δάνεια αποτελούν για τις τράπεζες σημαντικό στοιχείο του ενεργητικού τους, ακόμη και εάν είναι καθυστερούμενα, ενώ δεν συμβαίνει το ίδιο με τα καταναλωτικά δάνεια που το 43% ήδη βρίσκεται σε καθυστέρηση. 
Όσον αφορά την κατάρρευση της αγοράς των ακινήτων, αρκεί να αναφερθεί ότι αυτήν τη στιγμή βρίσκονται αδιάθετες διακόσιες χιλιάδες, περίπου, κατοικίες και με την άρση της απαγόρευσης των πλειστηριασμών της πρώτης κατοικίας θα προστεθούν άλλες εκατόν πενήντα χιλιάδες που είναι σήμερα υπό προστασία. Αυτό σημαίνει πραγματική κατάρρευση στη συγκεκριμένη αγορά.","ΕΥΑΓΓΕΛΟΣ ΑΠΟΣΤΟΛΟΥ",35
"66290"," Δεν είναι, όμως, αυτό το θέμα του νομοσχεδίου, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66291"," Κι αυτό, κυρία Πρόεδρε, είναι σίγουρο ότι δεν το θέλουν…","ΕΥΑΓΓΕΛΟΣ ΑΠΟΣΤΟΛΟΥ",35
"66292"," Δεν είναι, όμως, αυτό το θέμα του νομοσχεδίου, σας παρακαλώ, κύριε συνάδελφε, επανέλθετε και κλείστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66293"," Σας είπα στην αρχή –και τελειώνω- ότι πρόκειται για ένα ζήτημα που αφορά σε μεγάλο βαθμό την ελληνική κοινωνία.","ΕΥΑΓΓΕΛΟΣ ΑΠΟΣΤΟΛΟΥ",35
"66294"," Αυτό δεν το συζητάμε. Εννοείται. Και η Βουλή…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66295"," Και επειδή ουσιαστικά μιλάμε για ένα τραπεζικό σύστημα, το οποίο στηρίζεται και είναι…","ΕΥΑΓΓΕΛΟΣ ΑΠΟΣΤΟΛΟΥ",35
"66296"," Δεν το συζητώ, αλλά δεν είναι της ώρας, δεν είναι της παρούσης. Γι’ αυτό σας παρακαλώ ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66297"," Εάν μου επιτρέψετε πέντε γραμμές να πω, τελειώνω.","ΕΥΑΓΓΕΛΟΣ ΑΠΟΣΤΟΛΟΥ",35
"66298"," Ορίστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66299"," Κλείνοντας, θέλω να υπενθυμίσω ότι μετά από τις αυξήσεις κεφαλαίου των τεσσάρων συστημικών τραπεζών το 2013 το ποσοστό του Ταμείου Χρηματοπιστωτικής Σταθερότητας είναι για την ΕΘΝΙΚΗ 84%, στην ΠΕΙΡΑΙΩΣ 81%, στην ALPHA BANK 84% και στη EUROBANK 93%. Επομένως, η ανάγκη για τραπεζικό σύστημα υπό δημόσιο έλεγχο πλέον είναι επιτακτική.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"66300"," Ευχαριστώ, κύριε συνάδελφε.
Το λόγο έχει η κ. Μαρίνα Χρυσοβελώνη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66301"," Κυρία Πρόεδρε, κυρίες και κύριοι συνάδελφοι, το θέμα της Ζώνης Καινοτομίας Θεσσαλονίκης καλύφθηκε από την ειδική αγορήτρια των Ανεξάρτητων Ελλήνων, η οποία αναφέρθηκε σε αυτό διεξοδικά προηγουμένως και η οποία λόγω εντοπιότητας είχε ειδική γνώση του θέματος, το οποίο κάλυψε πλήρως. Επομένως, επ’ αυτού δεν έχω να προσθέσω κάτι περισσότερο.
Θα περιοριστώ σε μερικές παρατηρήσεις πάνω στην τροπολογία του Υπουργείου Εργασίας για τις ρυθμίσεις εισφορών στα ασφαλιστικά ταμεία. 
Όλοι γνωρίζουμε ότι το πρόβλημα είναι τεράστιο και ότι δεν λύνεται με εμβαλωματικές λύσεις, τις οποίες προτείνει ο Υπουργός κ. Βρούτσης. Το πρόβλημα δεν είναι απλώς η φορολογική ενημερότητα των ασφαλισμένων. Είναι η αδυναμία τους να αποπληρώσουν χρέη προς τα ασφαλιστικά ταμεία με τους εξωπραγματικούς όρους τους οποίους θέτετε εσείς.
Το ίδιο, βέβαια, πρόβλημα υπάρχει και με τη μη ρύθμιση οφειλών από την εφορία. Αυτό συμβαίνει γιατί, αντί να μειώσετε ριζικά τα πρόστιμα και τις προσαυξήσεις, επιμένετε σε κάποιες ανούσιες εκπτώσεις, οι οποίες φυσικά δεν αποτελούν κίνητρα για τους πολίτες. Αντί μάλιστα να μειώσετε το υπέρογκο επιτόκιο του 8,75%, το διατηρείτε αμετάβλητο.
Αυτές είναι οι συνειδητές επιλογές μίας συγκυβέρνησης που βουλιάζει και μαζί της παρασέρνει ολόκληρη την ελληνική κοινωνία. Αποτέλεσμα είναι ο φαύλος κύκλος, ο οποίος επηρεάζει τα δημόσια έσοδα. Κάθε νέα, δήθεν, ρύθμισή σας φέρνει ακόμα χειρότερα αποτελέσματα. Η ουσιαστική ανυπαρξία διευκολύνσεων αποπληρωμής οδηγεί, για παράδειγμα, τους ασφαλισμένους ελεύθερους επαγγελματίες του ΟΑΕΕ πρακτικά στην παύση της επιχειρηματικής τους δραστηριότητας, με ακόμα χειρότερα αποτελέσματα για τα έσοδα του ταμείου. 
Και εσείς αντί να τους βοηθήσετε, σπρώχνετε τα πράγματα στα άκρα. Στέλνετε ειδοποιήσεις στους ασφαλισμένους, ότι εάν δεν ενταχθούν στις ανεφάρμοστες ρυθμίσεις σας εσείς θα προχωρήσετε σε κατασχέσεις ακόμα και για μικρές οφειλές.
Ποιο είναι το σκεπτικό πίσω απ’ αυτήν την ακραίας έμπνευσης εγκύκλιο; Δυστυχώς, στη χώρα που ζούμε όλοι γνωρίζουμε πώς λειτουργεί το ελληνικό κράτος που έφτιαξαν η Νέα Δημοκρατία με το ΠΑΣΟΚ τις τελευταίες δεκαετίες. Είναι ένα κράτος εγγενώς άδικο που εισπράττει μόνο από τους νόμιμους και τους δηλωμένους. Είναι το κράτος της εύκολης λύσης που κουβαλούν στην πλάτη τους τα συνήθη υποζύγια, οι βαριά φορολογούμενοι και ασφαλισμένοι. Όμως, για τους διαπλεκόμενους, για εκείνους που τόσα χρόνια αρνούνται να πληρώσουν τις τεράστιες οφειλές τους στο δημόσιο, δεν γίνεται κουβέντα.
Κυρία Πρόεδρε, κυρίες και κύριοι συνάδελφοι, το φαινόμενο των μειωμένων εσόδων από τις νέες ρυθμίσεις δεν είναι ούτε εκπληκτικό ούτε καινοφανές. Ήταν κάτι απόλυτα αναμενόμενο με βάση τις υποτιθέμενες ρυθμίσεις χρεών που εσείς ψηφίσατε πρόσφατα. 
Η αποτυχία αυτού του μέτρου είναι πλέον πανθομολογούμενη. Μέχρι και ο ίδιος ο Γενικός Γραμματέας Δημοσίων Εσόδων την παραδέχεται. Ο κ. Θεοχάρης μας λέει, λοιπόν, πως για το πρώτο εξάμηνο του 2013 οι εισπράξεις παλαιών οφειλών ανήλθαν στα 723.000.000 ευρώ, έναντι στόχου 1.140.000.000 ευρώ. Έχει, δηλαδή, καταγράψει ήδη μία απόκλιση της τάξεως του 37%, σύμφωνα με τα επίσημα στοιχεία του Υπουργείου Οικονομικών. 
Η αλήθεια είναι πως η είσπραξη των ληξιπρόθεσμων οφειλών είναι μία δύσκολη υπόθεση, όχι όμως γιατί οι Έλληνες δεν θέλουν αλλά γιατί δεν έχουν τη δυνατότητα να πληρώσουν. Ο λόγος είναι πολύ απλός. Οι πολίτες δεν έχουν χρήματα, αφού δεν έχουν πλέον εισοδήματα. Μιλούμε για μία στρατιά εξαντλημένων μισθωτών, συνταξιούχων, ελεύθερων επαγγελματιών, ακόμα και ανέργων που εξ ορισμού δεν έχουν καμμία δυνατότητα να ανταποκριθούν στις υποχρεώσεις τους.
Προχθές, όμως, έρχεται ο κ. Θεοχάρης και δηλώνει ότι είναι καλύτερα να κλείσουν οι επιχειρήσεις που οφείλουν. Σας ρωτώ, λοιπόν, το εξής. Πέρα από το προφανές –που δεν το γνωρίζει ο κ. Θεοχάρης, εφόσον δεν έχει εργαστεί ποτέ στην πραγματική οικονομία- πώς θα κλείσουν οι επιχειρήσεις, όταν είναι υποχρεωμένες μαζί με το λουκέτο να βάλουν βαθιά το χέρι στην τσέπη για να καλύψουν ανειλημμένες υποχρεώσεις τους; 
Και ας πούμε ότι ο στόχος σας να κλείσετε προβληματικές επιχειρήσεις γίνεται πραγματικότητα. Ποιος θα καλύψει το τεράστιο κοινωνικό κόστος που θα προκύψει από τέτοια μαζικά λουκέτα; Ή μήπως αυτή η επιλογή εντάσσεται στη γενικότερη πολιτική σας για τους πλειστηριασμούς των ακινήτων; Γιατί, κάπου θα πρέπει να πάνε και τα εμπορικά καταστήματα ή οικόπεδα που θα παίρνει ο ΟΑΕΕ μετά τις σχεδιαζόμενες κατασχέσεις.
Κυρίες και κύριοι συνάδελφοι, οι Ανεξάρτητοι Έλληνες περιμένουμε από την Κυβέρνηση ουσιαστικές και όχι εμβαλωματικές πρωτοβουλίες για την πραγματική ρύθμιση των ληξιπρόθεσμων οφειλών τόσο στις εφορίες, όσο και στα ασφαλιστικά ταμεία. Αυτό, όμως, δεν σημαίνει πρόσθετα πρόστιμα και τοκογλυφικά επιτόκια αλλά περισσότερες δόσεις και ουσιαστική σεισάχθεια των βαρών εκείνων που όντως δεν μπορούν πλέον να σηκώσουν οι πολίτες.
Επαναφέρουμε την πρότασή μας για τη δημιουργία εθνικού λογαριασμού οφειλετών του δημοσίου, προκειμένου να ανακουφιστεί πραγματικά η οικονομία από τα μη εξυπηρετούμενα χρέη. Είναι μία πρόταση ρεαλιστική που δίνει ουσιαστική λύση στο τεράστιο κοινωνικό πρόβλημα που αντιμετωπίζουμε σήμερα. Ταυτόχρονα, όμως, δίνει τη δυνατότητα στα δημόσια ταμεία να έχουν έσοδα παράλληλα με την ανάκαμψη της εθνικής οικονομίας, γιατί στόχος των Ανεξάρτητων Ελλήνων είναι να βρεθούν ουσιαστικές και όχι εμβαλωματικές λύσεις.
Σας ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"66302"," Ευχαριστώ κι εγώ, κυρία Χρυσοβελώνη.
Το λόγο έχει ο κ. Ανδρέας Λοβέρδος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66303"," Ευχαριστώ, κυρία Πρόεδρε.
Θέλω να ξεκινήσω δηλώνοντας ότι, πράγματι, είναι πολύ ωφέλιμη η τροπολογία την οποία υποστήριξε ο κ. Αθανασίου και συγχαίρω και το συνάδελφο από το Νομό Λαρίσης που είχε την πρωτοβουλία για την τροπολογία αυτή, διότι πράγματι τα θύματα από βίαιες ενέργειες που στρέφονται κατά υπαλλήλων του δημοσίου για ενέργειες που αφορούν τα καθήκοντά τους –δεν είναι, δηλαδή, ιδιωτικές διενέξεις- καθώς και οι βλάβες που υφίστανται οι υπόλοιποι, πρέπει να αποζημιώνονται κατά τη διαδικασία που αποζημιώνουμε και για τις τρομοκρατικές. Είναι σωστή η τροπολογία και την ψηφίζουμε.
Δεύτερον, όσον αφορά το σχέδιο νόμου, κύριε Υπουργέ, θα το ψηφίσουμε. Όμως, μας δημιουργούνται απορίες ως προς το γιατί το φέρατε. Διότι υπάρχει από το 2006 μία κακή κατάσταση με αυτήν τη ζώνη, την οποία επιχειρείτε να θεραπεύσετε με μέσα που δεν προσιδιάζουν στις ανάγκες της αγοράς στον τομέα της καινοτομίας. 
Αυξάνετε ή συμπληρώνετε -όπως θα θέλατε να το πείτε- τα μέλη του διοικητικού συμβουλίου της συγκεκριμένης εταιρείας κ.λπ.. Αυτές οι ρυθμίσεις, με την παρέμβαση όλων των φορέων της κοινωνίας, δήθεν, σε ενέργειες που αφορούν την καινοτομία και όπου οι φορείς αυτοί καλούνται να δώσουν άποψη, δεν έχουν καμμία σχέση με την καινοτομία. Είναι μέθοδος παλιομοδίτικη. Δεν προσφέρει. 
Από πλευράς μεθόδου σύγχρονης και σχεδιασμένης σύμφωνα με τις ανάγκες της εποχής, θα περίμενε κανείς να ακούσει τι ακριβώς έγινε από το 2006 μέχρι σήμερα, τι δεν πήγε καλά και άρα πού γίνεται η διορθωτική παρέμβαση. Και πριν πει για τις διορθωτικές παρεμβάσεις, θα περίμενε κανείς να ακούσει αν υπάρχει και αλλαγή γραμμής πλεύσης, μήπως αυτά δεν βοηθούν και πρέπει να τα αλλάξουμε τελείως. Θα ήταν μια αγωνία αντιυφεσιακή αυτή. 
Εκτιμώ πως η προσπάθειά σας κινείται στην παλιά γραμμή. Αν θεωρείτε ότι αυτό είναι βελτίωση -ο χρόνος θα το δείξει βέβαια-, δεν έχουμε κανένα λόγο να σας πούμε «όχι». 
Δεν θα έπαιρνα το λόγο, γιατί η παρέμβασή μου μέχρι τώρα, αν εξαιρέσει κανείς την τροπολογία του Υπουργείου Δικαιοσύνης, για το σχέδιο νόμου του Υπουργείου Μακεδονίας-Θράκης δεν νομίζω ότι κομίζει κάτι στην Εθνική Αντιπροσωπεία. Πήρα το λόγο, όμως, γιατί θέλω να αγορεύσω -αφού η συζήτησή μας είναι ενιαία επί της αρχής, επί των άρθρων και επί των τροπολογιών- για την τροπολογία όσον αφορά  την οποία έσπευσε το πρωί ο Υπουργός κ. Καράογλου, μεταφέροντας το μήνυμα του Πρωθυπουργού, να πει ότι τα περί πλειστηριασμών πάνε σε άλλο χρόνο. 
Θέλω να μιλήσω γι’ αυτό και παρακαλώ πάρα πολύ, κύριε Υπουργέ, να με ακούσετε. Δεν προσδοκώ ότι θα αλλάξετε στάση αλλά εν πάση περιπτώσει θέλω να έχετε ακούσει τα επιχειρήματά μας. 
Καταθέσαμε με τον συνάδελφο κ. Αηδόνη μία τροπολογία από τα τέλη Ιουλίου και ζητήσαμε να συνδεθεί με αυτό το σχέδιο νόμου που έχει ένα αναπτυξιακό περιεχόμενο. Τα θέματα που αφορά η τροπολογία είναι θέματα οικονομικών δυσκολιών των ανθρώπων σχετιζόμενα με την ύφεση και την ανεργία. Υπάρχει ένα σύνολο θεμάτων κι επομένως κανείς δεν θα μπορούσε να ισχυριστεί ότι είναι άσχετη τροπολογία. Είναι σχετική. 
Έχουμε το πολιτικό και το ηθικό δικαίωμα να το κάνουμε αυτό και ο κ. Αηδόνης και εγώ, διότι το 2010, το 2011, το 2012 και ως Υπουργοί και ως Βουλευτές είχαμε ψηφίσει ακριβώς την ίδια ρύθμιση με την τροπολογία που έχουμε σήμερα. Αυτή η ρύθμιση τότε είχε ελεγχθεί από το Ελεγκτικό Συνέδριο περί δαπανών κ.λπ.. Είναι όλα πάνω στο τραπέζι της Βουλής.
Αφού ακούσαμε την παρέμβαση της κ. Βούλτεψη από τη δημόσια συζήτηση και με την ενθάρρυνση ότι οι συνάδελφοι της Νέας Δημοκρατίας κρατάνε την ίδια στάση που κρατούσαν και το 2010 και το 2011 και το 2012, γιατί και τότε είχαν ψηφίσει τους νόμους ή τις εγκρίσεις των πράξεων νομοθετικού περιεχομένου, αφού ακούσαμε τη ΔΗΜΑΡ, ακούσαμε το ΣΥΡΙΖΑ και το ΚΚΕ, τους Ανεξάρτητους Έλληνες και τη Χρυσή Αυγή, διαπιστώσαμε ότι όλοι στη Βουλή, Βουλευτές από παντού, είχαν μια κοινή στάση και είπαμε με τον κ. Αηδόνη ότι είναι η ώρα να το τελειώσουμε αυτό το θέμα. Το είχε «σηκώσει» κι ο Υφυπουργός Ανάπτυξης κ. Σκορδάς, ο αρμόδιος Υφυπουργός αλλά με λάθος επιχείρημα. 
Λέτε ότι ο Πρωθυπουργός το παίρνει επάνω του. Άρα, δεν δέχεστε τη συζήτηση. Το παίρνει επάνω του για πότε; Ξέρετε, από τις δηλώσεις του Υφυπουργού κ. Σκορδά μέχρι σήμερα, έχει δημιουργηθεί αγωνία. Η αγωνία επιτάθηκε από τη στιγμή που στη συζήτηση μπήκε ο κύριος Υπουργός Οικονομικών. Ο κύριος Υπουργός Οικονομίας και Οικονομικών δεν είναι ο αρμόδιος Υπουργός. Αρμόδιος Υπουργός είναι ο κ. Χατζηδάκης. Για να παίρνει το θέμα επάνω του ο Υπουργός Οικονομίας και Οικονομικών πρόκειται για κυβερνητική πολιτική.
Δεν πρόκειται για μία κουβέντα που είπε ένας μεμονωμένος Υπουργός, διότι έτσι την σκέφτηκε και η Κυβέρνηση δεν είχε άποψη. Μίλησε το μείζον στέλεχος του κυβερνητικού επιτελείου για την οικονομία. Άρα, η παράταση της αγωνίας δεν είναι ένα δημαγωγικό επιχείρημα αλλά είναι μια πραγματική κατάσταση για τον πολίτη. 
Έχουμε ύφεση και ανεργία, όπως είχαμε το 2010, το 2011 και το 2012. Επομένως, ο πολίτης που δεν μπορεί να εξυπηρετήσει το δάνειό του δεν έχει ευκαιρία να βρει μια δεύτερη δουλειά. Μάλιστα, μερικές φορές χάνει και την πρώτη του δουλειά ή χάνει εισόδημα, κύριε Υπουργέ. Συνήψε ένα δάνειο με μισθό 1600 ευρώ και τώρα παίρνει 800 ευρώ ή 900 ευρώ, ενώ το ακίνητό του έχει επιβαρυνθεί από διάφορους φόρους, με αποτέλεσμα να μην μπορεί να αντεπεξέλθει. Το 2010, το 2011, το 2012 είχαμε πει όλοι να στηρίξουμε αυτόν τον πολίτη. Τι άλλαξε, λοιπόν, σήμερα και κάνει τον Υπουργό Οικονομικών να μας λέει ότι θα καταρρεύσει το τραπεζικό σύστημα; Πού το ξέρει; Και αυτό το λέω όχι για να τον αμφισβητήσω όσον αφορά την προσωπικότητά του αλλά γιατί ξέρω, όπως ξέρουμε και οι πιο πολλοί εδώ, ότι υπάρχει καθολική απροθυμία στο θέμα των ακινήτων όλων των ενδιαφερομένων. 
Η πρώτη απροθυμία αφορά τους πλειστηριασμούς κι εκδηλώνεται από τους πλειοδότες. Δεν υπάρχουν πλειοδότες, αφού οι τιμές κατρακυλούν. Αυτό προσβάλλει και την αγορά ακινήτων, όσους εργολάβους έχουν κάποια κτήρια και έχουν παραμείνει εν ζωή ως επιχειρηματίες και θέλουν να τα διαθέσουν. Καταρρέει και η δική τους η αγορά. Δεν προστατεύεται η αγορά των ακινήτων και καταρρέει από την παρέμβαση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Η δεύτερη απροθυμία προέρχεται από τις τράπεζες. Οι τράπεζες, στην κυριότητα των οποίων περιήλθαν μέχρι στιγμής κάποια ακίνητα, έχουν μεταβληθεί σε διαχειριστές ακινήτων, σε πληρωτές εξόδων για φως, νερό κ.λπ. και κοινοχρήστων σε ορισμένες περιπτώσεις και αν τους ρωτήσετε, θα σας εκφράσουν απροθυμία για τη ρύθμιση που εσείς προωθείτε. Λένε κάποιοι ότι περίφημα funds θα αγοράσουν σε χαμηλές τιμές και ότι αυτό θα δημιουργήσει μόχλευση στην αγορά ακινήτων που θα την οδηγήσει στην πραγματική της βάση. Τότε, γιατί αυξάνετε τις αντικειμενικές αξίες των ακινήτων; Αυτά είναι αντιφατικά. Δεν μπορεί να σας πιάσει κανείς πουθενά. Δεν μπορούμε να καταλάβουμε τι ακριβώς λέτε. 
Εάν, δε, έκανε τον κόπο ένας από το οικονομικό επιτελείο και πήγαινε στα τμήματα εξυπηρέτησης δανείων των τραπεζών, θα μάθαινε ότι για παλαιότερη -πριν από λίγο καιρό, δηλαδή- αντίστοιχη ρύθμιση που είχε τις επισφάλειες άλλων δανείων πλην των στεγαστικών, τα funds που αγόρασαν αυτά τα δάνεια, μπήκαν μέσα. Το 80% των αγωγών που έκαναν οι ενδιαφερόμενοι πολίτες ευδοκίμησαν στα δικαστήρια για τον άλφα, το βήτα ή το δέλτα λόγο. Μάλιστα, έχω υπ’ όψιν μου και τον κατάλογο των επιχειρημάτων που προέβαλαν οι πολίτες. Δεν βλέπει κανείς ποια αγορά και ποιους προστατεύετε. Πάντως, αυτό που βλέπει κανείς είναι ότι «χτυπάτε» τον πολίτη στο πιο ευαίσθητο σημείο του. 
Δικοί σας Βουλευτές έχουν πει πολύ ακραία πράγματα επί του θέματος. Εγώ συγκρατώ τον εαυτό μου και τον συγκρατώ δικαιολογημένα, γιατί ο Πρωθυπουργός είπε ότι θα δει το θέμα. Όμως, πότε θα το δει; Και ο Υπουργός Οικονομικών θα αλλάξει γνώμη όταν θα δει το θέμα ο Πρωθυπουργός; Και η αλλαγή αυτής της γνώμης δεν σημαίνει τίποτα και είναι ένα απλό θέμα συζήτησης; 
Βγαίνει το πρωτεύον στέλεχος της Κυβέρνησης και μας λέει τα αντίθετα. Έχει υπ’ όψιν του τα στοιχεία; Βλέπουμε από τις τράπεζες –το είπε ο συνάδελφος από το ΣΥΡΙΖΑ και συμφωνώ μαζί του- ότι περίπου το 20%-23% των στεγαστικών δανείων δεν εξυπηρετούνται. Από τα 71 δισεκατομμύρια που είναι αυτά τα δάνεια, δεν εξυπηρετούνται τα 17. Αν η αριθμητική δεν με διαψεύδει, αυτό είναι το ποσοστό. Και από αυτά, ο σκληρός πυρήνας του προβλήματος υπάρχει στα 2/3 των ακινήτων. Πώς θα παρέμβετε; Και τι είχαν στο μυαλό τους οι Υπουργοί σας –άσχετοι με το θέμα- που έβγαιναν στις τηλεοράσεις και έλεγαν «όχι οι μπαταχτσήδες». Ποιος είναι «μπαταχτσής»; Αυτός που συνήψε δάνειο το 1999, το 2001, το 2003, το 2004, το 2005, το 2006, έχει πληρώσει έκτοτε τις υποχρεώσεις του και τώρα είναι σε αδυναμία; Αυτός που βρέθηκε σε αδυναμία ήδη από το 2008, όταν ξέσπασε η κρίση, όταν είχαμε τα πρώτα της κύματα; Πώς τον ορίζουμε, λοιπόν;
Λέτε για ανέργους, ΑΜΕΑ, κ.λπ.. Αυτό περιορίζει τον κύκλο των ενδιαφερομένων. Δεν έχει ανάγκη στήριξης αυτός του οποίου το εισόδημα είναι 1.000 ευρώ και έχει επιβαρυνθεί και το ακίνητό του με μια σειρά από φόρους; Έχει.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)","ΑΝΔΡΕΑΣ ΛΟΒΕΡΔΟΣ",286
"66304"," Ολοκληρώστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66305"," Τελειώνω, κυρία Πρόεδρε.
Μας μένει το εξής ερώτημα, κύριε Υπουργέ, με δύο σκέλη.
Πρώτον, τι είχε υπ’ όψιν του ο κύριος Υπουργός των Οικονομικών όταν δεν είχε υπ’ όψιν του όλα αυτά; Δευτερογενής είναι η δική μας ενημέρωση, κύριε Υπουργέ. Τα μαθαίνουμε από τις ανακοινώσεις των τραπεζών, από τμήματα μελετών, από τους ίδιους τους εργαζομένους στον τομέα. Δεν είναι πρωτογενής η ενημέρωσή μας. Και δευτερογενή ενημέρωση, πρώτα απ’ όλους έχει δυνατότητα να έχει ο Υπουργός των Οικονομικών και όχι εμείς οι Βουλευτές. Τι τον έκανε να υποστηρίξει όσα υποστήριξε;
Και δεύτερον, ο Πρωθυπουργός πότε σκοπεύει να δώσει τη λύση; Αναφερθήκατε και επισημοποιήσατε τη χθεσινή δήλωσή του που είχαμε διαβάσει από τα μέσα ενημέρωσης. Εσείς τώρα, που τη μεταφέρετε στην Εθνική Αντιπροσωπεία, για πότε μιλάτε; Μιλάτε για μια εβδομάδα, για δύο βδομάδες;","ΑΝΔΡΕΑΣ ΛΟΒΕΡΔΟΣ",286
"66306"," Ολοκληρώστε παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66307"," Γιατί εμείς θα σας λέγαμε ότι έχετε δύο-τρεις ώρες μέχρι να τελειώσουμε σήμερα –κι όλη η Βουλή είναι σύμφωνη- να φέρετε την για ένα έτος -όπως έχουμε προτείνει στην τροπολογία μας, μέχρι δηλαδή τις αρχές του 2015, τέλος του 2014- ανανέωση της απαγόρευσης των πλειστηριασμών στη διπλή τους μορφή. Διότι είναι και κάποιοι άλλοι πονηροί που άρχισαν και μιλούσαν για προσημειωμένα και ενυπόθηκα κτήρια. Αυτό περιορίζει πάρα πολύ τον κύκλο. 
Έχετε, λοιπόν, όλη την ημέρα να συνεννοηθείτε και μέχρι το τέλος της συνεδρίασης να μας πείτε αν κάνετε δεκτή αυτήν την τροπολογία με την οποία συμφωνεί η μεγάλη πλειοψηφία  των μελών του ελληνικού Κοινοβουλίου.","ΑΝΔΡΕΑΣ ΛΟΒΕΡΔΟΣ",286
"66308"," Ευχαριστούμε, κύριε Λοβέρδο.
Το λόγο έχει ο κ. Ιωάννης Πασχαλίδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66309"," Κύριε Υπουργέ, αγαπητοί συνάδελφοι, η Ζώνη Καινοτομίας Θεσσαλονίκης, είναι ένα μοναδικό εγχείρημα που σκοπό έχει να μετατρέψει στα επόμενα χρόνια τη Θεσσαλονίκη σε διεθνή κόμβο ανάπτυξης της γνώσης και της επιχειρηματικότητας που βασίζεται στη γνώση. Είναι ένα σύγχρονο εργαλείο επιστημονικής, τεχνολογικής και επιχειρηματικής ανάπτυξης μιας περιοχής και η Θεσσαλονίκη, λόγω ακριβώς της ιδιαίτερης γεωγραφικής της θέσης και της τεράστιας γεωπολιτικής σημασίας της, μπορεί να γίνει ο πρώτος, ο πιο σημαντικός και πιο αναγνωρίσιμος κόμβος σε όλη την Ανατολική Ευρώπη. 
Με στόχο την προσέλκυση άμεσων ξένων επενδύσεων και τη φιλοξενία οικονομικών δραστηριοτήτων που επικεντρώνονται στη γνώση και στις τεχνολογίες αιχμής η ελληνική πολιτεία θέσπισε πριν από επτά έτη τη Ζώνη Καινοτομίας Θεσσαλονίκης με το ν. 3489/2006,  ο οποίος τροποποιήθηκε με το ν. 4072/2012, θεσπίζοντας ταυτόχρονα την «Αλεξάνδρεια Ζώνη Καινοτομίας Α.Ε.» ως διαχειριστικό φορέα, έργο του οποίου αποτέλεσε η οργάνωση και η προώθηση της Ζώνης Καινοτομίας της Θεσσαλονίκης. Σε όλο αυτό το χρονικό διάστημα πραγματοποιήθηκαν από την «Αλεξάνδρεια Ζώνη Καινοτομίας Α.Ε.» σημαντικά βήματα μεν, με πολύ αργούς ρυθμούς δε, λόγω της πολυπλοκότητας του ισχύοντος νομικού πλαισίου. 
Συγκεκριμένα, με πρωτοβουλία της «Αλεξάνδρειας Ζώνης Καινοτομίας Α.Ε.» υπεγράφη μνημόνιο συνεργασίας μεταξύ έντεκα κορυφαίων φορέων έρευνας και καινοτομικής επιχειρηματικότητας της Θεσσαλονίκης και πραγματοποιήθηκε σειρά επαφών με πιθανούς επενδυτές, ερευνητικούς οργανισμούς αλλά και μεμονωμένες ερευνητές, οι οποίοι εκφράζουν έντονο ενδιαφέρον για το όλο εγχείρημα. 
Παρ’ όλο όμως που έχει καταρτιστεί το στρατηγικό σχέδιο ανάπτυξης της Ζώνης Καινοτομίας Θεσσαλονίκης βρίσκεται ακόμα στη διαδικασία έγκρισης λόγω ακριβώς της συναρμοδιότητας πολυάριθμων Υπουργείων. Ακριβώς, αυτό το τεράστιο πρόβλημα έρχεται να επιλύσει το παρόν νομοσχέδιο με την υπαγωγή  της «Αλεξάνδρειας Ζώνης Καινοτομίας Α.Ε.» στην εποπτεία του Υπουργείου Μακεδονίας και Θράκης, γεγονός το οποίο θα συμβάλει στην επιτάχυνση της υλοποίησης του έργου της, εφόσον περιορίζονται κατά μείζονα λόγο στο εν λόγω Υπουργείο οι αρμοδιότητες περί έκδοσης των υπό του νόμου προβλεπόμενων διοικητικών πράξεων.
Ειδικότερα, με το εν λόγω νομοσχέδιο επιτυγχάνεται η μείωση των γραφειοκρατικών εμποδίων στη γενικότερη λειτουργία του διαχειριστικού φορέα της Ζώνης Καινοτομίας Θεσσαλονίκης, ήτοι της «Αλεξάνδρειας Ζώνης Καινοτομίας Α.Ε.», με την κατάργηση της έκδοσης πολυάριθμων κοινών υπουργικών αποφάσεων που απαιτούνται για κάθε έγκριση διαφόρων διοικητικών πράξεων που εντάσσονται στη λειτουργία της ζώνης. 
Χαρακτηριστικά να αναφέρω ότι με το ισχύον νομικό πλαίσιο απαιτούνταν σαράντα επτά υπογραφές για την έγκριση διοικητικών πράξεων από τους αρμόδιους Υπουργούς ενώ πλέον αυτές θα μειωθούν στις τριάντα. 
Με το άρθρο 1, επανακαθορίζεται η διαδικασία προσδιορισμού των ορίων της Ζώνης Καινοτομίας Θεσσαλονίκης, ενώ ιδιαίτερα επιτυχής –όπως τονίστηκε και από τους συμμετέχοντες στη δημόσια διαβούλευση φορείς- είναι η πρόβλεψη της δυνατότητας ίδρυσης θυλάκων υποδοχής καινοτόμων δραστηριοτήτων και σε ιδιωτικούς χώρους, εφόσον παραχωρούνται στην «Αλεξάνδρεια Ζώνη Καινοτομίας Α.Ε.».
Αυτό έχει ως στόχο την ευέλικτη, γρήγορη και αποτελεσματική λειτουργία του διαχειριστικού φορέα «Αλεξάνδρεια Ζώνη Καινοτομίας Θεσσαλονίκης Α.Ε.», καθώς και την καλύτερη διαχείριση της Ζώνης Καινοτομίας Θεσσαλονίκης. 
Με το άρθρο 2 του παρόντος, εξαιρέθηκε ρητά η εταιρεία από τον ευρύτερο δημόσιο τομέα και μάλιστα, προς αποφυγή παρερμηνειών, συμπληρώθηκε και η φράση: «Η εταιρεία δεν υπάγεται στον ευρύτερο δημόσιο τομέα, όπως αυτός ορίζεται στην παράγραφο 1 του ν. 2362/1995».
Ιδιαίτερης αναφοράς αξίζει το άρθρο 6 του παρόντος νομοσχεδίου, με  το οποίο επανεισάγεται ο θεσμός του κανονισμού προμηθειών και παροχής υπηρεσιών, καθώς και ο κανονισμός εκτέλεσης έργων, που στοχεύει στην επιτάχυνση και απλοποίηση των διαδικασιών σύναψης αντίστοιχων συμβάσεων με τρίτους που συνάπτει η εταιρεία, χωρίς την υποχρέωση συμμόρφωσης προς τις διατάξεις που διέπουν τις αντίστοιχες κατηγορίες συμβάσεων φορέων του ευρύτερου δημόσιου τομέα.
Με το άρθρο 7 παράγραφος 3, προσδιορίζονται λεπτομερώς τα κριτήρια επιλογής των μελών του Διοικητικού Συμβουλίου της «Αλεξάνδρειας Ζώνης Καινοτομίας Α.Ε.», κάνοντας έτσι δεκτό το απόλυτα δικαιολογημένο αίτημα των ενδιαφερόμενων φορέων που συμμετείχαν στη δημόσια διαβούλευση, οι οποίοι πρότειναν να κατονομάζονται ρητώς οι φορείς που θα εκπροσωπούνται στο διοικητικό συμβούλιο. 
Ειδικότερα, η ανωτέρω παράγραφος αναφέρει ότι το επταμελές διοικητικό συμβούλιο της εταιρείας θα αποτελείται από τον πρόεδρο, το διευθύνοντα σύμβουλο, έναν εκπρόσωπο της Περιφέρειας Κεντρικής Μακεδονίας, έναν εκπρόσωπο του Εθνικού Κέντρου Έρευνας και Τεχνολογικής Ανάπτυξης, έναν εκπρόσωπο του Αριστοτέλειου Πανεπιστήμιου Θεσσαλονίκης, έναν εκπρόσωπο του Συνδέσμου Βιομηχανιών Βορείου Ελλάδος και έναν εκπρόσωπο του Συνδέσμου Εξαγωγών Βορείου Ελλάδος, επιτυγχάνοντας με τον τρόπο αυτό τη θεσμική εκπροσώπηση φορέων έρευνας και παραγωγής, καθώς και φορέων αναπτυξιακού σχεδιασμού.
Αξιοσημείωτο και το άρθρο 8 του παρόντος, με το οποίο προβλέπεται η στελέχωση της εταιρείας με εξειδικευμένο προσωπικό, καθώς προβλέπεται μεταξύ άλλων και η απασχόληση στην εταιρεία προσωπικού μέσω δανεισμού εργαζομένων στη βάση ειδικής συμφωνίας με τρίτους ή συμφωνίας προσωρινής απασχόλησης, συμβάσεις οι οποίες θα διέπονται αποκλειστικά από τις διατάξεις της κείμενης εργατικής νομοθεσίας του ιδιωτικού τομέα.
Επιπλέον, το άρθρο 10, προβλέπει ρητά ότι οι θύλακες υποδοχής καινοτόμων δραστηριοτήτων θα ιδρύονται αποκλειστικά και μόνο από την «Αλεξάνδρεια Ζώνη Καινοτομίας Α.Ε.» και όχι πλέον και από φορείς του ιδιωτικού και ευρύτερου δημόσιου τομέα, ενώ με το άρθρο 11, επιτρέπεται εφεξής η εγκατάσταση πάσης φύσεως οικονομικών δραστηριοτήτων εντός των περιοχών της Ζώνης Καινοτομίας Θεσσαλονίκης, που έχουν οριστεί ως θύλακες υποδοχής καινοτόμων δραστηριοτήτων.
Επίσης, με  το άρθρο 13 του παρόντος, επέρχεται μια σημαντική αλλαγή αναφορικά με τη στελέχωση της συμβουλευτικής επιτροπής. Συγκεκριμένα, προκειμένου να εξασφαλιστεί η ενεργότερη συμμετοχή και εμπλοκή των φορέων της τοπικής κοινότητας στο εγχείρημα της Ζώνης Καινοτομίας Θεσσαλονίκης, θεσμοθετήθηκε πλέον ρητά ότι στην επιτροπή θα μετέχουν αντίστοιχοι εκπρόσωποι από το Υπουργείο Μακεδονίας και Θράκης, την Περιφερειακή Ένωση Δήμων Κεντρικής Μακεδονίας, την Ενδιάμεση Διαχειριστική Αρχή της Περιφέρειας Κεντρικής Μακεδονίας, το Πανεπιστήμιο Μακεδονίας, το Διεθνές Πανεπιστήμιο Ελλάδος, το Αλεξάνδρειο Τεχνολογικό Εκπαιδευτικό Ίδρυμα Θεσσαλονίκης, το Εθνικό Ίδρυμα Αγροτικής Έρευνας, την Αμερικάνικη Γεωργική Σχολή, το Σύνδεσμο Επιχειρήσεων Πληροφορικής Βορείου Ελλάδος, το Εμπορικό και Βιομηχανικό Επιμελητήριο Θεσσαλονίκης, το Τεχνικό Επιμελητήριο Ελλάδος-Τμήμα Κεντρικής Μακεδονίας, τον Οργανισμό Λιμένος Θεσσαλονίκης, τη «Διεθνή Έκθεση Θεσσαλονίκης Α.Ε.», την Τεχνόπολη Θεσσαλονίκης και το Οικονομικό Επιμελητήριο Ελλάδος. 
Με το παρόν νομοσχέδιο επιτυγχάνεται η ενίσχυση χρόνιων προβλημάτων σχετικά με τη λειτουργία της «Αλεξάνδρειας Ζώνης Καινοτομίας Α.Ε.» και απλοποιείται και βελτιώνεται όλο το νομικό και θεσμικό πλαίσιο, προκειμένου η Ζώνη Καινοτομίας Θεσσαλονίκης να λειτουργήσει ως μαγνήτης για μεγάλες και μικρές επιχειρήσεις ή τμήματα έρευνας και ανάπτυξης μεγάλων επιχειρήσεων, που για να μπορέσουν να πετύχουν χρειάζονται συνεργασίες με διοικητικά και επιστημονικά στελέχη υψηλού επιπέδου, καθώς και ένα υποστηρικτικό χρηματοοικονομικό περιβάλλον. 
Η Ελλάδα χρειάζεται ένα νέο ανταγωνιστικό μοντέλο ανάπτυξης, στηριγμένο στις εξελίξεις της επιστημονικής έρευνας και των νέων τεχνολογιών. Αυτή άλλωστε είναι η κατεύθυνση ολόκληρης της Ευρώπης μπροστά στο νέο παγκόσμιο καταμερισμό οικονομικής δραστηριότητας. Η Θεσσαλονίκη, διαθέτοντας την κρίσιμη μάζα ακαδημαϊκής και ερευνητικής κοινότητας, θα βοηθήσει με συνέργειες και στελέχη τη λειτουργία τμημάτων έρευνας και ανάπτυξης μεσαίων και μεγάλων επιχειρήσεων και μπορεί έτσι να αποτελέσει το φωτεινό παράδειγμα όχι μόνο της χώρας μας αλλά και ολόκληρης της περιοχής των Βαλκανίων και της Νοτιοανατολικής Ευρώπης.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΠΑΣΧΑΛΙΔΗΣ",421
"66310"," Ευχαριστούμε, κύριε Πασχαλίδη.
Ο κ. Δημήτριος Στρατούλης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66311"," Ευχαριστώ, κυρία Πρόεδρε.
Για το νομοσχέδιο ισχύουν όσα είπε η εισηγήτρια του ΣΥΡΙΖΑ, η κ. Λίτσα Αμμανατίδου. Θα κάνω τρία σχόλια για τρεις τροπολογίες. Για την τροπολογία των τεσσάρων Βουλευτών που αφορά την παράταση της απαγόρευσης πλειστηριασμού πρώτης κατοικίας από τις τράπεζες και για τις δύο υπουργικές τροπολογίες.
Όσον αφορά την πρώτη τροπολογία και για το ζήτημα που έχει προκύψει με τους πλειστηριασμούς της πρώτης κατοικίας, έχω να πω το εξής: Το γεγονός ότι χθες μετά από κυβερνητική σύσκεψη ανέλαβε προσωπικά το ζήτημα ο Πρωθυπουργός, ο κ. Σαμαράς, δεν μας καθησυχάζει καθόλου ούτε το ΣΥΡΙΖΑ ούτε πιστεύουμε τις λαϊκές οικογένειες που έχουν πρόβλημα. Διότι οποτεδήποτε ο κύριος Πρωθυπουργός ανέλαβε να διευθετήσει προσωπικά ένα συγκεκριμένο ζήτημα -είτε όταν προσωπικά ανέλαβε να επαναδιαπραγματευτεί το μνημόνιο είτε όταν προσωπικά δεσμεύτηκε ότι δεν θα πειράξει τα ειδικά μισθολόγια ή ότι δεν θα έχουμε νέες μειώσεις μισθών και συντάξεων- δυστυχώς όλες τις φορές το διευθέτησε με βάση τις επιταγές της τρόικας. 
Εδώ συγκεκριμένα, επειδή για το ζήτημα της άρσης της απαγόρευσης των πλειστηριασμών για την πρώτη κατοικία υπάρχουν τρομακτικές πιέσεις και από την τρόικα και από τους τραπεζίτες, δεν είμαστε καθόλου ήσυχοι. Αντίθετα, είμαστε πάρα πολύ ανήσυχοι. 
Η άποψή μας είναι ότι όχι μόνο δεν πρέπει να αρθεί η απαγόρευση πλειστηριασμών από τους τραπεζίτες για την πρώτη κατοικία των δανειοληπτών αλλά αντίθετα θα πρέπει να υπάρξει μία νέα σεισάχθεια, μια νέα, γενναία ρύθμιση για τα υπερχρεωμένα νοικοκυριά προς τις τράπεζες. Αυτή η νέα, γενναία ρύθμιση, θα πρέπει να περιλαμβάνει και ολική διαγραφή χρεών τους εφόσον τα τρία τελευταία χρόνια είναι σταθερά και αποδεδειγμένα, με βάση τις φορολογικές τους δηλώσεις, κάτω από τα όρια της φτώχειας είτε μερική διαγραφή των χρεών τους προς τις τράπεζες, εφόσον τα τρία τελευταία χρόνια αποδεδειγμένα και με βάση τις φορολογικές τους δηλώσεις έχουν μείωση εισοδημάτων, άρα να υπάρχει και αντίστοιχη μείωση των δανειακών υποχρεώσεών τους.
Εμείς έχουμε καταθέσει σχετική πρόταση νόμου γι’ αυτό. Δυστυχώς, οι Βουλευτές της Νέας Δημοκρατίας – ΠΑΣΟΚ - Δημοκρατικής Αριστεράς την έχουν απορρίψει στη συζήτηση που έγινε στην Ολομέλεια της Βουλής. Έχουμε πει ότι θα είναι πρόταση, θα είναι νομοσχέδιο μιας κυβέρνησης αριστερής, προοδευτικής, αντιμνημονιακής που θα συμμετέχει ο ΣΥΡΙΖΑ. Και δεν έχουμε πει μόνο αυτό αλλά ότι χρειάζεται και δημόσια παρέμβαση για τη διασφάλιση του δικαιώματος των λαϊκών στρωμάτων στην κατοικία, που είναι συνταγματικό του δικαίωμα, που είναι δημόσιο κοινωνικό αγαθό. Και δεν πρέπει να επαφίεται μόνο στις τράπεζες, στους τραπεζίτες και στον ιδιωτικό κερδοσκοπικό τομέα να αντιμετωπίζει αυτό το ζήτημα. Χρειάζεται δημόσια παρέμβαση, επανασύσταση του Οργανισμού Εργατικής Κατοικίας, δημόσιες πολιτικές για τη διαφύλαξη αυτού του δικαιώματος.
Το δεύτερο σχόλιο, κυρία Πρόεδρε, είναι για την τροπολογία των Υπουργών για τις ρυθμίσεις οφειλών που έχουν μικρομεσαίες επιχειρήσεις σε όλα τα ασφαλιστικά ταμεία εκτός του ΝΑΤ. 
Υποτίθεται ότι με την αρχική διατύπωση γινόταν μία διευκόλυνση σε όσους επαγγελματίες ήθελαν να κάνουν μία ρύθμιση των οφειλών τους προς τα ασφαλιστικά ταμεία, διότι έλεγε ότι η προϋπόθεση που υπήρχε για φορολογική ενημερότητα, δεν θα υπάρχει. Αυτή η προϋπόθεση, που έφευγε, περιπλέχτηκε ακόμα περισσότερο. Διότι ο κ. Στουρνάρας έκανε μία προσθήκη όπου αναφέρει ότι θα έχουν υποχρέωση για φορολογική ενημερότητα, την οποία αν δεν την έχουν, τότε θα πρέπει να φέρνουν μία βεβαίωση των χρεών τους, των οφειλών τους προς το ασφαλιστικό ταμείο και να κρίνει το ίδιο το ασφαλιστικό ταμείο. Φαίνεται ότι τεχνικά δίνει κάποια διευκόλυνση. Στην ουσία, όμως, δεν διευκολύνει. Διότι το πρόβλημα κυρίως των μικρών και κυρίως των πολύ μικρών επιχειρήσεων που το 70% περίπου από τους ιδιοκτήτες τους χρωστάνε από 5.000 έως 10.000 ευρώ τουλάχιστον στον ΟΑΕΕ -το οποίο το ξέρουμε και το έχουμε μελετήσει- δεν είναι αυτό. Είναι άλλα τα προβλήματά τους. 
Τα προβλήματά τους, είναι οι μνημονιακές πολιτικές της ύφεσης που εφαρμόζονται και τους οδηγούν σε αδυναμία να αποπληρώσουν αυτές τις εισφορές και πως αυτή η ρύθμιση η οποία τους δόθηκε για τα ασφαλιστικά ταμεία -και κυρίως μας ενδιαφέρει για τον ΟΑΕΕ- και οι προϋποθέσεις οι οποίες μπήκαν είναι πάρα πολύ απαγορευτικές για να προχωρήσουν σ’ αυτήν τη ρύθμιση. 
Έχουν πει κι οι ίδιοι –και το έχουμε πει κι εμείς- ότι τρόποι να στηριχθεί το ασφαλιστικό τους ταμείο, ο ΟΑΕΕ, και τρόποι να εισπράξει εισφορές που χρωστάνε στο ασφαλιστικό ταμείο, υπάρχουν.
Αυτά τα κρίσιμα χρόνια, το 2013 και το 2014, θα μπορούσε να τους δοθεί η δυνατότητα να έχουν ελεύθερη επιλογή ασφαλιστικής κλάσης, ώστε να μπορούν να ανταποκρίνονται στις υποχρεώσεις τους. Οι μελέτες των ίδιων λένε ότι αν αυτή η δυνατότητα τους δινόταν, οι μισοί από τις τετρακόσιες χιλιάδες που χρωστάνε στον ΟΑΕΕ θα αποπλήρωναν και θα συγκέντρωνε επιπλέον 540 εκατομμύρια ευρώ ο ΟΑΕΕ το χρόνο. 
Υπήρχαν και υπάρχουν τρόποι και ο ΟΑΕΕ να στηριχθεί και οι μικρές και πολύ μικρές επιχειρήσεις να στηριχθούν και να διευκολυνθούν να αποπληρώσουν τις υποχρεώσεις τους και όχι αυτό που προτείνετε με την τροπολογία. 
Γι’ αυτό εμείς δεν θα την υπερψηφίσουμε. Θα ψηφίσουμε «Παρών».
Τέλος, το τελευταίο σχόλιο είναι για την τροπολογία του Υπουργού, για τον τρόπο υπολογισμού του 75% του μισθού που θα παίρνουν όσοι δημόσιοι υπάλληλοι βγαίνουν σε διαθεσιμότητα. Ενώ ο ν.4093/2012, το τρίτο μνημόνιο, αναφέρει ότι ως βάση υπολογισμού, το 75% θα είναι ο μισθός που έπαιρναν τον Οκτώβρη του 2012, τώρα λέει ότι βάση υπολογισμού θα είναι ο μισθός ουσιαστικά του προηγούμενου μήνα, η προηγούμενη μισθολογική περίοδος. 
Κατ’ αρχάς, αν το διαβάσει ένας χωρίς να το μελετήσει, φαίνεται ότι είναι μια τεχνική διευκόλυνση η οποία γίνεται στο Γενικό Λογιστήριο του Κράτους. Δεν πρόκειται περί αυτού. Όταν λέει ότι θα υπολογίζεται ο προηγούμενος μήνας και χωρίς να έχει πλαφόν ώστε να μην υπολείπεται ως βάση υπολογισμού ο μισθός που έπαιρνε τον Οκτώβρη του 2012 -χωρίς βεβαίως να αποκλείει ότι αν γίνουν αυξήσεις θα υπολογίζεται στον αυξημένο μισθό- ουσιαστικά δημιουργεί πολλούς και μεγάλους κινδύνους. Αν αύριο γίνουν περικοπές στους μισθούς των δημοσίων υπαλλήλων -αναμένονται το Σεπτέμβρη ή αναμένονται με το νέο πακέτο και συνεχώς γίνονται- τότε ο νέος τρόπος υπολογισμού του 75% του προηγούμενου μήνα, οδηγεί και σε μείωση του μέρους των αποδοχών που θα παίρνουν οι δημόσιοι υπάλληλοι που θα είναι σε διαθεσιμότητα. 
Εμείς έτσι και αλλιώς, κυρία Πρόεδρε και κύριε Υπουργέ, δεν την ψηφίζουμε αυτήν την τροπολογία όχι μόνο γιατί είναι μια άσχετη τροπολογία σε ένα άσχετο νομοσχέδιο και είναι παραβίαση της δημοκρατίας, του Συντάγματος και του Κανονισμού της Βουλής αλλά κυρίως, διότι σε κάθε περίπτωση δεν θέλουμε να νομιμοποιήσουμε τις διαθεσιμότητες οι οποίες ουσιαστικά είναι απολύσεις. 
Δεν αποδεχόμαστε το επιχείρημα της Κυβέρνησης και του Υπουργού ότι οι διαθεσιμότητες δεν είναι απολύσεις και ότι «απλά τους παίρνουμε από μια υπηρεσία που δεν τους έχει ανάγκη, να τους πάμε σε μια άλλη». Αν ήταν έτσι, τότε θα κάνατε απλές μετατάξεις, χωρίς να τους οδηγείτε οκτώ μήνες με μειωμένο μισθό κατά 75% και με το μαχαίρι στο λαιμό ότι αν μέσα στους οκτώ μήνες δεν βρεθεί μια θέση να πάνε, θα απολυθούν. Είναι καθαρές απολύσεις. Είναι δεκαπέντε χιλιάδες απολύσεις για τις οποίες έχει δεσμευθεί η Κυβέρνηση απέναντι στην τρόικα. Δεν τις αποδεχόμαστε. Και είναι και ένας από τους λόγους που δεν ψηφίζουμε αυτήν την τροπολογία. 
Αντίθετα, έχουμε καταθέσει πρόταση νόμου –εκκρεμεί η συζήτησή της- με την οποία όποιοι δημόσιοι υπάλληλοι βρεθούν θύματα διαθεσιμότητας εργασιακής εφεδρείας και απολυθούν, θα αποκατασταθούν από μια αριστερή αντιμνημονιακή κυβέρνηση. Θα επιμείνουμε σ’ αυτό. Η πρόταση νόμου αυτή, θα είναι και σχέδιο νόμου μιας τέτοιας αριστερής προοδευτικής κυβέρνησης. Θα δώσουμε μάχη μαζί τους για να μην υπάρξει ούτε μια απόλυση στο δημόσιο τομέα, στη Δημόσια Διοίκηση, ώστε να μη γυρίσετε την Ελλάδα πίσω, κύριε Υπουργέ, εσείς και η Κυβέρνησή σας, στο 1911  όπου είχε θεσπιστεί τότε η μονιμότητα των δημοσίων υπαλλήλων!
Ευχαριστώ πολύ, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΣΤΡΑΤΟΥΛΗΣ",485
"66312"," Ευχαριστούμε, κύριε Στρατούλη.
Ο κ. Μάρκος Μπόλαρης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66313"," Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, συζητούμε ένα νομοσχέδιο, το οποίο έχει αναπτυξιακή στόχευση και χαρακτηριστικά. Και αυτό είναι στα θετικά της πρωτοβουλίας που έχει ο Υπουργός Μακεδονίας-Θράκης. 
Στα αρνητικά είναι ότι ο Υπουργός Ανάπτυξης, ο καθ’ ύλην αρμόδιος Υπουργός, επί ένα χρόνο δεν δικαιώνει τον τίτλο του Υπουργείου του. Οι παρεμβάσεις από πλευράς Κυβέρνησης στον τομέα της ανάπτυξης είναι ανύπαρκτες. Είναι μηδενικές. Και αντί να είναι το Υπουργείο ναυαρχίδα για να μπορέσει να στηριχθεί η χώρα, η πραγματική οικονομία, για να μπορέσει να στηρίξει και τις θέσεις εργασίας και τον παραγωγικό τομέα, ο Υπουργός Ανάπτυξης είναι κρυμμένος. 
Το λέω αυτό, διότι το νομοσχέδιο μας δίνει την ευκαιρία να συζητήσουμε επί της ουσίας και να δείξουμε ότι είναι σωστή η πρωτοβουλία, σωστή η ανάδειξη. Όμως είναι στη λάθος κατεύθυνση. 
Ισχυρίζομαι, κυρίες και κύριοι συνάδελφοι, ότι τις τελευταίες δεκαετίες στη χώρα, εφαρμόζουμε ένα λάθος παραγωγικό πρότυπο. Εφαρμόζουμε ένα λάθος αναπτυξιακό μοντέλο, το οποίο σαν κύρια χαρακτηριστικά στο μεν ιδιωτικό τομέα έχει μία κρατικοδίαιτη επιχειρηματικότητα -με λαμπρές εξαιρέσεις- έλλειψη εξωστρέφειας, έλλειψη προϊόντων τα οποία είναι ποιοτικά και ανταγωνιστικά για να διεκδικήσουν τη θέση τους στο ράφι στο εξωτερικό κι έχει έναν πρωτογενή τομέα, ο οποίος στηρίχτηκε τα τελευταία χρόνια απλά στις επιδοτήσεις.
Στο δε δημόσιο τομέα -για να έρθω και στο νομοσχέδιο- η δραστηριότητά μας χαρακτηρίζεται από βαριά γραφειοκρατία, από έλλειψη αντανακλαστικών, από έλλειψη ταχύτητας, από βραδυπορία, από αδιαφάνεια και απ’ όλα όσα κρύβονται πίσω από την αδιαφάνεια. 
Το κοινό χαρακτηριστικό -και στον ιδιωτικό και στο δημόσιο τομέα- είναι το ότι έχει αγνοηθεί η δυνατότητα για καινοτόμες δράσεις, για καινοτόμα και ανταγωνιστικά προϊόντα, τα οποία είναι συνδυασμός της ερευνητικής δουλειάς που γίνεται στα πανεπιστήμια από νέα φωτεινά μυαλά και της παραγωγικής δράσης στη χώρα, της παραγωγικής δραστηριότητας. 
Δυστυχώς και τα προϊόντα έρευνας που υπάρχουν, δεν αξιοποιούνται από την ελληνική βιοτεχνία, την ελληνική βιομηχανία ή τον ελληνικό παραγωγικό τομέα, αλλά αξιοποιούνται διεθνώς.
Το επισημαίνω, λοιπόν, αυτό διότι η Ζώνη Καινοτομίας θα μπορούσε να αξιοποιήσει το μεγάλο συγκριτικό πλεονέκτημα. Ποιο είναι αυτό το πλεονέκτημα; Είναι το γεγονός ότι στη Θεσσαλονίκη, στο Αριστοτέλειο Πανεπιστήμιο, στο Αλεξάνδρειο ΤΕΙ, στη Θράκη, στο Δημοκρίτειο, αλλά και στα άλλα ερευνητικά ιδρύματα και πανεπιστήμια της χώρας, παράγεται έρευνα η οποία μπορεί, εάν παντρευτεί με τον παραγωγικό τομέα, να έχει αποτελέσματα καινοτομίας, δηλαδή συγκριτικά πλεονεκτήματα τέτοια που μπορούν να βγάλουν την Ελλάδα στη διεθνή αγορά. 
Εμείς, λοιπόν, τι κάνουμε; Αντί να κάνουμε αυτήν τη σύνδεση, εμμένουμε στη λογική η οποία επικράτησε τα τελευταία χρόνια. Ποια είναι η λογική αυτή; Δημόσιος τομέας, βαριά γραφειοκρατία, παρεμβάσεις διαφόρων φορέων και αγνόηση αυτών που πραγματικά μπορούν. Γιατί στη χώρα μας –και όχι μόνο μέσα στη χώρα αλλά και εκτός- υπάρχουν νέοι άνθρωποι -Έλληνες, επιστήμονες, ερευνητές- και του παραγωγικού τομέα και του ερευνητικού τομέα, οι οποίοι έχουν ανάγκη από μία Ζώνη Καινοτομίας στην οποία μπορούμε να παντρέψουμε αυτά τα πράγματα.
Τι κάνουμε λοιπόν; Έχουμε ένα νομοσχέδιο στο οποίο συγκροτούμε διοικητικό συμβούλιο με εκπροσώπους φορέων. Έχουμε μία επιστημονική επιτροπή  η οποία συμβουλεύει τη Ζώνη Καινοτομίας, πάλι με εκπροσώπους φορέων. 
Αυτή, όμως, είναι η λάθος κατεύθυνση. Η Κυβέρνηση, το Υπουργείο, δεν επιλέγει αυτούς οι οποίοι έχουν σωρευμένη γνώση. Και πού την έχουν τη σωρευμένη γνώση; Άλλοι την έχουν στον ερευνητικό τομέα, άλλοι στον επιχειρηματικό τομέα, άλλη την έχουν επειδή έχουν δουλέψει σε αντίστοιχες προκλήσεις, πειράματα, Ζώνες Καινοτομίας στο εξωτερικό. Υπάρχουν αυτοί οι άνθρωποι. Εμφανίζονται στη χώρα, παρεμβαίνουν δημόσια, δείχνουν την κατεύθυνση. Αυτοί αγνοούνται. 
Τι άλλο έπρεπε να έχει η Κυβέρνηση, προκειμένου να στηρίξει όλα αυτά; Έπρεπε να έχει εξασφαλίσει μία χρηματοδότηση. Έπρεπε να πει ποια είναι τα κριτήρια για τη στήριξη. Έπρεπε να εξασφαλίσει τις επιδοτήσεις εκεί που πράγματι χρειάζονται. 
Αντί, λοιπόν, να δείξει εμπιστοσύνη σε αυτούς που μπορούν, μένει στη λογική δεκαετιών που πέρασαν και οι οποίες λένε ότι θα κάνουμε ένα σώμα από εκπροσώπους, οι οποίοι έχουν τόση σχέση με την καινοτομία, όση έχω εγώ με τα διαστημόπλοια. 
Άρα, για μία ακόμη φορά επιβεβαιώνεται ότι καθόλου δεν αρκούν οι καλές προθέσεις. Για μία ακόμη φορά επιβεβαιώνεται ότι την κρίσιμη στιγμή, στην καρδιά της κρίσης, αποτυγχάνουμε να λειτουργήσουμε με την απλή λογική, η οποία λέει ότι επιστρατεύουμε αυτούς που ξέρουν, αυτούς που έχουν την εμπειρία, αυτούς που μπορούν, αυτούς που αγωνιούν, αυτούς οι οποίοι μπορούν να παράξουν το καινοτόμο προϊόν, αυτούς που μπορούν να δημιουργήσουν θέσεις εργασίας.
Με τι ασχολούμαστε; Ασχολούμαστε με ένα νομοσχέδιο, το οποίο μας λέει πού θα βρούμε οικόπεδα, πώς θα κάνουμε κτήρια, λες και το πρόβλημα σήμερα στην Ελλάδα να ήταν η εύρεση κτηρίων και η ανέγερση καινούργιων κτηρίων, λες και δεν έχουμε τεράστιο απόθεμα από ακίνητα στα οποία μπορούμε να στήσουμε στα γρήγορα αυτήν την πρωτοπόρο προσπάθεια, που παντρεύει την έρευνα με την παραγωγή.
Το έχουν ανάγκη οι αγρότες. Το έχουν ανάγκη οι κτηνοτρόφοι. Το έχουν ανάγκη οι μικροβιοτέχνες. Έχουμε χιλιάδες παιδιά, νέους επιστήμονες, τα οποία μπορούν να είναι σε αυτήν την καινοτόμα προσπάθεια αλλά επειδή εμείς μένουμε κολλημένοι στις κρατικοδίαιτες λογικές μας, τα διώχνουμε στο εξωτερικό και πάνε αυτήν τη γνώση και την προσφέρουν σε ξένες επιχειρήσεις και γίνεται προστιθέμενη αξία στο εξωτερικό, αντί να γίνει στην Ελλάδα η οποία χειμάζεται.
Κλείνω με δύο σκέψεις που αφορούν την ιστορία των πλειστηριασμών με την οποία ασχολείται σήμερα όλη η ελληνική κοινωνία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα ήθελα λίγο χρόνο ακόμα.
Το προηγούμενο διάστημα οι αξίες των ακινήτων στη χώρα ήταν αναντίστοιχες με την πραγματική αξία. Υπήρχαν φουσκωμένες τιμές, φουσκωμένες εμπορικές τιμές, φουσκωμένες αντικειμενικές αξίες, άρα φουσκωμένα δάνεια. Σήμερα, οι εμπορικές αξίες των ακινήτων έχουν πέσει πολύ, κατέρρευσαν. Αυτή, λοιπόν, τη στιγμή που έχουν καταρρεύσει οι πραγματικές αξίες των ακινήτων και μπορεί να πει κανείς ότι είναι πραγματικές, έρχεται η Κυβέρνηση και συζητά με πρωτοβουλία του Υπουργού Οικονομικών την υπόθεση των πλειστηριασμών αντί να συζητήσει το γεγονός ότι πρέπει αυτά τα φουσκωμένα δάνεια να έρθουν στα ίσα, να αντιστοιχηθούν με τις πραγματικές αξίες των ακινήτων.
Σήμερα, δηλαδή έχουμε πολίτες οι οποίοι έχουν ακίνητο το οποίο κάνει 50.000 και η τράπεζα τους ζητά πίσω 200.000 και θα κάνουν πλειστηριασμό. Κάντε τους. Κάντε τους να δούμε από πού θα βγουν τα χρήματα. Το βέβαιο είναι, πως άλλα κρύβονται πίσω από αυτήν την ιστορία. Περιμένουμε να δούμε, να ξεδιπλωθούν οι προθέσεις για να κάνουμε κριτική, η οποία βασίζεται στο σχεδιασμό που υπάρχει.
Επίσης, θέλω να επισημάνω -και κλείνω με αυτό- ότι καταλαβαίνουμε πως πίσω από αυτήν την ιστορία, δεν είναι απλά η προσπάθεια της Κυβέρνησης να στηριχθούν οι τράπεζες. Υπάρχουν άλλες σημαντικότερες σκοπιμότητες στις οποίες θα αναφερθούμε τη στιγμή που πρέπει.
Ευχαριστώ πολύ.","ΜΑΡΚΟΣ ΜΠΟΛΑΡΗΣ",348
"66314"," Ευχαριστούμε, κύριε Μπόλαρη.
Η κ. Μαρία Τριανταφύλλου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66315"," Ευχαριστώ, κυρία Πρόεδρε.
Κατά τη διάρκεια των δύο συζητήσεων στη Διαρκή Επιτροπή Εθνικής Άμυνας και Εξωτερικών Υποθέσεων αναφορικά με το νομοσχέδιο: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης» του Υπουργείου Μακεδονίας και Θράκης, υπήρξε κοινή ομολογία όλων των συναδέλφων που τοποθετήθηκαν, μη εξαιρουμένου και του κυρίου Υπουργού, για πλήρη αδυναμία υλοποίησης του συγκεκριμένου εγχειρήματος όλα τα προηγούμενα χρόνια. Μιλάμε για αρκετά χρόνια ανεπάρκειας, αναποτελεσματικότητας και παλινδρομήσεων.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Η Ζώνη Καινοτομίας Θεσσαλονίκης θεσπίστηκε νομοθετικά το 2006 με το ν. 3489. Υπήρξε αναδιατύπωση κάποιων νομοθετικών διατάξεων με το ν.4072/2012 και σήμερα καλούμαστε να ψηφίσουμε ουσιαστικά μια ακόμα προσπάθεια επανεκκίνησής της.
Από την πρώτη συζήτηση στην επιτροπή ζητήσαμε απολογισμό, τι έγινε όλα αυτά τα χρόνια. Ο τίτλος του νομοσχεδίου: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης» πού άραγε εδράζεται χωρίς απολογισμό; 
Απολογισμός σημαίνει να εντοπίσουμε τις αιτίες αναποτελεσματικότητας. Πού βρίσκονται; Στο νομοθετικό πλαίσιο, στο σχεδιασμό, στην υλοποίηση, στην ανυπαρξία πολιτικής βούλησης; Απολογισμός σημαίνει έλεγχος των οικονομικών. Δόθηκαν εκατομμύρια ευρώ. Υπήρξε παραίτηση του τότε Διευθύνοντος Συμβούλου του κ. Αρζιμάνογλου, συνοδευόμενη με καταγγελίες, όπως είπε και η εισηγήτριά μας, για το ρόλο των ιδιωτικών συμφερόντων όπως σε ιδιωτικές θερμοκοιτίδες επιχειρήσεων. Τι από όλα αυτά εξετάσατε και σε ποια συμπεράσματα οδηγηθήκατε για να θεραπευτούν οι ανεπάρκειες; Δώστε μας έναν απολογισμό απτό και συγκεκριμένο.
Μας κατηγορείτε ότι μιλάμε γενικά και αόριστα στα νομοσχέδια και όταν σας ζητάμε συγκεκριμένα στοιχεία, αδυνατείτε να τα δώσετε. Υπάρχει ωστόσο ένα νέο νομοσχέδιο σχετικά με τη Ζώνη Καινοτομίας Θεσσαλονίκης και οι πιο σημαντικές αλλαγές που επέρχονται διά στόματος του κυρίου Υπουργού, αφορούν στη μείωση της γραφειοκρατίας με μείωση υπογραφών από σαράντα επτά σε τριάντα για την έκδοση των απαραίτητων διοικητικών πράξεων, καθώς και την επανεισαγωγή του Κανονισμού Σύναψης Συμβάσεων Προμηθειών και Παροχής Υπηρεσιών. Υπήρχε ήδη στον ιδρυτικό νόμο.Επίσης, υπάρχει αναφορά για πρόβλεψη περισσότερων μορφών σχέσεων εργασίας και ίδρυσης θυλάκων μόνο από την εταιρεία μέσα σε μια προβληματική χωροθέτηση. 
Στο άρθρο 2, αναφέρεται ότι η κατάρτιση του στρατηγικού σχεδιασμού, γίνεται από το Διοικητικό Συμβούλιο της εταιρείας «Αλεξάνδρεια Ζώνη Καινοτομίας Α.Ε.» και η έγκρισή του από το Υπουργείο Μακεδονίας Θράκης που εποπτεύει. Υπήρξε από την πλευρά μας το ερώτημα τι απέγινε ο προηγούμενος σχεδιασμός. Απορρίφθηκε ή όχι; Συμπληρώνεται; Προσέξτε, μιλάμε για ένα σχεδιασμό που πληρώθηκε ακριβά. Ο κύριος Υπουργός, ανέφερε ορθώς το ποσό των 400.000 ευρώ για τη μελέτη του στρατηγικού σχεδιασμού. Επιπλέον, αυτός ο στρατηγικός σχεδιασμός που προκρίνεται, πώς ακριβώς καταρτίζεται από το διοικητικό συμβούλιο της εταιρείας; Δίνεται ξανά σε εξωτερικούς συμβούλους όπως το 2009 ή όχι; 
Επιπλέον ούτε καν καθορίζονται οι όροι του στρατηγικού σχεδιασμού ούτε ο φορέας εκπόνησης. Η εισηγήτριά μας μίλησε βέβαια για δημόσιο φορέα. Ωστόσο αυτό που καθίσταται σαφές είναι οι αρμοδιότητες, δηλαδή οι υπέρ-αρμοδιότητες του Υπουργού Μακεδονίας Θράκης, αφού με το άρθρο 11 διορίζει τη συμβουλευτική επιτροπή ανάπτυξης, εγκρίνει τους κανονισμούς που καταρτίζονται από το διοικητικό συμβούλιο στο άρθρο 6, εγκρίνει το στρατηγικό σχέδιο στο άρθρο 2, εγκρίνει τη χωροθέτηση στο άρθρο 10, εγκρίνει τις επιχειρήσεις που θα προκριθούν και τελικά θα μπουν στη Ζώνη Καινοτομίας, έχει καθοριστικό λόγο και ρόλο μαζί με τον Υπουργό Οικονομικών στη μεταβίβαση μετοχών, χωρίς να αναφέρεται ούτε μια ασφαλιστική δικλίδα, ούτε ένα κριτήριο για το πώς θα γίνεται αυτή η μεταβίβαση. Παραχωρείται ωστόσο η δυνατότητα στο δημόσιο, ως μοναδικού μετόχου αρχικά της εταιρείας, να μεταβιβάζει με ΚΥΑ των Υπουργών Οικονομικών και Μακεδονίας Θράκης μετοχές σε νομικά πρόσωπα δημοσίου και ιδιωτικού δικαίου. 
Δεν είναι αρκετή δικαιολογία ότι το Υπουργείο Μακεδονίας Θράκης είναι το πλέον αρμόδιο. Άρα, δικαιούται αυτόν τον υπέρ-ρόλο. Και δεν είναι αρκετή δικαιολογία, κύριε Υπουργέ, από τη στιγμή που δεν μπορείτε να απαντήσετε στο τι πήγε στραβά όλα αυτά τα χρόνια σχετικά με τη Ζώνη Καινοτομίας Θεσσαλονίκης. 
Από τα Πρακτικά διαβάζω, απαντήσατε επί λέξει στο γιατί δεν λειτούργησε μέχρι σήμερα η Ζώνη Καινοτομίας όπως θα έπρεπε να λειτουργεί:  «Δεν είμαι ο κατάλληλος άνθρωπος να σας απαντήσω και δεν θέλω να επιρρίψω ευθύνες». Θα έπρεπε, κύριε Υπουργέ, και να γνωρίζετε και να έχετε επιρρίψει ευθύνες. Αυτό δεν ευαγγελίζεστε, τα του Καίσαρος τω Καίσαρι; Αυτό δεν προβάλλετε, το πόσο αξιόπιστοι και υπεύθυνοι είστε; 
Πώς θα σας εμπιστευτούμε όταν λέτε «δεν μπορώ να απαντήσω»; Στον ελληνικό λαό και στο λαό της Θεσσαλονίκης το είπατε αυτό; Ότι δεν μπορώ να σας απαντήσω αλλά κατά τα άλλα είμαι ο πλέον κατάλληλος να σχεδιάσω ξανά μια επανεκκίνηση; Δεν είναι προσωπικό σε καμμία περίπτωση, είναι μια πολιτική τοποθέτηση. 
Εγώ απορώ πώς καρατομείτε τόσους εργαζόμενους, πώς τολμάτε να μιλάτε για αξιολόγηση όταν δίνετε τέτοιες απαντήσεις; Και το κυριότερο είναι ότι απορώ πώς σχεδιάζετε όταν δεν γνωρίζετε τι ακριβώς προηγήθηκε, ποιες οι αιτίες και ποιες οι ευθύνες της αναποτελεσματικότητας και της δυσλειτουργίας.
Μιλήσαμε γενικά και μιλήσατε γενικά για την αναγκαιότητα ύπαρξης Ζώνης Καινοτομίας -αρχής γεννωμένης από τη Θεσσαλονίκη- στη χώρα μας, όπου εκεί θα εγκαθίστανται καινοτόμες επιχειρήσεις και ερευνητικοί φορείς, όπου θα αναπτύσσονται καινοτόμες δράσεις που θα αναπτύσσονται ταχέως και θα συμβάλλουν αποφασιστικά και καθοριστικά στην οικονομική ανάπτυξη της χώρας και όχι μόνο στις περιοχές της Θεσσαλονίκης ή της Μακεδονίας και τη Θράκης.
Η έννοια «καινοτομία» ακούγεται πολύ τώρα τελευταία, ακούγεται αρκετά για παράδειγμα στα έργα ΕΣΠΑ και κάθε φορά που ένας ελκτικός όρος όπως για παράδειγμα «καινοτομία» ή ένας ελκτικός τίτλος όπως σχέδιο «Αθηνά» προβάλλεται, μας ζώνουν τα φίδια, όπως λέει ο λαός μας. 
Στη συζήτηση ή στο ερώτημα για το αν η καινοτομία είναι απαραίτητη, κανείς δεν θα διαφωνήσει. Ωστόσο η καινοτομία, είναι αδειανό πουκάμισο όταν δεν στηρίζεται από δημόσιες υποδομές, από ανάπτυξη των μεταφορών και της τηλεπικοινωνίας, από επιδοτήσεις και συνολικό σχεδιασμό για ανάπτυξη της έρευνας, από σχεδιασμένη περιφερειακή αποκέντρωση και στήριξη των παραγωγικών δομών, στήριξη της βιομηχανίας και από εξειδικευμένο εργατικό δυναμικό. 
Τι από τα παραπάνω προωθείτε; Τίποτα. Αντιθέτως διαλύετε τις όποιες υποδομές, απαξιώνετε και καταστρέφετε τη δημόσια εκπαίδευση, κατακρεουργείτε τα ερευνητικά κέντρα, προωθείτε τις συνθήκες γαλέρας στα εργασιακά.  
Η έννοια της καινοτομίας είναι σίγουρα απαραίτητη για κάθε κοινωνία και θα έλεγα ότι είναι σύμφυτη του λαού μας, είναι σύμφυτη κάθε λαού, είναι σύμφυτη της ανθρώπινης ύπαρξης αλλά εσείς τη διαστρεβλώνετε και κυρίως την εντάσσετε στo πλαίσιο της αντιλαϊκής πολιτικής αναδιάρθρωσης της οικονομίας. Την εντάσσετε μέσα σε ένα παραγωγικό μοντέλο που προωθεί τις επενδύσεις του κεφαλαίου στην έρευνα, που μετατρέπει τα ανώτερα εκπαιδευτικά ιδρύματα και τα ερευνητικά κέντρα σε μέσα εξυπηρέτησης των επιχειρηματιών. 
Μία τέτοια Ζώνη Καινοτομίας, δεν χρειάζεται ούτε η Θεσσαλονίκη ούτε ο ελληνικός λαός, μία Θεσσαλονίκη, μία πόλη ιστορικό σταυροδρόμι, ένα πολυπολιτισμικό κέντρο που τελματώνεται. Δεν είμαι από Θεσσαλονίκη αλλά κάθε φορά που πηγαίνω, βλέπω όλο και λιγότερα μαγαζιά να υπάρχουν, βλέπω όλο και λιγότερο κόσμο να βγαίνει έξω στα μαγαζιά. Σε μία Ελλάδα που συρρικνώνεται η αγορά, σε μία Ελλάδα που φτωχαίνει ο κόσμος της, πρέπει να επιφυλάξουμε μία άλλη τύχη. 
Χρειάζεται δημοκρατικός προγραμματισμός στα έργα προς όφελος των εργαζομένων και της κοινωνίας και όχι μια ακόμα νέα περιοχή κυβερνητικών παρεμβάσεων υπέρ συγκεκριμένων επιχειρηματικών δραστηριοτήτων. Χρειάζεται παιδεία, υγεία, ασφάλεια, δουλειά και όχι καταβαράθρωση των δομών και των εργασιακών σχέσεων. Χρειάζονται άλλες πολιτικές αποφάσεις, χρειάζεται άλλη πολιτική ενάντια στη νεοφιλελεύθερη μνημονική λαίλαπα και αυτό θα το προσφέρει η αναβαπτισμένη μέσα στις οδύνες της καταστροφής άλλη συνείδηση των εργαζομένων. Θα το προσφέρει η δημοκρατική ανατροπή που θα φέρει ο παλλαϊκός αγώνας του λαού μας. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΤΡΙΑΝΤΑΦΥΛΛΟΥ",508
"66316"," Το λόγο έχει ο κ. Κριτσωτάκης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"66317"," Κύριε Πρόεδρε, έρχεται πάλι ένα νομοσχέδιο μέσα στο καλοκαίρι με τέσσερις τροπολογίες άσχετες, σε ένα Υπουργείο που δεν έχει καμμία σχέση, το Μακεδονίας-Θράκης, και γίνεται και το εξής παράλογο. Προσθέτει η Κυβέρνηση στις νομοτεχνικές βελτιώσεις την ώρα που έχει ξεκινήσει η συνεδρίαση μια αλλαγή-προσθήκη στον τίτλο του νομοσχεδίου και λέει «και άλλες διατάξεις», γιατί αναγνωρίζετε έτσι και τυπικά -εκτός από ουσιαστικά- ότι έχετε αλλάξει με τις τροπολογίες ακόμα και αυτό το νομοσχέδιο. 
Θα έλεγα ότι το σχέδιο νόμου που συζητούμε, είναι ένα χαρακτηριστικό παράδειγμα πολιτικής αναξιοπιστίας και μιας προχειρότητας που κρύβει πίσω έναν νεοφιλελεύθερο ταλιμπανισμό κυριολεκτικά. Ακόμα και στη δική σας λογική, κύριε Υπουργέ, ως Κυβέρνηση είστε εκτεθειμένοι. Από το 2004, με κυβέρνηση Νέας Δημοκρατίας που εξαγγέλθηκε η Ζώνη Καινοτομίας Θεσσαλονίκης, από το 2006 πάλι με κυβέρνηση Νέας Δημοκρατίας που ψηφίστηκε ο ιδρυτικός νόμος και από το 2012 που αναδιατυπώθηκε με νόμο και πάλι η ιδρυτική της πράξη, ουσιαστικά δεν έχει γίνει τίποτα. Το παραδέχεστε. Και μάλιστα λέτε ότι εσείς δεν το γνωρίζετε, λες και είναι προσωπικό το ζήτημα, που δεν είναι φυσικά. Λέτε όμως παράλληλα -και εδώ είναι μία τεράστια διάσταση- ότι ξέρετε με αυτό το νομοσχέδιο τι πρέπει να γίνει τώρα. Μα, αφού δεν ξέρετε τις αιτίες που δεν έγιναν πριν, πώς ξέρετε τώρα; Είναι μόνο μια ασυνέπεια; 
Από την άλλη μεριά, εμείς σας ακούμε να λέτε ότι ο ΣΥΡΙΖΑ δεν έχει πρόγραμμα. Με το δικό σας πρόγραμμα, ακόμα και σε τέτοια θέματα που φαντάζουν μικρά αλλά δεν είναι, τι έχετε να πείτε; Επιβεβαιώνετε ότι είστε μία Κυβέρνηση-Ιανός, έχετε δύο πρόσωπα. Το ένα πρόσωπο, είναι αυτό που δείχνει μια Κυβέρνηση πολύ γρήγορη, πολύ αποτελεσματική, με χειρουργική ακρίβεια ενεργούσα, όταν είναι να κόψει μισθούς ή συντάξεις, όταν είναι να εφαρμόσει μνημονιακές πολιτικές και από την άλλη πλευρά, είναι μια Κυβέρνηση που παραπαίει, που δεν υπάρχει, όταν είναι να κάνει κάτι θετικό, όπως αυτό το θέμα με την καινοτομία ή με την έρευνα και την τεχνολογία, που είναι τα υπέρτερα σε αυτό το θέμα.
Το μόνο που έγινε όμως στο ενδιάμεσο διάστημα, κύριε Υπουργέ, ήταν η κατασπατάληση χρημάτων για τις αμοιβές των μελών του Δ.Σ. της «Αλεξάνδρειας Ζώνης Καινοτομίας Α.Ε.». Για ποιο έργο άραγε; Αφού τίποτα δεν έχει παραχθεί όλο αυτό το διάστημα. Υπάρχει η -τουλάχιστον περίεργη- ιστορία με τη μελέτη στρατηγικού σχεδιασμού για την οποία δαπανήθηκαν τεράστια χρηματικά ποσά –κάποιο μιλάνε για 30 εκατομμύρια- και η οποία ουδέποτε αξιοποιήθηκε ή υλοποιήθηκε. Να κάνω εγώ τον απολογισμό περίπου που εσείς δεν κάνετε. Το προαναφερθέν Δ.Σ. της «Αλεξάνδρειας Ζώνης Καινοτομίας Α.Ε.» δεν έχει δώσει καμμία εξήγηση γιατί δόθηκε η μελέτη αυτή σε εξωτερικούς συμβούλους, γιατί μετά ανέλαβε να την εκπονήσει η ίδια η εταιρεία, γιατί τελικά δεν έγινε τίποτα και πού πήγαν όλα αυτά τα λεφτά. Τίποτα απ’ αυτά. 
Ποια είναι η υπευθυνότητα της Κυβέρνησης, κύριε Υπουργέ; Εσείς την εκπροσωπείτε. 
Επίσης, υπάρχει και η σκανδαλώδης χρηματοδότηση προς τις ιδιωτικές θερμοκοιτίδες επιχειρήσεων, που προκάλεσε την παραίτηση του διευθύνοντος συμβούλου της εταιρείας. Ούτε και σε αυτό απαντάτε. 
Και έρχεται σήμερα η Κυβέρνηση χωρίς να δίνει καμμία εξήγηση, χωρίς να κάνει έστω κάποιον στοιχειώδη απολογισμό, χωρίς να προτείνει λύσεις στα συσσωρευμένα προβλήματα εξαιτίας της πολιτικής όλων των προηγούμενων κυβερνήσεων, χωρίς προσδιορισμό του έργου αυτής της Ζώνης Καινοτομίας και χωρίς κανένα ενδοιασμό, με το συζητούμενο σχέδιο νόμου να προσαρμόσει και τη Ζώνη Καινοτομίας Θεσσαλονίκης στις νεοφιλελεύθερες προδιαγραφές του μνημονίου, που με στοχοπροσήλωση εφαρμόζετε ως Κυβέρνηση και εσείς και το ΠΑΣΟΚ. 
Η εταιρεία «Αλεξάνδρεια Ζώνη Καινοτομίας Α.Ε.», εταιρεία η οποία συστήνεται από το ελληνικό δημόσιο και με χρήματα του ελληνικού δημοσίου -το λέτε στο άρθρο 5 αυτό- δεν θα υπάγεται στον ευρύτερο δημόσιο τομέα αλλά θα λειτουργεί αποκλειστικά με τους κανόνες της ιδιωτικής οικονομίας, σύμφωνα με το άρθρο 3. Θα λειτουργεί όχι μόνο με ιδιωτικοοικονομικά κριτήρια αλλά και για την εξυπηρέτηση ιδιωτικών συμφερόντων και εις βάρος του δημοσίου. 
Μόνο, που δεν μας διευκρινίζετε, κύριε Υπουργέ, αυτοί οι κανόνες της ιδιωτικής οικονομίας πού αποσκοπούν και τι αποτελέσματα θα έχουν, που είναι το σημαντικό. 
Διότι, ο κ. Σταυρίδης -για να μην ξεχνάμε και την προχθεσινή ειδησεογραφία- τους κανόνες της ιδιωτικής οικονομίας υπερασπιζόταν όταν έκλεινε σειρά κερδοφόρων εταιρειών στο πλούσιο παρελθόν του ή όταν υλοποιούσε το μνημόνιο και ξεπουλούσε τον ΟΠΑΠ με κανόνες «learjet», όπως θα σας πω εγώ. 
Καλά έκανε η Κυβέρνηση και τον «παραίτησε». Το θέμα, όμως, δεν ήταν το learjet. Το μέγα σκάνδαλο είναι το ίδιο το ΤΑΙΠΕΔ και το έργο που έχει αναλάβει και εκτελεί. Διότι, στην ειδησεογραφία πέρασε ότι το σκάνδαλο ήταν το learjet και το πού πήγε αμέσως μετά την υπογραφή ο κ. Σταυρίδης. Εσείς έχετε την πολιτική ευθύνη. Εσείς τον διορίσατε και αναλάβετε την ευθύνη. 
Εν πάση περιπτώσει, οι μετοχές της δημόσιας εταιρείας «Αλεξάνδρεια Ζώνη Καινοτομίας Α.Ε.» μπορούν να μεταβιβάζονται με ΚΥΑ, κατά προτίμηση σε νομικά πρόσωπα ιδιωτικού δικαίου σε τιμή που θα καθορίζεται πάλι με ΚΥΑ. Αυτό είναι απαράδεκτο, συνιστά αδιαφάνεια και αποτελεί υπεξαίρεση του έργου του Κοινοβουλίου. 
Το ελληνικό δημόσιο, λοιπόν, ιδρύει εταιρείες και κάποιοι Υπουργοί αποφασίζουν, άγνωστο με ποια κριτήρια, να τις δωρίσουν σε κάποιους ιδιώτες που μπορεί να είναι γνωστοί από παλιά, όπως είπε και ο κ. Σταυρίδης, για να ξαναέρθω στο ίδιο θέμα. 
Ο κανονισμός προμηθειών και παροχής υπηρεσιών, καθώς και ο κανονισμός εκτέλεσης των έργων της δημόσιας εταιρείας, σύμφωνα με το σχέδιο νόμου, θα εξαιρούνται από τις διατάξεις που διέπουν τις συμβάσεις φορέων του δημοσίου και του ευρύτερου δημόσιου τομέα, σύμφωνα με το άρθρο 6, με στόχο τη διασφάλιση του δημόσιου χρήματος και την καταπολέμηση της διαφθοράς, το αντίθετο δηλαδή.  
Η εταιρεία αυτή, θα στελεχώνεται πλέον κάνοντας χρήση όλων των μορφών ευέλικτης εργασίας, αξιοποιώντας όλα τα πλεονεκτήματα της πλήρως απορρυθμισμένης αγοράς -συμβάσεις έργου και ορισμένου χρόνου, μπλοκάκι, δανεισμός εργαζομένων, μερική απασχόληση- και προφανώς θα πάρει και από αυτούς που μπαίνουν στην κινητικότητα ή στην διαθεσιμότητα. Επίσης, θα έχουμε και άλλα προβλήματα. 
Η απόλυτη προσαρμογή στις νεοφιλελεύθερες προσταγές απορρύθμισης της αγοράς και διάλυσης οποιασδήποτε ασπίδας των εργαζομένων διευκολύνεται και με αυτόν τον τρόπο. 
Τρομάζει αυτό το προωθούμενο σχέδιο νόμου–μοντέλο εξυπηρέτησης, κύριε Υπουργέ. 
Το κράτος δημιουργεί εταιρεία, την αφοπλίζει από κάθε δημόσιο έλεγχο, την εξοπλίζει με φτηνό και απροστάτευτο εργατικό δυναμικό και τη μεταβιβάζει στην υπηρεσία ιδιωτών. Αυτό βέβαια, φαίνεται ότι «μυρίζει» και ότι δεν θα γίνει «με το αζημίωτο», που λέει και ο λαός. 
Έχουν περάσει επτά χρόνια από τον πρώτο νόμο με τον οποίο ιδρύθηκε η Ζώνη Καινοτομίας και σήμερα η Κυβέρνηση συζητά ακόμη για αντικατάσταση και συμπλήρωση διατάξεων σχετικών με τη Ζώνη, χωρίς να μας λέει τις αιτίες που δεν έγιναν πριν όλα αυτά που θα έπρεπε να γίνουν. 
Αν αυτό δεν συνιστά ανικανότητα και πολιτικές οι οποίες κρύβουν τα δεδομένα από τον ελληνικό λαό αντιδημοκρατικά, όπως εγώ θα πω, τότε έχουμε να κάνουμε με μια εσκεμμένη υπονόμευση των αναπτυξιακών δυνατοτήτων αυτής της χώρας και γι’ αυτό είστε υπεύθυνοι και εσείς, οι Υπουργοί της Κυβέρνησης, και ίδια η Κυβέρνηση του ΠΑΣΟΚ και της Νέας Δημοκρατίας. 
Τελειώνοντας, θέλω να πω το εξής: Και σε άλλους τομείς της ελληνικής οικονομίας και κοινωνίας κάνετε ό,τι κάνετε και σ’ αυτή την περίπτωση. Αφού αφήσατε τη Ζώνη Καινοτομίας να σέρνεται τόσα χρόνια με τα προβλήματά της, αφού διασύρατε συστηματικά την έννοια της δημόσιας εταιρείας και με αυτό τον τρόπο υπονομεύσατε την αναπτυξιακή της πολιτική, έρχεστε σήμερα και μας λέτε ότι αυτό το σχήμα απέτυχε και «αφού απέτυχε, ας δώσουμε στην εταιρεία μια άλλη δυνατότητα και προοπτική». Επιχειρείτε δηλαδή να φαίνεται λογικό αυτό που κάνετε, το οποίο είναι, όμως, άκρως παράλογο. 
Κύριε Πρόεδρε, θα ήθελα να πω μια τελευταία κουβέντα. Ο κ. Κουκουλόπουλος, ο εισηγητής του ΠΑΣΟΚ, είπε ότι το μείζον θέμα είναι αν χρειάζεται ή όχι η Ζώνη Καινοτομίας Θεσσαλονίκης. Όντως, είναι ένα θέμα αλλά αν το ΠΑΣΟΚ παραδέχεται αυτό το ερώτημα, αυτό το δίλημμα, τότε με ποιο θάρρος και με ποια αιτιολογία έρχεται εδώ να ψηφίσει αυτό το νομοσχέδιο και πώς δέχεται ότι η θέση μας είναι στις τελευταίες εκατόν είκοσι εννέα, νομίζω, από τις εκατόν σαράντα δύο στον κόσμο και δεν παίρνει το βάρος των ευθυνών που του αναλογεί από όλο το προηγούμενο διάστημα για την έρευνα, την τεχνολογία, αλλά και την καινοτομία; 
Είναι φανερό ότι εμείς δεν ψηφίζουμε αυτό το νομοσχέδιο, το καταψηφίζουμε. Είναι ένα θολό όραμα, χωρίς στρατηγικό σχέδιο, χωρίς προοπτική, είναι κάτι που ταιριάζει στη συνολική πολιτική της Νέας Δημοκρατίας, αυτή που τα αδιέξοδα τα μεγαλώνει και την προοπτική την εξαφανίζει. 
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΙΧΑΗΛ ΚΡΙΤΣΩΤΑΚΗΣ",262
"66318"," Ευχαριστούμε κι εμείς.
Ο κ. Αηδόνης έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"66319"," Ευχαριστώ, κύριε Πρόεδρε.
Κυρίες και κύριοι συνάδελφοι, πριν ξεκινήσω την τοποθέτησή μου θα ήθελα να συμφωνήσω με την τροπολογία που έχει καταθέσει ο συνάδελφος, κ. Κουκουλόπουλος, όπου μέσα από τη συγκεκριμένη τροπολογία ουσιαστικά δίνεται η δυνατότητα στο να λυθούν θέματα που αφορούν το πανεπιστήμιο και που του  επιτρέπει, φυσικά, την ανάπτυξή του στο μέλλον. Οι πληροφορίες μου λένε, κύριε Υπουργέ, ότι θα την δεχτείτε και νομίζω  ότι είναι κάτι πάρα πολύ σημαντικό. 
Σε ό,τι αφορά το συγκεκριμένο νομοσχέδιο, θα ήθελα να κάνω μερικές παρατηρήσεις, οι οποίες έχουν να κάνουν με το συγκεκριμένο ζήτημα δηλαδή τη Ζώνη Καινοτομίας Θεσσαλονίκης. Διαβάζοντας κάποιος την αιτιολογική έκθεση του νομοσχεδίου, ουσιαστικά εκείνο το οποίο βλέπει είναι η ομολογία της αποτυχίας μιας επιλογής η οποία έγινε το 2006 –επτά χρόνια πριν δηλαδή- και η οποία τελικά δεν λειτούργησε. 
Η αιτιολογική έκθεση συγκεκριμένα αναφέρει ότι λύνονται οριστικά χρόνια ζητήματα της λειτουργίας της εταιρείας με την επωνυμία «ΑΛΕΞΑΝΔΡΕΙΑ ΖΩΝΗ ΚΑΙΝΟΤΟΜΙΑΣ Α.Ε.». Άρα, βλέπω ότι η Κυβέρνηση έρχεται σήμερα, σε έναν επόμενο χρόνο, να προσπαθήσει με αυτό το νομοσχέδιο να λύσει ένα θέμα το οποίο τελικά δεν λειτούργησε. 
Θα ήθελα να κάνω μία πρόβλεψη. Δεν μου αρέσει, φυσικά, να μπαίνω στη λογική των προβλέψεων, αλλά δυστυχώς εκείνο το οποίο μπορώ να πω εγώ είναι ότι θα οδηγηθούμε σε μία νέα αποτυχία. Η νέα αποτυχία έχει να κάνει με κάτι πάρα πολύ απλό, το οποίο εγώ διαπιστώνω. 
Βλέπουμε, λοιπόν, ότι για τη συγκρότηση των οργάνων διοίκησης –δηλαδή διοικητικό συμβούλιο και μία νέα δεκαπενταμελή επιτροπή, η οποία συνεπικουρεί το έργο του διοικητικού συμβουλίου- γίνεται μία προσπάθεια θεσμικής εκπροσώπησης όλων των φορέων που συγκροτούν τη Θεσσαλονίκη. Δεν ξέρω, λοιπόν, αν αυτοί οι άνθρωποι είναι οι πλέον ικανοί για να ασχοληθούν με ένα πολύ εξειδικευμένο αντικείμενο που έχει να κάνει με την καινοτομία. 
Μία πολιτική ρήση λέει: «Το επιστέγασμα, αυτό το οποίο προκύπτει ως συμπέρασμα, είναι ότι όταν και εφόσον δεν θέλεις να κάνεις κάτι, δημιουργείς μία επιτροπή». Εκεί τελειώνουν όλα. Δεν θέλω να παίξω το ρόλο της Κασσάνδρας, κύριε Υπουργέ. Εύχομαι αυτό το οποίο προγραμματίζετε να πετύχει. Έχουμε ανάγκη από πολιτικές καινοτομίες στη χώρα και έχουμε ανάγκη από μία νέα οργάνωση αυτής της υπόθεσης, η οποία δυστυχώς απουσιάζει από τη χώρα μας με αποτέλεσμα να χάνονται τεράστιες ευκαιρίες. 
Άρα, σε ό,τι αφορά το σχέδιο νόμου εμείς το ψηφίζουμε και το ψηφίζουμε πιστεύοντας ότι θα μπορέσει να δώσει σε αυτό τον τόπο κάτι το οποίο το έχουμε ανάγκη. 
Ο σημερινός δικός μου λόγος παρουσίας εδώ στο Τμήμα της Βουλής –μιας και δεν συμμετέχω σε αυτό το Θερινό Τμήμα- έχει να κάνει με έναν άλλο κορυφαίο πολιτικό λόγο, όχι γιατί εγώ και ο κ. Λοβέρδος στις 2 Αυγούστου καταθέσαμε σε έναν πολύ συγκεκριμένο πολιτικό χρόνο μία τροπολογία που αφορά τους πλειστηριασμούς, αλλά γιατί σε όλη την ελληνική κοινωνία σήμερα, δεν υπάρχει ούτε ένας Έλληνας πολίτης που να μην ανησυχεί και να μην φοβάται από αυτή τη νέα πρωτοβουλία που πήρε στην αρχή ο κ. Σκορδάς και συνέχισε μετά ο πιο αρμόδιος Υπουργός αυτής της Κυβέρνησης, ο κ. Στουρνάρας. Γιατί όλα στη ζωή έχουν ονοματεπώνυμο. 
Πιστεύουμε, λοιπόν, ότι όταν ο κορυφαίος Υπουργός αυτής της Κυβέρνησης αναδεικνύει ένα θέμα, με τον τρόπο που το αναδεικνύει και παίρνει το μπαλάκι ως συνέχεια από τον αρμόδιο Υφυπουργό, τον κ. Σκορδά και τον κ. Χατζηδάκη, και το φέρνει σε αυτό το επίπεδο, κάποιο σκοπό και κάποιο στόχο έχει. 
Αν κάτσει και δει κανείς το θέμα, τι συμπεραίνει; Πριν από λίγο άκουσα τον κ. Λοβέρδο που έβαλε ερωτήματα, τα οποία είναι πολύ συγκεκριμένα. Εμείς, λοιπόν, αδυνατούμε να απαντήσουμε γιατί η Κυβέρνηση παίρνει αυτή την πρωτοβουλία.  
Στο ερώτημα αυτό πρέπει να μας απαντήσει ο κ. Στουρνάρας. Και όταν βλέπουμε την πρωτοβουλία του κυρίου Πρωθυπουργού, ο οποίος «ως από μηχανής θεός» εμφανίζεται και λέει ότι αυτή η υπόθεση είναι δική μου και θα την πάρω πάνω μου, τότε προκύπτουν δύο σκέψεις.
 Η πρώτη σκέψη λέει ότι είναι ένα οργανωμένο σενάριο, το οποίο προσπαθεί να παιχτεί μέσα στη λογική του μεγάλου Πρωθυπουργού, ηγέτη της χώρας, ο οποίος αντιλαμβάνεται το μεγάλο πρόβλημα που υπάρχει στην ελληνική κοινωνία και παίρνει μια τεράστια υπόθεση και λέει, «εγώ είμαι εδώ για σένα, λαέ» ή υπάρχει σχέδιο εξόδου της Κυβέρνησης. Δεν βλέπω άλλες πολιτικές ερμηνείες που θα μπορούσε να δώσει κανείς. Πολύ σύντομα θα δούμε τι είναι αυτό που τελικά σκέφτεται αυτή η Κυβέρνηση.
Αν είναι σχέδιο εξόδου, είναι σχέδιο καταστροφής και θα έχει την ευθύνη. Εάν είναι σχέδιο να μας πείσει ότι ο κ. Σαμαράς είναι ο νέος ηγέτης, ο φιλολαϊκός που αντιλαμβάνεται τα πραγματικά προβλήματα της κοινωνίας και αγνοεί τους κορυφαίους Υπουργούς του, τότε με συγχωρείτε πάρα πολύ, αλλά μας δουλεύετε και δεν ανήκουμε σε αυτούς που δεν είναι νοήμονες. Καταλαβαίνουμε πάρα πολύ καλά τι γίνεται σήμερα.
Εμφανίζετε αυτή την προσπάθεια και την έχετε επενδύσει με ένα κορυφαίο πολιτικό επιχείρημα. Λέτε ότι θα ισχύσουν κοινωνικά κριτήρια. Βάλατε τον μανδύα της λύσης του προβλήματος για να φανείτε ευαίσθητοι και μιλάτε για διάφορες κατηγορίες.
Και εγώ ρωτάω, λοιπόν: Ο μέσος πολίτης –δεν θα πάμε στις οικογένειες- ένας απλός άνθρωπος, ένας εργαζόμενος, που τόλμησε σε μία προηγούμενη περίοδο, όπως περιέγραψε πριν από λίγο ο κ. Μπόλαρης, στην περίοδο της φούσκας των ακινήτων να αγοράσει ένα υπερτιμημένο ακίνητο ως εμπορική, αντικειμενική αξία και δανειακή σχέση, που σήμερα έχει συγκεκριμένη δανειακή υποχρέωση, που τα εισοδήματά του έχουν μειωθεί και από τα 1.450 ευρώ παίρνει 950 ευρώ, δεν πρέπει να τύχει προστασίας; Μόνο αυτοί που είναι στις ειδικές κατηγορίες είναι εκείνοι οι οποίοι μπορούν να τύχουν της προστασίας ενός κράτους ή μιας πολιτείας που αντιλαμβάνεται τι γίνεται σήμερα στη χώρα; Γιατί, λοιπόν, η Κυβέρνηση κάνει πως δεν καταλαβαίνει;
Υπάρχουν μια σειρά από ερωτήματα, τα οποία έχουμε θέσει και τέθηκαν και πριν από λίγο από τον κ. Λοβέρδο. Επειδή ο χρόνος περνάει, θα ήθελα να πω μόνο ένα. Καταλαβαίνει η Κυβέρνηση, κύριε Υπουργέ, ότι ο καταδιωκόμενος Έλληνας πολίτης σήμερα από την εφορία, από τα ασφαλιστικά ταμεία, από παντού, δεν έχει χρήματα να ανταποκριθεί στις υποχρεώσεις του, γιατί αυτές οι υποχρεώσεις έχουν διογκωθεί; 
Το «δεν υπάρχει σάλιο», όπως επισημάνθηκε σε μια προηγούμενη περίοδο από τον Ανδρέα Λοβέρδο –όταν όλοι τότε περίμεναν ότι υπάρχουν και είναι όλα ωραία γύρω μας- ισχύει σήμερα ή δεν ισχύει; Όχι στο κράτος, που εκεί δεν υπάρχει τίποτα, αλλά σε εμένα, στον πιο απλό άνθρωπο, υπάρχει ή δεν υπάρχει σάλιο; Δεν υπάρχει τίποτα. 
Και όσο η Κυβέρνηση δεν καταλαβαίνει ότι δεν υπάρχει τίποτα, θα χτυπάει το κεφάλι της στον τοίχο και θα οδηγεί τη χώρα στα άκρα. Και η πολιτική σας οδηγεί τη χώρα στα άκρα. Σταματήστε τη γρήγορα, γιατί αυτό δεν είναι το εθνικό σας καθήκον.","ΧΡΗΣΤΟΣ ΑΗΔΟΝΗΣ",7
"66320"," Το λόγο έχει ο Υπουργός Μακεδονίας και Θράκης κ. Θεόδωρος Καράογλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"66321"," Κυρίες και κύριοι συνάδελφοι, η σημερινή μέρα είναι μια ιδιαίτερα ξεχωριστή μέρα για το Υπουργείο Μακεδονίας και Θράκης. Ακριβώς δεκατέσσερις μήνες μετά την επανασύστασή του έχω την τιμή να θέτω στην ολομέλεια του Ελληνικού Κοινοβουλίου, το πρώτο ιστορικά σχέδιο νόμου του Υπουργείου Μακεδονίας και Θράκης, του μοναδικού περιφερειακού Υπουργείου της χώρας μας, με το οποίο η παρούσα Κυβέρνηση εθνικής ευθύνης επιχειρεί να βάλει μπροστά τις μηχανές της Ζώνης Καινοτομίας Θεσσαλονίκης και να δώσει ζωή σε έναν φορέα καινοτομίας και ανάπτυξης, έναν φορέα που φιλοδοξούμε να αποτελέσει πεδίο διαρκούς και συντονισμένης συνεργασίας μεταξύ ερευνητικών οργανισμών νέας γνώσης, τεχνολογικών υποδομών, αλλά και επιχειρήσεων για την παραγωγή καινοτομίας.
Όταν στις 21 Ιουνίου του 2012 ο Πρωθυπουργός της χώρας, κ. Αντώνης Σαμαράς, προχωρούσε στην επανασύσταση του Υπουργείου Μακεδονίας και Θράκης, τηρώντας στο ακέραιο την προεκλογική του δέσμευση, θέσαμε ως πρωταρχικό στόχο τούτο το Υπουργείο όχι απλώς να υπάρχει για να στέλνει τα αυτονόητα εθνικά μηνύματα προς όλες τις κατευθύνσεις για την ελληνικότητα της Μακεδονίας και της Θράκης, αλλά να γίνει το Υπουργείο όλων των Βορειοελλαδιτών, να αποτελέσει έναν αναπτυξιακό βραχίονα για την Βόρειο Ελλάδα που μαστίζεται τόσο έντονα από κοινωνικά προβλήματα, αποτέλεσμα της πρωτοφανούς οικονομικής κρίσης που ταλαιπωρεί τη χώρα μας τα τελευταία τέσσερα, πέντε χρόνια.
Θέλουμε, δηλαδή, το νέο Υπουργείο Μακεδονίας και Θράκης να πάψει να είναι, όπως ήταν στο παρελθόν, ο ταχυδρόμος που απλώς μεταφέρει τα αιτήματα των φορέων της Μακεδονίας και της Θράκης στην Αθήνα και να λειτουργήσει ως ένα μικρό, ένα τοπικό στρατηγείο ανάπτυξης, το οποίο θα έχει παρεμβατικό ρόλο στην πολιτική και οικονομική ζωή του τόπου και θα δώσει και πάλι ζωή στη βόρεια Ελλάδα.
Χωρίς καμμία διάθεση έπαρσης, θα τολμήσω να πω ότι μέχρι στιγμής τα έχουμε καταφέρει σε ικανοποιητικό βαθμό. Σε αυτούς τους δεκατέσσερις μήνες, με την εν γένει παρουσία μας, αποδείξαμε περίτρανα ότι δεν είμαστε ένα Υπουργείο εθιμοτυπικών εκδηλώσεων και δεξιώσεων, αλλά με τις ενέργειες και τις πολιτικές μας πρωτοβουλίες προσπαθούμε να θωρακίσουμε τη Βόρεια Ελλάδα, όπως άλλωστε ορίζει και ο νέος αποκεντρωμένος και αναπτυξιακός ρόλος που μας έχει ανατεθεί. 
Εκπέμπουμε το εθνικό μήνυμα της ελληνικότητας της Μακεδονίας και της Θράκης, ενώ παράλληλα μοχθούμε, προκειμένου να καταστήσουμε τη Μακεδονία και τη Θράκη υπόδειγμα ανάκαμψης, αλλά φιλοδοξούμε –γιατί όχι- και ατμομηχανή ανάπτυξης και για την υπόλοιπη Ελλάδα. 
Χάρη στις αποκλειστικές αναπτυξιακές αρμοδιότητες που μας έχουν δοθεί μέχρι σήμερα, εφαρμόσαμε πολιτικές που ενισχύουν την επιχειρηματικότητα, στηρίζουν την εξωστρέφεια και συμβάλλουν στη διαμόρφωση ενός ευνοϊκού επενδυτικού κλίματος με ανταγωνιστική οικονομία και όλα αυτά με πενιχρό, πενιχρότατο προϋπολογισμό, όλα αυτά ξεκινώντας από μηδενική βάση και αφού προηγουμένως μειώσαμε τη διοικητική δομή του Υπουργείου Μακεδονίας και Θράκης κατά 53%. 
Και όμως, με πολλή διάθεση για δουλειά καταφέραμε να κλείσουμε στόματα και να δώσουμε πειστικές απαντήσεις σε όλους όσοι πίστευαν ή εξακολουθούν να πιστεύουν ότι η επανασύσταση του Υπουργείου Μακεδονίας και Θράκης ήταν λάθος. Αυτό αποδεικνύεται από ένα και μόνο γεγονός: Ποτέ στο παρελθόν το Υπουργείο Μακεδονίας και Θράκης δεν είχε τόσες σημαντικές, αποκλειστικές αναπτυξιακές αρμοδιότητες. 
Σκεφτείτε μόνο ότι για πρώτη φορά στην ιστορία του, μέσω της Διεύθυνσης Οικονομίας και Τουριστικής Ανάπτυξης του Υπουργείου Μακεδονίας και Θράκης, στην οποία δόθηκαν οι αρμοδιότητες της πρώην Επιχειρησιακής Μονάδας Ανάπτυξης, το Υπουργείο μας έχει γίνει φορέας υποδοχής, αξιολόγησης αλλά και τελικής έγκρισης περισσότερων από εκατόν τριάντα επενδυτικών σχεδίων που αφορούν στο σύνολο της Μακεδονίας και της Θράκης συνολικού προϋπολογισμού άνω των 600 εκατομμυρίων ευρώ. Φυσικά περιμένουμε τώρα, που καθημερινά βελτιώνεται το επιχειρηματικό κλίμα, πολλά περισσότερα επενδυτικά σχέδια.
Επιπλέον, μεταξύ άλλων, μας δόθηκε και ασκούμε την αρμοδιότητα της εποπτείας αγοράς βιομηχανικών προϊόντων στη Μακεδονία και τη Θράκη, προχωρήσαμε σε νομοθετική ρύθμιση και πετύχαμε η ΔΕΘ και «HELEXPO» να συγχωνευθούν σε μια νέα εταιρεία, αντιμετωπίζοντας μια σοβαρή παθογένεια του εκθεσιακού μας φορέα και ικανοποιώντας ένα πάγιο αίτημα όλων των φορέων της πόλης. 
Επίσης, δρομολογούμε την ανάληψη διαχείρισης της ειδικής υπηρεσίας του προγράμματος εδαφικής συνεργασίας, του γνωστού ως «Interreg 4». Βρισκόμαστε σε διαρκή επικοινωνία και διαβούλευση με τα επιμελητήρια, τους φορείς, τις περιφέρειες, τους δήμους και γενικότερα όλους τους αναπτυξιακούς φορείς της Βόρειας Ελλάδας και φυσικά καταθέσαμε την πρώτη ιστορικά νομοθετική πρωτοβουλία του Υπουργείου Μακεδονίας και Θράκης σχετικά με την Αλεξάνδρεια Ζώνη Καινοτομίας.
Ειδικότερα για την τελευταία, είναι γεγονός αναμφισβήτητο ότι τα χρόνια που προηγήθηκαν δεν έγιναν όλα όσα θα έπρεπε να γίνουν. Υπήρξαν υστερήσεις. Ουδέποτε χαράχθηκε επιχειρησιακό και στρατηγικό σχέδιο για την ενίσχυση των υποδομών και την προσέλκυση νέων και περισσότερων επενδύσεων και γενικότερα δεν της δόθηκε η υπεραξία που όλοι οι Βορειοελλαδίτες, όλοι οι Μακεδόνες περίμεναν.
Αυτά τα λάθη και αυτές τις αστοχίες έρχεται να διορθώσει το παρόν νομοσχέδιο καθιστώντας σαφές σε όλους πως η Ζώνη Καινοτομίας Θεσσαλονίκης δεν είναι άλλη μια χαμένη υπόθεση. Αυτό το πιστεύουμε ακράδαντα. Η Ζώνη Καινοτομίας της Θεσσαλονίκης δεν είναι άλλη μια χαμένη υπόθεση! Αντίθετα, έχει σφυγμό, έχει παρόν και μπορεί να έχει ουσιαστικό αναπτυξιακό μέλλον σε ότι αφορά στην παραγωγή καινοτομίας. 
Με την ψήφιση του συγκεκριμένου σχεδίου νόμου από την Ολομέλεια της Βουλής επιχειρούμε να βάλουμε τη Ζώνη Καινοτομίας της Θεσσαλονίκης σε μια νέα ρότα, μια ρότα πιο αποτελεσματική, ώστε να αποτελέσει ένα σύγχρονο εργαλείο επιστημονικής, τεχνολογικής και επιχειρηματικής ανάπτυξης όλης της Βόρειας Ελλάδας. Πρόκειται για ένα εργαλείο το οποίο θα δημιουργήσει στη Μακεδονία ένα πρόσφορο περιβάλλον επενδυτικών ευκαιριών, μέσω του οποίου προσβλέπουμε στην ενίσχυση της απασχόλησης, αλλά και στη δημιουργία νέων άμεσων, αλλά και έμμεσων θέσεων εργασίας.
Κυρίες και κύριοι συνάδελφοι, η Ζώνη Καινοτομίας Θεσσαλονίκης αποτελεί το μεγαλύτερο εγχείρημα του Υπουργείου Μακεδονίας και Θράκης για την ανάπτυξη της Βόρειας Ελλάδας. Είναι το δικό μας μεγάλο στοίχημα για τη δημιουργία τεχνολογικών μονάδων αιχμής, οι οποίες επενδύοντας στρατηγικά σε προϊόντα υψηλής τεχνολογίας και καινοτομίας θα συμβάλουν τα μέγιστα, ώστε η Βόρεια Ελλάδα να αποτελέσει εφαλτήριο εφαρμογής ενός νέου οικονομικού μοντέλου ανάπτυξης. Αυτό το μοντέλο ανάπτυξης θα συνδέει την έρευνα με την καινοτομία και την παραγωγή, βοηθώντας παράλληλα το πιο παραγωγικό κομμάτι του λαού μας, τη νέα γενιά, τη γενιά που κατέχει την υψηλή τεχνολογία, να αναδείξει τις δημιουργικές της ικανότητες. 
Ο συνδυασμός δημιουργικότητας και ενθουσιασμού, που πρέπει να μας διακρίνει τούτες τις δύσκολες ώρες, αποτελεί εχέγγυο επιτυχίας και ανάπτυξης ενός λαού. Αυτό το γεγονός δεν είναι απλό και ούτε πρέπει να περάσει απαρατήρητο, πόσω μάλλον όταν όλοι σε αυτή την Αίθουσα αναγνωρίζουμε και συμφωνούμε ότι ανάπτυξη σημαίνει καινοτομία, βελτιωμένα προϊόντα, ποιότητα, ανταγωνιστική παραγωγή, νέους πόρους, επενδύσεις, εθνική ανάκαμψη, αλλά κυρίως και πάνω απ’ όλα ανάσχεση της ανεργίας. 
Με την επαναδραστηριοποίηση της Ζώνης Καινοτομίας θέλουμε η Θεσσαλονίκη να γίνει μια πρωτοπόρος περιοχή καινοτόμου επιχειρηματικότητας στη Νοτιοανατολική Ευρώπη, που θα βασίζεται στη νέα γνώση και στην εξ αυτής ορμώμενη νέα οικονομία. 
Όσον αφορά τώρα στις ρυθμίσεις που περιλαμβάνονται στο παρόν συζητούμενο νομοσχέδιο, αυτές καθιστούν τη λειτουργία της Ζώνης Καινοτομίας Θεσσαλονίκης απλούστερη, λύνοντας οριστικά και αμετάκλητα χρόνια ζητήματα και δυσλειτουργίες. Παράλληλα, μέσα από την απλούστευση, αποσαφήνιση αλλά και βελτίωση του νομικού και θεσμικού πλαισίου της εταιρείας, της δίνεται η δυνατότητα να ενεργεί ταχύτερα, αλλά και αποτελεσματικότερα, ανοίγοντας με αυτόν τον τρόπο τον δρόμο στη Μακεδονία και τη Θράκη για να εξελιχθούν σε έναν διεθνώς αναγνωρισμένο κόμβο καινοτομίας. 
Ενδεικτικά μόνο να αναφέρω ότι με το παρόν νομοσχέδιο μειώνεται η γραφειοκρατία μέσω της μείωσης των υπογραφών από σαράντα επτά σε τριάντα. Πρακτικά, αυτό σημαίνει ότι εκεί που στο παρελθόν χρειάζονταν τρεις ή τέσσερις υπογραφές για την έκδοση μιας διοικητικής πράξης, από εδώ και στο εξής θα απαιτείται μία και σε ελάχιστες περιπτώσεις δύο το πολύ, καθώς, μεταξύ άλλων, μειώνεται και ο αριθμός των εμπλεκόμενων Υπουργείων από επτά σε πέντε. Με την αποδέσμευση των λοιπών Υπουργείων, τις διοικητικές πράξεις θα τις υπογράφει ο κατ’ εξοχήν αρμόδιος Υπουργός για τον έλεγχο και τη λειτουργία της Ζώνης Καινοτομίας, ο οποίος δεν μπορεί να είναι άλλος από τον εκάστοτε εποπτεύοντα Υπουργό Μακεδονίας και Θράκης. 
Μεταξύ άλλων, εξορθολογίζεται ο τρόπος οργάνωσης και διοίκησης της Αλεξάνδρειας Ζώνης Καινοτομίας Α.Ε. και συμπιέζεται το λειτουργικό κόστος. Επίσης, ενισχύεται η συμμετοχή της τοπικής κοινωνίας, μέσω της θεσμικής εκπροσώπησης φορέων έρευνας και παραγωγής, καθώς και φορέων αναπτυξιακού σχεδιασμού, στο Διοικητικό Συμβούλιο της «Αλεξάνδρειας Ζώνης Καινοτομίας Α.Ε.», διασφαλίζεται η διαφάνεια με ευρύτερη δημοσιότητα των δράσεων που εκτελούνται στο πλαίσιο της υλοποίησης της ζώνης καινοτομίας Θεσσαλονίκης και εξασφαλίζεται η ευέλικτη, γρήγορη και αποτελεσματικότερη λειτουργία αυτής υπό αμιγώς ιδιωτικοοικονομικούς όρους. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Όπως σας εξήγησα και προηγουμένως, όλα τα παραπάνω αποσκοπούν σε έναν διττό στόχο, αφ’ ενός στην αξιοποίηση και διεύρυνση του κεφαλαίου γνώσης της περιοχής ευθύνης του Υπουργείου Μακεδονίας και Θράκης και αφ’ ετέρου στην επιτάχυνση της οικονομικής ανάπτυξης της Βορείου Ελλάδος, μέσω παραγωγικών και οικονομικών δραστηριοτήτων καινοτομικού χαρακτήρα. 
Οι ειδικότεροι στόχοι του εγχειρήματος αυτού είναι η προσέλκυση και συγκέντρωση κρίσιμης μάζας εταιρειών, που βασίζονται στις νέες τεχνολογίες και πληρούν τα κριτήρια καινοτομίας της «Αλεξάνδρειας Ζώνης Καινοτομίας Α.Ε.», σε γεωγραφικά προσδιορισμένες περιοχές της Θεσσαλονίκης, η προσέλκυση τμημάτων έρευνας και ανάπτυξης πολυεθνικών εταιρειών από το εξωτερικό, η προώθηση συνεργειών που ενισχύουν τη δυνατότητα παραγωγής καινοτομίας, νέων προϊόντων και τελικά γεννούν νέα οικονομία, αυτό που αποκαλείται «νέα οικονομία» και είναι απαραίτητο για την ανάκαμψη της ελληνικής οικονομίας. Τέλος, επιτυγχάνεται και η είσοδος της Θεσσαλονίκης στον Ευρωπαϊκό Χάρτη Καινοτομίας σε συγκεκριμένο θεματικό πεδίο εξειδίκευσης.
Δίνοντας νέα ώθηση στη Ζώνη Καινοτομίας Θεσσαλονίκης, της δίνουμε ώθηση να αποτελέσει έναν θεσμό-θεμέλιο της Ελλάδας του 21ου αιώνα. Ας μην πάει, λοιπόν, αγαπητές συναδέλφισσες και συνάδελφοι, και αυτή η ευκαιρία χαμένη. 
Η υπερψήφιση του συγκεκριμένου νομοσχεδίου από την Ολομέλεια της Βουλής είναι αναπόσπαστο κομμάτι της εθνικής προσπάθειας, που καταβάλλουμε όλοι οι Έλληνες για την επανεκκίνηση της ελληνικής οικονομίας. Είναι η πρώτη χειροπιαστή απόδειξη ότι κάτι αρχίζει να αλλάζει στη Μακεδονία και τη Θράκη. Είναι η πρώτη απόδειξη ότι στην Βόρεια Ελλάδα η επιχειρηματικότητα έπαψε να απαξιώνεται, η ιδιωτική πρωτοβουλία δεν ενοχοποιείται και ενθαρρύνεται η εφαρμογή καινοτόμων ιδεών. Είναι η απόδειξη ότι πλέον η νέα Ελλάδα βαδίζει σε έναν καινούριο δρόμο. 
Κλείνοντας, θα ήθελα να πω μονάχα το εξής: Η υπερψήφιση του συγκεκριμένου νομοσχεδίου δεν αποτελεί επιτυχία κανενός Υπουργείου και κανενός Υπουργού. Είναι επιτυχία όλης της Μακεδονίας και όλης της Θράκης, μιας Μακεδονίας και Θράκης που είναι υπεράνω προσώπων και κομμάτων, γιατί αυτό που έχει σήμερα σημασία δεν είναι οι κομματικές στρατηγικές, αλλά η υπερψήφιση ενός νομοσχεδίου που ανοίγει το δρόμο στη Βόρεια Ελλάδα για να βγει νικήτρια από τη σκληρή μάχη που δίνει με την ύφεση και με την ανεργία. 
Αυτό σας ζητώ ως Βορειοελλαδίτης Βουλευτής. Αυτό σας ζητώ ως Υπουργός Μακεδονίας και Θράκης.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΘΕΟΔΩΡΟΣ ΚΑΡΑΟΓΛΟΥ",195
"66322"," Ευχαριστούμε, κύριε Υπουργέ.
Εισερχόμαστε τώρα στους Κοινοβουλευτικούς Εκπροσώπους. 
Το λόγο έχει ο κ. Παναγιώτης Λαφαζάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66323"," Ευχαριστώ, κυρία Πρόεδρε.
Δεν ήξερα ότι η Αστυνομία μπορεί να λειτουργεί και ως κλέφτης σε αυτήν τη χώρα, να μπαίνει χαράματα σήμερα το πρωί, να εισβάλλει μέσα στο Πολυτεχνείο, να κλείνει τους γύρω δρόμους και να δημιουργεί την εικόνα μας πολιορκημένης πόλης, η οποία βρίσκεται υπό εχθρικό κίνδυνο!
Τα ερωτήματα που προκύπτουν με αυτήν την πρωτοφανή αστυνομική επιχείρηση είναι πελώρια. Πελώρια ερωτήματα! Θα έπρεπε να είναι εδώ ο Υπουργός Δημοσίας Τάξης, ο οποίος καταθέτει και τροπολογίες, για να μας απαντήσει και να μας πει τι συνέβη. Γιατί ξέραμε ότι και παλαιότερα με απαράδεκτο τρόπο είχε μπει η Αστυνομία στο Πολυτεχνείο, αλλά είχαν προηγηθεί κάποια –υποτίθεται- «επεισόδια». Τώρα, χωρίς να έχει συμβεί απολύτως τίποτα, από τα χαράματα πολιορκήθηκε το κέντρο και εισβάλλει η Αστυνομία στο Πολυτεχνείο. 
Το ερώτημα είναι αν είχε έγκριση των Πρυτανικών Αρχών του Πολυτεχνείου για να μπει η Αστυνομία μέσα στο Πολυτεχνείο. Ενημέρωσε τουλάχιστον τις Πρυτανικές Αρχές; Είχε διάλογο μαζί τους; Με βάση ποιες πληροφορίες κινήθηκε; Ποια είναι τα ευρήματα; Είχαμε προσαγωγές πολιτών από το Πολυτεχνείο. Τι είδους προσαγωγές ήταν αυτές; Γιατί; Έχουν μετατραπεί σε συλλήψεις. Ποιες είναι οι κατηγορίες; Απαράδεκτα και πρωτοφανή πράγματα! Αν νομίζετε ότι με τέτοιες επιχειρήσεις αυταρχισμού και «σκούπας» μπορείτε να διαμορφώνετε αποπροσανατολιστικά την κοινή γνώμη, κάνετε λάθος. Αν νομίζετε ότι μπορείτε να μεταφέρετε την ατζέντα της πολιτικής ζωής σε ακροδεξιά κατεύθυνση -γιατί ίσως πιστεύετε ότι έτσι θα επωφεληθείτε- την ώρα που ετοιμάζεται νέο μνημόνιο κατά Σόιμπλε σε βάρος της χώρας, αν νομίζετε αυτά τα πράγματα, είστε γελασμένοι και μακριά νυχτωμένοι.
Ο ελληνικός λαός έχει καταλάβει την Κυβέρνησή σας και το ρόλο που παίζει. Είναι μια Κυβέρνηση αυταρχισμού, μία Κυβέρνηση που καταπατά κάθε έννοια της δημοκρατίας, μία Κυβέρνηση η οποία κουρελιάζει το Σύνταγμα και τον Κανονισμό της Βουλής, μία Κυβέρνηση η οποία λεηλατεί τη χώρα και την ελληνική οικονομία και την κοινωνία. Αυτή είναι η Κυβέρνησή σας. Δεν ξεγελάτε κανέναν!
Βεβαίως, θέλετε να καλύψετε με τέτοιους είδους αυταρχικές αστυνομικές επεμβάσεις τον άλλο «άθλο» που ετοιμάζετε, το να επιτρέψετε τους πλειστηριασμούς για την πρώτη κατοικία, την άρση απαγόρευσης των πλειστηριασμών. Αυτό ετοιμάζετε, το νέο «δώρο» για τις ελληνικές οικογένειες. Πάτε να φέρετε τον πλειστηριασμό για την πρώτη κατοικία. Εδώ έχουμε και το εξής πρωτοφανές, ότι πάτε να επιτρέψετε τους πλειστηριασμούς –υποτίθεται-  με κοινωνικά κριτήρια, δίνοντας κοινωνικό περιεχόμενο στην απαλλοτρίωση, στο ξεσπίτωμα των ελληνικών οικογενειών! Αυτό πάτε να κάνετε. «Μαγειρεύετε» τα κοινωνικά κριτήρια για να περάσετε στην κοινή γνώμη αυτή τη νέα κατεύθυνση, η οποία είναι η απόλυτη βαρβαρότητα. Στους εκατοντάδες χιλιάδες ανέργους πάτε να προσθέσετε τώρα και εκατοντάδες χιλιάδες αστέγους. 
Αυτά υποτίθεται ότι θέλετε να τα κάνετε για να διασώσετε τις τράπεζες. Φυσικά δεν διασώζονται έτσι οι τράπεζες. Θα καταρρεύσουν οι τράπεζες με την άρση της απαγόρευσης των πλειστηριασμών και θα καταρρεύσει και η οικοδομή, που ήδη έχει καταρρεύσει. Θα της δώσετε τη χαριστική βολή. Αυτό σημαίνει ότι θα έχουμε το τέλος της μικροϊδιοκτησίας στα ακίνητα και ιδιαίτερα το τέλος για την πρώτη κατοικία και θα πάμε και στη χαριστική βολή για την ελληνική οικονομία συνολικά, για την οποία η οικοδομή -ό,τι έχει απομείνει από την οικοδομική δραστηριότητα- είναι το τελευταίο στήριγμα. Αυτά πάτε να κάνετε και η συνταγή είναι γνωστή και από την Κυβέρνησή σας, αλλά και από την τρόικα, που σας καθοδηγεί. 
Η Ελλάδα υποτίθεται ότι έχει υψηλό βαθμό ιδιοκατοίκησης, επομένως πρέπει να ρίξουμε αυτή την ιδιοκατοίκηση, να τη φέρουμε -υποτίθεται- στον ευρωπαϊκό μέσο όρο! Αυτό σημαίνει μαζικό ξεσπίτωμα στις οικογένειες που έχουν πρώτη κατοικία. Είναι αμάρτημα και είναι έγκλημα η πρώτη κατοικία! Αν μέσα στην κρίση και μέσα στην ύφεση δεν έχεις να πληρώσεις, θα σου πάρουμε το σπίτι! Αυτό είναι το δόγμα σας και αυτό το δόγμα θα επιταθεί τα επόμενα χρόνια, διότι όπως ομολόγησε κυνικά ο κ. Σόιμπλε, δηλώνοντας την πλήρη αποτυχία των μνημονιακών προγραμμάτων, η Ελλάδα χρειάζεται νέα χρηματοδότηση και επομένως νέο μνημόνιο, σε έναν ατέλειωτο φαύλο κύκλο. Ιδού η ελληνική τραγωδία!
Ζώνη Καινοτομίας Θεσσαλονίκης. Είναι δυνατόν να εφευρίσκετε αυτόν τον τίτλο σήμερα; Κοροϊδεύατε τον κόσμο το 2006 φέρνοντας τέτοια νομοσχέδια, να τα φέρνετε και τώρα; Ζώνη Καινοτομίας Θεσσαλονίκης; Μα, η Θεσσαλονίκη είναι ζώνη ανεργίας, ζώνη οικονομικής και παραγωγικής ερήμωσης, ζώνη διάλυσης. Κλείνουν η μία μετά την άλλη οι μικρομεσαίες επιχειρήσεις. Το γνωρίζετε αυτό;","ΠΑΝΑΓΙΩΤΗΣ ΛΑΦΑΖΑΝΗΣ",279
"66324"," Πολύ καλά.","ΘΕΟΔΩΡΟΣ ΚΑΡΑΟΓΛΟΥ",195
"66325"," Το γνωρίζετε πολύ καλά και μου λέτε τώρα ότι φέρνετε εδώ ένα αναπαλαιωμένο νομοσχέδιο από τα παλιά, το οποίο οδήγησε την κατάσταση στα χάλια που έχουμε σήμερα και το ξαναφέρνετε με κάποιες διαφοροποιήσεις. Ξαναφέρνετε αυτό που έφερε την κατάσταση εδώ, που συνέβαλε και αυτό στο να έρθει η κατάσταση εδώ, για να κοροϊδέψετε και πάλι τον κόσμο και να βάλετε το βαρύγδουπο τίτλο: Ζώνη Καινοτομίας Θεσσαλονίκης-ΑΛΕΞΑΝΔΡΕΙΑ Α.Ε., πάνω στα ερείπια, όμως, του οικονομικού και παραγωγικού ιστού, όχι μόνο της συμπρωτεύουσας, αλλά όλης της Βορείου Ελλάδας. 
Αν θέλετε να ανακόψετε στοιχειωδώς την παραγωγική, οικονομική και κοινωνική ερήμωση της Βορείου Ελλάδας και της Θεσσαλονίκης, το πρώτο πράγμα που πρέπει να κάνετε είναι, όχι να μας φέρνετε αυτά τα νομοσχέδια για ζώνες καινοτομίας, αλλά να εγκαταλείψετε τις μνημονιακές συνταγές, να εγκαταλείψετε αυτές τις αδίστακτες, κυνικές πολιτικές λιτότητας που εφαρμόζετε, να ξαναδείτε το Πρόγραμμα Δημοσίων Επενδύσεων. Το Πρόγραμμα Δημοσίων Επενδύσεων έχει μεγαλύτερα έσοδα τώρα, ιδιαίτερα από την Ευρωπαϊκή Ένωση, και είναι κουτσουρεμένο ως προς τις δαπάνες, κατακρεουργημένο κυριολεκτικά, για να βγάλετε πρωτογενές πλεόνασμα το επτάμηνο. 
Όταν εφαρμόζετε, λοιπόν, αυτές τις πρακτικές, για ποιες ζώνες καινοτομίας μου μιλάτε; Έχετε έσοδα στο Πρόγραμμα Δημοσίων Επενδύσεων από την Ευρωπαϊκή Ένωση. Γιατί δεν πηγαίνουν, λοιπόν, στην εκτέλεση του Προγράμματος Δημοσίων Επενδύσεων; Για να εμφανίζετε πρωτογενές πλεόνασμα τις δαπάνες του Προγράμματος Δημοσίων Επενδύσεων, όπου έπρεπε να πηγαίνουν τα έσοδα, τις κουτσουρεύετε, τις λεηλατείτε, τις κατακρεουργείτε. Και μου μιλάτε ύστερα για Ζώνες Καινοτομίας στη Θεσσαλονίκη; Μπορεί να φτιαχτούν ποτέ με αυτές τις πρακτικές, με αυτές τις πολιτικές, με αυτές τις λογικές, ζώνες καινοτομίας;
Το ερώτημα είναι το εξής: Δεν χρειάζεται ένας απολογισμός; Αυτό το νομοσχέδιο είναι από το 2006 στην ουσία, με κάποιες αλλαγές. Δεν χρειάζεται ένας απολογισμός; Δεν χρειάζεται να μας πείτε εδώ, στην Εθνική Αντιπροσωπεία, τι έσοδα είχε η «Αλεξάνδρεια Α.Ε.», ποια έργα έκανε, ποια κατεύθυνση είχε, ποιος ήταν ο προσανατολισμός, ποιες ήταν οι πρωτοβουλίες, ποιες ήταν οι παρεμβάσεις της; Ποιες ήταν; Πού πήγαν τα λεφτά; Τι προσωπικό έχει; Με τι εργασιακή σχέση; 
Έγιναν οι πληρωμές στο διοικητικό συμβούλιο, πληρωμές εξόδων λειτουργικών και άλλων. Ήταν εκατομμύρια ευρώ. Πού πήγαν αυτά τα λεφτά; Ποιο ήταν το αναπτυξιακό και κοινωνικό τους αντίκρισμα; Τι θα αλλάξετε σε σχέση με αυτά τα οποία δεν κάνετε; Ούτε απολογισμό δεν μπορείτε να κάνετε.
Γιατί δεν μας φέρνετε εδώ μία έκθεση πεπραγμένων της Ζώνης Καινοτομίας και της «Αλεξάνδρειας Ζώνης Καινοτομίας Α.Ε»; Θέλουμε να μας φέρετε μία έκθεση πεπραγμένων, όπου να φαίνονται τα έσοδά της, οι δαπάνες της, τα έργα που έχει εκτελέσει, οι πρωτοβουλίες που έχει αναλάβει, η συνεισφορά που έχει κάνει, για να δούμε τι έχει γίνει, να βγει ένα συμπέρασμα.
Εσείς δεν θέλετε να βγάλετε και συμπέρασμα. Εδώ μας είπατε στην ουσία ότι δεν έχει γίνει τίποτα. Άρα, πάνω στο τίποτα εσείς λέτε ότι θα κάνετε. Γιατί θα κάνετε εσείς; 
Σας εξήγησα ότι το μεγάλο εμπόδιο είναι οι μνημονιακές πολιτικές και η έλλειψη προγραμμάτων δημοσίων επενδύσεων ή του Προγράμματος Δημοσίων Επενδύσεων, το οποίο κατακρεουργείτε.
Όμως, πέραν αυτού, ποιες είναι οι νέες πρωτοβουλίες, οι νέες αντιλήψεις; Ποιες είναι οι νέες χρηματοδοτήσεις; Ποια είναι τα νέα έργα; Ποιος είναι ο σχεδιασμός από εδώ και  εμπρός; Ούτε μία κουβέντα δεν είπατε.
Φέρατε εδώ ένα νομοσχέδιο για να πείτε στην Ελληνική Βουλή, στην Εθνική Αντιπροσωπεία ότι κάτι έχετε κάνει και εσείς μέχρι τώρα.
Θα πω και το εξής: Μπορεί να μιλάμε για μία εταιρεία, όπως η «Αλεξάνδρεια Ζώνη Καινοτομίας Α.Ε.», την οποία χρηματοδοτεί το δημόσιο και η οποία δεν υπάγεται σε καμμία δημόσια ρύθμιση και την οποία μπορεί να εκποιήσει το δημόσιο με αυξήσεις μετοχικού κεφαλαίου, με τιμή της μετοχής, που θα ορίσει ποιος; Ο ίδιος ο Υπουργός. Ούτε καν η αγορά! Δηλαδή, μπορεί να πει και 1 λεπτό η μετοχή και να τη χαρίσει σε ιδιώτες. Αυτά είναι απίστευτα πράγματα. Με τέτοιες αντιλήψεις νομίζετε ότι μπορείτε να συμβάλετε σε μια αναπτυξιακή λειτουργία στη Βόρειο Ελλάδα, στη Θεσσαλονίκη; 
Όμως, πέραν αυτού, είναι δημόσια χρηματοδοτούμενη επιχείρηση η εταιρεία, αλλά τίποτα από το δημόσιο δεν τη δεσμεύει. Από εκεί και πέρα, κινείται πλήρως με ιδιωτικοοικονομικά κριτήρια. 
Φτάνετε στο σημείο –άκουσον, άκουσον!- να κάνετε εισαγωγή στο δημόσιο τομέα των «δανεικών εργαζομένων». Πού ακούστηκε αυτό; Έτσι θα την κάνετε την ανάπτυξη; Και με την αναπτυξιακή εταιρεία της Ζώνης Καινοτομίας Θεσσαλονίκης θα δίνετε το παράδειγμα των δανεικών εργαζομένων, με δουλεμπόριο, δηλαδή, εργασιακό; Θα δανείζεστε εργαζόμενους για να δουλεύει αυτή η εταιρεία;
Θα το κάνετε αυτό; Και διανοείστε με τέτοιου είδους πρακτικές να μιλήσετε για ανάπτυξη στη Βόρειο Ελλάδα; Τι ανάπτυξη; Δεν κάνετε Ζώνη Καινοτομίας. Θα κάνετε ζώνη «μαύρης» εργασίας, ζώνη δουλεμπορίου. Το παράδειγμα των «μαύρων», δουλεμπορικών εργασιακών σχέσεων θα το δίνει αυτή η εταιρεία, η «Αλεξάνδρεια Ζώνη Καινοτομίας», την οποία διαμορφώνετε. Αυτά είναι εντελώς απαράδεκτα πράγματα. 
Βεβαίως, εδώ μαζί με τις εξαιρέσεις –και τελειώνω, κυρία Πρόεδρε- που κάνετε της εταιρείας από τις δημόσιες ρυθμίσεις, φτάνετε στο σημείο και η ίδια η εταιρεία να κανονίζει τον κανονισμό προμηθειών της και τον κανονισμό εκτέλεσης έργων. Όμως, μέχρι να το φτιάξει τι θα γίνεται; Ad hoc θα γίνονται οι αναθέσεις έργων και οι προμήθειες και η παροχή υπηρεσιών.
Δηλαδή ούτε χρονικό όριο δεν θέτετε. Στην ουσία, εξουσιοδοτείτε το διοικητικό συμβούλιο της εταιρείας, το οποίο εσείς θα ορίζετε, να διαμορφώνει ad hoc τις προμήθειες, τις αναθέσεις και τις εκτελέσεις έργων, ακόμα και την παροχή υπηρεσιών. Αυτά είναι πρωτοφανή και απαράδεκτα πράγματα, εκτός δημοσίων ρυθμίσεων και με αυθαίρετες αποφάσεις του διοικητικού συμβουλίου, οι οποίες δεν θα ελέγχονται από πουθενά, ad hoc για κάθε έργο.
Φτάσατε στο σημείο να βάζετε και μία διατύπωση, η οποία είναι άκρως περίεργη και δεν ξέρω γιατί την βάζετε. Μέχρι τώρα η εκτέλεση έργων, εφόσον δεν υπήρχε κανονισμός από την «Αλεξάνδρεια Α.Ε.», θα έπρεπε να γίνεται με βάση τις δημόσιες ρυθμίσεις. Τώρα εξαιρείτε τις δημόσιες ρυθμίσεις μέχρι να γίνει ο κανονισμός. Επομένως ούτε εκεί δεν θα υπάγονται οι προμήθειες και τα έργα. 
Αυτά είναι απαράδεκτα πράγματα και δεν ξέρω μήπως πρέπει να μας κάνετε έναν απολογισμό για το ποια έργα έχει κάνει η «Αλεξάνδρεια Α.Ε.», με ποιες διαδικασίες έχουν ανατεθεί αυτά τα έργα, εάν έχει προσφέρει κάποια υπηρεσία, εάν έχει κάποια προμήθεια, ποιες είναι οι διαδικασίες λήψης αυτών των προμηθειών, πώς αποφασίστηκαν, για να ελέγξουμε εδώ πέρα και το ύψος τους και τις διαδικασίες και τη διαφάνεια. Θα σας παρακαλέσω, κύριε Υπουργέ, να μας κάνετε αυτόν τον απολογισμό, έστω προφορικά, έστω εν τάχει, για να ενημερωθεί η Εθνική Αντιπροσωπεία για κρίσιμα θέματα, για τα οποία είναι άκρως ευαίσθητη η κοινή γνώμη και πρώτα απ’ όλα, βεβαίως, η κοινή γνώμη της Θεσσαλονίκης.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΛΑΦΑΖΑΝΗΣ",279
"66326"," Σας ευχαριστούμε και εμείς.
Το λόγο έχει η κ. Σοφία Βούλτεψη από τη Νέα Δημοκρατία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66327"," Ευχαριστώ, κυρία Πρόεδρε.
Δεν θα μιλήσω από το Βήμα, αλλά από τη θέση  μου, γιατί δεν θα αναλώσω όλο το χρόνο μου. Θα κάνω οικονομία χρόνου.
Θέλω να πω κατ’ αρχάς ως προς το νομοθέτημα που συζητούμε σήμερα ότι είναι ένα θετικό νομοθέτημα. Λίγο ως πολύ όλοι συμφωνούμε μέσα στην Αίθουσα. Έτσι κι αλλιώς, η υπόθεση της ανάπτυξης της Μακεδονίας είναι εθνική υπόθεση για την πατρίδα μας. Κάποιοι μπορεί να καταψηφίζουν ή να διαφωνούν, αλλά αυτό, απ’ ό,τι κατάλαβα εγώ από τη σημερινή συνεδρίαση, γίνεται για καθαρά αντιπολιτευτικούς λόγους και όσες φωνές ακούστηκαν σχετίζονται με αυτό.
Ένα άλλο θέμα που ετέθη είναι αυτό των πλειστηριασμών. Οι θέσεις όλων μας, εντός και εκτός Κοινοβουλίου, είναι γνωστές, έχουν γνωστοποιηθεί, έχουν διατυπωθεί με το σαφέστερο τρόπο. Επομένως, δεν μπορεί να είναι κάποιος πιο ένθερμος από κάποιον άλλο. Περιμένουμε τις αποφάσεις της Κυβέρνησης. Υπάρχουν συζητήσεις πάνω σε αυτό το θέμα, όπως έγινε αρμοδίως γνωστό και χθες μετά από την κυβερνητική σύσκεψη. Θεωρούμε ότι το θέμα πρέπει να αντιμετωπιστεί από την Κυβέρνηση και όχι με τροπολογίες, όπως γίνεται κάθε χρόνο. Αυτό αναμένουμε και μέχρι τότε είναι ένα ζήτημα επί του οποίου δεν μπορούμε να λαμβάνουμε αποφάσεις ή να συζητούμε χωρίς να λαμβάνουμε υπόψη τις τελευταίες εξελίξεις όσον αφορά την απόφαση της Κυβέρνησης να επιληφθεί συνολικά.
Το τρίτο θέμα το οποίο ετέθη –και με αυτό θα τελειώσω, κυρία Πρόεδρε- σχετίζεται με τη σημερινή επιχείρηση της Αστυνομίας στο Πολυτεχνείο. Άκουσα διαμαρτυρίες μέσα στην Αίθουσα, που σχετίζονται περισσότερο με αυτή καθ’ αυτή την επιχείρηση και όχι με αυτά τα οποία βρέθηκαν μέσα στο Πολυτεχνείο. Υπήρξε η ερώτηση εάν υπήρχαν πληροφορίες. Προφανώς από τον κατάλογο, τον οποίο μόλις προ ολίγου και εγώ είδα στον υπολογιστή μου ότι έδωσε η Αστυνομία, έναν μακρύ κατάλογο φονικών όπλων ή όπλων εν πάση περιπτώσει προς μελλοντική χρήση, που βρέθηκαν εκεί, αποδεικνύεται ότι η Αστυνομία είχε πληροφορίες ότι εκεί γινόταν συσσώρευση τέτοιων αντικειμένων προς μελλοντική χρήση και θεωρώ ότι αυτό είναι το σημαντικό. Δείτε το μακρύ κατάλογο που έχει δοθεί από την Αστυνομία, με επίσημη ανακοίνωσή της, και θα αντιληφθείτε για τι πράγμα μιλάμε. Δεν μιλάμε μόνο για ρόπαλα, αλλά και για εύφλεκτα υλικά και για άλλα αντικείμενα. Είναι υποχρέωση της Αστυνομίας -γι’ αυτό υπάρχει και το Υπουργείο Δημόσιας Τάξης- όταν έχει πληροφορίες περί συσσώρευσης τέτοιων αντικειμένων να προχωρήσει σε επιχειρήσεις ώστε να αποφευχθούν μελλοντικά δεινά.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"66328"," Ευχαριστούμε και εμείς, κυρία Βούλτεψη.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Κωνσταντίνος Τριαντάφυλλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66329"," Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι Βουλευτές, θα ξεκινήσω τη σημερινή μου ομιλία με ένα συγκεκριμένο θέμα. Η Ελλάδα, κυρίες και κύριοι Βουλευτές, βιώνει μία πρωτόγνωρη οικονομική, δημοσιονομική, κοινωνική και αξιακή, θα έλεγα, κρίση. Επομένως, πιστεύω ότι κάθε συζήτηση –όχι μόνο εντός της Αιθούσης, αλλά και εκτός αυτής- αλλά και κάθε νομοθετική πρωτοβουλία, θα έπρεπε να στοχεύει  σε μία μεγάλη εθνική προσπάθεια για έξοδο απ’ αυτήν την κρίση. 
Όμως, μιλάμε για έξοδο απ’ αυτήν την κρίση με την κοινωνία, με τον πολίτη, με την οικονομία, με τη χώρα θωρακισμένη. Γιατί όπως έχω πει ξανά στο παρελθόν, η δική μου γενιά είναι σίγουρο ότι θα βιώσει κι άλλη κρίση. Απέναντι σ’ αυτήν την άλλη κρίση πρέπει η χώρα μας να είναι θωρακισμένη, προκειμένου να μη βιώσουμε ξανά τα ίδια δεινά που βιώσαμε τα τελευταία χρόνια.
Πάνω σ’ αυτό θα ήθελα να τοποθετηθώ σχετικά με το ζήτημα το οποίο έχει ανακύψει τους τελευταίους μήνες με την άρση της απαγόρευσης των πλειστηριασμών. Δυστυχώς, κάποια κυβερνητικά στελέχη άνοιξαν μία συζήτηση η οποία δεν ωφελεί κανέναν, ούτε την οικονομία ούτε την κοινωνία ούτε αυτό που είπα προηγουμένως, δηλαδή την εθνική προσπάθεια για έξοδο από την κρίση.
Κυρίες και κύριοι Βουλευτές, το ΠΑΣΟΚ κατέβασε για πρώτη φορά νομοθετική ρύθμιση γι’ αυτό το ζήτημα τον Ιούλιο του 2010 και τότε, αυτοί που σήμερα πρωτοστατούν –κατά την άποψή τους- στο να υπερασπιστούν τη συγκεκριμένη διάταξη, ψήφισαν «ΠΑΡΩΝ». Αυτή είναι η πραγματικότητα. Η Αξιωματική Αντιπολίτευση που σήμερα υπερασπίζεται τη συγκεκριμένη διάταξη -και καλώς την υπερασπίζεται σήμερα- μέσα στην ίδια Αίθουσα στις 28 Ιουλίου 2010 ψήφιζε «ΠΑΡΩΝ», δηλαδή δεν υπερψήφιζε τη συγκεκριμένη διάταξη για την προστασία του μεσαίου και φτωχού Έλληνα ως προς τη διαφύλαξη της κύριας, της πρώτης κατοικίας του.
Το ΠΑΣΟΚ, τόσο μέσω των Βουλευτών, όσο και του Προέδρου και των στελεχών του, από την πρώτη στιγμή που άνοιξε η συγκεκριμένη συζήτηση, έκανε ξεκάθαρο κάτι συγκεκριμένο, κάτι απόλυτο, ότι δηλαδή δεν συζητούμε καμμία άρση της αναστολής της απαγόρευσης των πλειστηριασμών της πρώτης κατοικίας του μεσαίου και φτωχού Έλληνα πολίτη. Δεν πρέπει κανείς Έλληνας πολίτης, φτωχός ή μεσαίος, να φοβάται για την κατοικία του, να φοβάται ότι θα βρεθεί στη δίνη του πλειστηριασμού.
Σ’ αυτήν την κατεύθυνση θεωρούμε ότι είναι πολύ θετική η χθεσινή πολιτική πρωτοβουλία που ανέλαβε τόσο ο Πρόεδρος του ΠΑΣΟΚ και Αντιπρόεδρος της Κυβέρνησης, όσο και ο Πρωθυπουργός και Πρόεδρος της Νέας Δημοκρατίας, να συζητήσουν από κοινού, ούτως ώστε να βρεθεί λύση για το συγκεκριμένο πρόβλημα.
Θα αναφερθώ τώρα στο νομοσχέδιο. 
Κύριε Υπουργέ, η δική μας Κοινοβουλευτική Ομάδα, όπως και εγώ, πιστεύουμε ότι η καινοτομία αποτελεί ακρογωνιαίο λίθο για την έξοδο από την κρίση, για μία σύγχρονη οικονομία. Όπως επαρκώς περιέγραψε ο εισηγητής μας, η καινοτομία στην Ελλάδα υστερεί. Στη χώρα μας υστερεί η έρευνα και η ανταγωνιστικότητα. Αυτό είναι ένα ζήτημα το οποίο είναι πολύ σημαντικό. Είναι ζήτημα το οποίο πρέπει να αντιμετωπίσουμε συνολικά. Είναι ένα ζήτημα το οποίο χρήζει άμεσης και καίριας κυβερνητικής νομοθετικής παρέμβασης, ώστε να αποτελέσει την αιχμή του δόρατος για την προσπάθεια που καταβάλλουμε όλοι μαζί για να ξεπεράσουμε αυτήν την κρίση.
Η καινοτομία, όπως γνωρίζετε, μπορεί να είναι είτε επαυξητική είτε ριζοσπαστική. Μπορεί να είναι τεχνολογική ή οργανωτική ή να συνδέεται με την παρουσία προϊόντων. Όμως, είναι σίγουρο ότι συνδέεται με νέες επιχειρηματικές έννοιες.
Για να μπορέσουμε να προχωρήσουμε σ’ αυτήν τη μεγάλη προσπάθεια και να καταστήσουμε την καινοτομία ακρογωνιαίο λίθο της μεγάλης προσπάθειας για την οικονομική ανάκαμψη και την εθνική ανάταση, πρέπει να έρθει επιτέλους στη Βουλή ένα εθνικό σύστημα καινοτομίας, το οποίο, όπως είναι γνωστό, αφορά τρία επίπεδα. Το πρώτο επίπεδο αφορά την εθνική οικονομία –σ’ αυτό θα επικεντρωθώ εγώ- το δεύτερο αφορά επίπεδο δικτύων των επιχειρήσεων –σ’ αυτό που ακούμε τον τελευταίο καιρό να το λένε «clusters» στα αγγλικά- και το τρίτο βεβαίως αφορά το επίπεδο της κάθε επιχείρησης. Όπως είπα, θα επικεντρωθώ στο πρώτο το οποίο είναι το σημαντικότερο. 
Εφόσον το Υπουργείο Μακεδονίας και Θράκης αναλαμβάνει μία τέτοια πρωτοβουλία και παίρνει πάνω του ένα κομμάτι της καινοτομίας, θεωρώ ότι είναι πολύ σημαντικό, κύριε Υπουργέ, να θέσετε και στο Υπουργικό Συμβούλιο το ζήτημα της καινοτομίας ακόμα πιο κεντρικά, ως ένα στόχο της Κυβέρνησης. 
Οι κρατικές πολιτικές υποστήριξης που αφορούν το συγκεκριμένο επίπεδο του εθνικού συστήματος καινοτομίας, μπορούν να είναι είτε φορολογικές είτε υποστηρικτικές είτε να αφορούν τις δημόσιες επενδύσεις, είτε ακόμα, και τη διευκόλυνση ιδιωτικών επενδύσεων στην έρευνα και στην ανάπτυξη. 
Είναι ανάγκη να ευνοηθεί η διαθεσιμότητα χρηματοδοτικών κεφαλαίων. Είναι κάτι το οποίο δεν υπάρχει σήμερα στη χώρα μας και το οποίο, βεβαίως, δεν αφορά το δημόσιο τομέα ούτε αφορά μόνο εγχώρια κεφάλαια, αλλά αφορά διεθνή κεφάλαια, αυτά που αποκαλούνται στο εξωτερικό «venture capitals». 
Είναι ανάγκη να εντοπιστεί, να καταγραφεί και να προωθηθεί το μέγεθος και η ποιότητα του ερευνητικού δυναμικού της χώρας, το οποίο υπάρχει στην Ελλάδα, αλλά, δυστυχώς, μεγάλο κομμάτι αυτού φεύγει στο εξωτερικό. Είναι ένας τρόπος να αντιμετωπιστεί η «διαρροή εγκεφάλων» –όπως λέγεται- ή διαφορετικά, η ανεργία των νέων που οδηγεί στη μετανάστευση των νέων επιστημόνων, μετανάστευση η οποία κοστίζει στη χώρα και στο μέλλον της.
Όσον αφορά την υποδομή σε τεχνολογίες πληροφορικής και επικοινωνίας, προσωπικά πιστεύω ότι η χώρα έχει επαρκή υποδομή. Νομίζω ότι με δύο, τρεις παρεμβάσεις, οι οποίες σχετίζονται με διάφορους κλάδους, μπορεί να πετύχει το μέγιστο των δυνατοτήτων στις υποδομές επικοινωνίας και πληροφορικής. 
Τέλος, είναι αναγκαίο να εκσυγχρονιστεί το θεσμικό μας πλαίσιο σε σχέση με την πνευματική ιδιοκτησία, τις αντιμονοπωλιακές πολιτικές και τον υγιή, ουσιαστικά, ανταγωνισμό. Μόνο με αποκεντρωμένες, ευέλικτες οργανωτικές δομές, με ανοιχτή επικοινωνία, οριζόντια και κάθετα, μπορούμε να έχουμε το καλύτερο αποτέλεσμα στο ζήτημα της καινοτομίας.
Έρχομαι τώρα, κύριε Υπουργέ, στη Ζώνη Καινοτομίας. Όπως γνωρίζετε, πριν από λίγες μέρες υπήρξε η ανακοίνωση για το «Συντονιστή Καινοτομίας» από το Υπουργείο Ανάπτυξης. Δεν γίνεται κάποια αναφορά μέσα στο συγκεκριμένο νομοσχέδιο, το οποίο τροποποιεί παλαιότερες διατάξεις. Όμως, είναι σημαντικό να οριστεί ο τρόπος διασύνδεσης του «Συντονιστή Καινοτομίας» του εθνικού σχεδίου, η εκπόνηση του εθνικού σχεδίου με τη Ζώνη Καινοτομίας στη Θεσσαλονίκη. Πρόκειται για Ζώνη Καινοτομίας η οποία είναι ανάγκη για τη χώρα να αναπτυχθεί. 
Υπάρχουν ανάλογα παραδείγματα όχι μόνο στη Silicon Valley, όχι μόνο, δηλαδή, στις Ηνωμένες Πολιτείες. Υπάρχουν ανάλογα παραδείγματα, σε μικρότερο αριθμό και σε μικρότερη κλίμακα, σε επίπεδο ευρωπαϊκό. 
Σε αυτά τα χνάρια εμείς πρέπει να ενεργήσουμε και την επόμενη μέρα να ενεργήσει η ίδια η εταιρεία, με τρόπο που να γίνεται μαγνήτης καινοτόμων δράσεων, καινοτόμων ιδεών, καινοτόμων επιχειρηματικών πρωτοβουλιών, ούτως ώστε να επιτυγχάνει κάθε φορά τις αναγκαίες συνέργειες, να έχει το υψηλοτάτου επιπέδου διοικητικό και επιστημονικό προσωπικό, αλλά ταυτόχρονα να διαθέτει –και αυτό είναι σημαντικό μέρος της δικής μας δουλειάς, δηλαδή, του νομοθέτη, αλλά και της Κυβέρνησης- την υποστήριξη σε επίπεδο χρηματοδότησης και φορολογίας. 
Για να γίνουν, όμως, αυτά πρέπει να ξεφύγουμε από ένα θεριό που λέγεται γραφειοκρατία, να ξεφύγουμε, δηλαδή, από τη λογική ότι τον πρώτο και τον τελευταίο λόγο τον έχει ο Υπουργός, να ξεφύγουμε από αυτό που περιγράψατε προηγουμένως, κύριε Υπουργέ, την απομείωση των υπουργικών αποφάσεων. Πρέπει να φύγουμε από αυτό το μοντέλο λειτουργίας και να πάμε σε ένα τελείως διαφορετικό μοντέλο, το οποίο θα δίνει τη δυνατότητα στην ίδια τη διαχειρίστρια εταιρεία της Ζώνης Καινοτομίας να επιλέγει, να λειτουργεί καινοτόμα, να αναπτύσσει διεθνείς συνεργασίες, να αναπτύσσει διεθνείς διαγωνισμούς και ταυτόχρονα να έρχεται σε επικοινωνία με τις λεγόμενες εταιρείες «startup», δηλαδή, τις καινοτόμες επιχειρήσεις που λειτουργούν ακόμα και σήμερα στην Ελλάδα κυρίως από νέους ανθρώπους, ούτως ώστε να προσφέρει εκείνες τις δυνατότητες που περιγράφονται και μέσα στο νόμο και να αναπτυχθεί αυτή η καινοτόμα αγορά που έχει τόσο ανάγκη η νέα γενιά και η χώρα. 
Επομένως, πρέπει να κάνουμε ένα βήμα πίσω ως Κυβέρνηση, ως κράτος, για να κάνει ένα βήμα μπροστά και να αναπνεύσει η καινοτομία στη χώρα μας, για να έχουμε ένα δημιουργικό περιβάλλον το οποίο θα αξιοποιεί τις δυνατότητες, θα αξιοποιεί τις επιχειρηματικές ιδέες και θα δίνει τη δυνατότητα να αξιοποιούμε εμείς, ως ανθρώπινο δυναμικό αυτής της χώρας, τις χρηματοδοτικές ευκαιρίες που υπάρχουν παγκοσμίως.
Θεωρώ, λοιπόν, ότι το επόμενο βήμα, μετά την πρώτη λειτουργία της εταιρείας, πρέπει να είναι να ανεξαρτητοποιηθεί από τον κρατικό εναγκαλισμό και να προσπαθήσουμε να δημιουργήσουμε εκεί κάτι που θα εξυπηρετεί το δημόσιο συμφέρον, το οποίο δεν είναι άλλο από το να μπορέσουμε να έχουμε μία πραγματικά Αλεξάνδρεια Καινοτόμα Ζώνη στη Θεσσαλονίκη. 
Μέχρι τότε, όμως, πρέπει όλες οι πρωτοβουλίες, όλες οι κυβερνητικές πράξεις, όλες οι πράξεις της συγκεκριμένης εταιρείας να διέπονται από πλήρη διαφάνεια, αντικειμενικότητα και αξιοκρατία. Μ’ αυτήν την έννοια, εφόσον υπάρχει τόσο ζωντανός ο ρόλος του Υπουργείου, θεωρούμε ότι πρέπει να υπάρχει και εποπτεία από το ΑΣΕΠ, ούτως ώστε κάθε πρόσληψη στο συγκεκριμένο φορέα να διέπεται από κανόνες, κριτήρια, αξιοκρατία, διαφάνεια και αντικειμενικότητα, έτσι ώστε να μην υπάρξει καμμία σκιά στις συμβάσεις έργου ή στις συμβάσεις ορισμένου χρόνου που περιγράφονται στο συγκεκριμένο σχέδιο νόμου. 
Το δεύτερο είναι ότι μ’ αυτές τις συμπληρωματικές διατάξεις, κύριε Υπουργέ, δημιουργούμε μία εταιρεία, η οποία πρέπει να πρωτοστατεί στην καινοτομία στη χώρα μας, πρέπει δηλαδή να πρωτοστατεί στις τεχνολογίες αιχμής. Αυτή η εταιρεία δεν μπορεί να έχει ως εκτελεστικό διευθύνοντα σύμβουλο έναν άνθρωπο ο οποίος απλά τελείωσε το πανεπιστήμιο και έχει δουλέψει σε ανάλογους φορείς ή ανάλογες εταιρείες –δεν υπάρχουν ανάλογες εταιρείες, αλλά ενδεχομένως σε εταιρείες καινοτομίας- στη χώρα μας τα τελευταία οκτώ χρόνια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θεωρούμε ότι πρέπει να υπάρξουν προσόντα, τα οποία και να καταγράφονται. Θα πρέπει, δηλαδή, να υπάρχει τουλάχιστον μεταπτυχιακός τίτλος. Όμως και κάθε επιπλέον τίτλος θα πρέπει να αξιολογείται θετικά. Επίσης, και η εμπειρία θα πρέπει να διακρίνεται σε εμπειρία σε ανάλογο φορέα ανάλογης εταιρείας στο εξωτερικό ή σε ανάλογο φορέα ιδιωτικού δικαίου στην Ελλάδα. Και  αυτό επίσης θα πρέπει να αξιολογείται θετικά. 
Για το λόγο αυτό, κύριε Υπουργέ, θεωρούμε πως είναι αναγκαίο, εφόσον δίνουμε έμφαση στο χώρο της καινοτομίας, να υπάρξει διεθνής διαγωνισμός για το διευθύνοντα σύμβουλο, ούτως ώστε με τα κατοχυρωμένα προσόντα που θα ζητάμε, να μπορέσουμε να έχουμε το καλύτερο δυνατό -αυτό που ανέφερα προηγουμένως- υψηλοτάτου επιπέδου επιστημονικό και διοικητικό προσωπικό στη συγκεκριμένη πρωτοβουλία. 
Κλείνω με μία φράση την οποία και θα παραφράσω. Κάποιος οικονομολόγος έχει πει την εξής φράση: «Καινοτομία ή θάνατος». Προσωπικά πιστεύω –και έτσι ξεκίνησα την ομιλία μου- ότι η καινοτομία είναι ο ακρογωνιαίος λίθος για να σταματήσουμε την αιμορραγία προς το εξωτερικό των νέων επιστημόνων και ότι η καινοτομία είναι ο ακρογωνιαίος λίθος, προκειμένου να δημιουργήσουμε, όχι μόνο επενδυτικές, αλλά υψηλοτάτου επιπέδου θέσεις απασχόλησης, να μειώσουμε την ανεργία και να οδηγηθούμε ξανά στην ανάπτυξη. 
Σας ευχαριστώ πολύ. 
(Χειροκροτήματα)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"66330"," Σας ευχαριστούμε και εμείς, κύριε Τριαντάφυλλε.
Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Νότης Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, νομίζω ότι αυτό το σχέδιο νόμου είναι μια μεγάλη ευκαιρία για να απαντήσουμε στη διγλωσσία που υπάρχει σ’ αυτήν εδώ την Αίθουσα. 
Αναλύθηκε –και πολύ σωστά- ότι προκειμένου η χώρα να περάσει σε μία διαφορετική αναπτυξιακή φάση, θα πρέπει να στηρίξει την ανταγωνιστικότητά της και την παραγωγικότητά της στην επένδυση στη γνώση, στην επένδυση στις νέες τεχνολογίες και στην επένδυση στην καινοτομία και –δεν το είπατε- να μη στηρίζεται στην οικονομία εντάσεως εργασίας με μεροκάματα και μισθούς Βουλγαρίας και Κίνας. Γιατί δεν το είπατε; Διότι το μνημόνιο το οποίο ψηφίσατε σ’ αυτήν εδώ την Αίθουσα από το 2010 και μετά, συνεχίζει να στηρίζει δήθεν την ανταγωνιστικότητα της χώρας στη μείωση των μισθών του ιδιωτικού τομέα. 
Θα θυμάστε οι πιο παλιοί ότι το μνημόνιο είχε τρεις στόχους: Το δημοσιονομικό, την ανταγωνιστικότητα και τις τράπεζες. Στο κομμάτι της ανταγωνιστικότητας ο περίφημος Στρος Καν είχε πει: Η ανταγωνιστικότητα θα στηριχθεί στον αποπληθωρισμό, δηλαδή στη μείωση των μισθών. Και σε αυτήν τη λογική προχωρούσατε. Και όταν κάποιοι, που ήμασταν τότε εκτός Κοινοβουλίου, λέγαμε ότι δεν μπορεί να προχωρήσει αυτή η διαδικασία, ότι η Ελλάδα δεν μπορεί να στηρίξει την παραγωγικότητά της και κυρίως την ανταγωνιστικότητά της στα χαμηλά ημερομίσθια, διότι δεν μπορεί να συναγωνιστεί την Κίνα, δεν μπορεί να συναγωνιστεί την Ινδία, δεν μπορεί κοινωνικά, πολιτικά, αλλά και οικονομικά να γίνει Βουλγαρία, λέγατε άλλα και ψηφίζατε εδώ μειώσεις μισθών. 
Και έγιναν οι μειώσεις μισθών. Ενισχύθηκε η ανταγωνιστικότητα της οικονομίας; Διαβάστε τι λέει η έκθεση του Ειδικού Γραφείου Προϋπολογισμού που έχουμε στη Βουλή. Εξηγούν ότι δεν επετεύχθη η ανταγωνιστικότητα μέσω της μείωσης των μισθών. 
Εδώ, λοιπόν, πρέπει να κάνετε μία μεγάλη αυτοκριτική. Δεν την κάνετε! Πρώτο αποτέλεσμα με αφορμή αυτό το νομοσχέδιο. 
Και συνεχίζετε να θέλετε να έχουμε μειώσεις μισθών στον ιδιωτικό τομέα, μόνο που τώρα βάζετε μπροστά τους κοινωνικούς εταίρους. Ακούσαμε τον κ. Κορκίδη που είπε να μειωθούν κατά 13% - 14% οι μισθοί στο λιανεμπόριο, δηλαδή σε πεντακόσιες χιλιάδες εργαζόμενους. Να έχουμε, δηλαδή, ακόμα μικρότερη ζήτηση, μικρότερη κατανάλωση, άρα δημιουργία ανεργίας. 
Πάρτε το απόφαση: Όσο θα έχετε το μνημόνιο που τα περιγράφει μέσα, που στηρίζει την ανταγωνιστικότητα της χώρας, δηλαδή το κεφάλαιο 2 που έχει στη μείωση μισθών, θα έχετε αποτύχει. Να, γιατί το μνημόνιο πρέπει να φύγει.
Δεύτερον -να προχωρήσουμε παραπέρα- αυτό το μνημόνιο, το οποίο στηρίζει έτσι την οικονομία της χώρας, μειώνει τις επενδύσεις στην παιδεία, μειώνει τις επενδύσεις στις νέες τεχνολογίες, διώχνει τους νέους επιστήμονες. Γι’ αυτό έχουμε αφαίμαξη εγκεφάλων, έχουμε αυτό που λέγεται «brain drain». Διότι έχουμε πλέον αδυναμία απορρόφησης των νέων επιστημόνων. Και φεύγουν! Αυτό είναι επίσης αποτέλεσμα της μνημονιακής σας πολιτικής. 
Επομένως, πώς θα προχωρήσεις στην καινοτομία, στην επένδυση, στη γνώση, στην τεχνολογία, όταν μειώνονται -όπως μειώνετε εσείς- τα ποσά που πάνε για την παιδεία, τα ποσά που πάνε για τις νέες τεχνολογίες; Δεν δίνετε ευκαιρίες στους νέους επιστήμονες. Το κοινωνικό κεφάλαιο φεύγει. Και είναι πολλά δισεκατομμύρια. Ασχοληθήκαμε εδώ, σε αυτήν την Αίθουσα, με τα δισεκατομμύρια που φεύγουν από τις τράπεζες. Όταν, όμως, φεύγουν χιλιάδες επιστήμονες, όταν έχουμε χιλιάδες Έλληνες γιατρούς που έχουν μεταναστεύσει στη Γερμανία ή στην Αγγλία ή σε άλλες χώρες, που και αυτό είναι εξαγωγή κεφαλαίου, αυτό δεν το μετράτε. Θα πρέπει, όμως, να το μετρήσετε και αυτό. Και αυτό, επίσης, είναι αποτέλεσμα της πολιτικής σας. 
Τρίτον: Πώς θα προχωρήσουμε στις επενδύσεις στην τεχνολογία, εάν δεν έχουμε επενδυτικά εργαλεία; Κάναμε μία πρόταση: Ίδρυση ειδικής κρατικής τράπεζας που θα μπορεί να δανείζεται με επιτόκιο σημερινό, 0,5%, από την Ευρωπαϊκή Κεντρική Τράπεζα. Δεν το κάνετε επί χρόνια ολόκληρα. Το υποβάλαμε και γραπτά στο πλαίσιο του προϋπολογισμού. Τι κάνετε; Χθες πληρώσατε το τοκογλυφικό ομόλογο της Ευρωπαϊκής Κεντρικής Τράπεζας, τα 2,3 δισεκατομμύρια ευρώ. Και θα βγάλει 44% κέρδος σε μία νύχτα ο κ. Ντράγκι και η παρέα του και ο κ. Αμούδσεν που ήρθε σήμερα ή θα έρθει αύριο και θα συναντήσει τον κ. Στουρνάρα. Αυτή είναι η πολιτική; 
Υπολογίστε, λοιπόν, ότι αυτά τα ποσά που δόθηκαν, θα μπορούσαν να μην έχουν δοθεί. Και είναι παράνομο, κερδοσκοπικό το κέρδος που έβγαλαν. Διότι η Ευρωπαϊκή Κεντρική Τράπεζα και οι άλλες κεντρικές τράπεζες υποτίθεται ότι έκαναν παρέμβαση στη δευτερογενή αγορά με απόφαση του Eurogroup για να στηρίξουν την Ελλάδα και τις άλλες χώρες και όχι για να βγάζουν τοκογλυφικά κέρδη και να τα προεισπράττουν. Και αυτό έχει ως συνέπεια, εμείς να στερούμαστε αυτούς τους πόρους. 
Κάνω μία παρένθεση, γιατί πήρα μία δέσμευση χθες που ήμουν στο Ηράκλειο. Αυτήν τη στιγμή υπάρχουν νεφροπαθείς, οι οποίοι δεν έχουν πληρωθεί τα χρήματά τους από τον ΕΟΠΥΥ, από τον ΟΓΑ, από άλλα ταμεία και για το Δεκέμβριο του 2012 και φυσικά για όλο το 2013. Και υπάρχουν ταξιτζήδες που διαμαρτύρονται. Τους φέρνουν ουσιαστικά δωρεάν από τη Βιάννο και τις άλλες περιοχές για αιμοκάθαρση. Όλα αυτά τα ποσά θα μπορούσαν να έχουν πάει στον ΕΟΠΠΥ, αν δεν πληρώνατε αυτό το υπερβάλλον ποσό που πληρώνατε ως τοκογλυφικό κέρδος στην Ευρωπαϊκή Κεντρική Τράπεζα. Θα βγάλει ή έβγαλε χθες 900 εκατομμύρια ευρώ. Πόσα είναι τα χρέη στον ΕΟΠΠΥ; Εάν, λοιπόν, αυτά τα χρήματα έμεναν, θα πήγαιναν για το σκοπό που πρέπει κι όχι για να διαλυθεί η κοινωνία και η οικονομία αυτής της χώρας. Να πώς με τέτοιες πολιτικές, εντός του πλαισίου ακόμα, που μπορούσατε να τις κάνετε κι εσείς, δεν τις κάνετε. Να πού έχουμε φτάσει, λοιπόν.
Κάποιος θα πει: Μα γίνεται επιστροφή, ξέρετε, των κερδών των κεντρικών τραπεζών. Πρώτον, η επιστροφή θα γίνει του χρόνου, αφού θα έχει διαλυθεί η χώρα και δεύτερον, γίνεται σε πολύ χαμηλότερα ποσά. 
Αφού, λοιπόν, οι άνθρωποι δεν θέλουν να βγάλουν χρέος, γιατί δεν τους λέτε ότι θα τους πληρώσετε μόνο το κεφάλαιο, να πάρουν και 0,5% κέρδος, αυτό το ποσοστό που ο Ντράγκι τοκίζει τα λεφτά του και τα άλλα να τα αφήσει εδώ, να μείνουν στον προϋπολογισμό, να μπορέσει να λειτουργήσει η χώρα;
Γι’ αυτό, λοιπόν, λέμε ότι λύσεις μέσα στο μνημόνιο δεν υπάρχουν κι ότι για να αντιμετωπιστεί αυτό το θέμα, χρειάζεται διαγραφή του επονείδιστου χρέους. Είμαστε η μοναδική πολιτική δύναμη που το είχε πει όταν πολλοί άλλοι κοιμόντουσαν και εμφανίζονται σ’ αυτήν την Αίθουσα και λένε ότι είναι οι πρώτοι ή οι μόνοι που το λένε τώρα. Εγώ δε προσωπικά, το έχω γράψει και σε βιβλία σε ανύποπτο χρέος. Η διαγραφή, λοιπόν, του επονείδιστου χρέους είναι το κλειδί - υπάρχουν και αναλύσεις πάνω σ’ αυτό και πώς μπορεί να γίνει- όπως επίσης οι καταγγελίες των μνημονίων, οι καταγγελίες των δανειακών συμβάσεων και η διεκδίκηση των γερμανικών αποζημιώσεων. Το λέω, γιατί αυτό το μήνα στην Κρήτη είχαμε συνεχώς εκδηλώσεις τιμής και μνήμης για τα ολοκαυτώματα που έκαναν οι Γερμανοί.
Αφού, λοιπόν, θέλετε να τα πούμε όλα, απαντήστε μας στην πολιτική σας, που υποτίθεται πέτυχε, γιατί ο Σόιμπλε ζητάει νέο μνημόνιο; Γιατί δήθεν χάνει η Γερμανία; Απεδείχθη ότι κέρδισε 41 δισεκατομμύρια από την ιστορία των μνημονίων, 9 δισεκατομμύρια μόνο από την Ελλάδα και άλλα 100 δισεκατομμύρια έμμεσα κέρδη, για να σκλαβώσει την Ελλάδα για τα επόμενα χρόνια.
Οι λύσεις είναι αυτές. Σήμερα ο ελληνικός λαός στενάζει και το κυρίαρχο ζήτημα είναι ότι δεν χρειάζονται πολλά λόγια. Χρειάζονται πολλά έργα. 
Το μήνυμα που εγώ μπορώ να σας φέρω από την Κρήτη είναι ότι δεν πάει άλλο! Ως εδώ και μη παρέκει! Τελείωσε η ιστορία. Αυτά που ξέρατε και νομίζατε ότι μπορείτε να συνεχίσετε να επιτίθεστε στον ελληνικό λαό, να τα ξεχάσετε. Θα μπούμε μπροστά σε μια μεγάλη σταυροφορία από σήμερα για να ανατραπεί αυτή η πολιτική και η Κυβέρνησή σας η μνημονιακή, για να μπορέσει να απαλλαγεί ο τόπος και να μπορέσει να ζήσει.
Σε σχέση με τους πλειστηριασμούς, να πούμε ότι η θέση μας είναι ξεκάθαρη. Πρώτον, είμαστε υπέρ της επ’ αόριστον αναστολής των πλειστηριασμών για θέματα πρώτης κατοικίας, όχι μόνο για οφειλές προς τις τράπεζες, αλλά και για οφειλές προς το δημόσιο και τα ασφαλιστικά ταμεία. Διότι σήμερα –κι αυτήν τη στιγμή μας ακούν και μας βλέπουν σε όλη την Ελλάδα- υπάρχουν ελεύθεροι επαγγελματίες που οφείλουν και τα ασφαλιστικά ταμεία και στο δημόσιο. Η πρώτη κατοικία τους δεν προστατεύεται. Εμείς θέλουμε αυτήν τη ρύθμιση και τέτοιου είδους ρύθμιση πρέπει να υπάρξει. Θα έχουμε πρόταση νόμου για το ζήτημα αυτό.
Τοποθετούμενος, λοιπόν, επί των τροπολογιών –απ’ ότι κατάλαβα δεν γίνονται δεκτές, άρα δεν θα συζητηθούν οι δύο τροπολογίες των συναδέλφων - αν έρθουν σε ψηφοφορία υπ’ αυτούς τους όρους και προϋποθέσεις, θα τις στηρίξουμε. Αλλά δεν νομίζω ότι θα έρθουν.
Η θέση η δική μας είναι αυτή που σας περιέγραψα, μια θέση παρέμβασης που έχει σχέση και με το πάγωμα των τιμών των ειδών διατροφής, διότι ο κόσμος πλέον δεν μπορεί να αντέξει την ακρίβεια.
Λέγατε όλοι οι μνημονιακοί ότι αν έρθει μία αντιμνημονιακή διακυβέρνηση θα πάρει τα σπίτια του κόσμου. Εσείς είσαστε τώρα και η τρόικα και θα πάρετε τα σπίτια του κόσμου. Λέγατε ότι αν κερδίσουν αντιμνημονιακοί, δεν θα πάρουν μισθούς και συντάξεις. Μα δεν παίρνει κανένας τώρα μισθούς και συντάξεις. Αυτή είναι η πραγματικότητα. 
Σε σχέση με την καινοτομία, επανερχόμενος στη στρατηγική, λέμε πως εμείς πιστεύουμε ότι πρέπει να υπάρξει παρέμβαση στο επίπεδο και της καινοτομίας, να υπάρξουν Ζώνες Καινοτομίας. Ψηφίζουμε αυτό το νομοσχέδιο σε ένα επίπεδο αρχής, ως μία αντίληψη που θέλει την κατεύθυνση της οικονομίας. Σας λέμε, όμως, ότι δεν μπορείτε να κάνετε δουλειά με 60.000 ευρώ κεφάλαιο. Γιατί δεν χρησιμοποιείται άλλα ποσά του κρατικού προϋπολογισμού να μπουν και να υπάρξει αυξημένο μετοχικό κεφάλαιο;
Δεν μας αρέσει καθόλου αυτό που λέτε στο άρθρο 5: «Οι αυξήσεις του μετοχικού κεφαλαίου μπορούν να πραγματοποιούνται και με δημόσια εγγραφή στο Χρηματιστήριο». Αφού έχετε ορίσει ότι οι μετοχές ανήκουν στο δημόσιο, το οποίο το εκπροσωπεί ως μέτοχος ο Υπουργός Οικονομικών και ο Υπουργός Μακεδονίας, λέτε παρακάτω: «Με απόφαση του Υπουργού Οικονομικών» κ.λπ. «το δημόσιο θα μπορεί να μεταβιβάσει μετοχές σε οποιοδήποτε πρόσωπο από τα προαναφερόμενα στην παράγραφο». Ποιοι είναι αυτοί; Θα μεταβιβάσετε αυτές τις μετοχές στον Υπουργό Οικονομικών; Στον Υπουργό Μακεδονίας; Προφανώς αναφέρεστε σ’ αυτούς που θα μπουν στη δημόσια εγγραφή μέσω Χρηματιστηρίου. Άρα, σε ιδιώτες. Βάλτε, λοιπόν, μια ρήτρα ότι οι μετοχές αυτές είναι αμεταβίβαστες. Και τελειώνει η υπόθεση. 
Επίσης, δεν συμφωνούμε να έχει αθροιστικά τη δυνατότητα Πρόεδρος και Διευθύνων Σύμβουλος να είναι ο ίδιος. Και προφανώς θα παίρνει δύο μισθούς. 
Τέλος, είμαστε κάθετοι στην προσπάθεια που κάνετε να περάσετε την ιστορία περί δανεισμού εργαζομένων μέσα από το άρθρο 8. Είμαστε αντίθετοι σ’ αυτό. 
Άρα, λοιπόν, για να μην καταχρώμαι του χρόνου, εμείς επί της αρχής στηρίζουμε το  νομοσχέδιο σε μια άλλη λογική όμως. Δηλαδή, για να καταδείξουμε ότι λέμε «ναι» στην καινοτομία, «ναι» στις νέες τεχνολογίες για να είναι ανταγωνιστική η Ελλάδα, αλλά μια Ελλάδα που θα έχει διαγράψει το επονείδιστο χρέος και θα έχει καταγγείλει μνημόνια και δανειακές συμβάσεις. Όταν έρθουμε στα επιμέρους άρθρα και στις τροπολογίες θα είμαστε συγκεκριμένοι. Γι’ αυτά τα άρθρα που σας είπα είμαστε πολύ αρνητικοί. 
Όσον αφορά σε εμένα τουλάχιστον είναι τελευταία φορά που παίρνω το λόγο. Αύριο είναι η τελευταία συνεδρίαση, αλλά δε νομίζω ότι θα μιλήσω. Θα έρθουν συνάδελφοι στο επόμενο Τμήμα. 
Το λέω ρητά και κατηγορηματικά, για να το ξέρετε, κύριε Υπουργέ. Οι Ανεξάρτητοι Έλληνες και εγώ προσωπικά ξεκινούμε άμεσο αγώνα από τώρα για να ανατρέψουμε την πολιτική σας. Δεν αντέχει η Ελλάδα άλλο. Ο ελληνικός λαός πεινά και βρίσκεται στα πρόθυρα της κατάρρευσης. Και επειδή είστε γαντζωμένοι στην εξουσία και δε φεύγετε, με νόμιμο, μαζικό, συνταγματικό, δημοκρατικό τρόπο θα παλέψουμε για την ανατροπή της μνημονιακής πολιτικής να πετάξουμε την τρόικα έξω από τη χώρα, να ξαναπάρουμε πίσω την Ελλάδα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66331"," Ευχαριστώ, κύριε Μαριά. 
Ζήτησε ο Υπουργός το λόγο.
Έχετε το λόγο, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66332"," Για μια προσθήκη θα ήθελα το λόγο.
Μετά την πρόταση του ειδικού αγορητή του ΠΑΣΟΚ, του κ. Κουκουλόπουλου, αλλά και του Κοινοβουλευτικού Εκπροσώπου του ΠΑΣΟΚ, του κ. Τριαντάφυλλου, στο τέλος του δεύτερου εδαφίου της παραγράφου 1 του άρθρου 8 του σχεδίου νόμου προστίθεται εδάφιο ως εξής: «Η διαδικασία στελέχωσης τελεί υπό την εποπτεία του ΑΣΕΠ». 
Κατατίθεται και παρακαλώ να μοιραστεί στους συναδέλφους.
(Στο σημείο αυτό ο Υπουργός Μακεδονίας και Θράκης κ. Θεόδωρος Καράογλου, καταθέτει για τα Πρακτικά την προαναφερθείσα προσθήκη, η οποία έχει ως εξής:
(Να μπει η σελ.204)","ΘΕΟΔΩΡΟΣ ΚΑΡΑΟΓΛΟΥ",195
"66333"," Ευχαριστούμε. 
Το λόγο έχει ο Κοινοβουλευτικός Εκπρόσωπος της Χρυσής Αυγής ο κ. Παναγιώτης Ηλιόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66334"," Κυρία Πρόεδρε, κύριε Υπουργέ, έχουμε αρκετές μέρες να μιλήσουμε εδώ στο Κοινοβούλιο και η ειδησεογραφία τρέχει. Αναγκαστικά θα αναφερθούμε και σε κάποια ζητήματα της καθημερινότητας. 
Έχουμε αυτές τις μέρες στην Πρεμετή στην Αλβανία κάποια επεισόδια εις βάρος Ελλήνων χριστιανών ορθόδοξων συμπατριωτών μας. Οι άνθρωποι αυτοί, που θέλουν να ονομάζονται και πολιτισμένοι, χτίζουν εκκλησίες. Κυκλοφορούν στο διαδίκτυο φωτογραφίες στις οποίες οι Αλβανοί, οι οποίοι έχουν κατακλύσει την πατρίδα μας κι έχουν βγάλει τεράστιο συνάλλαγμα στη χώρα τους, έχουν το θράσος να χτίζουν τις εκκλησίες μας. Είναι ένα σχέδιο αφελληνισμού των τελευταίων Ελλήνων που έχουν μείνει να κρατάνε αυτήν τη γη που ανήκει και θα ανήκει πάντα στην Ελλάδα: τη Βόρεια Ήπειρο. 
Το κράτος βέβαια, φρόντισε σ’ αυτούς τους τελευταίους πιστούς του έθνους να κόψει και την σύνταξη των 300 ευρώ που έπαιρναν μέσω ΟΓΑ. Βέβαια, στον κ. Σταυρίδη και στα υπόλοιπα golden boys δεν είχε την πολιτική βούληση να τους περικόψει τους μισθούς. Το κράτος έπεφτε έξω μ’ αυτά τα 300 ευρώ σ’ αυτούς τους ανθρώπους που ίσα-ίσα τα έβγαζαν πέρα και παρέμεναν σ’ αυτήν την ελληνική γη. 
Η Ελλάδα έχει αρκεστεί να βγάλει μια ανακοίνωση η οποία «χαϊδεύει» τους Αλβανούς. Από το ένα αυτί μπήκε, από το άλλο βγήκε. 
Η άμεση αντίδραση του ελληνικού κράτους θα ήταν να πετάξει όλους αυτούς τους Αλβανούς λαθρομετανάστες. Όλοι οι Αλβανοί είναι λαθρομετανάστες. Έχουν εισέλθει παράνομα στη χώρα μας και με όποια τερτίπια και αν έχουν ελληνοποιηθεί, για μας παραμένουν λαθρομετανάστες. Γι’ αυτό, λοιπόν, το ζητούμενο θα ήταν –και με όλη αυτήν τη συμπεριφορά της υποτιθέμενης καλής γειτνίασης με τους «πολιτισμένους» Αλβανούς- να πεταχτούν όλοι οι Αλβανοί εκτός Ελλάδος. Να γλιτώσουμε, επιτέλους, από αυτά τα κακοποιά στοιχεία που έχουν γεμίσει τις ελληνικές φυλακές.
Άλλο θέμα στο οποίο θέλω να αναφερθώ είναι τα σχολεία και τα νοσοκομεία. Κλείνετε διακόσια σχολεία και αρκετά νοσοκομεία. Αυτές τις μέρες βλέπουμε ασθενείς να μετακινούνται με ασθενοφόρα από νοσοκομείο σε νοσοκομείο και χειρουργεία να ακυρώνονται. Μιλάτε για μία κοινωνική πολιτική –και δεν ντρέπεστε, βέβαια- κλείνοντας νοσοκομεία και μάλιστα, στο κέντρο των Αθηνών που εξυπηρετούσαν εκατοντάδες χιλιάδες συμπολίτες μας, τα οποία λέτε ότι αλλάζουν χρήση, αλλά ουσιαστικά τα ετοιμάζετε για να τα ξεπουλήσετε σε ιδιώτες, οι περισσότεροι εκ των οποίων ανήκουν -είναι και φίλα προσκείμενοι- στα δύο κόμματα της εξουσίας.
Σαφώς και είμαστε ενάντια στο να αρθεί ο πλειστηριασμός πρώτης κατοικίας. Πιστεύουμε ότι θα πρέπει να συνεχιστεί επ’ αόριστον, διότι δεν μπορείτε να πετάτε στο δρόμο τους Έλληνες συμπολίτες μας που με τη δική σας πολιτική έχουν βρεθεί σε θέση να μην μπορούν να αποπληρώσουν τα δάνεια τους, τα οποία αφειδώς έδιναν οι τράπεζες, χωρίς να ελέγχουν ποιοι πληρούσαν τα κριτήρια και ποιοι όχι. 
Ο κ. Στουρνάρας λέει ότι θα καταρρεύσει το τραπεζικό σύστημα εάν δεν ξεκινήσουν άμεσα οι πλειστηριασμοί. Για ποιο τραπεζικό σύστημα μιλάει ο κ. Στουρνάρας; Για το τραπεζικό σύστημα που πληρώνει ο ελληνικός λαός με την εγκληματική ανακεφαλαιοποίηση των τραπεζών; Ο ελληνικός λαός πληρώνει συνέχεια για τις τράπεζες, δανείζεται για να πληρώνει τις τράπεζες και δεν έχει λάβει ούτε μία κοινή μετοχή για τα δωράκια που κάνει κάθε λίγο, με κάθε καινούριο πακέτο, στις τράπεζες. 
Εγκληματούν όσοι υπερψηφίζουν αυτές τις ανακεφαλαιοποιήσεις και αυτά τα εγκλήματα. Δεν είναι απειλή ούτε είναι εμφυλιοπολεμικό ούτε τίποτα, αλλά αυτοί που έχουν δώσει τα χρήματα του ελληνικού λαού στις τράπεζες θα πρέπει κάποια στιγμή να λογοδοτήσουν, να έρθουν στη δικαιοσύνη και βέβαια, να τιμωρηθούν παραδειγματικά.
Επιπλέον, έχουμε και το ΚΚΕ σε ένα άλλο θέμα που έχει προκύψει και απασχολεί τη δημοσιότητα το τελευταίο διάστημα. Το θέμα αφορά την πώληση του ραδιοτηλεοπτικού σταθμού «902». Το ΚΚΕ, που στέλνει συλλυπητήρια σε δικτάτορες που βάζουν μητέρες να πλύνουν τα παιδιά τους σε λεκάνες σε στρατόπεδα συγκέντρωσης –έτσι διάβασα σήμερα και εννοώ βέβαια τη Βόρεια Κορέα- αυτό το απολειφάδι του κομμουνισμού, δεν μας έχει δώσει ακόμα εξήγηση για τα 3,7 εκατομμύρια ευρώ που έλαβε για πώληση συχνότητας, η οποία σαφώς και δεν του ανήκει. Είναι μία συχνότητα η οποία ελήφθη από το ΚΚΕ δωρεάν, ανήκει στον ελληνικό λαό και πουλήθηκε 3,7 εκατομμύρια ευρώ. Αυτά είναι λεφτά του ελληνικού λαού, που θα πρέπει να δούμε γιατί εισπράχθησαν και στο τέλος να καταλήξουν σε κρατικά ταμεία. Αφού έκανε τόσο καλό deal το ΚΚΕ, να επιστρέψει και τα χρήματα στο κράτος, γιατί στο κράτος ανήκουν. 
Επίσης, έχουμε εγκυκλίους για τους καθηγητές που λένε ότι έξι χιλιάδες καθηγητές τίθενται σε κινητικότητα. Έχω μιλήσει με καθηγητές που δεν ξέρουν τι τους γίνεται. Μιλάνε για κινητικότητα, έχουν βγάλει κάποιες ειδικότητες και κάποιες περιφέρειες, στις οποίες αντιστοιχούν κάποιοι καθηγητές, που πρέπει να τεθούν σε κινητικότητα, αλλά βέβαια δεν ξέρει κανείς πού θα πάει. 
Έχουμε 21 Αυγούστου, σε δέκα μέρες ξεκινάει το σχολικό έτος και κάποιοι καθηγητές θα μεταφερθούν στην πρωτοβάθμια εκπαίδευση –χωρίς να έχουν ξαναδιδάξει σε πρωτοβάθμια εκπαίδευση- άλλοι θα μετακινηθούν σε άλλες περιφέρειες. Ένα μπάχαλο δηλαδή το οποίο δείχνει την προχειρότητα της Κυβέρνησης, η οποία προκειμένου να ανταποκριθεί στις απαιτήσεις της τρόικας, έχει κάνει ένα κράτος άνω-κάτω. Όχι ότι πριν λειτουργούσε σωστά το κράτος, απλά τώρα το έχετε παρακάνει με την προχειρότητά σας. 
Και δεν είναι αυτοί οι έξι χιλιάδες που θα τεθούν σε κινητικότητα, αλλά είναι το γεγονός ότι έχει αναστατωθεί όλη η εκπαιδευτική κοινότητα, γιατί πολύ απλά, κανείς από τους εκπαιδευτικούς δεν ξέρει αν ανήκει σε αυτούς τους έξι χιλιάδες που θα αλλάξουν είτε κατηγορία είτε περιφέρεια. 
Έχετε το θράσος να μας λέτε ότι το κράτος έχει πλεόνασμα 2,5 δισεκατομμύρια. Βέβαια, αν ρίξουμε μια βαθύτερη ματιά για να δούμε από πού βγαίνουν αυτά τα 2,5 δισεκατομμύρια πλεόνασμα στο πρώτο επτάμηνο, διαπιστώνουμε ότι το 1,5 δισεκατομμύριο προέρχεται από τις κεντρικές τράπεζες, οι οποίες μετά την τοκογλυφική τους επέλαση είχαν τεράστιο κέρδος και μας φιλοδώρησαν με 1,5 δισεκατομμύριο και περίπου 3 δισεκατομμύρια προέρχονται από τη συγκράτηση των δαπανών του δημοσίου. Τι σημαίνει αυτό; Αυτό σημαίνει ότι σ’ αυτό το επτάμηνο δεν πληρώσατε περίπου 3 δισεκατομμύρια από τις οφειλές του δημοσίου και έτσι σας βγήκε πλεόνασμα. 
Αυτά είναι τερτίπια και δεν ανταποκρίνονται σε καμμία περίπτωση σε πρωτογενές πλεόνασμα. Ο μοναδικός τρόπος και ο πραγματικός και ο αληθινός και αυτός που θα μπορούσατε με περηφάνια να επιδείξετε θα ήταν εάν αυτό το πλεόνασμα προερχόταν από την πρωτογενή παραγωγή ή από την εξόρυξη υδρογονανθράκων. Βέβαια, αυτό δεν έχει συμβεί. Δεν έχουμε πρωτογενή παραγωγή φυσικά και το ξέρει όλος ο κόσμος. Όσο για τους υδρογονάνθρακες, άλλα είχατε υποσχεθεί και ακόμα δεν έχει γίνει τίποτα. Λέτε ότι θα βάλετε τα γεωτρύπανα από το 2014. Βέβαια, πάρα πολύ αμφιβάλλουμε. Εδώ θα είμαστε για να ακούσουμε τις διάφορες δικαιολογίες που θα βρείτε.
Έχουμε και κάτι άλλο. Σήμερα έχουμε τον «Αρκτούρο», ο οποίος επιστρέφει τα χρήματα της δωρεάς της Χρυσής Αυγής. Η Χρυσή Αυγή, χωρίς να το διαφημίσει, είχε δώσει 5.000 ευρώ στη συγκεκριμένη οργάνωση, η οποία με μια σοβαρή όντως ανακοίνωση είχε δεχτεί αυτά τα χρήματα. Πέρασαν κάποιες μέρες και οι πολιτικές πιέσεις και οι πολιτικές σκοπιμότητες, βέβαια, φάνηκαν ότι ήταν υπεράνω της προστασίας της άγριας ζωής. Η συγκεκριμένη οργάνωση σήμερα αποφάσισε να επιστρέψει αυτά τα χρήματα, τα οποία είχε ζητήσει η ίδια, είχε βγάλει μια δημόσια ανακοίνωση και ζητούσε χρήματα. Βέβαια, τα χρήματα της Χρυσής Αυγής δεν ήταν αρεστά, δεν ήταν καλά. Δεν ξέρω, κάτι μπορεί να είχαν. 
Είχαν το θράσος και οι Οικολόγοι Πράσινοι, οι οποίοι τρώνε την κρατική επιχορήγηση και κάνουν πάρτι εις βάρος του ελληνικού λαού, να προτρέπουν -και βγήκαν βέβαια αληθινοί την επόμενη μέρα- τον «Αρκτούρο» να δώσει πίσω τα χρήματα.
Εμείς, βέβαια, να ρωτήσουμε τους Οικολόγους Πράσινους πόσα χρήματα έχουν δώσει σαν οικολόγοι για οποιαδήποτε οικολογική δράση, γιατί ξέρουμε ότι από τα χρήματα που τρώνε από την Ευρωβουλή δεν επιστρέφουν ούτε μισό ευρώ για κοινωνικό έργο.
Ας έρθουμε, όμως, τώρα στο νομοσχέδιο που συζητάμε σήμερα. Ακούσαμε από τον κύριο Υπουργό πάρα πολύ μεγάλα λόγια για ανάπτυξη, για επενδύσεις, κ.λπ., που θα φέρει αυτή η Ζώνη Καινοτομίας. 
Αν βγείτε, όμως, κύριε Υπουργέ, στην αγορά των startups και των ελληνικών καινοτόμων εταιρειών που τώρα έχουν αρχίσει σιγά–σιγά να αναπτύσσονται, αυτοί οι άνθρωποι ακούγοντας εμάς εδώ που εκπροσωπούμε ένα κράτος στο οποίο για να βγάλεις ένα παράβολο και ένα πιστοποιητικό χρειάζεται να έχεις την τύχη με το μέρος σου, το λιγότερο που θα μπορούσαν να κάνουν θα ήταν να γελάνε. Σίγουρα αυτοί οι άνθρωποι που είναι διαυγείς στο πνεύμα και καινοτόμοι στις ιδέες θα γελάνε με αυτά που συζητάμε εδώ
Η κ. Βούλτεψη είπε ότι όσοι έχουμε αντίθετη άποψη είναι ένας απλός αντιπολιτευτικός λόγος και ότι όλοι βέβαια συμφωνούμε. Από αυτά που ακούει εδώ μέσα η κ. Βούλτεψη, αυτό κατάλαβε. Βέβαια, εμείς λέμε ότι το εγχείρημα αυτό θα αποτύχει και μακάρι να διαψευστούμε. 
Ο ΣΥΡΙΖΑ από την άλλη με τον κ. Λαφαζάνη, υποστηρίζει τέτοιες ενέργειες σε ένα θέατρο του παραλόγου, που παίζει με την Κυβέρνηση. Η Κυβέρνηση προσπαθεί να μας πείσει με τηλεοπτικά σόου ότι επικρατεί νόμος και τάξη στη χώρα, τελείως τηλεοπτικά, γιατί η πραγματικότητα είναι άλλη. Η πραγματικότητα είναι αυτή που βιώνει ο Έλληνας καθημερινά, ειδικά στο κέντρο της Αθήνας, αλλά και σε ολόκληρη την Ελλάδα. Ο ΣΥΡΙΖΑ δεν χάνει ευκαιρία είτε με τον Σακκά είτε με οποιονδήποτε άλλον δήθεν αντιεξουσιαστή, να υποστηρίξει τέτοιες ενέργειες.
Το ΠΑΣΟΚ μας μίλησε και μας είπε ωραία λόγια. Βέβαια, τα ίδια μας είχε πει και ο κ. Παπανδρέου πριν αναλάβει την εξουσία και όταν ανέλαβε την εξουσία είδαμε στην πράξη τι έκανε πραγματικά. Το ΠΑΣΟΚ υποστηρίζει την οικολογία, τις καινοτόμες ιδέες κ.λπ., αλλά στην πράξη αποδεικνύεται καταστροφέας της πατρίδας μας.
Σαφώς και δεν πιστεύουμε ότι ένα κράτος όπως είναι το ελληνικό, μπορεί να υποστηρίξει μία τέτοια Ζώνη Καινοτομίας, δεν τρέφουμε αυταπάτες. Εμείς θέλουμε μία ζώνη καινοτομίας, χωρίς όμως τη μιζέρια του ελληνικού δημοσίου που καταπνίγει κάθε μορφή υγιούς επιχειρηματικότητας και ενισχύει μορφές κρατικοδίαιτης επιχειρηματικότητας. Αν δεν εκλείψουν αυτές οι παθογένειες, είναι σίγουρο ότι όλες αυτές οι προσπάθειες θα πέφτουν στο κενό. 
Πριν από κάποια χρόνια, για την ακρίβεια πριν από οκτώ χρόνια, υπήρχε ένα φιλόδοξο σχέδιο στους πρόποδες της Πάρνηθας να δημιουργηθεί μία τέτοια Ζώνη, η οποία θα αναπτυσσόταν με κεφάλαια ιδιωτών, θα δημιουργούσε οκτώ χιλιάδες νέες θέσεις εργασίας, ιδιωτικές επενδύσεις θα έφταναν τα 200 εκατομμύρια, αλλά βγήκαν κάποιοι δήθεν οικολόγοι και με απόφαση του Συμβουλίου της Επικρατείας ακυρώθηκε αυτή η πρωτοβουλία. 
Όταν βέβαια στην Εκάλη και στον Διόνυσο οι δικοί σας φίλοι και κολλητοί χτίζουν, έχουν φτάσει μέχρι την κορυφή, το να έχτιζαν κάποιες επιχειρήσεις μέσα σε ένα παλιό εγκαταλελειμμένο λατομείο, το Συμβούλιο της Επικρατείας το θεώρησε εγκληματικό και αντιοικολογικό. Θα μπορούσατε βέβαια να πουλήσετε σε αυτούς τους ιδιώτες μία άλλη έκταση -όχι να ξεπουλήσετε, όπως κάνετε συνήθως- για να στήσουν αυτό που είχαν ονειρευτεί. 
Σαφώς και είμαστε υπέρ της δημιουργίας θυλάκων υγιούς επιχειρηματικότητας που θα μειώνει, όπως είπαν και οι προηγούμενοι ομιλητές, τη διαρροή πτυχιούχων ανώτατης εκπαίδευσης στο εξωτερικό με ταυτόχρονη εκμετάλλευσή τους -με την καλή έννοια του όρου- σε εργασίες υψηλής προστιθέμενης αξίας. 
Αυτοί οι θύλακες μπορούν να δημιουργηθούν στην Αθήνα, στην Πάτρα και τη Θεσσαλονίκη όπου υπάρχουν και τα σχετικά τεχνολογικά ιδρύματα, αλλά θα πρέπει να υπάρξουν και κάποιες προϋποθέσεις. Από τις προϋποθέσεις αυτές οι πιο βασικές είναι ότι η έναρξη θα πρέπει να γίνεται μέσω internet με απλές διαδικασίες, όπως γίνεται σε όλο τον κόσμο, οι συναλλαγές θα πρέπει να γίνονται μέσω διαδικτύου. Θα πρέπει οι εταιρείες αυτές να έχουν άμεση πρόσβαση σε προγράμματα τύπου ΕΣΠΑ. 
Γι’ αυτό λέμε «ναι» στην καινοτομία, στα συνεργατικά κέντρα, στις νέες τεχνολογίες, χωρίς γραφειοκρατία, σε μία –τολμώ να πω- ελληνική Silicon Valley, που δεν έχει καμμία σχέση με αυτό που λέτε. Γι’ αυτό καταψηφίζουμε το συγκεκριμένο νομοσχέδιο.
Ευχαριστώ.","ΠΑΝΑΓΙΩΤΗΣ ΗΛΙΟΠΟΥΛΟΣ",160
"66335"," Ευχαριστούμε και εμείς.
Ο κ. Βασίλειος Οικονόμου, Κοινοβουλευτικός Εκπρόσωπος της Δημοκρατικής Αριστεράς, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66336"," Κυρία Πρόεδρε, κύριε Υπουργέ, ζούμε σε μία ιδιόμορφη πολιτική περίοδο, μέσα στην οποία –όπως καταλαβαίνετε- με την κουφόβραση που όλοι διαισθανόμαστε, η οποία δεν έχει να κάνει μόνο με το καλοκαιρινό της εποχής, αλλά και με την υποβόσκουσα κοινωνική ένταση, η οποία πραγματικά ψάχνει να βρει τρόπους και βαλβίδες εκτόνωσης. 
Νομίζω ότι στη χθεσινή σύσκεψη, με κυβερνητικούς παράγοντες, με προεξέχοντα τον Υπουργό Οικονομικών, ο κ. Σαμαράς ευφυώς λειτούργησε στην όλη συζήτηση που αναπτύσσεται από την Κυβέρνησή –το ερώτημα είναι αν είναι ερήμην του, φαίνεται να είναι ερήμην του και αυτό είναι πρόβλημα και για τον ίδιο βέβαια- όπου στο θέμα των πλειστηριασμών προσπάθησε τελευταία στιγμή -και το πέτυχε νομίζω, αλλά νομίζω ότι θα είναι πρόσκαιρο- να μεταθέσει την προβληματική του ζητήματος των πλειστηριασμών. 
Οι πλειστηριασμοί, προσέξτε, είναι ένα ζήτημα το οποίο λειτουργεί συμβολικά και ουσιαστικά. Ουσιαστικά λειτουργεί γιατί μιλάμε για χιλιάδες πρώτες οικίες, για την κατοικία του Έλληνα. Συμβολικά λειτουργεί γιατί μιλάμε για την προσπάθεια μιας ζωής, χιλιάδων ελληνικών οικογενειών.
Ο κ. Παπανδρέου με την πολιτική του στο πρώτο μνημόνιο τον Μάιο του 2010 σας διαβεβαιώ όπου και αν ανατρέξετε στις τότε μετρήσεις τον Ιούνιο -και δεν έχω τώρα εδώ το αντίστοιχο φύλλο της εφημερίδας «ΤΟ ΠΟΝΤΙΚΙ»- του 2011, δηλαδή μετά από ενάμισι χρόνο σχεδόν, ξέρετε πόσο είχε μέσο όρο μετρήσεων στα γκάλοπ; Είχε 31%.
Ο κ. Σαμαράς, η Νέα Δημοκρατία, είχε 29%. Δηλαδή μετά από δεκαπέντε και πλέον μήνες ο κ. Παπανδρέου, παρ’ όλο που είχε φορτωθεί ένα μνημόνιο, δύσκολες πολιτικές αποφάσεις, προηγείτο ακόμα του κ. Σαμαρά το καλοκαίρι του 2011. Πότε κατέρρευσε; Μόλις είχε τη φαεινή ιδέα του χαρατσιού, μόλις πήγε σε όλη την Ελλάδα το ραπόρτο ότι ο καθείς επί της ακίνητης περιουσίας θα πληρώσει διά της ΔΕΗ. Εκεί υπήρξε η καταστροφή και η κατάρρευση του ΠΑΣΟΚ ως πολιτικού φορέα. Το Δεκέμβριο του 2011 πήγαν τα χαρτιά στα σπίτια, το Φεβρουάριο του 2012 ο κ. Παπανδρέου ήταν στο 17% και κατέληξε εκεί που κατέληξε.
Γιατί το λέω αυτό; Πρέπει να καταλάβετε ότι το συμβολικό στοιχείο της περιουσίας, του ακίνητου, της κατοικίας για τον Έλληνα είναι ένα στοιχείο το οποίο δεν μπορείτε να το βάλετε στη συζήτηση με όρους δημοσιονομικούς ή τραπεζικούς ή οικονομικούς ή τεχνοκρατικούς. Το επιχειρήσατε τώρα αυτό το διάστημα και πιάσατε τον απόηχο. Ήταν αρνητικός και πραγματικά αυτός ο απόηχος σάς έβαλε φρένο. 
Γι’ αυτό λέω ότι ευφυώς έπραξε ο κ. Σαμαράς και κέρδισε χρόνο. Δεν ξέρω για πόσο. Πότε θα το ξαναφέρει; Θα το φέρει το Σεπτέμβριο; Θα το φέρει τον Οκτώβριο; Περιμένει τις γερμανικές εκλογές; Είναι κατανοητό αυτό. Τότε θα κάνουμε τη συζήτηση πραγματικά επί της ουσίας, τι σημαίνει και πώς πρέπει και αν πρέπει η συντεταγμένη πολιτεία να «βάλει πλάτη» στη μέση ελληνική οικογένεια, ειδικά στα μεσαία ή τα χαμηλά εισοδήματα για να μπορέσουν να κρατήσουν έστω το σπίτι τους. Αφού δεν μπόρεσαν να κρατήσουν το μισθό, δεν μπόρεσαν να κρατήσουν χιλιάδες την εργασία τους, να κρατήσουν τουλάχιστον το σπίτι τους. Η συζήτηση αυτή θέλει ανθρωπιά, θέλει ευαισθησία, θέλει κοινωνική δικαιοσύνη, θέλει πολλά στοιχεία, για να την κάνεις με τέτοια σοβαρότητα και με τέτοιον τρόπο, ώστε να είσαι ωφέλιμος για το λαό.
Βέβαια, με έκπληξη άκουσα τον κ. Λαφαζάνη να μη συνηγορεί με την κίνηση στο Πολυτεχνείο από την αστυνομία. Γι’ αυτό σας λέω ότι υπάρχει μία κουφόβραση και μία εξέλιξη των πραγμάτων. Θα πω για το νομοσχέδιο ότι φοβούμαι πως θα αδικηθεί από τα γεγονότα και την επικαιρότητα. Αλλά άκουσα τον κ. Λαφαζάνη να απορεί και να ενίσταται, όταν μία συντεταγμένη πολιτεία πρέπει να πράττει το αυτονόητο: ευνομία και ευταξία. 
Δεν γίνεται, κύριε Αλεξόπουλε, -που σας βλέπω τώρα μπροστά- όταν σε χώρους πανεπιστημιακούς βρίσκουμε δεκάδες-εκατοντάδες αντικείμενα, τα οποία μπορούνε να χρησιμοποιήσουνε για να γίνει κλοτσοπατινάδα εδώ στην Αθήνα ξανά, να ενιστάμεθα. Δεν γίνεται. Δηλαδή, πρέπει να κατακτήσουμε ένα κοινό τόπο για να συζητάμε και να λέμε τι; Να μιλάμε για το άσυλο στο πανεπιστήμιο, όταν μιλάμε για τη διακίνηση των ιδεών. Αλλά όταν μιλάμε για γκάνγκστερ και για καταστάσεις ανομίας, δεν συζητάμε. Εκεί «κάτω τα χέρια». Εκεί θα υπάρξει αυτό που λέμε πραγματικά δημοκρατική τάξη. Όχι αστυνομική τάξη, αλλά δημοκρατική τάξη. 
Άρα, λοιπόν, πρέπει η συζήτηση να μπαίνει σε κάποιες βάσεις και πραγματικά, πρέπει να έχουμε κοινούς κώδικες για να συζητάμε. Άμα δεν μπορούμε να έχουμε και αυτούς τους κοινούς κώδικες, δεν θα μπορούμε να κατανοήσουμε και να συζητήσουμε ακόμα και αυτό το νομοσχέδιο, για το οποίο προσπαθώντας οι πολιτικές πτέρυγες να το φέρουν στα μέτρα τους έκανε ο καθένας και η καθεμία τις τοποθετήσεις τους. 
Άκουσα την αγωνία να πούμε ένα «ναι», γιατί δεν μπορείς να μην πεις «ναι». Όμως, προηγουμένως πρέπει να πεις πενήντα «όχι» για να δικαιολογηθώ στο ακροατήριό μου. Τραγικές καταστάσεις για μένα, αν για τα αυτονόητα, αν δηλαδή το να δημιουργήσεις αναπτυξιακά εργαλεία μέσα από την καινοτομία, μέσα από την επιχειρηματικότητα, μέσα από τις νέες τεχνολογίες, αν αυτό το πράγμα είναι ζητούμενο σε αυτήν την Αίθουσα σήμερα το 2013. 
Πάντως, κύριε Υπουργέ, πραγματικά σε αυτά τα χρόνια που παρουσιάζομαι μέσα στην Αίθουσα έχω δει αρκετούς Υπουργούς να περνάνε και σας το έχω ξαναπεί με πολύ σεβασμό και εκτίμηση στο πρόσωπό σας, διότι θεωρώ ότι είστε από τους αξιόλογους πολιτικούς της Νέας Δημοκρατίας, ότι  προσπαθείτε πραγματικά να δώσετε σάρκα και οστά σε αυτό που λέγεται Υπουργείο Μακεδονίας και Θράκης. Βέβαια, το έχουμε ιδρύσει και καταργήσει αυτό το Υπουργείο πολλάκις σε αυτή την Αίθουσα. Αυτό είναι το δυστύχημα σε αυτήν εδώ την ελληνική πολιτική τάξη, ότι αναλόγως το σβήνω και το ξαναγράφω. Είμαστε σε φάση τώρα που υπάρχει αυτό το Υπουργείο! 
Θυμάστε ότι σε μια ανάλογη νομοθετική πρωτοβουλία που είχατε πάρει πριν κάποιους μήνες σας είχα πει: «Να μην είστε ο Υπουργός ή το Υπουργείο των δημοσίων σχέσεων και των κοινωνικών εκδηλώσεων.»
Προσπαθείτε να δώσετε ένα νόημα σε αυτό το Υπουργείο, κάνοντας αυτές τις νομοθετικές παρεμβάσεις. Είναι πολύ θετικό και γι’ αυτό άλλωστε η Δημοκρατική Αριστερά εκ των πραγμάτων ψηφίζει επί της αρχής αυτήν την πρωτοβουλία, γιατί, όπως και να το δεις, όπως και να το πεις, μιλάμε για πράγματα αυτονόητα και θετικά. 
Όμως, η περιγραφή της κατάστασης που κάνετε διά του νομοσχεδίου δείχνει την ελληνική παθογένεια. Από το 2006 ερχόμαστε στο 2013. Αυτό και μόνο δεν είναι παραδοχή ήττας του ελληνικού συστήματος; Και δεν θέλω να πω συγκεκριμένα της Νέας Δημοκρατίας, του ΠΑΣΟΚ, του ενός και του άλλου». Γιατί φτάσαμε εδώ που φτάσαμε, σε αυτά τα αδιέξοδα, τα οποία τα περιέγραψε και ο κ. Μαριάς και άλλοι ομιλητές; Αναφέρθηκαν στο ελληνικό πρόβλημα. 
Ίσως να μου πείτε ότι για το ελληνικό πρόβλημα είναι παρωνυχίδα η συγκεκριμένη περίπτωση. Καθόλου παρωνυχίδα! Εκδοχή του δεν είναι ότι το 2006 προσπάθησε η ελληνική πολιτεία να φτιάξει μια καινοτόμο ζώνη στην Θεσσαλονίκη και έρχεται να πει το 2013 ότι αυτό το εγχείρημα που έχω κάνει πριν επτά χρόνια είναι στα χαρτιά ακόμα και μήπως τους δώσει τώρα πραγματική υπόσταση μετά από επτά χρόνια;
Τι έκαναν αυτοί οι άνθρωποι επί επτά χρόνια; Επτά χρόνια! Δεν είναι εγκληματικές αμέλειες αυτές; Δεν είναι τεράστια τα λάθη; Δεν έχουν ονοματεπώνυμο αυτοί που επί επτά χρόνια το άφηναν αυτό το πράγμα και μαράζωνε και ευτελίστηκε και έχει γίνει σήμερα θέμα νέας νομοθετικής ρύθμισης; Και φυσικά πρέπει να γίνει αυτός ο απολογισμός. 
Λείπει τώρα ο αγαπητός κ. Λαφαζάνης. Τι να πω όμως; Ότι δεν είναι όλα διαλυμένα; Φυσικά, όλα διαλυμένα είναι. Τι να συζητάμε; Τι θα κάναμε; Δεν θα κάνω κάτι καινούργιο; Φέρνετε μια νομοθετική ρύθμιση και είναι το ελάχιστο που έπρεπε να κάνετε –και μπράβο! Άρα, αφού έχουμε τη νομοθετική ρύθμιση εδώ, θα πρέπει να δούμε αν μπορεί πλέον το δεύτερο εγχείρημα να είναι επιτυχές. Αυτό κοιτάμε και ελπίζουμε. Έτσι και το πρόσωπό σας θα δοκιμαστεί, όταν θα κάνετε τον απολογισμό και εσείς ο ίδιος, αλλά κι εμείς σε σχέση με τον έλεγχο των δικών σας λειτουργιών και δράσεων. 
Ελπίζω ωστόσο να μην κάνουμε εδώ χρήση των μελετών που λένε ότι για να γίνεις καλός επιχειρηματίας πρέπει να αποτύχεις δύο, τρεις, τέσσερις φορές. Έχουμε μια αποτυχία, τελειώσαμε! Δεύτερη δεν χωράει. Καταλαβαίνετε βέβαια τι εννοώ! 
Πήραμε τα διδάγματα, τα παραδείγματα της λάθος πορείας επτά χρόνων. Τώρα, πρέπει να πετύχουμε. Πρέπει να πετύχει. Τι να πετύχει; Μια Ζώνη Καινοτομίας για το χώρο της Βορείου Ελλάδος -τη Θεσσαλονίκη- όπου θα αναπτυχθούν δράσεις και να αποτελέσει έναν πόλο-μαγνήτη μήπως και μπορέσουμε και φέρουμε κεφάλαια, εταιρείες, δυνατότητες ανάπτυξης για την περιοχή. Λογικότατο! 
Πρέπει να πετύχει μήπως και καταφέρουμε να κρατήσουμε στην πατρίδα τα νέα παιδιά τα οποία σπούδασαν και αποτελούν ένα φοβερό ανθρώπινο δυναμικό, μήπως μπορέσουμε και τους δώσουμε διέξοδο από εκεί και μήπως είναι μια καλή δυνατότητα εισροής χρήματος, ανάπτυξης, πλούτου, που θα διαχυθεί στην κοινωνία και θα είναι μια πολύ καλή αφορμή και ευκαιρία για την πατρίδα μας. 
Εγώ προσωπικά καθόλου δεν ήθελα την ανάμειξη του δημοσίου. Δεν μπορώ να καταλάβω την αγωνία του τύπου: «δεν είναι το δημόσιο από πάνω». Όχι, καθόλου να μην είναι. Τέρμα το δημόσιο! Δεν θα ασχοληθεί ο κύριος Υπουργός ή ο κύριος διοικητής ή ο μανδαρίνος του κράτους και με αυτό το πράγμα.
Τι θέλουμε; Ευρωπαϊκά προγράμματα. Ο αγαπητός κ. Λαφαζάνης είπε πάλι «το πρόγραμμα δημοσίων επενδύσεων πού πάει»; Όχι, να μην γίνει μόνο από εκεί η χρηματοδότηση. Έχεις τα ευρωπαϊκά προγράμματα. Όμως, αν στα ευρωπαϊκά προγράμματα, Υπουργέ μου, υπάρχουν πενήντα προϋποθέσεις για να μπει ο φουκαράς νέος επιχειρηματίας, το νέο παιδί, ο νέος άνθρωπος που έχει μια ωραία ιδέα και θέλει να την εφαρμόσει, τότε είναι δύσκολο να τα καταφέρει. 
Από την τράπεζα υπάρχει δυνατότητα να πάρει δάνειο; Ούτε μια στο δισεκατομμύριο. Λεφτά έχει στην τσέπη; Δεν έχει για να μπορεί να χρηματοδοτήσει τη νέα του ιδέα. Μην του βάλεις πενήντα προϋποθέσεις για να πάρει το ευρωπαϊκό πρόγραμμα! Μην τους τις βάζεις, γιατί δεν θα το πάρει. Και θα μείνει στα χαρτιά. Γι’ αυτό και έχουμε σήμερα μια απορροφητικότητα από τις τελευταίες στην Ευρώπη. 
Δώσε του τη δυνατότητα να πάρει το ευρωπαϊκό πρόγραμμα. Έχεις, λοιπόν, κονδύλια και κάθονται. Μαραζώνει χρήμα, μαραζώνουν δυνατότητες και μαραζώνει κόσμος γιατί ακούει και μαθαίνει ότι υπάρχουν ευρωπαϊκά προγράμματα, πάει να πλησιάσει με ενθουσιασμό και με ελπίδα και βρίσκει μπροστά του ένα τείχος ουσιαστικά. 
Γιατί όμως -έρχομαι εγώ να ερμηνεύσω- υπάρχουν αυτές οι ατελείωτες προϋποθέσεις; Γιατί υπάρχει αυτός ο αποκλεισμός; Μήπως δεν θέλουμε τελικά να ανοίξουμε την αγορά; Μήπως δεν θέλουμε να βάλουμε χίλιους νέους επιχειρηματίες σε αυτήν τη Ζώνη Καινοτομίας παραδείγματος χάριν ;
Πραγματικά, το λέω με πόνο καρδιάς, γιατί προσπάθησε να υπάρξει μια τέτοια Ζώνη Καινοτομίας στη δικιά μου περιοχή, στο χώρο των Αφιδνών. Έγινε μία αναφορά προηγουμένως, λαθεμένη όμως, γιατί δεν το ήξερε καλά το θέμα ο ομιλητής. Υπήρξαν αντιδράσεις. Βγήκαν οι αριστεροί, οι οικολόγοι κ.λπ. -παρά τις χιλιάδες θέσεις εργασίας που θα δημιουργούνταν- και είπαν: «Θα κάνουμε μια Silicon Valley στην Αττική;» 
Εγώ λέω να μην την κάνουμε πουθενά, να κοιταζόμαστε και να διορίζει ο ένας τον άλλον ως δημοσίους υπαλλήλους. Στην περιοχή μου όλοι στην ΕΥΔΑΠ ήθελαν να μπουν και περίμεναν πότε θα κάνει προκήρυξη η ΕΥΔΑΠ. Μα, κάτι άλλο; Όχι! Μόλις άνοιξε αυτή η συζήτηση, βγήκαν κάποιοι να ξιφουλκήσουν για την προστασία του περιβάλλοντος, ενώ η βίλα είναι πάνω στη βίλα, το κάψιμο πάνω στο κάψιμο. Μετά κάποιους τους «έκαψε» ο πόνος για την Silicon Valley των Αφιδνών.
Εδώ, στη Θεσσαλονίκη, είναι αντίστοιχη η περίπτωση. Γι’ αυτό σας λέω λειτουργήστε το. Υπάρχουν ζητήματα. Μπήκαν ζητήματα, τα έβαλε και ο κ. Πανούσης προηγουμένως ως εισηγητής, με πολύ συγκεκριμένο τρόπο. Δεν είναι πολύ μεγάλη επιτυχία ότι τις σαράντα επτά υπογραφές τις κάναμε τριάντα. Καλό είναι, αλλά αυτό ισούται με μηδέν. Καμμία υπογραφή –που λέει ο λόγος- δεν χρειάζεται. Κάνεις έναν έλεγχο και τελείωσε. Όχι γραφειοκρατία, όχι αυτή η παρακώλυση, όχι να δικαιολογούμε τη θέση μας, ο Υπουργός να δικαιολογεί τη θέση του, ο Διοικητής του Οργανισμού να δικαιολογεί τη θέση του, ο κάθε μανδαρίνος του κράτους να δικαιολογεί τη θέση του, εις βάρος μας, εις βάρος του λαού και εις βάρος της χώρας σε τελική ανάλυση. 
Επίσης, είμαστε θετικοί για την τροπολογία για τη Λάρισα. Παρακαλώ, όμως, κοιτάξτε πώς μπορεί να λειτουργήσει γιατί σε αντίστοιχες περιπτώσεις που έγιναν πέρυσι στην Αθήνα, ακόμα οι άνθρωποι –ενώ έχουν πάρει από το Δήμο Αθήνας πιστοποιητικό καταστροφών- περιμένουν ποιος και πώς θα τους πληρώσει. Πρέπει να προχωρήσει αυτή η τροπολογία γιατί είναι δίκαιο το αίτημα για το θέμα της Λάρισας, αλλά προσέξτε να έχει αποτέλεσμα και ουσία και να μην φτιάχνουμε αυτές τις ρυθμίσεις στα χαρτιά μόνο. 
Κατά τα άλλα, ενώ θα είμαστε θετικοί επί της αρχής για το νομοσχέδιο, ωστόσο θα υπάρξουν παρατηρήσεις επιμέρους. 
Ευχαριστώ. 
(Χειροκροτήματα)","ΒΑΣΙΛΕΙΟΣ ΟΙΚΟΝΟΜΟΥ",378
"66337"," Ευχαριστούμε, κύριε Οικονόμου. 
Η Κοινοβουλευτική Εκπρόσωπος του Κομμουνιστικού Κόμματος Ελλάδας κ. Διαμάντω Μανωλάκου, έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66338"," Η λέξη «καινοτομία» θα έλεγα ότι είναι της μόδας και πλασάρεται τα τελευταία δέκα χρόνια. Ωστόσο, ξεκίνησε από την Ευρωπαϊκή Ένωση σαν κάτι καινούργιο που ευνοεί την ανταγωνιστικότητα των μονοπωλίων της Ευρωπαϊκής Ένωσης, έναντι των ΗΠΑ, η οποία προηγείται στην τεχνολογία και την παραγωγικότητα. Καθιερώθηκε από τη στρατηγική της Λισαβόνας το 2000. Ωστόσο, χρησιμοποιείται ουσιαστικά ως άλλοθι για τη χρηματοδότηση και κυρίως την επιδότηση των μεγάλων επιχειρήσεων που έχουν δυνατότητα και υποδομή για έρευνα, για να αυγαταίνουν τα κέρδη τους βέβαια. 
Φυσικά και η έρευνα των πανεπιστημίων και των κρατικών ερευνητικών ιδρυμάτων έχουν μπει στην υπηρεσία του κεφαλαίου των επιχειρηματιών, οι οποίοι προσανατολίζουν και ιδιοποιούνται τα αποτελέσματα των ερευνητικών προγραμμάτων για αύξηση της κερδοφορίας τους. 
Αυτά περιέχονται σε ευρωκοινοτικούς κανονισμούς και οδηγίες και εφαρμόζονται και στα κράτη μέλη και φυσικά και στην Ελλάδα. Γι’ αυτό ακόμη και δημοσίου χαρακτήρος ιδρύματα δεν εξυπηρετούν το λαϊκό συμφέρον, αλλά τους επιχειρηματίες. Γι’ αυτό ας μην σκοτωνόμαστε πως αν είναι δημοσίου είναι δεδομένο ότι εξυπηρετεί και το λαό γιατί και η οικονομία και η καινοτομία και η έρευνα δεν είναι πολιτικά ουδέτερες .
Σήμερα δεν είναι στην υπηρεσία εύρεσης λύσεων για την ικανοποίηση των λαϊκών αναγκών, αλλά είναι στην υπηρεσία του καπιταλιστικού κέρδους. Αυτή είναι η πολιτική της Ευρωπαϊκής Ένωσης, των ελληνικών κυβερνήσεων, αλλά αυτή θα είναι και η πρακτική και των κομμάτων που υποκλίνονται στην Ευρωπαϊκή Ένωση και σήμερα είναι στην Αντιπολίτευση και καμώνονται και δικαιολογούνται περί υγιούς επιχειρηματικότητας, λες και ο επιχειρηματίας δεν έχει θεό το κέρδος και την εκμετάλλευση της εργατικής δύναμης. Μα, αυτές είναι οι αρχές τους. Αυτών ακριβώς τις ανάγκες ικανοποιεί ο καπιταλιστικός τρόπος παραγωγής και όλη η νομοθεσία που απορρέει από εκεί.
Πότε θα αλλάξει; Μόνο όταν την εξουσία θα πάρει και θα έχει πραγματικά ο λαός που θα ασκεί και την έρευνα και την οικονομία σε όφελός του και ενάντια στους εκμεταλλευτές του, τα μονοπώλια.
Εξάλλου και σε αυτό το νομοσχέδιο, που αποτελεί τροποποίηση νόμου, δεν υπάρχει ο ορισμός της καινοτομίας ή της καινοτομικής δραστηριότητας. Αντίθετα, θα έλεγα, εδώ εντάσσονται ολόκληροι τομείς όπου πολλές υπηρεσίες παρέχονταν δωρεάν από το δημόσιο. Ήταν κατακτήσεις των εργαζομένων περασμένων δεκαετιών στον τομέα της υγείας, της παιδείας, της πρόνοιας και αλλού και σήμερα καταργούνται, ιδιωτικοποιούνται στο όνομα της οικονομικής κρίσης.
Βέβαια, να πούμε ότι τα κέρδη των επιχειρηματιών είναι σίγουρα και εξασφαλισμένα. Διότι οι καπιταλιστές δεν ρισκάρουν. Έχουν εξασφαλίσει το κέρδος πριν ακόμα βγουν στην αγορά. Δείτε τα ιδιωτικά ΙΕΚ. Είναι, ήδη, έτοιμα. Με την κατάργηση περίπου πενήντα ειδικοτήτων σε ΕΠΑΛ και ΕΠΑΣ είχαν μέχρι και τις διευθύνσεις των μαθητών που δεν θα μπορούσαν να συνεχίσουν και να ολοκληρώσουν την ειδικότητα που είχαν ξεκινήσει. Και έστειλαν –παρακαλώ!- επιστολές στους μαθητές λέγοντας «εδώ είμαστε εμείς».
Πότε πρόλαβαν να βρουν κτήρια, να προσλάβουν καθηγητές και να έχουν ειδικότητες που καταργούνται στο δημόσιο και βέβαια να καθορίσουν και τα δίδακτρα; Ήταν έτοιμοι από καιρό πριν βγουν οι υπουργικές αποφάσεις. Τα ίδια και στον τομέα της υγείας. Κλείνουν δημόσια νοσοκομεία, μειώνονται κλίνες, χτίζονται, όμως, ιδιωτικές κλινικές που κάνουν συμβάσεις με τον ΕΟΠΥΥ και τα κέρδη τους είναι τρελά και μεγάλα! Το ίδιο συμβαίνει και σε άλλους τομείς, όπως στην πρόνοια.
Γι’ αυτό λέμε ότι και ο λόγος που σε αυτό το νομοσχέδιο το ΔΣ διορίζεται, ορίζεται ουσιαστικά από τον Υπουργό και είναι για να εξυπηρετήσει τη συγκεκριμένη πολιτική που συμφέρει το κεφάλαιο και όχι το λαό.
Και σε αυτά τα χρόνια, όμως, από το 2006, παρά τις καθυστερήσεις δεν έγινε κανένας απολογισμός. Σιγή ιχθύος κράτησε ο κύριος Υπουργός παρ’ όλη την πρόκληση. Απολογισμό, όμως, του Υπουργείου του έκανε, ευλογώντας βέβαια τα γένια του. Αφήστε να πουν οι άλλοι.
Ακόμα δεν μας ειπώθηκε το εξής: Η Ζώνη Καινοτομίας σε τι ωφέλησε το λαό της βόρειας Ελλάδας που μαστίζεται από την ανεργία και τη φτώχεια; Μόνο κάτι επιχειρηματίες χρηματοδοτήθηκαν και με το άλλοθι της καινοτομίας.
Αναφέρθηκε ότι αυτή η νομοθετική ρύθμιση είναι ενταγμένη στην εθνική αναπτυξιακή πρόταση. Και ρωτάμε: Για ποιες νέες θέσεις εργασίας μιλάμε και με τι μισθό; Της πείνας; Των 500 ευρώ; Γι’ αυτό λέμε ότι η δική σας ανάπτυξη δεν αφορά το λαό, αλλά το κεφάλαιο.
Διότι για τις επιχειρήσεις αναφέρεται ρητά και καθαρά ότι θα έχουν κίνητρα οικονομικά, φορολογικά και άλλα, δηλαδή τσάμπα χρήμα, που βεβαίως θα γνωρίζει και η Ευρωπαϊκή Ένωση, αφού το πριμοδοτεί και το προωθεί.
Ακόμα, είναι κοροϊδία ότι θα συμβάλει στη μείωση των ελλειμμάτων. Τρανταχτό παράδειγμα οι τράπεζες. Τις μπουκώσατε με δισεκατομμύρια από τα λεφτά του λαού. Έχουν κέρδη, αλλά δεν πληρώνουν φόρους. Τα χαράτσια τα έχετε για το λαό.
Και τώρα προετοιμαζόσαστε και «ζυμώνετε», και μάλιστα δημιουργώντας και εκβιασμούς ότι θα καταρρεύσουν οι τράπεζες εάν δεν γίνουν, τους μαζικούς πλειστηριασμούς της πρώτης κατοικίας για τους φτωχούς δανειολήπτες που μειώθηκε δραστικά ο μισθός τους ή βρέθηκαν στην ανεργία και βέβαια δεν μπορούν να αποπληρώσουν. Έτσι ετοιμαζόσαστε να κάνετε τον άνεργο άστεγο, για να πλουτίσουν και άλλο οι τραπεζίτες και βέβαια να μειώσετε το ποσοστό της ιδιοκατοίκησης. Αυτό μετρούν οι καπιταλιστές: Να μαζέψουν και σπίτια και μετά να ανεβάσουν τα ενοίκια. Είναι γνωστό το έργο. Άγρια και ανελέητη η πολιτική σας, όμως, θα βρει τη λαϊκή αντίδραση. Να είστε σίγουροι γι’ αυτό.
Συνεπώς η μείωση της γραφειοκρατίας για τους επιχειρηματίες, η επιτάχυνση και απλούστευση για ταχύτερη εξυπηρέτησή τους, όπως ειπώθηκε και από τον κύριο Υπουργό, προκειμένου να πάρουν ενίσχυση και ζεστό χρήμα, είναι αυτό που προωθείτε και σε αυτό το νομοσχέδιο. Για τους χιλιάδες, όμως, συνταξιούχους που περιμένουν ένα και δύο χρόνια για να πάρουν τη σύνταξή τους, αν μπορέσουν να επιβιώσουν σε αυτό το χρονικό διάστημα, δεν κάνετε τίποτα. Ούτε ταχύτητες, ούτε ευελιξίες! Αυτές τις προτεραιότητες έχετε, δηλαδή, τους επιχειρηματίες και όχι τα λαϊκά στρώματα.
Σε ότι αφορά τον «902», μετά τον Παπαδημούλη του ΣΥΡΙΖΑ και «ΤΑ ΝΕΑ» τη σκυτάλη παίρνει και η φασιστική Χρυσή Αυγή, δηλαδή, το στήριγμα των εφοπλιστών και βιομηχάνων και ας υποκρίνεται ότι χύνει μαύρα δάκρυα για τους εργαζόμενους. Τους έπιασε και αυτούς ο πόνος για τη συχνότητα! Καλά, δεν ξέρουν ότι δεν πουλιέται ούτε αγοράζεται η συχνότητα, αλλά ανήκει στο δημόσιο; Δίκαια, όμως, αναγνωρίζουν ότι αντίπαλός τους είναι μόνο το ΚΚΕ που παλεύει για την ανατροπή του σάπιου καπιταλιστικού συστήματος που με τον τσαμπουκά προσπαθούν να κρύψουν ότι το στηρίζουν. Όμως αρχίζουν να τους παίρνουν χαμπάρι όλο και περισσότεροι που παρασύρθηκαν.
Σε ό,τι αφορά τις τροπολογίες, εμείς θα ψηφίσουμε μόνο αυτό για τη Λάρισα. Όμως θα ήθελα να αναφερθώ σε μία περισσότερο. Είναι αυτή που αφορά την άσκηση αρμοδιοτήτων κατάσχεσης και δήμευσης δασικών προϊόντων στους φύλακες θήρας της Κυνηγετικής Συνομοσπονδίας. Ουσιαστικά τι επιβάλλετε εδώ; Επιβάλλετε ιδιώτες εθελοντές σε αρμοδιότητες που σήμερα έχουν οι δασοφύλακες, δηλαδή οι δημόσιοι υπάλληλοι, και βεβαίως ασκεί η Δασική Υπηρεσία.
Εμείς σας ρωτάμε: Τους τα αφαιρείτε; Διότι μια τέτοια μορφή είναι μορφή ιδιωτικοποίησης. Μετά θα συνεχίσετε και με τα δάση, που και εκεί διακρίνετε πλούτο και κέρδη. Όμως να ξέρετε ότι όλα αυτά –και ψάξτε το- είναι σε αντίθεση και με το Σύνταγμα, που εμάς κατηγορείτε ότι δεν το αναγνωρίζουμε και εσείς το καταπατάτε. Για δείτε το, λοιπόν.
Βεβαίως την καταψηφίζουμε, όπως καταψηφίζουμε και συνολικά το νομοσχέδιο, όπως αναλυτικά αναφέρθηκε κι ο εισηγητής μας, γιατί εξυπηρετεί την καπιταλιστική κερδοφορία και όχι τη λαϊκή ευημερία, που εμείς αγωνιζόμαστε και καλούμε τον λαό να επιβάλει.","ΔΙΑΜΑΝΤΩ ΜΑΝΩΛΑΚΟΥ",302
"66339"," Ευχαριστούμε, κυρία Μανωλάκου.
Κυρίες και κύριοι συνάδελφοι, έχω την τιμή να ανακοινώσω στο Τμήμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και τον ν. 3126/2003 «Ποινική ευθύνη των Υπουργών», όπως ισχύει, δικογραφίες που αφορούν:
1. Στον διατελέσαντα Υφυπουργό στον Πρωθυπουργό και Κυβερνητικό Εκπρόσωπο κ. Συμεών Κεδίκογλου.
2. Στον διατελέσαντα Υπουργό Περιβάλλοντος, Ενέργειας και Κλιματικής Αλλαγής κ. Γεώργιο Παπακωνσταντίνου. 
3. Στους διατελέσαντες Υπουργούς Οικονομικών και Κοινωνικής Ασφάλισης των ετών 2010-2011 και στον διατελέσαντα Υπουργό Οικονομικών κ. Γεώργιο Παπακωνσταντίνου.
4. Στον διατελέσαντα Υπουργό Περιβάλλοντος, Ενέργειας και Κλιματικής Αλλαγής κ. Γεώργιο Παπακωνσταντίνου.
5. Στον Υπουργό Οικονομικών κ. Ιωάννη Στουρνάρα και στον Υφυπουργό στον Πρωθυπουργό κ. Συμεών Κεδίκογλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66340"," Περί τίνος πρόκειται;","ΠΑΝΑΓΙΩΤΗΣ ΛΑΦΑΖΑΝΗΣ",279
"66341"," Είναι δικογραφίες που έχουν έρθει στη Βουλή από τον Υπουργό Δικαιοσύνης, Διαφάνειας και Ανθρωπίνων Δικαιωμάτων και αφορούν αυτούς τους Υπουργούς. Έρχονται προφανώς στην αρμόδια επιτροπή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66342"," Δεν θα διανεμηθούν;","ΠΑΝΑΓΙΩΤΗΣ ΛΑΦΑΖΑΝΗΣ",279
"66343"," Βεβαίως, θα διανεμηθούν.
Κυρίες και κύριοι συνάδελφοι, ολοκληρώθηκε ο πρώτος κύκλος συζήτησης. Τώρα θα εισέλθουμε στις δευτερολογίες και θα δώσουμε το λόγο σε όσους εισηγητές το επιθυμούν.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66344"," Κυρία Πρόεδρε, εδώ έχουμε τέσσερις τροπολογίες, για τις οποίες εμφανίστηκε ένας από τους εισηγητές Υπουργούς, ο Υπουργός Δικαιοσύνης. Ο κ. Στουρνάρας, ο Υπουργός Περιβάλλοντος και ο κ. Σταϊκούρας δεν εμφανίστηκαν καν για να επιχειρηματολογήσουν σχετικά με το τι προτείνουν, γιατί το προτείνουν κ.λπ.. Δηλαδή θεωρούν ότι η Βουλή είναι μία βιομηχανία για την ψήφιση τροπολογιών, την οποία τη γράφουν στα παλιά τους τα παπούτσια. Αυτές οι διαδικασίες είναι απαράδεκτες, είναι πρωτοφανείς, δεν μπορεί να παράγουν έννομα αποτελέσματα. Θέλουμε τον Υπουργό Οικονομικών, θέλουμε τον Αναπληρωτή Υπουργό Οικονομίας, θέλουμε τον Υπουργό Περιβάλλοντος, να επιχειρηματολογήσουν για τις τροπολογίες τους. Είναι σοβαρές και κρίσιμες τροπολογίες, επί των οποίων έχουμε μεγάλα ερωτήματα και βεβαίως αντιρρήσεις.","ΠΑΝΑΓΙΩΤΗΣ ΛΑΦΑΖΑΝΗΣ",279
"66345"," Είναι και αντισυνταγματικές.","ΔΙΑΜΑΝΤΩ ΜΑΝΩΛΑΚΟΥ",302
"66346"," Βεβαίως, και αντισυνταγματικές. Πού είναι;","ΠΑΝΑΓΙΩΤΗΣ ΛΑΦΑΖΑΝΗΣ",279
"66347"," Ευχαριστούμε, κύριε Λαφαζάνη. Καταγράφηκε η παρατήρησή σας. Η Κυβέρνηση εκπροσωπείται διά του κυρίου Υπουργού Μακεδονίας και Θράκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66348"," Ναι, αλλά δεν μπορεί να γίνεται έτσι νομοθετικό έργο, δεν μπορεί ο κύριος Υπουργός να επιχειρηματολογήσει για θέματα του Υπουργείου Οικονομικών και για θέματα περιβάλλοντος, θήρας και δασών. Δεν μπορεί να το κάνει αυτό, αλίμονο. Πρέπει να είναι ο αρμόδιος καθ’ ύλην Υπουργός που εισηγείται την τροπολογία, η οποία είναι αντισυνταγματική βεβαίως και παράνομη, όπως είπαμε, την οποίαν εμείς δεν τη δεχόμαστε.","ΠΑΝΑΓΙΩΤΗΣ ΛΑΦΑΖΑΝΗΣ",279
"66349"," Νομίζω ότι έγινε αντιληπτή η παρατήρηση και η ένστασή σας. Εγώ θα συμφωνούσα, αλλά αυτήν τη στιγμή έχουμε τον Υπουργό Μακεδονίας και Θράκης και φαντάζομαι ότι αυτός θα τις υποστηρίξει, εάν κρίνει κι αυτός ότι πρέπει να το κάνει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66350"," Θέλουμε να τοποθετηθούμε για τις τροπολογίες.","ΠΑΝΑΓΙΩΤΗΣ ΛΑΦΑΖΑΝΗΣ",279
"66351"," Ναι, τα κόμματα πρέπει να τοποθετηθούν.","ΠΑΡΙΣ ΚΟΥΚΟΥΛΟΠΟΥΛΟΣ",245
"66352"," Ενιαία είναι η συζήτηση.
Το λόγο έχει η κ. Αμμανατίδου-Πασχαλίδου για τη δευτερολογία της.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66353"," Ευχαριστώ, κυρία Πρόεδρε.
Ακούσαμε από τον κύριο Υπουργό περίεργα πράγματα. Ακούσαμε ότι με αυτό το νομοσχέδιο θωρακίζεται η βόρεια Ελλάδα. Ακούσαμε ότι η Μακεδονία και η Θράκη είναι ένα υπόδειγμα ανάπτυξης. Ακούσαμε ότι είναι εθνικής σημασίας το Υπουργείο, τη στιγμή που έχουμε χάσει μεγάλο μέρος της εθνικής μας κυριαρχίας με όλα αυτά τα νομοθετήματα που περνάτε, διότι είστε μία υποτελής Κυβέρνηση. 
Μιλήσατε επίσης για ένα ευνοϊκό επενδυτικό κλίμα. Εξηγήστε μου, κύριε Καράογλου, κύριε Υπουργέ, και εσείς και οι υπόλοιποι Υπουργοί αυτής της Κυβέρνησης, πώς είναι δυνατόν να μιλάτε για ευνοϊκό επενδυτικό κλίμα για τη βόρεια Ελλάδα, τη στιγμή που το κοινωνικό αγαθό που λέγεται νερό, η ΕΥΑΘ δηλαδή, ξεπουλιέται, τη στιγμή που το λιμάνι και το αεροδρόμιο της Θεσσαλονίκης, όπως και τα υπόλοιπα, ξεπουλιούνται, παραχωρούνται, εκχωρούνται.
Θα ήθελα να μιλήσω και για τη μαμούθ επένδυση στις Σκουριές της Χαλκιδικής, η οποία υποβιβάζει το περιβάλλον, επιδρά πολύ αρνητικά στην υγεία των πολιτών, επιδρά πολύ αρνητικά στην οικονομία του τόπου. Εσείς μιλάτε για επενδύσεις. Και βέβαια, δεν είναι μόνον αυτές. Είναι και αυτές που θέλετε να γίνουν στη Θράκη με το χρυσό και είναι και αυτές που θέλετε να γίνουν στο Κιλκίς. Το δικό σας το μυαλό μιλάει για τέτοιες επενδύσεις. Εμείς μιλάμε για ένα Πρόγραμμα Δημοσίων Επενδύσεων. 
Μιλήσατε για τη Ζώνη Καινοτομίας και δυστυχώς δεν αρθρώσατε κουβέντα και ούτε κάνατε έναν απολογισμό, όταν σας εγκαλέσαμε εμείς, όχι μόνο ο ΣΥΡΙΖΑ, αλλά και τα υπόλοιπα κόμματα της Αξιωματικής Αντιπολίτευσης, ακόμη και της Συμπολίτευσης. Άκουσα τον κ. Κουκουλόπουλο. Ποιος τελικά είναι ο απολογισμός της Ζώνης Καινοτομίας;
Ελάτε και πείτε μου για το ευνοϊκό κλίμα που λέτε ότι δημιουργείται στη βόρεια Ελλάδα τη στιγμή που έρχεται ο Φούχτελ και τελικά, δεν ξέρω ποιος είναι Υπουργός Μακεδονίας-Θράκης στη βόρεια Ελλάδα. Είστε εσείς, κύριε Καράογλου, ή είναι ο Φούχτελ που έρχεται και κάνει ό,τι γουστάρει; Πάει στη ΔΕΗ και λέει  «Εγώ αυτό το κομμάτι το θέλω για επενδύσεις, το άλλο το θέλω για μένα». Και βέβαια, για ποια ΔΕΗ μιλάμε όταν έχετε πουλήσει μόλις προχθές το 51%; 
Κοιτάξτε να δείτε. Δεν μπορείτε πλέον να συνεχίσετε αυτήν την κατάσταση. Πρέπει συντόμως να αλλάξουν τα πράγματα και να ανατραπεί η δική σας Κυβέρνηση. Έρχεστε τώρα και μας λέτε: «Εμείς θα κάνουμε αυτό, εκείνο, το άλλο, για τη Θεσσαλονίκη, για τη βόρεια Ελλάδα και γενικά για τη χώρα μας». Μιλάτε για καινοτομία. Όμως καινοτομία για εσάς είναι άλλα πράγματα. Είναι η διάλυση του παραγωγικού ιστού. Είναι η διάλυση των εργασιακών σχέσεων. Είναι η διάλυση της έρευνας και της τεχνολογίας. Γιατί σε αυτήν βασίζεστε για τη Ζώνη Καινοτομίας Θεσσαλονίκης. Μας φέρνετε ως Κυβέρνηση ένα κατάπτυστο σχέδιο νόμου, το οποίο την άλλη εβδομάδα θα έρθει να ψηφιστεί εδώ στο Β΄ Θερινό Τμήμα της Βουλής και το οποίο διαλύει τη δημόσια παιδεία, αντί αυτήν τη στιγμή να την ενισχύσει και ειδικά βέβαια, την τεχνολογική εκπαίδευση.
Διαλύετε τα πάντα και μιλάτε για καινοτομία! Κύριε Υπουργέ, μπορεί να ψηφίστηκε από τους εισηγητές των δύο κομμάτων που αποτελούν τη συγκυβέρνηση, αλλά έχω την αίσθηση ότι οι συνάδελφοι εδώ μέσα μπορούν να καταλάβουν τι ακριβώς γίνεται και με τη Ζώνη Καινοτομίας. Τώρα, από εκεί και πέρα, ο καθένας, βέβαια, αναλαμβάνει τις ευθύνες του.
Ας έρθουμε τώρα στο κομμάτι των τροπολογιών. Για άλλη μία φορά λέμε ότι δεν είναι δυνατόν να έρχονται άσχετες τροπολογίες στα νομοσχέδια και να περιμένετε μετά να τις ψηφίσουμε. Μπορεί κάποια απ’ αυτές εμείς να θεωρούμε ότι εάν ερχόταν με άλλη διαδικασία, κανονικά, με το Υπουργείο που έπρεπε να έρθει, να την ψηφίζαμε. Με αυτήν τη διαδικασία, εμείς αρνούμαστε. Όχι, γιατί μπορεί να διαφωνούμε στο σκεπτικό της τροπολογίας, αλλά με την όλη διαδικασία. Δεν ξέρω τι θεωρείτε εδώ πέρα την Εθνική Αντιπροσωπεία, τους τριακόσιους εδώ. Βεβαίως, τώρα τι συζητούμε, όταν τις προάλλες περάσατε το να νομοθετείτε με προεδρικά διατάγματα πέραν των πράξεων νομοθετικού περιεχομένου;
Αρχικά, θα μιλήσω για την τροπολογία με γενικό αριθμό 726 και ειδικό 3 που μιλάει για την Ενιαία Αρχή Πληρωμών. Βεβαίως, την τεκμηρίωσε ο συνάδελφος Δημήτρης Στρατούλης. Δεν υπάρχει περίπτωση να την υπερψηφίσουμε, διότι εμείς δεν μπορούμε να νομιμοποιήσουμε καμμία διαδικασία, η οποία είναι ουρά της διαθεσιμότητας και της κινητικότητας, που για εμάς ισούται με την απόλυση, με απολύσεις χιλιάδων δημοσίων υπαλλήλων.
Όσον αφορά την τροπολογία με γενικό αριθμό 727 και ειδικό 4 του ΥΠΕΚΑ, δεν έχει έρθει καν ο Υπουργός ή ο Υφυπουργός κ. Καλαφάτης, για να μας πει πέντε πράγματα. Την τεκμηρίωσε ο συνάδελφος κ. Αποστόλου. Αυτή είναι και μία «ουρά» του προηγούμενου νομοσχεδίου -το είπε κιόλας- και ήρθε στο νόμο περί των αυθαιρέτων. Εμείς δεν μπορούμε να την υπερψηφίσουμε, όχι γιατί μας ενοχλούν οι εργαζόμενοι στους κυνηγετικούς συλλόγους, αλλά διότι μας ενοχλεί η όλη ιστορία που θέλετε τους δημοσίους υπαλλήλους να τους βγάλετε από μία διαδικασία, δηλαδή από τους δασοφύλακες που ήταν στα δασαρχεία της χώρας να αφαιρέσετε το αυτονόητο, την εργασία τους και το αντικείμενο δουλειάς τους.
Έτσι, βεβαίως, μπορείτε να λέτε ότι αυτοί είναι σε διαθεσιμότητα, διότι δεν υπάρχει ρόλος γι’ αυτούς. 
Στην τροπολογία με γενικό αριθμό 728, που μιλάει για τους οφειλέτες στα ασφαλιστικά ταμεία, δηλώνουμε «ΠΑΡΩΝ». Λέτε ότι θα ρυθμίσετε τα χρέη του ασφαλιστικού ταμείου των μικρών επαγγελματιών, του ΟΑΕΕ, των ελεύθερων επαγγελματιών και αυτοαπασχολούμενων. Κατ’ αρχάς, η ίδια η τροπολογία έχει μία υποπερίπτωση η οποία είναι μόνο με υπογραφή του κ. Στουρνάρα και όχι με την υπογραφή του Υπουργού Εργασίας του κ. Βρούτση και του αρμόδιου Υπουργού στου οποίου το νομοσχέδιο κατατίθεται. Η υποπερίπτωση τι λέει; Να προστεθεί υποπερίπτωση ως εξής: «β) οι οφειλέτες πρέπει να προσκομίζουν φορολογική ενημερότητα ή βεβαίωση οφειλής κατά περίπτωση, προκειμένου να αξιολογείται η δυνατότητα ανταπόκρισης στην παρούσα ρύθμιση».
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε, αλλά είναι τέσσερις οι τροπολογίες.
Δεν έχει τη δική σας υπογραφή, ούτε του Υπουργού Εργασίας του κ. Βρούτση, που είναι ο καθ’ ύλην αρμόδιος. Άρα, εδώ πέρα κοροϊδευόμαστε.
Πέραν αυτών, οι οφειλέτες των ασφαλιστικών ταμείων, οι μικροί επιχειρηματίες, οι αυτοαπασχολούμενοι αυτήν τη στιγμή δεν μπορούν να αντεπεξέλθουν στα πάγια έξοδά τους, έχουν αφήσει απλήρωτο τον ΟΑΕΕ τους κι εσείς λέτε, «Ελάτε να κάνουμε τη ρύθμιση». Η ρύθμιση, με τους όρους που πάτε να την κάνετε, μόνο ευνοϊκή δεν είναι. Ούτε μπορείτε να κάνετε μία επιμήκυνση των δόσεων, να πάει, δηλαδή, στις εκατό.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"66354"," Συντομεύετε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66355"," Το λένε τα Βιοτεχνικά Σωματεία και από τη Θεσσαλονίκη, απ’ όπου είστε κι εσείς. Και νομίζω πως γνωρίζετε ότι κάθε μέρα κλείνουν επιχειρήσεις και στη Βόρειο Ελλάδα και σε όλη την Ελλάδα. Βάζετε λουκέτα με τη δική σας πολιτική. 
Άρα, αυτό είναι ένα ημίμετρο που δυστυχώς δεν σώζει καμμία κατάσταση. Θέλει άλλη πολιτική, πραγματική και αναπτυξιακή.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"66356"," Ολοκληρώστε παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66357"," Κάτι τελευταίο. 
Αν ερχόταν με διαφορετική διαδικασία αυτή η τροπολογία που μιλάει για τις αποζημιώσεις αυτών που πλήττονται από διάφορες πράξεις, όχι μόνο τρομοκρατικές, αλλά από άλλες πράξεις -και βασικά είναι, αν θέλετε, καταγεγραμμένο το τελευταίο γεγονός που έγινε στη Λάρισα και καταλαβαίνω ότι πάει με αυτόν τον τρόπο να λύσει και αυτό το θέμα και τα επόμενα- εμείς δεν θα διαφωνούσαμε να την ψηφίσουμε. Με τη διαδικασία που τη φέρνετε, όμως, εμείς θα πάμε στο «ΠΑΡΩΝ».
Θέλω, όμως, να ρωτήσω το εξής: Στην παράγραφο 2 της αιτιολογικής έκθεσης…","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"66358"," Σας παρακαλώ να κλείσετε, κυρία Αμμανατίδου. Έχετε ξεπεράσει το χρόνο και αυτόν και τον προηγούμενο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66359"," Ναι, αλλά να μην έρχονται με αυτόν τον τρόπο τροπολογίες. Εισηγήτρια είμαι στο κάτω-κάτω, κυρία Πρόεδρε. Τελειώνω.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"66360"," Και τι σημαίνει αυτό; Ότι οι εισηγητές δεν πρέπει να κρατάνε το χρόνο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66361"," Θα τελείωνα τόση ώρα, κυρία Πρόεδρε.
Μιλάτε στην παράγραφο 2 -βέβαια όχι εσείς, αλλά ο κ. Αθανασίου που αυτήν τη στιγμή λείπει- για πράξεις που έγιναν προ της δημοσίευσης αυτής εδώ της παραγράφου 2, αλλά δεν ξεκαθαρίζετε μέχρι πόσο πίσω πάει. Ποια είναι αυτή, δηλαδή, η αναδρομική ισχύς; 
Αυτά ήθελα να πω. Ζητώ συγγνώμη, κυρία Πρόεδρε, αλλά θα πρέπει να ζητήσουν συγγνώμη και οι Υπουργοί που φέρνουν με αυτόν τον τρόπο τις τροπολογίες.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"66362"," Ευχαριστούμε. 
Το λόγο έχει ο κ. Πάρις Κουκουλόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66363"," Κυρία Πρόεδρε, μπορώ να έχω το λόγο;","ΘΕΟΔΩΡΟΣ ΚΑΡΑΟΓΛΟΥ",195
"66364"," Κύριε Υπουργέ, θέλετε το λόγο για δύο λεπτά; Αρκεί να μην μακρηγορήσετε κι εσείς, αφού θα τα πείτε μετά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66365"," Θέλω να λάβουν υπ’ όψιν τους οι συνάδελφοι που θα δευτερομιλήσουν, ότι υπάρχουν και δύο τροπολογίες Βουλευτών. 
Την πρώτη τροπολογία την έχει καταθέσει ο συνάδελφος κ. Γιώργος Ορφανός. Είναι η τροπολογία με γενικό αριθμό 730 και ειδικό 7 που λύνει ένα πρόβλημα το οποίο αφορά τη μισθοδοσία των τριών εργαζομένων υπαλλήλων της Αλεξάνδρειας Ζώνης Καινοτομίας για τους δύο μήνες που είναι ακάλυπτοι, Ιούλιο και Αύγουστο. Η τροπολογία αυτή γίνεται αποδεκτή από την Κυβέρνηση.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι εκπρόθεσμη αυτή.","ΘΕΟΔΩΡΟΣ ΚΑΡΑΟΓΛΟΥ",195
"66366"," Ναι, είναι εκπρόθεσμη.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα φέρω κι εγώ άλλη φορά εκπρόθεσμη για να γίνει δεκτή.","ΘΕΟΔΩΡΟΣ ΚΑΡΑΟΓΛΟΥ",195
"66367"," Κύριε Μαριά, νομίζω ότι καταλαβαίνετε το πρόβλημα που υπάρχει. Είναι για να καλύψουμε τρεις εργαζόμενους για τους δύο μήνες που έχουν μείνει απλήρωτοι λόγω των προβλημάτων που υπήρξαν με την καθυστέρηση του νομοσχεδίου.
Η δεύτερη τροπολογία που, επίσης, γίνεται αποδεκτή, είναι η τροπολογία που προτείνεται…","ΘΕΟΔΩΡΟΣ ΚΑΡΑΟΓΛΟΥ",195
"66368"," Ποια τροπολογία είναι αυτή;","ΠΑΝΑΓΙΩΤΗΣ ΛΑΦΑΖΑΝΗΣ",279
"66369"," Είναι βουλευτικές τροπολογίες. Είναι η με γενικό αριθμό…","ΘΕΟΔΩΡΟΣ ΚΑΡΑΟΓΛΟΥ",195
"66370"," Δεν μπορείτε αυτήν την ώρα να τις κάνετε δεκτές, γιατί μιλήσατε …","ΠΑΝΑΓΙΩΤΗΣ ΛΑΦΑΖΑΝΗΣ",279
"66371"," Δεν έχω μιλήσει.","ΘΕΟΔΩΡΟΣ ΚΑΡΑΟΓΛΟΥ",195
"66372"," Κύριε Λαφαζάνη, σας παρακαλώ, μη διακόπτετε. Θα τα πείτε. Θα σας δώσω το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66373"," Μα, δεν μπορεί να γίνεται αυτό το πράγμα.","ΠΑΝΑΓΙΩΤΗΣ ΛΑΦΑΖΑΝΗΣ",279
"66374"," Σας λέω, κύριε Λαφαζάνη, ότι θα σας δώσω το λόγο να τα πείτε. Δεν χρειάζεται να φωνασκείτε έτσι. Διακόπτετε τον Υπουργό τώρα. Θα σας δώσω το λόγο να τα πείτε και καλύτερα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66375"," Οι Υπουργοί απουσιάζουν και όταν μιλήσατε στην αρχή…","ΠΑΝΑΓΙΩΤΗΣ ΛΑΦΑΖΑΝΗΣ",279
"66376"," Δεν διακόπτουμε τον Υπουργό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66377"," …(Δεν ακούστηκε)","ΠΑΝΑΓΙΩΤΗΣ ΛΑΦΑΖΑΝΗΣ",279
"66378","  Κύριε Λαφαζάνη, οι συνάδελφοι, οι οποίοι κατέθεσαν τις τροπολογίες, είναι παρόντες.","ΘΕΟΔΩΡΟΣ ΚΑΡΑΟΓΛΟΥ",195
"66379"," Δεν καταγράφονται αυτά που λέει ο κ. Λαφαζάνης. Δεν ζήτησε το λόγο και δεν τον πήρε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66380"," Κυρία Πρόεδρε…","ΠΑΝΑΓΙΩΤΗΣ ΛΑΦΑΖΑΝΗΣ",279
"66381"," Κύριε Λαφαζάνη, δεν καταγράφηκε τίποτα από αυτά που είπατε. Δεν ζητήσατε το λόγο από το Προεδρείο. Επομένως, δεν καταγράφονται. Δεν σηκώνεται ο καθένας όποτε θυμηθεί.
Συνεχίστε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66382"," Η δεύτερη τροπολογία, η με γενικό αριθμό 732 και ειδικό 9, έχει υποβληθεί από το συνάδελφο κ. Πάρη Κουκουλόπουλο και αφορά θέμα που έχει σχέση με την αντιμετώπιση τοπικού ρυμοτομικού σχεδίου του χώρου της Πανεπιστημιούπολης Κοζάνης και επίσης, γίνεται αποδεκτή.","ΘΕΟΔΩΡΟΣ ΚΑΡΑΟΓΛΟΥ",195
"66383"," …","ΠΑΝΑΓΙΩΤΗΣ ΛΑΦΑΖΑΝΗΣ",279
"66384"," Κύριε Λαφαζάνη, θέλετε το λόγο να τα πείτε και ήρεμα και να καταγραφούν;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66385"," Δεν θέλω τελευταία ώρα. Τι γίνεται εδώ πέρα; Βουλή είναι αυτή;","ΠΑΝΑΓΙΩΤΗΣ ΛΑΦΑΖΑΝΗΣ",279
"66386"," Ο κ. Κουκουλόπουλος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66387"," Θα ξεκινήσω εντελώς διαφορετικά, κυρίες και κύριοι συνάδελφοι. 
Απευθυνόμενος στον κ. Λαφαζάνη, αντιλαμβάνομαι από θεσμική άποψη την αντίδραση. Ωστόσο, εγώ θέλω να ξεκινήσω ευχαριστώντας τον κύριο Υπουργό, τον αρμόδιο Αναπληρωτή Υπουργό ΠΕΚΑ τον κ. Καλαφάτη και όλα ανεξαιρέτως τα κόμματα πλην της Χρυσής Αυγής, γιατί η τροπολογία που μόλις έγινε δεκτή από τον κύριο Υπουργό, είναι η τροπολογία που εμπροθέσμως είχα καταθέσει στο νομοσχέδιο περί αυθαιρέτων και για την οποία είχε επιφυλάξεις ο κ. Καλαφάτης –θα εξηγήσω γιατί- και την οποία είχαν στηρίξει όλα τα κόμματα πλην της Χρυσής Αυγής.
Φαντάζομαι ότι επειδή το ζήτημα ουσίας δεν έχει αλλάξει, αυτή η στήριξη παραμένει. Και εγώ παρακάμπτω ό,τι προηγήθηκε ως διάλογο και ευχαριστώ πραγματικά και τον παριστάμενο Υπουργό -την Κυβέρνηση συνολικά, φυσικά, δια του παρισταμένου Υπουργού- τον Αναπληρωτή Υπουργό ΠΕΚΑ, όπως είπα, τον κ. Καλαφάτη και όλα ανεξαιρέτως τα κόμματα της Βουλής και τα μη αναγνωρισμένα από τον Κανονισμό που τοποθετήθηκαν -όπως η «Συμφωνία για την Νέα Ελλάδα», που τοποθετήθηκε για την τροπολογία- διότι η τροπολογία τύποις είναι εκπρόθεσμη σήμερα και θα εξηγήσω γιατί.
Την κατέθεσα εμπροθέσμως. Αφορά το τοπικό ρυμοτομικό του Πανεπιστημίου Δυτικής Μακεδονίας, το οποίο κυρούται με νόμο ήδη με την αποδοχή του από τον Υπουργό και, βέβαια, στη συνέχεια με την ψήφιση από τη Βουλή. Έτσι ανοίγει ο δρόμος για το κτηριακό του Πανεπιστημίου Δυτικής Μακεδονίας, που είναι μια πολύπαθη υπόθεση. Διότι σήμερα στην πόλη της Κοζάνης λειτουργεί σε επτά διαφορετικά κτήρια. Τα τρία είναι παραχωρημένα από το Δήμο Κοζάνης και τα τέσσερα είναι ενοικιαζόμενα. Ήταν το βασικό αίτημα της ακαδημαϊκής κοινότητας και η αιχμή του δόρατος των κινητοποιήσεων των σπουδαστών. Είναι πολύ σημαντικό που ανταποκρινόμαστε θετικά σ’ αυτήν την εξέλιξη. 
Η επαναφορά της τροπολογίας και η αποδοχή σχετίζεται με την τρίτη παράγραφο που πρόσθεσα -και έτσι έγινε αποδεκτή από τον κ. Καλαφάτη- όπου τέθηκαν δύο προϋποθέσεις συν μία διαπιστωτική πράξη από τον αρμόδιο Γενικό Γραμματέα του ΥΠΕΚΑ κάποιων προϋποθέσεων, που εναρμονίζουν πλήρως τη συγκεκριμένη διάταξη με τη σχετική νομολογία του Συμβουλίου της Επικρατείας. Και είχα δηλώσει από το Βήμα της Βουλής ότι δεν έχουμε αντίρρηση, την 1η Αυγούστου που συζητήθηκε η τροπολογία.
Θέλω, λοιπόν, να εκφράσω και την ικανοποίησή μου για τη θετική κατάληξη της υπόθεσης και να ευχαριστήσω –όπως είπα- όλους. Και βεβαίως στον παριστάμενο Υπουργό να πω ότι τον ευχαριστώ ιδιαίτερα, γιατί ήδη από προχθές, όταν τον ενημέρωσα για την πρόθεση να την καταθέσω ξανά, είπε ότι εφόσον, βέβαια, δεν υπάρχει αντίρρηση από το αρμόδιο Υπουργείο, δεν έχει την παραμικρή αντίρρηση να συμπεριληφθεί στο νομοσχέδιο του Υπουργείου. Διότι τύποις δεν σχετίζεται με το Υπουργείο. Σχετίζεται, όμως, ουσιαστικά, γιατί, όπως είπα και στην πρωτολογία μου, το ζήτημα της καινοτομίας, δυστυχώς, ακόμη στην Ελλάδα σχετίζεται σχεδόν στο 50%, όπως είπα με σαφήνεια και στοιχεία που κατέθεσα, με την ακαδημαϊκή κοινότητα της χώρας. Από εκεί προκύπτει καινοτομία. Και έχει μεγάλη σημασία στα περιφερειακά ιδρύματα να δώσουμε μία ώθηση.
Ειδικότερα, για το Πανεπιστήμιο Δυτικής Μακεδονίας πρέπει να πω ότι οι συγκεκριμένες σχολές του Πολυτεχνείου που λειτουργούν στην πόλη της Κοζάνης έχουν ιδιαίτερα σημαντικές -αξιοζήλευτες θα έλεγα- επιδόσεις στον τομέα της έρευνας, της προσέλκυσης ευρωπαϊκών προγραμμάτων και της καινοτομίας, κύριε Υπουργέ. Δεν ισχυρίζομαι ότι αυτό συνδέεται τυπικά με το νομοσχέδιο. Προς Θεού! Επί της ουσίας, όμως, συνδέεται και είναι πολύ ευχάριστο που στο νομοσχέδιο του Υπουργείου Μακεδονίας - Θράκης συμπεριλαμβάνεται αυτή η διάταξη. 
Περνώντας στη δευτερολογία επί του νομοσχεδίου, θα ήθελα να εκφράσω την ικανοποίησή μας που έγινε δεκτή από τον κύριο Υπουργό η παρατήρησή μας –που έθεσα και εγώ και ο Κοινοβουλευτικός Εκπρόσωπός μας ο κ. Τριαντάφυλλος- για την εποπτεία του ΑΣΕΠ στη διαδικασία του προσωπικού. Είναι μία θετική εξέλιξη.
Έρχομαι τώρα σε δύο συγκεκριμένες τροπολογίες για να πω δύο πολύ συγκεκριμένα πράγματα.
Πρώτον, σε ό,τι αφορά μία τροπολογία η οποία δεν θα τεθεί σε ψηφοφορία, την τροπολογία που κατέθεσε ο κ. Λοβέρδος για την πρώτη κατοικία: Δεν θα τεθεί σε ψηφοφορία, γιατί προφανώς δεν έχει γίνει δεκτή από την Κυβέρνηση. Δεν υπάρχει αίτημα με υπογραφές πέντε Βουλευτών, όπως απαιτείται στο Θερινό Τμήμα, για να υπάρξει ονομαστική ψηφοφορία. Θέλω, όμως, να πω πολύ καθαρά ότι την 31η Ιουλίου πρώτοι εμείς -δι’ εμού προσωπικά διότι ήμουν ομιλητής στο νομοσχέδιο και στη συνέχεια όλα τα στελέχη του ΠΑΣΟΚ- είχαμε μία πάρα πολύ καθαρή θέση στο ζήτημα των πλειστηριασμών της πρώτης κατοικίας, δώσαμε ένα πολύ καθαρό μήνυμα προς την ελληνική κοινωνία και την Κυβέρνηση. Και οι εξελίξεις δείχνουν ότι αυτό το μήνυμα έγινε αποδεκτό. 
Σε κάθε περίπτωση, πιστεύω ότι η τροπολογία που θα έρθει για την παράταση της απαγόρευσης των πλειστηριασμών, πρέπει να συνοδευτεί οπωσδήποτε από πολύ συγκεκριμένα στοιχεία. Και η αναφορά μου δεν είναι γενική και αόριστη. Είναι πολύ συγκεκριμένη. 
Μας ενόχλησε ιδιαίτερα στο ΠΑΣΟΚ η αναφορά του Υπουργού Οικονομικών περί κατάρρευσης των τραπεζών εάν δεν προχωρήσουν οι πλειστηριασμοί. Πρώτα απ’ όλα απαιτείται ιδιαίτερος σεβασμός στους Έλληνες πολίτες οι οποίοι πληρώνουν τα δεκάδες δισεκατομμύρια που απαιτούνται για την ανακεφαλαιοποίηση των τραπεζών. 
Δεύτερον, απαιτείται σεβασμός στην Κοινοβουλευτική Ομάδα του ΠΑΣΟΚ που μόνη της σήκωσε, τα προηγούμενα τρία χρόνια, το βάρος της ανακεφαλαιοποίησης των τραπεζών και μάλιστα με κοινές μετοχές και υπέστη τα πάνδεινα. Αποδεκατίστηκε με αφετηρία ακριβώς την ψήφο αυτή που είχε δώσει η Κοινοβουλευτική Ομάδα του ΠΑΣΟΚ, μόνη, τον Αύγουστο του 2011. Άνοιξε ο ασκός του Αιόλου, κυριολεκτικά, όταν είπαμε τη «φοβερή» φράση «κοινές μετοχές» σε νόμο τον Αύγουστο του 2011. 
Δεν δεχόμαστε, λοιπόν, υποδείξεις ούτε από τον Υπουργό Οικονομικών ούτε από κανέναν. Κυρίως, όμως, θα επαναλάβω εκτενέστερα αυτό που ανέφερε ο Κοινοβουλευτικός Εκπρόσωπός μας προ ολίγου ότι συγκεκριμένη τράπεζα –αν χρειαστεί θα καταθέσουμε και επίσημα στοιχεία- μας έχει δώσει τα εξής στοιχεία: Ακούστε, κύριοι συνάδελφοι, με προσοχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Δεν θα αναφερθώ στην άλλη τροπολογία, κυρία Πρόεδρε. Θα ήθελα μόνο να ολοκληρώσω την αναφορά μου σε αυτό το ζήτημα, που είναι ζέον πραγματικά και ιδιαίτερα ευαίσθητο για όλη την ελληνική κοινωνία.
Η συγκεκριμένη τράπεζα έχει δώσει τα τελευταία χρόνια πεντακόσιες χιλιάδες δάνεια στεγαστικού τύπου, με σύνολο κεφαλαίου που δάνεισε 25 δισεκατομμύρια. Ληξιπρόθεσμα έχουν καταστεί τα 2,8 δισεκατομμύρια, για να ξέρουμε για τι μιλάμε, γιατί κάποιοι λένε ότι όλη αυτή η συμπεριφορά μας οδηγεί σε κατάρρευση της τραπεζικής πίστης. Και προσέξτε: Από τα 2,8 δισεκατομμύρια των ληξιπρόθεσμων, τα 2 δισεκατομμύρια είναι σε δώδεκα χιλιάδες δάνεια που είναι σε μέσο όρο πάνω από 250 χιλιάδες ευρώ, έξω δηλαδή από το όριο που προστατεύει ο νόμος. Πρόκειται, δηλαδή, για άλλου τύπου επενδύσεις και όχι για την πρώτη και μοναδική κατοικία, αυτή για την οποία διαμορφώνεται ένα μέτωπο, πραγματικά, κοινωνικής ευαισθησίας μέσα στη Βουλή.
Άρα, όταν έρθει η τροπολογία για την παράταση των πλειστηριασμών, κύριε Υπουργέ -να το μεταφέρετε στους αρμόδιους Υπουργούς- είναι απαιτητό να υπάρχουν στη διάθεση της Εθνικής Αντιπροσωπείας και όλα τα διαθέσιμα στοιχεία για να μιλήσουμε καθαρά και με σαφήνεια όλοι μας για το πώς ακριβώς βλέπουμε αυτό το πολύπλοκο ζήτημα και να μην απειλεί ο ένας και ο άλλος.","ΠΑΡΙΣ ΚΟΥΚΟΥΛΟΠΟΥΛΟΣ",245
"66388"," Ολοκληρώστε, κύριε συνάδελφε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66389"," Τέλος, κύριε Υπουργέ, θα ήθελα να πω μόνο μία φράση για την τροπολογία που αφορά τα ασφαλιστικά ζητήματα. Δεν υποκαθιστώ βέβαια την Κυβέρνηση. Κάνει λάθος η εισηγήτρια του ΣΥΡΙΖΑ. Έχει τρεις υπογραφές η τροπολογία. Ίσως παρασύρθηκε από τη μονογραφή που υπάρχει στη σφραγίδα. Το έλεγξα κι εγώ, γιατί μου ετέθη ως ζήτημα το πρωί. Υπογράφουν και οι τρεις συναρμόδιοι Υπουργοί την τροπολογία. 
Εμείς ψηφίζουμε αυτήν την τροπολογία, όπως ήδη έχουμε πει, αλλά πρέπει να πω πολύ καθαρά ότι δεν μας καλύπτει. Απέχει πολύ από τις ανάγκες της πραγματικής οικονομίας αυτή η ρύθμιση που αφορά τις ασφαλιστικές εισφορές. Περισσότερα, μάλιστα, θα πούμε στη Διεθνή Έκθεση Θεσσαλονίκης, γιατί η επανεκκίνηση της πραγματικής οικονομίας είναι το πρώτο ζητούμενο για τη χώρα μας σήμερα.
Ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΡΙΣ ΚΟΥΚΟΥΛΟΠΟΥΛΟΣ",245
"66390"," Ευχαριστούμε, κύριε Κουκουλόπουλε.
Η κ. Χρυσούλα Γιαταγάνα έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66391"," Θα ξεκινήσω από την τοποθέτηση που έκανε ο προλαλήσας συνάδελφος κ. Κουκουλόπουλος, ο οποίος μόνο που δεν μας είπε ότι το ΠΑΣΟΚ έχει σώσει αυτή τη χώρα. Μας είπε «εμείς πρώτοι είπαμε για την πρώτη κατοικία», «εμείς πρώτοι κάναμε…», «εμείς πρώτοι φέραμε…». Ποιοι; Το ΠΑΣΟΚ που έχει οδηγήσει τη χώρα σ’ αυτό το χάλι, που έχει εξαθλιώσει τον ελληνικό λαό! Το ΠΑΣΟΚ που έχει οδηγήσει σε τέσσερις χιλιάδες πεντακόσιες αυτοκτονίες! Το ΠΑΣΟΚ που έχει ξεπουλήσει την ίδια τη χώρα! 
Έχουν θράσος οι κύριοι. Έρχονται με μία δήθεν μεγάλη ευαισθησία για τη σωτηρία της πρώτης κατοικίας, λες και δεν έχουμε μιλήσει όλοι, δεν έχουμε όλοι μας μεγάλη ευαισθησία για να περισώσουμε την πρώτη κατοικία, λες και δεν θα γίνει τίποτα για την πρώτη κατοικία, εάν δεν υπήρχε το ΠΑΣΟΚ να μας σώσει! Ευτυχώς που υπάρχει! Να δούμε αν θα υπάρξει στις επόμενες εκλογές! Να δούμε τι θα αποφασίσει ο ελληνικός λαός, γιατί αποτελεί θράσος. Αυτή η τοποθέτηση είναι θρασύτατη.
Ως προς το νομοσχέδιο, εμείς είπαμε ότι είμαστε θετικοί. Και το εξηγήσαμε. Προάγει την τεχνολογία, την έρευνα και την ανάπτυξη –διότι από εκεί θα ξεκινήσει η ανάπτυξη- και δημιουργεί θέσεις εργασίας. Αυτό δεν σημαίνει ότι παραιτούμεθα της λογοδοσίας που πρέπει να υπάρξει για το διαρρεύσαν διάστημα μεταξύ της ψηφίσεως αυτού του νομοσχεδίου, του 3487/2006, μέχρι σήμερα. Αυτό, όμως, θα το κάνουμε. Εμείς θα απαιτήσουμε να υπάρξει λογοδοσία στο πλαίσιο του κοινοβουλευτικού ελέγχου. 
Απ’ ό,τι θυμάμαι, μάλιστα, και ο κύριος Υπουργός έχει κάνει ερωτήσεις. Έχετε κάνει πέντε, έξι ερωτήσεις. Το έχω ψάξει το θέμα. Θα επανέλθουμε, λοιπόν και θα το ζητήσουμε. Και, βέβαια, δεν είναι μόνο αυτός εδώ ο χώρος. Υπάρχει κι άλλος χώρος, η δικαιοσύνη, όπου θα προσφύγουμε, αν δούμε ότι υπάρχουν τέτοια στοιχεία, για να ζητήσουμε λογοδοσία. 
Αυτό, όμως, δεν σημαίνει ότι σήμερα δεν θα υπερψηφίσουμε ένα τέτοιο νομοσχέδιο, γιατί είναι δεδομένο ότι θέλουμε να υπάρξει ανάπτυξη. Πώς θα γίνει ανάπτυξη; Θα γίνει με το «success story» του κ. Σαμαρά που τρέχει δεξιά κι αριστερά στο Κατάρ ή στην Ευρώπη και δεν γίνεται ούτε μία επένδυση; 
Έτσι θα ξεκινήσει η επένδυση. Μακάρι, μάλιστα, να είναι από τη Θεσσαλονίκη! Μακάρι να ευοδωθεί αυτό το εγχείρημα! Εκεί αποσκοπούμε. Εγώ είμαι ένας αισιόδοξος άνθρωπος. Θέλω να προσβλέπω στο μέλλον, αλλά και το παρόν θα το ελέγξουμε. Πιστεύω στις προθέσεις του κυρίου Υπουργού, τον οποίο σέβομαι και υπολήπτομαι. Πιστεύω ότι η Μακεδονία είναι ο χώρος που σωστά χωροθετήθηκε αυτό το μεγάλο και φιλόδοξο σχέδιο και μπορεί από εκεί κάτι να γίνει, να ξεκινήσει κάτι, γιατί από κάπου ξεκινάμε κάθε φορά.
Βέβαια, ως προς τη λογοδοσία, εμείς θα καταψηφίσουμε το άρθρο 8 παράγραφος 1 περίπτωση β΄ που μιλάτε για δανεισμό εργαζομένων. Εμείς δεν δεχόμαστε αυτό το χάλι που έχει επικρατήσει πια στην αγορά εργασίας. Να μιλάμε για τους εργαζόμενους σαν να είναι υποζύγια, που τα δανείζουμε, τα πουλάμε, τα κάνουμε ό,τι θέλουμε. Αυτό, κύριε Υπουργέ, πρέπει να το δείτε και ευρύτερα. 
Έχει επικρατήσει σε όλες τις δημόσιες υπηρεσίες να παίρνουν, για παράδειγμα στη καθαριότητα και σε διάφορες άλλες εργασίες, κάποια εταιρεία η οποία δανείζεται και δανείζει εργαζόμενους. Μάλιστα, τους βάζει να εργάζονται κάτω από φοβερές συνθήκες εργασίας και με πολύ χαμηλό μεροκάματο. 
Γι’ αυτό το λόγο, λοιπόν, εμείς δεν το ψηφίζουμε αυτό, παρά τη νομοθετική βελτίωση που φέρατε με την οποία λέτε ότι γίνονται μέσω ΑΣΕΠ. Ναι, αλλά τι γίνεται μέσω ΑΣΕΠ; Ο δανεισμός; Πρέπει να μας το ξεκαθαρίσετε. Διορθώστε το άρθρο 8. Πείτε όπως ήταν και προηγουμένως, δηλαδή, θα είναι αορίστου χρόνου και με συμβάσεις έργου και θα γίνονται μέσω ΑΣΕΠ. Όχι με δανεισμό και με όλες τις αυτές μορφές ανηλεούς εκμετάλλευσης των εργαζομένων, που θα γίνονται μέσω ΑΣΕΠ. Τι βάζουμε τώρα; Βάζουμε «ο ΑΣΕΠ» για επικάλυψη; 
Καταψηφίζουμε, λοιπόν, το άρθρο 8. Πιστεύω ότι και εσείς πρέπει να το ξαναδείτε. Δεν πρέπει να σταθεί αυτή η διάταξη, προσβάλλει όλους τους Έλληνες πολίτες. 
Όσον αφορά τις τροπολογίες η τοποθέτησή μας, η οποία αναφέρθηκε ήδη από τον Κοινοβουλευτικό μας Εκπρόσωπο, είναι η ίδια με αυτήν την οποία προέβαλε η Αξιωματική Αντιπολίτευση. Δεν πρέπει να έρχονται τροπολογίες οι οποίες είναι άσχετες με το συζητούμενο νομοσχέδιο. Είναι παράλογο αυτό. Προσβάλλει το ίδιο το Κοινοβούλιο. Εμείς πρέπει να διαφυλάξουμε τη λειτουργία του Κοινοβουλίου. 
Όμως, στην υπ’ αριθμόν 728 του Υπουργείου Εργασίας το θέμα της ρυθμίσεως των οφειλών στους ασφαλιστικούς οργανισμούς και στο δημόσιο γενικότερα, είναι ένα τεράστιο θέμα και δεν επιλύεται με αυτήν την τροπολογία. Εδώ απαλλάσσει από ένα παράγοντα και λέει: «να μην ζητείται φορολογική ενημερότητα». 
Το μεγάλο πρόβλημα των μικροεπιχειρηματιών είναι ότι δεν μπορούν να περιλάβουν μέσα στη ρύθμιση τις τρέχουσες ασφαλιστικές εισφορές, που τους το ζητάει απαραιτήτως. Εάν λοιπόν δεν λυθεί αυτό το θέμα, θα χάσει το δημόσιο πολλά χρήματα, τα οποία μπορούσε να εισπράξει από εισφορές και επιπλέον, μένουν ανασφάλιστοι οι ίδιοι οι μικροεπιχειρηματίες και οι οικογένειές τους που βρίσκονται σε δεινή οικονομική κατάσταση. Κάντε αυτήν την τροπολογία και ευχαρίστως να την ψηφίσουμε. Έτσι όπως έρχεται, εκτός των αρχικών θέσεών μας για όλες τις τροπολογίες, δεν μπορούμε να την ψηφίσουμε. Δηλώνουμε, όμως, «ΠΑΡΩΝ».
Ως προς την τροπολογία την οποία εισηγήθηκε ο Υπουργός Δικαιοσύνης, τον οποίο σέβομαι, υπολήπτομαι και τον οποίο εκτιμώ και επιχαίρω για τα αντανακλαστικά τα οποία επέδειξε, θέλω να πω ότι πράγματι δεν πρέπει να πληρώνουν οι άλλοι πολίτες για μία ενέργεια, μία παράνομη πράξη, μία ποινικά αξιόποινη πράξη που γίνεται εις βάρος κάποιου κρατικού λειτουργού και βλάπτει άλλους πολίτες. Επομένως, εμείς αυτήν τη ψηφίζουμε.
Όσον αφορά τώρα τις υπόλοιπες, δυστυχώς, δεν μπορούμε να τις ψηφίσουμε, για τους λόγους τους οποίους προανέφερα.
Κυρίως, όμως, δεν θα ψηφίσουμε αυτήν την οποία έχει καταθέσει ο κ. Στουρνάρας και ο κ. Σταϊκούρας, διότι δεν ήρθαν εδώ και γιατί είμαστε κάθετα αντίθετοι με την κινητικότητα και τη διαθεσιμότητα στην οποία θέτουν τους δημοσίους υπαλλήλους. 
Σας ευχαριστώ.","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"66392"," Ευχαριστούμε, κυρία Γιαταγάνα. 
Κύριε Λαφαζάνη, έχει μείνει για να μιλήσει από τους εισηγητές ο κ. Λαμπρούλης. Βιάζεστε να μιλήσετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66393"," Κυρία Πρόεδρε, θα πρέπει να φύγω μετά.","ΠΑΝΑΓΙΩΤΗΣ ΛΑΦΑΖΑΝΗΣ",279
"66394","  Εντάξει, κύριε Λαφαζάνη. 
Ορίστε, λοιπόν, έχετε το λόγο και μετά θα μιλήσει ο κ. Λαμπρούλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66395"," Κυρίες και κύριοι συνάδελφοι, ως Αξιωματική Αντιπολίτευση δεν μπορούμε να νομιμοποιήσουμε ένα όργιο αυθαιρεσίας το οποίο γίνεται σ’ αυτήν την Αίθουσα και μάλιστα όχι μόνο σήμερα. Έχουμε μία κατάσταση η οποία έχει πάρει χρόνιες διαστάσεις και, δυστυχώς, συνεχώς κλιμακώνεται. Έχουμε μία Βουλή, μια Εθνική Αντιπροσωπεία η οποία έχει γίνει το ντεκόρ σε μία εκτελεστική εξουσία η οποία λειτουργεί απολύτως αυθαίρετα, απολύτως παράνομα και απολύτως αντισυνταγματικά σε βάρος του Κανονισμού της Βουλής, τον οποίο έχει μετατρέψει σε κουρελόχαρτο. Και δυστυχώς, δεν βλέπω από τους συναδέλφους της Συμπολίτευσης την ανάλογη αντίδραση σε πράγματα τα οποία είναι στοιχειώδους δημοκρατίας. Δεν υπάρχει η απαιτούμενη αντίδραση! Τα ανέχεστε όλα, κύριοι συνάδελφοι!
Νομίζετε, λοιπόν, ότι θα βγούμε από την κρίση μ’ αυτήν τη διάλυση κάθε ίχνους δημοκρατικών διαδικασιών; Νομίζετε ότι μπορούμε να βγούμε και να ανοίξουμε δρόμους θετικής διεξόδου; Πού είναι οι Υπουργοί που εισηγούνται τις τροπολογίες οι οποίες είναι κατά παράβαση του Συντάγματος, το οποίο λέει ρητά ότι δεν μπορούν να εισάγονται τροπολογίες άσχετες με το νομοσχέδιο; 
Τέσσερις, λοιπόν, Υπουργοί εισάγουν τροπολογίες άσχετες με το νομοσχέδιο και δεν έρχονται ούτε καν να τις υπερασπιστούν, ούτε καν να πουν μια λέξη για να δικαιολογήσουν το περιεχόμενο της τροπολογίας, τον επείγοντα χαρακτήρα και αυτήν την ωμή παραβίαση του Συντάγματος. 
Ήρθε ο κύριος Υπουργός Δικαιοσύνης και μας είπε ότι έχουν επείγουσες δουλειές. Ήρθε, λοιπόν, σε μια στιγμή και ήθελε να μιλήσει και πριν από τους εισηγητές, ενώ εδώ συζητάμε επί της αρχής και επί των άρθρων και τέσσερις τροπολογίες επί της αρχής και επί των άρθρων. Πρόκειται, δηλαδή για συντομευμένες διαδικασίες, οι οποίες και αυτές είναι απαράδεκτες, διότι είναι διαφορετική η συζήτηση επί της αρχής ενός νομοσχεδίου και διαφορετική η συζήτηση επί των άρθρων. Αφού συντμήσατε τις διαδικασίες, κολλήσατε και τέσσερις τροπολογίες και ήθελε ο κύριος Υπουργός να μιλήσει εξαρχής. Μίλησε μετά τους εισηγητές επ’ ολίγον και μετά εξαφανίστηκε, διότι έχει να κάνει άλλες σοβαρότερες δουλειές από το να ακούσει τον αντίλογο. Μας έφερε εδώ μια τροπολογία-ρύθμιση για την οποία υπάρχουν βέβαια σοβαρότατα ερωτηματικά, πέραν της αντισυνταγματικότητάς της. 
Υπάρχουν λοιπόν ερωτηματικά, όσον αφορά την τροπολογία-ρύθμιση του κυρίου Υπουργού Δικαιοσύνης, διότι έχει αναδρομική ισχύ. Μέχρι πού φτάνει η αναδρομικότητά της; Ποιο είναι το όριό της βάσει του οποίου θα αποζημιώνονται αυτοί που παρεμπιπτόντως έχουν ζημιωθεί από εγκληματικές πράξεις; 
Βέβαια, έχουμε και άλλα ερωτήματα σχετικά με το νομέα και τον κύριο της ιδιοκτησίας του ακινήτου που μπορεί να έχει υποστεί ζημιές. Όμως, δεν είναι εδώ ο κύριος Υπουργός για να απαντήσει. Και εσείς, κύριε Υπουργέ, δεν μπορείτε να απαντήσετε και δεν έχετε και την εξουσιοδότηση και την αρμοδιότητα να απαντήσετε για ρύθμιση την οποία εισάγει άλλο Υπουργείο. Επομένως, τι απομένει από αυτήν τη Βουλή; 
Και φτάνουμε στο σημείο να μιλάτε στην αρχή και να λέτε -σωστά από την άποψη των τυπικών διαδικασιών- ότι δεν κάνετε δεκτές τις τροπολογίες άλφα, βήτα και γάμα που έχουν εισαχθεί από Βουλευτές. Παρεμπιπτόντως, δεν κάνατε δεκτές τις τροπολογίες που τείνουν να προστατεύσουν την πρώτη κατοικία του Έλληνα. Αυτές δεν κάνατε δεκτές. Δεν μας είπατε, όμως, στην αρχή για να εισαχθούν στη συζήτηση και ποιες από τις τροπολογίες των Βουλευτών κάνετε δεκτές. Ήρθατε και εσείς την τελευταία στιγμή «αλά Πάχτα» -τη φράση «αλά Πάχτα» τη χρησιμοποιώ για τη διαδικασία, δεν ομιλώ επί της ουσίας- και μας λέτε «κάνω δεκτή την τροπολογία τάδε και τάδε των Βουλευτών», εκπρόθεσμη τροπολογία. 
Μα, δεν έχετε εσείς αρμοδιότητα για να κάνετε δεκτή τροπολογία η οποία είναι στο Υπουργείο Περιβάλλοντος. Δεν μπορείτε να την κάνετε δεκτή. Πρέπει να έρθει ο εισηγητής της αντισυνταγματικής τροπολογίας, όχι μόνο για να την δικαιολογήσει αλλά και για να ευαρεστηθεί και να πει στην Εθνική Αντιπροσωπεία εάν κάνει δεκτή την τροπολογία Βουλευτή, η οποία είναι εκτός νομοσχεδίου, άσχετη με το νομοσχέδιο. Μας είπε ο κ. Κουκουλόπουλος ότι την είχε υποβάλει σε άλλο νομοσχέδιο το οποίο την έκανε δεκτή λέει, αλλά δεν μπορούσε να την περάσει και τώρα την κάνει δεκτή ο κύριος Υπουργός Μακεδονίας Θράκης διά μέσου αυτού, του Υπουργού Περιβάλλοντος, ο οποίος δεν έρχεται στη Βουλή να μας το πει ο ίδιος.  
Είναι διαδικασίες αυτές και τις υποστηρίζετε και εσείς και νομίζετε ότι έτσι παράγετε έννομα αποτελέσματα; Τίποτα δεν παράγετε. Είναι μια κωμωδία που παράγετε εσείς μέσα σε αυτήν την Αίθουσα με αυτού του είδους τις διαδικασίες. Εκπρόθεσμη τροπολογία άλλου Υπουργείου, την κάνει δεκτή άλλος Υπουργός, η οποία έχει κατατεθεί, υποτίθεται, σε άλλο νομοσχέδιο και την οποία την είχε κάνει δεκτή ο τότε Υπουργός, αλλά δεν μπορούσε να την περάσει τότε και την έφερε τώρα και απουσιάζει από εδώ για να μας τα πει.
Αυτά δεν γίνονται, δεν μπορούν να περάσουν, δεν είναι θεσμικές διαδικασίας. Έχετε κουρελιάσει τον Κανονισμό, έχετε κουρελιάσει το Σύνταγμα. Το μόνο που υπάρχει εδώ είναι η τροϊκανή κυβερνητική αυθαιρεσία σε αυτόν τον τόπο. Τη Βουλή στην ουσία την έχετε υποβαθμίσει μέχρι εκμηδενίσεως. 
Εμείς δεν δεχόμαστε αυτήν την υποβάθμιση μέχρι εκμηδενίσεως. Αποχωρούμε σε ένδειξη διαμαρτυρίας για τις διαδικασίες που ακολουθούνται και επιφυλασσόμεθα για τη στάση μας στο μέλλον απέναντι σε αυτές τις έκνομες και αντισυνταγματικές διαδικασίες. Δεν θα γίνουμε συνεργοί στην καταπάτηση του Συντάγματος, στην καταπάτηση του Κανονισμού της Βουλής, στην υποβάθμιση της Εθνικής Αντιπροσωπείας και σε τελευταία ανάλυση στην υποβάθμιση και κατακρεούργηση της Δημοκρατίας. 
Σας ευχαριστώ.","ΠΑΝΑΓΙΩΤΗΣ ΛΑΦΑΖΑΝΗΣ",279
"66396"," Ευχαριστούμε, κύριε Λαφαζάνη.
Το λόγο έχει ο κ. Λαμπρούλης για να συμπληρώσει την εισήγησή του.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66397"," Κυρία Πρόεδρε, σας ευχαριστώ. Θα αξιοποιήσω λιγότερο από το χρόνο που μου αναλογεί. Εξάλλου δείξετε και εσείς αντίστοιχη ανοχή στην πρώτη μου ομιλία επί του νομοσχεδίου.","ΓΕΩΡΓΙΟΣ ΛΑΜΠΡΟΥΛΗΣ",277
"66398"," Σας ευχαριστώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66399"," Θα αναφερθώ κυρίως, στις τροπολογίες που έχει καταθέσει η Κυβέρνηση και θα κάνω κωδικοποιημένο ένα σχόλιο. Η όποια δημοκρατία επαγγέλλεστε είναι μια ψευδοδημοκρατία. Και το αποδεικνύετε καθημερινά. Εγώ θα μιλήσω μόνο μέσα σε αυτήν την Αίθουσα που συμμετέχω ως Βουλευτής. Ψευδοδημοκρατία. Κουρελιάζετε τα πάντα. 
Και εδώ τώρα έχουμε το εξής: Φέρνετε μια τροπολογία -θα μιλήσω για μία από τις δύο- σε ό,τι αφορά την Κοζάνη. Είναι γνωστή ως τροπολογία από προηγούμενο νομοσχέδιο που είχαμε συζητήσει, απλώς για κάποιους λόγους δεν εντάχθηκε και είχαμε συμφωνήσει, δηλαδή δηλώνουμε τη συμφωνία μας σε ό,τι αφορά τη ρύθμιση του ρυμοτομικού σχεδίου, σε ότι αφορά την προοπτική ανέγερσης, επέκτασης, τέλος πάντων, της πανεπιστημιακής σχολής εκεί. 
Σε ό,τι αφορά τη δεύτερη τροπολογία που μόλις πριν από λίγο αναφέρατε, εδώ τώρα πηγαίνετε να μας παγιδεύσετε με πρόσχημα την πληρωμή των εργαζομένων; Εδώ λέτε ρητώς: «και λειτουργίας της εταιρείας». Τι θα πει «λειτουργίας της εταιρείας», μαζί με τις αποδοχές του προσωπικού και τις μετακινήσεις -που αν δεν κάνω λάθος συμπεριλαμβάνονται εδώ στα έξοδα κίνησης; Τι εννοείτε λέγοντας «λειτουργία της εταιρείας»; Και βέβαια, με πρόσχημα τους εργαζόμενους, βάζετε και αυτόν τον όρο, χωρίς να ξέρουμε τίποτα, χωρίς να δίνετε στοιχεία, τελευταία ώρα πριν την ψήφιση του νομοσχεδίου και ζητάτε βέβαια, την ψήφο. 
Για να μη θεωρηθεί ότι είμαστε ενάντια στους εργαζόμενους, ότι δεν θέλουμε να πληρωθούν, εμείς θα δηλώσουμε «ΠΑΡΩΝ» στη συγκεκριμένη τροπολογία. 
Συνεχίζω σε ό,τι αφορά το θέμα της τροπολογίας 727 για τους θηροφύλακες,  που αναπτύχθηκε από την Κοινοβουλευτική μας Εκπρόσωπο. Θα κάνω μόνο δύο σχόλια για το δεύτερο άρθρο, γιατί εδώ πλέον οι τροπολογίες έχουν αποκτήσει και άρθρα. Δεν έχω μεγάλη εμπειρία στο Κοινοβούλιο, αλλά συνήθως ξέρουμε ότι αφορούν ένα θέμα, ενώ εδώ αρχίζουν πλέον και μπαίνουν και διάφορα εμβόλιμα θέματα. Το ένα είναι για τους θηροφύλακες. Εδώ στην ουσία ανοίγετε το δρόμο και σε ιδιώτες να υποκαταστήσουν το ρόλο πλέον του κράτους. Αποτραβιέται το κράτος και από αυτήν την ευθύνη που εμείς λέμε ότι θα πρέπει να έχει, της φύλαξης, της διαφύλαξης της δημόσιας περιουσίας εν προκειμένω των δασών κ.λπ. και ανοίγετε το δρόμο στους ιδιώτες με πρόσχημα τους όποιους κυνηγετικούς συλλόγους.
Σε ό,τι αφορά το δεύτερο άρθρο της τροπολογίας 727 που αφορά σε πολεοδομικά κ.λπ. σχέδια, στην παράταση προθεσμίας δηλαδή των πολεοδομικών σχεδίων, εμείς έχουμε μία θέση πάγια, καταγεγραμμένη. Κι αν θέλετε και στο τελευταίο νομοσχέδιο για τα αυθαίρετα που αφορούν και πολεοδομικές παρεμβάσεις αλλά και σχέδια λέμε τι εξυπηρετούν οι όποιες πολεοδομικές παρεμβάσεις ή τα όποια πολεοδομικά σχέδια. Εμείς λέμε ότι είναι σε μια βαθύτατα αντιλαϊκή κατεύθυνση, την κατεύθυνση εξυπηρέτησης επιχειρηματικών συμφερόντων που έχουν να κάνουν με τις χρήσεις στη γη. Αυτό είναι. 
Και συνάμα μ’ αυτό, μέσα απ’ αυτήν την τροπολογία οι ίδιοι, οι οποίοι υπερθεματίζατε πριν από τρία χρόνια για τη λειτουργία και την ψηφίζατε αναφανδόν ΠΑΣΟΚ και Νέα Δημοκρατία –εννοώ για τον «Καλλικράτη»- ότι θα επίλυε προβλήματα διευρύνοντας το διοικητικό χάρτη της χώρας, συνενούμενοι οι δήμοι δηλαδή, ότι θα δημιουργούνταν μεγάλες γεωγραφικές ενότητες όπου πιο εύκολα θα μπορούσαν να λειτουργήσουν κάποια πράγματα, είδατε ότι ακόμα κι σε αυτές τις πολεοδομικές παρεμβάσεις, γυρνάτε σε εποχές Καποδίστρια. Για να λύσετε τι; Δεν πρόκειται να λυθεί κάτι. Αυθαιρετείτε. 
Και εδώ είναι η συνέχεια –γιατί έτυχε να ήμουν εγώ στο νομοσχέδιο αυτό για τα αυθαίρετα- με τις πολεοδομικές παρεμβάσεις, παραβάσεις στην ουσία, που πάνε να νομιμοποιηθούν τώρα. 
Άρα, καταψηφίζουμε την τροπολογία αυτήν και για τα δύο αυτά άρθρα.
Σε ό,τι αφορά τις αποζημιώσεις από εγκληματικές ενέργειες, ειπώθηκε και από την Κοινοβουλευτική μας Εκπρόσωπο ότι ψηφίζουμε θετικά. Θεωρούμε ότι τους συμπολίτες μας που βιώνουν τα προβλήματα, τις ζημιές, τις φθορές που προκύπτουν από εγκληματικές ενέργειες θα πρέπει το κράτος –και λέμε ότι αυτό έχει τον πρώτο λόγο- να τους αποζημιώνει. 
Εδώ θέτουμε ένα ερώτημα. Δεν άκουσα το πρωί τον Υπουργό. Τα είπε βιαστικά και έφυγε. Τον κ. Αθανασίου εννοώ. Εάν όντως αυτά τα κονδύλια θα υπάρχουν και θα είναι στη διάθεση ανά πάσα στιγμή -αν θέλετε με αφορμή το συγκεκριμένο συμβάν στη Λάρισα- εάν αυτά θα τα έχει η περιφέρεια στη διάθεσή της για να τα δώσει. Εδώ οι περιφέρειες υποχρηματοδοτούνται. Δεν έχουν να πληρώσουν στοιχειώδη πράγματα λειτουργίας τους. Θα έχουν όμως κονδύλια; Αυτό είναι ένα ερώτημα που θέτουμε.
Σε ό,τι αφορά βέβαια την τροπολογία, την υπερψηφίζουμε.
Όσον αφορά την τροπολογία 728 για τη ρύθμιση οφειλών, καθαρά εδώ είναι ένας εμπαιγμός από την Κυβέρνηση. Προσπαθεί να δικαιολογήσει ότι με το μέτρο αυτό θα αυξήσει τα έσοδα των ταμείων, όταν η ίδια με την πολιτική της αφαιμάζει άμεσα τα ταμεία. Από την άλλη μεριά, με το εργασιακό καθεστώς που έχει επιβάλει, εάν θέλετε τις εργασιακές σχέσεις που έχει νομοθετήσει και επιβάλλει στην κοινωνία μας, στη χώρα μας, αφαιμάζει τα ταμεία κι από τις εισφορές.
Και το τρίτο και πιο βασικό –και συνεχίζετε αυτό κι αυτό πάει να λύσει προφανώς- είναι ποιο; Ότι τόσα χρόνια γίνονται συνεχόμενες χαριστικές ρυθμίσεις σε μεγαλοοφειλέτες. Εκεί είναι τα μεγάλα προβλήματα, εκεί είναι τα μεγάλα ποσά και τα στοιχεία είναι αδιάσειστα: Ποιοι χρωστάνε, πόσα χρωστάνε -και χρωστάνε δισεκατομμύρια- τους ξέρετε. 
Και έρχεστε και τώρα και το προηγούμενο διάστημα με αντίστοιχες προσπάθειες τροπολογιών να κάνετε τι; Να ρυθμίσετε αυτά τα χρέη, τα οποία πώς ρυθμίζονται; Πληρώνεις την πρώτη δόση, παίρνεις την ενημερότητα και κάνεις τη δουλειά σου και μετά αυξάνονται αυτά ή αθροίζονται στα επόμενα, να το πω έτσι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτά λοιπόν φωτογραφίζουν και το διακαή πόθο του ΣΕΒ. Τα έχει δηλώσει ο ΣΕΒ εξάλλου και ζητάει φοροελαφρύνσεις κι άλλες στην κατεύθυνση της μείωσης των ασφαλιστικών εισφορών και για το 2014.
Σε ό,τι αφορά την τροπολογία 726 –και κλείνω, κυρία Πρόεδρε- που αφορά τη μισθολογική κατάσταση ή τα χρήματα που θα παίρνουν οι εργαζόμενοι που απολύονται -διαθεσιμότητα, κινητικότητα, απόλυση- εμείς την καταψηφίζουμε. Τους απολύετε, τους δίνετε και μερικά ψίχουλα για οκτώ μήνες στην ουσία και τους λέτε μετά «γεια σας». Αυτή είναι η όλη ιστορία. Εδώ πρέπει να βγάλουν συμπεράσματα οι εργαζόμενοι, να εντείνουν τη συσπείρωση του αγώνα τους στην κατεύθυνση ανατροπής αυτής της πολιτικής που εφαρμόζετε.
Κλείνω με την Κοζάνη, για την οποία είμαστε θετικοί, όπως προείπα. Δεν έχουμε κάτι άλλο.","ΓΕΩΡΓΙΟΣ ΛΑΜΠΡΟΥΛΗΣ",277
"66400"," Ευχαριστούμε, κύριε Λαμπρούλη.
Κύριε Λοβέρδο, ζητήσατε το λόγο για λίγο, για να δευτερολογήσετε. Έχετε τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66401"," Ευχαριστώ πολύ, κυρία Πρόεδρε.
Θέλω να θίξω δύο, τρία σημεία για λίγα λεπτά, σχετικά με την τροπολογία για τους πλειστηριασμούς. Ο Υπουργός δεν έκανε αναφορά. Δικαίωμά του. Έχει κάνει την πρωινή του τοποθέτηση. Μπορεί να μείνει σ’ αυτή, χωρίς να προσθέσει κάτι παραπάνω. Θέλω, όμως, να προσθέσω κάτι περισσότερο εγώ.
Κατά πρώτον, η συζήτηση περί στοιχείων έχει ένα νόημα μόνο σε ό,τι αφορά τα επίσημα στοιχεία που θα κατατεθούν στη Βουλή από την Κυβέρνηση.
Κατά τα άλλα, ενημερώνω όλους τους συναδέλφους -αυτό που είπα το πρωί στην ομιλία μου είναι έγκυρο- ότι αυτές τις μέρες που γίνεται η συζήτηση έχουν δημοσιοποιηθεί τα περισσότερα απ’ αυτά. Και δεν είναι μόνο μια τράπεζα, τα στοιχεία της οποίας δείχνουν ότι είναι πολύ μικρός ο αριθμός των μη εξυπηρετούμενων δανείων, των προβληματικών, των «κόκκινων» -και αναφέρομαι στον κ. Κουκουλόπουλο- αλλά βγαίνει το ίδιο συμπέρασμα από στοιχεία που προκύπτουν απ’ όλες τις τράπεζες: Ένα ποσοστό γύρω στο 23% συνολικά είναι τα μη εξυπηρετούμενα. Τα δε προβληματικά έχουν ένα σκληρό πυρήνα που αφορούν στα 2/3 εξ αυτών. 
Συνεπώς τα περί κατάρρευσης του τραπεζικού συστήματος, που ανέφερε ο κύριος Υπουργός των Οικονομικών και για το λόγο αυτό, αλλά και για υπόλοιπους που ανέφερα το πρωί, δεν είναι ορθά. 
Το δεύτερο που θέλω να προσθέσω, κυρία Πρόεδρε, είναι ότι έχουμε ήδη παρελθόν στις ρυθμίσεις αυτές. Το 2010, το 2011, το 2012, το 2013. Δεν υπάρχει αγωνία να βρούμε κάτι καινούργιο το οποίο δε γνωρίζουμε. Υπάρχει το πολιτικό θέμα αν εκτιμούμε, δοθέντων και όλων όσων προανέφερα, ότι οι συνθήκες ύφεσης –που συνεχίζεται- και ανεργίας είναι τόσο έντονες ώστε να επιβάλλουν στο πολιτικό σύστημα, σε όλους μας, να κρατήσουμε τουλάχιστον για ένα χρόνο ακόμη την ίδια στάση που κρατήσαμε μέχρι σήμερα. 
Να θυμίσω, σε όσους έχουν προβληματισμούς –γιατί ακούγονται τώρα όλα αυτά, διότι είναι απρόσεκτοι και δεν το θυμούνται ή δεν το έχουν δει- ότι αυτά έχουν ψηφιστεί από την ελληνική Βουλή επί τρία χρόνια συνεχώς, με εκθέσεις του Γενικού Λογιστηρίου του Κράτους, με τα πάντα. Όλα τα στοιχεία τα έχουμε εδώ μπροστά μας. 
Είναι προβληματικό ότι διεξάγεται μια συζήτηση με ευθύνη της Κυβέρνησης και τις τελευταίες μέρες με ευθύνη του Υπουργείου Οικονομικών που προκαλεί αγωνία στους πολίτες. Αυτό τι σημαίνει; Σημαίνει ότι όποια λύση υπάρχει, αν η Κυβέρνηση έχει μια δεύτερη σκέψη την οποία θα μας πει, πρέπει να μας την πει γρήγορα. Γι’ αυτό περιμέναμε από τον κύριο Υπουργό Μακεδονίας και Θράκης κάτι περισσότερο από τη λακωνική πρωινή του δήλωση. Δεν το κάνει. Δικαίωμά του. 
Πρέπει όμως ο Πρωθυπουργός, από τη στιγμή που ανέλαβε την πρωτοβουλία, πολύ γρήγορα να αποσαφηνίσει τι εννοεί διότι υπάρχουν πάρα πολλοί πολίτες, οι οποίοι είναι σε πραγματική αγωνία για το θέμα αυτό. Αυτό το θέμα δεν σχετίζεται μόνο με τα στοιχεία που ανέφερε ο κ. Κουκουλόπουλος –προφανώς μιλώντας εν συντομία- αλλά με ένα σύνολο πολιτών που σχετίζονται τα θέματά τους με αυτούς που έχουν δανειστεί για την πρώτη τους κατοικία, με αυτούς που έχουν δανειστεί για την επαγγελματική τους στέγη, με αυτούς που έχουν δανειστεί ανεξαρτήτως αν πρόκειται για την πρώτη τους κατοικία, αλλά ποσά ως 200.000 ευρώ. 
Ας δουν οι συνάδελφοι τι έχουμε ψηφίσει επί τρία χρόνια και θα καταλάβουν ότι τουλάχιστον η πιο σίγουρη, απτή και συγκεκριμένη λύση είναι να επαναλάβουμε τις ρυθμίσεις μας. Αυτό λέμε, αυτό υποστηρίζουμε και ελπίζουμε ότι αυτό θα γίνει πράξη τις επόμενες ημέρες και όχι εβδομάδες ή μήνες. Ειδάλλως η τροπολογία θα επανέλθει την επόμενη Παρασκευή.","ΑΝΔΡΕΑΣ ΛΟΒΕΡΔΟΣ",286
"66402"," Ευχαριστούμε, κύριε Λοβέρδο. 
Κύριε Τριαντάφυλλε, θέλετε να δευτερολογήσετε;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66403"," Για λίγο.","ΚΩΝΣΤΑΝΤΙΝΟΣ  ΤΡΙΑΝΤΑΦΥΛΛΟΣ",507
"66404"," Κάντε σας παρακαλώ γρήγορα για να μην σας στερήσω το δικαίωμα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66405"," Σας ευχαριστώ πολύ, κυρία Πρόεδρε. 
Κυρία Πρόεδρε, κύριε Υπουργέ, κυρίες και κύριοι Βουλευτές, θα είμαι λακωνικός. Θα μιλήσω μέχρι δυο λεπτά. 
Το σημαντικό στη σημερινή συζήτηση είναι ότι αναδείχθηκε, κύριε Υπουργέ, το ζήτημα της Καινοτομίας. Είπα στην τοποθέτησή μου –και θα το επαναλάβω και στη δευτερολογία- ότι πρέπει να μας οδηγήσει σε νέες ατραπούς που θα μπορέσουν να βγάλουν τη χώρα προς τα έξω με εξωστρέφεια, θα μπορέσουν να δημιουργήσουν επενδυτικές ευκαιρίες, θα μπορέσουν να δημιουργήσουν υψηλοτάτου επιπέδου θέσεις εργασίας, ατραπούς μέσω των οποίων θα μπορέσουμε να εκμεταλλευθούμε τις δυνατότητες που μας δίνει το καλά εκπαιδευμένο ανθρώπινο δυναμικό αυτής της χώρας, που είναι κυρίως η νέα γενιά, αλλά και που θα μπορέσουμε να δημιουργήσουμε μια Ζώνη Καινοτομίας η οποία θα είναι απαλλαγμένη από τα γραφειοκρατικά, ίσως και κρατικιστικά χαρακτηριστικά, μια δυνατότητα να αναπτύξει, να ανθίσει μια καινοτόμα επιχειρηματικότητα βασισμένη στα ελληνικά μυαλά. 
Θέλω να πω, κυρία Πρόεδρε, ότι δεν κατανοώ τη στάση τόσο του Κοινοβουλευτικού Εκπροσώπου όσο και της Κοινοβουλευτικής Ομάδας του ΣΥΡΙΖΑ να βάλει τη διαδικασία πάνω από την ουσία, να τοποθετηθεί δηλαδή με έναν τρόπο κατηγορηματικό για ένα τοπικό ζήτημα της Κοζάνης, το οποίο αντιλαμβάνονται όλα τα κόμματα πλην Χρυσής Αυγής, που έχει να κάνει με την  ανάπτυξη, με την κοινωνία της γνώσης, με την ανάπτυξη της Πανεπιστημιούπολης στη συγκεκριμένη περιοχή. 
Είχε την ευαισθησία η Κυβέρνηση από την πλευρά της να το αποδεχθεί και να το εντάξει στο συγκεκριμένο νομοσχέδιο, μετά τη νομοτεχνική βελτίωση που επήλθε, ύστερα από σοβαρή εργασία που κατέβαλε και ο κ. Κουκουλόπουλος προσωπικά αλλά και σε συνεννόηση και με τις υπόλοιπες Κοινοβουλευτικές Ομάδες και τα υπόλοιπα πολιτικά κόμματα. 
Παρ’ όλα αυτά έρχεται σήμερα εδώ και βγάζοντας μία –αν θέλετε- διαδικασιολαγνεία, μία λογική ιδιότυπου λεγκαλισμού, αλλά και μία προσκόλληση στο γράμμα αλλά όχι στην ουσία, τοποθετείται ο Κοινοβουλευτικός Εκπρόσωπος του ΣΥΡΙΖΑ με έναν τρόπο, ο οποίος είναι πραγματικά ακατανόητος. 
Θέλουμε ή δεν θέλουμε να λυθεί το ζήτημα που έχει δημιουργηθεί με την Πανεπιστημιούπολη στην Κοζάνη; Αν θέλουμε, τότε πρέπει να μπούμε όλοι με ομοφωνία, με ομοψυχία, με κοινή λογική, να λύσουμε το θέμα και να δημιουργήσουμε τις δυνατότητες να αναπτυχθεί η συγκεκριμένη περιοχή.
Στην παρούσα συγκυρία –κατά την προσωπική μου άποψη σε καμμία συγκυρία στο παρελθόν δεν θα έπρεπε να γίνεται, αλλά ειδικά στην παρούσα συγκυρία- δεν θα έπρεπε να φέρνουμε τέτοιου τύπου δικαιολογίες και να φτάνουμε στο σημείο, για τα συγκεκριμένα ζητήματα, να αποχωρεί η Κοινοβουλευτική Ομάδα του ΣΥΡΙΖΑ από την Αίθουσα της Ολομέλειας. 
Με αυτά και συμπληρώνοντας αυτά που είπε ο συνάδελφος ο κ. Λοβέρδος, ότι πρέπει να σταματήσει εδώ και τώρα, άμεσα, οποιοσδήποτε φόβος του χαμηλού και του μεσαίου ελληνικού νοικοκυριού από τη φιλολογία και τη συζήτηση που έχει ανοίξει για την άρση της απαγόρευσης των κατασχέσεων της πρώτης κατοικίας και κάνοντας κι εγώ –από τη δική μας πλευρά- έκκληση να προχωρήσει η πολιτική πρωτοβουλία που ανέλαβε ο Πρόεδρος του ΠΑΣΟΚ και ο Πρωθυπουργός, θεωρώ ότι κατανοούμε ότι η μεγάλη πλειοψηφία τόσο των Κοινοβουλευτικών Ομάδων όσο και της κοινωνίας αποδέχεται αυτό που για πρώτη φορά θεσμοθετήθηκε τον Ιούλιο του 2010 ως μία ρύθμιση, η οποία προβάλλει και δημιουργεί έναν δίχτυ ασφαλείας σε όλους αυτούς που πραγματικά έχουν ανάγκη. 
Με αυτά θα κλείσω τη σημερινή μου τοποθέτηση και σας ευχαριστώ, κυρία Πρόεδρε.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"66406"," Ευχαριστούμε, κύριε Τριαντάφυλλε.
Ο Κοινοβουλευτικός Εκπρόσωπος των Ανεξάρτητων Ελλήνων κ. Νότης Μαριάς, έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, περίμενα να γίνει μία πιο ουσιώδης συζήτηση για τα θέματα τα οποία τέθηκαν και αυτό διότι το βασικό στοιχείο είναι ότι η οικονομία της χώρας δεν μπορεί να προχωρήσει εάν δεν είναι ανταγωνιστική. Και δεν μπορεί να είναι ανταγωνιστική, παρά μόνο όταν γίνει η επένδυση –όπως είπαμε- στη γνώση, στην παιδεία, στην καινοτομία. Αυτό για να γίνει, πρέπει να «σπάσει» η υπόθεση μνημόνιο, διότι το μνημόνιο στο κεφάλαιο 2 το περιέχει. Σε αυτό, λοιπόν, περίμενα μία συγκεκριμένη απάντηση, τοποθέτηση, κατεύθυνση, από αυτούς που έχουν ψηφίσει το μνημόνιο. 
Όσον αφορά εμάς, έχουμε αναπτύξει τη δική μας στρατηγική. Θα έχουμε και την ευκαιρία στις 9, 10 και 11 Σεπτεμβρίου, όπου ο Πάνος Καμμένος, ο Πρόεδρος των Ανεξάρτητων Ελλήνων και οι υπόλοιποι θα είμαστε στη Θεσσαλονίκη και θα παρουσιάσουμε και εκεί αναλυτικότατα το πρόγραμμα δράσης σε επίπεδο οικονομίας. 
Θέλω να πω ότι εμείς στηριζόμαστε σε μία οικονομία που πρέπει να αναζωογονηθεί, πρέπει να έχει παραγωγική ανασυγκρότηση, πρέπει να στηριχθεί στον πρωτογενή τομέα, πρέπει να στηριχθεί σε βασικές βιομηχανίες σημαντικές, όπως είναι η «ΛΑΡΚΟ». Πάντοτε ως Νότης Μαριάς ήμουν υπέρ αυτής της λύσης- επειδή έχω τοποθετηθεί και αναλύσει σε ανύποπτο χρόνο, από το 2006 το ρόλο της «ΛΑΡΚΟ» ως πυλώνα οικονομικής ανάπτυξης της χώρας- κι επιμένουμε σε αυτό. Το λέω γιατί χθες στη «ΛΑΡΚΟ» ακούστηκε το όνομά μου ότι δήθεν έχω πει άλλες απόψεις. Είναι ξεκάθαρο, λοιπόν, ότι θέλουμε η «ΛΑΡΚΟ» και ορισμένες στρατηγικής σημασίας βιομηχανίες να στηρίξουν την ανάπτυξη της χώρας.
Επίσης, θέλουμε να πούμε ότι στη βάση αυτή ψηφίζουμε επί της αρχής το νομοσχέδιο γιατί θεωρούμε ότι οι ζώνες τεχνολογίας, οι ζώνες καινοτομίας, πρέπει να υπάρξουν. Και η εμπειρία από την Κρήτη, όπου υπήρξε το ΙΤΕ, όπου εκεί αναπτύχθηκε η «FORTHNET», όπου συνεχίζει το πανεπιστήμιο, το πολυτεχνείο, τα τεχνολογικά ιδρύματα να παίζουν ρόλο, μας δείχνει ότι πρέπει να πάμε σε αυτήν την κατεύθυνση. 
Όπου είναι σημαντικό, κύριε Υπουργέ, να συμμετέχουν και οι περιφέρειες, όπως συμμετέχουν, διότι η εμπειρία –στην Κρήτη, τουλάχιστον- έδειξε ότι μπορούν να απογειωθούν.
Άρα, από άποψη αρχής, ακόμα και αν διαφωνούμε με την κατεύθυνσή σας, με το μνημόνιο, θεωρούμε ότι αυτές οι δομές πρέπει να υπάρξουν διότι σύντομα θα υπάρχει μια αντιμνημονιακή διακυβέρνηση για να δώσει τη σωστή κατεύθυνση.
Επί των άρθρων θα τοποθετηθούμε όπως τοποθετηθήκαμε και θα καταψηφίσουμε αυτά που πρέπει να καταψηφίσουμε. Επί του συνόλου, όμως, στο βαθμό που κάνετε δεκτές και τις τροπολογίες που υπάρχουν θα αναγκαστούμε να καταψηφίσουμε.
Δεύτερον, θα αναφερθώ στις τροπολογίες για τους πλειστηριασμούς. Να επισημάνω το εξής. Αύριο ήταν να συζητηθεί μια επίκαιρη ερώτηση που είχα προς τον κ. Στουρνάρα και έχει σχέση με τους πλειστηριασμούς. Αφορά τα δάνεια τα οποία δόθηκαν σε ρήτρα ελβετικού φράγκου όπου εβδομήντα χιλιάδες τουλάχιστον, δανειολήπτες πήραν αυτά τα δάνεια και πλέον πληρώνουν τα μαλλιά της κεφαλής τους. 
Υπήρχε η ερώτηση να μας πει ο κύριος Υπουργός, τι θα γίνει και με αυτούς τους συγκεκριμένους, διότι αυτοί έχουν πάρει στεγαστικά δάνεια με αυτήν τη ρήτρα, δηλαδή ρήτρα ελβετικού φράγκου. Πώς θα πάει; Τι θα γίνει; Δεν έρχεται ο Υπουργός, λοιπόν, για άλλη μια φορά. Απαξιώνεται έτσι η Βουλή. Είναι δεύτερη φορά σε Τμήμα Διακοπής που φέρνω την ερώτηση. Δεν θα υπάρξει άλλη ευκαιρία παρά μόνο από Οκτώβρη.
Λέμε, λοιπόν, ότι στο θέμα των πλειστηριασμών έχει γίνει συζήτηση εδώ. Αν θυμόσαστε, υπήρχε μια πρόταση νόμου του ΣΥΡΙΖΑ που την συζητήσαμε και τα στοιχεία είχαν τεθεί. Νομίζω έφερε και μια πρόταση, επίσης, για ζητήματα παρεμφερή και το ΚΚΕ και είχαμε συζητήσει του τι είδους παρεμβάσεις θα γίνουν.
Προσέξτε, από τα 27 δισεκατομμύρια ευρώ της ανακεφαλαιοποίησης που πήραν οι τέσσερις συστημικές τράπεζες, τα 13 δισεκατομμύρια –με βάση την έκθεση της «BLACKROCK»- υπήρξαν για να καλύψουν τα «κόκκινα» δάνεια. Άρα, οι τράπεζες είναι καλυμμένες. Έχει προϋπολογιστεί αυτό το ποσό. Αφού εισπράττουν αυτό, δεν θα πρέπει να υπάρξει αντίστοιχα η ρύθμιση είτε της αναστολής των πλειστηριασμών όπως λέμε εμείς επ’ αόριστον είτε όπως επιμένουμε και εμείς να υπάρξει και μερική σεισάχθεια στα ζητήματα αυτά; Να λοιπόν, γιατί δεν υπάρχει κανένα πρόβλημα, το οποίο μεγεθύνει εν προκειμένω ο κ. Στουρνάρας. 
Οι τράπεζες –και απαντώ στον ΣΥΡΙΖΑ που λείπει- δεν χρειάζεται να κρατικοποιηθούν. Οι τράπεζες σήμερα είναι ιδιοκτησία του ελληνικού λαού και του ελληνικού δημοσίου, εφόσον το δημόσιο έχει πάνω από το 80% των μετοχών στις τέσσερις συστημικές τράπεζες. Τι χρειάζεται; 
Πρώτον, να φύγουν οι ολιγάρχες από τη διοίκηση και να αναλάβει μια διοίκηση που θα την βάλει το κράτος. Δεύτερον, διαχειριστικός έλεγχος να δούμε τι δάνεια και θαλασσοδάνεια δοθήκαν. Τρίτον, να υπάρξει μια πραγματική αναπτυξιακή πολιτική γιατί αλλιώς θα ξεσπιτωθούν εκατομμύρια Έλληνες με τις λογικές αυτές που θέλουν να προχωρήσουν τους πλειστηριασμούς. Αυτό είναι κάτι το οποίο θα μας βρει αντίθετους.
Στην τροπολογία με γενικό αριθμό 726 να επισημάνουμε ότι είμαστε κατά, διότι πέρα των άλλων οδηγεί στη διαδικασία των απολύσεων μέσω της διαθεσιμότητας. Αφορά χιλιάδες καθηγητές τεχνολογικών ειδικοτήτων, καθηγητές πληροφορικής, αυτοί που είναι στη δευτεροβάθμια και θα πάνε δήθεν στην πρωτοβάθμια εκπαίδευση και στο τέλος θα απολυθούν, άνθρωποι που δουλεύουν στα νοσοκομεία. Δεν μπορούμε, λοιπόν, να ψηφίσουμε αυτήν την τροπολογία.
Επίσης -και είναι συναφές και με το νομοσχέδιο- δεν μπορούμε να δεχτούμε ότι θέλετε και μιλάτε για τεχνολογική ανάπτυξη τη στιγμή που διαλύετε την τεχνική εκπαίδευση και πάτε τον κόσμο στα ΙΕΚ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Είναι ξεκάθαρη η δικιά μου θέση και προσωπικά, γιατί ακούω διάφορα. Τα ΙΕΚ είναι άτυπη -δεν έχουν σχέση με την τυπική εκπαίδευση- κατάρτιση. Δεν μπορεί, λοιπόν, να πάει ο κόσμος στα ΙΕΚ. Επιμένω, όπως και οι Ανεξάρτητοι Έλληνες, στο ότι πρέπει να συνεχίσουμε σε ένα σοβαρό τεχνολογικό λύκειο για να αντιμετωπιστούν τα ζητήματα αυτά.
Προχωρώ στην τροπολογία με γενικό αριθμό 728 για τους οφειλέτες. Ακούστε. Χιλιάδες ραβασάκια πηγαίνουν πλέον σε όλους τους ελεύθερους επαγγελματίες. Όπου και να πάτε θα σας το δείξουν. Ένας ταξιτζής χθες που μετέφερε τους νεφροπαθείς στους οποίους αναφέρθηκα, μου έδειξε το ραβασάκι 7.000 ευρώ που του ήρθε να πληρώσει. Μάλιστα, μου είπε: «Το κράτος μού χρωστάει για μετακίνηση νεφροπαθών 2.000 ευρώ. Να πάω να δώσω το ραβασάκι να γίνει συμψηφισμός;»
Δεν μπορεί το θέμα να προχωρήσει με τις ρυθμίσεις που φέρνετε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66407"," Ολοκληρώστε, κύριε Μαριά, σας παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κλείνω, κυρία Πρόεδρε.
Διότι εδώ ποια κατάσταση διατηρείτε; Πρώτον, βάζετε προσαυξήσεις. Κεφαλαιοποιείτε τις προσαυξήσεις και τα επιτόκια και τους τόκους, κ.λπ.. Δεν γίνεται αυτό.
Επιπλέον να σας πω και κάτι άλλο; Αυτοί οι οποίοι δεν πλήρωσαν ασφαλιστική εισφορά και δεν είχαν βιβλιάριο υγείας τώρα τους λέτε να πληρώσουν τα παλιά για να προχωρήσουν.
Μα γιατί να σας πληρώσει τις παλιές εισφορές υγειονομικής περίθαλψης, αφού δεν του είχατε δώσει ούτε βιβλιάριο, ώστε να μπορέσει να πάει στο νοσοκομείο τότε; Τρέχει ο κόσμος στα κοινωνικά ιατρεία. Γι’ αυτό λέμε ότι  αυτή η ρύθμιση –που εμείς θα πούμε «ΠΑΡΩΝ»- δεν αντιμετωπίζει σοβαρά τα ζητήματα για τα οποία πρέπει να προχωρήσουμε πραγματικά. 
Για την τροπολογία που έφερε ο κ. Κουκουλόπουλος να πούμε το εξής: Εμείς επισημαίνουμε ότι είναι εκπρόθεσμη, επισημαίνουμε αυτή τη διαδικασία. Θεωρούμε -και θα την ψηφίσουμε- ότι πρέπει να προχωρήσει η υπόθεση του πανεπιστημίου στην Κοζάνη. 
Στην άλλη τροπολογία, κύριε Υπουργέ, έχετε ένα σημείο που πρέπει να το προσέξετε διότι έτσι όπως το είπε ο συνάδελφος του ΚΚΕ, δεν είναι μόνο οι τρεις υπάλληλοι. Λέτε: «Οι δαπάνες που αφορούν ληξιπρόθεσμες οφειλές μισθοδοσίας και λειτουργίας της εταιρείας. Δεν ξέρεις πόσες δαπάνες έχει η εταιρεία και για ποιο λόγο, συμπεριλαμβανομένων και εξόδων μετακίνησης. Δηλαδή εδώ βάζετε πάρα πολλά πράγματα. Την τελευταία στιγμή εμείς αυτό θα το καταψηφίσουμε. 
Επομένως, κυρία Πρόεδρε, θεωρούμε ότι σ’ αυτήν την ιστορική και κρίσιμη στιγμή που συζητούμε σήμερα, που τελειώνει ουσιαστικά η λειτουργία του Α΄ Τμήματος Διακοπής και πάμε σε μια δεύτερη φάση, το βασικό –και να το καταλάβετε οι συνάδελφοι της συμπολίτευσης- που ζητάει ο ελληνικός λαός είναι να σταματήσει η πορεία προς τον κατήφορο, να σταματήσει η ιστορία μνημόνιο. Μόνο με μια καταγγελία του μνημονίου και διαγραφή του επονείδιστου χρέους μπορούμε να προχωρήσουμε. 
Σ’ αυτήν την κατεύθυνση εμείς οι Ανεξάρτητοι Έλληνες θα παλέψουμε πρακτικά μέσα στο Κοινοβούλιο, αλλά μαζί με τον ελληνικό λαό εκτός Κοινοβουλίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66408"," Ευχαριστούμε, κύριε Μαριά. 
Το λόγο έχει ο Υπουργός Μακεδονίας-Θράκης κ. Θεόδωρος Καράογλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66409"," Αφού ευχαριστήσω την κύρια Πρόεδρο για την πολύ μεγάλη υπομονή που έδειξε προεδρεύοντας επί εξαώρου της διαδικασίας, αλλά και όλους τους συναδέλφους για τις γόνιμες και εποικοδομητικές παρατηρήσεις τους –τις περισσότερες εξ αυτών- θα ήθελα να σταθώ πάρα πολύ σύντομα σε δύο ενότητες. 
Πρώτη ενότητα είναι το νομοσχέδιο. Υπάρχουν πολλά ζητήματα, έχω σημειώσει τις τοποθετήσεις όλων των συναδέλφων και θα μπορούσα να μιλήσω για πολύ ώρα, δίνοντας απαντήσεις σε όλα αυτά τα ζητήματα που ετέθησαν. Για μερικά πολύ χοντρά, τα οποία δεν μπορώ να καταπιώ, θα πρέπει να δώσω απαντήσεις. 
Ακούστηκε –απουσιάζει βέβαια η εισηγήτρια του ΣΥΡΙΖΑ- ότι στις αρχές του 2009 δόθηκαν 30 εκατομμύρια ευρώ για μελέτη στρατηγικού σχεδιασμού. Είναι ένα ζήτημα το οποίο και στην επιτροπή το εξήγησα αλλά δεν έχω κανένα πρόβλημα να το εξηγήσω πάλι και να το καταθέσω στα Πρακτικά. Υπάρχει σύμβαση για την παροχή της υπηρεσίας στρατηγικών επιχειρησιακών σχεδιασμών ανάπτυξης ζώνης καινοτομίας -σύμβαση 28-2-2008- ύψους 383.625 ευρώ συν ΦΠΑ. Άρα, λοιπόν, μάλλον τους ξέφυγαν δύο μηδενικά και τα 383 χιλιάρικα έγιναν περίπου 30 εκατομμύρια. 
Είναι ένα ζήτημα για το οποίο καλόπιστα θα έλεγα ότι έγινε λάθος και ξέφυγαν τα μηδενικά, αλλά το ίδιο ζήτημα ετέθη και στην επιτροπή. Το εξήγησα το εξηγώ και πάλι και το καταθέτω στα Πρακτικά της Βουλής, έτσι ώστε το ψέμα να σταματήσει κάπου γιατί πρέπει να έχει «κοντά ποδάρια». 
(Στο σημείο αυτό ο Υπουργός Μακεδονίας και Θράκης κ. Θεόδωρος Καράογλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ένα άλλο ζήτημα το οποίο εθίγη επανειλημμένως, είναι με το περίφημο πρόγραμμα «Jaspers». Δίνω μια απάντηση και νομίζω την απάντηση για το πρόγραμμα «Jaspers» τη θέλει και η κ. Γιαταγάνα. Το πρόγραμμα «Jaspers» δεν είναι ένα χρηματοδοτικό εργαλείο. Το πρόγραμμα «Jaspers» είναι ένα όργανο όπου υπάρχουν τεχνοκράτες, όπου υπάρχουν σύμβουλοι, οι οποίοι προετοιμάζουν την πρόταση για υποβολή σε ευρωπαϊκό πρόγραμμα. 
Σ’ αυτό, λοιπόν, το πρόγραμμα «Jaspers» ενταχθήκαμε. Στις 8 Απριλίου του 2013 ήρθαν οι Jaspers και είχαμε την πρώτη επαφή. Ακολούθησαν και άλλες επαφές, ούτως ώστε να είμαστε έτοιμη για τη νέα προγραμματική περίοδο 2014-2020 και να καταθέσουμε συγκεκριμένη πρόταση. 
Ένα τρίτο ζήτημα είναι το πόσα εκατομμύρια ξοδεύτηκαν κ.λπ.. Είπε προηγουμένως πολύ εύστοχα η κ. Γιαταγάνα ότι εγώ ήμουν ένας από αυτούς τους Βουλευτές -γιατί είμαι και Θεσσαλονικιός και Μακεδόνας και βεβαίως με ενδιαφέρει παρά πολύ το τι γινόταν με το ζήτημα της «Αλεξάνδρειας Ζώνης Καινοτομίας Α.Ε.»- που απασχολήθηκα ιδιαίτερα με το συγκεκριμένο ζήτημα. Κάθε χρόνο που ξεκινούσε να «λειτουργεί» η «Αλεξάνδρεια Ζώνη Καινοτομίας Α.Ε.» κατέθετα σχετική ερώτηση στους αρμόδιους Υπουργούς, ζητώντας να μου πουν τι γίνεται. 
Προσέξτε, τα χρήματα τα οποία δαπανήθηκαν στα επτά περίπου χρόνια λειτουργίας της «Αλεξάνδρειας Ζώνης Καινοτομίας Α.Ε.» είναι περίπου 2 εκατομμύρια. Για την ακρίβεια μαζί με τον προϋπολογισμό του 2013 είναι 2.211.000 ευρώ. 
Άρα, δεν είναι τόσα χρήματα όσα κάποιοι θέλουν να λένε και μέσα σε αυτά πρέπει  να υπολογίσουμε τη μισθοδοσία των τριών υπαλλήλων αορίστου χρόνου που απασχολούνται, όπως επίσης και παλαιότερα του προέδρου και διευθύνοντος συμβούλου και τον τελευταίο ενάμιση χρόνο περίπου μόνο του προέδρου, γιατί δεν είχαμε διευθύνοντα σύμβουλο.
Σχετικά με το αν παρήχθη ή όχι κάποιο έργο, σας είπα ότι ήμουν από αυτούς που επανειλημμένως άσκησα κριτική θεωρώντας ότι θα μπορούσε να έχει γίνει πολύ μεγαλύτερο έργο. Κάλλιο αργά, παρά ποτέ όμως. Ευχαριστώ πάρα πολύ τους Βουλευτές, τους εκπροσώπους των κομμάτων, γιατί πραγματικά το νομοσχέδιο τυγχάνει μιας πολύ μεγάλης στήριξης, μιας που πέντε κοινοβουλευτικά κόμματα, η Νέα Δημοκρατία, το ΠΑΣΟΚ, η Δημοκρατική Αριστερά, οι Ανεξάρτητοι Έλληνες και η Συμφωνία για τη Νέα Ελλάδα τάχθηκαν υπέρ και υπερψηφίζουν επί της αρχής το νομοσχέδιο και μόνο τρία τάχθηκαν κατά.
Κλείνω την πρώτη ενότητα πάρα πολύ γρήγορα, κυρία Πρόεδρε, και έρχομαι με δύο κουβέντες στη δεύτερη ενότητα που αφορά τις τροπολογίες. Η Κυβέρνηση επιμένει στις τέσσερις τροπολογίες οι οποίες έχουν κατατεθεί και θεωρεί ότι δίνουν λύση σε συγκεκριμένα προβλήματα. Δεν είναι τόσο δα τραγικές ή εντυπωσιακές ή αλλάζουν άρδην τα δεδομένα, αλλά δίνουν λύση σε προβλήματα συγκεκριμένα. 
Να πω, για παράδειγμα, το εξής: Το ότι υπήρξε μία επίθεση τρομοκρατική, όχι από τρομοκράτες, αλλά από ανθρώπους του κοινού ποινικού δικαίου σε βάρος δικαστικής λειτουργού, σε βάρος εισαγγελέως, δεν ήταν ένα ζήτημα το οποίο θα έπρεπε να το αντιμετωπίσουμε; Και όχι μόνο για την ίδια, αλλά και για τους ανθρώπους που έμεναν στην ίδια πολυκατοικία και υπέστησαν και αυτοί ζημιές. Είναι κακό, λοιπόν, το ότι ήρθε με το συγκεκριμένο νομοσχέδιο και ότι θα δοθεί η δυνατότητα όσο πιο γρήγορα γίνεται, με τους ρυθμούς του δημοσίου που όλοι μας κατανοούμε, να δοθούν κάποια χρήματα σε ανθρώπους που έχουν υποστεί ζημίες από αυτές τις ενέργειες; Βέβαια και οι άλλες τροπολογίες είναι ανάλογου επιπέδου. 
Σε ό,τι αφορά τις τέσσερις βουλευτικές τροπολογίες που έχουν κατατεθεί, είπα ότι κάνουμε αποδεκτές τις δύο βουλευτικές τροπολογίες και χαίρομαι πάρα πολύ που σχεδόν όλα τα κόμματα κάνουν αποδεκτή την τροπολογία που αφορά την αντιμετώπιση των πολεοδομικών ζητημάτων της Πανεπιστημιούπολης Κοζάνης. 
Σε σχέση με την τροπολογία που αφορά τη μισθοδοσία των τριών εργαζομένων της «Αλεξάνδρειας Ζώνης Καινοτομίας Α.Ε.», να πω ότι τα «άλλα λειτουργικά έξοδα» αναφέρονται σε ένα ποσό 60 ευρώ, το οποίο είναι 30 ευρώ για ύδρευση και 30 ευρώ για μεταφορική, για κούριερ. Δεν ξέρω αν υπάρχει η δυνατότητα νομοτεχνικά τώρα να αποσύρω το «και άλλα λειτουργικά έξοδα» και να μείνει μόνο η μισθοδοσία, αλλά σας είπα το ποσό για το οποίο μιλάμε. Είναι 60 ευρώ συνολικά.
Σε σχέση με τις δύο τροπολογίες των συναδέλφων κυρίων Λοβέρδου και  Αηδόνη και των κυρίων Σταυρογιάννη και Κουράκου, να πω ότι για εμάς το θέμα της άρσης των πλειστηριασμών δεν έχει κλείσει. Είναι ένα ζήτημα το οποίο η Κυβέρνηση το επεξεργάζεται σοβαρά και υπεύθυνα και πολύ σύντομα στο χρόνο τον κατάλληλο, αυτόν που πρέπει, θα δώσει την πρέπουσα απάντηση, έτσι ώστε να λυθεί ένα πρόβλημα το οποίο πραγματικά απασχολεί την ελληνική κοινωνία. Να μη βιάζεται, λοιπόν, κανένας. Δεν είναι κανείς περισσότερο ή λιγότερο ευαίσθητος από εμάς. Θεωρώ ότι έχουμε όλοι την ίδια ευαισθησία και θα αντιμετωπίσουμε το πρόβλημα το συντομότερο δυνατόν.
Με αυτές τις πολύ λίγες κουβέντες κλείνω και ευχαριστώ πάρα πολύ, κυρία Πρόεδρε.","ΘΕΟΔΩΡΟΣ ΚΑΡΑΟΓΛΟΥ",195
"66410"," Ευχαριστούμε, κύριε Υπουργέ.
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Μακεδονίας και Θράκης: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης και άλλες διατάξεις».
Ερωτάται το Τμήμα: Γίνεται δεκτό το νομοσχέδιο επί της αρχής;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66411"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66412"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66413"," Συνεπώς το νομοσχέδιο του Υπουργείου Μακεδονίας και Θράκης: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης και άλλες διατάξεις» έγινε δεκτό επί της αρχής κατά πλειοψηφία.
Η ψήφιση των άρθρων και των τροπολογιών θα γίνει τώρα χωριστά.
Ερωτάται το Τμήμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66414"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66415"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66416"," Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 2 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66417"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66418"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66419"," Συνεπώς το άρθρο 2 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 3 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66420"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66421"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66422"," Συνεπώς το άρθρο 3 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 4 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66423"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66424"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66425"," Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 5 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66426"," Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"66427"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66428"," Συνεπώς το άρθρο 5 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66429"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66430"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66431"," Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66432"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66433"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66434"," Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Τμήμα: Γίνεται δεκτό το άρθρο 8, όπως τροποποιήθηκε από τον κύριο Υπουργό;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66435"," Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"66436"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66437"," Συνεπώς το άρθρο 8 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Τμήμα: Γίνεται δεκτό το άρθρο 9 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66438"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66439"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66440"," Συνεπώς το άρθρο 9 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 10 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66441"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66442"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66443"," Συνεπώς το άρθρο 10 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 11 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66444"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66445"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66446"," Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 12 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66447"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66448"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66449"," Συνεπώς το άρθρο 12 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 13 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66450"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66451"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66452"," Συνεπώς το άρθρο 13 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτή η τροπολογία με γενικό αριθμό 726 και ειδικό αριθμό 3 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66453"," Δεκτή, δεκτή. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"66454"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66455"," Συνεπώς η τροπολογία με γενικό αριθμό 726 και ειδικό αριθμό 3 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 727 και ειδικό αριθμό 4 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66456"," Δεκτή, δεκτή. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Παρών.","ΠΟΛΛΟΙ ΒΟΥΛΕΥΤΕΣ",NA
"66457"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66458"," Συνεπώς η τροπολογία με γενικό αριθμό 727 και ειδικό αριθμό 4 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδια άρθρα. 
Ερωτάται το Τμήμα: Γίνεται δεκτή η τροπολογία με γενικό αριθμό 728 και ειδικό αριθμό 5 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66459"," Δεκτή, δεκτή. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Παρών.","ΠΟΛΛΟΙ ΒΟΥΛΕΥΤΕΣ",NA
"66460"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66461"," Συνεπώς η τροπολογία με γενικό αριθμό 728 και ειδικό αριθμό 5 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 729 και ειδικό αριθμό 6 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66462"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"66463"," Συνεπώς η τροπολογία με γενικό αριθμό 729 και ειδικό αριθμό 6 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 730 και ειδικό αριθμό 7 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66464"," Δεκτή, δεκτή. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ψηφίζω «Παρών», λαμβάνοντας υπ’ όψιν τις διευκρινίσεις του Υπουργού.","ΠΟΛΛΟΙ ΒΟΥΛΕΥΤΕΣ",NA
"66465"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"66466"," Συνεπώς η τροπολογία με γενικό αριθμό 730 και ειδικό αριθμό 7 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 732 και ειδικό αριθμό 9 ως έχει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66467"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"66468"," Συνεπώς η τροπολογία με γενικό αριθμό 732 και ειδικό αριθμό 9 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου. 
Ερωτάται το Τμήμα: Γίνεται δεκτό το ακροτελεύτιο άρθρο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66469"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"66470"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66471"," Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Μακεδονίας και Θράκης: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης και άλλες διατάξεις» έγινε δεκτό κατά πλειοψηφία επί της αρχής και επί των άρθρων. 
Δέχεστε, κύριοι συνάδελφοι, να ψηφίσουμε το νομοσχέδιο και στο σύνολό του;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66472"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"66473"," Ερωτάται το Τμήμα: Γίνεται δεκτό το νομοσχέδιο και στο σύνολο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66474"," Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"66475"," Κατά πλειοψηφία.","ΓΕΩΡΓΙΟΣ ΛΑΜΠΡΟΥΛΗΣ",277
"66476"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Μακεδονίας και Θράκης: «Αντικατάσταση και συμπλήρωση διατάξεων για τη Ζώνη Καινοτομίας Θεσσαλονίκης και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 300α)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66477"," Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66478"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"66479"," Το Τμήμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"66480"," Μάλιστα, μάλιστα. 
Με τη συναίνεση του Σώματος και ώρα 16:25΄ λύεται η συνεδρίαση για αύριο ημέρα Πέμπτη 22 Αυγούστου 2013 και ώρα 9:30΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
